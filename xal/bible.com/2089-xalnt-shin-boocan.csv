MAT.1.1	Исус Христосин уңг-тохм: Исус Давидин болн Абрахамин тохмин үлдл.
MAT.1.2	Ицхакин эцкнь Абрахам бәәҗ; Яковин эцкнь Ицхак, Йудан болн терүнә дүүнрин эцкнь Яков. 
MAT.1.3	Пәрецин болн Зарахин эцкнь Йуда, экнь Тамар, Хецрона эцкнь Пәрец, Арамин эцкнь Хецрон. 
MAT.1.4	Аминадабин эцкнь Арам, Нахшона эцкнь Аминадаб, Салмона эцкнь Нахшон. 
MAT.1.5	Боозин эцкнь Салмон, экнь Рахаб, Йоведин эцкнь Бооз, экнь Рут, Ишайин эцкнь Йовед. 
MAT.1.6	Давид хаана эцкнь Ишай, Соломона эцкнь Давид, экнь нег күүкд күн (урднь тер Урийин аваль билә). 
MAT.1.7	Рехабамин эцкнь Соломон, Абьяна эцкнь Рехабам, Асапин эцкнь Абья. 
MAT.1.8	Ехошапатин эцкнь Асап, Ехорамин эцкнь Ехошапат, Узийин эцкнь Ехорам. 
MAT.1.9	Йотамин эцкнь Узий, Ахазин эцкнь Йотам, Хизекьян эцкнь Ахаз. 
MAT.1.10	Манашен эцкнь Хизекья, Амона эцкнь Манаше, Йошьян эцкнь Амон. 
MAT.1.11	Ехояхина болн терүнә дүүнрин эцкнь Йошья. Цуг эдн Вавилонд күчәр нүүлһснә өмн бәәсн бәәҗ.
MAT.1.12	Шалтэлин эцкнь Ехояхин, Зерүбәбелин эцкнь Шалтэль. 
MAT.1.13	Абихудын эцкнь Зерүбәбель, Эльякимин эцкнь Абихуд, Азорин эцкнь Эльяким. 
MAT.1.14	Цадкин эцкнь Азор, Ахьяма эцкнь Цадк, Элихудин эцкнь Ахьям. 
MAT.1.15	Элеазарин эцкнь Элихуд, Матана эцкнь Элеазар, Яковин эцкнь Матан. 
MAT.1.16	Йосипин эцкнь Яков бәәҗ, цуг эдн Вавилонд күчәр нүүлһснә хөөн бәәдг санҗ. Йосип Марийин аваль бәәҗ. Марийас Исус төрҗ. (Терүг Бурхна илгәсн Аврач гиҗ нерәддг бәәҗ.)
MAT.1.17	Тиигәд Абрахамас авн Давид күртл цуг тооһарн арвн дөрвн үй бәәҗ; Давидәс авн Вавилон тал күчәр нүүлһсн цаг күртл арвн дөрвн үй бәәҗ, Вавилонд нүүҗ ирснәс авн Христос күртл бас арвн дөрвн үй бәәҗ.
MAT.1.18	Исус Христос иигҗ төрҗ һарсмн: Марий Йосипин келсн күүкн бәәҗ. Тер хәрд һарад уга бәәтлән гесндән Әрүн Сәкүснәс үр тееҗ. 
MAT.1.19	Терүнә күргн Йосип чик седклтә күн болсн төләдән Марийин тускар әмтн бичә му сантха гиһәд күүнд медүлл уга терүнәс салхар седҗ. 
MAT.1.20+MAT.1.21	Болв тиим ухан орхла, Бурхна элч зүүднднь үзгдәд иигҗ келҗ:
MAT.1.20+MAT.1.21	– Давидин көвүн Йосип! Келсн күүкән Марийиг орулҗ авхдан бичә ә, юңгад гихлә тер Әрүн Сәкүснәс үрән теев. Терүнәс көвүн һархмн, Терүнд Исус гидг нер өг, юңгад гихлә, Эн Көвүн Эврәннь келн-әмтиг килнцәснь гетлгҗ аврхн.
MAT.1.22	Әәлдәчәр дамҗад, Деед Эзнә келсинь күцәхин төлә цуг эн тоот учрсмн. 
MAT.1.23	Әәлдәч: «Соңстн! Окн күүкн гесндән үр тееһәд көвү һарһх, тегәд Терүнд Эмануль гидг нер өгхмн», – гиҗ келҗ. (Эмануль гидг үг – Бурхн маднла гиҗ орчулгдна.) 
MAT.1.24	Йосип серв. Бурхна элчин заквриг күцәһәд, тер Марийиг гертән орулҗ авв. 
MAT.1.25	Гергнәсн ууһн үрн һартл, Йосип дерән хуваҗ авалян көндәсн уга. Көвүнд тер Исус гидг нер өгв.
MAT.2.1+MAT.2.2	Херод гидг хан бәәсн цагт Йудьян Бетлехемд Исус төрҗ һархла, дорд үзгәс Ерусалимд цецн улс ирәд:
MAT.2.1+MAT.2.2	– Төрҗ һарсн Йудья улсин Хан альд бәәнә? Дорд үзгт бидн терүнә одынь үзләвидн, терүнд сөгдхәр ирләвидн, – гиҗ тедн келцхәв.
MAT.2.3	Энүг соңсад Херод хан икәр үүмв. Энүнлә хамдан Ерусалимд кесг әмтн бас үүмҗ көндрв. 
MAT.2.4	Цуг Йудьян гелңгүдиг болн закана багшнриг Херод цуглулҗ авад:
MAT.2.4	– Христос альд төрх зөвтәв? – гиҗ теднәс сурв.
MAT.2.5+MAT.2.6	Тедн хәрүднь иигҗ келцхәв:
MAT.2.5+MAT.2.6	– Йудьян Бетлехем гидг хотнд, юңгад гихлә, әәлдәчәр дамҗулад: «Йудьян ик хотдудас чи, Бетлехем, Йудьян һазр, бичкн бишич. Юңгад гихлә, Мини Израилин улсиг дахулҗ йовх Залач чамас төрҗ һархмн», – гиҗ бичәтә.
MAT.2.7	Тиигхлә Херод нууцар цецн әмтиг дуудҗ авад, одн һарч ирсн цагиг теднәс медҗ авв. 
MAT.2.8	Тедниг Бетлехем тал илгәһәд:
MAT.2.8	– Одад, Нилхин тускар кинән кевәр медҗ автн, олҗ авсн цагтан нанд келҗ өгтн, би бас йовад Терүнд сөгднәв, – гив.
MAT.2.9+MAT.2.10	Хаана келсиг соңсчкад, эдн һарад йовв. Дорд үзгт үзсн одыг тедн үзәд йир икәр байрлв, тернь теднә өмннь үзгдәд йовв, аш сүүлднь Нилх бәәсн һазрт ирҗ деернь зогсв. 
MAT.2.11	Герт орҗ ирчкәд, Марийиг Нилхтәһинь үзәд, тедн өвдглҗ унад, Нилх Көвүнд сөгдв. Эврәннь хаалһин уутан секәд, Терүнд алтн, саңгин идә, мирр
MAT.2.12	Цааранднь тедн талдан хаалһар йовад, эврәннь орн нутгурн хәрцхәв. Юңгад гихлә, Бурхн тедниг Херод тал бичә одтн, гиҗ зүүднднь саглсн бәәҗ.
MAT.2.13	Тедн һарч йовсна хөөн Йосипин зүүднднь Бурхна элч үзгдәд:
MAT.2.13	– Бос, Нилхиг эктәһинь авад, Египет нутгур зулҗ йовтн, нанас зәңг автлан тенд бәәтн; юңгад гихлә, Херод Нилхиг алхар седх, – гив.
MAT.2.14+MAT.2.15	Тер сөөһәр Йосип босад Нилхиг эктәһинь авад, Египет тал һарч йовв, Херодыг өңгртл тедн тенд бәәв. Әәлдәчәр дамҗулҗ келсн Бурхна үгнь күцхин төлә цуг эн тоот учрв. Әәлдәч: «Би Эврәннь Көвүһән Египетәс дуудлав», – гиҗ келсмн.
MAT.2.16	Тер цагт Херод цецн әмтнд меклгдсән медчкәд цухлтҗ уурлад, Бетлехемд болн терүнә эргнд бәәсн шиңкән һарсн бичкдүдиг, нилхәс авн хө мөстә күртл алтха гиҗ зәрлг өгнә. Нилхдин насинь тер цецн әмтнәс медҗ авсмн. 
MAT.2.17+MAT.2.18	Еремья гидг әәлдәчәр дамҗулад келсн тоотнь учрв: «Рамад ик орклһн, уульлһн, һашута хәәкрлһн соңсгдна. Рахел геесн үрдүдтән зовҗ уульҗана. Күн терүг тогтнулҗ чадш уга, юңгад гихлә, үрднь үкҗ одв».
MAT.2.19+MAT.2.20	Херодыг үкснә хөөн Бурхна элч Египетд бәәсн Йосипин зүүднднь үзгдәд:
MAT.2.19+MAT.2.20	– Бос, Нилхиг эктәһинь авад, Израилин һазрур йов, юңгад гихлә, Нилхин әмнднь күрхәр седцхәснь үкҗ одцхав, – гив.
MAT.2.21	Тер босад, Нилхиг эктәһинь авад, Израилин һазрт ирв. 
MAT.2.22+MAT.2.23	Йудьяд Херодын хөөн Архела гидг көвүнь хаана ширәд суусинь соңсчкад, Йосип тиигәрән одхдан әәв. Тер зүүдндән ил зәңг авад, Һалильян һазрт ирәд, Назарет гидг хотнд бәәршлв. Тиигәд «Назаретин күн гиҗ Тер нерәдгдх», гисн әәлдәчәр дамҗулҗ келсн тоот күцтхә гиҗ, цуг эн учрв.
MAT.3.1+MAT.3.2	Тер өдрмүдт уснд кирслдг Йохан ирәд, Йудьян көдәд Бурхна ном тархаҗ иигҗ келв:
MAT.3.1+MAT.3.2	– Теңгрин йосн өөрдв, тер учрар килнцтә җирһлән үлдәтн.
MAT.3.3	Әәлдәч Эшья Йохана тускар кезәнә иигҗ келсмн: «Деед Эзнд хаалһинь белдтн, Терүнә җиминь ястн, – гиҗ хәәкрсн дун эҗго көдәд соңсгдв». 
MAT.3.4	Йохан бийнь болхла, темәнә ноосар гүрсн хувцта, хувцн деерән арсн бүстә бәәҗ, терүнә иддг хотнь царцахас болн зерлг зөгин бал бәәҗ. 
MAT.3.5	Тиигхд Ерусалимас, Йудьяс болн Йордана эргндк һазрас олн әмтн терүн тал ирсмн. 
MAT.3.6	Тедн эврәннь килнцән медүлҗ келәд, Йордана уснд Йоханар бийән кирслдг бәәҗ.
MAT.3.7	Бийән уснд кирслхәр ирсн паршмудыг болн цадукмудыг үзчкәд, Йохан теднд иигҗ келв:
MAT.3.7	– Хойр көлтә моһас! Бурхна иргч цухлас зулҗ чадхит гиҗ кен таднд келв. 
MAT.3.8	Эврәннь җирһл-бәәдләрн килнцтә җирһлән үлдәсән үзүлтн! 
MAT.3.9	«Эцкимдн Абрахам», – гиһәд Бурхна цааҗас зулҗ чадхвидн гиҗ бичә сантн, юңгад гихлә, Бурхн эн чолудас чигн Абрахамд үрдүд төрүлҗ чадх гиҗ би таднд келҗәнәв. 
MAT.3.10	Модыг уңг күртл чавчх сүк белн бәәнә. Сән темс өгдго модыг Тер чавчад һалд хайна. 
MAT.3.11	Тадниг килнцтә җирһлән үлдәсиг үзүлхин төлә Би тадниг уснд кирслҗәнәв. Зуг мини ардас Ирҗ йовхнь нанас күчтә, Тер таднд Әрүн Сәкүс өгәд, тадниг һалд орулх. Би Терүнә буршмгднь һар күрх зөв угав. 
MAT.3.12	Тер буудяһан севглхәр күрзән авчксн белн. Тегәд эврәннь буудяһан хашадан хураҗ тәвәд, өвсинь болхла, унтрдго һалд хаяд шатах.
MAT.3.13	Тер цагт Һалильяс Исус Йордан һолын уснд бийән кирслхәр Йохан тал ирсмн. 
MAT.3.14	Йохан болхла Терүг зогсаҗ келв:
MAT.3.14	– Би Танар уснд кирслгдх зөвтәв, юңгад Та Нан тал ирсмт?
MAT.3.15	– Тиим болтха, юңгад гихлә, бидн тиигҗ Бурхна неквриг күцәх зөвтәвидн, – гиҗ Исус хәрүднь келв.
MAT.3.15	Тиигхлә Йохан зөвән өгв. 
MAT.3.16	Исус уснд кирслгдәд һарв. Тер дарунь теңгр зааград, Бурхна Сәкүсн көглҗрһн мет Терүн деер бууҗ ирсинь Йохан үзв.
MAT.3.17	– Энтн Мини Хәәртә Көвүн, Тер Намаг байрлулна! – гисн дун теңгрәс соңсгдв.
MAT.4.1	Тиигхд Исусиг эрлг сөртхә гиһәд Әрүн Сәкүсн көдәд дахулҗ авч ирв. 
MAT.4.2	Дөчн өдр сө уга Исус мацг бәрв, сүүлднь Исусин геснь өлсв. 
MAT.4.3	Тегәд эрлг Терүн тал өөрдҗ ирәд:
MAT.4.3	– Кемр Чи Бурхна Көвүн болхла, эн чолуд өдмг болтха гиһәд кел, – гив.
MAT.4.4	– «Һанцхн өдмгәр күн бийән цадхаҗ хаңһашго, зуг Бурхнас һарсн үгәр күн цадхлң болх», гиһәд бичәтә, – гиҗ Исус хәрүднь келв.
MAT.4.5	Тер дарунь эрлг Исусиг Ерусалим балһснд авч ирәд, һол сүмин ора деер тәвнә.
MAT.4.6	– Кемр Чи, Бурхна Көвүн болхла, эн ора деерәс дорагшан һәрәдәд «Бурхн Эврәннь элчнртән Чамаг әрвләд хәләтхә гиҗ зәрлг болх. Тедн Чамаг һар деерән авад теврәд йовх, тегәд көлчнь чолунд төрүц цокгдшго», гиҗ бичәтә, – гиһәд эрлг келв.
MAT.4.7	– «Эврәннь Деед Эзн Бурхан бичә сөрәд бә» гиҗ бас бичәтәлм, – гиһәд Исус келв.
MAT.4.8	Дәкәд эрлг йир өндр уул деер Исусиг күргәд, делкән цуг орн-нутгудыг, теднә байн зөөриг үзүлнә.
MAT.4.9	– Кемр нанд сөгдхләчн, цуг эн тоотыг Чамд өгнәв, – гиҗ эрлг келв.
MAT.4.10	– Йов цааран Нанас, эрлг! «Эврәннь Деед Эзн Бурхндан сөгд, һанцхн Бурхндан цергл» гиҗ бичәтә, – гиһәд Исус хәрү өгв.
MAT.4.11	Тиигхлә эрлг Исусиг үлдәһәд цааран йовҗ одна. Тер дарунь Бурхна элчнр ирәд, Исуст дөң болв.
MAT.4.12	Йоханыг түүрмд суулһсинь соңсад, Исус Һалильяд ирнә. 
MAT.4.13+MAT.4.14+MAT.4.15+MAT.4.16	«Зебулунин һазр Напталин һазр, нуурин өөр бәәдг Йордана цаадк һазр, буру номта улсин Һалилья! Харңһуд бәәдг улс алдр герл үзҗ. Үклин сүүдрт бәәдг улст герл тусҗ гилвкв», – гиҗ Эшья әәлдәчәр дамҗулад келсн үг бүттхә гиҗ Исус Назаретиг үлдәһәд, Һалильян өөр Зебулунин болн Напталин һазрт бәәдг Капернамд бәәршлнә.
MAT.4.17	Тер цагас авн Исус:
MAT.4.17	– Теңгрин йосн өөрдв, тер учрар килнцтә җирһлән үлдәтн, – гиҗ Бурхна ном тархаһад зәңглдг болв.
MAT.4.18	Һалилья нуурин өөр йовҗ йовад, ах-дү хойриг Пётр гидг нертә Шимониг болн терүнә дү Андрейиг Исус үзв. Эдн заһсчнр болад, нуурт гөлм хайҗаҗ.
MAT.4.19	– Намаг дахад йовтн. Әмтиг дуудҗ мөңк җирһлд орулдг таднд Би дасхнав, – гиҗ Исус теднд келв.
MAT.4.20	Тедн тер дарунь гөлмән хайчкад, Исусиг дахад йовцхав. 
MAT.4.21	Цааран йовҗ йовад, талдан ах-дү хойриг, Зебедана көвүдиг Яковиг болн Йоханыг, теднә эцктәһән Зебедала хамдан оңһц дотр гөлмән ясҗахинь Исус үзәд, тедниг бас дуудв. 
MAT.4.22	Ах-дү хойр эцкән, оңһцан тер дарунь үлдәчкәд, Исусиг дахад йовцхав.
MAT.4.23	Исус цуг Һалильяр эргҗ йовв, хурлмудт Теңгрин йосна туск Сән Зәңг дасхҗ цәәлһв, әмтн дунд ямаран чигн гемтәһинь, чинәһән алдсинь эдгәв. 
MAT.4.24	Цуг Сирий һазрар Исусин тускар зәңг тарв; Терүн тал чинәһән алдсн, олн зүсн гемтә, харһцдг, тәкрсн һарта, көлтә, хар сәкүснд эзлгдсн әмтиг авч ирцхәв. Исус цугтаһинь эдгәв. 
MAT.4.25	Һалильяс болн Декаполас, Ерусалимас болн Йудьяс, Йордана цань бәәх һазрас чигн олн әмтн Исусиг дахҗ ирцхәв.
MAT.5.1	Әмтиг үзчкәд, Исус уул деер һарад суухлань, Терүнә сурһульчнр Терүнд өөрдв. 
MAT.5.2	Исус тедниг сурһад иигҗ келв:
MAT.5.3	– Бурхиг керглдг улс буйн-кишгтә! Эдн Теңгрин орна улс. 
MAT.5.4	Һашудҗасн әмтн буйн-кишгтә! Бурхн тедниг төвкнүлх. 
MAT.5.5	Номһн заңгтань буйн-кишгтә! Бурхна өгхәр бәәсиг эдн авх. 
MAT.5.6	Бурхна дуриг күцәхәр шунҗ хәәҗәхнь буйн-кишгтә! Бурхн тедниг хаңһах. 
MAT.5.7	Өршәңгү седклтәнь буйн-кишгтә! Бурхн тедниг өршәх. 
MAT.5.8	Цевр уха-седклтәнь буйн-кишгтә! Эдн Бурхиг үзх. 
MAT.5.9	Эвинь олҗ хадһлдгнь буйн-кишгтә! Эдниг Бурхн Эврәннь бүлд орулх. 
MAT.5.10	Бурхна дуриг күцәснәс көлтә көөгдсн улс буйн-кишгтә! Эдн Теңгрин орнахн.
MAT.5.11	Нанас көлтә тадниг му келәд, көөһәд, хов-худлар муурулҗ һутахла, тадн кишгтәт! 
MAT.5.12	Байсҗ байрлтн, ик ач тадниг теңгрт күләҗәнә. Таднас урд бәәсн әәлдәчнриг чигн бас тиигҗ көөлә. 
MAT.5.13	Орчлңгин давсн – тадн! Давсн амтан геехлә, юуһар амтынь орулхмт? Амтн уга давсиг керго болсн төләд, әмтнә көл дор шивнә. 
MAT.5.14	Орчлңгин герл тадн! Уул деер бәәсн балһсн әмтнә нүднәс бултҗ чадшго. 
MAT.5.15	Шам шатасн цагт күн терүг бүркхш. Герл өгтхә гиһәд өргәд деегшән тәвнә. 
MAT.5.16	Тиим кевәр тана герл олнд тусҗ герлттхә! Әмтн тана сән үүл үзҗ, Теңгрин Эцкитн туурулх.
MAT.5.17	Намаг Зака эс гиҗ әәлдәчнрин үгиг уга кехәр ирв гиҗ бичә сантн. Уга кехәр биш, зуг йосндан күцәхәр Би ирләв. 
MAT.5.18	Юңгад гихлә, теңгр һазр хойр бәәтл, цугнь эс күцтл, заканас нег чигн бичкн үзг, нег чигн цег эвдшго гиҗ үнндән таднд келҗәнәв. 
MAT.5.19	Тегәд эн зааврмудас үчүкн гисн нег заавринь эвдсн, тиигҗ әмтиг дасхсн күн Теңгрин орнд чигн үчүкн чинртә болх; цугинь йосндан күцәһәд, талдан әмтиг тиигҗ сурһсн күн Теңгрин орнд алдр нер зүүх. 
MAT.5.20	Кемр тадн ном цәәлһәчнрәс болн паршмудас даву сән Бурхна дуриг эс күцәхлә, Теңгрин орнд тусхн угат.
MAT.5.21+MAT.5.22	«Кү бичә ал, алачнр зарһла харһхмн», – гиҗ кезәнә келсиг тадн соңслат. Зуг Би таднд келҗәнәв, ахдан уурлҗасн күн зарһд тусхмн; арһ уга күн гиҗ эврәннь ахан келсн күн Деед хургин зарһд тусх. Эврәннь ахан һәргтә гиҗ му келдг күн мөңк һалд тусн гиҗәнә. 
MAT.5.23+MAT.5.24	Тегәд, кемр чи Бурхнд бәрцән бәрхәр ирхләрн чини ах чамд һундлта бәәснь тенд санандчнь орхла, бәрцән үлдәчкәд, түрүләд одад эврәннь ахтаһан эвцлд. Терүнә хөөн ирәд, бәрцән бәрүлҗ өг. 
MAT.5.25	Кемр чамаг гемшәҗәх күн зарһчд авч йовхар седхлә, хаалһдан терүнлә эвцлд. Эс гиҗ тер чамаг зарһчин һарт өгх, зарһч чамаг харулчд өгх, тернь болхла чамаг түүрмд суулһх. 
MAT.5.26	Лавта үнәр чамд келҗәнәв: ялын сүл шаальган эс өгтлән теднәс чи һаршгоч.
MAT.5.27	«Күүнә авальта дерән бичә негдүл», – гиҗ кезәнә келсиг тадн соңслат. 
MAT.5.28	Күүкд күн тал тачалтаһар хәләсн эр күн болһн эврәннь уха-седклдән күүнә авальта дерән негдүлв гиҗ Би таднд келҗәнәв. 
MAT.5.29	Барун нүднчн җилв хальдахла, салһад авад хайчк. Бүкл цогцарн мөңк һалд орхин ормд нег мөчәр дутсн деер. 
MAT.5.30	Барун һарчн җилв хальдхла, тәәрәд авад хайчк. Бүкл цогцарн мөңк һалд орхин ормд нег мөчәр дутсн деер.
MAT.5.31	Кемр кен чигн эврәннь гергнәсн салхларн, гергндән саллһна цаас өгтхә гиҗ бас келгднә. 
MAT.5.32	Зуг Би таднд келҗәнәв: күүнә залута дерән эс негдүлсн гергнәсн салсн залу күн оңдан залута дерән негдүлх учр авальдан өгчәнә. Залуһасн салсн күүкд күүг авсн күн – күүнә авальта дерән негдүлсн күн болҗана.
MAT.5.33	«Тәвсн андһаран бичә эвд, тәвсн андһаран Бурхна өмн күцә», – гиҗ кезәнә келсиг тадн бас соңслат. 
MAT.5.34	Би болхла, таднд келҗәнәв: андһар төрүц бичә тәв. Теңгр дуудҗ андһар бичә тәв, юңгад гихлә, теңгр – Бурхна ширә. 
MAT.5.35	Һазр дуудҗ андһар бичә тәв, юңгад гихлә, һазр – Бурхна көлин түшг. Ерусалимиг дуудҗ андһар бичә тәв, юңгад гихлә, Ерусалим – Алдр Хаана балһсн. 
MAT.5.36	Эврәннь толһаһарн бичә андһарл, юңгад гихлә, нег чигн үсиг цаһалһҗ эс гиҗ харлулҗ чадшгоч. 
MAT.5.37	«Э» – гихәр седхлә, «Э» – гитн; «Уга» – гихәр седхлә, «Уга» – гитн. Энүн деер немҗ келснь эрлгәс һарчана.
MAT.5.38+MAT.5.39	«Кен чигн тана нег нүдитн сохлхла, терүнә нүдинь сохлтн. Кен чигн тана шүдитн хамхлхла, терүнә шүдинь хамхлтн», – гиҗ келсиг тадн соңслат. Би болхла таднд иигҗ келҗәнәв: чамд му кесн күүнәс өшәһән бичә нек. Кемр чамаг му келәд барун халхарчнь ташхла, зүн халхан тәвҗ өг. 
MAT.5.40	Чамла зарһцад, киилгичинь булаҗ авхар седсн күүнд деерк хувцан тәәлҗ өг. 
MAT.5.41	Кемр кен чигн чамаг эврәннь хаалһар күчәр нег дууна һазрт йовулхар седҗәхлә, чи терүнлә хамдан хойр дууна һазрт йов. 
MAT.5.42	Сурснд өгәд бә, өгйәлхәр бәәх күүнд уга гиҗ бичә кел.
MAT.5.43	«Хаҗудк күүһән хәәрл. Эврәннь өшәтндән дурго бол», – гиҗ келсиг тадн соңслат. 
MAT.5.44	Би болхла таднд иигҗ келҗәнәв: өшәтндән дурта болтн, тадниг көөҗәх әмтнә төлә зальвртн. 
MAT.5.45	Тегәд Теңгрин Эцкин үрдүд болхит. Юңгад гихлә, Теңгрин Эцк хар болн цаһан седклтә әмтнд Эврәннь нарна герл өгнә, Бурхна үг соңсдг болн Терүнә үг соңсдго әмтнә толһа деер хуран асхрулна. 
MAT.5.46	Кемр тадн бийситн хәәрлдг күүг хәәрлдг болхла, ямаран ач авхмт? Алв хурадг әмтн бас тиигҗ эс кенү? 
MAT.5.47	Кемр ах-дүүнрләһән сән бәәхлә, ямаран өвәрц бәәдмб? Буру номта улс бас тиигҗ кенәлм? 
MAT.5.48	Тегәд Тана Теңгрин Эцклә әдл буйн төгс болтн!
MAT.6.1	Бийән буульҗ әмтн үзтхә гиҗ буйнч йовдлмуд кехән саглтн. Тиигҗ тадн Теңгрин Эцкәс ачлвран авч чадшгот.
MAT.6.2	Тер учрар угатя яду улст өглһ өгсн цагтан: «Би өгләв», – гиҗ әмтнд медүлҗ бичә хәәкр. Хойр чирәтә улс әмтн тедниг буультха гиһәд хурлд чигн, уульнцд чигн, тиигҗ кенә. Тедн ачлвран авчксмн гиҗ Би таднд үнәртнь келҗәнәв. 
MAT.6.3	Угатя яду улст өглһ өгсн цагла, зүн һарчн барун һар ю кеҗәхинь бичә медтхә. 
MAT.6.4	Чини өгснь нууц болтха. Нууц юмиг үздг Эцкчн лавта ачичнь хәрүлх.
MAT.6.5	Бурхнд зальврсн цагтан хойр чирәтә улсиг бичә дуратн. Тедн әмтн үзтхә гиҗ хурлд болн талвң болһнд зальврхдан дурта. Тедн ачлвран авчксмн гиҗ би таднд үнәр келҗәнәв. 
MAT.6.6	Чи болхла зальврсн цагтан эврәннь хорадан орҗ ирәд, үүдән хаачкад, эс үзгддг Эцкдән зальвр, чамаг нууцар зальврҗахинь үзәд, Эцкчн лавта ачичнь хәрүлх. 
MAT.6.7	Зальврхларн, буру номта улс кевтәһәр олн үг бичә келтн. Олн үг келхлә, тедниг соңсх гиҗ тедн санна. 
MAT.6.8	Болв тедниг бичә дуратн, юңгад гихлә, Теңгрин Эцктн тадниг юм сурхин урдас таднд юн кергтәһинь Эврән меднә. 
MAT.6.9+MAT.6.10+MAT.6.11+MAT.6.12+MAT.6.13	Иигҗ зальвртн:
MAT.6.9+MAT.6.10+MAT.6.11+MAT.6.12+MAT.6.13	Мана Теңгрин эцк!
MAT.6.9+MAT.6.10+MAT.6.11+MAT.6.12+MAT.6.13	Нернтн әрүн болтха!
MAT.6.9+MAT.6.10+MAT.6.11+MAT.6.12+MAT.6.13	Тана йосн иртхә!
MAT.6.9+MAT.6.10+MAT.6.11+MAT.6.12+MAT.6.13	Теңгрт бүтсн таалтн
MAT.6.9+MAT.6.10+MAT.6.11+MAT.6.12+MAT.6.13	Һазр деер бүттхә!
MAT.6.9+MAT.6.10+MAT.6.11+MAT.6.12+MAT.6.13	Эркн кергтә өдмг
MAT.6.9+MAT.6.10+MAT.6.11+MAT.6.12+MAT.6.13	Эндр өдрт илгәһит!
MAT.6.9+MAT.6.10+MAT.6.11+MAT.6.12+MAT.6.13	Яһҗ бидн күүнә килнц тәвнәвидн,
MAT.6.9+MAT.6.10+MAT.6.11+MAT.6.12+MAT.6.13	Тиигҗ Та килнцмдн тәвүлит!
MAT.6.9+MAT.6.10+MAT.6.11+MAT.6.12+MAT.6.13	Сөрдг юмнла бичә харһулыт!
MAT.6.9+MAT.6.10+MAT.6.11+MAT.6.12+MAT.6.13	Эрлгәс гетлгит!
MAT.6.14	Кемр тадн әмтнә килнцинь тәвҗ өгхлә, Теңгрин Эцктн чигн тадна килнц тәвҗ өгх. 
MAT.6.15	Болв кемр тадн әмтнә килнцинь тәвҗ эс өгхлә, Теңгрин Эцктн чигн тадна килнц тәвҗ өгшго.
MAT.6.16	Мацг бәрсн цагтан хойр чирәтә улс кевтәһәр үрүдсн бәәдл бичә һартн, юңгад гихлә, тедн яһҗ мацг бәрҗәхән әмтнд үзүлхәр тиим үрүдсн бәәдл һарна. Эдн ачлвран авчксмн гиҗ би таднд үнәр келҗәнәв. 
MAT.6.17	Чи болхла, мацг бәрҗәхән әмтнд үзүлшгоһар чирәһән уһаһад, толһаһан самлчк. 
MAT.6.18	Әмтнд эс үзгддг Эцкчн терүг медтхә. Тиигхлә нууцар кесн юмиг үздг Эцкчн лавта ачинь хәрүлх.
MAT.6.19	Һазр деер бәәҗ, зөөрән бичә хоршулҗ хадһлтн. Энд гүр болн зев цугинь идҗ үрәнә. Хулхачнр гер дотр орад, хулха кеһәд зөөритн авчкна. 
MAT.6.20	Тадн болхла теңгр деер зөөрән хоршулҗ хадһлтн. Тенд гүр чигн, зев чигн идҗ үрәшго, хулхачнр олҗ хулхалҗ чадшго. 
MAT.6.21	Тана зөөр бәәсн һазрт седкл-санантн бәәнә! 
MAT.6.22	Нүдн – седклин герл мөн. Нүднтн цевр
MAT.6.23	Нүднтн бузр
MAT.6.24	Хойр эзнд күн заргдҗ чадшго: Тер негнднь дурго болад, наадкднь дурлх, эс гиҗ негнднь үнн седкләрн заргдҗ, наадкинь оньгтан авшго. Бурхнд болн зөөрт дегц церглҗ чадшгот.
MAT.6.25	Тер учрар: ю уухмб? ю идхмб? гиҗ әмд бәәхин төлә ю өмсхмб? гиҗ бий цогцин төлә бичә үүмәд бәәтн! Әмн җирһл хотас деер биший? Бий цогц хувцнас деер биший? 
MAT.6.26	Теңгр деер ниссн шовудыг сәәнәр хәләтн! Тедн тәрхш, хадхш, урһцинь хураҗ авхш. Тана теңгрин Эцк Эврән тедниг лавтаһар теҗәҗәнә! Тадн эн шовудас үлү деер бишийт? 
MAT.6.27	Үүмәд бәәҗ тадн дундас күн әмн җирһлән бичкн зуурт утдулҗ чадхий?
MAT.6.28	Хувцна тускар яһад зовад бәәдмтә? Теегин бамб цецгәс яһҗ урһдгинь хәләлт! Тедн көлсән асхрулҗ көдлхш, утц ээрхш. 
MAT.6.29	Зуг Соломон хан ик алдр бәәсн бийнь тер цецгәһәс үлү сәәхн хувц өмсәд уга билә гиҗ Би таднд келҗәнәв. 
MAT.6.30	Кемр эндр урһдг маңһдур бешд хайгддг ноһаг Бурхн тиигҗ хувцлдг болхла, тадниг, баһ итклтә улсиг, энүнәс үлү хувцлх!
MAT.6.31	Тер учрар «Ю идхмб? Ю уухмб? Ю өмсхмб?» гиҗ бичә үүмәд зовад бәәтн. 
MAT.6.32	Тертн буру номта әмтнә төр килмҗ. Цуг энүг таднд кергтәһинь Теңгрин Эцктн медәд бәәнә. 
MAT.6.33	Хамгин түрүнд Бурхна йосиг хәәтн, Терүнә таалыг күцәхәр шунтн. Наадкинь болхла Бурхн немҗ өгх. 
MAT.6.34	Тегәд чигн маңһдурк өдрин тускар бичә үүмәд зовад бәәтн. Өдр болһн эврәннь керг килмҗтә, эндрк кергт маңһдурк керг бичә немтн.
MAT.7.1	Кү бичә гемшәтн. Тадниг Бурхн гемшәхн уга. 
MAT.7.2	Ямаран кевәр әмтиг гемшәнәт, тиим кевәр тадниг Бурхн гемшәх. Ямаран кемҗәһәр кемҗәлнәт, тиим кемҗәһәр тадниг кемҗәлх. 
MAT.7.3	Ахиннь толһадк өвс үзәд бәәҗ, эврәннь толһадк өвр яһад эс үздмч? 
MAT.7.4	«Ах минь, толһаһасчн өвс һарһҗ хайнав», – гиҗ келнчн яһҗ көндрҗ келдмб? Чини толһа деер өвр бәәнәлм. 
MAT.7.5	Хойр чирәтн! Түрүләд эврәннь толһа деерк өвр авч хайчкад, тегәд ахиннь толһадк өвс яһҗ авч хайхинь медхич. 
MAT.7.6	Хар нохасд үнтә зөөрән хайҗ бичә өгтн. Тедн хәрү эргәд тадниг шүүрәд зуучкх. Һахан чикнд сувсан бичә өлгтн. Тедн өлгситн көлдән шивәд, ишкәд үрәчкх.
MAT.7.7	Сурад бәәтн – сурситн өгх. Хәәһәд бәәтн – хәәсән олҗ авхит. Үүдинь цокҗатн – таднд тәәлҗ секх. 
MAT.7.8	Сурад бәәсн күн – сурсан авчана. Хәәһәд бәәснь – хәәсән олҗана. Үүд цокҗаснд – тәәлҗ секҗәнә. 
MAT.7.9	Көвүнтн өдмг сурхла, кен таднас чолу өгхмб? 
MAT.7.10	Көвүн заһс сурхла, эцкнь моһа өгхий? 
MAT.7.11	Кемр тадн килнцтә болвчн үрндән яһҗ белг өгхинь сәәнәр медхлә, энүнәс үлү кедү сән белг тана теңгрин Эцктн сурсн әмтнд өгх!
MAT.7.12	Ямр чигн кергт тана өмн әмтн яһҗ бийән бәртхә гинәт, тиим кевәр тадн чигн теднә өмн бийән бәртн. Энүг Закан болн әәлдәчнрин дегтрмүд сурһна.
MAT.7.13	Уутьхн үүдәр орҗ йовтн. Үклин амн өргн, хаалһнь амр. Олн әмтн түүгәр йовна. 
MAT.7.14	Әмн-җирһлин амн уутьхн, хаалһнь кецү. Терүг олдгнь йир цөн.
MAT.7.15	Худл әәлдәчнрәс бийән саглтн! Тедн хөөнә бәәдл зүүсн махч чонмуд мет. 
MAT.7.16	Тадн тедниг кесн үүләрнь медҗ авхит. Көгләс уста үзм, хатханчгас инҗр цуглулҗ болхий? 
MAT.7.17	Тер учрар сән модн сән темс өгнә. Му модн – му темс өгнә. 
MAT.7.18	Сән модн му темс өгхш. Му модн – сән темс өгдмн биш. 
MAT.7.19	Сән темс өгдго модн болһниг чавчад шачасн һалд хайчкна. 
MAT.7.20	Тер учрар худл әәлдәчнриг теднә кесн үүләр медҗ авхит. 
MAT.7.21	«Деед Эзн! Деед Эзн!» – гиҗ дуудсн әмтнәс цугнь Теңгрин Орнд орхш. Зуг Теңгрин Эцкимм заасинь күцәдг күн Теңгрин орнд орх.
MAT.7.22	Зарһин өдрт олна ик зунь:
MAT.7.22	– Деед Эзн! Деед Эзн! Тана нерн деерәс бидн номитн тархадг эс билүвидн? Тана нерн деерәс хар сәкүсдиг көөҗ һарһдг эс билүвидн? Тана нерн деерәс кесг өвәрцс кедг эс билүвидн? – гиҗ келх.
MAT.7.23	Зуг Би хәрүднь:
MAT.7.23	– Би тадниг төрүц меддго биләв. Му кедг улс! Нанас хооран йовтн! – гиҗ келхүв.
MAT.7.24	Тер учрар, эн Мини үг соңсад, келсим күцәдг күүг хад чолун деер гер бәрсн ухата күүнлә дүңцүлҗ болхмн. 
MAT.7.25	Хар салькн көдләд, хур икәр орад, һолын усн деврәд, тер герин орад асхрв. Зуг гер чолун деер бәәсн төләд, ормасн төрүц көндрсн уга.
MAT.7.26	Зуг Мини үг соңсад, келсим күцәдго күүг элсн деер гер бәрсн ухан уга күүнлә дүңцүлҗ болхмн. 
MAT.7.27	Хар салькн көдләд, хур икәр орад, һолын усн деврәд, тер герин орад асхрна. Гернь хольврад хамхрад одна, – гиҗ Исус сурһв.
MAT.7.28	Исус үгән төгсәхлә, әмтн терүнә номд икәр өврцхәв. 
MAT.7.29	Исус закана багшнрла әдл биш Бурхна йос бәрдг күүнлә әдл сурһв.
MAT.8.1	Исус уул деерәс бууҗ ирхлә, олн әмтн Терүг дахҗ йовцхав. 
MAT.8.2	Генткн арсна гемтә күн Исус тал өөрдәд сөгдәд келв:
MAT.8.2	– Деед Эзн мини! Намаг гемәсм цеврлх саната болхла, буйн болтха, цеврлтн!
MAT.8.3	Исус һаран күргәд:
MAT.8.3	– Чамаг цеврлх санатав, цеврлгд! – гиҗ келв.
MAT.8.3	Тер дарунь күн арсна гемәс цеврлгдҗ эдгв.
MAT.8.4	– Хәлә! Энүнә тускар күүнд бичә кел! Гелңгд одад бийән үзүл. Дәкәд Мошен закаһар эдглһнә тәкл тәк. Терүгәрн чи әмтнд эдгсән медүлхич, – гиҗ Исус аштнь келв.
MAT.8.5+MAT.8.6	Исус Капернамд ирхлә, рим цергин һардач Исус тал өөрдәд ээрҗ келв:
MAT.8.5+MAT.8.6	– Деед Эзн минь! Мини зарц гертм икәр зовҗ гемтә бәәнә, Һар, көлнь тәкрҗ.
MAT.8.7	– Би ирәд зарцичинь эдгәнәв, – гиҗ Исус хәрүднь келв.
MAT.8.8	– Деед Эзн, Таниг герүрн орулх чигн нанд зөв уга. Зәрлг болҗ нег үг келтн, зарцм дарунь эдгәд одх. 
MAT.8.9	Би эврән күүнә медәнд бәәнәв, мини медәнд чигн цергчнр бәәнә. Негнднь би: «Йов», – гинәв тер йовна; дарукднь: «Нааран йов», – гинәв тер ирнә. Зарцдан: «Энүг ке, терүг ке», – гиҗ келнәв, тер мини келсәрм бәәнә.
MAT.8.10	Исус терүнә келсн үг соңсчкад икәр өврәд:
MAT.8.10	– Израиль нутгт тиим ик сүзг би үзәд угав, – гиҗ таднд келҗәнәв. 
MAT.8.11+MAT.8.12	Соңстн! Үнндән болхла, олн әмтн дорд үзгәс болн барун үзгәс байр нәәрин ширән өөр Абрахамла, Ицхакла, Яковла хамдан теңгрин орнд ирҗ суух. Теңгрин орнд суух зөвтә талдан әмтн болхла, тендәс харңһу һазрур көөгдх. Тер улс тенд ик зовлң эдләд шүдән хәврх, икәр оркрҗ уульх, – гиҗ.
MAT.8.13	Исус хаҗудк йовсн улст келәд, дәкәд:
MAT.8.13	– Герүрн хәр. Чини иткләр болтха, – гиҗ римин цергин һардачд хәрү өгв.
MAT.8.13	Тер кемд зарцнь гемәсн эдгв.
MAT.8.14+MAT.8.15	Исус Пётрин герүр ирхлә, тенд Пётрин хадм экнь ик халута кевтҗ. Исус терүнә һаринь авхла, күүкд күүнә халунь дарунь уурч одв. Тер босад Исуст хот белдв. 
MAT.8.16+MAT.8.17	Асхар Исус тал кесг хар сәкүсәр эзлгдсн әмтиг авч ирцхәв. Исус үгәрн хар сәкүсдиг һарһҗ көөһәд, кесг олн-зүсн өвчтә әмтиг эдгәв. Эшья әәлдәчин: «Мана өвчиг эн бий деерән авад, гем зовлңгиг даасмн», – гисн үгмүд күцх зөвтәд тиим юмн учрсмн бәәҗ.
MAT.8.18	Исусин хаҗуд олн әмтн зогсла. Тедниг үзәд, Исус сурһульчнртаһан нууриг һатлад, телтр көвә тал йовхм гив. 
MAT.8.19	Нег ном цәәлһәч Исус тал өөрдәд:
MAT.8.19	– Багш! Таниг альд эс йоввчн би дахҗ йовх санатав, – гив.
MAT.8.20	– Арат эврәннь нүктә, шовун эврәннь үүртә, Нанд, Күмни Көвүнд толһаһан түшәд амрх һазр уга, – гиҗ Исус хәрүднь келв.
MAT.8.21	Терүнә нег сурһульч:
MAT.8.21	– Деед Эзн, герүрн хәрәд өңгрсн эцкән оршаһад ирх зөв нанд өгит, – гиҗ келв.
MAT.8.22	– Намаг дахад йов! Үксн әмтн эврәннь үксн күүһән оршатха, – гиҗ Исус хәрү өгв.
MAT.8.23	Исус оңһцд орв. Ардаснь сурһульчнр дахад бас оңһц дотр орцхав. 
MAT.8.24	Генткн салькн көдләд, усна дольган деврәд, оңһциг шивәд бәәв. 
MAT.8.25	Исус унтҗ кевтҗ. Сурһульчнр өөрдәд Терүг серүлв.
MAT.8.25	– Деед Эзн, бидн чивн гиҗәнәвидн! Харсҗ авртн мадниг! – гиҗ тедн хәәкрцхәв.
MAT.8.26	– Яһсн әәмтхә, баһ сүзгтә улсвт! – гиҗ Исус хәрүднь келв.
MAT.8.26	Тер босад, салькиг болн нууриг хөрҗ тогтнулв. 
MAT.8.27	Салькн, усн көдлхән уурв. Эргндк бәәдл тогтнв. Сурһульчнр икәр өврәд хоорндан келцхәв:
MAT.8.27	– Салькнд болн уснд Эн зәрлг болна, теднь үгинь соңсна. Кен гидг күнв эн?
MAT.8.28	Исус нууриг һатлад телтр көвәд бәәсн Гадарен гидг һазрт күрәд ирхлә, хар сәкүстә хойр күн үкәрәсн һарад Терүнә өмн зогсцхав. Тедн ик әәмшгтә, догшн бәәҗ. Әмтн теднәс әәһәд тер хаалһар йовдго санҗ.
MAT.8.29	– Бурхна Көвүн, юн кергтәв Чамд? Чи мадниг эртәснь зовахар ирвч? – гиҗ тедн му дууһар хәәкрлдцхәв.
MAT.8.30	Теднә бәәсн һазрас ик хол биш һахас идшлҗәҗ.
MAT.8.31	– Кемр Чи, мадниг көөхлә, эн һахасд мадниг орул! – гиҗ хар сәкүсд Исуст келәд ээрцхәв.
MAT.8.32	– Йовтн тиигәрән! – гиҗ Исус хәрүднь келхлә, хар сәкүсд тер хойр күүнәс һарад, һахасиг эзлцхәв.
MAT.8.32	Тер дарунь һахас ормасн өсрәд, ик уулын кецәс гүүһәд, уснд унад үкҗ одцхав. 
MAT.8.33	Һахас хәрүлсн әмтн зулад гүүлдцхәв. Тедн хаҗудк хотнд ирәд, хар сәкүстә хойр күүнә тускар цугинь келцхәв. 
MAT.8.34	Тегәд хотна олн әмтн Исусин өмнәс һарцхав. Эн һазриг үлдәҗ цааран йов, гиҗ тедн Исусиг үзәд келв.
MAT.9.1+MAT.9.2	Исус сурһульчнрла оңһц дотр орад, нууриг һатлад, эврәннь хотнур ирв. Нег цөөкн күн Терүн тал һар-көлнь тәкрсн күүг девскртәһинь авч ирв. Исус теднә итклинь үзәд:
MAT.9.1+MAT.9.2	– Байрл! Килнцчн тәвгдҗәнә, – гиҗ гемтә күүнд келв.
MAT.9.3	Тиигхлә ном цәәлһәчнр: «Эн күн Бийән Бурхнд тоолҗана. Эн Бурхна тускар му келҗәнә», – гиҗ дотран санцхав.
MAT.9.4	Исус теднә ухаһинь медәд:
MAT.9.4	– Седклтн юңгад тиим му ухата болна? 
MAT.9.5	Ю келхд амр: «Чини килнцчн тәвгдҗәнә» эс гиҗ «Босад йов»? 
MAT.9.6	Би, Күмни Көвүн, әмтнә килнц тәвҗ өгх йостав гиҗ таднд медүлхин төлә эн күүнд иигҗ келҗәнәв: Бос, эврәннь девскрән авад герүрн хәр.
MAT.9.7+MAT.9.8	Тернь босад герүрн йовв. Энүг үзсн әмтн икәр сүрдв. Тедн тиим йос күүнд өгсн Бурхиг магтҗ туурулв.
MAT.9.9	Исус цааранднь йовҗ йовад тамһин герин өөр суусн нег кү үзв. Тер Матай бәәҗ.
MAT.9.9	– Намаг дахад йов, – гиҗ Исус тер күүнд келв.
MAT.9.9	Тернь босад Исусин ардаснь йовв. 
MAT.9.10	Исусиг Матайин герт хот ууҗасн цагт тиигәрән алв цуглулдг болн кесг килнцтә улс ирцхәв. Тедн Исусла хамдан хот ууһад нәәрлцхәв. 
MAT.9.11	Энүг үзсн паршмуд Исусин сурһульчнрас:
MAT.9.11	– Багштн алв цуглулдг килнцтә улсла яһад хот ууҗахмб? – гиҗ сурцхав.
MAT.9.12	Теднә келсиг соңсад, Исус:
MAT.9.12	– Эрүл-менд күүнд биш, гемтә күүнд эмч кергтә. 
MAT.9.13	«Бәрц бәрхин ормд өршәңгү болтн», гисн үгмүд ямаран учртаһинь йовад медтн. Чик седклтә әмтиг биш, килнцтә әмтиг дуудхар Би ирүв, – гив.
MAT.9.14	Йохана сурһульчнр Исус тал ирәд:
MAT.9.14	– Бидн болн паршмуд мацг бәрнәвидн, Тана сурһульчнр мацг яһад эс бәрнә? – гиҗ сурцхав.
MAT.9.15	– Хүрмд ирсн гиичнр күргнә өөр гейүрәд бәәхлә, сән болхий? Зуг цагнь ирхлә, күргн теднәс салһҗ авгдхла тер цагт тедн мацг бәрх. 
MAT.9.16	Хуучрад салврҗ одсн хувцнд шин халас тәвхш. Шин тәвсн халасн хуучн хувциг цааранднь теслх, шуурхань улм икдх. 
MAT.9.17	Тер мет күчән авчах чаһриг хуучн бөрвд кедмн биш. Бөрвнь шуурад үрх, чаһрнь асхрх. Күчән авчах чаһриг шин бөрвд кедмн. Тиигхлә чаһрньчн, бөрвньчн үрл уга бүтн бәәх, – гиҗ Исус хәрү өгв.
MAT.9.18	Исусиг үгән келҗәхлә, Йудья улсин толһачнрин негнь өөрдәд, Исусин өмн сөгдәд:
MAT.9.18	– Мини күүкм шиңкән өңгрҗ одла, буйн болтха күүкндм һаран күргәтн. Тер әмдрх! – гив.
MAT.9.19	Исус ормасн босад сурһульчнрла хамдан тер толһачиг дахҗ йовв. 
MAT.9.20	Генткн нег күүкд күн Исусин ардас өөрдәд, хувцна хормаднь һаран күргв. Тер күүкд күн арвн хойр җилдән цусн һарлһна гемәр зовад гемндг бәәҗ. 
MAT.9.21	«Кемр хувцна хормаднь һаран күрхлә, дарунь эдгхв», – гиһәд тер дотран ухалв. 
MAT.9.22	Исус ардаран эргҗ хәләһәд, тер күүкд күүг үзәд:
MAT.9.22	– Байрл! Итклчн чамаг аврав, – гив.
MAT.9.22	Тер кемд күүкд күн гемәсн эдгв. 
MAT.9.23	Исус толһачин герт ирәд, бүрә-бүшкүрчнриг, һашудҗ уульсн-дуулсн олн әмтиг үзәд:
MAT.9.24	– Һартн эндәс! Күүкн өңгрсн уга. Күүкн унтҗ кевтнә, – гив.
MAT.9.25	Әмтн Исусар наад бәрәд инәлдцхәв. 
MAT.9.26	Әмтиг һарһҗ йовулад, Исус герин хорад орад, күүкиг һараснь авхла, тернь босв. Эн өвәрцин туск зәңг эргндк һазрар тарв.
MAT.9.27	Исус бәәсн һазрасн һарч йовхла, хойр сохр күн Терүг дахв.
MAT.9.27	– Давидин Көвүн
MAT.9.28	Исусиг нег герт орҗ йовхла, хойр сохр күн Исус тал өөрдв.
MAT.9.28	– Намаг нүднә хара орулҗ чадх, гиҗ иткҗәнт? – гиҗ Исус сурв.
MAT.9.28	– Иткҗәнәвидн, мана Деед Эзн, – гиҗ тедн хәрүднь келцхәв.
MAT.9.29	– Таднд иткләр болтха! – гиҗ Исус келәд теднә нүднд һаран күргв.
MAT.9.29	Тедн үздг болв.
MAT.9.30	– Хәләтн, Мини тускар күүнд бичә келтн, – гиҗ Исус теднд зәрлг болв.
MAT.9.31	Зуг тер хойр эдгсн күн һарч йовад, эргндк һазрар Исусин тускар әмтнд зәңглв.
MAT.9.32	Тедниг йовҗ одхла, Исус тал келн уга хар сәкүстә күүг авч ирв. 
MAT.9.33	Хар сәкүсиг көөсн хөөн келн уга күн келдг болв. Әмтн икәр алң болцхав.
MAT.9.33	– Тиим өвәрц йовдл эн Израилин һазрт одачн учрад уга билә, – гиҗ тедн келцхәв.
MAT.9.34	– Эн эрлгин күчәр хар сәкүсдиг көөнә, – гиҗ паршмуд келдг бәәсмн.
MAT.9.35	Исус балһсн, хотн болһнар йовад, хурлд әмтиг сурһад, Бурхна йосна тускар Сән Зәңг цәәлһҗ тархаһад, әмтиг олн зүсн гемәс эдгәдг бәәсмн. 
MAT.9.36	Исус олн әмтиг үзәд, теднд санань зовв, юңгад гихлә, тедн хөөч уга тарҗ одсн хөд мет муурсн бәәдлтә бәәҗ.
MAT.9.37+MAT.9.38	– Хурах урһц ик, көдләчнр баһ. Тәрсн тәрәг хурах, хадх көдләчнриг илгәтхә гиһәд хадлһна Эзнд зальвртн! – гиҗ Исус эврәннь сурһульчнртан келсмн.
MAT.10.1	Исус эврәннь арвн хойр сурһульчнриг дуудҗ авад, ямаран чигн гемиг эмнҗ эдгәдг болн хар сәкүсдиг көөҗ һарһдг йос теднд өгв. 
MAT.10.2	Арвн хойр апостолмудын нерд эн: Пётр гидг нертә Шимон, терүнә дүнь Андрей, Зебедана көвүн Яков, терүнә ахнь Йохан, 
MAT.10.3	Пилип, Бар-Толма, Томас, алв цуглулдг Матай, Алпана көвүн Яков болн Тадда, 
MAT.10.4	зилот гидг багин гешүн Шимон болн Йуда Искериот (тер Исусиг урвсн билә).
MAT.10.5	Эн арвн хойриг Исус илгәһәд, иигҗ зааҗ келсмн:
MAT.10.5	– Буру номта улсин һазрас хол йовтн! Шамарьян хотнд бичә ортн! 
MAT.10.6	Төөрсн хөд болсн Израилин улс тал одтн! 
MAT.10.7	«Теңгрин йосн өөрдв!» – гиҗ номан делгрүлтн! 
MAT.10.8	Өвчтәһинь эдгәтн. Насан барсинь әмдрүлтн. Арсн гемтә улсиг цеврлүлтн! Хар сәкүсдиг көөҗ һарһтн! Өңгәр авсн төләд өңгәр өгтн! 
MAT.10.9+MAT.10.10	Хаалһд һарч йовад, алтта, цаһан улан мөңгтә кетч, уут, селвх хувц, өмсх буршмг, хаалһин тайг чигн авч бичә һартн! Көдлҗәх күн көлсән авх ачта! 
MAT.10.11	Ямаран чигн балһснд эс гиҗ хотнд орҗ ирхлә, итклтә күүг хәәтн. Тер һазрас эс һартл эн күүнә герт бәәтн. 
MAT.10.12	Амулң менд бәәтн, – гиҗ гертксинь йөрәтн. 
MAT.10.13	Кемр тер гер-бүл тиим бәәх ачта болхла, тадна йөрәл бүтх! Кемр тер гер-бүл тиим бәәх ач уга болхла, тадна йөрәл бүтхн уга! 
MAT.10.14	Кемр тадниг күн герүрн орулҗ эс авхла, тадна келсиг эс соңсхла, тер гертәс эс гиҗ хотнас цааран һарч йовад, тавгасн шора саҗтн! 
MAT.10.15	Зарһин өдрлә Содомин болн Гоморин һазрас үлү күчр күнд зовлң тедн эдлх гиҗ Би үнәр келҗәнәв.
MAT.10.16	Би тадниг зерлг чон дунд бәәх хөд мет йовулҗанав. Моһа мет гүн ухата, көглҗрһн мет нүл уга болтн! 
MAT.10.17	Әмтнәс саглҗ йовтн. Тедн тадниг бәрҗ авад, зарһд авч ирх. Хурлмудт маляһар цокҗ цааҗлх. 
MAT.10.18	Нанас көлтә тадниг хаадудт, ахлачнрт авч одх. Тадн Мини тускар теднд болн буру номта улст герчлхт. 
MAT.10.19	Тадниг зарһд авч одхла, ю келхән, яһҗ келхән бичә зовтн. Тер цагт ю келхинь таднд заагдх. 
MAT.10.20	Юңгад гихлә, тадн бийстн биш Эцкинтн Сәкүсн тадна келәр келх. 
MAT.10.21	Ах дүүһән, эцк үрән үкллә харһулх. Үрдүд эцкнрин өмнәснь буцлт өргәд, әмнәснь салһх. 
MAT.10.22	Нанас көлтә күн болһн таднд дурго болх. Экнәс авн сүл күртл тесснь авргдх! 
MAT.10.23	Тадниг нег хотнас көөхлә, талдан хотн тал зулҗ гүүтн. Израилин хотн болһниг эргҗ күцтл, Күмни Көвүн лавта күрәд ирх, – гиҗ таднд үнәр келҗәнәв.
MAT.10.24	Сурһульч багшас, зарц эзнәс деер болҗ чадшго. 
MAT.10.25	Сурһульч багшла әдл, зарц эзнлә әдл болхла, болад бәәх. Кемр герин эзнд Баал-Зебүлин нер өгсмн болхла, герткст улм шулуһар эн нерн өггдх. 
MAT.10.26	Тер учрар бичә әмтнәс әәтн! Нег чигн эс илдкҗ секгдсн далд юмн уга, нег чигн эс тәәлгдсн нууц уга. 
MAT.10.27	Харңһу хорад келсн үгим һал өдрәр келтн! Чикнд шимлдҗ келсим герин ора деерәс зәңглтн! 
MAT.10.28	Күүнә бий цогциг алдг зуг уха-седклиг алҗ чаддго әмтнәс бичә әәтн. Бий цогциг болн седклиг мөңк һалд хайҗ чаддг Бурхнас әәтн. 
MAT.10.29	Хойр бичкәхән богшурһаг нег деншгәр эс хулдну? Тадна Эцкин медән угаһар теднә негнь чигн һазрт унҗ үкшго! 
MAT.10.30	Тадна толһа деерк үсн күртл тоота! Тер учрар бичә әәтн! 
MAT.10.31	Тадн Бурхнд кесг бичкәхән богшурһасас үлү үнтә болҗанат! 
MAT.10.32	«Би Исусин», – гиҗ әмтнә чирәд ил келсн күүнә тускар «Мини», – гиҗ Теңгрин Эцкиннь өмн ил келхүв. 
MAT.10.33	«Би Исусин бишв», – гиҗ әмтнә чирәд ил келсн күүнә тускар «Эн күн Мини биш», – гиҗ Би Теңгрин Эцкиннь өмн гөрдҗ келхүв.
MAT.10.34	Намаг эн орчлңд эв авч ирхәр ирв гиҗ бичә сантн. Би эв биш, үлд авч ирхәр ирүв. 
MAT.10.35	Көвүг эцкәснь, күүкиг экәснь, бериг хадм экәснь салһхар Би ирүв. 
MAT.10.36	Күүнә хамгин әәмшгтә өшәтн гертксинь болх. 
MAT.10.37	Нанас үлүһәр эк эцкән хәәрлдгнь Мини сурһульч болҗ чадшго. Күүкән болн көвүһән Нанас үлүһәр хәәрлдгнь Мини сурһульч болҗ чадшго. 
MAT.10.38	Эврәннь кирсән
MAT.10.39	Әмән аврхар седснь, әмән геех. Мини төлә әмән гееснь, әмән аврх. 
MAT.10.40	Тадниг седклдән орулдгнь, Намаг седклдән орулна. Намаг орулснь Бийм Илгәсиг орулна. 
MAT.10.41	Әәлдәчиг әәлдәч гиҗ седклдән орулдг күн әәлдәчин ачар ачлгдх. Чик седклтә күүг чик седклтә гиҗ седклдән орулдг күн тер күүнә ачар лавта ачлгдх. 
MAT.10.42	Тер учрар кен хамгин бичкниг Мини сурһульч гиҗ киитн ус чигн өгч, ундынь хәрүлхлә, эврәннь ачан лавта авх гиҗ Би үнәр таднд келҗәнәв.
MAT.11.1	Эврәннь арвн хойр сурһульчнртан сурһмҗ өгәд, үгән төгсәһәд, Исус хотн болһнар сурһхар болн Бурхна ном делгрүлхәр һарч йовв.
MAT.11.2+MAT.11.3	Христосин күцәсн үүлмүдин тускар түүрмд бәәсн Йохан соңсад, хойр сурһульчнран Исус тал илгәһәд:
MAT.11.2+MAT.11.3	– Ирх зөвтә күн Та болҗахмт? Аль бидн талдан кү күләхмб? – гиҗ суртн! – гив.
MAT.11.4	Исус:
MAT.11.4	– Йоханур хәрү ирәд чикәрн соңссан, нүдәрн үзсән медүлҗ келтн: 
MAT.11.5	Сохр күн үздг болна, доһлңгнь йосндан һазр ишкәд йовна, арсн өвчтәнь гемәсн цевргднә, дүлә күн соңсдг болна, өңгрснь босҗ әмдрнә, угатя әмтнд Сән Зәңг цәәлһгдҗ тархагдна. 
MAT.11.6	Нанд итксн күн итклән эс геехлә, буйн кишгтә болхмн, – гив.
MAT.11.7+MAT.11.8	Тедн йовҗ одхла, Исус олн әмтнд Йохана тускар экләд келв:
MAT.11.7+MAT.11.8	– Эҗго көдә һазрур кениг хәләхәр тадн йовсмт? Салькнд нәәхлсн хулсигий? Кемр тиим биш болхла, кениг хәләхәр йовсмт? Байн үнтә хувц өмссн кү хәләхәрий? Байн хувц өмссн улс хаана бәәшңд бәәдмн. 
MAT.11.9	Кениг хәәҗ тадн одсмт? Әәлдәчиг? Э-э. Йохан әәлдәчәс деер күн гиҗ таднд келҗәнәв. 
MAT.11.10	Бурхна Бичгт иигҗ бичәтә: «Би Зәңгчән урдасчн илгәнәв. Тер Чини хаалһичнь белдх». Эн Йохана тускар бичәтә. 
MAT.11.11	Би үнәр келҗәнәв. Эн орчлң деер төрсн әмтн дунд Йоханас ик алдр күн уга бәәҗ. Зуг Теңгрин орнд бәәсн хамгин бичкнь терүнәс ик алдр. 
MAT.11.12	Уснд кирслдг Йохан Бурхна ном экләд тархасн өдрмүдәс эндр өдр күртл Теңгрин йосна өмнәс ик дән болҗана. Кесгнь күчәр энүг эзлҗ авх саната. 
MAT.11.13	Әәлдәчнр болн Закан Йоханас урд иргчин тускар келдг бәәсмн. 
MAT.11.14	Тедн Элья хәрү ирх гиҗ әәлдҗ келҗ. Эн әәлдхл Йохана ирлһнә тускар келҗ. Иткхәр седхлә, итктн. 
MAT.11.15	Мини келсн тускар сәәнәр ухалтн. 
MAT.11.16	Эн цагин үйнриг кенлә дүңцүлҗ болхмб? Эднтн талвңд суусн талдан бичкдүдт иигҗ хәәкрҗәсн бичкн күүкд мет: 
MAT.11.17	«Бидн таднд бүрә бүшкүрәрн айс татдг биләвидн. Тадн биилсн уга биләт! Бидн һашута ду дуулдг биләвидн. Тадн уульсн уга биләт!» 
MAT.11.18	Чаһр уудго, йосн хот иддго Йохан ирлә. Терүнә тускар хар сәкүстә күн гиҗ әмтн келнә. 
MAT.11.19	Би, Күмни Көвүн, ирв. Би чаһр уунав, йосн хот иднәв. Тиигхлә: «Хәләтн Энүг! Яһсн ик хотта, әркнч юмнв! Алв цуглулгчин, килнцтә улсин үрн!» – гиҗ тедн келнә. Зуг Бурхна цецн ухан кесн үүләрнь үзгддмн, – гив.
MAT.11.20	Исусин үзүлсн өвәрцин ик зунь үзсн хотн болһн килнцән үлдәҗ, Бурхнд итксн уга. Тер учрар Исус тедниг гемшәҗ иигҗ келв:
MAT.11.21	– Хоразина әмтн, зовлңган эдлхит! Бетсәдин әмтн, зовлңган эдлхит! Танад учрсн Бурхна өвәрцс Тирин әмтн болн Сидона әмтн үзсн болхла, тедн кезәнәһә хар хувцан өмсҗ, толһадан үмс цацҗ, килнцәсн хольҗх билә. 
MAT.11.22	Тер учрар келҗәнәв, зарһин өдрт Тирәс болн Сидонас дор таднд му болх. 
MAT.11.23	Чи, Капернам хотнахн, тадниг теңгрт өргх гиҗ санҗант? Уга, үклин һазрт уңһах! Кемр Содомд танад учрсн өвәрцс лавта учрсн болхла, тертн ода күртл бүклдән бәәх билә. Тер учрар келҗәнәв таднд, 
MAT.11.24	Зарһин өдрт Содомас дор таднд му болх, – гив.
MAT.11.25	– Теңгрин болн һазрин Эзн, Аав Минь! Танд магтал өргҗәнәв! Та энүг цецн ухата номта әмтнәс нууһад, эгл бичкдүдт секҗ цәәлһвт! 
MAT.11.26	Аав Минь, цуг энүнәс Тана цаһан саната дурн үзгдҗәнә. 
MAT.11.27	Эцкм бәәсән Нанд даалһв. Теңгрин Эцкәс даву сәәнәр Көвүһән ямаранынь күн медхш. Көвүнәс даву сәәнәр Эцк ямаранынь күн медхш. Көвүн олн әмтнәс онц улсиг йилһҗ авад, Эцкин тускар медүлнә. 
MAT.11.28	Күнд аца үүрч муурснь Нан тал иртн! Би тадниг төвкнүлхүв. 
MAT.11.29	Мини ацаг ээм деерән үүрәд, Нанас сурһмҗ автн. Юңгад гихлә, Би номһн төвкнүн седклтәв. Тадна седкл чигн амрад җирһәд бәәх! 
MAT.11.30	Мини номиг дахлһн – күнд юмн биш, Мини ацан гиигн.
MAT.12.1+MAT.12.2	Энүнә хөөн бемб өдрлә Исус тәрсн тәрәһәр йовҗ йовла. Сурһульчнр өлсәд, тәрәнә толһас таслад идцхәв. Паршмуд энүг үзәд:
MAT.12.1+MAT.12.2	– Хәлә, Чини сурһульчнр бемб өдрт кех зөв уга юмиг кеҗәнә, – гиҗ келцхәв.
MAT.12.3	– Өлсҗ йовсн Давид эврәннь үүртән ю кесинь умшсн угавт? 
MAT.12.4+MAT.12.5	Давид Бурхна герт орад, Бурхна өмн тәвсн өдмг теднлә хувалцҗ идв. Тер өдмгиг һанцхн гелңгүд иддмн. Сүмд бемб өдрин йосиг эвдсн гелңгүдиг бурушахш, гисиг Мошен заканд тадн умшсн угавт? 
MAT.12.6	Медҗ автн: энд сүмәс деер күн бәәнә. 
MAT.12.7	Кемр тадн «Бәрц бәрхин ормд өршәңгү болтн», – гисн үгмүдин чинринь медсн болхла, тадн буру уга әмтиг гемшәхн уга биләт. 
MAT.12.8	Яһад гихлә, Күмни Көвүн бемб өдрин Эзн мөн, – гиҗ Исус теднд хәрү өгв.
MAT.12.9	Тендәс һарад Исус хурлур ирв. 
MAT.12.10	Тенд әмн уга һарта күн бәәҗ.
MAT.12.10	– Бемб өдрлә кү эдгәх зөв бәәнү? – гиҗ Исусас зәрм әмтн сурцхав. (Терүг гемшәх учр хәәһәд тедн сурҗ.)
MAT.12.11	– Кемр ор һанцхн хөөнтн бемб өдрлә нүкнд унҗ одхла, тадн хөөһән үлдәлго, нүкнәснь татҗ авхм бишвт? 
MAT.12.12	Күн болхла хөөнәс деер биший? Тиим эс мөний? Тер учрар закаһар бемб өдрлә күн сә кех зөвтә, – гиҗ Исус хәрү өгв.
MAT.12.13	Цааранднь Исус әмн уга һарта күүнд:
MAT.12.13	– Һаран суңһ! – гив.
MAT.12.13	Тернь һаран суңһв, һарнь дарунь эдгәд одв. 
MAT.12.14	Паршмуд болхла хурлас һарч йовад, Исусиг яһҗ хорлҗ уга кехән селвлцхәв.
MAT.12.15	Энүг медчкәд Исус тендәс әрләд йовҗ одв. Олн әмтн Исусин ардаснь дахҗ йовцхав. Исус тедниг цугинь эдгәһәд:
MAT.12.16	– Мини тускар күүнд бичә келтн, – гиҗ әмтнәс үг авв.
MAT.12.17	Эшья әәлдәчәр дамҗҗ келсн эн үгмүд күцәхин төлә тер йовдл учрв: « 
MAT.12.18	Мини онц йилһҗ авсн Хәәртә Зарц эн! Мини седклин байр эн! Эврәннь Әрүн Сәкүсән Энүнд белглҗ өгчәнәв! Эн келн әмтн болһнд Аврлһна тускар зәңглҗ келх! 
MAT.12.19	Күүнәс үг булалдҗ, уульнц болһнд дууһан өргҗ, үгән хәәкрҗ төрүц аман секшго. 
MAT.12.20	Унҗсн хулсиг хуһлшго, утан һарчах зулыг унтрашго. Үнн чик йосн орчлңд диилтл Эн төрүц зогсҗ амршго. 
MAT.12.21	Буру номта улс Терүнд нәәлх!»
MAT.12.22	Исусур нег сохр, келн уга күүг авч ирҗ. Тер хар сәкүснд эзлгдсн бәәҗ. Исус терүг эдгәв, өвчтә күн келдг, үздг болв. 
MAT.12.23	Әмтн алң болцхав.
MAT.12.23	– Энтн Давидин тохмта күн биший? – гиҗ тедн сурцхав. – 
MAT.12.24	Эрлгин, Баал-Зебүлин
MAT.12.25	Паршмудын ухаһинь медәд, Исус:
MAT.12.25	– Кемр алвт болһн дотран дәәлдхлә, тер хоосрад ирх. Кемр балһсн болһн бүл болһн, дотран эс таархла, тер әңгрәд буурад одх. 
MAT.12.26	Тер учрар кемр эрлг эрлгиг көөҗ һарһхла, тер бийләһән дәәлдҗәх темдг. Тиигхлә алвтнь ормдан яһҗ торад бәәхмб? 
MAT.12.27	Кемр Би хар сәкүсдиг Баал-Зебүлин күчәр көөхлә, ямаран күчәр тадна көвүд хар сәкүсдиг көөдмб? Тер учрар тедн тадна зарһчнр болтха! 
MAT.12.28	Кемр Би Бурхна Сәкүсәр хар сәкүсдиг көөхлә, тертн Бурхна йосн ирснә темдг! 
MAT.12.29	Чидлтә күүг күләд уга бәәтл чидлтә күүнә герт орад, күн терүнә өлг-эдинь хулхалҗ чадхий? Эзинь күлсн хөөн күн терүнә геринь тонҗ, өлг-эдинь хулхалҗ чадх! 
MAT.12.30	Намаг эс дахсн күн Нанла сөрүд бәәнә. Нанла хурадго күн тарана. 
MAT.12.31	Тер учрар Би таднд келҗәнәв: Әмтнә килнцчн тәвгдх. Бурхиг му келдг күүнә гемньчн тәвгдх. Зуг Әрүн Сәкүсиг күн му келхлә, терүнә бурунь тәвгдшго. 
MAT.12.32	Кемр күн Күмни Көвүнә өмнәс үг келхлә, терүнә бурунь тәвгдх. Зуг күн Әрүн Сәкүснә өмнәс үг келхлә, терүнә бурунь өдгә цагтчн, иргч цагтчн төрүц тәвгдшго, – гиҗ келв.
MAT.12.33	Сән темс авхин төлә сән урһцта модн кергтә. Му модн му темс өгнә. Модна сән мууһинь темсәрнь медгднә. 
MAT.12.34	Хойр көлтә моһа! Хар сана зүүһәд, сән үг яһҗ келҗ чаддмт? Седклд бәәсн юмн келн-амар дамҗҗ һардг эсий? 
MAT.12.35	Цаһан саната күн цаһан зөөрәсн цаһаһинь һарһна. Хар саната күн хар зөөрәсн харинь һарһна. 
MAT.12.36	Зарһин өдр ирхлә, санамр келсн үг болһнас көлтә күн тооцаһан өгх. 
MAT.12.37	Юңгад гихлә, келсн үгчн чини буруг болн буру угаг үзүлх, – гиҗ Исус келв.
MAT.12.38	– Багш, бидн Танас онц темдг үзх санатавидн, – гиҗ паршмуд болн ном цәәлһәчнр Исуст келцхәв.
MAT.12.39	– Бурхн уга, хар саната үйнр онц темдг некәд бәәнә. Зуг Йона әәлдәчин темдгәс үлү онц темдг теднд үзүлгдшго. 
MAT.12.40	Йона теңгсин ик заһсна гесн дотр һурвн өдр болн һурвн сө бәәсн кевәр Күмни Көвүн һазр дор һурвн өдр болн һурвн сө бәәх. 
MAT.12.41	Зарһин өдрт Ниневин әмтн эн цагин үйнртә босад, эдниг гемшәх. Тедн Йонин келсн үгинь соңсад, килнцән хайцхав. Энд болхла, Йонас ик алдр күн бәәнә! 
MAT.12.42	Зарһин өдрт өмн үзгин һазрин хатн эн цагин үйнртә босад, эдниг гемшәх. Юңгад гихлә, тер ик холас Соломон хаана цецн уха авхар ирсмн билә. Энд болхла, Соломонас ик алдр күн бәәнә!
MAT.12.43	– Хар сәкүсн күүнә дотрас һарад, хатад хагсҗ одсн көдә эргәд, амрх орм хәәнә, зуг олхш. 
MAT.12.44	Тиигхлә тер: «Урдк бәәсн герүрн би хәрү йовнав», – гиҗ санад хәрү ирнә. Хәрү ирхләнь, эврәннь бәәсн герән цевр цер ахулчкснь, сул бәәсинь үзнә. 
MAT.12.45	Тиигхлә тер һарч йовад, бийәсн ик догшн хар сәкүсдиг дахулҗ авч ирнә. Тедн ирәд күүнә дотр бүүрлнә. Аштнь күн урдкас үлү му бәәнә. Эн цагин хар саната үйнрлә бас тиим юмн учрх! – гиҗ Исус келв.
MAT.12.46	Исусиг олн әмтнлә күүндҗәхлә, Терүнә дүүнр эктәһән герин һаза зогсла. Тедн Исуста хамдан күүндхәр седҗ.
MAT.12.47	– Тенд һаза эктн Тана дүүнртә зогсҗана, Танла күүндх саната, – гиҗ нег күн Исуст келв.
MAT.12.48+MAT.12.49+MAT.12.50	– Мини эк гисн кемб? Мини дүүнр гисн кемб? – гиҗ тер күүнд хәрү өгәд, Исус хурһарн сурһульчнр тал зааһад, – Мини экм болн дүүнрм эн, Теңгрин Эцкимм заасинь күцәдгнь, Мини экм, ахнр-дүүнрм, – гив.
MAT.13.1	Тер өдр Исус гертәсн һарад нуурин көвәд одад суув. 
MAT.13.2	Өөрнь дала күн хурсн төләд Тер оңһц дотр орв. Әмтн нуурин көвәһәр зогсцхав. 
MAT.13.3	Исус үлгүрләд иигҗ келв:
MAT.13.3	– Нег күн тәрәһән тәрхәр йовҗ. 
MAT.13.4	Цацҗ йовсн тәрәнә экин зәрмнь хаалһ деер унҗ. Шовуд нисҗ ирәд, терүгинь чоңкад идчкнә. 
MAT.13.5	Зәрмнь чолута һазрт унна. Тенд һазр баһ болад, буудя дарунь босҗ урһна. Тедн һазрин гүүнд туссн уга. 
MAT.13.6	Нарн һарад тедниг шатачкна, урһмл хатҗ одна. Яһад гихлә, буудян уңгнь йосндан урһҗ чадсн уга. 
MAT.13.7	Зәрмнь хатханчг заагт унцхана. Хатханчг урһад, буудяг бүтәһәд дарна. 
MAT.13.8	Зәрмнь сән урһцта һазрт унцхана. Тедн зун, җирн, һучн холванд ик урһц өгнә. 
MAT.13.9	Мини келснә тускар сәәнәр ухалтн.
MAT.13.10	Сурһульчнр Терүн тал өөрдәд:
MAT.13.10	– Та эднлә үлгүрәр юңгад келәд бәәдмтә? – гив.
MAT.13.11	– Теңгрин йосна туск нууцин медрл таднд секгдлә. Эдн болхла медхш. 
MAT.13.12	Бәәснднь улм немгдх. Тер ик олзта болх. Угарад бәәснәснь бәәсинь булаҗ авгдх. 
MAT.13.13	Эдн нүдәрн хәләнә – үзхш. Чикәрн соңсна – соңсхш, медхш. Тер учрар Би эднлә үлгүрәр келҗ бәәнәв, – гиҗ Исус хәрү өгв. 
MAT.13.14	Бурхн Эшья әәлдәчәр дамҗҗ иигҗ келҗ: «Чикәрн соңсхит – медхн угат, нүдәрн хәләхит – үзхн угат. 
MAT.13.15	Яһад гихлә, ухантн тенҗ, чикнтн соңсдган уурч, нүднтн хаагдҗ. Кемр тадн нүдәрн үзәд, чикәрн соңсад, седкләрн медҗ авдг болсн болхла, тадн уха-санаһан Нанд өгх биләт, Би тадниг эдгәх биләв». Ода эн үгмүд бүтҗ.
MAT.13.16	Нүднтн сәәнәр үздг төләд тадн буйн-кишгтәт! Чикнтн сәәнәр соңсдг төләд тадн буйн-кишгтәт! 
MAT.13.17	Үнәр келҗәнәв, кесг әәлдәчнр болн чик седклтә әмтн тадна үзҗәсн юмиг үзхәр седлә, зуг үзсн уга. Тадна соңсҗасн юмиг соңсхар седлә, зуг соңссн уга.
MAT.13.18+MAT.13.19	– Соңстн! Тегәд тәрә тәрсн күүнә туск үлгүрин чинринь эн: күн Бурхна йосна тускар соңсна, зуг чинринь медхш. Эрлг ирәд, терүнә седклд тәрсн үгмүд булаһад авад йовҗ одна. Эн күн хаалһ деер тәрсн буудя мет. 
MAT.13.20	Чолута һазрт тәрсн буудя гиснь: бурхна үг соңсад, байртаһар седклдән багтадг күн. 
MAT.13.21	Зуг тер үг күүнә седклд гүүнәр эс орсн учрас тер бичкн зуурт иткҗәһәд, үгәс көлтә көөлһнә цаг ирхлә, иткдгән уурна. 
MAT.13.22	Хатханчг заагт унсн буудя гиснь: Бурхна үгиг соңссн күн. Зуг орчлңгин үүмлдәнәс көлтә болн һазрин зөөрт җилвтсн учрас тер үг олз өгхш. 
MAT.13.23	Урһцта һазрт унсн буудя гиснь: Бурхна йосна тускар соңсад, цугнь сәәнәр медҗ авдг күн. Тер олзта урһц зун җирн һучн холванд икәр өгнә.
MAT.13.24	Цааранднь Исус үлгүрләд иигҗ келв:
MAT.13.24	– Теңгрин йосн гисн эн: күн эврәннь һазртан сән урһцта цаһан буудя тәрнә. 
MAT.13.25	Сөөһәр цуһар унтҗасн цагт өшәтн ирәд, буудя заагт буг өвс хайҗ тәрәд йовҗ одна. 
MAT.13.26	Цаһан буудя босад урһад ирхлә, толһань йосндан дүүрәд ирхлә, буг өвсн бас энд-тенд үзгддг болв. 
MAT.13.27	Һазрин эзнә зарцнр терүн тал ирәд: «Ах Нойн, Та сән урһцта цаһан буудя тәрсн бишийт? Буг өвсн альдас һарч ирсмб?» – гиҗ сурцхав. 
MAT.13.28	«Энтн өшәтә күүнә кесн үүл», – гиҗ эзн хәрүднь келнә. «Бидн тиигәрән йовад, буг өвсиг таслад хайчкнавидн, зөвән өгит», – гиҗ тедн келцхәв. 
MAT.13.29	«Бәг. Бичә көндәтн! Буг өвс таслҗаһад, тадн эндүрәд цаһан буудяг таслчкхт! 
MAT.13.30	Тедн хамдан урһц хурах цаг күртл урһтха. Тәрәһән хурах цагтан түрүләд буг өвс таслҗ цуглулад, цугинь бооһад һалд шатачктн. Цаһан буудяг мини буудя хадһлдг хашад авч одтн, гиҗ хадачнрт закхв», – гиҗ эзн хәрү өгв.
MAT.13.31	Исус теднд дәкәд үлгүрләд келв:
MAT.13.31	– Теңгрин йосн гисн эн: нег күн бичкн горчсин экиг авад һазрт тәрҗ. 
MAT.13.32	Эн экн наадк тәрәнә экнәс хамгин бичкн. Зуг урһад ирхләрн, наадк цуг урһмлас ик болна. Тер ик моднд хүврҗ одна. Теңгрин шовуд нисҗ ирәд, терүнә бүчрмүд деернь үүрән ясна.
MAT.13.33	Исус дарук үлгүр келв:
MAT.13.33	– Теңгрин йосн гисн эн: күүкд күн һуйр искәдг эк авад, дөчн кило һуйрт элдәд тәвнә. Тер һуйр өсҗ одна.
MAT.13.34	Цуг энүг Исус әмтнд үлгүрләд келдг бәәҗ. 
MAT.13.35	«Би үлгүр олзлад, орчлң үүдәгдсн цагас авн бәәсн нууциг эднд цәәлһҗ келҗ өгнәв», гисн әәлдәчнрәр дамҗҗ келсн үгмүд бүттхә, гиһәд Исус әмтнлә үлгүр угаһар иләр юм келдг уга бәәҗ.
MAT.13.36	Цааранднь Исус әмтиг сулдхад, герүрн хәрв. Сурһульчнр Багш тал өөрдәд:
MAT.13.36	– Тәрән заагт урһсн буг өвснә туск үлгүр цәәлһҗ өгхнтн маднд, – гиҗ келцхәв.
MAT.13.37	– Сән буудя тәрснь – Күмни Көвүн. 
MAT.13.38	Һазр гиснь, орчлң болҗана. Сән буудя – Теңгрин орна улс. 
MAT.13.39	Буг өвсн – эрлгин улс. Тедниг тәрснь – эрлг. Урһц хадҗ хуралһн – орчлңгин сүл өдр, тәрә хадҗ хурадгнь – Бурхна элчнр. 
MAT.13.40	Тегәд буг өвсн цуглулгдҗ һалд шатгдсн мет юмн орчлңгин сүл өдрт учрх. 
MAT.13.41+MAT.13.42+MAT.13.43	Күмни Көвүн эврәннь элчнрән илгәх, тедн Күмни Көвүнә орнас әмтиг килнцлә харһулсн, әмтнд му кесн күн болһниг йилһҗ авад, шачасн бешд авад хайх. Тенд әмтн ик зовлң эдләд, шүдән хәврҗ оркрҗ уульх. Энүнә хөөн Бурхнла седкләрн чик бәәдгинь эврәннь Эцкин орнд, нарн мет гилвкх. Мини келснә тускар сәәнәр ухалтн.
MAT.13.44	Теңгрин йосн кеер нүкнд бултулсн эрднь мет: Нег күн терүг олҗ авад, хәрү ормднь булчкна. Теңкән уга байрлад, тер герүрн хәрҗ ирәд, бәәсн юман хулдад, эрднь бәәсн һазриг хулдҗ авна.
MAT.13.45	Теңгрин йосн гисн эн: Нег хулд кедг күн сән сувс хәәнә. 
MAT.13.46	Нег дәкҗ тер үнтә сувс олҗ авна. Тер күн йовад, бәәсн юман хулдад, сувсиг хулдҗ авна.
MAT.13.47	Теңгрин йосн гисн эн: Заһсчнр теңгсин уснд гөлмән хаяд, зүсн зүүл заһс бәрҗ авна. 
MAT.13.48	Гөлмнь заһсар дүүрхлә, тедн гөлмән уснаснь татҗ авна, заһс болһниг шүүнә. Сәәнинь йилһҗ авад сав дүүргнә, мууһинь авад хайчкна. 
MAT.13.49+MAT.13.50	Тиим юмн орчлңгин сүл өдрт учрх: Бурхна элчнр һарч ирәд, чик седклтә әмтнәс мууһинь йилһҗ авад, ик шачасн бешд авад хайх. Тенд әмтн ик зовлң эдләд, шүдән хәврҗ оркрҗ уульх. 
MAT.13.51	Ода тадн цугинь медҗ аввт? – гиҗ Исус теднәс сурв.
MAT.13.51	– Ээ, медҗ аввидн, – гиҗ тедн хәрү өгв.
MAT.13.52	– Тер учрар Теңгрин йосна сурһульч болсн ном цәәлһәч болһн эврәннь гертәс шин болн хуучн юмс һарһҗ йовсн эзн мет болна, – гиҗ Исус келв.
MAT.13.53	Үлгүрмүд келәд, үгән төгсәһәд, Исус цааранднь һарад йовв. 
MAT.13.54	Төрскн хотндан ирәд, Тер хурлд әмтиг сурһв. Цуһар терүг соңсад, ик гидгәр өврцхәв:
MAT.13.54	– Тиим ик күчн, цецн оюн уха эн альдас авсмб? 
MAT.13.55	Энтн модчин көвүн биший? Энүнә экиннь нерн Мирьям биший? Энтн Яков, Йосип, Шимон, Йуда гидг дүүнртә болх. 
MAT.13.56	Энүнә дү күүкд цугтан энд мана хотнд бәәдг биший?
MAT.13.57	Энүнәс көлтә күн Исуст итксн уга.
MAT.13.57	– Әәлдәчиг күндлдго һазр уга. Зуг төрскн һазртнь болн өрк-бүлднь әәлдәчиг әәлдәчд тоолдмн биш, – гиҗ Исус әмтнд келв.
MAT.13.58	Тедн эс итксн төләд Исус тенд өвәрц юм әмтнд үзүләд уга.
MAT.14.1+MAT.14.2	Тер цагт Һалильян хан Херод Исусин туск зәңг соңсад, эврәннь зарцнртан:
MAT.14.1+MAT.14.2	– Эн уснд кирслдг Йохан үкәрәсн босҗ ирв, тегәд чигн Эн тиим өвәрц юм кедг күчтә, – гиҗ келв.
MAT.14.3	Херод эврәннь Пилип дүүһиннь гергн Херодидас көлтә Йоханыг цевәр күләд, түүрмд хайсмн. 
MAT.14.4	Юңгад гихлә, Йохан терүг саглҗ:
MAT.14.4	– Эн гергнлә бәәх чамд зөв уга, – гиҗ оньдин келдг бәәсмн.
MAT.14.5	Түрүн бийд Херод терүг алхар седҗ, зуг әмтнәс әәһәд үкллә харһулсн уга. Әмтн терүг Бурхна әәлдәч гиҗ тоолдг бәәсмн. 
MAT.14.6	Херодын һарсн өдр темдглҗәсн цагт Херодидин күүкн гиичнрин өмн биилҗәсмн. 
MAT.14.7	Терүнә биилҗәсн би Херодт икәр таасгдад, тер андһарлад:
MAT.14.7	– Сурх юман сур. Би цугинь күцәсүв, – гиҗ күүкнд келв.
MAT.14.8	Тер күүкн экиннь заасн үгәр:
MAT.14.8	– Уснд кирслдг Йохана толһаг тәвүр деер тәвҗ, нанд авч ир, – гиҗ келҗ.
MAT.14.9+MAT.14.10	Хан гейүрҗ ухалҗаһад, зуг гиичнрин өмн тәвсн андһаран күцәхәр, тер күүкнә сурсн юмиг өгхәр, түүрмд суусн Йохана толһаг хәәчлә харһултн гиҗ зәрлг болв. 
MAT.14.11	Толһаг тәвүр деер тәвәд, күүкнд авч ирҗ, тернь экдән авад одҗ. 
MAT.14.12	Йохана сурһульчнр Йохана цогцинь авад оршасна хөөн Исусур ирәд учрсн йовдлын тускар келсмн.
MAT.14.13	Исус энүг соңсчкад, оңһц дотр сууһад, эҗго һазр хәәҗ йовсмн. 
MAT.14.14	Зуг олн әмтн энүг медчкәд, эврәннь хотнас һарлдад, Исусиг дахҗ йовһар йовсмн. Исус оңһцас һарад, һазр ишкәд, олн әмтиг үзҗ. 
MAT.14.15	Исус теднд сана зовҗ, өвчтә улсиг эдгәв. Ора болҗ одхла, сурһульчнр Исусур өөрдцхәв.
MAT.14.15	– Багш, энд эҗго көдә. Ора болҗана, әмтиг тәвчктн. Эдн эргндк хотн болһнар йовад, идх уух хотан бийдән хулдҗ авг, – гиҗ тедн келцхәв.
MAT.14.16	– Эдниг йовулх керг уга, тадн бийстн эднд хот өгтн, – гиҗ Исус хәрүднь келв.
MAT.14.17	– Манад юмн уга. Тавхн өдмг, хойрхн заһсн, – гиҗ сурһульчнр келцхәв.
MAT.14.18	– Түүгән Нан тал авч иртн, – гиҗ Исус келв.
MAT.14.19	Исус әмтиг ноһан деер суулһад, тавн өдмг, хойр заһс авад, Бурхнд ханлт өргәд, өдмгиг хуһлҗ сурһульчнрт хуваһад өгв. 
MAT.14.20	Терүг күн болһнд түгәҗ өгцхәв. Цуһар хотан эдлҗ цадцхав. Энүнә хөөн үлдсн хот арвн хойр савд багтҗ. 
MAT.14.21	Күүкд улсиг, бичкн күүкдиг эс тоолхла, хот идснь тавн миңһн күн болҗ һарв.
MAT.14.22+MAT.14.23	Энүнә хөөн тер дарунь Исус:
MAT.14.22+MAT.14.23	– Оңһц дотр орад, теңгс һатлҗ телтр көвәд күртн, – гиҗ сурһульчнртан закв.
MAT.14.22+MAT.14.23	Өөрк әмтән үлдәһәд, Исус һанцарн зальврхар уул деегшән давшҗ һарв. Асхн болад ирхлә, һанцарн үлдсн бәәҗ. 
MAT.14.24	Сурһульчнр йовсн оңһц көвәһәс хол бәәсмн. Ик салькн зөрүд өмнәснь үләһәд, усна дольган шуугад, оңһциг шивәд бәәв. 
MAT.14.25	Өр цәәхин өмн Исус сурһульчнр тал темцҗ усн деегүр йовҗ. 
MAT.14.26	Сурһульчнр Багшан усн деегүр йовҗ йовхинь үзәд, ик гидгәр сүрдцхәв.
MAT.14.27	– Энтн ки үзгдл! – гиҗ тедн чочад хәәкрцхәв.
MAT.14.27	– Байрлтн! Бичә Нанас әәтн! Энтн бив, – гиҗ Исус тер дарунь ә һарв.
MAT.14.28	– Деед Эзн! Кемр Та мөн болхла, усн деегүр Танур йовх зәрлг өгхнтн! – гиҗ Пётр Исуст келв.
MAT.14.29	– Йов! – гиҗ Исус хәрү өгв.
MAT.14.29	Пётр оңһц дотрас һарад, усн деегүр Исус тал йовв. 
MAT.14.30	Зуг салькн шүрүтәһәр үләсинь медәд, Пётр әәһәд, уснд чивҗ:
MAT.14.30	– Деед Эзн минь! Намаг харсҗ авртн! – гиҗ хәәкрв.
MAT.14.31	Исус һаран өгәд, терүг һараснь бәрәд, келв:
MAT.14.31	– Итклчн баһ бәәҗ! Юңгад маһдлад бәәнәч?
MAT.14.32	Тедниг оңһц дотран орхла, салькн тогтнв. 
MAT.14.33	Тенд бәәсн сурһульчнр Исусин өмн өвдглҗ сөгдв.
MAT.14.33	– Та үнәр Бурхна Көвүн мөнт! – гиҗ тедн келцхәв.
MAT.14.34+MAT.14.35	Нур һатлҗ йовад, тедн Генесәрет һазрин көвәд өөрдҗ ирцхәв. Энүгинь медчкәд, тер бәәрн әмтн эргндән бәәсн күн болһнд зәңгләд, кесг өвчтә улсиг Исус тал авч ирцхәв. 
MAT.14.36	Тедн Исусин хувцна хормаднь күрх зөв сурцхав. Хормаднь күрсн әмтн тер дарунь эдгдг болв.
MAT.15.1	Тер цагт Ерусалимас Исус тал паршмуд болн закана багшнр ирцхәв.
MAT.15.2	– Чини сурһульчнр өвк эцкнриннь заңшалан эвдҗәнә, тедн хотыннь өмн һаран уһахш, – гиҗ тедн келцхәв.
MAT.15.3	– Юңгад тадн бийстн тана заңшалас көлтә Бурхна заавриг эвдәд бәәнәт? 
MAT.15.4	«Эк эцк хойран күндлҗ тевч», «Эк эцк хойран му келсн күн үкх зөвтә» гиҗ Бурхн келсмн. 
MAT.15.5+MAT.15.6	Зуг тадн әмтиг: «Эврәннь зөөрәсн эк-эцкдән өглго Бурхнд нерәдҗ өгдг күн, эк-эцкдән туслҗ тевчх йоснас сулдна» гиҗ дасхнат. Тиим кевәр тадна заңшал Бурхна заавриг уга кенә. 
MAT.15.7	Тадн хойр чирәтә улст! Тадна тускар Эшья әәлдәч чик келҗ: « 
MAT.15.8	Эн улс хоосн амарн Намаг күндлнә. Теднә зүркнь Нанас хол бәәнә. 
MAT.15.9	Эдн күүнә ухалҗ һарһсн номиг Бурхна ном гиҗ дасхна. Эднә сөгдлһн юмн биш», – гиҗ Исус хәрү өгв.
MAT.15.10+MAT.15.11	Әмтиг дуудҗ авад Исус:
MAT.15.10+MAT.15.11	– Соңсад медҗ автн! Амар орсн юмн биш, амар һарсн юмн лавта күүг бузрдулна, – гив.
MAT.15.12	– Тана үгмүд паршмудыг һундасинь Та меднт? – гиҗ сурһульчнр Исус тал өөрдәд келцхәв.
MAT.15.13+MAT.15.14	– Мини Теңгрин Эцкин эс тәрсн урһмл болһн уңгтаһинь хамднь таслҗ хайгдх. Тедн эврәннь хаалһарн йовтха! Тедн сохр әмтнә сохр залачнр. Сохр сохран көтлҗ йовхла, лавта нүкнд унх! – гиҗ Исус хәрү өгв.
MAT.15.15	– Эн үлгүрин тәәлвринь маднд келҗ өгит, – гиҗ Пётр сурв.
MAT.15.16	– Тадн чигн мини келсим медҗ авсн угавт? 
MAT.15.17	Амар орсн юмн геснд орад, һазаран һарч одна. 
MAT.15.18	Амар һарсн юмн күүнә седкләс һарад, күүг бузрдулдг мөн. 
MAT.15.19	Юңгад гихлә, күүнә седкл дотрас хар санан, аллһн-буллһн, күүнә авальта дерән негдүлһн, аля йовдл, хулха, худл герчллһн, хов зөөлһн һарна. 
MAT.15.20	Цуг эн күүг бузрдулна, зуг кемр күн хотын өмн һаран эс уһахла, тертн күүг бузрдулхш.
MAT.15.21+MAT.15.22	Цааранднь Исус Тир болн Сидон һазр эргәд йовсмн. Тер бәәрн Кенаана күүкд күн Исус тал ирв.
MAT.15.21+MAT.15.22	– Деед Эзн, Давидин Көвүн! 
MAT.15.23	Зуг Исус ә һарсн уга.
MAT.15.23	– Буйн болтха! Энүг цааран йовултн! Энтн мадниг дахҗ йовад, хәәкрәд бәәнә, – гиҗ сурһульчнр Исус тал өөрдҗ келцхәв.
MAT.15.24	– Бурхн Намаг төөрсн хөд мет Израилин әмтн тал илгәв, – гиҗ Исус хәрү өгв.
MAT.15.25	– Деед Эзн минь! Нанд нөкд болыт! – гиҗ күүкд күн саак ээрв.
MAT.15.26	– Үрнәсн өдмг булаҗ авад, нохад хайхла, сән юмн биш, – гиҗ Исус келв.
MAT.15.27	– Тиим-тиим, Деед Эзн минь, зуг Эзнә ширәһәс унсн хотын шавхрнь нохас иднә, тиим эсий? – гиҗ күүкд күн хәрүднь келв.
MAT.15.28	– Чини сүзг ик! Эгч, чини сансн санаһар болтха! – гиҗ Исус келв.
MAT.15.28	Тер агчмд күүкн эдгәд одв.
MAT.15.29	Исус Һалилья нуурин көвәһәр йовҗ йовла. Тер уул деер һарад суув. 
MAT.15.30	Кесг доһлң, сохр, эрмдгтә, келн уга болн нань чигн улсиг Исус тал авч ирәд көлднь тәвцхәв. Исус тедниг эдгәв. 
MAT.15.31	Келн угань келнд орад, эрмдгтәнь эдгәд, доһлңгнь йосндан йовдг болад, сохрнь үздг болв. Тер йовдлыг олн әмтн үзәд йир икәр өврцхәв. Тедн Израилин Бурхиг магтҗ ханлт өргцхәв.
MAT.15.32	– Эн әмтнд Би сана зовҗанав, эдн һурвн өдрт Нанла бәәлә, хотнь чилҗ. Эдниг цадхал уга тәвхән седҗәхшв. Хаалһд эднд му болвза, – гиҗ Исус сурһульчнран дуудҗ келв.
MAT.15.33	– Эн эҗго көдәд эн олн әмтиг цадхах тиим дала өдмг альд бәәх билә? – гиҗ сурһульчнр Багштан хәрү өгв.
MAT.15.34	Исус:
MAT.15.34	– Кедү өдмгтәвт? – гиҗ сурв.
MAT.15.34	– Долахн өдмг болн цөөкн бичкн заһсн бәәнә, – гиҗ тедн хәрү өгв. 
MAT.15.35+MAT.15.36	Исус әмтиг һазрт суулһад, долан өдмг болн заһс авад, Бурхнд ханлт өргв. 
MAT.15.37+MAT.15.38+MAT.15.39	Дәкәд өдмгиг хуваһад, сурһульчнртан түгәҗ өгв, тедн әмтнд хуваҗ өгв. Әмтн хотан эдләд цадцхав. Дәкәд үлдсн хот долан савд цуглулцхав. Күүкд улсиг болн бичкдүдиг эс тоолхла, хот эдлҗәснь дөрвн миңһн күн бәәҗ. Исус әмтиг тәвәд, оңһц дотран орад, Магадан һазрур темцҗ йовв.
MAT.16.1	Исус тал паршмуд, цадукмуд ирцхәв. Тедн Исусиг сөрхәр Бурхна онц темдг маднд үзүл гиҗ некҗ сурцхав.
MAT.16.2	– Өдр чилҗ йовхла, теңгр улавтрад ирхлә, тадн маңһдур сән өдр болх гинәт. 
MAT.16.3	Өрүн өрлә теңгр темәнә үүләр бүркгдхлә, эндр хурта салькта өдр болх гиҗ келнәт. Теңгр хәләһәд, тадн өдрин бәәдл тааҗ келҗ чаднат, зуг өдгә цагин темдгинь цәәлһҗ медҗ чадхшит. 
MAT.16.4	Хар саната, Бурхн уга үйнр! Онц темдгүд сурнат, зуг әәлдәч Йонин темдгәс даву талдан темдг тадн төрүц үзшгот, – гиҗ Исус хәрү өгәд, тедниг үлдәһәд цааран йовҗ одв.
MAT.16.5	Сурһульчнр нуурин телтр көвәд оңһцар усчад ирцхәв. Тедн хотан авхан мартчксн бәәҗ.
MAT.16.6	– Паршмудын болн цадукмудын искәдг экнәс бийән саглҗ йовтн, – гиҗ Исус теднд келв.
MAT.16.7	– Мадниг өдмг эс авснд эн тиигҗ келҗәнә, – гиҗ сурһульчнр хоорндан уха-санаһарн хувалцв.
MAT.16.8	Исус түүгинь медчкәд:
MAT.16.8	– Ю ухалҗахмт? Өдмг эс авсндан зовҗахмт? Баһ итклтә улс! 
MAT.16.9	Ода күртл юм меддго юмс бәәсмтә? Тавн миңһн күүнд күрсн тавн өдмгин тускар мартчквт? Кедү сав хот цуглулвт? 
MAT.16.10	Дөрвн миңһн күүнд күрсн долан өдмгин тускар бас мартсн болхговт? Кедү сав хот тадн цуглулвт? 
MAT.16.11	Би өдмгин тускар келҗәхшв. Паршмудын болн цадукмудын искәдг экнәс бийән саглтн, – гив.
MAT.16.12	Тиигхлә Исусиг өдмгин экнәс биш паршмудын болн цадукмудын дасхҗах номас бийән саглтн гисинь сурһульчнр лавта медҗ авцхав.
MAT.16.13	Исус Пилипин Кесәрья хотна һазрур ирәд:
MAT.16.13	– Күмни Көвүг әмтн кенд тоолҗахмб? – гиҗ эврәннь сурһульчнрас сурв.
MAT.16.14	– Зәрмнь Таниг – уснд кирслдг Йохан гинә, зәрмнь Элья әәлдәч, наадкснь болхла, – Еремья эс гиҗ әәлдәчин негнь гинә, – гиҗ тедн хәрүднь келцхәв.
MAT.16.15	– Тадн Намаг кен гиҗ санҗанат? – гиҗ Исус сурв.
MAT.16.16	– Та әмд Бурхна Көвүнт. Та Бурхна илгәсн Аврач, – гиҗ Шимон Пётр хәрүднь келв.
MAT.16.17+MAT.16.18+MAT.16.19	– Чи Йонин көвүн Шимон буйн-кишгтә күнч, юңгад гихлә, әмтн биш, Теңгрин Эцкм мини тускар чамд секҗ келсмн. Тер учрар Би келҗәнәв чамд. Чи – Пётр
MAT.16.20	Цааранднь Исус:
MAT.16.20	– Намаг Бурхна илгәсн Аврач гиҗ бичә күүнд келтн, – гиҗ сурһульчнртан закв.
MAT.16.21	Тер цагас авн Исус:
MAT.16.21	– Би Ерусалимд одх зөвтәв, тенд толһачнрин, ах гелңгүдин болн ном цәәлһәчнрин һарас ик зовлң эдлхв. Намаг Ерусалимд әмнәсм хаһцулх, зуг һурвдгч өдртнь Би әмдрхв, – гиҗ сурһульчнртан ил келдг болв.
MAT.16.22	– Деед Эзн, Бурхн Таниг гетлгтхә! Тиим юмн бичә болтха! – гиҗ Пётр Исусиг хооран дуудад, зөрц келв.
MAT.16.23	– Әрл цааран, эрлг! Чи Мини хаалһд харш болҗанач. Чи Бурхна санаһар биш, әмтнә санаһар бәәнәч, – гиҗ Исус Пётрт хәрү өгв.
MAT.16.24	– Намаг даххар седсн күн эврәннь хаалһан үлдәһәд, кирсән авад, Бийм дахтха! 
MAT.16.25	Юңгад гихлә, әмән хармнсн күн әмән геех. Зуг Мини төлә әмән өгсн күн әмән харсҗ аврх. 
MAT.16.26	Күн делкә эзлҗ авсн бийнь зуг әмән геехлә, ямаран олз терүнд бәәх билә? Эврәннь әмән күн юуһар хулдҗ авхмб? 
MAT.16.27	Эцкиннь туурмҗин толянд Күмни Көвүн элчнртәһән ирх. Тегәд күн болһнд кесн үүләрнь өггдх. 
MAT.16.28	Би үнәр келҗәнәв, ода энд зогсҗасн тадн дундас зәрмнь Күмни Көвүг ирәд эн орчлңгиг залҗ йовхинь эс үзтл өңгршго, – гиҗ Исус сурһульчнртан келсмн.
MAT.17.1+MAT.17.2	Зурһан өдр давсна хөөн Исус һанцхн Пётриг, Яковиг болн терүнә Йохан гидг дүүг авад ик уул темцҗ дахулв. Генткн терүнә бәәдл-зүснь хүврәд, чирәнь герл асҗ, нарн мет гилвкв. Хувц-хунрнь герл мет цәәв. 
MAT.17.3	Генткн Моше Элья хойр үзгдәд, Исуст үг келәд күүндцхәв.
MAT.17.4	– Деед Эзн, ямаран сән энд! Би энд һурвн сег татх болвзав? Негинь Чамд, дарукнь Мошед, һурвдгчинь Эльяд, – гиҗ Пётр Исуст келв.
MAT.17.5	Түүг үгән келҗәтл, генткн сәәхн герләр гилвксн үүлн теңгрәс бууҗ ирәд, тедниг бүркв.
MAT.17.5	– Эн Мини хәәртә Көвүн! Эн Намаг байрлулна! Энүнә үгинь соңстн! – гисн дун үүлн заагас соңсгдв.
MAT.17.6	Энүг соңссн сурһульчнр сүмсән алдтл сүрдцхәв, тедн цуһар һазр элкдәд киисцхәв.
MAT.17.7	– Бостн! Бичә әәцхәтн! – гиҗ Исус тедн тал өөрдәд, күн болһнд һаран күргв.
MAT.17.8	Сурһульчнр толһаһан өргәд хәләхлә, Исусас даву талдан күн дәкҗ үзгдсн уга.
MAT.17.9	– Күмни Көвүнә әмдрллһнә цаг эс иртл үзсн юман күүнд төрүц бичә келтн, – гиҗ Исус теднлә хамдан уул деерәс бууҗ йовсн цагт келв.
MAT.17.10	– Багш, юңгад ном цәәлһәчнр түрүләд Элья ирх гиһәд келдмб? – гиҗ зууран сурһульчнр Исусас сурцхав.
MAT.17.11+MAT.17.12	– Түрүләд Элья лавта ирҗ цугнь белдх зөвтә. Элья ирчксн билә гиҗ Би таднд келҗәнәв. Зуг күн терүг таньлго эврәһәрн кечкв. Тиим кевәр Күмни Көвүн әмтнәс көлтә ик зовлң эдлх, – гиҗ Исус хәрү өгв.
MAT.17.13	Тиигхлә сурһульчнр Исусиг уснд кирслдг Йохана тускар келҗәхинь медцхәв.
MAT.17.14	Тедниг әмтнүр өөрдҗ ирхлә, Исус тал нег күн өөрдәд сөгдв.
MAT.17.15+MAT.17.16	– Деед Эзн минь! Көвүһим өршәтн! Көвүм хар сәкүстә болсн учрас харһцдг гемтә болв. Тер шатҗ бәәсн һалд харһцҗ унад, уснд унад бәәнә. Басл икәр зовҗана. Би Тана сурһульчнриг эдгәтн гиҗ сурлав, зуг тедн көвүһим эдгәҗ чадсн уга, – гиҗ тер күн келв.
MAT.17.17	– Яһсн иткл уга, килнцтә улсвт! Кедү цагтан би таднла бәәһәд иигҗ тесхмб? Көвүһән нааран авч иртн! – гиҗ Исус келв.
MAT.17.18	Исус хар сәкүсиг хөрҗ көөв. Тер дарунь хар сәкүсн көвүнә дотрас һарв, көвүн эдгәд одв. 
MAT.17.19	Әмтн тарад йовҗ одсн хөөн сурһульчнр Исусас сурцхав:
MAT.17.19	– Мадн юңгад энүг көөҗ чадсн угавидн?
MAT.17.20	– Итклтн баһ болад тадн энүг көөҗ чадсн угат. Кемр тадна иткл бичкәхән горчсин экн мет болсн болхла, тадн эн уулд ормасн көндрәд, цааран зогс гиҗ келсн болхла, эн уул ормасн көндрх билә. Тер учрар таднд эс кеҗ чаддго юмн уга болх билә, – гиҗ Исус хәрү өгв.
MAT.17.22+MAT.17.23	– Удл уга Намаг, Күмни Көвүг, әмтнә һарт өгәд әмнәсм хаһцулх. Би үкәд болв һурвдгч өдртнь босҗ әмдрхв, – гиҗ Һалилья һазрур йовсн цагт Исус сурһульчнртан келв.
MAT.17.22+MAT.17.23	Тедн Исуст санан зовҗ һашудад гейүрцхәв.
MAT.17.24	Тедниг Капернам хотнд ирхлә, Пётр тал Ерусалимин сүмин саңгин алв цуглулдг көдләчнр өөрдәд ирв.
MAT.17.24	– Тадна Багш сүмин саңгд алв өгнү? – гиҗ тедн сурцхав.
MAT.17.25	– Өгнә, – гиҗ Пётр хәрү өгв.
MAT.17.25	Исус Пётрин герүр орҗ ирн:
MAT.17.25	– Шимон, юн гиҗ санҗанч? Эн орчлңгин хаадуд кенәс алв цуглулдв? Эврә улсас эс гиҗ хәр улсас? – гиҗ сурв.
MAT.17.26	– Хәр улсас, – гиҗ Пётр хәрү өгв.
MAT.17.27	– Тиигхлә эврәкснь алв өгдгәс сулдна. Зуг эн йосиг эвдшгоһар нур тал йовад, һахулян хаяд, түрүн харһсн заһс бәрҗ авад, амнь сек. Амнь секәд, нег цаһан мөңг олҗ авхч. Тер мөңг авад эднд өгчк. Тер чи бид хойрин алв болх.
MAT.18.1	Тер цагт Исус тал сурһульчнр ирәд:
MAT.18.1	– Теңгрин орнд хамгин икнь кемб? – гиҗ сурцхав.
MAT.18.2+MAT.18.3	Исус бичкн көвүг дуудҗ авад, сурһульчнрин өмн зогсаһад:
MAT.18.2+MAT.18.3	– Кемр тадн хүврәд, үрдүдлә әдл эс болхла, Теңгрин орнд орҗ чадшгот гиҗ үнәр келҗәнәв. 
MAT.18.4	Бийән номһрулад, эн үрнлә әдл бичкн болҗ чадсн күн Теңгрин орнд хамгин ик болх. 
MAT.18.5	Мини нернә төлә иим бичкн үриг орулҗ авдг күн, тер намаг орулҗ авна.
MAT.18.6	Нанд итксн хамгин бичкн күүнә иткл эвдсн күүнд әмд бәәхин ормд теермин чолу күзүнднь бооһад, теңгсин гүүнд шивҗ хайхла, деер болх. 
MAT.18.7	Күүнә иткл эвдсн учрас әмтн муулян эдлх. Әмтн күүнә иткл эвдлго бәәхш. Зуг энүг кедг күн басл муулян эдлх. 
MAT.18.8	Кемр һарчн эс гиҗ көлчн иткл эвддг йовдлла харһулхла, тәәрәд цааран шивчк. Хойр һар көлтәһән мөңк һалд тусхин ормд өрәсн һар көлтәһән әмн җирһлд орсн деер. 
MAT.18.9	Кемр зүн нүднчн иткл эвддг йовдлла харһулхла, салһад авад шивчк. Хойр нүдтәһән мөңк һалд тусхин ормд өрәсн нүдтәһән әмн җирһлд орсн деер, – гиҗ Исус келв.
MAT.18.10	– Хәләтн, Нанд иткдг хамгин бичкн күүг бичә бастн. Теднә Бурхна элчнр Мини Теңгрин Эцкин өөр оньдин зогсна. 
MAT.18.12	Тадн ю санҗанат? Кемр нег күн зун хөөтә болад негинь геехлә, йирн йисн хөөһән уул заагт үлдәһәд, төөрсн хөөһән хәәхм, тиим эсий? 
MAT.18.13	Болв түүгән олҗ авсн цагтан йирн йисн хөөндән тиигҗ байрлл уга, олсн хөөндән теңкән уга байрлх, – гиҗ Би үнәр келҗәнәв. 
MAT.18.14	Тиим кевәр тадна Теңгрин Эцктн эврәннь хамгин бичкнән үкүлшгоһар седҗәнә.
MAT.18.15	– Ахчн чини өмнәс килнц һарһхла, әмтнд медүллго терүн тал йовад, килнцин тускар чирәднь кел. Кемр үгичинь соңсхла, чи төөрсн ахан олҗ аввч. 
MAT.18.16	Кемр ахчн үгичинь эс соңсхла, «хойр эс гиҗ һурвн герчтә керг төр хаһлгдх зөвтә», гидг төләд нег эс гиҗ хойр кү авч ирәд, терүнә килнцин тускар кел. 
MAT.18.17	Кемр ахчн тедниг чигн эс соңсхла, хургт кел, кемр хургиг эс соңсхла, тер буру номта болн алв цуглулдг күүнлә әдл болв гиҗ сан. 
MAT.18.18	Үнәр келҗәнәв, эн һазр деер тадна хөрсн юмн теңгрт хөргдх, эн һазр деер зөвшәрсн юмн теңгрт зөвшәргдх. 
MAT.18.19	Эн орчлңд бәәсн тадн дундас хойрнь зөвшәрҗ ю эс сурв чигн Теңгрин Эцкм сурситн өгх, үнәр келҗәнәв. 
MAT.18.20	Кемр хойр эс гиҗ һурвн күн Мини төлә цуглрхла, теднә дунд Би бәәхв, – гиҗ Исус келв.
MAT.18.21	– Деед Эзн! Кемр ахм нанд гем кесн болхла, кедү дәкҗ би геминь тәвх зөвтәв? Дола дәкҗий? – гиҗ Пётр Исусас сурв.
MAT.18.22	– Уга, долан биш, дал дәкҗ долан. 
MAT.18.23	Теңгрин йосн гисн эн: Нег хан эврәннь зарцнрин тооцаг шүүхәр седв. 
MAT.18.24	Мөңгнә тооцан эклхлә, терүн тал нег зарциг авч ирнә. Тернь кесг тербум арслң өртә бәәҗ. 
MAT.18.25	Өртә күн мөңгинь хәрү өгч эс чадхлань, эзн терүг гергтәһинь, гер-малтаһинь мухла кеҗ хулдад, өрән авхар шиидв. 
MAT.18.26	Зарц эзнәннь көлднь мөргәд:
MAT.18.26	– Буйн болтха! Дәкәд невчкн зуур күләҗәтн. Би өритн цугинь цуглулҗ өгчкнәв! – гиҗ сурв.
MAT.18.27	Эзн зарцдан санань зовад, өринь хәрүләд тәвчкв. 
MAT.18.28	Энүнә хөөн зарц цааран һарч йовад, нег хамдан көдлҗәсн күүнлә харһв. Тернь зуухн цаһан мөңг өгх зөвтә бәәҗ. Зарц өртә күүг бахлураснь базһад:
MAT.18.28	– Өрим ас нааран! – гиҗ келв.
MAT.18.29	Өртә күн өвдглҗ унад:
MAT.18.29	– Буйн болтха, күләҗә! Би удл уга өричинь өгчкнәв! – гиҗ ээрв.
MAT.18.30	Зуг зарц терүг хәәрлл уга өринь эс өгтлнь түүрмд суулһна. 
MAT.18.31	Талдан зарцнр энүг үзәд, икәр уурлад, цугинь эзнд медүлнә. 
MAT.18.32	Тиигхлә эзн тер зарциг дуудҗ авад:
MAT.18.32	– Муульта мухла! Чи намаг ээрәд сурад бәәхлә, би чини өричинь хәрүлүв. 
MAT.18.33	Яһҗ би чамаг өршәләв, тиим кевәр чи өртә күүг өршәх зөвтә биләч, – гиҗ келв.
MAT.18.34	Дәкәд эзнь ууртан бүтәд:
MAT.18.34	– Эн зарциг өрән эс өгтл засгла харһултн, – гиҗ талдан зарцнрт закв.
MAT.18.35	Кемр тадн әрүн седкләрн ахиннь геминь эс тәвхлә, тиим кевәр Теңгрин Эцкм тадна гемитн тәвшго.
MAT.19.1+MAT.19.2	Исус эврәннь үгән төгсәһәд, Һалильяс һарад, Йордана ца бәәсн Йудьян һазр темцҗ йовв. Терүнә ардаснь олн әмтн дахҗ йовцхав, Исус тедниг эдгәв.
MAT.19.3	Исус тал паршмуд ирцхәв.
MAT.19.3	– Залу күүнд ямаран чигн учрар гергнәсн салх зөв Закан өгнү? – гиҗ тедн сөрҗ сурцхав.
MAT.19.4+MAT.19.5+MAT.19.6	– Экн цагас авн Үүдәч «залу гергн хойриг үүдәҗ», гисиг умшсн бишвт? «Тер учрар күн һарһсн эк-эцкән үлдәһәд, авальтаһан ниилх, тедн хоюрн нег бий цогц болх». Тегәд хойр күн биш нег бий цогц болҗ тоолгдна. Бурхн ниилүлсн юмиг күн бичә салһтха, – гиҗ Исус хәрү өгв.
MAT.19.7	– «Гергнәсн салхларн терүнд саллһна цаас өгәд тәвх кергтә» гиҗ юңгад Моше зәрлг өгсмб? – гиҗ тедн сурцхав.
MAT.19.8	– Тадна зүркд хату болсн төләд Моше таднд авальтаһан салх зөв өгв. Экн цагт тиим юмн уга билә. 
MAT.19.9	Би болхла таднд келҗәнәв: күүнә залута дерән эс негдүлсн авальтаһан салад, талдан герг авсн залу күн күүнә гергтә дерән негдүлнә, – гиҗ Исус келв.
MAT.19.10	– Кемр тиим юмн болхла, гер эс авхла деер болх, – гиҗ сурһульчнр Исуст келцхәв.
MAT.19.11+MAT.19.12	– Эн үгмүд цуһар седклдән багтаҗ чадшго, болв Бурхна заясн әмтн багтаҗ чадх. Зәрм улс төрснәс авн, зәрмнь әмтнәс көлтә ясата болсн учрас гер авх арһ уга болдг. Зәрмнь болхла Теңгрин орна төлә шунҗ, гер авлго, тохман залһхш. Эн номиг багтаҗ чадх күн багтатха! – гиҗ Исус келв.
MAT.19.13	Исус бичкн күүкдт һаран күргҗ, әдс өгтхә гисн седклтәһәр әмтн күүкдән авч ирҗ. Сурһульчнр болхла, тедниг тәвсн уга бәәҗ.
MAT.19.14+MAT.19.15	– Бичә хөртн эдниг! Күүкд нан тал иртхә! Яһад гихлә, бичкдүдлә әдл улс Теңгрин орнд орх, – гиҗ Исус келәд, бичкдүдин толһад һаран күргв.
MAT.19.14+MAT.19.15	Энүнә хөөн Исус тер һазрас һарад цааран йовҗ.
MAT.19.16	Нег дәкҗ Исус тал нег баахн көвүн ирәд:
MAT.19.16	– Багш, мөңк җирһл эдлхин төлә ямаран сән юм би кех зөвтәв? – гиҗ сурв.
MAT.19.17	– Сән юм кехин тускар Нанас юңгад сурнач? Һанцхн Бурхн сән. Кемр чи мөңк җирһл эдлхәр седхлә, Бурхна зааврмудыг күцә, – гиҗ Исус хәрүднь келв.
MAT.19.18	– Ямаран? – гиҗ тер сурв.
MAT.19.19	– «Кү бичә ал», «залу гергн хойрин итклиг бичә эвд», «хулха бичә ке», «күүнә тускар худлар бичә герчл», «эк-эцк хойран күүндлҗ тевч», «хаҗудк күүнд бийтәһән әдл хәәртә бол», – гиҗ Исус хәрү өгв.
MAT.19.20	– Би цуг энүг күцәдүв. Дәкәд нанд ю кех кергтә? – гиҗ баахн көвүн сурв.
MAT.19.21	– Кемр буйн төгс күн болхар седхлә, йовад эврәннь зөөрән хулдад, мөңгинь угатя улст түгәһәд өгчк. Тиигхлә, теңгрт байн зөөртә болхич. Аш сүүлднь Нан тал ирәд, Намаг дахад йов, – гиҗ Исус келв.
MAT.19.22	Көвүн Исусин үгинь соңсчкад, икәр гейүрәд үлдв. Тер ик байн күн бәәҗ.
MAT.19.23+MAT.19.24	– Үнәр келҗәнәв, байн күүнд Теңгрин орнд орхд басл берк юмн. Дәкәд болхла, байн күн теңгрин орнд орснд орхнь темән зүүнә сүвәр орсн амр, – гиҗ Исус сурһульчнртан келв.
MAT.19.25	Энүг соңссн сурһульчнр дегд икәр өврцхәв.
MAT.19.25	– Тиигхлә кен әмән аврҗ чадхмб? – гиҗ тедн сурцхав.
MAT.19.26	– Күн әмән аврҗ чадшго, Бурхн күүнә әм аврҗ чадх, – гиҗ Исус теднүр ширтҗ хәләһәд келв.
MAT.19.27	– Бидн бәәсән үлдәһәд, Таниг дахҗ йовхинь Та үзәд бәәнәлмт? Ода олзнь ямаран болхмб? – гиҗ Пётр Исусас сурв.
MAT.19.28+MAT.19.29+MAT.19.30	– Орчлң шинәр үүдхлә, Күмни Көвүн теңгрин туурмҗин ширәд суухла, тадн, Намаг дахсн сурһульчнр, Израилин арвн хойр уңг-тохм зарһла харһулхар арвн хойр ширә эзлҗ суухит. Мини төлә герән, ах-дүүнрән, эк-эцкән, үрдән, төрскн һазран үлдәсн күн болһн зун холван ик олз авх. Цагнь ирхлә, мөңк җирһл эдлх. Зуг хамгин түрүңкнь хамгин сүүлңкнь болх. Сүүлңкнь – хамгин түрүңкнь болх.
MAT.20.1	– Теңгрин ориг юунла дүңцүлҗ болхмб? Үлгүрлхд: Нег герин эзн өрүн өрлә босад, эврәннь уста үзм тәрсн һазрт көдлх көдләчнриг нәәмәдлхәр йовсмн. 
MAT.20.2	Өдрт нег цаһан мөңг авхит гиҗ тер көдләчнрлә бооцад, уста үзм урһсн һазрур илгәв. 
MAT.20.3	Өрүн йисн часла тер базрин талвңд ирәд, көдлмш уга зогсҗасн әмтиг үзв. 
MAT.20.4	Эзн теднд:
MAT.20.4	– Тадн бас мини уста үзм урһдг һазр тал йовтн, Би тадна көдлмшин көлситн өгхв, – гив.
MAT.20.4	Тедн йовцхав. 
MAT.20.5	Һал үдлә арвн хойр часла, һурвн часла бас тер тиигв. 
MAT.20.6	Тавн час болад ирхлә, тер дәкәд базрин талвңд ирәд, тенд зогсҗасн әмтиг үзәд:
MAT.20.6	– Өдрин дуусн көдлмш угаһар ю хәәҗ энд зогсҗахмт? – гиҗ сурв.
MAT.20.7	– Маднд күн көдлмш өгчәхш, – гиҗ тедн хәрү өгцхәв.
MAT.20.7	– Тадн бас мини уста үзм тәрсн һазрур йовцхатн, – гиҗ эзн келв.
MAT.20.8	Асхн болад ирхлә, эзн эврәннь һардачдан келҗәнә:
MAT.20.8	– Көдләчнриг цуглулад, көлсинь өгәд йовулчк. Экләд сүл ирсн көдләчнрт мөңгинь өг, дәкәд түрүн ирсн көдләчнрт җалвинь өгчк.
MAT.20.9	Асхн тавн часла ирсн көдләчнр ирәд, күн болһн нег цаһан мөңг авцхав. 
MAT.20.10	Түрүн ирсн көдләчнр энүнәс ик мөңг авх саната бәәҗ. Зуг эдн бас нег цаһан мөңг авв. 
MAT.20.11	Мөңгән авчкад, тедн эзнд:
MAT.20.12	– Сүл ирсн көдләчнр негхн час көдлв. Чи болхла, тедниг маднла әдлцүлвч. Бидн өдрин дуусн нарнд шатад көдлвидн, – гиҗ һундл өргҗ келцхәв.
MAT.20.13	Зуг эзн негнднь иигҗ келв:
MAT.20.13	– Би чамаг өөлүлсн угав, нөкд минь, чи нанла нег цаһан мөңгәр көдлмш кенәв гиҗ эс келлчи? 
MAT.20.14	Көлсән авад хәр цааран. Би болхла сүл күүнд бас нег цаһан мөңг өгх санатав, 
MAT.20.15	би мөңгән эврәннь дурарн күүнд өгх зөв угавий? Намаг өгәнч гиһәд, чи үлү үзҗәнчи?
MAT.20.16	Тиигәд сүүлңкнь түрүңк болх, түрүңкнь сүүлңк болх.
MAT.20.17	Исус Ерусалим балһснур темцҗ йовад, арвн хойр сурһульчнран әмтнәс хооран дуудҗ авад:
MAT.20.18	– Ода бидн Ерусалим балһснур йовҗанавидн. Күмни Көвүг ах гелңгүдин болн ном цәәлһәчнрин һарт бәрүлх, тедн Терүг цааҗла харһулхар шиидх, буру номта улсин медәнд өгх. 
MAT.20.19	Тедн наад бәрәд, малядҗ цокад, кирсд хадасар хадҗ алулх. Болв тер һурвдгч өдртнь әмдрх, – гиҗ Исус теднд онц келв.
MAT.20.20	Дәкәд Зебедана гергн көвүдтәһән Исус тал өөрдҗ одад сөгдв. Тер Исусас юм сурхар седҗ.
MAT.20.21	– Юн кергтәв танд? – гиҗ Исус сурв.
MAT.20.21	– Тана орнд эн мини хойр көвүн Тана хаана ширән өөр суух гиҗ үгән өгтн. Негнь – барун талд, дарукнь зун талд суутха! – гиҗ тер күүкд күн келв.
MAT.20.22	– Тадн ю сурҗахан эврән медҗәхшит! Мини үзх зовлңгиг тадн дааҗ чадхийт? – гиҗ Исус теднәс сурв.
MAT.20.22	– Чадхвидн, – гиҗ тедн хәрү өгв.
MAT.20.23	– Мини зовлңгиг та хойр даахит, зуг Мини барун эс гиҗ зүн һартм суух зөв Би өгдгов. Эцкимм заасн әмтн тенд суух.
MAT.20.24	Наадк арвн сурһульчнр энүг соңсчкад, ах-дү хойриг гемшәцхәв. 
MAT.20.25+MAT.20.26+MAT.20.27+MAT.20.28	Зуг Исус:
MAT.20.25+MAT.20.26+MAT.20.27+MAT.20.28	– Буру номта хаадуд әмтән даҗрдгинь, нойдуднь әмтн деер эзн болдгинь тадн меднәлмт. Тадн дунд тиим юмн болх зөв уга. Күмни Көвүн әмтиг зархар биш Бийнь теднд заргдхар ирҗ. Тер олн әмтиг килнцәснь сулдххин төлә әмән өгх зөвтә. Тиим кевәр тадн тиигтн: тадна дундас алдр болхар седснь тана зарц болтха. Ахлач болхар седснь мухла болтха, – гиҗ келв.
MAT.20.29+MAT.20.30	Тедн Ерихог үлдәһәд һархла, олн әмтн ардаснь дахҗ йовцхав. Хаалһин амнд хойр сохр күн суусн бәәҗ. Тедн Исусиг хаҗуһарнь йовҗ йовхинь соңсад:
MAT.20.29+MAT.20.30	– Деед Эзн! Давидин Көвүн мадниг өршәһич! – гиҗ хәәкрцхәв.
MAT.20.31	Әмтн тедниг хөрәд, дууһан таттн гиҗ келцхәв, зуг тедн улм чаңһур:
MAT.20.31	– Деед Эзн! Давидин Көвүн мадниг өршәһич! – гиҗ хәәкрцхәв.
MAT.20.32	– Нанас таднд юн кергтә? – гиҗ Исус зогсад тедниг дуудҗ келв.
MAT.20.33	– Деед Эзн! Мана нүднд хара орулыч! – гиҗ тедн сурцхав.
MAT.20.34	Исус теднд сана зовад, нүднднь һаран күргв. Агчмин зуур тер хойр күүнә нүднд харан орв, тедн Исусиг дахҗ йовцхав.
MAT.21.1+MAT.21.2+MAT.21.3	Ерусалимур өөрдҗ ирәд, Олив уулын ташуд бәәсн Бетпәг тал күрсн цагла Исус хойр сурһульчнриг илгәһәд келв:
MAT.21.1+MAT.21.2+MAT.21.3	– Эн өмнтн бәәсн хотнур йовтн. Тенд уята баахн элҗгниг эктәһән зогсҗахинь тадн үзхит. Боодһаһинь тәәләд, тедниг нааран көтлҗ авч иртн. Кемр эзнь таднас юңгад малм авчахмт гиҗ сурхла, эдн Деед Эзнд кергтә болҗана, удл уга хәрү илгәх гитн.
MAT.21.4+MAT.21.5	– Ерусалим хотнахнд келтн! Тана номһн заңгта хаантн элҗгн деер, баахн элҗгн деер сууһад аашна!
MAT.21.6+MAT.21.7	Сурһульчнр йовад, Исусин келсиг цугинь күцәв. Баахн элҗгниг эктәһинь авч ирәд, деернь хувцан хаяд, Исусиг суулһв. 
MAT.21.8+MAT.21.9	Йовсн хаалһднь олн әмтн өмсҗ йовсн хувцан делгҗ хайцхав. Зәрмнь моддын ноһан бүчрмүдинь таслад, хаалһднь хайцхав.
MAT.21.8+MAT.21.9	– Давидин Көвүн тууртха! Деед Эзнә нерн деерәс ирснь әдстә болтха! Бурхн тууртха! – гиҗ Исусин өмн ард бийднь йовсн олн әмтн хәәкрсмн.
MAT.21.10	Исусиг Ерусалим балһснд орҗ ирхләнь, балһснд бәәсн олн әмтнә зүркнь догдлв.
MAT.21.10	– Энтн кен гидг күмб! – гиҗ тедн хоорндан сурцхав.
MAT.21.11	– Эн Һалилья һазрин Назаретас ирсн Исус гидг әәлдәч, – гиҗ зәрм әмтн хәрүднь келдг бәәҗ.
MAT.21.12	Исус һол сүмд ирәд, юм хулдҗ авчасн болн хулд кеҗәсн улсиг һарһҗ көөв. Мөңг сольдг улсин ширәһинь, көглҗрһ хулддг әмтнә сандлынь көлврүләд хайчкв.
MAT.21.13	– «Мини герм – мөргүлин гер болҗ нерәдгдх», – гиҗ Бурхна Бичгт бичәтә. Тадн энүгәр «деермчнрин бәәр кеҗит!» – гиҗ Исус теднд келв.
MAT.21.14	Һол сүмд Исус тал сохр, доһлң әмтн өөрдцхәв, Исус тедниг гемәснь эдгәв. 
MAT.21.15	Ах гелңгүд, ном цәәлһәчнр Исусин кесн өвәрцсиг үзәд, «Давидин Көвүн тууртха!» – гиҗ хәәкрсн бичкн күүкдиг үзәд, хорнь буслад уурлцхав.
MAT.21.16	– Эдниг ю келҗәхинь чи соңсҗанчи? – гиҗ тедн Исусас сурцхав.
MAT.21.16	– Соңсҗанав, «Чи үрдүдин болн нилхдин амар бийдән магтал өргләч!» – гисинь умшсн уга биләт? – гиҗ Исус хәрү өгв.
MAT.21.17	Цааранднь Исус тедниг үлдәһәд, балһснас һарад, Бетәнья гидг хотнд одад, тенд хонсмн.
MAT.21.18	Өрүн босад Исус хәрү Ерусалим балһснур йовҗ йовла, зууран геснь өлсв. 
MAT.21.19	Хаалһин амнд урһҗасн инҗр модыг үзәд Исус өөрдв. Зуг хамтхаснас даву юм эс үзсн учрас:
MAT.21.19	– Чини бүчр деер дәкҗ темсн бичә урһтха! – гиҗ келв.
MAT.21.19	Тер дарунь инҗр модн хагсад хумхарҗ одв. 
MAT.21.20	Энүг үзсн сурһульчнр ик гидгәр өврцхәв.
MAT.21.20	– Эн модн тиим шулун юңгад хагсҗ одсмб? – гиҗ тедн сурцхав.
MAT.21.21+MAT.21.22	– Үнәр келҗәнәв. Кемр тадн маһдл угаһар иткхлә, тадн Мини кеснәс үлү юм кеҗ чадхит. «Ормасн көндрәд, теңгсин уснд ун!» – гиҗ эн уулд келхләтн, тадна келсәр болх. Кемр тадн иткхлә, зальврҗ ю эс сурв чигн сурсан авхит, – гиҗ Исус хәрү өгв.
MAT.21.23	Исус һол сүмд орад, әмтиг ном умшҗ дасххла, ах гелңгүд болн толһачнр Исус тал өөрдәд:
MAT.21.23	– Кенә йосар Чи тиигҗ кеҗәхмч? Кен чамд тиим йос өгв? – гиҗ келцхәв.
MAT.21.24+MAT.21.25	– Би таднд бас нег сурвр өгнәв. Кемр тадн хәрүһинь өгхлә, Би таднд кенә йосар тиигҗ кеҗәхән бас келҗ өгнәв. Йохана кирсллһн альдас ирсмб, теңгрәсий эс гиҗ әмтнәсий? – гиҗ Исус келв.
MAT.21.24+MAT.21.25	Тедн хоорндан күүндцхәв, кемр «Теңгрәс» гихлә, тер: «Юңгад тадн Йоханд эс итквт?» – гиҗ сурх. 
MAT.21.26	«Әмтнәс» гихлә, эн улсас әәсн күрчәнә, юңгад гихлә, цуһар Йоханыг әәлдәч гинә.
MAT.21.27	– Медҗәхшвидн, – гиҗ тедн хәрү өгцхәв.
MAT.21.27	– Тиигхлә кенә йосар тиигҗ кеҗәхән, Би таднд бас келшгов.
MAT.21.28	– Нег күн хойр көвүтә бәәҗ. Нег дәкҗ тер ик көвүндән:
MAT.21.28	– Көвүн минь, эндр уста үзм тәрсн һазрур йовад, көдлхнчн! – гинә.
MAT.21.29	Тернь:
MAT.21.29	– Көдлшгов, – гиҗ келнә.
MAT.21.29	Зуг бәәҗәһәд, уха-санаһан сольҗ йовв. 
MAT.21.30	Эцк бичкн көвүндән бас тиигҗ келв. Тернь:
MAT.21.30	– Аав минь, ода йовнав, – гичкәд йовсн уга.
MAT.21.31	Тадн ю санҗанат? Эн хойр көвүнәс кен эцкиннь үг соңссмб? – гиҗ Исус сурв.
MAT.21.31	– Түрүңкнь, – гиҗ тедн хәрү өгв.
MAT.21.31	– Үнәр келҗәнәв, алв цуглулгчнр болн хуульч күүкд улс таднас түрүн Бурхна орн-нутгт тусх. 
MAT.21.32	Юңгад гихлә, Йохан таднд чик хаалһ зааҗ ирсмн, зуг тадн терүнд итксн угат. Алв цуглулгчнр, хуульч күүкд улс болхла терүнд иткцхәв. Тадн Энүг үзә бәәсн бийнь килнцтә җирһлән үлдәсн угат, терүнд итксн угат, – гиҗ Исус келв.
MAT.21.33	– Дәкәд нег үлгүр соңстн. Нег нойн бәәҗ. Тер эврә һазрта бәәҗ. Тендән уста үзм тәрәд, Терүг хашаһарн хашалад, уста үзм шахдг нүк малтад, харулын цамхаг тосхад, уста үзмән көдләчнрт нәәмәдлҗ өгв. Бийнь хол һазрт одсмн. 
MAT.21.34	Темс цуглулх цагнь ирхлә, темсән авхар нойн көдләчнр тал ялчнран илгәнә. 
MAT.21.35	Зуг тедн ялчнринь бәрҗ авад, негинь цокад, дарукиннь әмнь таслад, һурвдгчинь чолуһар үктлнь цокҗ. 
MAT.21.36	Эзнь талдан ялчнриг илгәнә. Теднә тонь урдкас ик бәәҗ. Көдләчнр тедниг бас тиигнә. 
MAT.21.37	Аш сүүлднь, Эзн Көвүһм тевчх гиһәд Көвүһән илгәнә. 
MAT.21.38	Зуг Терүг үзчкәд, тедн «Эн өнчән авх күн, энүг алчкад, өнчинь авий!» – гиһәд 
MAT.21.39	көвүг бәрҗ авад, уста үзм тәрсн һазрас авч һарһад, цокад алчкв. 
MAT.21.40	Уста үзмин Эзнь хәрү ирхләрн эн көдләчнриг яах тер? – гиҗ аштнь Исус сурв.
MAT.21.41	– Ик әәмшгтәһәр цааҗлҗ алх! Уста үзмин олз цагтнь өгдг талдан көдләчнрт өгх! – гиҗ тедн хәрү өгцхәв.
MAT.21.42	– «Тосхачнрин һолсн чолун герин өнцгин һол чолун болв. Бурхн эн өвәрцтә керг күцәсмн. Бидн энүг үзләвидн. 
MAT.21.43+MAT.21.44	Эн чолун деер унсн күн цокгдх. Зуг күүнә толһа деер эн чолун унхла, дарад алчкх» гисн үгмүд Бурхна Бичгт умшсн угавт? Тер учрар Би келҗәнәв таднд, Бурхна йосн таднас булаҗ авгдад, олз өгдг улст өггдх, – гиҗ Исус келсмн.
MAT.21.45+MAT.21.46	Исусин келсн үгмүд соңссн ах гелңгүд болн паршмуд Исусиг теднә тускар келҗәхинь медцхәв. Тедн Исусиг бәрҗ авхар седҗ, зуг Исусиг әәлдәч гиҗ тоолҗасн улсас тедн әәдг бәәҗ.
MAT.22.1	Исус дәкәд нег үлгүр келв.
MAT.22.2	– Теңгрин йосн гисн эн: Нег хан көвүндән хүрм кеҗәнә. 
MAT.22.3	Зарцнран илгәһәд, гиичнриг дуудулна. Зуг ирх әмтн ирхәр седсн уга. 
MAT.22.4	Тиигхлә тер талдан зарцнриг илгәнә.
MAT.22.4	– Тарһн малан алад, махна сәәнәснь хот белдчквидн. Тадниг күләҗәнәвидн. Мини көвүнә хүрмд иртн, – гиҗ теднәр зәңг илгәнә.
MAT.22.5	Зуг тедн хаана үгиг оньгтан авлго, тал талдан эврәннь кергәрн тарад йовҗ одцхаҗ. Негнь – кеерәгшән, дарукнь хулд-гүүлгә кехәр йовҗ одв. 
MAT.22.6	Зәрмнь болхла, зарцнринь бәрҗ авад, му келәд алчкв. 
MAT.22.7	Хан уурлад, тер алач-булачнриг алад теднә бәәсн балһсиг шатачктн, гиҗ эврәннь цергчнртән зәрлг өгнә. 
MAT.22.8	Цааранднь хан эврәннь зарцнртан иигҗ келнә:
MAT.22.8	– Бидн нәәрт белнвидн. Мини дуудсн гиичнр болхла хүрмд ирх ач уга бәәҗ. 
MAT.22.9	Тегәд балһсна уульнц болһнар йовад, харһсн улсиг цугтаһинь хүрмин нәәрт дуудтн!
MAT.22.10	Зарцнрнь һазаран һарч йовад, олн әмтиг дуудҗ авч ирцхәнә. Тедн дунд сән чигн, му чигн улс харһҗ. Нәәрин хора гиичнрәр дүүрв. 
MAT.22.11	Хан әмтиг үзхәр нәәрин хорад орҗ ирхләрн хүрмин хувц өмсл уга ирсн кү үзҗ.
MAT.22.12	– Чи яһад хүрмин хувц өмсл уга нааран ирвч? – гиҗ хан терүнәс сурна.
MAT.22.12	Тернь тагчг, ә уга. 
MAT.22.13	Тиигхлә хан:
MAT.22.13	– Эн күүнә һар-көлинь күләд, харңһу һазрт хайчктн, тенд әмтн ик зовлң эдләд, шүдән хәврҗ оркрҗ уульх, – гиҗ зарцнртан закна.
MAT.22.14	Дуудгдснь олн, онц суңһгдснь цөн болдг мөн.
MAT.22.15	Паршмуд һол сүмәс һарч йовад, Исусиг үгднь бәрҗ авхар хоорндан үгцнә. 
MAT.22.16	Тедн эврәннь сурһульчнран Херодын улсла хамднь илгәсмн.
MAT.22.16	– Багш, Чамаг үн келҗәхинь бидн меднәвидн. Чи Бурхна заасар дасхнач. Тер учрар әмтн ю санҗахинь чи оньгтан авхшич, күүнә чирә хәләхшич. 
MAT.22.17	Тегәд маднд келҗ өгхнчн, бидн Римин хаанд алв өгх йостай аль угай? 
MAT.22.18	Исус теднә хар санаһинь медчкәд:
MAT.22.18	– Хойр чирәтә улс! Намаг ю хәәҗ сөрәд бәәнәт? 
MAT.22.19	Алв өгдг мөңгән Нанд үзүлтн, – гив.
MAT.22.19	Тедн Исуст мөңгән үзүлв.
MAT.22.20	– Кенә дүр энд зурата, кенә нерн бәәнә? – гиҗ Исус сурв.
MAT.22.21	– Римин хаана, – гиҗ тедн хәрүднь келв.
MAT.22.21	– Тер учрар хаана юмиг хаанд өгтн, Бурхна юмиг Бурхнд өгтн, – гиҗ Исус келв.
MAT.22.22	Эн үгмүд соңсад, тедн ик алң болад, Исусиг үлдәһәд, һарад йовҗ одцхав.
MAT.22.23	Тер цагт Исус тал цадукмуд ирцхәв. (Тедн үксн әмтн әмдршго гиҗ иткдг бәәҗ.)
MAT.22.24	– Багш! Моше маднд: кемр үрн уга күн өңгрхлә, терүнә дүнь авалинь авад, ахиннь тохминь залһтха. 
MAT.22.25	Манахнд ах-дү долан күн бәәҗ. Эләднь гер авад, үрн угаһар өңгрәд, гергән дүүдән үлдәв. 
MAT.22.26	Тиим кевәр хойрдгчнь, һурвдгчинь болн ах-дү долан тиигҗ өңгрв. 
MAT.22.27	Теднә хөөн күүкд күн өңгрҗ. 
MAT.22.28	Үксн әмтн әмдрсн цагт тер ах-дүүһин кенәннь гергн болҗ һархмб? Тер күүкд күн цуг ах-дүүһин болһна гергн биләлм? – гиҗ тедн сурцхав.
MAT.22.29	– Тадн Бурхна Бичгиг болн Бурхна күчиг эс меддг төләд буру ухалҗанат. 
MAT.22.30	Үксн әмтн әмдрхләнь гер авдго, күүнд оддго болна. Тедн Бурхна элчнрлә әдл болна. 
MAT.22.31	Бурхн үксн күн әмдрнә гиснә тускар ю келсинь тадн умшсн угавт? 
MAT.22.32	«Би Абрахамин Бурхн, Ицхакин Бурхн болн Яковин Бурхнв», – гиҗ Бурхн келсмн. Зуг Бурхн – үксн әмтнә биш, әмд әмтнә Бурхн мөн.
MAT.22.33	Исусиг соңссн әмтн терүнә номд икәр өврцхәв.
MAT.22.34	Паршмуд Исусиг цадукмудын амнь хаасинь соңсад, цуһар хамдан цуглрцхав. 
MAT.22.35+MAT.22.36	Терүнә дундас нег ном цәәлһәч Исусиг үгднь бәрҗ авхар:
MAT.22.35+MAT.22.36	– Багш, Закана ямаран зааврнь хамгин һол чинртәв? – гиҗ сурв.
MAT.22.37	– «Халун зүркәрн, әрүн седкләрн, бәәсн уха санаһарн эврәннь Деед Эзн Бурхндан дурта бол». 
MAT.22.38	Эн хамгин түрүңк болн хамгин һол чинртә заавр. 
MAT.22.39	Хойрдгч заавр түрүңк зааврла әдл «хаҗудк күүндән бийдән дурта кевәр дурл». 
MAT.22.40	Эн хойр һол зааврмудар эркн биш Закан болн әәлдәчнр тогтна, – гиҗ Исус келв.
MAT.22.41+MAT.22.42	Цааранднь Исус өөрнь хурсн паршмудас сурв:
MAT.22.41+MAT.22.42	– Бурхна илгәсн Аврачин тускар ю санҗанат? Тер ямаран уңг-тохмта?
MAT.22.41+MAT.22.42	– Тер Давидин тохмин үлдл, – гиҗ тедн хәрүднь келв.
MAT.22.43	– Тиигхлә юңгад Бурхна Сәкүсәр дүүрхләрн Давид Терүг Деед Эзн гиҗ нерәдәд, иигҗ келсмб: 
MAT.22.44	«Чини өшәтниг диилҗ көлдчнь эс хайтл, Мини барун бий тал сууҗ йов, – гиҗ Деед Эзн мини Деед Эзнд келсмн». 
MAT.22.45	Тегәд кемр Давид Терүг Деед Эзн гиҗ келхлә, яһҗ Тер Давидин уңг-тохмин үлдл болҗ чадхмб? – гиҗ Исус сурв.
MAT.22.46	Күн Исуст хәрү өгч чадсн уга. Тер өдрәс авн Исуст сурвр өгх дурн кенд чигн дәкҗ күрсн уга.
MAT.23.1	Цааранднь Исус эврәннь сурһульчнрт, олн әмтнд иигҗ келв:
MAT.23.2	– Ном цәәлһәчнр, паршмуд Мошен зака цәәлһх йос һартан бәрҗәнә. 
MAT.23.3	Тер учрар теднә келсн ном соңсад, теднә заасар кетн, зуг тедниг дураҗ, үлгүр авч үүлән бичә күцәтн. Тедн бийснь дасхҗах номарн бәәхш. 
MAT.23.4	Тедн күчр күнд аца овалҗ тәвәд, әмтнә нурһнднь үүрүлнә, зуг бийснь нөкд болхар хурһан чигн көндәхш. 
MAT.23.5	Зуг юм кехләрн, тедн әмтн үзтхә гиҗ кенә. Тедн бийән сәәхрүләд маңнадан болн һартан Бурхна ном бичәтә кенчр зүүдг болна, хувцна хормаһан залаһар утдулад кеерүлнә. 
MAT.23.6	Байр-нәәрт ирхләрн, тедн ачта орм эзлхдән дурта. Хурлд деегшән һарад суулдна. 
MAT.23.7	Балһсна талвңд ирәд зогсхла, әмтн тедниг күндлҗ «Багш» гиҗ мендлхлә, икәр таасцхана. 
MAT.23.8	Тадниг багш гиҗ күн бичә дуудтха! Тадн ах-дүүнр болҗанат, Тадн негхн Багштат. 
MAT.23.9	Һазр деер эцк гиҗ кү бичә тоолтн! Тадн һанцхн Эцктәт. Тер теңгрт бәәнә. 
MAT.23.10	Сурһмҗлач гиһәд тадниг күн бичә дуудтха! Бурхна илгәсн Аврач тадна һанцхн сурһмҗлач. 
MAT.23.11	Тадна дунд хамгин икнь зарц болтха! Бийән деегшлсн күн лавта кевәр дорацулгдх! 
MAT.23.12	Бийән дорацулсн күн лавта кевәр деегшлх!
MAT.23.13	Ном цәәлһәчнр, паршмуд! Басл зовлңган эдлхит! Хойр чирәтә улс! Тадн Теңгрин йосиг оньслчкад, бийстн дотрнь орхшит. Орхар седсн күүг төрүц орулхар седхшит!
MAT.23.15	Ном цәәлһәчнр, паршмуд! Басл зовлңган эдлхит! Хойр чирәтә улс! Негхн күүг номдан орулхар теңгс һатлҗ, һазр эргәд гүүлднәт! Кү номдан орулчкад, бийәсн дор кенәт! Тертн таднас шулун мөңк һалд тусх!
MAT.23.16	Чавас, сохр җолачнр! Басл зовлңган эдлхит! Күн сүмәр андһар тәвхлә, өңгәр тәвсн андһар болх! Сүмин алтар андһарлснь андһаран күцәх зөвтә, гиҗ тадн әмтиг дасхнат!
MAT.23.17	Чавас, сохр һәргүд! Алтн болн алтыг әрүлсн сүм хойраснь юн деер? 
MAT.23.18	Тәклин ширәһәр андһарлсн андһар юмн биш. Зуг терүн деер бәәсн бәрцәр андһарлсн андһаран күн күцәх зөвтә, – гиҗ тадн бас дасхнат. 
MAT.23.19	Сохр улс! Бәрц болн бәрциг әрүлҗәсн тәклин ширә хойрас юн деер? 
MAT.23.20	Тегәд тәклин ширәһәр андһарлснь ширә деернь бәәсн юмар андһарлна. 
MAT.23.21	Сүмәр андһарлсн күн дотрнь бәәсн Бурхнар андһарлна. 
MAT.23.22	Теңгрәр андһарлсн күн Бурхна ширәһәр болн ширә деернь суусн Бурхнар андһар тәвнә.
MAT.23.23	Ном цәәлһәчнр, паршмуд! Басл зовлңган эдлхит! Хойр чирәтә улс! Тадн тәрсн бадрашкас
MAT.23.24	Сохр җолачнр! Тадн ундас бөкүниг шүүҗ хаяд, бүкл темә зальгдг улс!
MAT.23.25	Ном цәәлһәчнр болн паршмуд! Хойр чирәтә улс! Тадн ааһ-савиг һазаһаснь арчнат, ааһин дотркинь болхла ховдглҗ хулхалсн олзар дүүрң. 
MAT.23.26	Сохр парш! Түрүләд ааһ-савин дотркинь арч, тиигхлә, терүнә һазакнь цевр болх.
MAT.23.27	Ном цәәлһәчнр болн паршмуд! Басл зовлңган эдлхит! Хойр чирәтә улс! Тадн ширдчксн үкәр мет тедн һазаһаснь сәәхн болҗ медгднә, дотркинь болхла күүнә үксн цогцар болн яс-үсәр дүүрң. 
MAT.23.28	Тер учрар тадн һазаһас чик седклтә болҗ медгднәт, дотрктн болхла килнцәр болн хойр чирәтә йовдлмудар дүүрң.
MAT.23.29	Цааранднь Исус иигҗ келв:
MAT.23.29	– Ном цәәлһәчнр болн паршмуд, зовлңган эдлхит! Хойр чирәтнр! Тадн әәлдәчнрт үкәрмүд тосхнат. Чик седклтә улсин бумблвс сәәхрүлнәт. 
MAT.23.30	Тадн келнәт: «Бидн мана өвкнрин цагт әмд бәәсн болхла, әәлдәчнрин асхрсн цуснд гемшәгдшго биләвидн». 
MAT.23.31	Тиигәд тадн әәлдәчнриг алсн әмтнә үрдүд гиҗ бийстн эврәннь тускар герчлҗәнәт! 
MAT.23.32	Ода эврәннь өвкнрин эклсн кергиг күцәтн! 
MAT.23.33	Тадн хойр көлтә моһас! Мөңк һалас болн зарһас зулҗ чадшгот! 
MAT.23.34	Соңстн! Би таднур әәлдәчнриг, цецн ухата улсиг болн багшнриг илгәҗәнәв. Зәрмнь тадн моднд телҗ хадҗ алхит, зәрминь хурлд малядҗ, хотнас хотн күртл көөхит. 
MAT.23.35	Тадн чик седклтә улсин үкләс көлтә икәр цааҗлгдхит. Орчлң үүдснәс авн чик седклтә улсин цус асхрлһнд тадн гемшәгдҗ килнцән эдлхит. Чик седклтә Абелин асхрсн цуснас экләд, тәклин ширә болн һол сүм хойрин хоорнд Берекьян көвүнә Зехарьян
MAT.23.36	Энүнәс көлтә эн үйнр басл цааҗлгдх гиҗ үнәр келҗәнәв, – гив.
MAT.23.37	– Хәәрн Ерусалим! Ерусалим! Чини улс әәлдәчнриг уга кенә, Чам тал илгәсн әмтиг чолуһар цокҗ ална. Кедү дәкҗ Би чини үрдүдиг һууҗмулмудан җивр доран цуглулсн така мет цуглулхар седләв. Чини улс тиигхәр седсн уга! 
MAT.23.38	Тер учрар чини һол сүм хоосн болтха! 
MAT.23.39	Би чини улст келҗәнәв: «Деед Эзнә нерн деерәс ирснь әдстә!» гиҗ эс келтл, Намаг үзшгот, – гиһәд Исус үгән төгсәв.
MAT.24.1	Исус сүмәс һарч йовхла, сурһульчнр сүмин бәәшңгиг үзүлхәр Исус тал өөрдцхәв.
MAT.24.2	– Цуг энүг үзҗәнт? Энд нег чигн бүтн чолун үлдшго гиҗ Би үнәр келҗәнәв. Цугнь хольврад, хамхрҗ одхинь тадн медх зөвтәт, – гиҗ Исус келв.
MAT.24.3	Исус һанцхарн Олив уулд суусн цагт сурһульчнр өөрдәд:
MAT.24.3	– Тана келснтн кезә учрхмб? Таниг хәрү ирҗ йовхин темдг цагин чилгчин темдг ямаран болхмб? Келҗ өгит маднд? – гиҗ сурцхав.
MAT.24.4	– Хәлән бәәтн! Әмтн тадниг меклвзә! 
MAT.24.5	Кесгнь Мини нер зүүһәд, әмтиг мекләд, би Христос гиҗ келх. 
MAT.24.6	Тадн өөрхн болҗах, бас хол болҗах дәәнә тускар соңсхит. Зуг бичә әәтн! Тиим болх зөвтә. Зуг тер чилгч биш. 
MAT.24.7	Нег келн әмтн талдан келн әмтнә өмнәс босҗ дәврх. Нег орн-нутг талдан орн-нутгла дәәллдх. Ик харһнлһна, һазр чичрлһнә аюл энд-тенд учрх. 
MAT.24.8	Цуг эн үрн төрхин өмн экиннь элк мошклһна эклц мет болх. 
MAT.24.9	Тадниг басл зовах, дәкәд цокҗ алх. Келн-әмтн болһн Нанас көлтә таднд дурго болх. 
MAT.24.10	Кесгнь иткләсн цухрад, нег-негндән дурго болад урвх. 
MAT.24.11	Тер цагт кесг худл әәлдәчнр ирәд, олн әмтиг меклх. 
MAT.24.12	Хар үүлмүд немгдәд, кесгиннь дурнь киитрх. 
MAT.24.13	Күцднь тесснь авргдх. 
MAT.24.14	Зуг түрүләд келн әмтн болһнд һазрин зах күртл Теңгрин йосна туск Сән Зәңг делгрх. Орн-нутг болһнд Сән Зәңгиг авх арһ күртх. Тегәд чилгч ирх, – гиҗ Исус келв.
MAT.24.15	– Һол сүмиг хоосрулҗах җигшүртә юмиг тадн әрүн бәәрнд үзхит. Энүнә тускар әәлдәч Даниэл бичсмн. (Эн юн гидг юмб? Умшач энүнә тускар ухалтха!) 
MAT.24.16	Тер цагт Йудья һазрин әмтн уул темцәд зулҗ һартха! 
MAT.24.17	Герин ора деер сууснь буухларн гер дотрас юм бичә автха! 
MAT.24.18	Кеер бәәсн күн дулан хувцан авхар, герүрн бичә хәртхә! 
MAT.24.19	Тер цагт ацата болн үр көкүлдг күүкд улс басл муулян эдлх! 
MAT.24.20	Тана зулҗ йовлһн үвләр, бемб өдрәр бичә болтха гиҗ зальвртн. 
MAT.24.21	Орчлң үүдснәс авн ода күртл болад уга, ик һашута өдрмүд учрх. Хөөннь чигн тиим юмн болшго. 
MAT.24.22	Кемр Бурхн тер өдрмүдиг эс ахрдулхла, нег чигн юмн әмд үлдҗ авргдшго билә. Зуг шүүҗ авгдсн улсин төлә тер өдрмүд ахрдх. 
MAT.24.23	Кемр таднд «Хәләтн, энд Христос бәәнә» эс гиҗ «Тенд бәәнә» гиҗ келхлә, бичә итктн! 
MAT.24.24	Юңгад гихлә, худл Христосмуд болн әәлдәчнр ирх йовдл учрхла, шүүҗ авгдсн улсиг чигн меклхәр ик өвәрц, онц темдгүд үзүлх. 
MAT.24.25	Соңсҗант? Би таднд цуг энүг эртәснь келҗәнәв. 
MAT.24.26	Тегәд кемр: «Хәләтн, Христос көдәд бәәнә!» – гиҗ таднд келхлә, бичә тиигәрән одтн. Эс гиҗ: «Хәләтн, эн герт Тертн бултҗ йовна» – гихлә, бичә күүнд итктн. 
MAT.24.27	Теңгрин аһуг дорд үзгәс барун үзг тал цәкллһн керчснлә әдл Күмни Көвүн хәрү ирх. 
MAT.24.28	Үксн цогц кевтсн һазрт бүргд шовуд цуглрх.
MAT.24.29	Тер һашута өдрмүдин хөөн генткн «Нарн унтрад, сар герл өгдгән уурх. Одд теңгрәс унад, теңгрин күчнь көндрх». 
MAT.24.30	Тиигхлә теңгр деер Күмни Көвүнә онц темдг үзгдх. Келн әмтн болһн һашудад оркрх. Тегәд Күмни Көвүг үүлн заагар алдр күчтә болн туурмҗта йовҗ йовхиг келн-әмтн болһн үзх. 
MAT.24.31	Алдр бүрә-бүшкүрин дун һархла, орчлңгин дөрвн үзгәс, һазрин нег захас талдан зах күртл бәәсн Эврәннь шүүҗ авгдсн улсан цуглулхин төлә Күмни Көвүн элчнрән лавта кевәр йовулх.
MAT.24.32	Эн инҗр модыг хәләҗ үлгүр автн. Терүнә бүчр дүүрәд, көк шин хамтхасн һархла, зуна цаг өөрдҗ йовхинь тадн меднәт. 
MAT.24.33	Тедү мет тадн: Цуг энүг үзәд медтн. Тер өөрхн, үүднә өөр. 
MAT.24.34	Үнәр келҗәнәв, эн үйнр сольгдад уга бәәтл цугнь бүтх. 
MAT.24.35	Теңгр һазр хойр уга болҗ одх, зуг Мини келсн үгмүд сольгдшго.
MAT.24.36	Тер өдрин болн цагин тускар келхлә, энүнә тускар күн медхш: Теңгрт бәәсн Бурхна элчнр чигн, Көвүн чигн медхш, һанцхн Эцк меднә. 
MAT.24.37	Ноах бәәсн цагт юн учрла, тиим юмн Күмни Көвүг хәрү ирхлә учрх. 
MAT.24.38	Тер өдрмүдт усна аюлын өмн әмтн хотан идлдәд, уулдад, гер авлдад, хәрд һарлдад бәәлә. Тиигәд тедн Ноах кермдән ортл бәәһәд бәәҗ. 
MAT.24.39	Усна аюл ирәд, тедниг уга кетл, тедн тиим юмн болх гиҗ сансн уга. Күмни Көвүг хәрү иртл бас тиигҗ болх. 
MAT.24.40	Тер цагт кеер бәәсн хойр күүнәс негнь авгдх, наадкнь үлдх. 
MAT.24.41	Һуйр теермдсн хойр күүкд улсас негнь авгдх, наадкнь үлдх. 
MAT.24.42	Бийән сергг бәртн! Тадна Эзн ямаран өдрт ирхинь тадн медхшлмт. 
MAT.24.43	Медтн! Кемр герин эзн хулхачиг гертнь орҗ ирхинь медсн болхла, тер сөөни дуусн унтлго, хулхачиг герүрн орулшго билә. 
MAT.24.44	Тер учрар бас белн бәәтн! Күмни Көвүн тадниг эс күләҗәсн цагт лавта күрәд ирх.
MAT.24.45	Нәәлвртә ухата зарц гисн кемб? Талдан зарцмудыг ахлҗ, цагтнь хот өгх эзнә өгсн даалһврта зарц. 
MAT.24.46	Эзән хәрҗ ирсн цагт көдлмш кеҗәсн зарц хүвтә. 
MAT.24.47	Эврәннь һазран чигн Эзн терүнд лавта даалһҗ өгх, – гиҗ Би үнәр келҗәнәв. 
MAT.24.48	«Эзн кесгтән иршго», – гиһәд, 
MAT.24.49	наадк зарцнриг цокад, үүртәһән хот-хоолан эдләд, әркән ууһад бәәдг зарц – ухан уга зарц болҗана. 
MAT.24.50	Эзнь зарц эс күләҗәсн өдрт болн эс медсн цагт хәрҗ ирх. 
MAT.24.51	Тер зарцан догшн кевәр цааҗлад, хойр чирәтә улс бәәсн һазрур орулх. Тенд әмтн ик зовлң эдләд, шүдән хәврҗ оркрҗ уульх.
MAT.25.1	– Теңгрин йосн иим болх. Арвн гиҗгтә күүкд һартан шам авчксн күргиг тосхар һарч ирҗәнә. 
MAT.25.2	Тавн күүкн ухата бәәҗ, наадк тавнь ухан уга. 
MAT.25.3	Ухан угань шам авад, шамин тосинь авхан мартчкҗ. 
MAT.25.4	Ухатань шамта хамднь тоста сав авсн бәәҗ. 
MAT.25.5	Күргн оратад ирхлә, күүкд үргләд унтҗ одна. 
MAT.25.6	Сөөни өрәллә: «Күргн аашна, һарад тостн!» – гиҗ хәәкрсн дун соңсгдна. 
MAT.25.7	Тер кемд күүкд серлдәд, шам сәәнәр герл өгтхә гиҗ түүгән ясҗ белдцхәнә.
MAT.25.8	– Шамин тос өгит, мана шамвидн унтрн гиҗәнә, – гиҗ ухан угань ухата күүкнәс сурцхана.
MAT.25.9	– Тосан таднд өгхлә, маднд күртшго. Лавкур одад, бийдән тос хулдҗ автн, – гиҗ ухата күүкд хәрүднь келцхәнә.
MAT.25.10	Зуг тедниг тос авхар лавкур йовсн хөөн күргн ирҗ. Күргнлә харһхар седәд, белн бәәсн күүкд терүнлә хамдан хүрмин нәәрт йовцхана. Теднә ардаснь үүдн хаагдна. 
MAT.25.11	Үлдсн күүкд хөөннь ирәд:
MAT.25.11	– Деед Эзн! Деед Эзн! Үүдән тәәлит! – гиҗ сурцхана.
MAT.25.12	– Үнәр келҗәнәв, Би тадниг медхшв, – гиҗ күргн хәрү өгв.
MAT.25.13	Тер учрар оньдин бийән сергг бәртн, юңгад гихлә, тадн Күмни Көвүнә ирх өдринь чигн, цагинь чигн медхшт.
MAT.25.14	– Теңгрин йосна тускар дәкәд нег үлгүр соңстн. Нег нойн хол һазрт йовхин өмн эврәннь зарцнран дуудҗ авад, зөөрән теднд даалһҗ үлдәҗ. 
MAT.25.15	Нег зарцдан тер тавн миңһн алтн мөңг өгч, дарукднь – хойр миңһн, һурвдгчднь – нег миңһн алтн мөңг өгч. Күн болһнд арһ чадсарнь өгәд, хол һазрт йовҗ одна. 
MAT.25.16	Тавн миңһн алт авснь мөңгән кергт орулад, немҗ дәкәд тавн миңһн олз авч ирнә. 
MAT.25.17	Хойр миңһн алт авсн зарцнь бас олз авч, тернь дәкәд хойр миңһ болв. 
MAT.25.18	Нег миңһн алт авснь эврәннь эзнә мөңгән кеер авч одад, һазрт булад хадһлна. 
MAT.25.19	Кесг цаг давсна хөөн эзнь ирәд, зарцмудас тооца авчана. 
MAT.25.20	Тавн миңһ авснь дәкәд тавн миңһ немәд авч ирнә.
MAT.25.20	– Эзн минь, хәләтн, та нанд тавн миңһн алтн мөңг өгвт, би танд дәкәд тавн миңһн олз авч ирүв, – гиҗ тер келнә.
MAT.25.21	– Сән, чи нәәлвртә сән зарц. Чамаг бичкн юмнд итклтә болсн төләд, би чамд энүнәс ик керг даалһнав. Мини нәәрт ир, – гиҗ эзн келнә.
MAT.25.22	Дарукнь хойр миңһн олзта ирәд:
MAT.25.22	– Эзн, та нанд хойр миңһ өгләт, би танд дәкәд хойр миңһн олз кеһәд авч ирүв, – гиҗ келнә.
MAT.25.23	– Сән, чи нәәлвртә сән зарц. Чамаг бичкн юмнд итклтә болсн төләд, би чамд энүнәс ик керг даалһнав. Мини нәәрт ир, – гиҗ эзн терүнд келнә.
MAT.25.24	Нег миңһн алтн мөңг авсн зарц ирв.
MAT.25.24	– Эзн, таниг догшн гиҗ би меднәв. Та эр үкр сааҗ, үснәснь тарг кетн гиҗ әмтнд зәрлг өгдг күнт. 
MAT.25.25	Би танас әәһәд, мөңгитн кеер булҗ хадһллав. Тертн эн бәәнә.
MAT.25.26	Тиигхлә эзн терүнд келҗәнә:
MAT.25.26	– Залху, муульта зарц! Чи намаг эр үкр сааҗ, үснәснь тарг кетн гиҗ әмтнд зәрлг болдгнь меддг болхла, 
MAT.25.27	чи мөңгән хоршаллһна герт өгәд, олз юңгад эс авсмч? 
MAT.25.28	Эн күүнәс нег миңһ авад, арвн миңһн алтн мөңгтә күүнд өгчктн. 
MAT.25.29	Тер учрар бәәснднь дәкәд немгдх, тер ик олзта болх. Угарад бәәснәснь бәәсинь булаҗ авгдх. 
MAT.25.30	Эн керго залху зарциг харңһу һазрт хайчктн. Тенд әмтн ик зовлң эдләд, шүдән хәврҗ оркрҗ уульх, – гиҗ тер нойн зарцнртан зәрлг болв.
MAT.25.31	Күмни Көвүн хан болад ирх, Терүнлә хамдан Бурхна элчнр ирх. Тер хаана ширәд суух. 
MAT.25.32	Күмни Көвүнүр келн әмтн болһнас цуг улс ирх. Хөөдиг ямадас йилһҗәсн хөөч мет Тер әмтиг хойр багд хувах. 
MAT.25.33	Хөөдиг барун бийд, ямадыг зүн бийд зогсах. 
MAT.25.34	Барун бийд зогсҗасн әмтнд Хан:
MAT.25.34	– Мини Эцкәс әдс авсн әмтн наартн. Орчлң үүдәсн цагас авн таднд нерәдгдсн алвт эзлтн. 
MAT.25.35	Юңгад гихлә, Намаг өлн бәәсн цагт тадн хот өгәд цадхалат, ундассн цагтм ундм хәрүлләт, хонх һазр хәәҗәсн цагтм гертән хонуллат, 
MAT.25.36	нүцкн бәәсн цагтм хувцллат, гемнҗәхләм, асрҗ хәләләт, түүрмд суусн цагтм Намаг төвкнүлхәр ирләт, – гив.
MAT.25.37	Тер цагт чик седклтә әмтн:
MAT.25.37	– Деед Эзн! Таниг өлсҗәсн цагт бидн кезә хот өгсмб, ундассн цагттн ундытн кезә хәрүлсмб, 
MAT.25.38	хәр күн болсн цагттн кезә хонулсмб, нүцкн бәәсн цагттн кезә хувцлсмб? 
MAT.25.39	Таниг гемтҗәхлә, кезә асрҗ хәләсмб? Түүрмд бәәсн цагттн кезә бидн ирсмб? – гив.
MAT.25.40	Тиигхлә Хан хәрүднь:
MAT.25.40	– Мини хамгин бичкн дүүдм кесн сәәтн Нанд кесн сә болҗ һарла гиҗ үнәр келҗәнәв, – гив.
MAT.25.41	Зүн бийд бәәсн әмтнд Тер:
MAT.25.41	– Нанас цааран йовтн, му йорта әмтн! Эрлг болн терүнә зарцнр орх мөңк һалд ортн. 
MAT.25.42	Юңгад гихлә, Намаг өлсҗәсн цагт тадн Нанд хот өгсн угат, ундасҗасн цагтм ундм хәрүлҗ ус өгсн уга биләт. 
MAT.25.43	Хонх һазр хәәсн цагтм гертән хонулсн угат, нүцкн бәәсн цагтм хувцлсн угат, гемнхләм болн түүрмд суусн цаглам нанд нөкд болсн угат, – гив.
MAT.25.44	Тиигхлә тедн:
MAT.25.44	– Деед Эзн! Кезә бидн Таниг өлсҗәсн, ундасҗасн, хонх һазр хәәҗәсн цагттн, хувц хәәҗәсн цагттн, гемтә болн түүрмд суусн цагттн үзәд нөкд эс болвидн! – гиҗ хәрү өгцхәв.
MAT.25.45	Тиигхлә хан:
MAT.25.45	– Мини хамгин бичкн дүүдм тусан күргҗ юм эс кесн болхла, Нанд тусан эс күргснлә әдл юмн гиҗ би үнәр келҗәнәв. 
MAT.25.46	Эдн мөңк цааҗла харһх. Чик седклтәнь мөңк җирһл әдлх, – гив.
MAT.26.1	Исус цуг келсн үгән төгсәһәд, эврәннь сурһульчнртан:
MAT.26.2	– Песахин нәр күртл хойр өдр үлдсинь тадн меднт? Күмни Көвүнәс урвҗ Терүг ик кирсд хадҗ әмнәснь хаһцулх, – гиҗ келв.
MAT.26.3	Тер цагт ах гелңгүд болн Израилин толһачнр Кәәп гидг ах гелңгин бәәшңд ирәд, 
MAT.26.4	Исусиг нууцар бәрҗ авад, әмнәснь яһҗ хаһцулхинь үгцв. 
MAT.26.5	Зуг әмтн медҗ, буцлт бичә өргтхә гиһәд байрин өдрмүдт биш талдан өдрт кех юман кехмн гиҗ тедн келцхәв.
MAT.26.6	Исусиг Бетәнья хотна арсна гемәр урднь гемтсн Шимона герт бәәсн цагт 
MAT.26.7	хот ууҗахла, нег күүкд күн каңкнсн сәәхн үнртә тос бичкн җуңһшу савд авч ирәд, Исусин толһа деер кев. 
MAT.26.8	Энүг үзсн сурһульчнр уурлад:
MAT.26.8	– Эн ик үнтә тосиг иигҗ үрәхин ормд 
MAT.26.9	хулдад, яду әмтнд мөңгинь түгәҗ өгхм билә, – гицхәв.
MAT.26.10	Исус тедниг дурго болҗахинь үзәд:
MAT.26.10	– Эн күүкд күүг юңгад көндәһәд бәәнәт? Энтн Нанд сә кев! 
MAT.26.11	Угатя яду әмтн тадн дунд оньдиндән бәәх, Би болхла таднла оньдин бәәшгов. 
MAT.26.12	Эн күүкд күн Мини толһад тос кеһәд, Мини цогц оршахар белдҗәнә. 
MAT.26.13	Үнәр келҗәнәв, Сән Зәңг цәәлһгдсн һазрт эн күүкд күүнә кесн йовдлын тускар тодлҗ келгдх, – гив.
MAT.26.14	Тиигхлә арвн хойрин негнь, Йуда Искериот ах гелңгүд тал йовад:
MAT.26.15	– Таднд Исусиг бәрүлхлә, нанд ямаран шаңнлт өгхвт? – гиҗ сурв.
MAT.26.16	Тедн Йудад һучн цаһан мөңг тоолад өгчкв, тер цагас авн Йуда Исусиг бәрүлх цагинь күләв.
MAT.26.17	Эс искәсн һуйрин байр эклсн түрүңк өдр бәәҗ. Сурһульчнр Исус тал өөрдәд:
MAT.26.17	– Песахин хот альд белдхмб? – гиҗ сурцхав.
MAT.26.18	– Өөрк балһснд одад, Мини заасн күүнд: Мана Багш келүлв гиһәд «Мини цагм өөрдҗәнә, чини герт Би сурһульчнртаһан Песахин хот эдлнәв», – гиҗ Исус келсмн.
MAT.26.19	Сурһульчнр Исусин келсн үгинь күцәв. Тедн Песахин хот белдв. 
MAT.26.20	Асхн болад ирхлә, Исус арвн хойр сурһульчнртаһан ширә эргҗ сууцхав. 
MAT.26.21	Тедниг байрин хот эдлҗәсн цагт Исус:
MAT.26.21	– Соңстн, тадн дундас негнь Намаг өшәтнә һарт бәрүлҗ өгх, – гив.
MAT.26.22	– Деед Эзн минь, тер күн би биший? – гиҗ сурһульчнр икәр гейүрҗ хоорндан урлдад сурцхав.
MAT.26.23	– Нанла хамдан нег ааһд һаран тәвсн күн Намаг бәрүлҗ өгх. 
MAT.26.24	Күмни Көвүн Бурхна Бичгт заясн хаалһарн күцц йовх зөвтә. Зуг Терүг бәрүлҗ өгсн күн басл муулян эдлх. Тер эс төрсн болхла, деер болх билә, – гиҗ Исус теднд келв.
MAT.26.25	– Багш, чи намаг тиигҗ кех гиҗ санҗанч? – гиҗ Йуда сурв.
MAT.26.25	– Чи эврән энүг келвч, – гиҗ Исус хәрү өгв.
MAT.26.26	Тедниг хотан эдлҗәсн цагт Исус өдмг авад, Бурхнд ханлт өргәд, хуһлҗ хуваһад сурһульчнрт өгәд:
MAT.26.26	– Энүг авч эдлтн. Эн Мини Бий цогцм, – гиҗ келв.
MAT.26.27	Ааһан авад, Бурхнд ханлт өргәд, сурһульчнртан өгәд:
MAT.26.27	– Энүг авч уутн, 
MAT.26.28	энтн Мини цусн – Шин Бооцаг батлҗах темдг. Эн цусн әмтнә төлә, теднә килнц тәвүлхин төлә асхрх. 
MAT.26.29	Мини Аавин орнд таднла хамдан шин чаһр эс уутл, Би эн чаһр дәкҗ төрүц ууҗ чадшгов, – гиҗ Исус келв.
MAT.26.30	Исусин үгин хөөн тедн Бурхнд магталын дуд дуулад, Олив уул тал йовцхав.
MAT.26.31	– Эн сөөһәр тадн цуһар Намаг үлдәхт. Энүнә тускар Бурхна Бичгт: «Би Хөөчинь уга кехв, хөөднь тарҗ одх», – гиҗ бичәтә. 
MAT.26.32	Зуг үкәд босҗ әмдрснә хөөн Би тадниг Һалилья гидг һазрт күләхв.
MAT.26.33	– Цугтан үлдәвв чигн, би Таниг төрүц хайшгов, – гиҗ Пётр Исуст келв.
MAT.26.34	– Соңс! Эн сөөһәр эр така хәәкртл, чи һурв дәкҗ Намаг медхшв гиҗ келхич, – гиҗ Исус Пётрт келв.
MAT.26.35	– Танла хамдан үквчн би Таниг үлдәшгов! – гиҗ Пётр хәрү өгв.
MAT.26.35	Наадк сурһульчнр бас тиигҗ келцхәв.
MAT.26.36	Исус эврәннь сурһульчнртаһан, Гетсемән гидг модта һазрт ирәд:
MAT.26.36	– Намаг йовад зальврҗ иртл, энд күләҗәтн, – гив.
MAT.26.37	Исус Пётриг болн Зебедана көвүдиг, ах-дү хойриг, авад, цааран йовв. Исусин зүркнь бүтәд, Бийнь үүмәд бәәв.
MAT.26.38	– Седклм уудьврта бәәнә. Би үктлән зовҗанав. Тадн унтл уга Нанла хамдан бәәтн, – гиҗ Исус келәд, 
MAT.26.39	цааран йовҗ, һазр элкдҗ унад зальврв. – Эцк минь! Та эн зовлңгас Намаг гетлгх болвзат? Зуг Мини таалар биш, Тана таалар болтха!
MAT.26.40	Исус сурһульчнрур өөрдхләнь, тедн нөөртән диилгдәд унтҗ одсн бәәҗ.
MAT.26.40	– Тадн унтлго Нанла нег част серглң бәәҗ чадсн угат. Сөрлһнлә харһшгон төлә зальвртн. 
MAT.26.41	Серглң бәәтн! Күүнә сүмснь чидлтә, зуг цогцнь чинән чидл уга, – гиҗ Исус Пётрт келв.
MAT.26.42	Цааран йовад, дәкн зальврв:
MAT.26.42	– Эцк минь! Кемр Та эн зовлңгас Намаг эс гетлгхлә, кемр Би эн зовлңгиг даах зөвтә болхла, Тана таалар болтха! 
MAT.26.43	Исус һурвдад сурһульчнрур өөрдхлә, тедн үргләд, саак кевәрн унтад кевтсн бәәҗ. 
MAT.26.44	Тедниг үлдәчкәд, Исус һурвдад урдк келсн үгәрн зальврв. 
MAT.26.45	Цааранднь Исус сурһульчнр тал өөрдәд:
MAT.26.45	– Тадн одачн амрад кевтнт? Цагнь ирв, Күмни Көвүг килнцтә әмтнә һарт бәрүлҗәнә. 
MAT.26.46	Босад йовхм! Хәләтн, Намаг бәрҗ өгх күн аашна, – гиҗ келв.
MAT.26.47	Исусиг үгән келҗәсн цагт генткн арвн хойр сурһульчнрин негнь Йуда үзгдв. Терүнлә хамдан ах гелңгүдин болн толһачнрин илгәсн кесг улс һартан мод, үлд авчксн ирәд зогсцхав. 
MAT.26.48	«Мини үмссн күн Исус болх, Терүг бәрҗ авхит», – гиһәд Йуда теднлә урдаснь үгцсн бәәҗ. 
MAT.26.49	Йуда тер дарунь Исус тал өөрдәд:
MAT.26.49	– Багш, менд! – гиһәд Исусиг халхаснь үмсв.
MAT.26.50	– Ухалсн кергән ке, – гиҗ Исус терүнд келв.
MAT.26.50	Тиигхлә харулчнр Исусиг бәрҗ авад йовн гихлә, 
MAT.26.51	тер кемд Исусин нег сурһульч генткн үлдән һарһад, ах гелңгин зарцин чикинь тәәрәд хайчкв.
MAT.26.52	– Үлдән ормднь орулчк! Үлд өргсн күн үлдәс үкдмн! 
MAT.26.53	Чи Намаг Эцкәсн сурҗ чадшго гиҗ санҗанчи? Эцкм тер дарунь далн хойр миңһн элчнрән эс гиҗ Терүнәс үлү ик элчнриг илгәх билә. 
MAT.26.54	Зуг тиигхлә Бурхна Бичгт бичәтә үгмүд яһҗ күцхмб? Цуг эн учрх зөвтәлм! – гиҗ Исус тер сурһульчд келв.
MAT.26.55	Дәкәд Исус ирсн әмтн тал хәләһәд:
MAT.26.55	– Мууха кевәр тадн үлдән, модан атхчкад, Намаг авхар ирсмт? Би тиигтлән деермч биш! Өдр болһн Би һол сүмд әмтнд ном цәәлһдг биләв, тадн Намаг бәрҗ авдго биләт. 
MAT.26.56	Зуг әәлдәчнрин үгмүд бүттхә гиһәд, цуг эн учрҗана, – гиҗ келв.
MAT.26.56	Тиигхлә сурһульчнр Исусиг үлдәһәд, зулҗ гүүһәд йовҗ одцхав.
MAT.26.57	Исусиг бәрҗ авсн улс Терүг Кәәп гидг ах гелң тал авч ирцхәв. Тенд ном цәәлһәчнр болн толһачнр цуглрад белн сууҗ. 
MAT.26.58	Пётр нууцар теднә ардас ах гелңгин гер күртл йовҗ. Герин һаза үлдәд, цааранднь юн болхинь гетәд сууҗ. 
MAT.26.59	Ах гелңгүд болн Деед хург Исусиг алхин төләд, Терүнә өмнәс герчлх худл герчнриг олҗ авхар шунцхаҗ. 
MAT.26.60	Кесг улс худлар герчлв чигн, тедн ик күцәмҗтә юм кеҗ чадсн уга. 
MAT.26.61	Аштнь хойр герч күн үг келцхәв:
MAT.26.61	– Эн күн: «Би Бурхна сүмиг хамхлад, һурвн өдрин болзгт шинәр тосхҗ чадхв гилә», – гиҗ тедн келцхәв.
MAT.26.62	– Эднә гемшәлин өмнәс ю келхмч? – гиҗ ах гелң босад, Исуст келв.
MAT.26.63	Зуг Исус ә һарсн уга. Тиигхлә ах гелң келҗәнә:
MAT.26.63	– Әмд Бурхна нернә төлә кел! Чи Христос Бурхна Көвүнвчи?
MAT.26.64	– Энүг чи келҗәнәч! Энүнәс үлү Би келҗәнәв таднд: эндр өдрәс авн Күмни Көвүг хамгин күчтә Бурхна барун һарт суусинь, теңгрин үүлн деегүр йовҗ йовхинь үзхит! – гиҗ Исус келв.
MAT.26.65	Тиигхлә ах гелң өмссн хувцан шуулад келв:
MAT.26.65	– Энтн Бурхна тускар му келв! Дәкәд герчнриг юңгад хәәҗәхмт? Бурхна нериг эн яһҗ бузрдулҗахинь тадн ода соңсвт! 
MAT.26.66	Шиидврән келтн!
MAT.26.66	– Эн бурута! Үкх зөвтә! – гиҗ тедн хәрүднь хәәкрцхәв.
MAT.26.67	Энүнә хөөн әмтн Исусин чирәднь нульмад, халхарнь ташад, басл икәр цокцхав.
MAT.26.68	– Кен чамаг ода цокв, Христос, тааҗ кел маднд, – гиҗ тедн наад бәрцхәв.
MAT.26.69	Пётр герин һаза суусн бәәҗ. Терүн тал нег зарц күүкд күн өөрдәд:
MAT.26.69	– Чи бас Исусла хамдан биләч, – гиҗ тер келв.
MAT.26.70	– Юуна тускар чамаг келҗәхинь би медҗәхшв, – гиҗ Пётр гөрдҗ келв.
MAT.26.71	Пётриг хашан үүднд йовад зогсхла, талдан зарц күүкд күн үзәд:
MAT.26.71	– Эн күн Назаретин Исусла бас билә, – гиҗ өөрнь зогссн әмтнд келв.
MAT.26.72	Пётр саак кевәрн гөрдҗ андһарлв:
MAT.26.72	– Би эн күүг медхшв, таньхшв!
MAT.26.73	Удл уга герин һаза зогссн әмтн Пётрүр өөрдәд келцхәв:
MAT.26.73	– Чи теднлә хамдан бас биләч, келсн келәрчн медгдҗәнәвидн.
MAT.26.74	Пётр Бурхиг зааҗ дәкн андһарлад:
MAT.26.74	– Би эн күүг таньхшв! – гиҗ келв.
MAT.26.74	Тер кемд эр така хәәкрв. 
MAT.26.75	«Эр така хәәкртл чи һурв дәкҗ Намаг медхшв гиҗ келхич» – гисн Исусин үгмүдиг Пётр тодлв, тер кеерәгшән һарад һашудад уульв.
MAT.27.1+MAT.27.2	Өрүн өрлә ах гелңгүд болн толһачнр селвцәд, Исусиг үклин цааҗла харһулх шиидвр авцхав. Тедн Исусиг күләд, Пилат гидг Римин һардачин һарт бәрүлв.
MAT.27.3	Урвач Йуда Исусиг үкллә харһулх цааҗ батлсинь медсн цагт бийән гемшәһәд, ах гелңгүдт болн толһачнрт һучн цаһан мөңгинь хәрү өгәд:
MAT.27.4	– Би ик килнц кечкүв, би нүл уга күүг урвсн бәәҗүв, – гив.
MAT.27.4	– Мана юн кергв? Эн мана керг биш, чини керг, – гиҗ тедн хәрү өгв.
MAT.27.5	Йуда цаһан мөңг сүмд хайчкад, цааран зулҗ йовад, хоолан бооҗ үкҗ одв. 
MAT.27.6	Ах гелңгүд мөңгинь авад:
MAT.27.6	– Эн мөңгиг сүмин саңгд тәвхм биш, эн цуста мөңгн, – гицхәв.
MAT.27.7	Тедн хоорндан селвцәд, буһш кедг күүнә һазр хулдҗ авхар шиидцхәв. Тенд хәр әмтиг оршахм гиҗ тедн келцхәв. 
MAT.27.8	Тер учрар тер һазр Цуста һазр гиҗ ода күртл нерәдгднә. « 
MAT.27.9	Израилин көвүд һучн цаһан мөңгәр үнлсн Терүнә үниг авад, 
MAT.27.10	Деед Эзн заасар нег буһшчас һазр хулдҗ авцхав», – гисн әәлдәч Еремья келсн әәлдхл бүтв.
MAT.27.11	Исус һардачин өмн зогсв.
MAT.27.11	– Чи Йудья улсин ханвчи? – гиҗ һардач сурв.
MAT.27.11	– Чи тиигҗ келҗәнәч, – гиҗ Исус хәрү өгв.
MAT.27.12	Ах гелңгүд болн толһачнр Терүг гемшәхлә, Исус үг келлго тагчг бәәв.
MAT.27.13	– Чи соңсҗахшийчи? Чини өмнәс кедү гемшәлһн бәәхинь үзҗәнчи? – гиҗ Пилат Исуст келв.
MAT.27.14	Зуг Исус ә һарч, хәрүднь нег чигн үг келлго һардачиг өврүлв.
MAT.27.15	Байрин өдрмүдт һардач әмтнә эрлһәр түүрмд суусн кү сулдхадг бәәҗ. 
MAT.27.16	Тер цагт нег нертә күн түүрмд суусн бәәҗ. Тер Бар-Аба гидг нертә Исус бәәҗ. 
MAT.27.17	Әмтн олар хурсн цагт Пилат:
MAT.27.17	– Кениг сулдххмб? Бар-Аба гидг нертә Исусиг эс гиҗ Бурхна Илгәсн Аврач гиҗ нерәддг Исусиг? – гив.
MAT.27.18	Юңгад гихлә, евреймүдин һардачнриг Исуст үлү үзәд, терүнә һарт бәрүлсинь Пилат медәд бәәҗ. 
MAT.27.19	Пилатыг зарһчин өөдм деер суусн цагт авальнь:
MAT.27.19	– Эн чик седклтә күүнд му юм бичә ке. Сөөһәр энүнә тускар му зүүд үзчкәд, би сөөни дуусн зовлав, – гисн зәңг зарцар илгәҗ.
MAT.27.20	Тер саамд ах гелңгүд болн толһачнр:
MAT.27.20	– Бар-Абаг сулдхатн, Исусиг цааҗлтн, – гиҗ келх кергтә, гиһәд әмтиг үгдән орулҗ теднд келцхәв.
MAT.27.21	– Эн хойр күүнәс кениг сулдхх кергтә? – гиҗ һардач әмтнәс сурв.
MAT.27.21	– Бар-Абаг! – гиһәд әмтн хәрүднь хәәкрцхәв.
MAT.27.22	– Бурхна илгәсн Аврач гиҗ нерәддг Исусиг яахмб? – гиҗ Пилат сурв.
MAT.27.22	– Кирсд хадҗ алтн Энүг! – гиҗ цуһар хәрүднь хәәкрцхәв.
MAT.27.23	– Ямаран му юм Энтн кесмб? – гиҗ Пилат әмтнәс сурв.
MAT.27.23	– Кирсд ал! Кирсд ал! – гиһәд әмтн улм чаңһур хәәкрцхәв.
MAT.27.24	Юмн тус эс болҗахинь медәд, Пилат әмтн буцлт эклх гиҗ әәһәд, әмтнә өмн һаран усар уһаһад:
MAT.27.24	– Эн күүнә үклд би биш тадн бурута болхит, – гив.
MAT.27.25	– Болг! Энүнә үклд бидн, мана үрдүд бурута болтха! – гиҗ әмтн хәәкрцхәв.
MAT.27.26	Тиигхлә Пилат Бар-Абаг тәвәд, Исусиг малядсна хөөн кирсд цааҗлтн, гиҗ закв.
MAT.27.27	Римин цергүд Исусиг һардачин бәәшңд авч одв. Исусин өөр цергүд цуглрв. 
MAT.27.28	Тедн Исусин хувцинь тәәләд, улан лавшг өмскв. 
MAT.27.29	Хатханчгта урһмлар гүрсн титм толһаднь күчәр өмскәд, барун һартнь мод бәрүләд, өмннь өвдглҗ суулдад наад бәрәд:
MAT.27.29	– Йудья улсин хан менд болтха! – гиҗ хәәкрцхәв.
MAT.27.30	Дәкәд тедн Исусин чирәднь нульмад, толһаһинь модар цокцхав. 
MAT.27.31	Цадтлан зоваҗ зовачкад, тедн Исусас улан лавшг тәәләд, бийиннь хувц өмскәд, кирсд цааҗлхар авад йовцхав.
MAT.27.32	Һарч йовад, тедн Күрәнә балһснас йовҗ йовсн Шимон гидг күүг үзәд, Исусин кирсиг бәрүлв. 
MAT.27.33	Голгот гидг бәәрнүр ирхләрн (Голгот – Һавл гиҗ орчулгдна) 
MAT.27.34	Исуст цөстә ниилүлсн чаһр өгв, Тер амсчкад, уухар седсн уга. 
MAT.27.35	Исусиг кирсд телҗ хадад, тедн Исусин хувцинь авхар җирв хайцхав. 
MAT.27.36	Дәкәд тедн Терүг гетәд сууцхав. 
MAT.27.37	Исусин толһа деер бәәсн моднд: «Исус – Йудья улсин хан!» – гиҗ бичәтә. 
MAT.27.38	Терүнлә хамдан хойр деермчнр бас кирсд цааҗлгдв. Негнь барун бийднь, дарукнь зүн бийднь. 
MAT.27.39	Зууран йовҗ йовсн әмтн толһаһан зааляд, Исусиг му келцхәв.
MAT.27.40	– Не, сүмиг хольврулад, һурвн өдрт тосхҗ тәввч? Чи Бурхна Көвүн болхла, әмән аврхнчн! Кирс деерәс бууҗ ирхнчн! – гиҗ тедн келцхәв.
MAT.27.41	Ах гелңгүд, ном цәәлһәчнр болн толһачнр бас Исусиг наад бәрәд:
MAT.27.42	– Талдан әмтнә әм аврдг билә, Бийән аврч чадхш! Иим бәәдлтә Израилин хан болҗана! Ода эн кирсәс буутха! Тиигхлә бидн Энүнд иткхвидн! 
MAT.27.43	Эн Бурхнд нәәлҗәлә. Кемр Эн Бурхнд кергтә болхла, Бурхн ода Энүг харсҗ авртха! Эн Бийән Бурхна Көвүн гиҗ нерәддг биләлм! – гиҗ тедн келцхәв.
MAT.27.44	Исусла хамдан кирсд телҗ хадулгдсн деермчнр бас тиим кевәр му келцхәв.
MAT.27.45	Үдин цаг ирхлә, эргндк һазр генткн харңһурв. 
MAT.27.46	Һурвн час күртл харңһу болв. Һурвн часин алднд:
MAT.27.46	– Эли! Эли! Лема сабахтани! (Еврей келнәс орчулхла: Бурхн минь! Бурхн Минь! Намаг юңгад үлдәсмч?) – гиҗ Исус бәәсн дууһарн чаңһур келв.
MAT.27.47	Тенд бәәсн әмтнәс зәрмнь:
MAT.27.47	– Элиг дуудҗана, – гиҗ келцхәв.
MAT.27.48	Негнь гүүҗ ирәд, ишклң чаһрар кенчр норһҗ, моднд ораһад, Исуст өргҗ өгв.
MAT.27.49	– Болх! Күләҗә! Элья Энүг харсҗ авхар ирхм угай? Хәләй! – гиҗ әмтн келцхәв. 
MAT.27.50	Исусиг дәкн чаңһур хәәкрсн хөөн әмнь тер дарунь һарв. 
MAT.27.51	Һол сүмд бәәсн көшг деерәс ул күртлнь хойр әңгрәд шуурв. Һазр догдлад, хад чолуд шуурад, 
MAT.27.52	үкәрмүд секгдв. Бурхна кесг үксн улс үкәрәсн әмдрҗ 
MAT.27.53	босад һарцхав. Хөөннь Исусиг үкәрәсн босҗ әмдрсн цагт тедн Ерусалим балһснд орҗ ирв, кесг әмтн тедниг үзцхәв. 
MAT.27.54	Исусин цогциг манҗасн Римин әңгин цергин ахлач болн терүнә цергүд һазр чичрлһиг, учрсн юмиг үзәд ик гидгәр сүрдцхәв.
MAT.27.54	– Эн күн йосн Бурхна Көвүн бәәҗ, – гиҗ тедн келцхәв.
MAT.27.55	Тенд кесг күүкд улс бәәҗ. Тедн холас цугинь үзцхәв. (Тер күүкд улс Исусиг Һалильяс һарсн хөөн дахад, килмҗән өгәд, нөкд болҗ йовла.) 
MAT.27.56	Тедн дунд Магдален хотна Марий, Марий (Яков Йосип ах-дү хойрин экнь) болн Зебедана аваль.
MAT.27.57	Асхнднь Ариматья хотнас Йосип гидг байн күн ирсмн, тер бас Исусин сурһульч бәәҗ. 
MAT.27.58	Пилатур ирәд, Йосип Исусин цогцинь сурв. Пилат цогцинь авх зөв өгв. 
MAT.27.59	Йосип Исусин цогцинь авад, үнтә цаһан эдәр ораһад, 
MAT.27.60	хад чолунд шин кесн үкәрт оршав. Тер үкәрин амнь ик чолуһар хаачкад, йовҗ одв. 
MAT.27.61	Магдален хотна Марий болн оңдан Мирьям үкәрин өмн тедүкнд сууҗасмн.
MAT.27.62	Маңһдуртнь бемб өдрлә Пилатур ах гелңгүд болн паршмуд ирцхәв.
MAT.27.63	– Ах Нойн! «Һурвн өдр давсна хөөн Би үкәрәсн босҗ әмдрхв», – гиҗ Тер худлч келсн билә. Терүнә үгмүд бидн мартсн угавидн, – гиҗ тедн келцхәв.
MAT.27.64	– Нөкәдүр күртл үкәринь харулх заквр цергүдт өг, эс гиҗ Терүнә сурһульчнр ирәд, цогцинь хулхалҗ авчкад, «Тер үкәрәсн босв», – гиҗ әмтнд келцхәх. Тер худл урдк худлас дор болх.
MAT.27.65	– Эн харулыг автн, йовад үкәриг эврә дурарн хәләтн, – гиҗ Пилат теднд келв.
MAT.27.66	Тедн йовад, үкәрин амна чолунд тииз тәвчкәд, харулыг зогсаһад Исусин цогцинь манцхав.
MAT.28.1	Бемб өдр давсна хөөн маңһдуртнь өр цәәхлә Магдален хотна Мирьям, дарук Марий үкәриг хәләхәр йовцхав. 
MAT.28.2	Генткн ик һазр чичрлһн болв. Бурхна элч теңгрәс бууҗ ирәд өөрдәд, үкәрин чолуһинь цааран түлкәд, деернь суув. 
MAT.28.3	Терүнә чирәнь цәклсн цәкллһн мет болад, хувцнь цасн мет цаһан бәәҗ. 
MAT.28.4	Харулчнр икәр әәһәд, сүмснь һарн гив.
MAT.28.5	– Бичә әәтн! Кирсд алгдсн Исусиг тадн хәәҗәхинь би меднәв! 
MAT.28.6	Исус энд уга. Тер үкәрәсн босҗ әмдрв. Энүнә тускар Исус таднд урднь келсн билә. Наартн, хәләтн, Терүнә кевтсн орм эн бәәнә, 
MAT.28.7	сурһульчнр тал шулуһар йовад: «Исус үкәрәсн босҗ әмдрәд, тер таднас өмн Һалильяд ирх. Тенд тадн Исусиг үзхит», – гиҗ келтн. Келсн үгим соңстн, – гиҗ Бурхна элч күүкд улст келв.
MAT.28.8	Тедн адһмтаһар үкәрәс һарад, сүрдҗ әәһәд бәәввчн дегц байрар дүүрәд, үзсән келхәр, сурһульчнр тал гүүлдцхәв. 
MAT.28.9	Генткн Исус бийнь теднә өмн зогсв.
MAT.28.9	– Менд бәнт? – гиҗ Тер келв.
MAT.28.9	Тедн Исус тал өөрдәд, көлднь һаран күргәд сөгдцхәв.
MAT.28.10	– Бичә әәтн! Йовтн, Мини ах-дүүнрт Һалилья тал йовтха гиҗ келтн, тедн Намаг тенд үзх, – гиҗ Исус келв.
MAT.28.11	Күүкд улс йовҗ одсн цагт харулын әмтн ах гелңгүд тал йовад, учрсн юмна тускар цугинь келҗ өгв. 
MAT.28.12	Тедн толһачнрла селвцәд, харулчнрт дала мөңг өгәд келцхәв:
MAT.28.13	– Мадн унтсн цагла сурһульчнр сөөһәр ирәд, Исусин цогцинь хулхалҗ авад йовҗ одла гиҗ әмтнд келтн. 
MAT.28.14	Кемр Римин һардач сурхла, бичә әәтн. Тадн буру угат гиҗ бидн терүнд келхвидн.
MAT.28.15	Харулчнр мөңгинь авад, теднә келсәр кецхәв. Тегәд тер зәңг Йудья улс дунд тарв. Ода күртл тер зәңг бәәһәтә.
MAT.28.16	Арвн негн сурһульчнр болхла Исусин заасар Һалильяд бәәсн уулур йовцхав. 
MAT.28.17	Зәрмнь икәр итклго бәәсн бийнь Исусиг үзәд, өвдглҗ сөгдв. 
MAT.28.18	Исус тедн тал өөрдәд келв:
MAT.28.18	– Теңгриг болн эн делкәг бәрх
MAT.28.18	Йосн Мини һарт бәәнә.
MAT.28.19	Тер учрар йовад
MAT.28.19	Делкәд бәәсн келн-әмтн болһниг дуудҗ,
MAT.28.19	Тедниг Мини сурһульчнр болһтн!
MAT.28.19	Эцкин, Көвүнә болн Әрүн Сәкүснә нерн деерәс
MAT.28.19	Тедниг уснд кирслтн!
MAT.28.19	Нанас соңссн зааврмудыг күцәх
MAT.28.20	Тедниг дасхҗ сурһтн!
MAT.28.20	Лавлҗ тодлҗ автн:
MAT.28.20	Орчлңгин чилгч күртл,
MAT.28.20	Би оньдин таднла хамдан.
MRK.1.1	Исус Христос гидг нертә Бурхна Көвүнә туск Сән Зәңгин эклц. 
MRK.1.2	«Би Зәңгчән урдасчн илгәнәв. Чини хаалһичинь белдх». 
MRK.1.3	«Деед Эзнд хаалһинь белдтн. Терүнә җиминь ястн! – гисн көдәд хәәкрҗәх күүнә ду соңсҗанав», – гиҗ әәлдәч Эшья бичсмн. 
MRK.1.4	Әмт уснд кирслдг Йохан Бурхна зәңгчнь болҗ ирсмн. Йохан эҗго көдәд ирҗ бәәсмн. – Килнцән илднь медүлсн күн килнцтә җирһлән үлдәһәд, нанар уснд бийән кирслтн. Тиигхлә Бурхн тана килнцитн тәвҗ өгх, – гиҗ Йохан Бурхна ном тархасмн.
MRK.1.5	Тегәд Йудья нутгин кесг улс болн Ерусалимин әмтн Йоханур ирҗ. Тедн килнцән илднь келәд, Йордан һолд Йоханар бийән кирслцхәв. 
MRK.1.6	Йохан темәнә килһсәр гүрсн хувц өмсәд, белкүсән арсн бүсәр бүслдг бәәҗ. Царцаха, зерлг зөгин бал хойрар гесндән теҗәл кеҗ йовҗ.
MRK.1.7+MRK.1.8	– Мини ардас Ик Күчтәнь ирхмн. Нанд Түүнә буршмгин бүчинь тәәлх зөв уга. Би тадниг уснд кирслҗәнәв, Тер тадниг Әрүн Сәкүсәр кирслх, – гиҗ Йохан зәңглсмн.
MRK.1.9	Тер цагт Һалильян Назарет балһснас ирсн Исусиг Йохан Йордан һолын уснд кирслсн болдг. 
MRK.1.10+MRK.1.11	Исусиг уснас һарч йовтлнь генткн теңгр заагрсмн. Дарунь Әрүн Сәкүсн Бий деернь көглҗрһн мет бууҗахиг Исус үзсмн.
MRK.1.10+MRK.1.11	– Энтн Мини Хәәртә Көвүн! Эн Намаг байрлулна! – гисн дун дарунь теңгрәс соңсгдҗ.
MRK.1.12	Уснд кирслгдснә хөөн Әрүн Сәкүсн Исусиг эҗго көдәд одтха гиҗ. 
MRK.1.13	Дөчн хонгтан Исус зерлг аңгуд бәәдг эҗго көдәд бәәсмн. Эрлг Терүг сөрүлсмн, Бурхна элчнр болхла Исуст дөң болсмн.
MRK.1.14+MRK.1.15	Йоханыг түүрмд Херод хан суулһсна хөөн Исус Һалильяд одад, олн әмтнд Бурхна Сән Зәңг цәәлһҗ:
MRK.1.14+MRK.1.15	– Цагнь ирв! Теңгрин Йосн өөрдв! Килнцтә җирһлән үлдәтн! Сән Зәңгд итктн! – гисмн.
MRK.1.16+MRK.1.17	Һалилья нуурин көвәһәр йовҗ йовад, Исус заһсчнр Шимон Андрей ах дү хойриг үзҗ. Тедн уснд гөлмән хайҗ йовцхаҗ.
MRK.1.16+MRK.1.17	– Наартн, Намаг дахтн! Би таднд әмт дуудҗ, мөңк җирһлд орулҗ заанав, – гиҗ Исус теднд келҗ.
MRK.1.18	Ах дү хойр түдл уга гөлмән үлдәчкәд, дахад һарцхав. 
MRK.1.19+MRK.1.20	Цааранднь йовҗ йовад, Зебедана Яков Йохан хойр көвүдиг Исус үзҗ. Тедниг оңһц дотран гөлмән ясад суусинь үзәд, Бийән дахулхар дуудв. Эцкән көдләчнртәһинь оңһц дотрнь үлдәчкәд, теднь дахад һарч.
MRK.1.21	Исусиг дахад, тедн Капернам балһснд ирҗ. Бемб өдр Исус хурлд одад сурһсмн. 
MRK.1.22+MRK.1.23+MRK.1.24	Исусин номинь соңсад, цугтан өврҗ. Учрнь иим: ном цәәлһдг улсла әдл биш ном сурһх зөвтә күн болҗ, Исус сурһҗ. Тер цагт хурлд хар сәкүснд эзлгдсн күн бәәҗ. Тер хәәкрҗ:
MRK.1.22+MRK.1.23+MRK.1.24	– Назаретас ирсн Исус, Танд маднас юн кергтә? Та мадниг уга кехәр бәнт? Би Таниг меддүв! Та Бурхна Әрүн Зарцд! – гиҗ.
MRK.1.25	– Тагчг бә! Эн күүнәс һарч әрл цааран! – гиҗ Исус закҗ.
MRK.1.26	Хар сәкүсн тер күүг сегсрүләд, му дууһар хәәкрәд, терүнәс һарч. 
MRK.1.27	Энүг үзсн әмтн сүрдәд, нег-негнәсн сурцхаҗ:
MRK.1.27	– Акад юмб? Юн гидг күчтә шин номв?! Хар сәкүсдин бийнь Энүнә заквринь соңсҗана!
MRK.1.28	Удл уга Исусин туск зәңг Һалильян һазрар тарв.
MRK.1.29	Исус Яков Йохан хойрла хурлас һарад, Шимон Андрей хойрин герт ирҗ. 
MRK.1.30	Шимона хадм экнь халута кевтсинь Исуст медүлцхәв. 
MRK.1.31	Исус өөрдҗ одад эмгиг һараснь авад, демнәд босхҗ. Тер дарунь халунь уурч. Эмгн босад, гиичнрән тоох хот нерхәр сахньв.
MRK.1.32+MRK.1.33+MRK.1.34	Асхнднь, нарн суулһнла, Исус тал гемтә болн хар сәкүснд эзлгдсн улсиг авч ирсмн. Олн әмтн Терүнә үүднә өөр цуглрҗ. Кесг әмт эдгәһәд, кесг әмтнәс хар сәкүсдиг Исус көөҗ һарһсмн. Исус ә бичә һартн, гисн хөрлт хар сәкүсдт өгч, яһад гихлә, теднь Исусиг меддг бәәҗ. 
MRK.1.35	Маңһдуртнь өр цәәтл босад, Исус аглһ һазрт одад мөргсмн. 
MRK.1.36	Шимон хамдан йовсн әмтнләһән Исусиг хәәһәд һарч. 
MRK.1.37	Олҗ авад:
MRK.1.37	– Багш, Та яһвт? Таниг цугтан хәәҗәнәлм, – гицхәҗ.
MRK.1.38	Исус өмнәснь:
MRK.1.38	– Эргндк хотдуд орхмн, Би тер әмтнд Сән Зәңг цәәлһҗ өгнәв. Тер кергәр Би Капернамас һарлав, – гиҗ.
MRK.1.39	Һалилья һазр эргәд, хурлмудар орад, Исус Сән Зәңг тархаҗ. Хар сәкүсдт эзлгдсн кесг улсиг зовлңгаснь гетлгҗ.
MRK.1.40+MRK.1.41	Исус тал арсна гемтә күн ирәд, сөгдәд:
MRK.1.40+MRK.1.41	– Буйн болтха, намаг гемәсм цеврлх саната болхла, цеврлтн! – гиҗ эрв.
MRK.1.40+MRK.1.41	Исус түүнд санань зовад, һаран күргәд:
MRK.1.40+MRK.1.41	– Чамаг цеврлх санатав. Цеврлгд! – гиҗ.
MRK.1.42	Тер дарунь арсна гемтә күн цеврдҗ одҗ! Гемнь эдгҗ.
MRK.1.43+MRK.1.44	– Энүнә тускар бичә күүнд кел, зуг гелңгд одад, бийән үзүл, Мошен закаһар тәкл тәк. Терүгәрн чи әмтнд эдгсән медүлхич, – гисн чаңһ заквр өгәд, эдгсн күүг Исус йовулҗ.
MRK.1.45	Зуг тер күн бийләнь учрсн юмна тускар, зәңг тараһад йовҗ. Терүнәс көлтә Исуст хәрү балһснд одҗ бәәдг арһ уга болв. Тегәд эҗго һазрт бәәдг болҗ. Болв кесг һазрас әмтн Терүн тал ирдг бәәсмн.
MRK.2.1	Цөөкн өдрин хөөн Исусиг хәрү Капернам балһснд ирхлә, агчмин зуур зәңг тарҗ. 
MRK.2.2	Әмтн дегд олар цуглрад, Исусин бәәсн герин үүднднь шинәс ирсн әмтнд күрдг арһ уга болҗ. Исусиг Сән Зәңг әмтнд келҗ өгч бәәтл, 
MRK.2.3	дөрвн залу һар-көлнь тәкрсн кү авч ирв. 
MRK.2.4	Исусин герт орҗ болшгоһинь үзәд, тедн герин ораһинь цумлад, гемтә үүрән кевтсн девскртәһинь буулһв. 
MRK.2.5	Исус теднә итклинь үзәд, һар-көлнь тәкрсн күүнд:
MRK.2.5	– Көвүн Минь, чини килнцчн тәвгдҗәнә! – гив.
MRK.2.6+MRK.2.7	Тенд суусн ном цәәлһәчнрин зәрмнь дотран иигҗ ухалв:
MRK.2.6+MRK.2.7	– Юн гидг юмн болҗахмб? Бурхнас талдан кен күүнә килнц тәвҗ чаддв? Эн Бурхна тускар му келҗәнә.
MRK.2.8	Тер дарунь теднә дотран ухалҗасиг Исус медәд:
MRK.2.8	– Тадн тиим уха юңгад ухалҗахмт? – гиҗ сурв.
MRK.2.9	– Эн тәкрсн күүнд яһҗ келсн амр болх: «Килнцчн тәвгдҗәнә» гисн эс гиҗ: «Бос, кевтсн девскрән эвкҗ авад йов!» гисн амр болхий? 
MRK.2.10	Болв Би, Күмни Көвүн, һазр деер килнц тәвх йостав гиҗ таднд медүлхин төлә келҗәнәв, – гиһәд, һар-көлнь тәкрсн күүнд:
MRK.2.11	– Бос, кевтсн девскрән авад хәр! – гив.
MRK.2.12	Тернь әмтнә өмн босад, девскрән эвкҗ авад, һарад йовҗ одв. Энүг үзсн улс дегд икәр өврәд, Бурхнд ханлт өргәд:
MRK.2.12	– Иим өвәрц юм бидн төрүц үзәд уга биләвидн! – гицхәв.
MRK.2.13+MRK.2.14	Исус дәкн нур тал йовв. Дәкн олн күн өөрнь цуглрв. Исус тедниг эврәннь номар сурһв. Нуурин көвәһәр йовҗ йовад, Исус тамһин герт көдлҗәсн кү үзв. Тер Леви гидг нертә Алпана көвүн бәәҗ.
MRK.2.13+MRK.2.14	– Намаг дахад йов, – гиҗ Исус келв.
MRK.2.13+MRK.2.14	Тернь босад дахв. 
MRK.2.15	Исус сурһульчнртаһан Левин герт хот ууһад сууҗ. Алв цуглулдг кесг әмтн болн талдан чигн килнцтә улс теднлә сууцхаҗ. Исусиг йирдән олн зүсн әмтн дахдг бәәсмн. 
MRK.2.16	Алв цуглулдг болн килнцтә әмтнлә хамдан хот ууҗасинь үзәд, парш багин ном цәәлһәчнр Исусин сурһульчнрт келцхәв:
MRK.2.16	– Яһад алв цуглулдг килнцтә улсла багштн хот ууҗахмб?
MRK.2.17	Терүгинь Исус соңсчкад:
MRK.2.17	– Эрүл күүнд биш – гемтә күүнд эмч кергтә. Чик седклтәһинь биш, килнцтәһинь дуудхар Би ирләв, – гив.
MRK.2.18	Уснд кирслдг Йохана болн паршмудын сурһульчнрнь мацг бәрҗ.
MRK.2.18	– Йохана болн паршмудын сурһульчнрнь мацг бәрнә, Тана сурһульчнртн бәрхшлм? – гиҗ әмтн Исусас сурцхаҗ.
MRK.2.19	– Хүрмд ирсн гиичнр хот ул уга бәәхий? Хүрмин хотыг күргнлә хамдан тедн ул уга бәәшго. 
MRK.2.20	Зуг цагнь ирәд гиичнрәс күргн салһҗ авгдхла, гиичнрнь мацг бәрх. 
MRK.2.21	Хуучрад салврҗ одсн хувцнд шин халас тәвдмн биш, эс гиҗ шин халасн хуучн хувциг цааранднь теслх. Хаһрхань улм икдх. 
MRK.2.22	Күчән авчах чаһриг хуучн бөрвд кедмн биш. Кемр күчән авчах чаһриг хуучн бөрвд кехлә, бөрв шуурх. Тиигхлә бөрв чигн, үрх чаһр чигн асхрх. Тер төләд күчән авчах чаһриг шин бөрвд күн кенә, – гиҗ хәрү өгв.
MRK.2.23	Нег дәкҗ, бемб өдр, Исус тәрә тәрсн һазрар йовҗ. Терүнә сурһульчнрнь гесндән өлг авхин төлә буудян толһа таслҗ идҗ. 
MRK.2.24	Паршмуд терүгинь үзәд Исусас сурҗ:
MRK.2.24	– Бемб өдрлә кех зөв уга юм тедн яһад кеҗ бәәхмб?
MRK.2.25	Исус өмнәснь иигҗ келҗ:
MRK.2.25	– Тадн Давидин тускар умшсн угавт? Үүрмүдтән өлсҗ йовад, тер юуһар гесндән өлг авсмб? Ах гелң Абьятарин цагт Давидин геснь өлсҗ йовҗ. 
MRK.2.26	Бурхна герт орад, гелңгәс талдан күн авч идх зөв уга, Бурхна өмн тәвсн өдмгиг авч идәд, хамдан йовсн әмтндән чигн өгләлм. 
MRK.2.27	Бурхн күүг бемб өдрин төлә үүдәсмн биш, бемб өдр күүнә төлә тогтсмн. 
MRK.2.28	Тер учрар Күмни Көвүн бемб өдрин чигн Эзнь мөн, – гив.
MRK.3.1	Исус дәкн хурлд орҗ ирв. Тенд әмн уга һарта күн бәәҗ. 
MRK.3.2	Бемб өдр кү эмнх угаһинь гетәд, бурушахар седҗ бәәсн улс чигн тенд сууҗ. 
MRK.3.3	Исус тер әмн уга һарта күүнд:
MRK.3.3	– Босад, уралан һар! – гиҗ келәд, 
MRK.3.4	суусн әмтнәс сурв:
MRK.3.4	– Бемб өдрлә сә кех зөвтәй, эс гиҗ му кех зөвтәй? Күүг үкләснь харсҗ авхмб эс гиҗ алхмб?
MRK.3.4	Теднь тагчг бәәв. 
MRK.3.5	Исус тедн тал ууртаһар эргҗ хәләһәд, теднә хату зүркнд һашудҗ. Әмн уга һарта күүнд:
MRK.3.5	– Һаран суңһ! – гиҗ.
MRK.3.5	Гемтә күн һаран суңһхлань, һарнь эдгҗ одв. 
MRK.3.6	Паршмуд эн тоотыг үзәд хурлас һарн, Херодын улсла зөвчләд, Исусин үклинь хәәх болцхав.
MRK.3.7+MRK.3.8	Исус эврәннь сурһульчнртаһан нуурин көвә тал һарад йовв. Ардаснь Һалильяс, Йудьяс, Ерусалимас, Идүмьяс болн Йордана телтр көвәһәс олн әмтн йовв. Тир болн Сидон балһсдын эргнд бәәдг әмтн Исусин күцәсн йовдлмудын тускар соңсчкад, бас ирцхәв. 
MRK.3.9	Нуурин көвәһүр дегд олн күн ирәд, Исуст күрхәр седәд дарцсн учрар, оңһц белдтн гиҗ сурһульчнртан Исус даалһв. 
MRK.3.10	Урднь кесг әмт эдгәсинь соңссн гемтә улс цугтан Исуст һаран күргхәр седв. 
MRK.3.11	Хар сәкүснд эзлгдсн улс Исусиг үзчкәд, Терүнә өмн сөгдҗ унад:
MRK.3.11	– Та Бурхна Көвүнт! – гиһәд хәәкрлдцхәв.
MRK.3.12	– Бичә Намаг Бурхна Көвүн гиҗ әмтнд келтн, – гисн догшн зака теднд Исус өгв.
MRK.3.13	Исус уул давшад, Бий талан санан-седкл туссн улсан дуудв. Теднь Терүн тал ирв. 
MRK.3.14	Исус арвн хойр кү йилһҗ авв. Тедн апостолмуд гиҗ нерәдгдҗ. Тедн Терүнлә хамдан бәәһәд, Сән Зәңг тархахин төлә йовулгдх зөвтә бәәҗ. 
MRK.3.15	Исус теднд хар сәкүсдиг көөҗ һарһх йос өгв. 
MRK.3.16	Шимониг Пётр гиҗ нерәдәд, 
MRK.3.17	Зебедана Яков болн Йохан гидг ах дү хойриг оһтрһун көвүд гиҗ Исус нерәдв (теднә заңгнь оһтрһун бәәдлтә сәнҗ), 
MRK.3.18	Андрейиг, Пилипиг, Бар-Толмаг, Матайиг, Томасиг, Алпана көвүн Яковиг, Таддаг, зилот багин гешүн Шимониг 
MRK.3.19	болн хөөннь Бийинь өшәтнрт бәрүлҗ өгсн Йуда Искериотиг йилһҗ авв.
MRK.3.20	Тедниг герүр орҗ ирхләнь, дәкн олн күн цуглрад, хот чигн уулһсн уга. 
MRK.3.21	Энүнә тускар соңссн Исусин төрл-саднь, Терүнә ухань көндрҗ одҗ гиҗ соңсад, күчәр авч хәрхәр седцхәв. 
MRK.3.22	Ерусалимас ирсн ном цәәлһәчнр, Исусиг Баал-Зебүльд эзлгдәд, терүнә күчәр хар сәкүсдиг көөҗ һарһҗана гисн зәңг һарһцхаҗ. 
MRK.3.23	Исус тедниг дуудҗ авад, үлгүр орулад иигҗ келҗ өгв:
MRK.3.23	– Эрлг яһҗ эврән бийән көөҗ һарһхмб? 
MRK.3.24	Нег орн-нутгин улс хоорндан өшәркәд әңгрхлә, тер орн-нутг хольврҗ одна. 
MRK.3.25	Нег гер-бүлин улс ни-негн бәл уга, нег-негән даҗрхар седхлә, тер гер-бүл буурч одна. 
MRK.3.26	Эрлг эврән бийләһән дәәлдхлә, терүнә йосн бас хольврҗ одх зөвтә. 
MRK.3.27	Чидлтә күүнә геринь тонхин өмн эзинь бәрҗ авч күлх кергтә. 
MRK.3.28	Тодлҗ автн: әмтнә килнцнь чигн тәвгдх, Бурхна тускар му келснь чигн тәвгдх. 
MRK.3.29	Зуг Әрүн Сәкүснә тускар му келсн күүнә килнцнь төрүц тәвгдшго. Тер күн мөңкинд килнцән эдлх. 
MRK.3.30	Ном цәәлһәчнр Исусиг хар сәкүснд эзлгдв гисн зәңг һарһсн учрас Исус тиигҗ келсмн.
MRK.3.31	Исусин экнь болн дүүнрнь ирҗ. Күн дүүрң герт орҗ эс чадхларн, тедн Исусиг дуудулҗ.
MRK.3.32	– Исус, эктн болн дүүнртн ирәд Таниг дуудҗана, – гихлә, Исус:
MRK.3.33	– Мини ээҗм, Мини дүүнрм кемб?
MRK.3.34	Бийиннь өөр суусн әмтиг эргҗ хәләһәд:
MRK.3.34	– Үзҗ автн, Мини ээҗм, дүүнрм эн бәәнә. 
MRK.3.35	Бурхна заасиг күцәдг әмтн – Мини ээҗнр, ахнр болн эгчнр-дүүнр.
MRK.4.1	Дәкн Һалилья нуурин көвәд ирәд Исус сурһв. Олн әмтн дегд икәр цуглрсн учрар оңһц дотр сууһад, көвәһәс тедүкнд усчад, Исус үг келв. Олн әмтн нуурин көвәд зогсад соңсв. 
MRK.4.2	Исус үлгүр орулҗ келәд сурһдг бәәсмн. Ода бас тиигв.
MRK.4.3	– Соңстн! Нег күн тәрәһән тәрхәр йовҗ. 
MRK.4.4	Цацҗ йовсн тәрәнә экин зәрмнь хаалһ деер унҗ. Теднинь шовуд чоңкад идчкҗ. 
MRK.4.5	Зәрмнь чолута һазрт унҗ. Тенд һазр баһ болад буудя дарунь урһҗ. Тедн һазрин гүүнд туссн уга. 
MRK.4.6	Нарн һарад тедниг шатачкҗ. Урһмл хатҗ одҗ. Яһад гихлә, буудян уңгнь йосндан урһҗ чадсн уга. 
MRK.4.7	Зәрмнь хатханчг заагт унҗ. Хатханчг урһад, буудяг бүтәҗ. Буудя урһц өгсн уга. 
MRK.4.8	Зуг сән урһцта һазрт унсн тәрәнә экн – һучн, җирн, зун холван үлү урһц өгч. 
MRK.4.9	Соңсхар седснь, соңстн! – гиҗ Исус аштнь келв.
MRK.4.10	Хөөннь, әмтн тарад йовҗ одсна ард, арвн хойр сурһульчнь Исусас сурҗ:
MRK.4.10	– Келсн үгинтн утхнь юундньв?
MRK.4.11+MRK.4.12	– Бурхна Йосна туск нууцин медрл таднд секгдлә. Талдан әмтнд болхла, Би үлгүр орулҗ келҗәнәв. Учрнь: тедн нүдтә бийнь – үзхш, чиктә бийнь – соңсхш. Кемр үздг, соңсдг бәәсн болхла, тедн уха-седклән Бурхнд өгх билә. Бурхн теднә килнцинь тәвх билә, – гиҗ Исус хәрү өгв.
MRK.4.13	Цааранднь Исус иигҗ келв:
MRK.4.13	– Тадн бас Мини келсиг медсн угайт? Тиигхлә талдан үлгүрмүд яһҗ медҗ авхмт? 
MRK.4.14	Тәрәч Бурхна үг келҗәх күн мет. 
MRK.4.15	Зәрм әмтиг хату хаалһ деер унсн буудяла дүңцүлҗ болхмн. Тедн Бурхна Үгиг соңсҗ авв чигн, эрлг агчмин зуур тер Үгинь хулхалад авчкна. 
MRK.4.16	Зәрм әмтн чолута һазр деер унсн буудя мет. Тедн Бурхна Үгиг байрлҗ соңсад тодлҗ авна. 
MRK.4.17	Зуг уңг уга төләдән бат болхш. Тер Үгәс көлтә көөлһ үзхләрн иткдгән уурна. 
MRK.4.18+MRK.4.19+MRK.4.20	Зәрм әмтн хатханчгта һазр деер унсн буудяла әдл. Өдгә цагин арһ, ик дала зөөр зөөхин арһ хәәнәв гиһәд болн нань чигн седвәрәс көлтә Бурхна Үгинь тодлҗ авдг болв чигн мартчкна. Тер Үг олз өгхш. Болв сән һазр деер унсн буудя мет улс бәәнә. Тедн Бурхна Үгиг соңсад, тодлҗ авад, аш сүүлднь, һучн, җирн, зун холван ик олз авч ирнә, – гив.
MRK.4.21	– Күн шам шатачкад орн дор бултулдг эс гиҗ деерәснь савар бүркдг болхий? Шатҗах шамиг күн деегшән өргҗ тәвнә эсий? 
MRK.4.22	Нууц юмн аштнь тәәлгддмн. Бултулсн юмн аштнь илдкҗ һардмн. 
MRK.4.23	Соңсхар седснь, соңстн! – гиҗ Исус келв.
MRK.4.24	– Мини келсн үгд ухаһан өгтн. Ямаран кемҗәһәр тадн кемҗәлнәт, тер кевәр таднд кемҗәлгдх. Терүнәс үлүһәр чигн өггдх. 
MRK.4.25	Бәәснднь Бурхн бас чигн өгх, угаһаснь бәәсинь булаһад авчкх, – гиҗ Исус цааранднь келв.
MRK.4.26	– Бурхна Йосиг иим үлгүрлә дүңцүлҗ болхмн: күн тәрәһән тәрчкәд йовҗ одна. 
MRK.4.27+MRK.4.28	Түүг унтад серәд бәәтл экн экләд урһна. Тәрәнә экн һазрт яһҗ урһҗахинь тер медхш. Өдр ирвәс экн үндсләд, көк ишнь һазрас бултаһад урһна. Урһмл ноһарад, буудя толһална. Буудян толһа чидл авч урһна. 
MRK.4.29	Буудя болсн кемлә күн хадуран авч ирәд хадна, – гиҗ Исус немв.
MRK.4.30	Исус цааранднь келҗ өгв:
MRK.4.30	– Бурхна Йосиг бас юунла дүңцүлҗ болхмб? Ямаран үлгүр олҗ келхмб? 
MRK.4.31	Бурхна Йосн горчсин экн мет. Горчсин экн цугтаһаснь бичкн эсий? 
MRK.4.32	Болв түүнәс урһсн урһмлын ацмуднь шовуд үүрән ясҗ чадм дүңгә зәәтә болна.
MRK.4.33	Тиигҗ әмтн ухандан тодлҗ авдгар Исус үлгүр орулҗ сурһдг бәәҗ. 
MRK.4.34	Үлгүр угаһар, Исус әмтиг сурһдмн биш. Сурһульчнртан болхла үлдәҗ авад, тер үлгүрмүдән цәәлһҗ өгдмн.
MRK.4.35	Асхн харңһурҗ йовтл Исус сурһульчнртан:
MRK.4.35	– Нур һатлад йовхмн, – гив.
MRK.4.36+MRK.4.37	Соңсҗасн улсан үлдәчкәд, сурһульчнрнь Исусин суусн оңһцар көвәһәс усчад һарв. Теднлә хамдан талдан оңһцс усчв. Генткн шүрүн салькн көдлв, ик дольганд оңһц цокгдад, усар дүүрв. 
MRK.4.38	Исус болхла оңһцин сүл талнь дер дерләд кевтәд, унтҗ одҗ. Сурһульчнрнь Терүг серүләд:
MRK.4.38	– Багш! Бидн чивҗәнәвидн! Танд йилһл уга болҗ бәәнү?! – гицхәв.
MRK.4.39	Исус босад шүрүн салькиг уурулад, нуурин уснд:
MRK.4.39	– Тагчг бол, тогтн! – гиҗ закв.
MRK.4.39	Тер дарунь салькн номһрад, нур тогтнв.
MRK.4.40	– Юунас әәсмт? Тадн ода күртл иткл уга бәнт? – гиҗ сурһульчнрасн сурв.
MRK.4.41	Теднь сүрдәд, нег-негн талан хәләцхәв:
MRK.4.41	– Салькн усн хойрт Эн зәрлг болна, теднь үгинь соңсна. Кен гидг күнв эн? – гицхәв.
MRK.5.1	Нур һатлад, тедн Геразин гидг нертә һазрур ирцхәв. 
MRK.5.2	Исусиг оңһцасн буухлань өмнәснь үксн кү оршадг хадын көндәһәс хар сәкүснд эзлгдсн нег күн гүүҗ һарч ирв. 
MRK.5.3	Әмтн терүг цевлдгән уурсн учрар тер күн оршалһна һазрт бәәдг болсмн. 
MRK.5.4	Кедү дәкҗ һар-көлинь цевлсн бийнь тер күн цевән таслад гүүдг сәнҗ. Нег чигн күн энүг тогтнулҗ чаддго бәәсмн. 
MRK.5.5	Эн күн өдр-сө уга уул заагар йовад, үкәрин һазр эргәд, му дууһар хәәкрәд, махмудан чолуһар цокад йовдг сәнҗ.
MRK.5.6+MRK.5.7	Исусиг үзн тер күн гүүҗ ирәд сөгдҗ:
MRK.5.6+MRK.5.7	– Бурхна Көвүн, нанас Танд юн кергтә? Бурхна нерн деерәс сурҗанав, бичә намаг зоваһит! – гиһәд чаңһар хәәкрҗ.
MRK.5.8	– Хар сәкүсн, һар эн күүнәс! – гиҗ Исус заксн төләд тер күн тиигҗ келсмн.
MRK.5.9	– Нернчн кемб? – гиҗ Исус сурв.
MRK.5.9	– Мини нерн Түмн, юңгад гихлә, мана то олн, – гиҗ тернь хәрү өгв.
MRK.5.10	– Мадниг эн ормас бичә көөхнтн! – гиһәд тедн ээрцхәв.
MRK.5.11	Уулын өөр идшлҗ йовсн кесг эзнә һахас йовҗ.
MRK.5.12	– Исус, маднд эн һахас дотр орх зөв өгит? – гиҗ хар сәкүсн сурҗ.
MRK.5.13	Исус зөв өгч. Хар сәкүсд тер гемтә күүнәс һарад, һахасиг эзлҗ. Тер дарунь хойр миңһн шаху һахас гүүлдәд, эрг деерәс уснд унад чивҗ одҗ. 
MRK.5.14	Һаха хәрүлчнр гүүһәд, эргндк балһсн болн хошмудын әмтнд юн учрсинь келҗ. Олн әмтн юн болсинь хәләхәр ирҗ. 
MRK.5.15	Тедн Исусин өөр цуглрад, түмн хар сәкүснд эзлгдсн күн хувц өмсчксн ухата-сегәтә суусинь үзәд, дегд икәр сүрдҗ. 
MRK.5.16	Хар сәкүстә күүнлә болн һахасла учрсиг үзсн әмтн цугинь наадксдан келҗ өгч.
MRK.5.17	Тиигхлә тер һазрин әмтн Исусиг тендәс һарч йовтха гиҗ сурҗ.
MRK.5.18	Исусиг оңһцд орад суухлань, хар сәкүсдәс сулдсн күн:
MRK.5.18	– Таниг дахч болхий? – гиһәд сурҗ.
MRK.5.19	Болв Исус зөв өгсмн биш:
MRK.5.19	– Герүрн одад, Деед Эзн чамд ю кесинь, чамаг яһҗ хәәрлҗ авсинь төрл-садндан келҗ өг, – гисмн.
MRK.5.20	Эдгсн күн Декапол һазр орад, әмтнд Исусин тускар келәд йовҗ. Терүнә келсн үгинь соңссн әмтн, икәр өврәд алң болҗ.
MRK.5.21	Исусиг оңһцар нур һатлад хәрү ирхләнь, өөрнь нуурин көвәд дала улс цуглрад хурҗ. 
MRK.5.22+MRK.5.23	Тедн дунд бәәсн хурлын толһач, Яир, Исус тал өөрдәд, көлднь мөргҗ:
MRK.5.22+MRK.5.23	– Мини күүкм әрә әмтә бәәнә. Күүкм әмд үлддгәр ирәд, деернь һаран тәвәд эдгәһит? – гиҗ ээрәд сурҗ.
MRK.5.24	Исус терүнлә йовв. Ардаснь олн әмтн дахв. Әмтн дегд олн болад дарцв.
MRK.5.25	Әмтн дунд арвн хойр җилин туршт цусн һардг гемтә күүкд күн йовҗ. 
MRK.5.26	Тер күүкд күн кесг олн эмчнрт бийән үзүләд, бәәсн мөңгән цугинь һарһҗ. Зуг гемнь эдгх биш улм икдҗ. 
MRK.5.27	Исусин тускар күүкд күн урднь соңсҗ йовҗ. Тегәд ардаснь өөрдҗ одад, хувцнднь һаран күргҗ.
MRK.5.28	«Кемр хувцна хормаднь һаран күргхлә, дарунь эдгхв», – гиһәд тер дотран ухалҗ. 
MRK.5.29	Цусн һардг гемнь тер дарунь уурч. Күүкд күн эдгсән медҗ. 
MRK.5.30	Исус чигн Терүнәс күн күч авад эдгсинь дарунь медҗ.
MRK.5.30	– Кен Мини хувцнд һаран күргв? – гиһәд ардан хәләҗ.
MRK.5.31	– Танд һаран кен күргв гиҗ юңгад сурҗ бәәхмт? Тана ардас олн күн дарцҗ йовналм! – гиҗ сурһульчнрнь сурцхав.
MRK.5.32	Исус цуг олн әмтиг эргҗ хәләһәд, кен һаран күргсинь медҗ авхар седв. 
MRK.5.33	Юн болсинь медсн күүкд күн әәһәд, чичрн йовҗ өөрдҗ ирәд, көлднь сөгдәд, цугинь келҗ өгв.
MRK.5.34	– Күүкн минь, чини итклчн чамаг эдгәв! Энүнәс хооран төвкнүн, эрүл-менд йовҗ йов! – гиҗ Исус келв.
MRK.5.35	Тер зуур цаг удҗ одв. Яирин герәс:
MRK.5.35	– Күүкн өңгрҗ одв. Багшиг бичә үүмүл, – гисн зәңг ирв.
MRK.5.36	Исус түүг төртән авл уга хурлын толһач Яирт:
MRK.5.36	– Бичә ә, итк, – гив.
MRK.5.37	Пётр болн Яков Йохан ах-дү хойрас талдан кү Бийләһән дахулл уга Исус йовв. 
MRK.5.38	Яирин герүр орхла, әмтн үүмәтә, зовлңта бәәцхәҗ, оркрад уульҗасн ә соңсгдҗ. 
MRK.5.39	Исус орҗ ирн:
MRK.5.39	– Яһад үүмҗәхмт? Юңгад уульҗахмт? Күүкн өңгрсн уга, зуг унтҗ кевтнә, – гихләнь, 
MRK.5.40	әмтн Исусар наад бәрәд инәлдцхәв. Исус цугинь һазаран һартха гив. Бийнь күүкнә эк-эцктә болн эврәннь һурвн сурһульчнртаһан, күүкнә кевтсн хораһур орв. 
MRK.5.41	Күүкнә һаринь авад Исус:
MRK.5.41	– Талита кум! – гив. (Тернь күүкн бос гидг арамейин келнә үгмүд.)
MRK.5.42	Тернь босад йовв. (Күүкн арвн хойрта сәнҗ.) Цугтан икәр өврцхәв. 
MRK.5.43	Исус эн өврмҗтә йовдлын тускар, әмтнд бичә келтхә гиҗ закв. Күүкнд болхла хотынь уулһтха гив.
MRK.6.1	Тендәс цааранднь йовад, Исус сурһульчнртаһан төрскн балһсурн ирв. 
MRK.6.2+MRK.6.3	Бемб өдр Исус хурлд ном сурһв. Терүг соңссн әмтн икәр өврцхәв:
MRK.6.2+MRK.6.3	– Альдас иим цецн уха Эн авсн болхв? Эн юн болхв? Яһҗ Эн өвәрц юм кедг болхв? Эн эгл модч күн эсий? Эн Марийин көвүн, Яков, Йосип, Йуда болн Шимона ахнь бәәнәлм. Мана өөр Энүнә дү күүкднь чигн сууналм. Тегәд Исусиг һәәләд, Назаретин улс Терүнд итксн уга.
MRK.6.4	– Әәлдәчиг күндлдго һазр уга. Зуг төрскн һазртнь, гертнь болн өрк-бүлднь әәлдәчиг әәлдәчд тоолдмн биш, – гиҗ Исус теднд келв.
MRK.6.5	Тенд Исус өвәрц юм һарһҗ чадсмн биш. Зуг цөөкн күн деер һаран тәвәд, тедниг эдгәҗ. 
MRK.6.6	Назаретин әмтн иткл уга бәәснднь, Исус алң болв.
MRK.6.6	Тегәд Исус Назаретин эргн шидр бәәсн хотдудар йовад, Сән Зәңг цәәлһв. 
MRK.6.7	Арвн хойр сурһульчнран чигн дуудҗ авад, хошадар илгәв. Тедндән хар сәкүсдиг көөҗ һарһдг йос өгв. 
MRK.6.8+MRK.6.9	Исус теднд иигҗ закв:
MRK.6.8+MRK.6.9	– Бийләһән түшх тайгас талдан юм бичә автн. Идх хот-хол, сольҗ өмсх хувц-хунр, түңгрцг чигн, мөңг чигн бичә автн, зуг көлдән буршмг өмстн. 
MRK.6.10	Нег хотнас һарч йовтлан түрүн олҗ авсн бәәрән бичә сольтн. 
MRK.6.11	Кемр күн тадниг герүрн орулҗ эс авхла, тадна келсиг эс соңсхла, тер ормас һарч йовад, хормаһиннь тоорминь саҗчктн. Тер темдг теднә гемин герч болҗ һарх.
MRK.6.12	Тегәд сурһульчнрнь, килнцтә җирһлән үлдәтн гиҗ әмтнд келхин төлә һарад йовцхав. 
MRK.6.13	Тедн кесг улсас хар сәкүсдиг көөҗ һарһад, гемтә әмтиг оливин тосар түркәд эдгәв.
MRK.6.14	Исусин туск зәңг олн әмтн дунд тарҗ соңсгдв. Тер учрар Херод хан Терүнә тускар соңсҗ. Зәрмнь Энүг уснд кирслдг Йохан әмдрҗ ирәд, өвәрц йовдлмуд һарһҗ бәәнә гиҗ тоолҗ. 
MRK.6.15	Зәрмнь Исусиг Элья гиҗ сансмн. Зәрмнь болхла Энүг кезәңк әәлдәчнрлә әдл әәлдәч гисмн. 
MRK.6.16	Херод хан терүг соңсад:
MRK.6.16	– Нанар толһаһан тәәрүлсн Йохан әмдрәд ирсн билтәл, – гиһәд ухаһан туңһаҗ.
MRK.6.17+MRK.6.18	Херод хан эврәннь Пилип дүүһиннь авалиг, Херодидаг, авсмн. Йохан тер йовдлынь бурушаһад:
MRK.6.17+MRK.6.18	– Дүүһиннь гергнлә бәәх чамд зөв уга, – гиҗ оньдин келдг бәәсмн.
MRK.6.17+MRK.6.18	Херод хан, терүг түүрмд суулһсмн. 
MRK.6.19	Терүнәс авн Херодида Йоханд дурго болад, терүг алх ирлцәтә учр хәәһәд, олҗ чадсмн биш. 
MRK.6.20	Херод хан Йоханыг чик седклтә, Бурхна күүһинь медәд терүнәс әәв. Тер учрар Херод Йоханыг алҗ уга. Йохана келсн үгинь таасад, Херод соңсдмн. Зуг, тер үгмүдин утхнь, терүнд амр өгдмн биш. 
MRK.6.21	Аш сүүлднь, Йоханыг алх арһ учрҗ. Херод хаана һарсн өдрнь болҗ. Хан нәр кеһәд, нойдуд, цергин ахлачнр болн Һалильян байн улсиг дуудҗ. 
MRK.6.22	Тер нәәрт Херодидин күүкн йир сәәнәр биилҗ. Херод хаанд болн гиичнрт күүкнә би дегд икәр таасгдҗ. 
MRK.6.23	Хан икәр таасад, күүкнд:
MRK.6.23	– Ю сурнач, сурсичн күцәнәв! Орн-нутгин өрәлинь чигн өгнәв, – гиҗ андһарлсмн.
MRK.6.24	Күүкн гүүҗ одад, экәсн селвг сурҗ.
MRK.6.24	– Уснд кирслдг Йохана толһаһинь сур, – гиҗ экнь закҗ.
MRK.6.25	Түдл уга күүкн хаанур одад:
MRK.6.25	– Эрк биш уснд кирслдг Йохана толһаһинь тәвүр деер авхулҗ ас, – гиҗ сурв.
MRK.6.26	Хан дегд икәр гейүрв. Зуг күүкнә сурсиг бурушал уга, гиичнрин өөр өгсн үгән күцәх күн болад 
MRK.6.27	ялчан илгәһәд, Йохана толһа тәәрҗ авч иртхә гив. 
MRK.6.28	Түүрмд суусн Йохана толһаһинь тәәрәд, тәвүр деер ялчнь күүкнд авч ирҗ өгв. Күүкн терүгинь экдән өгчкв. 
MRK.6.29	Йохана сурһульчнрнь энүнә тускар соңсад, цогцинь авад оршав.
MRK.6.30	Исусин апостолмуд хәрү ирәд, ямаран керг күцәсән болн ямаран ном әмтнд сурһсан Терүнд келҗ өгцхәв.
MRK.6.31	– Нег аглһ һазр олҗ авхмн, тенд тадн невчк амрхт, – гиҗ Исус теднд келв.
MRK.6.31	Өөрнь дегд олн күн цуглрад, хот чигн уудг арһ уга болхлань, Исус тиигҗ келсмн. 
MRK.6.32	Оңһцдан сууһад, аглһ һазр орад тедн йовцхав. 
MRK.6.33	Болв оңһцд сууһад йовсинь үзәд, әмтн ардаснь усна көвәһәр гүүлдәд, теднәс түрүлҗ ирҗ. 
MRK.6.34	Исус оңһцасн бууһад, олн әмтн эрг деер Бийинь күләҗәсинь үзҗ. Олн әмтн хөөч уга хөд мет бәәхинь Исус үзәд, теднд санань зовад, дала юм сурһв. 
MRK.6.35	Асхн, нарн сууҗ йовтл, Исусин сурһульчнрнь өөрдҗ ирәд:
MRK.6.35	– Ора болҗ одв, энтн эҗго һазр. 
MRK.6.36	Әмтиг йовулх кергтә. Эргндк хотдуд орад, идх хотан хулдҗ автха, – гицхәв.
MRK.6.37	– Тадн асртн, – гиҗ Исус келв.
MRK.6.37	– Цуг әмтнд күрх өдмг бидн хулдҗ авх зөвтәви? Тедү мөңг олхин төлә маднд долан сар шаху көдлх кергтәлм, – гиҗ сурһульчнр келцхәв.
MRK.6.38	– Кедү кемҗән өдмг үлдсинь медәд иртн, – гиҗ Исус закв.
MRK.6.38	– Тавн бүкл өдмг болн хойр заһсн, – гиҗ тедн хәрү өгцхәв.
MRK.6.39	Исус әмтиг баг-багмудар ноһан деер суулһтха гив. 
MRK.6.40	Цугтан тәвәһәд, зууһад күн болад зергләд сууцхав. 
MRK.6.41	Исус өдмг заһс хойриг авад, теңгр тал хәләһәд, Бурхнд ханлт өргв. Тиигчкәд өдмгиг зүсм-зүсмәр хуһлад, сурһульчнртан өгв, теднь әмтнд түгәв. Хойр заһсиг бас тиигв. 
MRK.6.42	Цугтан идәд цадв. 
MRK.6.43	Хотын үлдл цуглулхла, арвн хойр савар дүүрң хот үлдҗ. 
MRK.6.44	Хот идсн әмтиг тоолхла, зуг залу улсин тонь тавн миңһн күн болв.
MRK.6.45+MRK.6.46	Дарунь Исус сурһульчнртан, оңһцар нур һатлад, Бетсәд гидг һазр ортха гив. Бийнь әмтән йовулхар үлдв. Әмтиг йовсна хөөн өөдм һазрт һарад, Бурхнд мөргв. 
MRK.6.47	Харңһу сө сурһульчнрнь оңһцарн нуурин тал дунд күрв. Исус һанцарн нуурин көвәд үлдв. 
MRK.6.48	Сурһульчнран салькна өмнәс хәәвдәд көшҗәхинь үзәд, Исус өр цәәхин өмн усн деегүр тедн тал йовв. 
MRK.6.49	Оңһциг күцәд давҗ йовтлнь сурһульчнрнь үзәд, ки үзгдл гиҗ медәд, йир икәр сүрдәд, хәәкрцхәв.
MRK.6.50	– Бичә әәтн! Зөргтә болтн! Энтн Бив! – гиҗ Исус теднд дууһан өгв.
MRK.6.51	Исусиг оңһцд орад суусна дарунь салькн тогтнҗ одв. Сурһульчнрнь икәр алң болцхав. 
MRK.6.52	Тедн хату зүрктә бәәсн төләдән уханасн ода күртл өдмгин туск өвәрц йовдлыг медҗ чадл уга бәәцхәҗ. 
MRK.6.53	Нур һатлад, эдн Генесәрет гидг һазрт ирәд бууһад, оңһцан бооцхав. 
MRK.6.54	Эдниг оңһцасн буухлань, тер һазрин әмтн Исусиг үзн таньв. 
MRK.6.55	Зәрмнь гүүлдәд, Исус ирв гисн зәңг тарав. Эргндк хотдудас цуг әмтн күнд гемтә улсиг кевтсн девскртәһинь авч ирв. 
MRK.6.56	Альд, ямаран балһсд, хотдар Исус эс йовв чигн – делгүдән күнд гемтә улсиг әмтн хурдг ормд авч ирцхәдмн. Тедн Исусин хувцна хормаднь болв чигн һаран күргх зөв эрәд сурдмн, Һаран күргснь – эдгҗ оддмн.
MRK.7.1	Нег дәкҗ Ерусалимас паршмуд болн закана багшнр ирәд, Исусин өөр цуглрцхав. 
MRK.7.2	Исусин сурһульчнрин зәрмнь Мошен закаһар һаран уһал уга хот ууҗ бәәсинь тедн үзҗ.
MRK.7.3	Өвкнрин заңшалар болхла, цуг евреймүд болн паршмуд хотан уухиннь өмн һаран тохнятаһар уһах зөвтә бәәсмн. 
MRK.7.4	Базрас ирчкәд, һаран уһал уга хот уудго сәнҗ. Терүнәс талдан чигн заңшал күцәдг бәәсмн: ааһ-шаңһан, хәәсән, зесәр кесн саван болн ширәһән уһацхадмн.
MRK.7.5	Тегәд паршмуд болн закана багшнр Исусас сурцхаҗ:
MRK.7.5	– Тана сурһульчнртн өвкнрин заңшалан юңгад мартҗ бәәхмб? Һаран уһал уга юңгад хот ууҗ бәәхмб?
MRK.7.6+MRK.7.7	– Әәлдәч Эшьян дегтрт таднла әдл хойр чирәтә улсин тускар иигҗ бичәтә бәәнә: «Эн улс хоосн амарн Намаг күндлнә. Теднә зүркнь Нанас хол бәәнә. Эдн күүнә ухалҗ һарһсн номиг Бурхна ном гиҗ дасхна. Эднә сөгдлһн юмн биш». 
MRK.7.8	Тадн Бурхна заавриг мартад, әмтнә ухалҗ һарһсн заңшалар бәәнәт. 
MRK.7.9	Әмтнә һарһсн заңшалар бәәхәр седәд, тадн Бурхна заавриг сольҗит! 
MRK.7.10	Моше таднд иигҗ келлә: «Эк эцк хойрин күндл». Бас «Эк эцк хойран му келсн күн үкх зөвтә» – гисн. 
MRK.7.11	Тадн болхла: «Эк эцк хойрт өгх белгәрн Бурхнд бәрц бәрчкләв» – гисн уха әмтнд зааҗанат. 
MRK.7.12	Тер номарн тадн әмтиг эк-эцкән күндлдгинь уурулҗ бәәнәт. 
MRK.7.13	Сурһҗах заңшаларн тадн Бурхна Үгиг уга кеҗит. Талдан чигн түүнлә әдл кесг юм кеҗит, – гиҗ Исус келв.
MRK.7.14	Исус олн әмт цуглулад келв:
MRK.7.14	– Мини келсиг соңсад медҗ автн: 
MRK.7.15	Күүнә дотр орсн юмн күүг бузрдулшго. Зуг күүнә зүркнәс һарчах юмн күүг бузрдулхмн. 
MRK.7.16	Соңсхар седснь – соңстн!
MRK.7.17	Герт орхларн келсн үгиннь утхинь цәәлһҗ өгтн гиҗ, сурһульчнр Исусас сурв.
MRK.7.18	– Тадн бас ода күртл юм медҗ авад угайт? Күүнә дотр орсн юмн күүг бузрдулшго. 
MRK.7.19	Юңгад гихлә, тер орсн юмн күүнә зүркнд орҗ бәәхш, зуг күүнә геснд орад, һарч одна. (Терүгәрн Исус ямаран болв чигн хот цевр гиҗ зәрлв.) 
MRK.7.20	Зуг күүнә зүркнәс һарсн юмн күүг бузрдулна. 
MRK.7.21+MRK.7.22	Күүнә зүркнәс му ухата юмн һарна: аля келһн, хулха келһн, кү аллһн, күүнә авальта дерән негдүллһн, ховдг седкл зүүлһн, хар санлһн, худл келлһн, ичр уга йовдл һарһлһн, үлү үзлһн, кү му келлһн, деегүрдлһн, һәрһллһн. 
MRK.7.23	Цуг эн хорта йовдл күүнә дотрас һарад, күүг бузрдулна, – гиҗ Исус хәрү өгв.
MRK.7.24	Һалильяс һарч йовад, Исус Тир гидг балһсна нег герт ирҗ. Нег чигн күүнд бийән эс медүлхәр седсн бийнь чадсмн биш. 
MRK.7.25	Исус ирв гисн зәңгиг нег күүкд күн бас соңсҗ. Энүнә күүкинь хар сәкүсн эзлҗ. Күүкд күн ирәд, Исусин көлд сөгдәд, күүкинь эдгәтхә гиҗ сурҗ. 
MRK.7.26	Тер буру номта күүкд күн Сирий һазрин Поник әәмгин күн бәәҗ.
MRK.7.27	– Түрүләд Би бичкн күүкд цадхх зөвтәв. Күүкдәсн өдмг булаҗ авад, нохаст өгч болшголм, – гиҗ Исус күүкд күүнд келҗ.
MRK.7.28	– Деед Эзн, тернь тиим! Болв ширә дор кевтсн нохас чигн күүкдәс үлдсн үлдл иднәлм, – гиҗ хәрү өгв.
MRK.7.29	– Тиим хәрү өгсн төләдән йов, хар сәкүсн чини күүкнәсчн һарч одв, – гиҗ Исус келв.
MRK.7.30	Күүкд күн хәрҗ ирәд, орн деерән кевтсн үрән үзв. Хар сәкүсн түүнәс һарч одҗ.
MRK.7.31	Тир балһснасн һарад, Сидон балһсар дәврәд, Исус Декапол һазр талк Һалилья нуурин көвәһүр ирв. 
MRK.7.32	Тенд Исус тал тодрхаһар келҗ чаддго болн дүлә кү дахулҗ авч ирәд, һаран күргәд эдгәтхә гиҗ сурцхаҗ. 
MRK.7.33	Исус терүг хооран авч һарад, хойр чикнднь һариннь хурһан орулв. Нульмчкад, тер күүнә келнднь һар күрв. 
MRK.7.34	Дарунь Исус деегшән хәләчкәд саналдад:
MRK.7.34	– Эфата! (тернь секгд гидг арамейин келн үг).
MRK.7.35	Тер дарунь дүлә күн соңсдг болв, тодрхаһар экләд келв. 
MRK.7.36	Исус эн өвәрц йовдлын тускар бичә күүнд келтхә гив. Зуг кедү бичә келтхә гисн бийнь әмтн зогсл уга, нег-негндән келәд йовцхаҗ.
MRK.7.37	– Энүнә кеһәд йовсн юмн йир сән, дүлә улс соңсдг болна, келн уга улс келдг болна, – гиҗ әмтн ик өврмҗ кеҗ, хоорндан күүндцхәҗ.
MRK.8.1+MRK.8.2	Тер цагт Исусин өөр дәкн олн күн цуглрҗ ирв. Эднд иддг хот уга болҗ. Исус сурһульчнран дуудҗ авад:
MRK.8.3	– Эн әмтнд Би санаһан зовҗанав. Һурвн өдрин дуусн бийләһән авсн хотан чилтл эдн Мини өөр бәәцхәв. Эдниг герүрнь хәрүлхлә, харһнад, хаалһан чигн дааҗ чадшго. Әмтнә зәрмнь ик хол һазрас ирцхәҗ, – гиҗ келҗ.
MRK.8.4	– Иим эҗго һазрт альдас бидн тиим дала өдмг олҗ авхмб? – гиҗ сурһульчнрнь келцхәв.
MRK.8.5	– Кедү кемҗән өдмг бәәнә? – гиҗ Исус сурв.
MRK.8.5	– Долан бүкл өдмг, – гисн хәрү соңсв.
MRK.8.6	Исус әмтиг суутха гив. Дарунь Бурхнд ханлт өргәд, тер өдмгәс хуһлад, сурһульчнртан өгв, теднь әмтнд түгәв. 
MRK.8.7	Цөөкн заһсн чигн олдв. Терүг бас Исус Бурхнд ханлт өргәд, түгәтхә гив. 
MRK.8.8	Удл уга цугтан цадв. Әмтн цадсна хөөн бас чигн долан савар дүүрң хот үлдв! 
MRK.8.9	Хот уусн цуг әмтнә тонь – дөрвн миңһ шаху күн болв. 
MRK.8.10	Исус әмтиг герүрнь тәвчкәд, оңһцд сууһад, сурһульчнртаһан Далманута гидг һазр орв.
MRK.8.11	Тенд паршмуд Исусур өөрдҗ ирәд, зүтквр эклҗ. Бурхна онц темдг үзүлтхә гиҗ тедн Исусас некҗ.
MRK.8.12	– Яһад эдн онц темдг некдг болхв? Нег чигн онц темдг эн цагин улст үзүлшгов гиҗ Би таднд үнәр келҗәнәв, – гиһәд гүүнәр саналдҗ келв.
MRK.8.13	Исус тедниг үлдәһәд, оңһцд сууҗ авад, нур һатлад йовҗ одв.
MRK.8.14	Сурһульчнрнь цугтаднь күрх өдмг авч һархан мартчкҗ. Оңһц дотр негхн бүкл өдмг бәәҗ. 
MRK.8.15	Тер зуур Исус саглулҗ үг келҗ йовсмн:
MRK.8.15	– Тадн паршмудын болн Херодын экнәс болһаҗ йовтн.
MRK.8.16	Сурһульчнрнь хоорндан:
MRK.8.16	– Өдмг уга болсн төләд Тер тиигҗ келв, – гиҗ күүндцхәв. 
MRK.8.17	Исус эдниг ю келҗәхинь медәд:
MRK.8.17	– Юңгад өдмг эс авсндан зовҗахмт? Ода күртл юм медәд уга болвзат? Зүркнтн төмр-болд болҗ одсн болвза? 
MRK.8.18	Нүдтә бийнь – үзл уга, чиктә бийнь – соңсл уга бәәхмт? Тодлҗ авсн угайт? 
MRK.8.19	Тавн зүсм өдмгиг тавн миңһн күүнд хувасн цагла кедү сав өдмгин үлдл тадн цуглулҗ авлат? – гиҗ сурв.
MRK.8.19	– Арвн хойр, – гиҗ сурһульчнрнь хәрү өгв.
MRK.8.20	– Долан өдмгәр дөрвн миңһн кү цадхахт, кедү сав хот үлдлә? – гиҗ Исус сурв.
MRK.8.20	– Долан, – гицхәв.
MRK.8.21	– Тиигсн бийнь юм медҗ авсн угайт? – гиҗ дәкн Исус сурв.
MRK.8.22	Бэтсадт ирәд бууцхав. Исус тал сохр кү көтлҗ авч ирәд, һаран күргтхә гиһәд эрцхәҗ. 
MRK.8.23	Исус сохр күүг һараснь көтләд, хотнас авч һарад, нүднднь нульмчкад, терүнә толһа деер һаран тәвәд:
MRK.8.23	– Юм үзҗәнчи? – гиҗ сурв.
MRK.8.24	Тернь эргндән хәләһәд:
MRK.8.24	– Йовсн әмт үзҗәнәв: әмтн нанд модд болҗ үзгдҗәнә, – гиҗ келв.
MRK.8.25	Исус дәкн терүнә нүдн деер һаран тәвв. Тернь дәкәд эргндән хәләхлә, нүднднь харан орҗ. Ода тер күн тодрхаһар юм үздг болв. 
MRK.8.26	Исус терүг герүрнь хәрүләд:
MRK.8.26	– Эн хотнур хәрү бичә ор, – гив.
MRK.8.27	Исус сурһульчнртаһан Һалильяс һарад, Пилипин Кесәрья гидг һазрин кесг хот орв. Зууран Исус теднәс:
MRK.8.27	– Олн әмтн Намаг кенд тоолҗана? – гиҗ сурв.
MRK.8.28	Сурһульчнрнь:
MRK.8.28	– Зәрмнь Таниг уснд кирслдг Йохан гинә. Зәрмнь – Эльяд тоолҗана. Зәрмнь – хуучна әәлдәчнрин негнь гинә, – гиҗ хәрү өгв.
MRK.8.29	– Тадн Намаг кенд тоолҗанат? – гихлә.
MRK.8.29	Пётр:
MRK.8.29	– Та Бурхна илгәсн Аврач, – гив.
MRK.8.30	Исус энүнә тускар күүнд бичә келтхә гив.
MRK.8.31	Исус сурһульчнртан:
MRK.8.31	– Би, Күмни Көвүн, дала зовлң үзхв. Толһачнр, ах гелңгүд болн ном цәәлһәчнр Намар һә кеһәд алх. Болв һурвдгч өдртнь Би әмдрхв, – гиҗ келв.
MRK.8.32	Энүнә тускар Исус илднь келҗ өгв. Пётр Исусиг хооран дуудҗ авад хәрүцв. 
MRK.8.33	Исус сурһульчнр талан хәләчкәд:
MRK.8.33	– Эрлг, әрл цааран! Чи Бурхна санаһар биш, әмтнә санаһар бәәнәч, – гиҗ келв.
MRK.8.34	Дарунь Исус сурһульчнран болн талдан әмтиг дуудҗ авад келв:
MRK.8.34	– Намаг даххар седсн күн эврәннь хаалһан үлдәһәд, кирсән авад, бийм дахтха. 
MRK.8.35	Юңгад гихлә, әмән хармнсн күн, әмән геех. Зуг Мини төлә болн Сән Зәңгин төлә әмән өгсн күн – әмән харсҗ аврх. 
MRK.8.36	Делкә эзлҗ авад, әмән геесн күн ямаран олзта үлдхмб? 
MRK.8.37	Эврәннь әмән күн юуһар хулдҗ авхмб? 
MRK.8.38	Эн килнцтә болн Бурхнд иткдго улс Намаг медхшв гиһәд, Мини келсн үгәс ичхлә, тер улсас Би чигн Эцкиннь туурмҗд элчнрән дахулҗ ирхләрн, эдниг медхшв гиһәд ичхв.
MRK.9.1	– Би үнәр келҗәнәв, эн зогсҗасн улсин зәрмнь Теңгрин Йосн ирәд, күчән автл үкл үзшго, – гиҗ Исус аш сүүлднь келв.
MRK.9.2	Зурһан өдр давсна хөөн Исус Пётр, Яков, Йохан һурвиг дахулад, уул давшв. Уул деер сурһульчнриннь нүднд Исус генткн хүврҗ одв. 
MRK.9.3	Энүнә хувцнь уһачксн цаһан өңгтә хувцнас цаһан болҗ одв. 
MRK.9.4	Дарунь Элья Моше хойр үзгдв. Тедн Исусла күүндснь медгдв. 
MRK.9.5	Пётр ю келхән эс медсн учрас:
MRK.9.5	– Багш, энд маднд дегд сән, Танд, Моше, Элья һурвнд һурвн сег татхмн болвза? – гиҗ Исуст келв.
MRK.9.6	Яһад гихлә, тер ю келхинь медсн уга. Учрнь: тедн һурвн дегд икәр сүрдцхәв.
MRK.9.7	Дарунь үүлн эдниг бүркчкв. Үүлн дотрас: «Энтн хәәртә Көвүн Мини, Энүнә үгинь соңстн!» – гисн дун соңсгдв. 
MRK.9.8	Тиигхлә сурһульчнрнь төгәлңдән эргҗ хәләһәд, Исусас талдан кү үзҗ уга. 
MRK.9.9	Эн үзсн юман Күмни Көвүн үкәд әмдртл бичә күүнд келтхә гисн зәрлг, Исус эн сурһульчнртан уулас бууҗ йовад өгч. 
MRK.9.10	Энүнә тускар теднь талдан улст келҗ уга, зуг: «Үкәд әмдрхв» – гисн үгин утхинь медҗ авхар седәд, хоорндан күүндҗ. 
MRK.9.11	Эн сурһульчнрнь Исуст иим сурвр өгч:
MRK.9.11	– Элья түрүлҗ ирх зөвтә гиҗ юңгад ном цәәлһәчнр келцхәдв?
MRK.9.12	– Чик, Элья түрүлҗ ирәд, цуг юминь белдх зөвтә. Бурхна Бичгт: «Күмни Көвүн дала зовлң үзәд дорацулгдх?» – гиҗ юңгад бәәхмб? 
MRK.9.13	Элья чигн ирләлм, терүнд әмтн эврәннь дурарн кесн бәәнәлм. Тиигҗ учрх зөвтә юмн Бурхна Бичгт бичәтә билә, – гисн хәрү сурһульчнрнь Исусас соңсв.
MRK.9.14+MRK.9.15	Хәрү ирәд тедн иим юм үзв: теднә үүрмүдлә закана багшнр зүткҗ бәәцхәҗ, хаҗуднь олн әмтн соңсад зогсҗ. Исусиг үзчкәд, әмтн өврмҗ кеһәд гүүһәд тосв.
MRK.9.16	– Юуна тускар зүткҗәхмт? – гиҗ Исус сурв.
MRK.9.17+MRK.9.18	Цуглрсн улсас негнь:
MRK.9.17+MRK.9.18	– Багш, би Танур көвүһән авч ирләв. Көвүһим хар сәкүсн эзләд, келн-амн уга кечкв. Хар сәкүсн энүг икәр зована: һазрур авад шивнә – көвүн харһцад унна, амнаснь көөсн һарад шүдән хәврнә, бәәсн бийнь менрҗ одна. Би Тана сурһульчнриг көвүнәсм хар сәкүс көөҗ һарһтха гиҗ сурлав, зуг эдн чадсн уга, – гиҗ келв.
MRK.9.19	– Сүзг уга улс! Кезә күртл Би таднла бәәхмб? Кедү дәкч Би тадниг тесхмб? Көвүг нааран авч иртн! – гив.
MRK.9.20	Көвүг авч ирв. Исусиг үзчкәд, хар сәкүсн түүнә шүрүсинь татулв, амнаснь көөсн һарад, көвүн харһцад унв.
MRK.9.21+MRK.9.22	– Көвүнчнь кезә эклҗ гемтв? – гиҗ Исус сурв.
MRK.9.21+MRK.9.22	– Бичкнәсн авн. Хар сәкүсн энүг һалд чигн, уснд чигн әмнь авхар седәд, авч шивнә. Буйн болтха, чадхла, хәәрләд нөкд болхнтн? – гиҗ эцкнь эрв.
MRK.9.23	– Чадхла гисн үг юн болҗахмб? Итксн күн ю болв чигн чадх зөвтәлм, – гиҗ Исус келв.
MRK.9.24	– Иткҗәнәв! Итклм батрулыт! – гиһәд хәәкрәд, эцкнь сурҗ эрв.
MRK.9.25	Әмтн олар цуглрҗ бәәхинь үзәд:
MRK.9.25	– Күүг соңсдго, келдго болдгар кегүлдг хар сәкүсн, һарч әрл эн көвүнәс, энүнә дотр дәкч ордг болвзач гиҗ Би чамд закҗанав! – гиҗ Исус закв.
MRK.9.26	Хар сәкүсн хәәкрәд, көвүнә шүрүсинь татулад һарч одв. Көвүн әмн уга күүнлә әдл кевтв. Хурсн әмтн терүг үкҗ одв гиһәд шимлдцхәв. 
MRK.9.27	Исус өөрдҗ одад, көвүг һараснь авад босхв. Көвүн босад зогсв. 
MRK.9.28	Исусиг герүр орхла, сурһульчнрнь әмтнәс онц үлдәд:
MRK.9.28	– Бидн тер хар сәкүсиг юңгад эс көөҗ чадсмб? – гиҗ сурв.
MRK.9.29	– Тиим хар сәкүсдиг зальврҗ эс көөхлә, талданар көөҗ болшго, – гиҗ хәрү өгв.
MRK.9.30	Исус сурһульчнртаһан бәәсн һазрасн һарад, Һалилья һазрар дәврәд йовв. Исус йовсн хаалһан әмтнд медүлл уга бәәхәр седҗ.
MRK.9.31	– Намаг, Күмни Көвүг, әмтн бәрүлҗ өгәд алулх болв һурв хонад Би әмдрхв, – гиҗ Исус сурһульчнран сурһв.
MRK.9.32	Сурһульчнрнь Энүг юуна тускар келҗәхинь медсмн биш. Сурхар седв чигн әәһәд сурҗ уга.
MRK.9.33	Исус сурһульчнртаһан Капернам балһснд ирҗ:
MRK.9.33	– Нааран йовҗ йовад тадн хоорндан юуна тускар зүтквт? – гиһәд Исус герт орхларн сурһульчнрасн сурҗ.
MRK.9.34	Тедн дундас хамгин алдрнь кен болхв гисн зүтквр һарсн бәәҗ. Тегәд эмәһәд сурһульчнрнь тагчг бәәҗ. 
MRK.9.35	Исус сууһад, арвн хойр сурһульчнриг дуудад:
MRK.9.35	– Түрүңкнь болхар седснь – сүүлңкнь болад, наадксиннь зарцнь болтн, – гиҗ Исус келв.
MRK.9.36+MRK.9.37	Исус бичкн үриг авад, тедн дунд зогсав.
MRK.9.36+MRK.9.37	– Бичкн үриг Мини нернә төлә орулҗ авснь Намаг орулҗ авх, Намаг авснь Намаг йовулсинь орулҗ авх, – гиһәд бичкн үриг теврәд келв.
MRK.9.38	Йохан иигҗ Исуст келв:
MRK.9.38	– Багш! Бидн Тана нерн деерәс хар сәкүсдиг көөҗәсн кү үзләвидн. Бидн терүг хөрәд зогсалавидн, юңгад гихлә, тер маднла йовхш, – гиҗ Йохан Исуст келв.
MRK.9.39	– Бичә хөртн. Мини нерн деерәс өвәрц юм һарһсн күн Намаг тер дарунь му келҗ чадшго. 
MRK.9.40	Маднла эс сөрүцснь – маднла бәәхнь мөн. 
MRK.9.41	Мини нер зүүҗәх таднд уух ус өгсн күн ачан геешго. 
MRK.9.42	Эн Нанд иткҗәх бичкдүдин негинь килнцд уңһасн күүнд күзүндән теермин чолута теңгст хайгдсн деер болх. 
MRK.9.43	Кемр тадна һартн килнцтә үүл һарһхла, һаран тәәрчктн. Хойр һартаһан мөңк һалд тусснд орхнь өрәсн һартаһан Теңгрин Йоснд орсн деер болх. 
MRK.9.45	Кемр тадна көлтн килнцд уңһахар седхләнь көлән тәәрчктн. Хойр көлтәһән мөңк һалд хайгдснд орхнь өрәсн көлтәһән мөңк җирһлд орсн деер болх. 
MRK.9.47	Кемр нүднтн тадниг килнцд уңһахар седхләнь нүдән сохлчктн. Хойр нүдтәһән мөңк һалд тусснд орхнь нег нүдтәһән Бурхна Йоснд орсн деер болх. 
MRK.9.48	Мөңк һалд туссн күн мөңкинд засгдх, мөңкинд зовлңгнь чилшго. 
MRK.9.49	Кен чигн күн һалар әрвслгдх. 
MRK.9.50	Давсн сән юмн. Зуг давсн амтан геехлә, кен түүнд амт орулхмб? Бийәсн давсна амтынь гел уга, нег-негнләһән ни-негн эвтәһәр бәәтн, – гиҗ Исус келв.
MRK.10.1	Бәәсн һазран үлдәһәд, Исус Йордан һолын телтр көвәд бәәсн Йудьяд ирв. Исусин өөр дәкн олн күн цуглрв. Исус тедниг өмнк кевәрн сурһв.
MRK.10.2	Исус тал паршмуд чигн ирв. Тедн Исуст мектә сурвр өгәд, үг деернь бәрҗ авхар седәд:
MRK.10.2	– Залу күүнд гергнәсн салх зөв Закан өгнү? – гиҗ сурцхав.
MRK.10.3	– Моше таднд ю закв? – гиҗ Исус өмнәснь сурв.
MRK.10.4	– Моше зөв өглә, зуг залунь гергндән салҗанав гисн цаас бичҗ өгх зөвтә, – гиҗ паршмуд хәрү өгв.
MRK.10.5	– Моше тана хату зүркитн үзәд, таднд тиим зака өглә, – гиҗ Исус келв, – 
MRK.10.6	Бурхн түрүләд «залу гергн хойриг үүдәҗ». « 
MRK.10.7	Тер учрар көвүн күн һарсн эк эцкән үлдәһәд авальтаһан ниилх, 
MRK.10.8	тедн хоюрн нег бий цогц болх». Тегәд хойр күн биш нег цогц махмуд болҗ тоолгдна. 
MRK.10.9	Бурхн ниилүлсн юмиг күн бичә салһтха, – гив.
MRK.10.10	Хөөннь герүр орад, сурһульчнрнь энүнә тускар дәкн Исусас сурцхав.
MRK.10.11+MRK.10.12	– Авалясн салад, талдан герг авсн күн – күүнә авальта дерән негдүлҗәх күн. Күүкд күн чигн залуһасн салад, талдан залуд одхла, тер бас оңдан залута дерән негдүлҗәх күүкд күн, – гиҗ Исус хәрү өгв.
MRK.10.13	Эк-эцкнь Исусар һар күргүлхәр бичкн күүкдән авч ирҗ. Сурһульчнрнь тедниг хөрв. 
MRK.10.14+MRK.10.15	Исус терүг үзәд, икәр уурлв:
MRK.10.14+MRK.10.15	– Нанур бичкдүдиг авч ирхлә, бичә хөртн. Юңгад гихлә, бичкдүдлә әдл улс Бурхна йоснд орх. Кен Бурхна ориг эн бичкн күүкдлә әдл седклдән эс орулхла, тер күн Терүнд орҗ чадшго, гиҗ Би үнәр келҗәнәв, – гив.
MRK.10.16	Тегәд Исус бичкдүдиг теврәд, һар күрәд йөрәв.
MRK.10.17	Исусиг һарад йовҗ йовтл, нег күн өөрдҗ ирәд сөгдәд:
MRK.10.17	– Буйнта Багш! Мөңк җирһл эдлхин төлә ю кех зөвтәв? – гиҗ сурв.
MRK.10.18	– Юңгад Намаг буйнта гиҗ нерәдвч? Һанцхн Бурхн буйнталм. 
MRK.10.19	Бурхна заквриг эс меднчи? «Кү бичә ал», «Залу гергн хойрин иткл бичә эвд», «Хулха бичә ке», «Күүнә тускар худлар бичә герчл», «кү бичә мекл», «эк эцк хойран күндл», – гиҗ Исус түүнәс сурв.
MRK.10.20	– Багш, энүг би бичкнәсн авн күцәдв, – гиҗ тер күн келв.
MRK.10.21	Цуг әмтнд дурта кевәрн Исус тер күүнд дуран үзүләд:
MRK.10.21	– Негхн юмн чамд күцҗәхш. Бәәсн юман цугинь хулдад, угатя улст мөңгинь түгәчк. Тиигхлә теңгрт байн зөөртә болхич. Дарунь Нан тал ирәд, Намаг дахад йов, – гив.
MRK.10.22	Дегд ик байн бәәсн төләдән тер күн һундлта бәәдл һарад, чирәнь оңһдарад йовҗ одв.
MRK.10.23	– Байн күүнд Бурхна Йоснд орхд басл берк юмн! – гиҗ Исус сурһульчнр талан хәләһәд келв.
MRK.10.24	Сурһульчнрнь тер келсн үгднь өврцхәв, зуг Исус давтв:
MRK.10.24	– Күүкд минь, Бурхна Йоснд орхд басл кецү! 
MRK.10.25	Байн күн Бурхна Йоснд орснд орхнь темәнд зүүнә сүвәр орхд амр.
MRK.10.26	Сурһульчнрнь улм өврәд:
MRK.10.26	– Тиигхлә кен әмән аврҗ чадхмб? – гиҗ сурцхав.
MRK.10.27	– Күн әмән аврҗ чадшго. Болв Бурхн цугинь кех, – гиҗ Исус сурһульчнр талан хәләһәд келв.
MRK.10.28	– Бидн бәәсән үлдәһәд, Таниг дахҗ йовхинь Та үзә бәәнмт? – гиҗ тиигхләнь Пётр келв.
MRK.10.29	– Үнәр келҗәнәв, эврәннь герән, эк-эцкән, эгчнрән, ах-дүүнрән, үрн-садан, һазр-усан Мини төлә болн Сән Зәңгин төлә үлдәсн күн 
MRK.10.30	тер эн насндан зун холван үлү гер-бүлтә, эк-эцктә, ахнр-дүүнртә, үртә-садта, һазр-уста болх. Тер күн дала зовлң чигн үзх. Цагнь ирхлә, тер күн мөңк җирһл эдлх. 
MRK.10.31	Зуг хамгин түрүңксиннь ик зунь хамгин сүүлңкнь болх. Сүүлңкнь – хамгин түрүңкнь болх, – гив.
MRK.10.32	Цугтан Ерусалим орцхав. Исусин ардас өврмҗтә бәәсн сурһульчнрнь болн сүрдсн улс йовцхав. Исус арвн хойр сурһульчнран әмтнәс хооран дуудҗ авад, Бийләнь ямаран үүл учрх зөвтәһинь келҗ өгв.
MRK.10.33+MRK.10.34	– Бидн Ерусалимур өөрдҗ йовнавидн. Тенд Би, Күмни Көвүн ах гелңгүдин болн ном цәәлһәчнрин һарт бәргдхв. Намаг алх шиидвр һарһад, буру номта улст бәрҗ өгх. Теднь наад бәрх, Нанд нульмх, цокх, аш сүүлднь алх. Болв һурв хонад, Би әмдрхв, – гив.
MRK.10.35	Исус тал Зебедана көвүд Яков Йохан хойр өөрдәд:
MRK.10.35	– Багш, мана сурсиг күцәхитн эрҗәнәвидн, – гицхәҗ.
MRK.10.36	– Келх үгән келтн, соңсҗанав, – болв.
MRK.10.37	– Тана туурмҗта орн-нутгт мадн хойриг барун бий талан болн зүн бий талан суулһит? – гиҗ сурцхав.
MRK.10.38	– Тадн ю сурҗахан медҗ бәәхшит, Мини үзх зовлңгиг тадн дааҗ чадхвт? Мини үклиг тадн дааҗ чадхвт? – гиҗ Исус сурҗ.
MRK.10.39	– Дааҗ чадхвидн, – гиҗ теднь хәрү өгч.
MRK.10.39	– Мини үзх зовлңгиг тадн чигн даахит. 
MRK.10.40	Мини үкләр чигн тадн үкхит, болв Нанас барун талнь эс гиҗ зүн талнь суух эс суухинь Би йилһҗ чадшгов. Урдаснь шүүҗ авсн әмтн тер ормд суух, – гиҗ Исус хәрү өгч.
MRK.10.41	Наадк арвн сурһульчнрнь эн сурврин тускар соңсчкад, Яков Йохан хойрт уурлцхав.
MRK.10.42	– Буру номта хаадуд әмтән даҗрдгинь, нойдуднь әмтн деер эзн болдгинь тадн меднәлмт. 
MRK.10.43	Тадн дунд тиим юмн болх зөв уга. Тадн иигтн: танас алдр болхар седснь, тана зарц болх йоста. 
MRK.10.44	Ахлач болхар седснь – тана мухла болх йоста. 
MRK.10.45	Күмни Көвүн кү зархар биш Бийнь әмтнд заргдад, тедниг аврхин төлә әмән өгх зөвтә, – гиһәд Исус тедниг дуудҗ авад келв.
MRK.10.46	Исус сурһульчнртаһан Ерихо балһснур ирәд, невчкн зуур бәәҗәһәд һарад йовҗ. Хаалһин хаҗуд Бар-Тимә гидг нертә Тимән сохр көвүн, һууль һууһад сууҗ. 
MRK.10.47	Хаҗуһарнь Назаретин Исус давад йовҗ йовсинь соңсчкад:
MRK.10.47	– Давидин Көвүн, Исус! Бийм хәәрлит! – гиһәд тер күн хәәкрҗ.
MRK.10.48	– Бичә хәәкр! – гиҗ әмтн терүг хөрв.
MRK.10.48	Болв Бар-Тимә:
MRK.10.48	– Давидин Көвүн! Бийм хәәрлит! – гиһәд улм чаңһар хәәкрв.
MRK.10.49	Исус зогсад, терүг дуудтха гив.
MRK.10.49	– Бичә ә, өөрдәд од, чамаг дуудҗана, – гиҗ әмтн тер сохр күүнд келцхәв. 
MRK.10.50	Бар-Тимә, деерк хувцан тәәләд хайчкад, Исусур өөрдв. – 
MRK.10.51	Юн кергтә болад дуудвч? – гиҗ Исус сурв.
MRK.10.51	– Багш, нүдндм хара орулыт! – гиҗ тернь эрв.
MRK.10.52	– Йов, чини итклчн чамаг эдгәв, – гиҗ Исус келв.
MRK.10.52	Сохр күн тер дарунь үздг болад, Исусин ардаснь дахв.
MRK.11.1	Исус сурһульчнртаһан Ерусалимас хол биш Олив уул тал болн тенд бәәсн Бетпәг Бетәнья гидг хойр хотд тал өөрдҗ ирәд, хойр сурһульчнран өмнән тәвв:
MRK.11.2	– Эн тана өмн бәәсн хотнд орад, унад уга баһ наста элҗгн архлата бәәхинь үзхит. Терүг тәәләд көтләд авад иртн. 
MRK.11.3	«Тадн ю кеҗ бәәхмт?» – гиһәд сурснднь: «Элҗгн Деед Эзнд кергтә болҗана, дарунь өгчкх» гиҗ хәрү өгтн, – гив.
MRK.11.4+MRK.11.5	Сурһульчнрнь одад, герин һаза архлата элҗгниг олҗ авад, тәәләд авч бәәтлнь, тенд бәәсн әмтн:
MRK.11.6	– Ю кеҗәхмт? Яһад элҗгниг тәәлҗәхмт? – гихлә, теднь Исусин келсиг келҗ өгч.
MRK.11.6	Тиигхлә теднь тәвҗ. 
MRK.11.7	Сурһульчнрнь элҗгниг көтлҗ авч ирәд, деернь хувцан көдрҗ. Исус элҗгниг унв. 
MRK.11.8	Олн әмтн Исусин йовсн хаалһ деер эврәннь хувцан делгәд, көкрҗәсн модна бүчр керчҗ авад хайв. 
MRK.11.9+MRK.11.10	Исусин өмн ард уга йовсн әмтн:
MRK.11.9+MRK.11.10	– Бурхн тууртха! Деед Эзнә нерн деерәс ирснь әдстә болтха! Мана Давид эцкин иргч йосн әдстә болтха! Бурхн тууртха! – гиһәд хәәкрцхәв.
MRK.11.11	Ерусалимур ирәд, Исус һол сүм орв. Сүмин дотрк бәәдл хәләх зуур, ора болҗ одв. Тегәд Исус сурһульчнртаһан Бетәнья гидг хотн тал темцв.
MRK.11.12	Маңһдуртнь тедн тер хотнас геснь өлн һарад йовҗ йовцхаҗ. 
MRK.11.13	Өлсҗ йовсн Исус холас инҗрин мод үзәд өөрдәд, темсн бәәдг болвза гиһәд хәләв. Зуг модна бүчрт көк хамтхаснас талдан юм үзҗ уга. Темсн болх болзгнь ирәд уга сәнҗ.
MRK.11.14	– Энүнәс хооран чини бүчрмүд деер төрүц бичә темсн урһтха! – гиҗ Исус модн тал хәләһәд келҗ.
MRK.11.14	Сурһульчнрнь Исусин келсн үгинь соңссмн.
MRK.11.15+MRK.11.16	Тедн Ерусалимур ирцхәв. Исус һол сүм орв. Дотрнь бәәсн хулдачнр хулд кеһәчнр уга цугинь көөҗ һарһад, мөңг сольҗасн улсин ширәһинь көмрәд, көглҗрһ хулдҗасн улсин ширәһинь көлврүлв. Өлг-эдән чигн сүмин хотн дотраһур авч йовдгинь уурулв.
MRK.11.17	– «Мини гер – олн әмтнә мөргүлин гер болҗ нерәдгдх» – гиҗ Бурхна Бичгт бичәтә эс бәәнү? Тадн энүгәр деермчнрин бәәр кеҗит, – гив.
MRK.11.18	Энүг соңсчкад, ах гелңгүд болн ном цәәлһәчнр Исусиг бәрҗ авч алх арһ хәәсмн. Олн әмтн ик өврмҗтәһәр номинь соңсдг төләднь тедн Исусас әәдг сәнҗ. 
MRK.11.19	Асхнднь Исус сурһульчнртаһан дәкн балһснас һарад йовв.
MRK.11.20	Маңһдур өрүнднь тедн инҗр модна өөгүр йовҗ йовад, терүг хатҗ одсинь үзцхәв. 
MRK.11.21	Өцклдүр өрүн эн модна өөр учрсн үүлиг ухандан сергәһәд:
MRK.11.21	– Багш! Хәләтн! Өцклдүр харасн моднтн хатҗ одҗ! – гиҗ Пётр келв.
MRK.11.22+MRK.11.23	– Бурхнд итктн! Эн уулыг ормасн көндрәд теңгсин уснд ун гиҗ келәд маһдл уга иткхлә – эрк биш күцгдх. 
MRK.11.24	Зальврад сурхла, Бурхн өгх гиҗ, үнн седкләрн иткхләтн, цугнь күцгдх. 
MRK.11.25	Зальврхиннь өмн түрүләд өөлҗ, уурлҗах әмтндән геминь тәвтн. Тиигхлә Теңгрин Эцк чигн тана килнцитн тәвх, – гиҗ Исус келв.
MRK.11.27	Исус дәкн эврәннь сурһульчнртаһан Ерусалимур ирв. Исусиг һол сүм дотр бәәтл ах гелңгүд, ном цәәлһәчнр болн толһачнр өөрдҗ ирәд:
MRK.11.28	– Ямаран йосар Чи эн тоотыг күцәҗ бәәхмбч? Кен Чамд иим йос өгв? – гиҗ сурцхаҗ.
MRK.11.29+MRK.11.30	– Би таднд бас нег сурвр өгнәв. Мини сурврт хәрү өгхләтн, Би чигн тана сурврт хәрү өгнәв. Йохана уснд кирсллһн теңгрәсв эс гиҗ күүнәсв? – гиҗ Исус сурв.
MRK.11.31+MRK.11.32	Тедн хоорндан шимлдәд зөвчлдв:
MRK.11.31+MRK.11.32	– Теңгрәс гихлә «юңгад түүнд эс итквт», – гиҗ Исус келх.
MRK.11.31+MRK.11.32	Күүнәс гихдән әмтнәс әәцхәв. Юңгад гихлә, цуг әмтн Йоханыг Бурхна әәлдәч гиҗ тоолдг бәәҗ. 
MRK.11.33	Тегәд:
MRK.11.33	– Медхшвидн, – гиҗ хәрү өгцхәв.
MRK.11.33	– Тиигхлә Би чигн кенә йосар энүг кеҗәхән келхшв, – гиҗ Исус келв.
MRK.12.1	Исус дәкн үлгүр орулҗ әмтиг сурһв:
MRK.12.1	– Нег күн уста үзм тәрәд, хашалад, үзм шахдг нүк малтад, харулын цамхаг бәрҗ. Дарунь көдләчнр нәәмәдлҗ авад, уста үзм тәрсн һазран даалһад, бийнь йовҗ одҗ. 
MRK.12.2	Урһц ахулх кемлә эзн эврәннь хүвән авулхар, зарцан йовулҗ. 
MRK.12.3	Нәәмәдлҗ авсн көдләчнрнь зарцинь бәрҗ авад цокад, юм өгл уга көөчкҗ. 
MRK.12.4	Эзн дарук зарцан йовулҗ. Көдләчнр түүнә толһаһинь цоолад, неринь һутаһад тәвҗ. 
MRK.12.5	Эзн һурвдгч зарцан йовулҗ – терүгинь алчкҗ. Кедү дәкҗ кү йовулсн бийнь – зәрминь алад, зәрминь цокад йовулҗ. 
MRK.12.6	Аш сүүлднь, эзн эврәннь һанцхн эңкр көвүһән илгәҗ. «Көвүһим тедн тевчх зөвтә», – гиҗ эзн санҗ. 
MRK.12.7	Көдләчнр нег-негндән келҗ: Эн өнч эзлгч күн! Энүг алад, уста үзмин тәрәнә эздүд болхмн. 
MRK.12.8	Көвүһинь бәрҗ авад алчкҗ. Цогцинь уста үзм тәрсн һазрас һарһад хайчкв. 
MRK.12.9	Эзн ирәд, юн болсинь үзчкәд, яах гиҗ санҗанат? Тер көдләчнриг алад, тәрәһән талдан улст даалһх. 
MRK.12.10+MRK.12.11	«Тосхачнрин һолсн чолун герин өнцгин һол чолун болв. Бурхн эн керг күцәсмн. Бидн энүг үзәд өврләвидн», – гиҗ Бурхна Бичгт бичәтә бәәсиг тадн умшсн уга болвзат? – гиҗ Исус үгән төгсәҗ сурв.
MRK.12.12	Ах гелңгүд бийсән келҗәхинь медәд, Исусиг тер дарунь бәрҗ авхар седцхәв. Зуг хаҗуднь дегд олн күн бәәснд әәһәд, көндәсн уга.
MRK.12.13	Хөөннь тедн Исус тал паршмуд болн Херодын улсиг илгәһәд, үг деернь бәрҗ авх арһ хәәв.
MRK.12.14	– Багш! Чамаг үн келҗәхинь бидн меднәвидн. Чи Бурхна заасар дасхнач. Тер учрар әмтн ю санҗахинь чи оньгтан авхшич, күүнә чирә чи хәләхшич. Келҗ өгич: Римин хаанд алв өгх зөвтәй аль угай? – гисн сурвр теднь ирәд өгцхәҗ.
MRK.12.15	Исус тедниг хойр чирәтәһинь медәд:
MRK.12.15	– Тадн Намаг үг деер бәрҗ авхар седҗ бәәнә эсийт? Шаальг авад иртн, – гиҗ.
MRK.12.16	Шаальг авч ирхләнь:
MRK.12.16	– Кенә нер, кенә зүс энүнд үзҗәнәт? – гиҗ Исус сурҗ.
MRK.12.16	– Римин хаана, – гицхәҗ.
MRK.12.17	– Тиим болхла, хаана юмиг хаанд өгтн, Бурхна юмиг Бурхнд өгтн! – гисн хәрү Исус теднд өгч.
MRK.12.17	Тедн өврәд йовҗ одцхаҗ.
MRK.12.18	Дарунь Исус тал цадукмуд ирцхәв. Цадукмуд үксн әмтн әмдршго гиҗ иткдг бәәҗ.
MRK.12.19	– Багш! Залу күн тохм үлдәл уга өңгрхлә, тохман геешгон төлә түүнә авалинь дүнь авад, үр һарһх зөвтә гисн Мошен заасн заавр бәәнәлм. 
MRK.12.20	Манахна нег гер-бүлд иим юмн учрсмн. Тедн ах-дүүнрәрн долан күн бәәсмн. Ик ахнь гер авад, үрн уга бәәҗәһәд өңгрҗ одсмн. 
MRK.12.21	Ах бергән дүнь хааҗ. Дүнь бас үрн уга бәәҗәһәд өңгрҗ. Дарук дүнь бас тиигҗ. 
MRK.12.22	Тегәд тер долан ах-дүүнр цугтан үр һарһл уга өңгрсмн. Аш сүүлднь, күүкд күн бас хорҗ одсмн. 
MRK.12.23	Әмдрхләрн тер күүкд күн кенә гергн болх зөвтәв? Ах-дүүнр цугтан терүнә залу биләлм, – гиҗ тедн ирәд сурцхав.
MRK.12.24	– Бурхна Бичгиг медл уга, Бурхна күчиг медл уга, хаҗһр уха ухалҗахан тадн медҗ бәәхшийт? 
MRK.12.25	Үксн улс әмдрхләрн гер чигн авшго, күүнд чигн одшго, тедн Бурхна Элчнрлә әдл бәәх. 
MRK.12.26	Әмдрлһнә тускар болхла, иим: Бурхн Мошед шачасн бут дотрас: «Би Абрахамин, Ицхакин болн Яковин Бурхнв», – гиҗ келсиг тадн Мошен дегтрт умшсн уга болвзат? 
MRK.12.27	Бурхн үксн улсин Бурхн биш, әмд улсин Бурхн! Ухантн дегд икәр хаҗиҗ одҗ, – гиҗ Исус теднд хәрү өгв.
MRK.12.28	Ном цәәлһәчнрин негнь өөрдҗ ирәд, теднә зүтклдә соңсад:
MRK.12.28	– Бурхна зааврин алькнь эрк биш һол зааврв? – гиҗ сурв.
MRK.12.29	– Эрк биш һол зааврнь эн: «Соңс, Израиль! Деед Эзн мана Бурхн – һанцхн Деед Эзн! 
MRK.12.30	Эврәннь Деед Эзн Бурхндан халун зүркәрн, үнн седкләрн, бәәсн уха-санаһарн, бәәсн күчәрн дуран тәв». 
MRK.12.31	Хойрдгч зааврнь иим: «Өөрк күүндән бийдән дурта кевәр дурл». Эн хойр зааврас чинртәнь уга, – гиҗ хәрү өгв.
MRK.12.32+MRK.12.33	– Йир сәәнәр келвт, – гиҗ ном цәәлһәч таасв, – Бурхн һанцхн, Терүнәс талдан Бурхн уга. Эврәннь Бурхндан халун зүркәрн, бәәсн күчәрн, бәәсн уха-санаһарн дуран тәвсн, өөрк күүһән бийләһән әдл дурлсн, тәкл тәкснәс болн Бурхнд нерәдҗ сетрә мал шатаснас үлү ик чинртә йовдл.
MRK.12.34	Исус терүг чик хәрү өгсинь соңсчкад:
MRK.12.34	– Чи Бурхна Йоснас хол бәәхшич, – гиҗ келв.
MRK.12.34	Терүнә хөөн әмтн Исуст сурвр өгдгән уурв.
MRK.12.35	– Ном цәәлһәчнр Христосиг Давид хаана үлдл гиҗ юңгад келцхәдв? – гиһәд һол сүм дотр әмтиг сурһхларн Исус сурҗ.
MRK.12.36	– Әрүн Сәкүсәр дүүрхләрн Давид иигҗ келсн бәәнәлм: «Деед Эзн мини Деед Эзнд келсмн: Чини өшәтниг диилҗ көлдчнь эс хайтл, Мини барун бий тал сууҗ бә». 
MRK.12.37	Давид бийнь Христосиг Деед Эзн гиҗ нерәдҗәхлә, юңгад Тер Давидин тохмин үлдл болхмб? – гив.
MRK.12.37	Әмтн Энүг байртаһар соңсв. 
MRK.12.38	Исус цааранднь сурһв:
MRK.12.38	– Ном цәәлһәчнрәс бийән саглтн. Тедн ут хувц өмсәд йовна. Әмтн талвң болһнд теднлә мендлхлә, теднд икәр таасгдна. 
MRK.12.39	Тер улс хурлд эс гиҗ нәәрт деегшән һарад суухдан дурта. 
MRK.12.40	Тедн белвсн күүкд улсин хаҗудинь меклҗ авад, әмтнә нүднд үзүләд Бурхнд уданар мөргцхәнә. Тер улс ик догшар цааҗлгдх, – гив.
MRK.12.41	Исус һол сүм дотр, бәрц бәрдг хәәрцгин өөр суусмн. Әмтн Бурхнд бәрц яһҗ бәрсинь үзв. Баячуднь икәр бәрцхәҗ. 
MRK.12.42	Нег белвсн күүкд күн өөрдҗ ирәд, хойрхн улан мөңгнә шаальг тәвв. 
MRK.12.43+MRK.12.44	Исус сурһульчнран дуудҗ авад:
MRK.12.43+MRK.12.44	– Үнәр келҗәнәв, эн угатя күүкд күн цугтаһаснь икәр бәрц бәрв. Байн улс зөөсн зөөриннь үлүһинь бәрхлә, эн бәәсн эдлврән цугинь бәрв, – гиҗ цәәлһв.
MRK.13.1+MRK.13.2	Исусиг һол сүмәс һарч йовхла, нег сурһульч:
MRK.13.1+MRK.13.2	– Багш, сән һара чолуһар бәрсн сәәхн бәәшңгүд дүңгәҗ зогсҗ бәәхинь хәләһит! – гиҗ Исуст келҗ.
MRK.13.1+MRK.13.2	– Эн алдр тосхлт үзҗ бәнчи? Энчн чолун деер чолун үлдл уга, ова чолун болад хольврҗ одхмн, – гиҗ Исус хәрү өгч.
MRK.13.3	Исусиг Ерусалимин хаҗудк Олив уулын ташуд, һол сүмин өмн суутлнь, Терүн тал Пётр, Яков, Йохан, Андрей дөрвн ирәд:
MRK.13.4	– Тер Тана келсн юмнтн кезә учрхмб? Ямаран темдгәр медгдхмб? – гиҗ сурв.
MRK.13.5	– Бийән саглҗ бәәтн! Күн тадниг меклвзә! 
MRK.13.6	Кесгнь Мини нер зүүҗ ирәд: «Би Күмни Көвүмб», – гиҗ келәд, кесг улсиг меклх. 
MRK.13.7	Кемр тадн өөрхн болҗах болн хол болҗах дәәнә тускар соңсхларн, бичә әәтн. Дән болх зөвтә, болв тернь чигн чилгчнь биш. 
MRK.13.8	Тал-талдан келн-әмтн болн орн-нутгуд хоорндан дәәллдх. Энд-тенд һазр көндрх, күн мал уга харһнх. Эн Мини келҗәх тоот төрх күүкд күүнә элкнь эклҗ зовадг мет болҗана. 
MRK.13.9	Болһатн! Намас көлтә тадниг зарһла харһулх, хурлд авч одад цокх. Хаадудын болн һардачнрин өмн зогсад, Мини тускар үн келҗ өгхт. 
MRK.13.10	Зуг түрүләд Мини туск Сән Зәңг цуг келн әмтнд цәәлһҗ өггдх зөвтә. 
MRK.13.11	Зарһчнрин өмн зогссн цагтан тадн келх үгән урдаснь ухалҗ бичә зовтн. Зуг Бурхна зааҗ өгсн үг келтн. Юңгад гихлә, таднар дамҗад Әрүн Сәкүсн келх. 
MRK.13.12	Ахнр-дүүнр нег-негән күүнд бәрүлҗ, эцкнь үрдүдән күүнд бәрүлҗ алулх. Күүкднь эк-эцкләһән дәәллдәд алх. 
MRK.13.13	Нанас көлтә цугтан таднд дурго болх. Цуг эн тоотыг дааснь авргдх.
MRK.13.14	– Кемр хоосрулҗах җигшүртә юмн таднд болх болшго һазрт үзгдхлә, (умшачнр медҗ автн) Йудьяд бәәсн әмтн өөдм һазрур зулҗ һартха. 
MRK.13.15	Герин ора деер бәәснь зулад йовҗ йовхларн герүрн хувцан авхар бичә ортха. 
MRK.13.16	Кеер йовснь чигн гүүхләрн хувцан авхар герүрн бичә иртхә. 
MRK.13.17	Тер цагт саата болн көкүл үртә күүкд улс ик түрү үзх. 
MRK.13.18	Тер цаг үвләр бичә болтха гиҗ зальврҗатн. 
MRK.13.19	Тер цагт делкә үүдснәс нааран үзгдәд уга зовлң учрх. Тиим ик зовлң тер цагин хөөн чигн төрүц үзгдшго. 
MRK.13.20	Тер ик зовлңта цагинь Деед Эзн эс баһрулсн болхла, нег чигн күн әмд үлдшго билә. Болв, Бийиннь шүүҗ авсн әмтнә төлә Бурхн тер өдрмүдиг баһрулв. 
MRK.13.21	Кемр таднд: «Эннь Христос!», «Тернь Христос!» – гиҗ келхлә, тадн бичә итктн. 
MRK.13.22	Тер цагт кесгнь бийән Христосв гиҗ нерәдх эс гиҗ әәлдәчв гих. Тедн олн зүсн өвәрц йовдл болн темдг үзүлх. Бурхна шүүҗ авсн әмтиг чигн меклхәр седх.
MRK.13.23	Болһатн! Тер тоотыг Би таднд урдаснь цәәлһҗ өгчәнәв. 
MRK.13.24	Тер ирх зовлңгин хөөн нарн унтрад, сар герл өгдгән уурх. 
MRK.13.25	Одд теңгрәс унад, теңгрин күчнь көндрх. 
MRK.13.26	Дарунь Күмни Көвүг алдр туурмҗтаһар болн күчтәһәр үүлн заагт аашсинь әмтн үзх. 
MRK.13.27	Эврәннь шүүҗ авсн улсан йилһҗ авхин төлә һазрин захас теңгрин зах күртл дөрвн үзг тал элчнрән илгәх, – гив.
MRK.13.28	– Инҗрин модна бүчр деер хамтхасн экләд урһхла, тадн зун өөрдҗ йовна гиҗ темдглнә эсийт? 
MRK.13.29	Терүнлә әдл, Мини келсн тоотыг экләд үзхләрн цагнь ирв, Күмни Көвүн ирәд, үүднә ард зогсҗ бәәнә гиҗ сантн. 
MRK.13.30	Мини келсн тоот юмн эс учртл, эн цагин күмни уңгнь тасрш уга гиҗ үнәр танд келҗәнәв. 
MRK.13.31	Теңгр һазр хойр уга болҗ одх, зуг Мини келсн үгмүд сольгдшго. 
MRK.13.32	Цаг-болзгнь нег чигн күн медхш. Бурхна элчнр чигн, Бурхна Көвүн чигн медхш, зуг һанцхн Бурхн меднә. 
MRK.13.33	Цаг-болзгнь кезә ирхинь эс медсн төләдән, саг-сергг бәәҗәтн. 
MRK.13.34	Тер ирх цагиг иим үлгүрлә дүңцүлҗ болхмн. Нег күн хол хаалһд һарад йовҗ йовад, эврәннь герән зарцнртан даалһад, цугтаднь көдлмш өгнә. Үүднә өөр зогсдг зарцдан болхла, нүдән төрүц бичә чирмтхә гиҗ закна. 
MRK.13.35	Саг-сергг бәәтн! Юңгад гихлә, Герин Эзиг кезә ирхинь тадн медҗәхшт: Эр така хәәкрлһнлә эс гиҗ өрүн өрлә, асхндан чигн эс гиҗ сөөни өрәл чигн ирх. 
MRK.13.36	Эс күләҗәсн цагла ирәд, тадниг унтҗатл олҗ авдг болвза. 
MRK.13.37	«Саг-сергг бәәтн!» – гиҗ тадниг болн цуг келн әмтиг саглулҗ бәәнәв.
MRK.14.1	Хойр өдр давад, Песах гидг нертә байр болн эс искәсн һуйрин байр болх зөвтә сәнҗ. Еврейин ах гелңгүд болн ном цәәлһәчнр Исусиг нууцар бәрҗ авад, алх арһинь хәәҗ.
MRK.14.2	– Эн ик байрин өдр иим йовдл һарһҗ болшго, эс гиҗ олн әмтн үүмә босхах, – гиҗ тедн хоорндан күүндҗ.
MRK.14.3	Исус болхла Бетәнья гидг хотнд бәәсмн. Арсна гемтә Шимона герт хот уудг ширән өөр Исусиг суутлнь, нег күүкд күн орад, сәәхн каңкнсн үнртә һара нард модна үнтә тос авч ирәд, савин амнь хуһлад Исусин толһа деернь кев.
MRK.14.4+MRK.14.5	– Юңгад тиим дала мөңгнә юм эн үрәҗәхмб? Тер тосиг хулдад, мөңгинь угатя улст түгәҗ болхмн билә, – гиҗ уурлад, әмтнә зәрмнь нег-негн талан хәләцхәв (Тернь – нег күн җилин дуусн эдлх зөвтә мөңгнә тосн сәнҗ).
MRK.14.6	– Энүг бичә көндәтн! Эн Нанд цаһан седклтә юм кеҗәнә. 
MRK.14.7	Таднла оньдин угатя улс үлдх. Теднд кезә чигн дөң болҗ чадҗанат. Би болхла таднла оньдин бәәшгов. 
MRK.14.8	Эн күүкд күн чадсан кев: Мини цогциг оршалһнд белдв. 
MRK.14.9	Үнәр таднд келҗәнәв: Альд Сән Зәңг цәәлһгднә, тенд эн күүкд күүнә кесн йовдлын тускар тодлҗ келгдх, – гиҗ Исус теднд келв.
MRK.14.10	Йуда Искериот (арвн хойр сурһульчнрин негнь). Исусиг бәрҗ өгхәр седәд, ах гелңгүд тал одв. 
MRK.14.11	Ах гелңгүд үгинь соңсчкад, икәр байрлад, түүнд мөңг өгх болв. Терүнәс авн Йуда Исусиг бәрҗ өгх арһинь хәәв.
MRK.14.12	Эс искәсн һуйрин байр болх түрүңк өдртнь сетрә хурһ алх кемлә Исусин сурһульчнрнь:
MRK.14.12	– Альд байрин хот уухар седҗ бәәнәт? Келтн, бидн белднәвидн, – гиҗ сурв.
MRK.14.13	Тиигхләнь Исус сурһульчнрасн хойринь йовулад иигҗ закв:
MRK.14.13	– Балһснд орхлатн, буһшта ус авч йовсн күн таднла зөрлцх, терүнә ардас йовтн. 
MRK.14.14	Тер күүнә орсн герүр орад, герин эзнднь иигҗ келтн: «Сурһульчнртаһан альд байрин хот ууҗ болхинь Багш танас сурҗана» – гитн. 
MRK.14.15	Тер күн таднд деер бәәсн у-өргн, сәәхн ясата хора үзүлх. Тенд хот белдтн, – гив.
MRK.14.16	Сурһульчнрнь балһс орв. Тедн Исусин келсәр цугинь олҗ авад, байрин хотан белдцхәв. 
MRK.14.17	Асхнднь Исус арвн хойр сурһульчнртаһан ирв.
MRK.14.18	– Үнәр келҗәнәв, Нанла хамдан хот ууҗасн тадна негнтн Намаг бәрүлҗ өгх, – гиҗ хотан ууҗасн цагт Исус келв.
MRK.14.19	– Деед Эзн, би биш эсий? – гиҗ сурһульчнрнь Исусин келсн үгднь уйдад сурв.
MRK.14.20+MRK.14.21	– Арвн хойрас негнь, – гиҗ Исус келв, – Нанла хамдан ааһд өдмг шүүслҗ идҗәснь. Би, Күмни Көвүн, әәлдәчнрин әәлдсн хаалһар йовхв, Намаг бәрүлҗ өгсн күн зовлңган эдлх! Тер күүнд, төрүц эс төрсн болхла, деер болх билә.
MRK.14.22	Исус хотан ууҗаһад, өдмг авад, Бурхнд ханлтан өргәд, хуһлад, сурһульчнртан өгв:
MRK.14.22	– Идтн, энтн Мини бий цогцм, – гив.
MRK.14.23	Дарунь ааһд бәәсн улан чаһр авад, Бурхнд ханлт өргәд, бас сурһульчнртан өгв. Цугтан ааһас ууцхав.
MRK.14.24	– Энтн олн әмтнә төлә асхрх болн Мини Бооца эклх Мини цусн. 
MRK.14.25	Үнәр келҗәнәв: Бурхна Йоснд шин чаһр уутлан дәкҗ Би эн насндан чаһр уушгов, – гив.
MRK.14.26	Тедн Бурхнд магталын ду дуулад, Олив уул тал темцәд һарцхав.
MRK.14.27+MRK.14.28	– Тадн цугтан Намаг үлдәхт. «Би хөөчинь уга кехв, хөөднь тарх», – гиҗ Бурхна Бичгт бичәтә бәәнәлм. Болв әмдрчкәд, Би тадниг Һалилья гидг һазрт күләхв, – гиҗ Исус келв.
MRK.14.29	– Цугтан үлдәвв чигн, би Таниг төрүц хайшгов, – гиҗ Пётр келв.
MRK.14.30	– Үнәр келҗәнәв, эндр сө эр така хойр дәкҗ хәәкртл чи һурв дәкч Намаг медхшв гиҗ келхич, – гисн хәрү Пётр соңсв.
MRK.14.31	– Танла хамдан үкдг болв чигн, би Таниг үлдәшгов! – гиҗ Пётр үгән давтҗ келв.
MRK.14.31	Сурһульчнрнь цугтан тиигҗ келцхәв.
MRK.14.32	Эдн цугтан Гетсемән гидг модта һазр орв.
MRK.14.32	– Намаг одад зальврад иртл, энүнд күләҗ бәәтн, – гиҗ Исус сурһульчнртан келв.
MRK.14.33	Исус бийләһән Пётр, Яков болн Йоханыг дахулв. Исус ик зовлңшв, седклнь үүмсн бәәв.
MRK.14.34	– Мини седклм уудьврта бәәнә, Би үктлән зовҗанав, саг-серглң энүнд бәәҗәтн, – гиҗ Исус келв.
MRK.14.35	Тер зовлң хаҗуһарнь һарх болвза гиһәд Исус хооран һарад, һазр элкдҗ унад зальврв.
MRK.14.36	– Аав, Эцкм! Та цугинь чаднат! Эн Мини үзх зовлңгиг хаҗуһар һарһхнтн! Болв Мини таалар биш, Тана таалар болтха! – гив.
MRK.14.37+MRK.14.38	Дарунь сурһульчнр талан хәрү ирәд, тедниг унтҗ одсинь үзв.
MRK.14.37+MRK.14.38	– Шимон, – гиҗ Пётриг дуудв, – Чи унтҗ одвчи? Нег часин болзгт унтл уга бәәҗ болсн угай? Сөрлһнлә харһшгон төлә зальвртн, серглң бәәтн. Күүнә сүмснь чидлтә, зуг күүнә цогц чинән-чидл уга болдмн.
MRK.14.39	Исус сурһульчнрасн хооран һарад, үгмүдән давтад мөргв. 
MRK.14.40	Терүг хәрү ирхләнь, сурһульчнрнь цугтан унтад кевтцхәҗ. Тедн нөөртән даргдад, нүдән секҗ чадл уга, Исуст ю келхән медҗ уга. 
MRK.14.41+MRK.14.42	Һурвдад ирхләрн Исус келв:
MRK.14.41+MRK.14.42	– Тадн ода күртл унтад, цогцан амраһад бәәхмт? Болх! Цагнь ирв, Күмни Көвүн килнцтә улсин һарт бәргдҗәнә. Бостн, йовий! Намаг бәрҗ өгх күн аашна, – гив.
MRK.14.43	Исусиг үгән келҗәсн цагт сурһульч болҗ йовсн Йуда өөрдҗ ирв. Терүнә ардаснь һартан мод болн үлд бәрсн улс аашҗ. Тедниг ах гелңгүд, ном цәәлһәчнр болн толһачнр йовулҗ.
MRK.14.44	– Мини өөрдәд үмссн күн Исус болх, – гисн темдг урвач тер әмтнд медүлх зөвтә бәәҗ. Тадн Түүг бәрҗ авад, харулд бәрүләд йовтн, – гив.
MRK.14.45	Йуда өөрдҗ ирн Исусиг:
MRK.14.45	– Багш! – гиҗ келәд теврәд үмсв.
MRK.14.46	Тер дарунь Исусиг бәрҗ авцхав. 
MRK.14.47	Хаҗуд зогсҗасн сурһульчнрин негнь үлдән һарһҗ авад, ах гелңгин зарцин чикинь тәәрчкв.
MRK.14.48+MRK.14.49	– Мод үлд хойр атхад, деермч кү бәрҗәх кевәр яһад ирсмт? Өдр болһн Би тадниг һол сүм дотр сурһсн бәәнәлм, тадн Намаг бәрҗ авсн угалмт? Болв Бурхна Бичгт бичәтә юмн күцгдх зөвтә, – гив. 
MRK.14.50	Сурһульчнрнь Исусиг үлдәчкәд, цугтан гүүлдәд йовҗ одв. 
MRK.14.51	Зуг нег баһ наста күн Исусин ардаснь йовсмн. Тер бий деерән хөңглдңгәр хуча көдрчксн йовҗ. 
MRK.14.52	Бийинь бас бәрҗ авхар седхләнь, хучаһан цергүдин һарт үлдәчкәд, дотрк хувцтаһан гүүһәд йовҗ одҗ.
MRK.14.53	Ах гелңгин герт Исусиг көтлҗ авч ирхлә, терүнд цуг ах гелңгүд, толһачнр болн ном цәәлһәчнр цуглрад Деед хург кеҗ. 
MRK.14.54	Пётр бас эс медгчәр ардаснь йовад, ах гелңгин хотн дотрнь орад, харулчнрла хамдан дендрин өөр сууһад дуладв. 
MRK.14.55	Еврейин ах гелңгүд Деед хургт орлцдг улстаһан Исусиг яһҗ гемшәҗ, засгла харһулхан медҗ чадлго бәәв. 
MRK.14.56	Худлахар герчлх улс олддг болв чигн, теднә келсн үгмүднь нег-негнләһән ирлцҗ уга.
MRK.14.57+MRK.14.58	– Энүг иигҗ келҗәсинь бидн соңславидн: «Би эн әмтнә бәрсн сүмиг хамхлад, һурвн өдрин туршт әмтнә эс тосхдг сүм тосххв гидг билә», – гиҗ худл герчнр келцхәв.
MRK.14.59	Болв терүг чигн хаҗһр келәд, күн болһна үгнь ирлцҗ уга. 
MRK.14.60	Дарунь еврейин ах гелң босад:
MRK.14.60	– Юңгад хәрү эс өгч бәәхмбч? Әмтнә гемшәлһнә өмнәс ямаран хәрү өгхмч? – гиҗ Исусас сурв.
MRK.14.61	Болв Исус нег чигн үг келсн уга.
MRK.14.61	– Чи үнәртән Бурхна илгәсн Аврач, үнәртән әдстә Бурхна Көвүн болҗахмч? – гиҗ ах гелң сурв.
MRK.14.62	– Э-э, тиим, Күмни Көвүн Бурхна барун бий талнь суусинь, үүлн заагт теңгрәс аашсинь тадн үзхит, – гиҗ Исус хәрү өгв.
MRK.14.63+MRK.14.64	Ах гелң өмсҗәсн хувцан татҗ шуулад:
MRK.14.63+MRK.14.64	– Түүнәс үлү ямаран герч таднд кергтәв? Бурхиг му келҗ бәәхинь тадн эс соңсвт? Энүнә тускар ю келцхәнәт? – гив. Исус үкх зөвтә гиҗ цугтан тоолв. 
MRK.14.65	Тегәд зәрмнь Исус деер нульмад, нүдинь бооһад, толһаһарнь цокад:
MRK.14.65	– Мә чамд, кен цокҗахинь әәлдҗ кел! – гицхәв.
MRK.14.65	Дарунь Исусиг харулчнр авч һарад, бас цокв.
MRK.14.66	Пётриг хотн дотр бәәтл ах гелңгин зарц күүкд күн хаҗуһарнь йовв. 
MRK.14.67	Һалын өөр дуладҗасн Пётрт оньган өгәд хәләчкәд:
MRK.14.67	– Чи бас Назаретин Исусла биләлмч? – гиҗ сурв.
MRK.14.68	– Юуна тускар келҗәхичн би төрүц медҗ бәәхшв, – гиҗ Пётр гөрдәд өмнк хотн тал һарв.
MRK.14.68	Тер кемлә эр така хәәкрв. 
MRK.14.69	Зарц күүкд күн дәкн терүг үзчкәд, хаҗуд зогсҗасн әмтнд:
MRK.14.69	– Эн бас Терүнә үүрнь, – гиҗ келв.
MRK.14.70	Пётр дәкн гөрдв. Невчкн цаг давсна хөөн зогсҗасн әмтн:
MRK.14.70	– Терүнә үүрнь мен бәәләлмч, Һалильян күн эсий чи? – гиҗ сурцхав.
MRK.14.71	– Кенә тускар келҗәхитн би төрүц медҗәхшв, – гиҗ Пётр андһар тәвв, – Худл келҗәхлә, намаг Бурхн цааҗлтха!
MRK.14.72	Дарунь хойрдад эр така хәәкрв. «Эр така хойр дәкҗ хәәкртл, чи һурв дәкҗ Намаг медхшв гиҗ келхич», – гисн Исусин үгинь тодлад, Пётр һашудад уульв.
MRK.15.1	Өрүн өрлә ах гелңгүд, еврейин толһачнр, ном цәәлһәчнр болн талдан Деед хургин гешүд селвг авлцад, Исусиг күләд, Пилатур авч одв.
MRK.15.2	– Чи Йудья улсин хан болҗахмч? – гиҗ Пилат Исусас сурв.
MRK.15.2	– Та тиигҗ келҗәнмт, – гиҗ Исус хәрү өгв.
MRK.15.3	Ах гелңгүд Исусиг икәр бурушаҗ гемшәв.
MRK.15.4	– Хәрү юңгад эс өгнәч? Чамаг икәр гемшәҗәнәлм, үзҗ эс бәнчи? – гиҗ Пилат сурв. 
MRK.15.5	Болв Исус хәрү өгсн уга, Пилат Терүнд дегд икәр алң болв.
MRK.15.6	Байрин өдр бәәҗ. Тегәд түүрмд суусн әмтнәс негинь Пилат сулдхдг йоста бәәсмн. Кениг сулдххинь – олн әмтн шүүҗ авдг йоста бәәҗ. 
MRK.15.7	Тиигхд Бар-Аба гидг нертә күн түүрмд сууҗ. Барб буцлт өргсн улсла хамдан әмт алсн төләдән гемшәгдҗ. 
MRK.15.8	Пилатас әмтн байрин өдрин өмн нег кү сулдхтха гиҗ некҗ.
MRK.15.9	– Йудья улсин хааг тадна төлә сулдххмн болвза? – гиҗ Пилат сурҗ.
MRK.15.10	Ах гелңгүд Исуст үлү үздг төләдән зарһла харһулҗахинь Пилат медчкҗ. 
MRK.15.11	Ах гелңгүд әмт түкрәд, Пилатас Бар-Аба сулдхтха гиҗ сурулҗ.
MRK.15.12	– Йудья улсин хан гиҗ нерәдсн күүһитн яахмб? – гиҗ Пилат теднәс сурҗ.
MRK.15.13	– Терүг кирст хадчк! – гиҗ әмтн хәәкрв.
MRK.15.14	– Яһснднь тиигхмб? Ямаран хаҗһр һарһсмб? – гиҗ Пилат сурв.
MRK.15.14	– Кирст хадчк Терүг! – гиһәд әмтн улм чаңһар хәәкрцхәв.
MRK.15.15	Тегәд әмтнә бахинь хаңһахин төлә Пилат Бар-Абаг сулдхаһад, Исусиг цокад, цааҗла харһултха гив. 
MRK.15.16	Цергчнр Исусиг өмнк хотн дотр (Римин һардачин зарһ кедг орм) авч одад, үлдсн цергүдән дуудҗ авцхав. 
MRK.15.17	Тедн дөөгләд, Исусин толһа деернь хатханчгар гүрсн титм күчәр өмскәд, улан хувц көдргәд:
MRK.15.18	– Йудья улсин хан менд болтха! – гиҗ хәәкрәд, 
MRK.15.19	Исусин толһаһарнь модар цокад, деернь нульмад, 
MRK.15.20	дөөглҗ сөгдәд, улан хувцинь тәәлҗ авад, Бийиннь хувцинь хәрү өмскәд, цааҗлһна һазрур көтләд һарцхав.
MRK.15.21	Оңдан һазрас йовҗ йовсн Шимон гидг нертә Күрәнә балһсна күн зуурнь харһҗ. Тер Александр Руп хойрин эцк сәнҗ. Цергчнр терүг кирс авч йовтха гиҗ закв. 
MRK.15.22	Тегәд Исусиг Голготур авч ирҗ (Голгот – һавл гиҗ орчулгдна). 
MRK.15.23	Цергчнр Исуст миррин уснла хольсн чаһр уутха гиһәд өгхлә, Исус ууҗ уга. 
MRK.15.24	Исусиг кирст хадчкв. Хувцинь болхла җирв хаяд, цергүд хоорндан хуваҗ авцхав. 
MRK.15.25	Эн цааҗлһн өрүн йисн часин алднд болҗ. 
MRK.15.26	Толһа деернь гем-буруһинь бичдг ормд: «Йудья улсин хан» – гиҗ бичәтә харһа өлгҗ. 
MRK.15.27	Исусин барун бий, зүн бий тал хойр деермч кү бас кирст хадҗ. 
MRK.15.29	Хаҗуһарнь йовҗ йовсн улс, Исусар зог кеһәд, инәлдәд, өргән заңһад:
MRK.15.29	– Нә, яһвч! Һурвн өдрин туршт сүм хамхлад, хәрү тосхх болҗ бәлчи? 
MRK.15.30	Тиигхин ормд кирсәсн бууһад, әмән харсҗ авхнчн! – гицхәв.
MRK.15.31	Ах гелңгүд болн ном цәәлһәчнр бас Терүг дөөглв:
MRK.15.31	– Әмт аврад йовдг билчи, бийән аврҗ эс чаддмч! Эн Бурхна илгәсн Аврач болн Израилин Хан кирсәсн буухла, бидн Терүнд иткхвидн, – гицхәв.
MRK.15.32	Хамдан кирст хадгдсн деермчнрин бийнь Исусиг му келцхәв.
MRK.15.33	Арвн хойр часин алднд һазр деерк генткн харңһурад, һурвн час күртл бәәв. 
MRK.15.34	Һурвн часин алднд Исус:
MRK.15.34	– Элои, Элои, лема сабахтани! – гиһәд чаңһар хәәкрв. (Тернь – «Бурхн минь, Бурхн минь, Намаг юңгад үлдәсмч?» – гисн үг сәнҗ.) 
MRK.15.35	Өөрнь зогсҗасн улс келсн үгинь соңсчкад:
MRK.15.35	– Эн Эльяг дуудҗах кевтә? – гицхәв.
MRK.15.36	Теднә негнь модна үзүрт кенчр ораһад, ишклң чаһрт норһад, амнднь күргәд:
MRK.15.36	– Кирсәс Энүг Элья яһҗ буулһҗ авхинь хәләхмн, – гив.
MRK.15.37	Исус чаңһар хәәкрв, дарунь әмнь һарв. 
MRK.15.38	Тер саамла һол сүмин көшг деерәс дорагшан хойр әңгрәд шуурв. 
MRK.15.39	Рим әңгин цергин ахлач Исусин әмнь һарсинь үзәд:
MRK.15.39	– Эн үнәртән Бурхна Көвүн бәәҗлм! – гив.
MRK.15.40	Хол биш зогсҗасн күүкд улс энүг цугинь үзҗ. Тедн дунд: Магдален хотна Марий, баһ наста Яковин болн Йосьян эк Марий болн Салома бәәцхәҗ. 
MRK.15.41	Эн күүкд улс Исусла хамдан Һалильяд йовад, нөкд болсн улс бәәҗ. Исусиг дахад, Ерусалимд ирсн нань чигн дала күүкд улс терүнд бәәсмн.
MRK.15.42+MRK.15.43	Асхар болсн йовдл бәәҗ. Деед хургт орлцдг, бийнь Бурхна Йос күләдг Ариматья хотнас ирсн Йосип гидг нертә күн зөрмгләд Пилатур одад, Исусин цогцинь сурҗ. Яһад гихлә, бемб өдрин өмн, байрт белддг өдр бәәҗ. 
MRK.15.44	Тиим шулун Исусин әмнь һарч одснд Пилат алң болҗ. Цергә әңгин ахлачиг дуудад, лавта Исусин әмнь һарсн угаһинь сурв. 
MRK.15.45	Исусин әмнь һарсинь медҗ авад, цогцинь Йосипд өгв. 
MRK.15.46	Йосип Исусин цогцинь буулһад, үнтә һара цаһан кенчр хулдҗ авад ораһад, хад чолунд шин кесн үкәрт авч одҗ тәвәд, ордг орминь ик чолуһар дарчкҗ. 
MRK.15.47	Исусин цогцинь альд тәвсинь Магдален хотна Марий болн Йосьян эк Марий хойр үзҗ.
MRK.16.1	Бемб өдр давсна хөөн Магдален хотна Марий, Яковин эк Марий, Салома һурвн Исусин цогцднь түркхәр каңкнсн үнртә тос хулдҗ авсмн. 
MRK.16.2	Нарн өдр өрүн өрлә, шиңкән өр цәәҗәтл күүкд улс оршасн һазр тал йовцхав.
MRK.16.3	– Тер ик чолуг кен маднд хооран кеҗ өгхмб? – гисн уха зууран ухалад тедн йовцхаҗ.
MRK.16.4	Зуг тедниг өөрдәд ирхлә, чолун уулын көндәһәс хооран кегдҗ одсинь үзгдв. (Тер дегд ик чолун бәәҗ.) 
MRK.16.5	Уулын көндәһүр орхла, нег баһ наста күн дуд цаһан хувцта барун бийд сууснь үзгдв. Күүкд улс йир икәр сүрдв.
MRK.16.6+MRK.16.7	– Бичә сүрдтн, тадн кирсд хадгдсн Назаретин Исусиг хәәҗ йовна эсийт? Тертн әмдрҗ одла! Тертн энүнд уга. Кевтсн орминь үзтн. Пётрт болн наадк сурһульчнртнь иигҗ келтн: Урднь келсәрн, Тер тадниг Һалильяд күләх, – гив.
MRK.16.8	Күүкд улс дегд икәр әәхләрн, күүнд үг келҗ чадлго, оршасн ормас һарад гүүцхәв.
MRK.16.8	[
MRK.16.9	Нарн өдр әмдрәд, Исус Магдален хотна Марий (урднь энүнәс Исус долан хар сәкүс көөҗ һарһсмн) түрүн болҗ үзгдв. 
MRK.16.10	Урднь Исусиг дахҗ йовсн, Терүнд зовад, ууляд суусн әмтнд Марий гүүҗ одад үзсән келҗ өгв. 
MRK.16.11	Теднь Исусиг әмдрснд болн Марийд үзгдв гиснд итксн уга. 
MRK.16.12	Исус талдан бәәдл һарад, селән орҗ йовсн күүнд бас үзгдҗ. 
MRK.16.13	Тер хойриг ирәд келхләнь, әмтн бас иткҗ уга.
MRK.16.14	Хөөннь арвн негн сурһульчнртан хотан ууҗатлнь Исус ирҗ үзгдҗ. Иткл уга болн хату зүрктәдән Исусиг үзсн әмтнд эс иткснднь сурһульчнран шоодҗ.
MRK.16.15	– Делкә эргәд, Сән Зәңг олн әмтнд тархатн. 
MRK.16.16	Сән Зәңгд иткәд, бийән уснд кирслснь авргдх, эс иткснь – засгдх. 
MRK.16.17	Иткснь иим өвәрц йовдл һарһҗ чадх: Мини нерн деерәс хар сәкүсдиг көөҗ һарһх, шин келәр келх. 
MRK.16.18	Хорта моһа һартан авв чигн, хор уув чигн үкшго. Итксн улс гемтә улс деер һаран тәвхлә, теднь эдгҗ одх, – гиҗ Исус келв.
MRK.16.19	Теднлә күүндснә хөөн Деед Эзн деегшән өөдләд, теңгрт күрәд, Бурхна барун талнь суув. 
MRK.16.20	Терүнә сурһульчнрнь нарта делкә эргәд, олн әмтнд Сән Зәңг тархав. Йовсн һазртнь Деед Эзн теднд нөкд болад, теднә тархалһиг өвәрц йовдлар батлсмн. Тиигҗ учрсмн.]
LUK.1.1	Күндтә Төпил! Мадн дунд учрсн йовдлмудын тускар кесг улс келврмүд бичҗ тогтав. 
LUK.1.2	Эн йовдлмудыг эклцәс авн үзсн улс болн Сән Зәңг тархачнр маднд келҗ өгцхәв. 
LUK.1.3	Иим учрар би бас цугинь эклцәснь авн нәрнәр шинҗләд, дигләтә келвр Таднд бичҗ өгхәр шиидв. 
LUK.1.4	Урднь дассн юмн үнн болдгиг лавтаһар батлҗ медхит гиҗ би Таднд бичҗәнәв.
LUK.1.5	Херод хан Йудья нутгт залдг цагла Абья гелңгин селгәнә багас Зехарья гидг гелң бәәсмн. Терүнә авальнь Ахарона тохмин Елизавета гидг нертә күүкд күн бәәсмн. 
LUK.1.6	Тедн хоюрн Деед Эзнә чирәд чик седклтә улс болад, Бурхна зааврмуд болн герәсд алдлго күцәдг бәәсмн. 
LUK.1.7	Зуг Елизавета күср
LUK.1.8	Нег дәкҗ Зехарья һол сүмд гелң болҗ церглҗәҗ. Терүнә гелңгүдин багин дарани көдлҗәх цаг бәәсмн. 
LUK.1.9	Күҗ уңһтхахин төлә җирв хайдг бәәҗ, тегәд җирвәр Зехарья сүмд күҗ уңһтхах зөвтә бәәсмн. 
LUK.1.10	Күҗ уңһтхасн цагт сүмин һаза кесг әмтн зальврад зогсцхав. 
LUK.1.11	Генткн Зехарьян өмн Деед Эзнә элч зогсснь үзгдв. Тер күҗ уңһтхадг ширән барун бийд зогсҗасн бәәҗ. 
LUK.1.12	Терүг үзәд, Зехарья чочад үүмәд одв. 
LUK.1.13	Болв Бурхна элч:
LUK.1.13	– Зехарья, бичә ә! Бурхн чини зальврсиг соңсв. Елизавета гидг авальчнь чамд көвү һарһх. Чи терүг Йохан гиҗ нерәдхич. 
LUK.1.14	Тер чамд ик байр өгх. Кесг улс терүг төрхлә, байрлх. 
LUK.1.15	Деед Эзнә чирәд алдр күн болҗ, әрк-чаһр амсдго, төрснәс авн Әрүн Сәкүстә күн болх. 
LUK.1.16	Израиль улсин ик зууһинь теднә Деед Эзн Бурхн тал тер хәрү йовулҗ, 
LUK.1.17	Терүнә өмн йовҗ, Эльян әәлдәчин Сәкүстә болн күчтә болх. Эцкнрин седклинь үрдүдтнь өөрдүлҗ, соңхсвр уга әмтиг чик хаалһд хәрү орулҗ, Деед Эзиг ирхин өмн келн-әмтиг белдх, – гиҗ Зехарьяд келв.
LUK.1.18	– Яһҗ би Тана келсиг иткхмб? Би ода дегд көгшнлм, авальм бас зөвәр наста, – гиҗ Зехарья Бурхна элчәс сурв.
LUK.1.19	Бурхна элч хәрүднь:
LUK.1.19	– Би Бурхна өмн зогсҗасн Габрильв. Чамла күүндхин төлә, эн байрта зәңг авч ирхин төлә, намаг илгәсмн. 
LUK.1.20	Болв цагтан күцх мини үгд чи итксн угач. Цуг эн учртл чи үг келҗ чадшгоч, – гиҗ келв.
LUK.1.21	Тер цагт әмтн Зехарьяг һаза күләҗәцхәлә, терүг сүмәс һарлго, удан бәәсн учрас тедн алң болцхав. 
LUK.1.22	Зехарья сүмәс һарад, әмтнд үг келҗ чадсн уга. Терүг үзгдл үзсинь цуһар медв. Келн уга болад, Зехарья әмтнлә докъяһар күүндв. 
LUK.1.23	Зехарьян цергллһнә цаг төгсхлә, тер герүрн хәрәд йовв. 
LUK.1.24	Удл уга терүнә авальнь Елизавета үр тееһәд, түрүңк тавн сард һаза һарлго гертән суув.
LUK.1.25	– Эн Деед Эзнәс! Тиим насндм Деед Эзн намаг хәәрләд, әмтнә чирәд нерм цеврдүлв, – гиҗ Елизавета келв.
LUK.1.26	Елизавета үрән гесндән тееһәд, зурһан сар давсна хөөн Габриль гидг элчиг Бурхн Һалильян Назарет хотнур нег окн күүкнүр йовулв. 
LUK.1.27	Тер күүкн Давид уңг-тохмин үй Йосип гидг күүнә келсн күүкн бәәҗ. Мирьям гидг нертә бәәҗ. 
LUK.1.28	Бурхна элч терүнүр ирәд:
LUK.1.28	– Әдстә күүкн, менд! Деед Эзн чамта хамдан! – гиҗ келв.
LUK.1.29	Эн үгмүдиг соңсад, Мирьям үүмәд одв. Тер келсн үгинь медҗ чадлго ухалад бәәв. 
LUK.1.30	Бурхна элч цааранднь келв:
LUK.1.30	– Бичә ә, Мирьям! Бурхн чамаг хәәрлҗәнә! 
LUK.1.31	Чи гесндән үр тееһәд көвү һарһхич! Исус гидг нер өгхич. 
LUK.1.32	Терчн Алдр күн болад, Деед Бурхна Көвүн гидг нер зүүх. Терүнә өвк Давидин ширәг Деед Эзн Бурхн Терүнд өгх. 
LUK.1.33	Яковин үлдл тохм Тер мөңкиндән залх. Терүнә йосн төрүц чилшго.
LUK.1.34	– Ода тана келсн яһҗ учрхмб? Би хәрд һарад уга күүкнлм? – гиҗ Мирьям сурв.
LUK.1.35	Бурхна элч иим хәрү өгв:
LUK.1.35	– Әрүн Сәкүсн чини деер бууһад, Деед Бурхна күчәр чи дүүрхич. Эн учрар чамас һарсн үрн әрүн болх. Тер Бурхна Көвүн гиҗ нерәдгдх. 
LUK.1.36	Чини садн Елизавета гидг күүкд күн наста болвчн бас көвү һарһх. Терүг цуһар үр-сад һарһдго күүкд күн гиҗ келдг билә, зуг терчн үр тееһәд, зурһан сар болчкв. 
LUK.1.37	Бурхн цугинь кеҗ чадна.
LUK.1.38	– Би Деед Эзнә заасинь күцәх зарцв. Тана келсәр болтха! – гиҗ Мирьям хәрү өгв.
LUK.1.38	Бурхна элч цааран йовв.
LUK.1.39	Мирьям удл уга бийән белдәд, Йудья гидг уулта һазрт бәәсн балһснур адһҗ йовв. 
LUK.1.40	Тиигәрән ирәд, Мирьям Зехарьян герт орад Елизаветла мендлв. 
LUK.1.41	Елизавета Мирьямиг мендлҗәхинь соңсхлань, дотрнь бәәсн үрнь көндрв. Елизавета Әрүн Сәкүсәр дүүрв. 
LUK.1.42	Елизавета:
LUK.1.42	– Күүкд улсин дундас чи онц әдстә күнч, чини дотр бәәсн үрн әдстә! 
LUK.1.43	Деед Эзнә эк нан тал ирдгт би юн ачта күн болҗахмб? 
LUK.1.44	Чини ду соңсхлам, дотрм бәәсн үрм байрлад көндрв. 
LUK.1.45	Деед Эзнә келсн үгмүд бүтх гиҗ итксн күүкд күн буйн кишгтә! – гиҗ чаңһар келв.
LUK.1.46	Мирьям иигҗ келв:
LUK.1.46	– Мини седклм Деед Эзнд магтал өргҗәнә! 
LUK.1.47	Сүмсм мини Аврач Бурхнд байрлна! 
LUK.1.48	Яһад гихлә, Тер Эврәннь зарцин номһн бәәдлиг үзв! Эн цагас авн орчлңгин тохм болһн намаг кишгтә гих! 
LUK.1.49	Учрнь: Күчтә Бурхн мини төлә алдр үүл күцәв. Терүнә нерн әрүн болтха! 
LUK.1.50	Терүг күндлдг күүг үйәс үйд хәәрлнә! 
LUK.1.51	Бурхн Эврәннь һарарн күчтә үүлмүдиг үзүлв! Омгта улсиг Тер ухалсн зуратаһинь тарав! 
LUK.1.52	Деер суусн ахлачнриг ширәһәснь көөҗ хольврулв! Дорацулгдсн улсиг деегшлүлв! 
LUK.1.53	Өлссн, харһнсн улст сә кеҗ өгв. Байн әмтиг юмн угаһар йовулв! 
LUK.1.54	Хәәрлтин тускар тодлад, зарцдан эс гиҗ Израиль әмтндән тус күргхәр ирв. 
LUK.1.55	Эн хәәрлт мана өвкнрт: Абрахамд болн терүнә үрдүдт оньдиндан күргнәв гиҗ үгән өгв.
LUK.1.56	Мирьям Елизаветин герт һурвн сар шаху гиичләд, герүрн хәрҗ одв.
LUK.1.57	Елизаветин гиигрх цагнь ирәд, тер көвү һарһв. 
LUK.1.58	Хам-хоша бәәсн әмтн, элгн-саднь терүг Бурхн тиим кевәр хәәрлсинь соңсад, цуһар байрлцхав. 
LUK.1.59	Нәәмдгч өдртнь тедн нилх көвүһән керчүлхәр ирв. Эцкиннь нерәр Зехарья гиҗ тедн көвүг нерәдхәр седв. 
LUK.1.60	Зуг экнь зөвшәрл уга иигҗ келв:
LUK.1.60	– Уга. Энүнә нерн Йохан болг.
LUK.1.61	Тиигхләнь цуһар:
LUK.1.61	– Танахна тохмд тиим нертә күн угалм! – гиҗ келцхәв.
LUK.1.62	Тегәд тедн эцкнь көвүндән ямаран нер өгхәр бәәхинь медхәр, Зехарьяс докъяһар сурцхав. 
LUK.1.63	Зехарья харһа сурҗ авад, «Энүнә нернь Йохан» гиҗ бичв. Цуһар икәр өврцхәв. 
LUK.1.64	Тер кемлә Зехарьят келн орв. Тегәд Бурхиг магтад тер үг келв. 
LUK.1.65	Өөрнь бәәсн әмтн энүг үзәд, дегд икәр сүрдцхәв. Эн зәңг өөдм һазрта Йудья нутгар тархагдв. 
LUK.1.66	Энүг соңссн цуг улс эн зәңгиг зүркндән тодлҗ:
LUK.1.66	– Эн үрн кен болхмб? – гиҗ сурцхав. Бурхна күчн терүнд бәәсмн.
LUK.1.67	Нилхин эцкнь Зехарья Әрүн Сәкүсәр дүүрч:
LUK.1.68	– Израилин Деед Эзн Бурхн тууртха! Тер маднд дөң болад, сулдхвр өгв. 
LUK.1.69	Зарц Давидин бүләс алдр Аврачиг маднд илгәв. 
LUK.1.70	Бурхн Эврәннь әрүн әәлдәчнрин дууһар Терүнә тускар зәңглҗ келв. 
LUK.1.71	Тер мадниг өшәтнрәс аврҗ, маднд дурго улсас харсҗ авх. 
LUK.1.72	Бурхн мана өвк экцнриг хәәрлхв гиҗ үгән өгәд, 
LUK.1.73+LUK.1.74	өшәтнрин һарас тадниг харсҗ авхв гиҗ Абрахамд андһарлҗ келв. 
LUK.1.75	Әрүн болн чик седкләрн Терүнә өмн йовҗ, бидн Терүнә чирәд наснаннь туршартан юмнас әәлго церглхвидн. 
LUK.1.76	Чи, көвүн минь! Деед Бурхна әәлдәч болҗ йовхич. Деед Эзнә хаалһинь белдхәр өмннь йовхич. 
LUK.1.77	Килнцтн тәвгдхлә, әмән аврҗ чадхит гисн медрл Бурхна улст өгхич. 
LUK.1.78	Мана Бурхн дурарнь хәәрлтәрн герлтҗ, теңгрәс өрүни гегә илгәх, 
LUK.1.79	үклин үлмәд бәәдг харңһуд суусн улст герл өгәд, эвин хаалһ зааҗ үзүлх, – әәлдҗ келв.
LUK.1.80	Нилх көвүн Сәкүсндән батрад өсв. Израилин әмтнд үзүлгдхин цаг иртл, тер эҗго көдәд бәәв.
LUK.2.1	Тер цагт Август хан Рим орн-нутгин үлмәд бәәсн һазрин әмтнә то бичҗ авхин туск зәрлг һарһв. 
LUK.2.2	Сирий нутгт
LUK.2.3	Тегәд чигн нерән бичүлхин төлә күн болһн эврәннь төрсн балһснур йовв. 
LUK.2.4	Йосип бас Һалилья һазрас Назаретас һарад, Йудья гидг һазрур Давид хан төрсн Бетлехем хотнур йовв, юңгад гихлә, тер Давидин тохмин күн бәәсмн. 
LUK.2.5	Йосип Мирьям гидг келсн күүктәһән нерән бичүлхин төлә йовсмн. Тер күүкн күнд бәәсмн. 
LUK.2.6	Бетлехемд ирхлә, Мирьямин гиигрх цагнь ирв. 
LUK.2.7	Тер эврәннь ууһн көвүһән һарһад өлгәдәд, малд өвс өгдг отльгт кевтүлв. Яһад гихлә, гиичлүрин герт теднд орм күртсн уга.
LUK.2.8	Теднә бәәсн һазрин өөр хөөчнр бәәсмн. Тедн кеер бәәһәд, сөөднь хөөдән манад бәәцхәҗ. 
LUK.2.9	Генткн теднә өмн Деед Эзнә элч үзгдәд, Деед Эзнә туурмҗин герл теднд асв. Тедн дегд икәр сүрдцхәв. 
LUK.2.10	Зуг Деед Эзнә элч:
LUK.2.10	– Бичә әәтн. Би таднд болн эн нарт делкәд бәәсн әмтнд байрта зәңг авч ирв! 
LUK.2.11	Эндр Давид хаана төрскн хотнд Бурхна илгәсн Аврач Деед Эзн төрв! 
LUK.2.12	Терүнә темдгнь эн: өлгәгдсн нилхиг тадн малд өвс өгдг отльгт кевтсинь олҗ авхит, – гиҗ келв.
LUK.2.13	Генткн Деед Эзнә элчин өөр теңгрин церг бууҗ ирв. Тедн Бурхиг магтад дуулцхав:
LUK.2.14	– Теңгрт Бурхн тууртха! Сән тааларн бәәдг улс һазр деер амулң менд бәәтхә!
LUK.2.15	Бурхна элчнр хөөчнриг үлдәһәд, хәрү теңгр тал нисҗ һарв.
LUK.2.15	– Бетлехемүр йовхмн, Деед Эзнә зәңглсәр юн учрсинь хәләхмн! – гиҗ хөөчнр келцхәв.
LUK.2.16	Тедн адһҗ йовад, Мирьямиг, Йосипиг болн малд өвс өгдг отльгт кевтсн теднә үринь үзцхәв. 
LUK.2.17	Нилх көвүг үзчкәд, хөөчнр энүнә тускар Бурхна элчәс соңссан келҗ өгцхәв. 
LUK.2.18	Хөөчнрин келсн үгиг соңссн әмтн алң болад бәәцхәв. 
LUK.2.19	Мирьям цуг энүг тодлад, зүркндән хадһлад бәәв. 
LUK.2.20	Хөөчнр учрсн юмиг үзсн, соңссн төләдән Бурхиг туурулҗ магтад, хәрү йовцхав. Бурхна элчин келсәр цугнь учрв. 
LUK.2.21	Нәәмн өдр давсна хөөн көвүнд керчлһ кех цаг ирхлә, Терүнд Исус гидг нер өгв. Көвүг төрәд уга бәәтлнь эн нериг Бурхна элч Түүнд өгч.
LUK.2.22	Теднә әрүсллһнә йослл күцәх цаг ирхлә, Мирьям Йосип хойр нилх көвүһән Деед Эзнд үзүлхәр Ерусалимд авч ирцхәв. 
LUK.2.23	Юңгад гихлә, Деед Эзнә Заканд иигҗ бичәтә: «Ууһн көвүн болһн Бурхнд нерәдгдх зөвтә». 
LUK.2.24	Дәкәд болхла, Деед Эзнә Закана зәрлгәр «хойр бүдүн көглҗрһәр эс гиҗ көглҗрһнә хойр һууҗмлар» Бурхнд тәкл тәкх зөвтә бәәсмн.
LUK.2.25	Тер цагт Ерусалимд Шимон гидг нертә нег күн бәәдг бәәҗ. Эн Израилин аврлһна цагинь күләдг чик седклтә болн буйнч күн бәәҗ. Эн Әрүн Сәкүстә күн бәәҗ.
LUK.2.26	– Деед Эзнә Христосиг эс үзтлән чи насан баршгоч, – гиҗ Шимонд Әрүн Сәкүсн медүлҗ келсмн.
LUK.2.27+LUK.2.28	Әрүн Сәкүсәр сүрәлксн Шимон сүмд ирв. Нилх көвүнә төлә Закана йосллыг күцәхәр эк-эцкнь Терүг сүмд авч ирхлә, Шимон Исусиг һар деерән авад, Бурхнд ханлтан өргәд:
LUK.2.29	– Деед Эзн! Ода Эврәннь үгәрн Тана зарциг тәвәд йовулҗанат. 
LUK.2.30+LUK.2.31	Юңгад гихлә, цуг күмн әмтнд белдсн Тана илгәсн Аврачиг мини нүдм үзв. 
LUK.2.32	Энтн – буру номта улст гегән герл болх. Эврәннь Израиль келн-әмтән туурулх! – гив.
LUK.2.33	Эк эцк хойрнь Шимониг теднә көвүнә тускар келҗәхинь соңсад, өврәд бәәцхәв. 
LUK.2.34	Дәкәд Шимон теднд әдс өгәд, нилх көвүнә экднь Мирьямд келв:
LUK.2.34	– Эн кевтсн көвүнәс көлтә Израилин улсас кесгнь буурх, кесгнь деегшән өөдлх. Энтн Бурхна темдг болх. Энүнә өмн кесгнь босад седклиннь нуувчн санаһан илдкҗ секх. 
LUK.2.35	Чини седклиг бас үлдәр шааһад салһх, – гив.
LUK.2.36	Тер сүмд Пенүлин һарсн күүкн Ашер тохмин Хана гидг әәлдәч күүкд күн бәәсмн. Тер зөвәр наста эмгн бәәҗ. Эн эврәннь залутаһан долан җилдән гер-бүл болҗ бәәсмн. 
LUK.2.37	Болв хөөннь тер белвсн болад үлдв. Хана найн дөрв күртлән белвсн бәәҗ. Тер сүмәс төрүц һардго бәәсмн, өдр сө уга мацг бәрәд, Бурхнд зальврдг бәәсмн. 
LUK.2.38	Тер цагт Хана бас тедн тал өөрдәд, Бурхнд ханлт өргәд, Ерусалимин сулдхвриг күләҗәсн күн болһнд нилх көвүнә тускар келҗ өгв.
LUK.2.39	Мирьям Йосип хойр Деед Эзнә закаһар кергән күцәсн хөөн Һалилья гидг һазрт бәәсн эврәннь Назарет гидг хотнур хәрҗ ирцхәв. 
LUK.2.40	Нилх көвүн өсәд босад, батрад, цецн уханд орад, Бурхна онц хәәрлтә көвүн болҗ йовсмн.
LUK.2.41	Җил болһн Песах гидг байрин өдрлә Исусин эк эцк хойр Ерусалим балһснур ирдг бәәсмн. 
LUK.2.42	Исусиг арвн хойр наснд күрхлә, тедн саак кевәрн тер байрт йовцхав. 
LUK.2.43+LUK.2.44	Байрин өдр чилснә хөөн эк-эцкнь хәрәд йовцхав, Исус Ерусалимд үлдв. Йосип Мирьям хойр түүг медлго, көвүһән теднлә йовсн әмтнлә йовҗ йовх гиҗ санв. Тиигәд тедн өдрин дуусн йовад, дәкәд көвүһән элгн-садн дунд болн таньдг улс заагт хәәцхәв. 
LUK.2.45	Көвүһән олҗ чадлго, хәрү Ерусалимд ирәд, тенд Терүг хәәцхәв. 
LUK.2.46	Һурвн өдр болад тедн Исусиг сүмд суусинь олҗ авч. Тер болхла закана багшнрт сурвр өгәд, тедниг соңсад сууҗ. 
LUK.2.47	Исусиг соңссн әмтн Терүнә гүн медрлинь үзәд, яһҗ Тер әмтнә сурврмудтнь хәрү өгчәхинь соңсад, алң болцхав. 
LUK.2.48	Эк-эцкнь көвүһән тенд үзчкәд, йир өврцхәв.
LUK.2.48	– Көвүм минь, яһад чи мадниг зоваһад, тиим йовдл һарһвч? Бидн чини эцктә хамдан чамаг хән гиҗ басл зовад бәәввидн, – гиҗ экнь сурв.
LUK.2.49	– Тадн Намаг яһад хәәсмт? Намаг эврәннь Эцкин керг-үүлд орлцх зөвтәһинь та меддго болвзат? – гиҗ Исус сурв.
LUK.2.50	Эк-эцкнь көвүнә келсн үгинь медҗ чадлго бәәцхәв. 
LUK.2.51	Исус эктә-эцктәһән хамдан һарад йовв. Назаретд ирәд, Тер эк эцкиннь үгинь соңсад бәәв. Цуг учрсн йовдлыг экнь зүркндән тодлҗ авв. 
LUK.2.52	Исус өсәд босад, цаг ирвәс цецн ухата болад бәәв. Цаг ирвәс әмтн болн Бурхн Бийнь Исуст хәәртә болв.
LUK.3.1+LUK.3.2	Тиверь гидг хан ширә деер сууһад, арвн тавдгч җилд Йудья һазрт Понтий Пилат гидг нойн бәәсмн. Херод болхла Һалильяд, терүнә ах Пилип Итурьяд болн Трахонидт һардҗасмн, Лусанья Абиленд һардач бәәсмн, Хана болн Кәәп ах гелңгүд бәәҗ. Тер җилд Бурхн эҗго көдәд, Зехарьян көвүн Йоханд үг келв. 
LUK.3.3	Тегәд Йохан Йордан һолын көвәд бәәсн һазрар йовад, әмтнд:
LUK.3.3	– Килнцтә җирһлән үлдәтн. Бийән уснд кирслтн. Тиигхлә Бурхн килнцитн тәвҗ өгх, – гиҗ келв.
LUK.3.4	Эшья гидг әәлдәчин дегтрт: «Эҗго көдәһәс хәәкрҗәх дун: Деед Эзнд хаалһинь белдтн! Терүнә җиминь һоолтн! 
LUK.3.5	Хавчг болһн шораһар дүүртхә! Уул, өөдм тегш болтха! Матьхр һазринь чикртхә! Довута замнь тинитхә! 
LUK.3.6	Тиигәд цуг күмн-әмтн Бурхна аврлтыг үзтхә!» – гиҗ бичәтә.
LUK.3.7	Бийән уснд кирслхәр седҗәсн әмтнд Йохан иигҗ келсмн:
LUK.3.7	– Тадн моһа тохмта улст! Бурхна иргч цухлас зулҗ чадхит гиҗ, кен таднд келв? 
LUK.3.8	Килнцтә җирһлән үлдәсән үзүлтн. «Эцквидн Абрахам» гиҗ бичә сантн, юңгад гихлә, Бурхн эн чолудас чигн Абрахамд үрдүд төрүлҗ чадх гиҗ би таднд келҗәнәв. 
LUK.3.9	Модыг уңг күртл чавчх сүк белн бәәнә. Сән темс өгдго модыг тер чавчад һалд хайна.
LUK.3.10	– Ода бидн яахмб? – гиҗ әмтн сурцхав.
LUK.3.11	Йохан:
LUK.3.11	– Хойр киилгтә күн, негинь киилг уга күүнд өгтхә, болв хот-хоолта күн бас тиигҗ хувалцтха, – гиҗ келв.
LUK.3.12	Алв цуглулдг әмтн бас бийән уснд кирслхәр ирцхәв.
LUK.3.12	– Багш! Ода бидн яахмб? – гиҗ тедн сурцхав.
LUK.3.13	– Таднд кергтә юмнас үлү юм әмтнәс бичә нектн, – гиҗ тер келв.
LUK.3.14	Цергин нег цөөкн күн терүнәс:
LUK.3.14	– Мадн яахмб? – гиҗ сурцхав.
LUK.3.14	Йохан хәрүднь:
LUK.3.14	– Кенәс чигн мөңг күчәр бичә булаҗ автн, айстан күүнд му нер бичә өгтн, болв эврәннь җалван авад, бәәсндән байн болад бәәтн, – гиҗ келв.
LUK.3.15	Әмтн нәәлвртәһәр күләһәд бәәцхәв. Цуһар:
LUK.3.15	– Йохан бийнь Христос мөн биший? – гиҗ Йохана тускар зүркндән ухалцхав.
LUK.3.16	Тиигхлә Йохан теднд иим хәрү өгв:
LUK.3.16	– Би тадниг уснд кирслнәв, зуг нанас даву ик күчтәнь ирх. Би Терүнә буршмгиннь бүчинь тәәлх чигн зөв угав. Тер Әрүн Сәкүснд болн һалд тадниг кирслх. 
LUK.3.17	Тер буудяһан севглхәр күрзән авчксн белн бәәнә. Буудяг Тер күн хашадан хураһад тәвх, өвс-богинь болхла унтрдго һалд хаяд шатах.
LUK.3.18	Йохан ном тархаһад, эн болн талдан чигн үгмүд олзлад, әмтиг саглулдг бәәсмн. 
LUK.3.19	Йохан һардач Херодыг бурушаһад, килнцинь медүлҗ илдкв. Юңгад гихлә, Херод эврәннь ахин авалиг Херодидаг хааһад, бийдән буулһҗ авад, кесг хар саната бузр йовдл үзүлв. 
LUK.3.20	Цуг тер йовдлын тоод Херод дәкәд негинь немв, тер Йоханыг бәрҗ авад бәрәнд суулһв.
LUK.3.21	Әмтиг уснд кирслснә хөөн Исус бас Бийән уснд кирслсмн. Түүг экләд зальврхлань, генткн теңгр зааград, 
LUK.3.22	Әрүн Сәкүсн көглҗрһн мет үрвәд, Терүнә ээм деернь ирҗ буув. Генткн теңгрәс: «Энтн Мини хәәртә Көвүн! Эн Намаг байрлулна!» гисн оһтрһун дун соңсгдв.
LUK.3.23	Исус һучтаһасн авн Бурхнд церглдг болв. Әмтнә сансар, Тер Йосипин көвүн, Элин ач, 
LUK.3.24	Эли болхла Мататин көвүн, Матат Левин көвүн, Леви Мелкин көвүн, Мелки Янана көвүн, Яна Йосипин көвүн, 
LUK.3.25	Йосип Мататьян көвүн, Мататья Амосин көвүн, Амос Нахумин көвүн, Нахум Эслимин көвүн, Эслим Наган көвүн, 
LUK.3.26	Нага Махатин көвүн, Махат Мататьян көвүн, Мататья Шимән көвүн, Шимә Йосипин көвүн, Йосип Йудан көвүн, 
LUK.3.27	Йуда Йохананин көвүн, Йоханан Ресан көвүн, Реса Зерүбәбелин көвүн, Зерүбәбель Шалтэлин көвүн, Шалтэль Нерьян көвүн, 
LUK.3.28	Нерья Мелкин көвүн, Мелки Аддина көвүн, Адди Косамин көвүн, Косам Элмадамин көвүн, Элмадам Эрин көвүн, 
LUK.3.29	Эр Исусин көвүн, Исус Эльязерин көвүн, Эльязер Иоримин көвүн, Иорим Мататин көвүн, Матат Левин көвүн, 
LUK.3.30	Леви Шимона көвүн, Шимон Йудан көвүн, Йуда Йосипин көвүн, Йосип Йонанын көвүн, Йонан Эльякимин көвүн, 
LUK.3.31	Эльяким Мелян көвүн, Меля Менан көвүн, Мена Мататан көвүн, Матат Натана көвүн, Натан Давидин көвүн, Давид Ишайин көвүн, 
LUK.3.32	Ишай Йоведин көвүн, Йовед Боозин көвүн, Бооз Салмона көвүн, Салмон Нахшона көвүн, 
LUK.3.33	Нахшон Аминадабин көвүн, Аминадаб Админа көвүн, Админ Арнин көвүн, Арни Хецрона көвүн, Хецрон Пәрецин көвүн, Пәрец Йудан көвүн, Йуда Яковин көвүн, 
LUK.3.34	Яков Ицхакин көвүн, Ицхак Абрахамин көвүн, Абрахам Таран көвүн, Тара Нахорин көвүн, 
LUK.3.35	Нахор Серугин көвүн, Серуг Реун көвүн, Реу Пелекин көвүн, Пелек Эберин көвүн, Эбер Шелән көвүн, Шелә Кәнәнә көвүн, 
LUK.3.36	Кәнән Арпакшадин көвүн, Арпакшад Шемин көвүн, Шем Ноахин көвүн, Ноах Ләмекин көвүн, 
LUK.3.37	Ләмек Метушелахин көвүн, Метушелах Ханокин көвүн, Ханок Еретин көвүн, Ерет Махалалелин көвүн, Махалалель Кәнәнә көвүн, 
LUK.3.38	Кәнән Эношин көвүн, Энош Шетин көвүн, Шет Аадмин көвүн, Аадм болхла Бурхна көвүн бәәсмн.
LUK.4.1	Исус Әрүн Сәкүсәр дүүрсн бәәҗ, болв Йордан һолас хәрү йовҗ йовхлань, Сәкүсн Терүг эҗго көдәһүр дахулв. 
LUK.4.2	Тенд дөчн өдртән эрлгәр сөргдсмн. Эн цагин болзгт хот идл уга бәәсн төләдән Исус дегд икәр өлсв. 
LUK.4.3	Тиигхлә эрлг Терүнд:
LUK.4.3	– Кемр Чи Бурхна Көвүн болхла, эн чолунд өдмг бол гиҗ зәрлг өг, – гиҗ келв.
LUK.4.4	Исус хәрүднь:
LUK.4.4	– Бурхна Бичгт: «Һанцхн өдмгәр күн бийән цадхҗ хаңһашго» гиҗ бичәтә, – гив.
LUK.4.5	Эрлг Терүг ик өөдм һазр тал дахулҗ авч одад, нег агчмин зуур орчлңд бәәсн нутг болһниг үзүлв.
LUK.4.6	– Эн нутгудын йосинь болн туурмҗинь би Чамд өгнәв. Цуг эн Мини, болв би энүг дурта күүндән өгч чадҗанав. 
LUK.4.7	Кемр Чамаг нанд сөгдхләчн, цуг эн Чини болх, – гиҗ эрлг Исуст келв.
LUK.4.8	Исус хәрүднь:
LUK.4.8	– «Эврәннь Деед Эзн Бурхндан сөгд, һанцхн Бурхндан цергл» гиҗ Бурхна Бичгт бичәтә, – гив.
LUK.4.9	Цааранднь эрлг Терүг Ерусалимд авч ирәд сүмин ора деер зогсаһад келв:
LUK.4.9	– Кемр Чи Бурхна Көвүн болхла, эн ора деерәс дорагшан һәрәдҗ үз. 
LUK.4.10	Юңгад гихлә, «Бурхн Эврәннь Бурхна элчнртән Чамаг әрвләд хәләтхә гиҗ зәрлг өгв», 
LUK.4.11	болв дәкәд «тедн Чини көлчн чолунд бичә цокгдтха гиһәд Чамаг һар деерән теврәд авад йовх» гиҗ бичәтәлм, – гив.
LUK.4.12	– Бурхна Бичгт: «Эврәннь Деед Эзн Бурхан бичә сөрәд бә» гиҗ бичәтә, – гиҗ Исус хәрү өгв.
LUK.4.13	Тиигәд эрлг сөрдгән уурад, Исусиг цаг болзг күртлнь үлдәв.
LUK.4.14	Исус Сәкүснә күчнд батрад, хәрү Һалилья һазр тал ирв. Терүнә туск зәңг цуг нутгар тархаҗ соңсгдв. 
LUK.4.15	Исус теднә хурлмудт сурһдг бәәсмн. Цуһар Терүг туурулдг бәәсмн.
LUK.4.16	Исус эврәннь өссн-боссн Назарет гидг хотнд ирв. Тер саак кевәрн амрлһна бемб өдр хурлд одв. Тенд Исус Бурхна ном умшхар босад зогсв. 
LUK.4.17	Әмтн әәлдәч Эшьян дегтр Терүнә һарт бәрүлв, болв Исус терүг секәд, иим нег юм олҗ умшв: 
LUK.4.18+LUK.4.19	«Би Деед Эзнә Сәкүстәв. Тер Намаг Сән Зәңг угатя-яду улст тархалһхар йовулла. Бәрәнд бәәх әмтнд сулдхврин тускар, сохр әмтнд нүднә харана тускар зәңглхин төлә даҗргдсн әмтиг сулдххин төлә, Деед Эзнә хәәрлтин цаг ирсиг дурдхин төлә Тер Намаг илгәсмн». 
LUK.4.20	Исус Бурхна Бичгиг хаачкад, тенд церглҗәх күүнд өгәд ормдан суув. Хурлд бәәсн улс нүдәрн Исус тал ширтҗ хәләцхәв. 
LUK.4.21	Цааранднь Исус экләд:
LUK.4.21	– Эндр тадниг соңссн цагт эн әәлдхл күцв, – гив.
LUK.4.22	Цуһар энүг чик гиһәд, Исусин амарн келсн һәәхмҗтә үгмүдиг өврцхәв:
LUK.4.22	– Эн Йосипин көвүнлм! – гиҗ әмтн сурцхав.
LUK.4.23	Исус теднд:
LUK.4.23	– Тадн Нанд эрк биш «Эмч, Бийән эдгә!» гидг үлгүр келхит. «Капернамд болсн юмна тускар бидн соңславидн, тиигҗ Эврәннь төрскн һазртан чигн ке!» гиҗ тадн келхит. 
LUK.4.24	Зуг Би таднд үнәр келҗәнәв, ямаран чигн әәлдәчиг төрскн һазртнь әәлдәч гиҗ тоолдмн биш. 
LUK.4.25	Элья әәлдәч бәәсн цагт Израильд кесг белвсн күүкд улс бәәсмн. Тиигхд һурвн җил дундур хур орлго, һазр деер ик харһнлт болв. 
LUK.4.26	Зуг Бурхн Элиг талдан күүкд күүнүр йовуллго, Сидона өөр бәәсн Цәрепәт хотна нег белвсн күүкд күүнүр илгәсмн. 
LUK.4.27	Израильд Элиша әәлдәч бәәсн цагт арсна хальдвр гемәр кесг улс гемтсн бәәҗ, зуг Найман гидг сирий келн күүнәс оңдан күн цеврдсн уга бәәҗ, – гив.
LUK.4.28	Хурлд бәәсн цуг улс энүг соңсад йир икәр уурлцхав. 
LUK.4.29	Тедн цуһар ормасн өсрҗ босад, Исусиг балһснас һарһад, уулын ора деер авч ирәд зогсав. Назарет тер уулын ора деер бәәҗ. Әмтн Исусиг ик уул деерәс түлкҗ уңһахар седв. 
LUK.4.30	Зуг Исус әмтнә заагар һарад, хотнас цааран темцәд йовҗ одв.
LUK.4.31	Исус Һалилья һазрт бәәсн Капернам гидг хотнур ирәд, бемб өдр әмтнд Бурхна ном умшҗ сурһв. 
LUK.4.32	Цуһар Терүнә ном соңсад өврәд бәәцхәв, юңгад гихлә, Исусин келсн үгин ик күчнь медгдв. 
LUK.4.33	Хурлд нег хар сәкүстә күн бәәҗ. Генткн тер ик дууһар хәәкрәд:
LUK.4.34	– Э-э! Назаретас ирсн Исус, маднас Танд юн кергтәв? Та мадниг уга кехәр ирвт? Би Таниг медв! Та Бурхна Әрүн Күнт! – гиҗ келв.
LUK.4.35	– Тагчг бә! Эн күүнәс һарч әрл цааран! – гиҗ Исус терүг хөрҗ келв.
LUK.4.35	Хар сәкүсн тер күүг әмтнә нүднд һазр деер шивәд, терүнә дотрас бийднь хорлтан келго һарч одв. 
LUK.4.36	Цуһар өврәд нег-негндән келцхәв:
LUK.4.36	– Эн юн гидг юмн болхмб? Энтн тиим ик йоста болн күчтә, нам хар сәкүсдт зәрлг өгнә, теднь әрләд йовҗ одна! – гицхәв.
LUK.4.37	Тиигәд Исусин туск зәңг тер нутгар тархагдв.
LUK.4.38	Исус хурлас һарад, Шимона герүр йовв. Шимона хадм экнь ик халута бәәҗ, терүнд нөкд болыч гиһәд цуһар Исусиг эрҗ сурцхав. 
LUK.4.39	Күүкд күүнүр өкәһәд, Исус халунь хәртхә гиҗ зәрлг өгв, тиигәд тер халу дөрдгән уурв. Тер дарунь күүкд күн босад, хотан белдв. 
LUK.4.40	Нарн суух кемд әмтн Исус тал кесг өвчтә улсиг авч ирв, Исус күн болһнд һаран күргҗ эдгәв. 
LUK.4.41	Кесг әмтнә дотрас тедниг эзлсн хар сәкүсд хәәкрлдәд һарцхав. Болв тедн:
LUK.4.41	– Чи Бурхна Көвүнч! – гиҗ бәәглдцхәв.
LUK.4.41	Зуг Исус тедниг хөрәд, эврәннь тускар келх зөв өгсн уга, юңгад гихлә, тедн Исусиг Христос гиҗ меддг бәәҗ.
LUK.4.42	Өрүн эртәр Исус хотнас һарад аглһ һазрур йовв. Әмтн Терүг хәәв. Тедн Исус тал ирәд Терүг тәвшгоһар бичә йовтн гиҗ эрв. 
LUK.4.43	Зуг Исус:
LUK.4.43	– Би Бурхна йосна туск Сән Зәңгиг талдан хотн болһнар тархах зөвтәв, тер юңгад гихлә, энүнә төлә Намаг Бурхн илгәв, – гиҗ келв.
LUK.4.44	Тегәд Тер Йудья нутгин хурлмудт Сән Зәңг цәәлһҗ делгрүлв.
LUK.5.1	Нег дәкҗ Исус Генесәрет нуурин көвәд зогсв. Кесг әмтн Бурхна үгмүд соңсхар нүрлдҗ бәәцхәв. 
LUK.5.2	Исус усна көвәд хойр оңһц бәәсинь үзв. Заһсчнр оңһцас һарад гөлмән уһаҗацхала. 
LUK.5.3	Нег оңһцд Исус орв. Тернь Шимона оңһц бәәҗ. Исус оңһциг усна көвәһәс цааран түлктн гиҗ сурв. Дәкәд Исус оңһц дотр сууһад әмтиг сурһв. 
LUK.5.4	Исус номан умшҗ төгсәчкәд Шимонд:
LUK.5.4	– Нуурин гүүнүр усчад, гөлмән уснд хайтн, – гив.
LUK.5.5	Шимон хәрүднь:
LUK.5.5	– Багш, бидн сөөни дуусн көдләд, нег чигн заһс бәрҗ авч чадсн угавидн, зуг ода би Тана келсәр кенәв, – гиҗ келв.
LUK.5.6	Тедн гөлмән татад, дегд дала заһс бәрҗ авцхав. Гөлмнь заһсар икәр дүүрәд тасрн гив. 
LUK.5.7	Өөрк оңһцд бәәсн үүрмүдтән дем болтн гиҗ тедн докъя өгв. Наадкснь өөрдв, хойр оңһцнь заһсар дүүрәд уснд чивн гив. 
LUK.5.8	Шимон Пётр энүг үзәд, Исусин көлднь унад:
LUK.5.8	– Деед Эзн минь, намаг энд үлдәтн! Би килнцтәв! – гиҗ келв.
LUK.5.9+LUK.5.10	Пётр, Зебедана көвүд Яков болн Йохан ах дү хойр болн нань чигн заһсчнр дала заһс үзәд икәр әәцхәв. Исус Шимонд:
LUK.5.9+LUK.5.10	– Бичә ә! Эн өдрәс авн чи әмтиг бәрҗ авдг күн болхич, – гиҗ келв.
LUK.5.11	Тедн хойр оңһцан уснас һарһҗ авад үлдәһәд, Исусин ардас дахцхав.
LUK.5.12	Исус нег хотнд бәәҗ, Терүнә өөгүр арсна гемәр өвчтә нег күн йовҗ. Тер Исусиг үзәд, һазр элкдҗ унад:
LUK.5.12	– Деед Эзн, намаг гемәсм цеврлх саната болхла, цеврлтн! – гиҗ эрҗ сурв.
LUK.5.13	Исус терүнд һаран күргәд:
LUK.5.13	– Чамаг цеврлх санатав. Цеврд! – гив.
LUK.5.13	Тер дарунь күн арсна гемәсн эдгв, 
LUK.5.14	болв Исус терүнд иигҗ зәрлг болв:
LUK.5.14	– Цуг энүнә тускар күүнд бичә кел, зуг гелң тал одад бийән үзүл, болв эдгсн төләдән Мошен закаһар Бурхнд тәкл тәк. Терүгәрн чи әмтнд эдгсән медүлхич, – гив.
LUK.5.15	Исусин туск зәңг өдр ирвәс улм ик өргнәр тархагдв. Терүн тал әмтн ик олар йовдг болв, цуһар Терүнә ном соңсхар болн гемән эдгәхәр ирдг бәәсмн. 
LUK.5.16	Исус болхла бәәҗ-бәәҗәһәд аглһ һазр тал йовад, Бурхнд зальврдг бәәсмн.
LUK.5.17	Нег дәкҗ, Исус әмтиг сурһҗасн цагла, паршмуд болн ном цәәлһәчнр Һалильяс, Йудьяс, Ерусалимас болн нань чигн хотн болһнас ирәд, бас Терүг соңсла. Исус Бурхна күч авад, гемтә әмтиг эдгәдг бәәсмн. 
LUK.5.18	Нег цөөкн күн девскр деер кевтсн, һар-көлнь тәкрсн күүг авч ирәд, гер дотр орулҗ Исусин өмн тәвхәр седҗ. 
LUK.5.19	Зуг герт дала әмтн бәәсн төләд тедн орҗ чадлго, герин ора деер һарад, деевриг цоолҗ хамхлад, тәкрсн күүг девскртә хамднь ора деерәс Исусин өмн буулһҗ тәвцхәв. 
LUK.5.20	Исус теднә итклинь үзәд, гемтә күүнд:
LUK.5.20	– Көвүн! Килнцчн тәвгдҗәнә, – гиҗ келв.
LUK.5.21	Паршмуд болн ном цәәлһәчнр Терүг бурушаһад дотран:
LUK.5.21	– Эн күн бийән Бурхнд тоолҗана. Эн күн кен болхмб? Бурхнас талдан кен күүнә килнц тәвҗ чаддмб? – гиҗ ухалв.
LUK.5.22	Исус теднә ухалсн санаг медәд:
LUK.5.22	– Тиим ухан юңгад таднд орҗахмб? – гиҗ келв.
LUK.5.23	– Ю келснь амр болх, «Чини килнц тәвгдв», эс гиҗ «Босад йов»? 
LUK.5.24	Зуг Би, Күмни Көвүн, һазр деерк улсиг килнцәснь һарһх йостав гиҗ таднд медүлхин төлә келҗәнәв, – гив.
LUK.5.24	Дәкәд Исус тәкрсн күүнд:
LUK.5.24	– Соңс Намаг! Бос! Эврәннь девскрән авад хәр! – гив.
LUK.5.25	Тер күн дарунь босад, девскрән авад, Бурхиг магтад герүрн йовв. 
LUK.5.26	Цуһар өврәд Бурхиг туурулв. Цуг энүг үзсн әмтн сүрдцхәв:
LUK.5.26	– Эндр ик өвәрц юм бидн үзвидн, – гиҗ тедн келцхәв.
LUK.5.27	Энүнә хөөн тер герәс һарад, Исус Леви гидг кү үзв. Тер әмтнәс алв цуглулдг күн бәәҗ. Леви тамһин герин өөр сууҗ.
LUK.5.27	– Намаг дахад йов! – гиҗ Исус терүнд келв. 
LUK.5.28	Леви цуг юмиг үлдәһәд, Исусиг дахв. 
LUK.5.29	Дәкәд тер Исуст нерәдҗ гертән ик нәр кев. Тер нәәрт алв цуглулдг кесг улс болн талдан чигн әмтн ирцхәв. Тедн Исусла хамдан хот ууһад нәәрлцхәв. 
LUK.5.30	Паршмуд болн закана багшнр дурго болад, Исусин сурһульчнрас:
LUK.5.30	– Тадн, алв цуглулдг килнцтә әмтнлә яһад хот ууҗахмт? – гиҗ сурцхав.
LUK.5.31	Тедниг сурһульчнрас ю сурҗахинь соңсад, Исус иим хәрү өгв:
LUK.5.31	– Эрүл күүнд биш гемтә күүнд эмч кергтә болдмн. 
LUK.5.32	Би чик седклтә әмтнүр биш килнцтә әмтнүр килнцтә җирһлән үлдәтн гихәр ирв, – гив.
LUK.5.33	Тиигәд тедн Исусас:
LUK.5.33	– Юңгад Йохана болн паршмудын сурһульчнр дару-дарунь мацг бәрәд зальврна, болв Тана сурһульчнр болхла оньдин хот ууһад бәәнә? – гиҗ сурв.
LUK.5.34	– Хүрмин гиичнрлә күргн бәәхлә, теднәр мацг бәрүлҗ болхий? – гиҗ Исус хәрү өгв.
LUK.5.35	– Зуг цагнь ирхлә, күргиг теднәс салһҗ авхла, тер цагт тедн мацг бәрәд бәәх, – гив.
LUK.5.36	Исус теднд иим үлгүр келҗ өгв:
LUK.5.36	– Кен чигн шин хувцнас таслҗ авад, хуучн хувцндан халас тәвхш. Кемр тиигәд кехлә, тер шин хувцан чигн үрәх, болв тер халаснь хуучн хувцндчн зокшго. 
LUK.5.37	Кен чигн хуучн бөрвд күчән авчах чаһр кедмн биш. Кемр тиигҗ кехлә, тер чаһрнь деврәд һархла, бөрвнь шуурад, чаһрнь асхрад, бөрвнь үрҗ одх. 
LUK.5.38	Күчән авчах чаһриг шин бөрвд кедмн. 
LUK.5.39	Болв кен чигн хуучн чаһр ууһад күчән авчах чаһр суршго, юңгад гихлә, хуучн чаһр шин чаһрас деер гиҗ келх.
LUK.6.1	Бемб өдр Исус цаһан буудя тәрсн һазрин өөгүр йовҗ, сурһульчнрнь цаһан буудян толһас таслҗ авад һарарн үүлҗ идцхәв. 
LUK.6.2	Паршмудас зәрмнь:
LUK.6.2	– Тадн яһҗахмт? Бемб өдр тиим юм кех зөв угат! – гиҗ келв.
LUK.6.3	Исус теднд иигҗ хәрү өгәд:
LUK.6.3	– Давид эврәннь үүрмүдтән өлн бәәсн цагтан ю кесинь та умшвт? 
LUK.6.4	Тер Бурхна герт орҗ ирәд, Бурхна өмн тәвсн өдмгиг авад эврән идәд бас өөрк үүрмүдтән өгв. Зуг тер өдмгиг һанцхн гелңгүд идх зөвтә бәәҗ, – гив.
LUK.6.5	Аштнь Исус:
LUK.6.5	– Күмни Көвүн бемб өдрин Эзн мөн, – гиҗ келв.
LUK.6.6	Бас нег бемб өдр Исус хурлд ирәд, цуглрсн әмтнд Бурхна ном зааҗ сурһла. Тенд барун һарнь әмн уга нег күн бәәҗ. 
LUK.6.7	Закана багшнр болн паршмуд Исусиг бемб өдр кү эдгәхлә, гемшәхәр Терүг гетәд сууцхав. 
LUK.6.8	Исус тедниг ю ухалҗахинь медәд, әмн уга һарта күүнд:
LUK.6.8	– Бос! Өмәрән һар! – гив.
LUK.6.8	Тер күн босад өмәрән һарв. 
LUK.6.9	Тиигхләнь Исус теднәс:
LUK.6.9	– Би таднас сурҗанав, бемб өдр күн сә кех йостай? Аль му кех йостай? Күүг үкләснь харсҗ авхмб эс гиҗ алхмб? – гиҗ сурв.
LUK.6.10	Исус әмтиг эргҗ хәләһәд:
LUK.6.10	– Һаран суңһ! – гив.
LUK.6.10	Тер күн һаран суңһад, дарунь эдгв. 
LUK.6.11	Паршмуд болн закана багшнр дурго болад, дегд икәр уурнь күрв. Тедн хоорндан Исусиг яахмб гиһәд күүндцхәв.
LUK.6.12	Тер өдрмүдт Исус уулын ташуд ирәд сөөни дуусн Бурхнд зальврв. 
LUK.6.13	Өр цәәхлә, Тер эврәннь сурһульчнран дуудҗ, теднәс арвн хойр кү онц йилһҗ авад, тедниг апостолмуд гиҗ нерәдв. 
LUK.6.14	Шимон (Исус терүнд Пётр гидг нер өгв), Шимона дү Андрей, Яков, Йохан, Пилип, Бар-Толма, 
LUK.6.15	Матай, Томас, Алпана көвүн Яков, зилот багин гешүн Шимон, 
LUK.6.16	Яковин көвүн Йуда, Йуда Искериот (сүүлднь тер урвач болв).
LUK.6.17	Исус теднлә хамдан дорагшан йовҗ, тегш һазрт зогсв. Тенд дала сурһульчнрнь цуглрцхав. Йудьяс, Ерусалимас, теңгсин шидрк Тир Сидон гидг һазрас ирсн олн әмтн цуглрцхав. 
LUK.6.18	Зәрмнь Исусиг соңсхар болн бийән эдгәхәр ирҗ. Хар сәкүснд эзлгдсн әмтн бас ирәд эдгдг бәәсмн. 
LUK.6.19	Цуһар Исуст һарарн күрхәр зүткдг бәәсмн. Юңгад гихлә, цуг әмтиг эдгәдг күчн Терүнәс һардг бәәҗ. 
LUK.6.20	Исус Эврәннь сурһульчнран ширтҗ хәләһәд келв:
LUK.6.20	– Яду әмтн – буйн-кишгтә! Тадн Теңгрин орна улст! 
LUK.6.21	Өлсҗәсн әмтн буйн-кишгтә! Цагнь ирхлә, цадхит! Уульҗасн әмтн буйн-кишгтә! Цагнь ирхлә, байрлхит! 
LUK.6.22	Күмни Көвүнәс көлтә кемр таднд дурго болхла, көөхлә, му келхлә, неритн һутаҗ муурулхла, 
LUK.6.23	тер өдрт байстн! Байрар дүүртн! Теңгрин ачлвр тадниг деер күләҗәнә. Эн улсин өвк экцнр әәлдәчнрт тиим юм кесмн. 
LUK.6.24	Зуг байн әмтн зовлңган эдлхит! Авх юман авчквт! 
LUK.6.25	Цадхлң әмтн зовлңган эдлхит! Цагнь ирхлә, тадн харһнҗ өлсхит! Инәҗәх әмтн зовлңган эдлхит! Цагнь ирхлә, оркрад уульхит! 
LUK.6.26	Тадна тускар сәәнәр келхлә, басл зовлңган эдлхит! Тиим кевәр эднә өвк экцнр худл әәлдәчнрин тускар сәәнәр келлә!
LUK.6.27	Таднд, намаг соңссн әмтнд, Би келҗәнәв: Эврәннь өшәтндән дурта болтн, таднд дурго күүнд сә кетн. 
LUK.6.28	Тадниг харасн әмтиг йөрәтн, тадниг му келсн күүнә төлә зальвртн. 
LUK.6.29	Нег халхартн күн ташхла, дарук халхан өгтн. Кемр күн тадна деерк хувцитн булахла, дотрк бәәсн киилгән чигн тәәләд өгтн. 
LUK.6.30	Сурсн күүнд өгәд бәәтн. Кемр таднас ямаран чигн күн күчәр юм булаһад авхла, буласн юмиг бичә нектн. 
LUK.6.31	Әмтн нанд тиим юм кех зөвтә гиҗ санҗахла, тиим юм бийстн әмтнд кех зөвтәт. 
LUK.6.32	Тадниг таасҗ дурлсн күүнд тадн дурта болхла, тана ачтн юмб? Яһад гихлә, килнцтә әмтн бийдән тааста күүнд дурлна, тиим эсий? 
LUK.6.33	Кемр таднд нөкд болсн әмтнд тадн нөкд болхла, тана ачтн юмб? Килнцтә әмтн бас тиигҗ кенәлм. 
LUK.6.34	Кемр тадн күүнд өгйә өгәд, хәрүһинь кезә өгхинь күләхлә, ачтн юундв? Килнцтә әмтн бас килнцтә әмтнд мөңгәр өгйә өгнә, болв дәкәд хәрүһинь кезә өгх гиҗ күләнә. 
LUK.6.35	Зуг тадн эврәннь өшәтндән дурта болх зөвтәт, теднд нөкд болад өгйәһинь өгтн, зуг өрән бичә нектн. Тиигхлә тана ач ик болх, тадн Деед Бурхна үрн болхит, юңгад гихлә, ханлт уга, хар саната әмтнд Бурхн бас сә кенә. 
LUK.6.36	Эврәннь Эцк Бурхнла әдл өршәңгү буйнч седклтә болтн!
LUK.6.37	Кү бичә гемшәтн, тадниг Бурхн гемшәхмн уга. Күүг бичә бурушатн, тадниг Бурхн бурушахмн уга. Әмтнә буруһинь тәвтн, тиигхлә тадна буруг Бурхн бас тәвх. 
LUK.6.38	Өгәд бәәтн, таднд өггдх. Таг дүүргәд, деерәс дарад, тана хормад асхад оркх. Ямаран кемҗәһәр тадн кемҗәлнәт, тиим кемҗәһәр тадниг кемҗәлх.
LUK.6.39	Цааранднь Исус үлгүрләд иигҗ келв:
LUK.6.39	– Сохр күн сохриг дахулҗ чадхий? Тедн хоюрн нүкнд унх, тиим эс мөний? 
LUK.6.40	Сурһульч эврәннь багшас деер биш, зуг кен чигн номан төгсәҗ дасхла, эврәннь багшла әдл болх. 
LUK.6.41	Ахиннь толһадк өвс үзә бәәҗ, эврәннь толһадк өвр яһад эс үзнәч? 
LUK.6.42	Эврәннь толһадк өвр үзлго бәәчкәд, «Ах, чини толһадк өвс авч хайнав» гиҗ яһҗ чи келҗ чадхмч? Хойр чирәтнр! Түрүләд толһадк өврән һарһҗ хайчкад, тегәд ахиннь толһадк өвс яһҗ хайхинь медхич.
LUK.6.43	– Сән модн му темс өгшго, болв му модн сән темс өгдмн биш. 
LUK.6.44	Модн темсәрн медгднә. Көгләс инҗр таслҗ авад, таслҗ авч болдго биший, тедү мет хатханчгас уста үзм авч болдмн биш. 
LUK.6.45	Цаһан саната күн зүркндән хадһлсн сәәнәс сә һарһна. Хар саната күн зүркндән хадһлсн мууһасн му һарһна. Зүркнд бәәсн юмн келнд илрдмн.
LUK.6.46	– Ю хәәҗ тадн Намаг «Деед Эзн, Деед Эзн» гиһәд дууднат, зуг Мини келсн юм күцәхшит? 
LUK.6.47	Нан тал ирәд, үгм соңсад, Мини келсәр үүлән күцәдг күүг кенлә дүңцүлҗ болхинь Би ода келҗ өгнәв. 
LUK.6.48	Тиим күн гүүнәр һазр малтад, чолун деер ул тәвҗ герән тосхсн күн мет. Усн деврәд, эргәсн һарад, гер деернь асхрхла, тернь көндрсн уга, тер юңгад гихлә, гер батар тосхгдсн бәәҗ. 
LUK.6.49	Үгм соңсв чигн Мини келсәр үүлән күцәдго күүг һазр деер ул угаһар герән тосхсн күүнлә дүңцүлҗ болхмн. Усн деврәд эрс деернь асхрхла, терүнә гернь нурад хамхрҗ одсмн. Тер гер бәәсн ормд зуг хамхрха модн чолун үлдҗ.
LUK.7.1	Терүг соңссн әмтнд келсн үгән төгсәһәд, Исус Капернам балһснур йовв. 
LUK.7.2	Римин цергин ахлачин нег зарц ик күнд гемтә болад, өңгрхиннь өмн өргнд бәәсмн. Цергин ахлач зарцдан йир хару бәәсмн, 
LUK.7.3	тегәд Исусин тускар соңсад, тер Йудьян толһачнриг Терүнүр илгәв. Исус нааран ирәд, зарцм эдгәтхә гиҗ суртн гив. 
LUK.7.4	Толһачнр Исус тал ирәд:
LUK.7.4	– Эн күүнд нөкд кеҗ болҗана. 
LUK.7.5	Тер мана келн-әмтнд дурта, маднд хурл тосхҗ өгв, – гиҗ тедн икәр шунҗ сурв.
LUK.7.6	Исус толһачнриг дахад йовв. Заасн герүр өөрдҗ йовхла, цергин ахлач үүрмүдән өмнәснь илгәһәд, теднәр дамҗулҗ келүлв:
LUK.7.6	– Деед Эзн, бичә зовтн, Таниг гертән орулх чигн нанд зөв уга. 
LUK.7.7	Тегәд чигн би эврән өмнәсчн һарсн угав. Би тиим зөв угав гиҗ санҗанав. Негхн үг келтн, мини зарц дарунь эдгх. 
LUK.7.8	Би эврән күүнә медәнд бәәнәв, мини медәнд бас цергчнр бәәнә. Негнднь би «Йов» гинәв, тер йовна, дарукднь: «Нааран йов» гинәв, тер ирнә. Зарцдан би: «Энүг ке» гинәв, тер мини келсәр кенә.
LUK.7.9	Исус келсн үгинь соңсад, дегд икәр өврв, дәкәд ардаснь дахҗ йовсн олн әмтн тал эргәд хәләчкәд:
LUK.7.9	– Израиль нутгт чигн тиим ик сүзг Би үзәд угав, – гив. 
LUK.7.10	Илгәсн элчнрнь хәрҗ ирхләрн, зарц эрүл-менд бәәсинь үзцхәв.
LUK.7.11	Энүнә хөөн Исус Наин гидг хотнур йовв. Терүнә өөр сурһульчнр болн нань чигн әмтн бәәцхәв. 
LUK.7.12	Исус хотна үүднүр өөрдҗ йовсн цагт әмтн өңгрсн кү оршахар авч йовсн бәәҗ. Нег белвсн күүкд күүнә ор һанцхн көвүнь өңгрҗ. Тер күүкд күүнлә хамдан кесг хотна әмтн йовцхаҗ. 
LUK.7.13	Деед Эзн экинь үзәд, терүнд сана зовад:
LUK.7.13	– Бичә ууль, – гиҗ Тер келв.
LUK.7.14	Исус өңгрсн күүнүр өөрдәд, оршалһна яршгт һаран күргв. Терүг авч йовсн әмтн ормдан зогсв.
LUK.7.14	– Көвүн минь! Би чамд «Бос!» гиҗәнәв, – гив.
LUK.7.15	Өңгрсн көвүн толһаһан өндәлһҗ сууһад экләд үг келв, Исус терүг экднь даалһв. 
LUK.7.16	Әмтн йир икәр сүрдцхәв. Тедн Бурхиг магтад:
LUK.7.16	– Мадн дунд алдр әәлдәч бәәнә! Эврәннь келн-әмтндән нөкд болхин төлә Бурхн бууҗ ирв! – гиҗ келцхәв.
LUK.7.17	Исусин тускар зәңг Йудья нутгар болн өөрк һазрар делгүдән тархагдв.
LUK.7.18	Йохана сурһульчнр терүнд Исусин кесн йовдлмудын тускар келхлә, Йохан сурһульчнр дундас хойринь дуудҗ авад, 
LUK.7.19	Деед Эзнүр одад иигҗ суртн гиҗ илгәв:
LUK.7.19	– Бурхнас ирх зөвтә күн Та мөнвт? Аль бидн талдан кү күләхмб?
LUK.7.20	Элчнр Исус тал ирәд:
LUK.7.20	– Уснд кирслдг Йохан мадниг иим юм суртн гиҗ Танур илгәв: «Та Бурхнас ирх зөвтә күн мөнвт? Аль бидн талдан кү күләхмб?» – гиҗ сурцхав.
LUK.7.21	Исус тер цагт кесг өвчтә, гемтә, хар сәкүстә әмтиг эдгәдг бәәсмн. Кесг сохр әмтнә нүдинь секәд, хара орулдг бәәсмн. 
LUK.7.22	Тер элчнрт иим хәрү өгв:
LUK.7.22	– Йоханд хәрү ирәд үзсән, соңссан цугтаһинь келҗ өгтн: сохр әмтн үздг болна, доһлңгнь йовна, арсна өвчтәнь гемәсн цеврднә, дүлә күн соңсдг болна, өңгрснь әмдрнә, угатя әмтнд Сән Зәңг цәәлһҗ тархана. 
LUK.7.23	Нанд итксн әмтн итклән эс геехлә, буйн-кишгтә болхмн, – гив.
LUK.7.24	Йохана элчнриг йовсна хөөн Исус әмтнд Йохана тускар иигҗ келв:
LUK.7.24	– Эҗго көдә һазрур ю хәләхәр тадн йовсмт? Салькнд нәәхлсн хулсигий? 
LUK.7.25	Ю хәләхәр тадн йовсмт? Байн, үнтә хувц өмссн кү хәләхәрий? Уга. Тер юңгад гихлә, байн үнтә хувц өмсдг әмтн хаана бәәшңд бәәдмн. 
LUK.7.26	Ю үзхәр тадн одсмт? Әәлдәчиг? Э, э. Йохан әәлдәчәс деер күн, гиҗ Би таднд келҗәнәв. 
LUK.7.27	Энүнә тускар Бурхна Бичгт иигҗ бичәтә бәәнә: «Би зәңгчән урдасчн илгәнәв. Тер урдасчн Чини хаалһичинь белдх». 
LUK.7.28	Эн орчлң деер төрсн әмтн дунд Йоханас ик алдр күн уга билә гиҗ би таднд келҗәнәв. Зуг Бурхна орн-нутгт бәәсн хамгин бичкнь терүнәс ик алдр. 
LUK.7.29	Кесг әмтн болн алв цуглулдг улс Йоханыг соңсад, Бурхиг магтад, Йоханар уснд кирслгдв. 
LUK.7.30	Паршмуд болн закана багшнр уснд эс кирслгдсәрн Бурхна таалыг эвдв.
LUK.7.31	– Эн мана цагин әмтиг юунла дүңцүлҗ болхмб? Эдн кениг дурасмб? 
LUK.7.32	Тедн базрт суусн бичкн күүкдлә әдл. Эн әмтн нег-негндән иигҗ хәәкрҗәсн бичкдүд мет: «Бидн таднд бүрә бүшкүрәр айс татдг биләвидн, тадн биилдго биләт, бидн таднд һашута дуд дуулдг биләвидн, зуг тадн уульдго биләт». 
LUK.7.33	Уснд кирслдг Йохан ирнә. Тер өдмг иддго, чаһр уудго күн. Терүнә тускар хар сәкүстә күн гиҗ тадн келнәт. 
LUK.7.34	Би, Күмни Көвүн, ирв. Би чаһр уунав, хот иднәв. «Хотд дурта чаһр уудг күн, алв цуглулгчин болн килнцтә әмтнә үр» гиҗ тадн келнәт. 
LUK.7.35	Бурхна цецн ухаг седклдән орулсн күн болһн энүг үнн болдгиг лавлна, – гиҗ Исус келв.
LUK.7.36	Нег парш Исусиг тоохар герүрн дуудв. Исус паршин гер тал ирәд, ширән өөр суув. 
LUK.7.37	Тер хотнд бәәдг килнцтә нег күүкд күн Исусиг паршин герт хот ууҗахинь медчкәд, гипс шаврар кеен буһшт каңкнсн сәәхн үнртә тос авч ирәд, 
LUK.7.38	Исусин ард зогсад уульв. Һарсн нульмснь Исусин көл деер дусад һооҗад бәәв. Тиигхлә тер күүкд күн Исусин көлинь эврәннь үсәрн арчад, үмсәд, каңкнсн үнртә тос деерәснь кеҗ түркв. 
LUK.7.39	Исусиг дуудсн парш цуг энүг үзәд дотран санв: «Кемр эн күн әәлдәч болсн болхла, Бийинь көндәҗәсн күүкд күүг кен гидг күүһинь медх билә. Эн күүкд күн килнцтәлм». 
LUK.7.40	Тиигхлә Исус паршд:
LUK.7.40	– Шимон, Би чамд нег юм келхәр седҗәнәв, – гив.
LUK.7.40	– Келтн, Багш, – гиҗ тер хәрү өгв.
LUK.7.41	– Хойр күн нег эзнд өртә бәәҗ, – гиҗ Исус эклв, – Негнь тавн зун мөңг өгх зөвтә бәәҗ, наадкнь – тәвн. 
LUK.7.42	Зуг теднд мөңгн уга болад, тегәд эзнь теднә өринь хәрүлв. Эн хойр күүнәс кень эзндән икәр дурта болхмб?
LUK.7.43	– Мини санаһар, кенә өрнь ик, тернь эзндән икәр дурта болх, – гиҗ Шимон хәрүднь келв.
LUK.7.43	– Чикәр санҗанач, – гиҗ Исус келв.
LUK.7.44	Дәкәд Тер күүкд күүнүр зааһад, Шимонд иигҗ келв:
LUK.7.44	– Чи эн күүкд күүг үзҗәнч? Би чини герт ирв, чи нанд көлән уһах ус чигн кеҗ өгсн угач, эн болхла мини көлм нульмсарн уһаһад, үсәрн арчҗ хагсав! 
LUK.7.45	Чи мендлхләрн Намаг үмссн угач, эн күүкд күн болхла Намаг герт орҗ ирснәс авн Мини көлм зогслго үмсәд бәәнә. 
LUK.7.46	Чи мини толһадм олив тосар түрксн угач, эн болхла үнтә каңкнсн үнртә тосиг Мини көлдм асхад бәәнә. 
LUK.7.47	Яһад эн тиим ик дурта болдгинь Би чамд келсв. Энүнә дала килнцнь тәвгдв, тегәд чигн эн икәр дурлна. Баһ килнцтә күүнә килнцнь тәвгдхлә, тер баһар дурлна.
LUK.7.48	Дәкәд Исус күүкд күүнд келв:
LUK.7.48	– Чини килнцчн тәвгдв.
LUK.7.49	Наадк гиичнр:
LUK.7.49	– Әмтнә килнц чигн тәвдг эн кен болҗахмб? – гиҗ санцхав.
LUK.7.50	Исус болхла, күүкд күүнд:
LUK.7.50	– Чини иткл чамаг аврв. Менд йов! – гиҗ келв.
LUK.8.1	Энүнә хөөн Исус балһсд-селәдәр эргәд йовад, Бурхна йосна туск Сән Зәңг цәәлһҗ тархав. 
LUK.8.2	Терүнлә хамдан арвн хойр сурһульчнр болн нег цөөкн күүкд улс йовсмн. Тедн дунд зәрмнь хар сәкүснәс сулдсн, зәрмнь гемәс эдгсн бәәҗ. Долан хар сәкүснәс сулдсн Магдален хотна Марий, 
LUK.8.3	Херодын герин Хуза гидг һардачин аваль Йохана, Сусанна болн нань чигн күүкд улс теднд мөңгәр дөң болҗ йовсмн.
LUK.8.4	Олн зүсн хотнас ирсн кесг әмтн Исусин өөр ирҗ хурв, болв Тер әмтнд үлгүрләд иигҗ келв:
LUK.8.5	– Нег күн тәрә тәрхәр йовҗ. Буудяг цацҗ хайхла, зәрмнь хаалһ деер тусҗ унв, тедниг әмтн көләрн ишкәд уга кев, шовуд чоңкад идчкв. 
LUK.8.6	Зәрмнь чолута һазрт унв, урһхларн усн баһ болад тедн хагсҗ одв. 
LUK.8.7	Зәрм буудя урһсн хатханчг заагт унв, хатханчг улм нигтәр урһад, тер буудя бүтәд хатҗ одв. 
LUK.8.8	Зәрмнь болхла сән урһцта һазрт тусв. Тедн урһад, буудя болһн зун холван ик урһц өгв, – гиһәд үгән төгсәһәд, Исус:
LUK.8.8	– Соңсхар седснь, соңстн! – гиҗ чаңһур келв.
LUK.8.9	Терүнә сурһульчнр:
LUK.8.9	– Эн үлгүрин учр-утхнь юундв? – гиҗ сурцхав.
LUK.8.10	Исус теднд:
LUK.8.10	– Бурхна йосна туск нууц медрл таднд өгсн билә. Талдан әмтн хәләһәд бичә үзтхә гиһәд, соңсад бичә медтхә гиһәд, Би теднд үлгүр олзлад келҗәнәв. 
LUK.8.11	Эн үлгүрин чинрнь эн: буудя гисн – Бурхна үг. 
LUK.8.12	Хаалһ деер унсн буудя гисн – иим әмтн, тедн Бурхна үг соңсна, зуг тедниг иткҗ әмән бичә авртха гиһәд эрлг ирәд, теднә зүркнәс Бурхна үгмүдиг булаҗ авад йовҗ одна. 
LUK.8.13	Чолута һазрт унсн буудя гисн иим әмтн: тедн ик байртаһар үг соңсад, седклдән авна. Зуг тер үгмүд уңг-көрң уга экнлә әдл болна. Әмтн тер үгд бичкн зуур иткнә, зуг ик зовлң сөрлһн ирхлә, тесҗ чадхш. 
LUK.8.14	Зәрм әмтн Бурхна үг соңсна, зуг җирһлин килмҗд, зөөрт, байрт даргдад Бурхна йоснд олзта биш болна. Тедн хатханчг заагт унсн буудя мет. 
LUK.8.15	Сән урһцта һазрт унсн буудя гиснь – Бурхна үг соңсад, седклдән хадһлад, бийән батар тесвртәһәр бәрдг, дала урһц өгдг улс, – гив.
LUK.8.16	– Кен чигн шаман шатаһад, сав дотр эс гиҗ орн дор тәвхш, зуг герт орҗ ирсн әмтн үзтхә гиҗ терүг тәвц деер тәвнә. 
LUK.8.17	Нег чигн эс илдкгдсн нууц юмн уга, әмтнәс бултулҗ эс медүлсн нег чигн юмн уга. 
LUK.8.18	Мини келсн үгиг оньган өгәд соңстн, юңгад гихлә, бәәснднь улм немгдх; болв угаһаснь бәәнә гиҗ сансин чигн авгдх, – гиҗ Исус келв.
LUK.8.19	Исус тал экнь болн дүүнрнь ирсмн, зуг әмтн дала болад, тедн Исусур орҗ чадсн уга. 
LUK.8.20	Нег күн Исуст:
LUK.8.20	– Тана эк болн дүүнр һаза зогсҗана, тедн Таниг үзхәр седҗәнә, – гиҗ келнә.
LUK.8.21	Исус теднд:
LUK.8.21	– Бурхна үг күцәһәд соңсҗасн әмтн мини экм болн дүүнрм, – гиҗ келв.
LUK.8.22	Тер өдрмүдин негнднь Исус сурһульчнртан иигҗ келв:
LUK.8.22	– Эн нууриг һатлад, телтр көвәд күрхмн.
LUK.8.22	Тедн оңһц дотр орҗ сууһад йовв. 
LUK.8.23	Нууриг һатлҗ йовхларн Исус унтҗ одв. Тер дарунь һалв салькн көдләд, оңһц усар дүүрв, теднд чивх аюл учрв. 
LUK.8.24	Сурһульчнр Исус тал өөрдәд:
LUK.8.24	– Багш! Багш! Бидн уснд чивн гиҗәнәвидн, – гиҗ Терүг серүлв.
LUK.8.24	Исус серәд, салькиг болн дольгаг хөрв. Салькн көдлхән уурв, эргндк бәәдл тогтнв.
LUK.8.25	– Тана иткл альдв? – гиҗ Исус сурһульчнрасн сурв.
LUK.8.25	Тедн әәһәд өврәд, нег-негнәсн сурцхав:
LUK.8.25	– Салькнд чигн, уснд чигн эн зәрлг болна, тедн үгинь соңсна. Кен гидг күмб эн?
LUK.8.26	Тедн Һалильяс туслцад бәәх нуурин көвәд бәәсн Геразин
LUK.8.27	Исус оңһцас һарад һазр ишкхлә, дала хар сәкүсәр эзлгдсн өөрк хотна нег күн Терүнд харһв. Кесгәс авн тер хувцн уга, чирм нүцкн бәәһәд, әмтн бәәдг герт биш кү оршадг хадын көндәд бәәршдг бәәсмн. 
LUK.8.28	Тер күн Исусиг үзәд һазр элкдҗ унад, му ду һарад хәәкрв:
LUK.8.28	– Деед Бурхна Көвүн Исус, нанас юн чамд кергтәв? Буйн болтха, бичә намаг зова!
LUK.8.29	Исус хар сәкүснд: эн күүнәс һар гиҗ заксн учрас хар сәкүсн Исуст тиигҗ келҗ. Кесг дәкҗ хар сәкүсн тер күүг эзлдг бәәсмн, тегәд чигн энүнә һар-көлинь цевәр күләд, бәрәнд суулһв чигн тер күн цевән хамхлад, хар сәкүснд көөгдәд, эҗго һазрт зулад йовҗ оддг бәәсмн. 
LUK.8.30	Исус терүнәс:
LUK.8.30	– Чини нерн кемб? – гиҗ сурв.
LUK.8.30	– Түмн, – гиҗ тер хәрү өгв, юңгад гихлә, терүнә дотр дала хар сәкүсн орсн бәәҗ, 
LUK.8.31	болв тедн Исусиг йорал уга гүн һазрур мадниг бичә йовул гиҗ эрв. 
LUK.8.32	Тенд уулын ташуд ик дала һахас идшлҗ йовҗ, болв хар сәкүсд һахас дотр орх зөв сурв. Исус теднд зөв өгв. 
LUK.8.33	Хар сәкүсд тер күүг үлдәһәд, һахас дотр орхла, һахас генткн чагчм эрг деерәс гүүһәд, нуурин уснд унад чивҗ одцхав. 
LUK.8.34	Һаха хәрүлсн улс учрсн йовдлыг үзәд, балһсна әмтнд болн эргндк хотн болһнд бәәсн улст энүнә тускар келҗ өгв. 
LUK.8.35	Әмтн юн учрсинь хәләхәр ирцхәв. Тедн Исус тал ирәд, хар сәкүсдәс сулдсн күүг Исусин көлднь хувц-хунртаһан эрүл ухата суусинь үзчкәд, дегд икәр сүрдв. 
LUK.8.36	Тер күн яһҗ эдгсинь үзсн әмтн наадк әмтнд келҗ өгв. 
LUK.8.37	Геразин гидг һазрин цуг әмтн икәр әәһәд, Исусиг мана һазрас цааран йов гиҗ сурцхав. Исус оңһц дотр орад, хәрү усчв. 
LUK.8.38+LUK.8.39	Хар сәкүсдәс сулдсн күн Терүнлә хамдан йовхар сурв.
LUK.8.38+LUK.8.39	– Герүрн хәр, Бурхн чамд ю кесинь әмтнд келҗ өг, – гиҗ Исус хәрү өгәд, тер күүг герүрнь йовулв.
LUK.8.38+LUK.8.39	Тер күн йовад, эврәннь хотна әмтнд Исус терүнд ю кесинь келв.
LUK.8.40	Исус хәрү ирхлә, Терүг олн әмтн тосв. Яһад гихлә, тедн Исусиг күләв. 
LUK.8.41	Хурлын толһач Яир гидг нег күн ирәд, Исусин көлднь унад, герүрм ирит гиһәд сурв. 
LUK.8.42	Тер юңгад гихлә, терүнә ор һанцхн арвн хойрта күүкн өңгрхин өмн өргнд бәәҗ. Исусиг тиигәрән йовсн цагт кесг әмтн өөрнь нирглдв. 
LUK.8.43	Нег күүкд күн арвн хойр җилдән цусн һардг гемәр гемтдг бәәсмн. Тер эмчнрт цуг мөңгән өгсмн, зуг нег чигн эмч терүг эдгәҗ чадсн уга. 
LUK.8.44	Күүкд күн Исусур ардаснь өөрдәд, Терүнә хувцнд һарарн күрв. Тер дарунь цуснь һардган уурв.
LUK.8.45	– Кен Намаг һарарн көндәв? – гиҗ Исус сурв. Цуһар: «Би көндәсн угав» гицхәв. Тиигхлә Пётр келв:
LUK.8.45	– Багш! Тана эргнд дала әмтн бәәнә. Цуһар энд-тендәснь шахҗ дәврҗәнә.
LUK.8.46	– Нег күн Нанур һарарн күрв, тегәд Нанас күчн һарсинь Би меддв, – гиҗ Исус хәрүднь келв.
LUK.8.47	Тиигхлә күүкд күн әмтнд бийән медүллго бәәҗ чадшгоһан үзәд, Исус тал өөрдәд, көлднь чичрәд унв. Олн әмтнә өмн тер яһҗ Исуст һарарн күрәд, тер дарунь эдгсән келҗ өгв. 
LUK.8.48	Тиигхлә Исус терүнд келв:
LUK.8.48	– Күүкн минь! Чини иткл чамаг эдгәв. Амулң менд йов!
LUK.8.49	Исус үгән төгсәһәд уга бәәтл Яир гидг хурлын толһачур гертәснь элч ирәд:
LUK.8.49	– Чини күүкнчн өңгрҗ одв, Багшиг бичә үүмүл, – гиҗ келв.
LUK.8.50	Исус энүг соңсад, Яирд:
LUK.8.50	– Бичә ә, итк, болв күүкнчн эдгх, – гиҗ келв.
LUK.8.51	Яирин герүр ирчкәд, Исус кү тәвсн уга, зуг Пётрлә, Йоханла, Яковла болн күүкнә эк-эцклә гер дотр орв. 
LUK.8.52	Әмтн күүкн өңгрҗ одв гиһәд оркрад ууляд бәәцхәв.
LUK.8.52	– Бичә уультн, эн күүкн өңгрсн уга, зуг унтҗ кевтнә, – гиҗ Исус келв. 
LUK.8.53	Цуһар Терүнә үгд инәлдцхәв, юңгад гихлә, тедн күүкиг өңгрсинь медсн бәәҗ. 
LUK.8.54	Исус күүкиг һараснь авад:
LUK.8.54	– Күүкн, бос! – гив.
LUK.8.55	Күүкнә цогцднь сүмсн орад, тер дарунь босв. Исус:
LUK.8.55	– Күүкнд хот өгтн, – гив.
LUK.8.56	Эк-эцкнь йир икәр өврв, зуг Исус:
LUK.8.56	– Цуг энүнә тускар күүнд бичә келтн, – гиҗ закв.
LUK.9.1	Исус арвн хойр сурһульчнран цуглулад, теднд цуг хар сәкүсдиг һарһҗ көөх болн әмтнә гем эдгәх күч болн йос өгв. 
LUK.9.2	Дәкәд тедниг Бурхна йосна тускар ном умшҗ тархахин төлә болн гемтә әмтиг эдгәхин төлә илгәв.
LUK.9.3	– Хаалһд юм бичә автн: тайгчн, түңгрцгчн, өдмгчн, мөңгнчн, сольдг хувцчн бичә автн. 
LUK.9.4	Ямаран герт орв чигн хотнас һартл тендән үлдтн. 
LUK.9.5	Кемр әмтн тадниг эс орулхла, тадн тер хотнас һарч йовхларн, көлин тавгт наалдсн шораһинь саҗад һартн. Тер темдг теднә гемин герч болҗ һарх, – гиҗ Исус сурһульчнртан келв.
LUK.9.6	Тиигәд сурһульчнр хотн болһниг эргҗ йовад, Сән Зәңг тархаҗ, кесг әмтиг делгүдән эдгәҗ йовсмн.
LUK.9.7	Эн йовдлмудын туск зәңг Һалильян Херод гидг һардачд чигн күрв. Херод Исусин тускар ю ухалхан медҗ чадлго бәәв, юңгад гихлә, Исусин тускар олн зүсн зәңг соңсгдв. Зәрмнь Терүг үксн Йохан әмдрв гиҗ, 
LUK.9.8	зәрмнь – Элья ирҗ гив, зәрмнь болхла кезәңк әәлдәч әмдрҗ гиҗ келсмн. 
LUK.9.9	Херод:
LUK.9.9	– Йохана толһаһинь би хәәчлә харһуллав. Иим зәңг кенә тускар нанд соңсгдад бәәдг болхв? – гиһәд, Исусиг үзх арһ хәәв.
LUK.9.10	Апостолмуд хәрҗ ирәд, цуг күцәсн кергән Исуст келҗ өгв. Тедниг дахулад, Исус Бетсәд гидг хотна өөр бәәсн нег эҗго һазрур күрәд ирв. 
LUK.9.11	Әмтн цуг энүг медәд, Терүг дахцхав, Исус теднлә мендләд, Бурхна йосна тускар келәд, эдгәх кергтә әмтиг эдгәв. 
LUK.9.12	Өдр чиләд ора болҗ йовла, арвн хойр сурһульчнр Терүнүр ирәд:
LUK.9.12	– Эн әмтиг өөрк хотдар болн селәдәр йовултн. Тедн бийдән хонх һазр болн уух хот олҗ автха. Бидн эҗго һазрт бәәнәлм, – гив.
LUK.9.13	Исус теднд:
LUK.9.13	– Тадн бийстн эднд хот өгтн, – гив.
LUK.9.13	Хәрүднь сурһульчнр келв:
LUK.9.13	– Манад тавхн өдмг болн хойрхн заһсн бәәнә. Йовад цуг эн әмтнд хот хулдҗ авхмн болвза? – гив.
LUK.9.14	Тенд тавн миңһн күн бәәсмн, зуг Исус сурһульчнртан:
LUK.9.14	– Эн әмтиг йилһҗ авад, тәвәдәр һазрт суулһтн, – гив.
LUK.9.14	Сурһульчнр Исусин келсәр кев. Цуһар тиигәд сууцхав. 
LUK.9.15+LUK.9.16	Исус тавн өдмг болн хойр заһс авад, теңгр хәләһәд, Бурхнд ханлт өргв. Тиигчкәд өдмгиг әңг-әңгәр хуһлв. Исус сурһульчнрт хот өгв, тедн әмтнд түгәв. 
LUK.9.17	Цуһар хотынь идәд цадв. Сурһульчнр болхла үлдсн хотынь цуглулхла, арвн хойр сав дүүрң болв.
LUK.9.18	Нег дәкҗ Исус һанцарн зальврҗала. Сурһульчнр Терүнлә бәәлә. Тер сурһульчнрасн:
LUK.9.18	– Әмтн Намаг кенд тоолҗана? – гиҗ сурв.
LUK.9.19	Тедн иим хәрү өгв:
LUK.9.19	– Зәрмнь Таниг уснд кирслдг Йоханд тоолна, зәрмнь Таниг Элья гинә, зәрмнь болхла ик кезәнә бәәсн әәлдәч ода әмдрҗ гиҗ келнә.
LUK.9.20	– Тадн Намаг кенд тоолҗант? – гиҗ Исус сурв.
LUK.9.20	Пётр:
LUK.9.20	– Та Бурхна Христос, – гив.
LUK.9.21	Исус теднд Бийинм тускар күүнд төрүц бичә келтн гиҗ саглв, 
LUK.9.22	дәкәд немҗ келв:
LUK.9.22	– Би, Күмни Көвүн, кесг зовлң эдлхв. Намаг толһачнр, ах гелңгүд болн закана багшнр һәәлҗ көөх. Би әмнәсн хаһцх зөвтәв, зуг һурвдгч өдртнь әмдрхв.
LUK.9.23	Цааранднь Исус цуг әмтнд:
LUK.9.23	– Кен Намаг даххар седхлә, эврәннь хаалһан үлдәҗ, өдр болһн кирс авад, Бийм дахтн. 
LUK.9.24	Юңгад гихлә, кен эврәннь әмән харсхар седхлә, терүгән геех, болв Мини төлә әмән өгсн күн әмән харсҗ аврх. 
LUK.9.25	Кемр күн цуг нарт делкәг эзлҗ авхла, зуг седклән үрәхлә эс гиҗ әмән геехлә, ямаран олз тер күүнд бәәхмб? 
LUK.9.26	Кен Нанас болн Мини үгмүдәс ичхлә, терүнәс Эврәннь болн Эцкин туурмҗд, Бурхна элчнрин туурмҗд ирсн Күмни Көвүн чигн ичх. 
LUK.9.27	Би таднд үнәр келҗәнәв. Ода энд зогсҗасн тадн дундас зәрмнь Бурхна орн-нутгиг эс үзтл өңгршго, – гиҗ зәрлг болв.
LUK.9.28	Цуг энүг келсн хөөн нәәмн хонг үлү давв. Исус Пётриг, Йоханыг болн Яковиг дахулад, уулын ора деер зальврхар һарв. 
LUK.9.29	Зальврҗасн цагт Терүнә чирәнь генткн оңдарад, хувцнь цәәһәд, цәкллһнлә әдләр гилвкв. 
LUK.9.30+LUK.9.31	Терүнлә хойр күн күүндцхәв. Тедн – Моше Элья хойр бәәҗ. Тедн ик герләр асҗ гилвкәд бәәв. Моше Элья хойр Ерусалимд болх Исусин үклин тускар келв. Терүнә үкл Бурхна таал күцәх. 
LUK.9.32	Пётр үүрмүдләһән үргләд, нөөртән диилгдәд унтҗ одв. Генткн серәд, Исусин туурмҗин герл-гегәниг болн Терүнлә зогсҗасн хойр залу күүг тедн үзцхәв. 
LUK.9.33	Тедн Исусиг үлдәһәд йовхар седхлә, Пётр:
LUK.9.33	– Багш, энд йир сән! Һурвн сег тәвий: негнь Чамд, хойрдгчнь Мошед, һурвдгчинь Эльяд, – гив.
LUK.9.33	Тер цагт Пётр эврән ю келҗәхән медсн уга бәәҗ. 
LUK.9.34	Пётр үгән чиләһәд уга бәәтл, генткн үүлн бууҗ ирәд тедниг бүркв. Пётр, Йохан, Яков һурвн үүлн дотр бәәсндән икәр сүрдцхәв. 
LUK.9.35	Үүлн заагас: «Эн Мини Көвүн, Би энүг онц йилһҗ авв. Энүнә үгинь соңстн» гисн дун соңсгдв. 
LUK.9.36	Тер дун тагчг болхла, Исус саак кевәрн һанцарн үлдв. Сурһульчнр энүг нууһад, үзсн юман тер цагт күүнд келсн уга.
LUK.9.37	Маңһдуртнь тедн уул деерәс бууҗ ирхлә, Исусиг олн әмтн тосв. 
LUK.9.38	Генткн олна дунд бәәсн нег күн хәәкрв:
LUK.9.38	– Багш! Буйн болтха, мини көвүһм хәләһит! Тер ор һанцхн көвүһм! 
LUK.9.39	Нег хар сәкүсн терүг эзлнә. Көвүм генткн му дууһар хәәкрнә. Шүрүснь татад, амнаснь көөсн һарна. Хар сәкүсн көвүһм зоваһад үлдәҗәхш. 
LUK.9.40	Би Чини сурһульчнриг тер хар сәкүснд зәрлг болҗ көөтн гиҗ эрәд сурлав, зуг тедн юм кеҗ чадсн уга.
LUK.9.41	– Яһсн иткл уга, килнцтә улсвт! Кедү күртл Би таднла бәәһәд тесхмб? Көвүһән нааран авч ир, – гиҗ Исус келв.
LUK.9.42	Көвүн өөрдҗ йовхла, хар сәкүсн тер көвүг һазр деер хаяд, көвүнә һар көлин шүрүсн татв. Зуг Исус тер хар сәкүсиг хөрҗ көөҗ һарад, көвүг эдгәҗ, эцкиннь һартнь өгв. 
LUK.9.43	Цуг әмтн Бурхна күчнд болн туурмҗд йир икәр өврцхәв.
LUK.9.43	Цуһар Исусин кесн үүлд өврсн цагла Тер сурһульчнртан:
LUK.9.44	– Оньган өгәд, Мини келсн үг соңстн: Намаг, Күмни Көвүг, әмтнә һарт өгх, – гив. 
LUK.9.45	Зуг тедн Исусиг ю келҗәхинь медсн уга. Яһад гихлә, тер үгмүдин чинрнь теднәс нуугдсн бәәҗ. Зуг ю келҗәхинь сурхас тедн әәцхәв.
LUK.9.46	Нег дәкҗ сурһульчнр дунд кень теднәс хамгин алдр болх? гих зүтклдән болв. 
LUK.9.47	Исус теднә ухаг медәд, бичкн үриг теврәд, өөрән зогсав.
LUK.9.48	– Мини нернә төлә иим бичкн үриг орулҗ авснь Намаг орулҗ авх, Намаг орулҗ авдгинь Намаг илгәсн Бурхиг орулх. Тадн дундас хамгин бичкнь хамгин алдр болх, – гиҗ Исус келв.
LUK.9.49	– Багш! Бидн Тана нерн деерәс хар сәкүсдиг көөҗәсн кү үзләвидн, бидн терүг хөрәд зогсалавидн, юңгад гихлә, тер маднла йовхш, – гиҗ Йохан келв.
LUK.9.50	– Бичә хөртн. Таднла сөрү эс бәәснь таднла хамдан, – гиҗ Исус терүнд келв.
LUK.9.51	Исусиг хәрү теңгр тал өөдлҗ йовх цаг ирхлә, Тер Ерусалим тал одхар шиидв. 
LUK.9.52	Исус түрүләд элчнрән илгәв, тедн Шамарьян һазрин нег хотнд орад, Терүг иртл цуг юминь экләд белдв. 
LUK.9.53	Зуг тер хотна әмтн Исусиг герүрн орулсн уга, яһад гихлә, Тер Ерусалим тал йовҗ йовхнь медгдв. 
LUK.9.54	Яков болн Йохан гидг сурһульчнр энүг үзснә хөөн хордад сурв:
LUK.9.54	– Деед Эзн! Мана келсәр теңгрәс һал һарад эдниг уга кетхә гиҗ седҗәнт? – гив. 
LUK.9.55	Зуг Исус тедн тал эргҗ хәләһәд хөрв. 
LUK.9.56	Тегәд тедн талдан хотнур йовв.
LUK.9.57	Тедниг йовҗ йовхла зуурнь нег күн Исуст келв:
LUK.9.57	– Таниг альд эс йоввчн би дахҗ йовхдан белмб, – гиҗ келв.
LUK.9.58	Исус иим хәрү өгв:
LUK.9.58	– Арат эврәннь нүктә, шовуд эврәннь үүртә, Нанд, Күмни Көвүнд, толһаһан тәвҗ амрх һазр уга.
LUK.9.59	Талдан күүнднь Исус:
LUK.9.59	– Намаг дах, – гив.
LUK.9.59	Зуг тер күн иим хәрү өгв:
LUK.9.59	– Деед Эзн, нанд герүрн хәрәд, өңгрсн эцкән оршах зөв өгит, – гив.
LUK.9.60	Исус терүнд келв:
LUK.9.60	– Үксн әмтн эврәннь үксн күүһән оршатха, чи болхла Нанла йовад Бурхна йосиг делгрүл, – гиҗ келв.
LUK.9.61	Дәкәд нег күн терүнд:
LUK.9.61	– Би Таниг дахнав, Деед Эзн, зуг түрүләд нанд гер-бүлтәһән мендлҗ һарх цаг өгтн, – гив.
LUK.9.62	– Андсх бәрҗәһәд, ардаран оньдин хәләһәд бәәдг күн Бурхна орн-нутгт керг уга күн болҗана, – гиҗ Исус хәрүднь келв.
LUK.10.1	Энүнә хөөн Исус дәкәд далн хойр сурһульчнриг шүүҗ авад, хошадар Бийәсн өмн илгәв. Тедн хотн болһнд орад, Исус йовх һазрар йовх зөвтә бәәҗ. 
LUK.10.2	Тер сурһульчнртан:
LUK.10.2	– Хурах урһц дала, көдлмшчнр баһ. Урһсн урһц хурах көдлмшчнриг илгәтхә гиҗ хадлһна Эзнд зальвртн! – гиҗ келв.
LUK.10.3	– Йовтн! Хәләтн, Би тадниг олн чонмудын дунд бәәх хурһдыг илгәҗәсн мет илгәҗәнәв. 
LUK.10.4	Кетчән, түңгрцгән, селх буршмган бичә автн. Зууран харһсн әмтнлә бичә мендлтн. 
LUK.10.5	Күүнә герт орн түрүләд: «Тана гер бүлтн амулң менд бәәтхә», – гиҗ келтн. 
LUK.10.6	Кемр тер герт эвтә күн бәәхлә, эв терүнд өггдх, кемр эв уга болхла, «амулң менд бәәтн» гиснтн таднур хәрү ирх. 
LUK.10.7	Тер герт гиичлтн. Өгсн хотынь идтн, уутн, юңгад гихлә, көдлмшч эврәннь көдлмшин ашинь эдлх зөвтә. Гер болһниг соляд бичә йовтн. 
LUK.10.8	Тана ирсн ямаран чигн хотнд тадниг герүрн күн орулхла, өгсн хотынь уутн. 
LUK.10.9	Тенд гемтә әмтиг эдгәтн. Бурхна йосн таднур өөрдв гиҗ келтн. 
LUK.10.10	Кемр ямаран чигн хотнд тадниг герүрн күн эс орулхла, тер хотна уульнцсар йовҗ йовад: 
LUK.10.11	«Мана тавгт наалдсн тана хотна шораһитн бидн саҗад, таднд хәрү өгчәнәвидн. Тер бийнь медтн, Бурхна йосн өөрдв!» гиҗ келтн. 
LUK.10.12	Би таднд келҗәнәв, тер өдр Содом балһснас дор тер хотнд болх. 
LUK.10.13	Хоразина әмтн, зовлңган эдлхит! Бетсәдин әмтн, басл зовлңган эдлхит! Танад учрсн Бурхна өвәрцс Тирин әмтн болн Сидона әмтн үзсн болхла, тедн кезәнәһә хар хувц өмсәд, толһадан үмс цацад, килнцтә җирһлән үлдәх билә. 
LUK.10.14	Тер учрар Зарһин өдрт Тирәс болн Сидонас дор таднд му болх. 
LUK.10.15	Чи, Капернам, чамаг теңгрт өргх гиҗ санҗанчи? Уга, чи үклин һазрт тусхич! 
LUK.10.16	Тадниг соңссн күн Намаг чигн соңсна, болв тадниг һолснь Намаг һолна. Намаг һолсн күн Намаг илгәсн Бурхиг һолна, – гиҗ Исус келв.
LUK.10.17	Далн хойр сурһульчнр байрлад, Исус тал ирцхәв.
LUK.10.17	– Деед Эзн! – гиҗ тедн келв, – мадниг Тана нерн деерәс зәрлг болхла, хар сәкүсд чигн мана үгд орна.
LUK.10.18	Исус иим хәрү өгв:
LUK.10.18	– Би эрлгиг үзләв. Тер цәкллһн мет теңгрәс унла. 
LUK.10.19	Бийдән хорлтан угаһар хорта моһа болн чим хорха ишкх, өшәтнә чидлиг дааҗ диилх йос Би таднд өгв. 
LUK.10.20	Зуг хар сәкүсд тадна медәнд орҗана гиҗ байрлхин ормд тадна нерд теңгрт бичәтә гиҗ байрлтн.
LUK.10.21	Исус Әрүн Сәкүснә байрар дүүрәд келв:
LUK.10.21	– Теңгрин болн һазрин Эзн, Аав Минь! Би Танд магтал өргҗәнәв! Та энүг цецн ухата, сурһульта әмтнәс нууһад, эгл бичкдүдт секҗ цәәлһүт! Аав минь, цуг энүнд Тана цаһан саната дурна нилч үзгдҗәнә. 
LUK.10.22	Теңгрин Эцкм цугинь Нанд даалһв. Эцкәс даву Көвүг кен болдгиг кен чигн күн медхш. Көвүнәс даву Эцк кен болдгиг кен чигн күн медхш. Болв Көвүн Эцкин тускар күүнд медүлхәр седхлә, тернь Эцкиг меднә.
LUK.10.23	Цааранднь Тер эврәннь сурһульчнр тал хәләһәд, шишлң теднд иигҗ келв:
LUK.10.23	– Тана үзсн юмиг үзсн нүдн буйн-кишгтә! 
LUK.10.24	Би таднд келҗәнәв, кесг әәлдәчнр, кесг хаадуд тана үзсн цуг юмиг үзхәр седлә, зуг үзсн уга, тана соңсҗах юмиг соңсхар седлә, зуг соңсҗ чадсн уга.
LUK.10.25	Нег закана багш өмәрән һарад, Исусиг сөрхин төлә иим сурвр өгв:
LUK.10.25	– Багш, мөңк җирһл авхин төлә би ю кех зөвтәв?
LUK.10.26	– Заканд юн бичәтә? Чи тенд ю умшвч? – гиҗ Исус хәрүднь сурв.
LUK.10.27	Тер иим хәрү өгв:
LUK.10.27	– Эврәннь Бурхндан әрүн седкләрн, үнн зүркәрн, бәәсн күчәрн болн бәәсн уха-санаһарн дурта бол, өөрк күүндән бийдән дурта кевәр дурл, – гиҗ бичәтә.
LUK.10.28	– Чи чикәр хәрү өгвч. Тиигәд ке, тиигхлә чи әмд бәәхич, – гиҗ Исус келв.
LUK.10.29	Зуг закана багш бийән цеврлхәр седәд:
LUK.10.29	– Мини хаҗудк күн гисн кемб? – гиҗ сурв.
LUK.10.30	Исус хәрүднь иигҗ келв:
LUK.10.30	– Нег күн Ерусалимас Ерихо хотнур йовҗ. Зуурнь терүнд деермчнр харһв. Тедн тер күүнә хувц-хунринь булаҗ авад, бийинь үкн гитлнь цокҗ-цокҗ хаяд йовҗ одцхав. 
LUK.10.31	Энүнә дару тер хаалһар нег гелң йовҗ, тер күүг үзәд, хаҗудк хаалһар һарад йовҗ одна. 
LUK.10.32	Тиим кевәр чигн Левихнә күн кев. Тер бас тер ормд күрәд, шавта күүг үзәд, хаҗудк хаалһар һарад йовҗ одҗ. 
LUK.10.33	Тер хаалһар йовсн Шамарьян һазра күн болхла тер күүнлә харһлдн үзәд санань зовв. 
LUK.10.34	Зовҗах күүнд өөрдәд, шавинь тосар болн чаһрар уһаҗ, цевр кенчрәр боов. Цааранднь шавтсн күүг элҗгн деерән суулһад, гиичлүрүр авч ирәд, тендән килмҗән күргв. 
LUK.10.35	Маңһдуртнь Шамарьян күн һарч йовад, гиичлүрин эзнд хойр өдрин җалвинь өгәд: «Энүнд килмҗән өгтн, кемр эн мөңгн эс күрхлә, би хәрү ирхләрн дәкәд мөңг өгнәв», – гив. 
LUK.10.36	Эн һурвн әмтнәс, тана санаһар, зовҗах күүнд кень хамгин өөрхн болв? – гиҗ сурв.
LUK.10.37	Закана багш:
LUK.10.37	– Терүг хәәрлсн күн өөрхн болх, – гив.
LUK.10.37	Тиигхлә Исус терүнд:
LUK.10.37	– Чи йовад бас тиигҗ ке, – гив.
LUK.10.38	Зууран Исус сурһульчнртаһан нег хотнд одв. Тенд Марта гидг нертә күүкд күн ирҗ тедниг гертән орулв. 
LUK.10.39	Тер Мирьям гидг дү күүктә бәәсмн. Мирьям Исусин көлднь сууһад, цуг келсн үгмүдинь соңссн бәәҗ. 
LUK.10.40	Марта болхла ик дала хот кехәр сахняд үүмҗәҗ. Тер Исус тал өөрдәд:
LUK.10.40	– Тана зергәс! Мини дү күүкм цуг көдлмшиг нанд даалһсинь Та гемшәҗәхшвт? Нан тал ирәд, нөкд болтха гиһәд терүнд келхнтн, – гиҗ сурв.
LUK.10.41+LUK.10.42	– Марта, Марта, чи дала юмн бәәтхә гиҗ сахняд үүмәд бәәнәч, зуг чамд негхн юмн кергтә. Мирьям болхла бийдән хамгин сәәнинь йилһҗ авв. Энүгинь күн булаҗ авч чадшго, – гиҗ Исус хәрү өгв.
LUK.11.1	Нег дәкҗ Исус нег һазрт зальврсн бәәҗ. Терүг зальврсна хөөн сурһульчнрин негнь Исусас:
LUK.11.1	– Деед Эзн! Йохан эврәннь сурһульчнран яһҗ зальврҗ дасхла, тиим кевәр Та мадниг дасххнтн! – гиҗ сурв.
LUK.11.2+LUK.11.3+LUK.11.4	Исус теднд:
LUK.11.2+LUK.11.3+LUK.11.4	– Иигҗ зальвртн:
LUK.11.2+LUK.11.3+LUK.11.4	Мана Аав!
LUK.11.2+LUK.11.3+LUK.11.4	Нернтн әрүн болтха!
LUK.11.2+LUK.11.3+LUK.11.4	Тана йосн иртхә!
LUK.11.2+LUK.11.3+LUK.11.4	Эркн кергтә өдмгиг
LUK.11.2+LUK.11.3+LUK.11.4	Өдр болһн илгәһит!
LUK.11.2+LUK.11.3+LUK.11.4	Яһҗ бидн күүнә килнц тәвнәвидн,
LUK.11.2+LUK.11.3+LUK.11.4	Тиигҗ мана килнц тәвит!
LUK.11.2+LUK.11.3+LUK.11.4	Сөрдг юмнла бичә харһулыт! – гив.
LUK.11.5	Цааранднь Исус теднд:
LUK.11.5	– Үлгүрләд келхлә, таднас негнь эврәннь үр талан сөөни өрәллә ирәд келҗәнә: «Үр минь, һурвн өдмг нанд өгйәһәр өгич. 
LUK.11.6	Үүрм йовҗ йовад, зууран орҗ ирв, болв терүг тоох хот нанд уга». 
LUK.11.7	Тиигхлә тана үүртн: «Бичә намаг көндә. Үүдм хаалһата, би күүкдән унтулчклав. Босҗ чамд өдмг өгч чадшгов», – гиҗ хәрү өгнә. 
LUK.11.8	Үүртн танла үүрлҗәсндән тана сурсиг босад эс өгв чигн, зуг тана давтад сурсн зүткмҗд тер босад сурсн юмитн өгх. 
LUK.11.9	Тегәд чигн Би таднд келҗәнәв: Сурад бәәтн – сурситн өгх, хәәһәд бәәтн – хәәсән олҗ авхит. Үүдинь цокҗатн – таднд тәәлҗ секх. 
LUK.11.10	Сурад бәәсн күн – сурсан авчана. Хәәһәд бәәснь – хәәсән олҗана. Үүд цокҗаснд – тәәлҗ секҗәнә. 
LUK.11.11	Көвүнтн заһс сурхла, үрндән заһсна ормд хорта моһа өгх эцк тана дунд олдхий? 
LUK.11.12	Көвүнтн өндг сурхла, ямаран эцк терүнд чим хорха өгх? 
LUK.11.13	Кемр тадн килнцтә бәәввчн, эврәннь үрндән сән белг яһҗ өгхинь меднәт, тиигәд чигн тана Теңгрин Эцк Әрүн Сәкүсиг сурсн әмтнд өгх, – гив.
LUK.11.14	Нег дәкҗ Исус күүг келн уга кедг хар сәкүсиг нег күүнәс һарһҗ көөв. Хар сәкүсн һархла, тер күн үг келдг болв. Цуглрсн әмтн алң болцхав. 
LUK.11.15	Зәрмснь: «Эн хар сәкүснә нойна Баал-Зебүлин
LUK.11.16	Зәрмснь Исусиг сөрхин төлә теңгрин онц өвәрц темдгүд үзүл гиҗ сурцхав.
LUK.11.17	Исус теднә уха-санаһинь медәд:
LUK.11.17	– Дотран дәәлддг алвт болһн хоосрад ирх. Дотран таардго гер бүл болһн әңгрәд буурад одх. 
LUK.11.18	Кемр эрлг бийләһән дәәллдхлә, терүнә йосн нутг яһҗ торч бәәхмб? Тадн Намаг Баал-Зебүлин күчәр хар сәкүсдиг көөҗәнә гиҗ келҗәнәт. 
LUK.11.19	Кемр Би Баал-Зебүлин күчәр хар сәкүсдиг көөхлә, тана сурһульчнр ямаран күчәр тедниг һарһҗ көөҗәхмб? Тер учрар тана сурһульчнр тана зарһчнр болтха! 
LUK.11.20	Кемр Би хар сәкүсдиг Бурхна һарар көөҗәхлә, Бурхна йосн тадн тал ирснь лавта мөн. 
LUK.11.21	Кемр ик чидлтә болн зер-зевтә күн эврәннь герән харҗ хәләхлә, терүнә өлг-эднь әәмшг уга һазрт бәәнә. 
LUK.11.22	Зуг кемр терүнәс ик чидлтә күн дәврәд, эзинь дәәләд, эзнә нәәлсн зер-зевинь булаһад диилхлә, геринь тонад, өлг-эдинь хулхалҗ авх. 
LUK.11.23	Нанта эс бәәсн күн Нанта сөрүд бәәнә, Нанта хурадго күн тарана.
LUK.11.24	– Хар сәкүсн күүнә дотрас һарн хагсҗ одсн көдә эргәд, амрх орм хәәнә, зуг олхш. Тиигхлә тер: «Урдк бәәсн герүр би хәрү йовнав», – гинә. 
LUK.11.25	Терүг хәрү ирхләнь, гернь сәвүрдсн, цевр болна. 
LUK.11.26	Тегәд хар сәкүсн һарч йовад, бийәсн ик догшн долан хар сәкүсдиг дахулҗ авч ирнә. Тедн ирәд күүнә дотр бүүрлнә. Аштнь күн урдкасн үлү му бәәнә, – гив.
LUK.11.27	Исусиг тиигҗ келҗәсн цагла нег күүкд күн олна заагас:
LUK.11.27	– Таниг һарһад өсксн эктн буйн-кишгтә! – гиҗ хәәкрв.
LUK.11.28	– Бурхна үг соңсад күцәдг әмтн буйн-кишгтә! – гиҗ Исус хәрүднь келв.
LUK.11.29	Әмтн улм икәр хурцхав. Исус экләд келв:
LUK.11.29	– Эн үйин әмтн хар саната. Эдн Бурхна онц темдг сурна, зуг әәлдәч Йонан темдгәс үлү талдан темдгүд теднд Бурхн өгшго. 
LUK.11.30	Тер юңгад гихлә, ямаран кевәр Йона Ниневин әмтнд онц темдг болв, тиим кевәр Күмни Көвүн эн әмтнд онц темдг болх. 
LUK.11.31	Зарһин өдр өмн үзгин һазрин хатн эн цагин үйнртә босад, эдниг гемшәх. Юңгад гихлә, тер ик холас Соломон хаана цецн уха авхар ирлә. Энд болхла Соломонас ик алдр күн бәәнә. 
LUK.11.32	Зарһин өдр Ниневин әмтн эн цагин үйнртә босад, эдниг гемшәх. Тедн Йона келсн үгинь соңсад, килнцтә җирһлән үлдәцхәв. Энд болхла Йонас ик алдр күн бәәнә.
LUK.11.33	– Кен чигн күн шам шатачкад әмтнд үзгдгго һазрт тәвхш, савар терүг бүркхш. Цуһар герл үзтхә гиһәд, шаман тәвц деер тәвнә. 
LUK.11.34	Нүдн – күүнә шам мөн, кемр нүднчн цевр болхла, чи герләр дүүрхич. Кемр чини нүдн бузр болхла, чи таг харңһуһар бүркәтәч! 
LUK.11.35	Болһатн! Тана дотрк герл харңһу болвза? 
LUK.11.36	Тер төләд кемр чи герләр дүүрхлә, болв чини нег чигн мөч харңһуд эс бәәхлә, шам чамаг герлтулдг метәр чи герл өгхич, – гив.
LUK.11.37	Исус әмтиг сурһсн хөөн нег парш Терүг гер талан хот уулһхар дуудв. Исус герт ирәд, ширән өөр орм эзләд суув. 
LUK.11.38	Терүг хотын өмн һаран эс уһасинь үзәд парш алң болв. 
LUK.11.39	Зуг Исус терүнд:
LUK.11.39	– Тадн паршмуд ааһ-савиг һазаһаснь арчнат, тадна дотрк болхла ховдг бәәдләр болн хар санаһар дүүрң! 
LUK.11.40	Ухан уга әмтн! Һазакинь үүдәсн Үүдәч дотркинь чигн үүдәсн биший? 
LUK.11.41	Угатя-яду әмтнд бәәснәсн һуульһ өгтн, тиигхлә цуг юмнтн цевр болх. 
LUK.11.42	Паршмуд, тадн зовлңган эдлхит! Тер юңгад гихлә, тадн тәрсн мятас, рутас
LUK.11.43	Тадн зовлңган эдлхит, паршмуд! Юңгад гихлә, тадн хургин герт хамгин сән орм эзлнәт, талвңд әмтн таднла мендлхлә, тадн дурта болнат. 
LUK.11.44	Тадн зовлңган эдлхит, юңгад гихлә, тадн эс темдглсн үкәрлә әдл. Терүг әмтн деерәснь ишкв чигн ю ишкҗәхән медхш, – гиҗ келв.
LUK.11.45	Закана багшнрин негнь:
LUK.11.45	– Багш! Та иигҗ келәд мана тускар бас му келҗәнәт! – гив.
LUK.11.46	Исус хәрүднь:
LUK.11.46	– Тадн закана багшнр бас зовлңган эдлхит! Юңгад гихлә, тадн әмтнә нурһнд дааҗ болшго аца тәвнәт, зуг бийстн теднд хурһан чигн көндәҗ нөкд болхар төрүц седхшит. 
LUK.11.47	Тадн зовлңган эдлхит, юңгад гихлә, тадн әәлдәчнрт бумб тәвнәт, зуг тана өвк эцктн тедниг алдг билә. 
LUK.11.48	Тадн эврәннь өвк эцкнриннь кесн үүллә зөвшәрҗәхән герчлҗәнәт: тедн әәлдәчнриг алдг бәәсмн, тадн болхла әәлдәчнрт бумб тәвнәт. 
LUK.11.49	Бурхн цецн-ухаһарн иигҗ келсмн: «Би әмтнүр әәлдәчнриг болн апостолмудыг илгәнәв, зуг теднә зәрмнь алад уга кех, зәрмнь көөх». 
LUK.11.50	Тегәд чигн нарт делкә үүдснәс авн цуг алгдсн әәлдәчнрин цуснд эн үйин әмтн бурута: 
LUK.11.51	Абелин цуснас экләд тәклин ширән болн Бурхна герин хоорнд асхрсн Зехарьян цусн күртл. Эн үйин әмтн энүнәс көлтә лавта тооцаһан өгх гиҗ үнәр келҗәнәв. 
LUK.11.52	Закана багшнр, тадн зовлңган эдлхит, юңгад гихлә, тадн Бурхна номин медрлин түлкүр авлат. Тадн бийстн медрл угат, болв медрл хәәсн әмтнд оньдин харш болнат, – гиҗ келв.
LUK.11.53	Исусиг тендәс һарад йовсна хөөн закана багшнр болн паршмуд Терүнд уурлад, олн зүсн сурврмуд өгв. 
LUK.11.54	Тедн Исусиг хавхлҗ бәрхәр седцхәв. Келсн үгәс тедн буру, эндү хәәв.
LUK.12.1	Тер саамд кесг миңһн әмтн цуглрад, хоорндан шахлдад зогсҗасн цагт Исус сурһульчнртан экләд иигҗ келв:
LUK.12.1	– Паршмудын искәдг экнәс бийән саглҗ йовтн, эннь чирә хәләлһн мөн. 
LUK.12.2	Нег чигн эс илдкҗ секгдсн далд юмн уга, нег чигн эс тәәлгдсн нууц уга. 
LUK.12.3	Харңһуд тана келсн үгмүд өдрин гегәнд соңсгдх, гер дотр күүнд шимлдҗ келсн үгмүд герин ора деер чаңһур хәәкрҗ соңсгдх, – гив.
LUK.12.4	– Үүрмүд мини! Күүнә бий цогциг алдг әмтнәс бичә әәтн, цаарандан тедн энүнәс даву юм кеҗ чадшго, – гиҗ Би таднд келҗәнәв. 
LUK.12.5	Кенәс әәх кергтәһинь Би таднд келҗ өгсүв: Бурхнас әәтн, Тер тадна цогцитн алад, мөңк һалд чигн тадниг хайҗ чадх. Тиим гиҗ келҗәнәв. Бурхнас әәтн. 
LUK.12.6	Хойр деншгәр тавн богшурһа хулдгдна эсий? Зуг тедниг чигн Бурхн мартсн уга. 
LUK.12.7	Тадна толһан үсн чигн тоота! Бичә юмнас әәтн: Тадн Бурхнд кесг богшурһаһас даву үнтәт.
LUK.12.8	– «Би Исусин» – гиҗ әмтнә чирәд ил келсн күүнә тускар «Мини» – гиҗ Бурхна элчнрин өмн Би, Күмни Көвүн, илднь келхв, – гиҗ таднд келҗәнәв. 
LUK.12.9	«Би Исусин бишв» гиҗ әмтнә чирәд иләр келсн күүнә тускар «Эн күн Мини биш» гиҗ Би Бурхна элчнрин өмн гөрдҗ келхв. 
LUK.12.10	Күмни Көвүнә өмнәс үг келсн күн болһна килнцнь тәвгдх. Зуг Әрүн Сәкүснә тускар му келсн күүнә килнцнь төрүц тәвгдшго. 
LUK.12.11	Кемр хурлур тадниг һардачнрин болн йос бәрдг әмтнә өмн авч ирхлә, ю, яһҗ хәрүцхән, ю келхән сана бичә зовтн. 
LUK.12.12	Тер цагт Әрүн Сәкүсн таднд ю келхитн зааҗ өгх, – гив.
LUK.12.13	Олна заагас нег күн Исуст:
LUK.12.13	– Багш! Мини ахдм өнчән нанла хуватха гиҗ келтн, – гив.
LUK.12.14	Исус:
LUK.12.14	– Кен Намаг тадна зарһ кехин төлә эс гиҗ тадна өнч хувахин төлә тәвлә? – гив.
LUK.12.15	Цааранднь бас немҗ:
LUK.12.15	– Болһатн! Бичә хатуч болтн! Күүнә җирһлин чинрнь байн зөөрт биш, – гиҗ келв.
LUK.12.16	Дәкәд әмтнд үлгүрләд келв:
LUK.12.16	– Нег байн күүнә һазр ик урһц өгв. 
LUK.12.17	«Ода ю кехм болхв? Хураҗ авсн буудяг хадһлх орм чигн уга» гиҗ тер санв. 
LUK.12.18+LUK.12.19	«Би эврәннь хуучн буудя хадһлдг бәәриг хамхлад, шин өргн бәәр кенәв. Тер өмнкәс ик болх, тенд буудя болн өлг-эд хадһлх орм дала болх. Ода чамд кесг җилмүдт күрх зөөр бәәнә. Ууһад, идәд, байртаһар амрад җирһәд бә гиҗ келҗ болҗана. Тиигхлә иигҗ кенәв» гиҗ тер шиидв. 
LUK.12.20	Зуг Бурхн терүнд: «Ухан уга күн! Эн сө чини әмичн чамас булаҗ авх. Тиигхлә чини белдсн зөөрәс ямаран олз болхмб?» – гив. 
LUK.12.21	Кен чигн Бурхна зөөриг авлго, бийдән талдан зөөр хураһад хоршулад бәәхлә, тер ухан уга байнла әдл болна.
LUK.12.22	Цааранднь Исус эврәннь сурһульчнртан иигҗ келв:
LUK.12.22	– Тегәд чигн таднд Мини келҗәхм эн: әмд бәәхин төлә хот кергтә гиҗ, бий цогцин төлә өмсх хувц-хунр кергтә гиҗ бичә зовад бәәтн. 
LUK.12.23	Җирһл хотас деер, цогц болхла хувцнас деер. 
LUK.12.24	Керә шовудыг хәләһәд ухалтн, тедн тәрә тәрхш, хадхш, буудя хураҗ хадһлхш, тер бийнь Бурхн тедниг теҗәнә. Тадн болхла Бурхнд эн шовудас ик үлү үнтә болҗанат. 
LUK.12.25	Зовснас иштә тадн дундас кентн чигн әмн җирһлән бичкн зуур утдулҗ чадхий? 
LUK.12.26	Кемр тиим баахн юмиг күцәҗ эс чадхла, ю хәәҗ тадн наадкиннь төлә зовад бәәнәт? 
LUK.12.27	Бамб цецг яһҗ урһдгинь хәләһәд ухалтн. Эн көдлхш, утц ээрхш. Зуг Соломон хан ик алдр бәәсн бийнь тер цецгәһәс үлү сәәхн хувц өмсәд уга билә гиҗ Би таднд келҗәнәв. 
LUK.12.28	Кемр Бурхн эндр урһад бәәдг, маңһдур һалд шатх урһмлыг тиигҗ кеерүлҗ хувц өмскхлә, тадниг баһ итклтә улсиг энүнәс деер хувцлхм бишви? 
LUK.12.29	Ю идхмб, ю уухмб гиҗ бичә зовад санад бәәтн! 
LUK.12.30	Килнцтә улс цуг энүнә төлә көөлдәд бәәнә, Теңгрин Эцктн таднд юн кергтәһинь сәәнәр меднә. 
LUK.12.31	Түрүн даранднь Бурхна йосиг хәәтн, наадкинь болхла таднд Бурхн немҗ өгх. 
LUK.12.32	Мини цөөкн улс, бичә әәтн, тана Эцк таднд эврәннь орн-нутган өгх саната. 
LUK.12.33	Эврәннь өлг эдән хулдад, мөңгән угатя-яду әмтнд хуваҗ өгтн. Төрүц элдго кетч белдтн. Чилшго үнтә зөөрән теңгрт хоршулҗ хадһлтн: тенд хулхач чигн күршго, гүр чигн терүг идҗ үрәҗ чадшго. 
LUK.12.34	Тана зөөр бәәсн һазрт седкл-санантн бәәнә, – гив.
LUK.12.35	– Хувцнтн бүсләтә, шамтн шаталһата бәәтхә! 
LUK.12.36	Хүрмәс эзән күләҗәсн зарцнрла әдл болтн. Эзнтн ирәд, үүд цокхла, тер дарунь үүдән секҗ чадх арһта болтн. 
LUK.12.37	Эзнь ирәд, зарцнран серглң бәәсинь үзхлә, тер зарцнр буйн кишгтә! Би үнәр келҗәнәв, эзнь бийнь хувцан бүсләд, ширә деер хот тәвәд тедниг дуудад тоох. 
LUK.12.38	Кемр сөөни өрәллә эс гиҗ терүнәс ора цагла ирсн эзн зарцнран белн бәәсинь үзхлә, тедн буйн кишгтә. 
LUK.12.39	Дәкәд болхла кемр хулхач орҗ ирх цагинь герин эзн медхлә, тер дәврәд орсн хулхачиг герүрн тәвшго билә. 
LUK.12.40	Тадн бас белн болтн, юңгад гихлә, Күмни Көвүн тадниг эс күләҗәсн цагт күрәд ирх, – гив.
LUK.12.41	Пётр сурв:
LUK.12.41	– Багш, Та эн үлгүриг һанцхн маднд аль цуг әмтнд келҗәнт.
LUK.12.42	Деед Эзн иим хәрү өгв:
LUK.12.42	– Нәәлвртә цецн гер һарддг күн гисн кемб? Тиим күүнд эзн наадк зарцнрт цагтнь хотынь кемҗәһәр өгхиг даалһв. 
LUK.12.43	Эзнь ирәд, зарциг тиигҗ кергән күцәҗәсинь үзхлә, тер зарц буйн кишгтә болх. 
LUK.12.44	Би таднд үнәр келҗәнәв, эврәннь өлг-эдән чигн Эзн терүнд лавта даалһҗ өгх. 
LUK.12.45	Зуг кемр зарц: «Мини Эзн кесгтән иршго» гиҗ санад, наадк зарцнриг, залу болн күүкд улсиг цокад, әркән ууһад, нәәрән кехлә, 
LUK.12.46	тиим зарцин эзн терүг эс күләҗәсн өдрт, эс медҗәсн цагт ирх. Эзнь шүрүһәр терүг цааҗлад, иткл уга зарцнрин бәәх һазрур йовулх. 
LUK.12.47	Эзнә таалыг медә бәәҗ, зуг бийән белддго болн таалынь күцәхәр седдго зарц өршәңгү угаһар цокулх. 
LUK.12.48	Болв кемр эзнә таалыг медлго, зуг засглгдх йовдл һарһсн зарц баһар цокулх. Дала юм өггдснәснь икәр некгдх. Ик керг даалһгдснаснь икәр некҗ сургдх, – гив.
LUK.12.49	– Би орчлңд һал авч ирхәр ирләв. Тер шулуһар икәр падртха, гиҗ санҗанав. 
LUK.12.50	Би кирслгдх зөвтәв, тегәд чигн тер керг эс күцтл зовҗанав. 
LUK.12.51	Тадн Намаг эн орчлңд эв авч ирв гиҗ санҗант? Уга! – гиҗ Би келҗәнәв. Би әмтиг йилһҗ салһхар ирв. 
LUK.12.52	Эн цагас авн тавн күүтә гер-бүл хоорндан йилһрәд салх. Һурвнь хойрин өмнәс эс гиҗ хойрнь һурвна өмнәс босх. 
LUK.12.53	Эцкнь көвүнә өмнәс, көвүнь эцкиннь өмнәс босх, экнь күүкнә өмнәс, күүкнь экиннь өмнәс, хадм экнь бериннь өмнәс, бернь хадм экиннь өмнәс босх, – гиҗ Исус келв.
LUK.12.54	Исус олн әмтнд иигҗ келв:
LUK.12.54	– Нарн суух үзгт үүл үзхләрн, хур орх, гиҗ тадн келнәт, тегәд хур орна. 
LUK.12.55	Өмн үзгин салькн үләхлә, тадн халун болх, гиҗ келнәт, – халун болна. 
LUK.12.56	Хойр чирәтнр! Теңгр һазр хойриг шинҗлҗ хәләһәд, тадн ямаран өдр болхинь медҗ чаднат, болв ямаран цаг ода ирсинь тадн медҗ чадхшит.
LUK.12.57	– Тадн бийән шинҗлҗ хәләһәд, үннь юундв гиҗ юңгад эс ухалнат? 
LUK.12.58	Өшәтнләһән зарһин герүр йовхларн, зууран тадн терүнлә эвинь олхан хәәтн эс гиҗ тер тадниг зарһчин медәнд өгх, зарһч тадниг харулын һарт бәрүлх, тедн болхла тадниг бәрәнд суулһх. 
LUK.12.59	Үлдсн шаальг күртлән эс өгтл, тадн тер бәрәнәс сулдҗ һарч чадшгот, гиҗ Би таднд келҗәнәв, – гиҗ Исус келв.
LUK.13.1	Тер цагт Исус тал әмтн ирәд Һалилья улсла ю учрсиг келҗ өгсмн. Пилат тедниг сүмд тәкл тәксн цагт тер әмтнә цусиг сетрә малын цуснла холяд ниилүлҗ. 
LUK.13.2	Исус хәрүднь иигҗ келв:
LUK.13.2	– Эн Һалилья улс наадк Һалилья әмтнәс хамгин килнцтә болад тиигҗ зовагдҗ гиҗ тадн санҗадг болвзат? 
LUK.13.3	Уга, зуг кемр тадн килнцтә җирһлән эс үлдәхлә, тадн бас үкхит! – гиҗ Би таднд келҗәнәв. 
LUK.13.4	Шилоахин бәәшңгин дора даргдад үксн арвн нәәмн күүнә тускар ю келҗ болхмб? Тедн Ерусалимин наадк әмтнәс үлү килнцтә бәәсмн гиҗ санҗадг болвзат? 
LUK.13.5	Уга. Зуг Би таднд келҗәнәв, кемр тадн килнцтә җирһлән эс үлдәхлә, тадн бас үкллә харһхит! – гив.
LUK.13.6	Цааранднь Исус үлгүрләд иигҗ келв:
LUK.13.6	– Нег күүнә уста үзм урһдг һазрт инҗр гидг модн урһҗ. Нег дәкҗ эзн инҗр модна темс хәләхәр йовв, зуг олҗ чадсн уга. 
LUK.13.7	Тиигхлә тер күн көдләчдән: «Би һурвн җилдән инҗр темс өгнү угай гиҗ хәләхәр нааран ирнәв, болв темсн уга болна. Чавчад хайчк энүг, эн модн ю хәәҗ өңгәр энд орм эзлхмб?» – гиҗ келнә. « 
LUK.13.8	Эзн минь, дәкәд нег җилд энүгән үлдәтн. Би эн һазриг шеегәр бордад малтнав, 
LUK.13.9	дарук җилд модн темс өгхн болвза, кемр темсн уга болхла, энүг чавчад хайчкхмн», – гиҗ көдләч хәрү өгв.
LUK.13.10	Бемб өдр Исус нег хурлд әмтиг сурһла. 
LUK.13.11	Тенд нег күүкд күн бәәҗ. Тер арвн нәәмн җилд гемин сәкүснд эзлгдсн бәәҗ. Күүкд күн йосндан нурһан һооднь тинилһҗ чаддго, бөгдһр нурһта бәәҗ. 
LUK.13.12	Исус терүг үзәд, дуудҗ авад:
LUK.13.12	– Эгч минь! Чи эврәннь өвчнәсн сулдвч! – гиҗ келв.
LUK.13.13	Исус күүкд күүнә толһа деернь һаран тәвв, тернь дарунь нурһан тинилһәд, Бурхнд магтал өргв. 
LUK.13.14	Хурлын һардач Исусиг бемб өдр кү эдгәв гиһәд уурлв. Тер ирсн әмтнүр хәләһәд:
LUK.13.14	– Көдлмш кехин төлә зурһан өдр бәәнәлм! Бийән эмнүлхин төлә бемб өдрлә биш, наадк өдрмүдт ирцхәтн! – гиҗ келв.
LUK.13.15	Хәрүднь Исус терүнд:
LUK.13.15	– Хойр чирәтә әмтн! Бемб өдр тадн царан эс гиҗ элҗгнән хашаһасн һарһад, услхар һолур туунат. Тиим эсий? 
LUK.13.16	Энтн Абрахамин бүләс һарсн күүкн, эрлг энүг арвн нәәмн җилдән күлчксн бәрҗ. Тегәд эн күүкд күүг бемб өдр сулдххмн биш билү? – гиҗ сурв.
LUK.13.17	Исусиг келснә хөөн Терүнлә өшәркҗәсн әмтн ичәд эмәв, наадк улс цугтан кесн өвәрцднь икәр байрлцхав.
LUK.13.18	Цааранднь Исус:
LUK.13.18	– Бурхна йосиг юунла дүңцүлҗ болхмб? Тер ямаран гиҗ санҗанат? 
LUK.13.19	Бурхна йосиг эврәннь герин һаза тәрсн горчсин экнлә дүңцүлҗ болхмн. Тер экн нигтәр урһад, ик гидг моднд хүврв, теңгрин шовуд нисҗ ирәд, терүнә ац деернь үүрән ясдг болв, – гиҗ келв.
LUK.13.20	– Бурхна йосиг бас юунла дүңцүлҗ болх? – гиҗ Исус дәкәд сурв.
LUK.13.21	– Тертн һуйрт искәчксн экнлә әдл, күүкд күн терүг авад дөчн килограмм һуйрт тәвнә. Тер һуйр өсҗ одна, – гив.
LUK.13.22	Исус балһсд, селәд эргәд, әмтиг сурһҗ йовсмн. Исус Ерусалимур темцәд йовҗ. 
LUK.13.23	Нег күн Терүнәс:
LUK.13.23	– Тана зергәс! Цөн улс авргдхий? – гиҗ сурв.
LUK.13.23	Исус иим хәрү өгв:
LUK.13.24	– Уутьхн үүдәр орхар зүтктн, тер юңгад гихлә, кесг әмтн орхар седх, зуг орҗ чадшго. 
LUK.13.25	Герин Эзн босад үүдән хаахла, тадн үүднә ца зогсад, үүдинь цокад келхит: «Деед Эзн, буйн болтха, үүдән маднд сектн!» Зуг «Би тадниг чигн медхшв, альдас тадн ирситн чигн медхшв!» – гиҗ Тер келх. 
LUK.13.26	Тиигхлә тадн келхит: «Бидн Танла хамдан сууҗ хот уулавидн, Та мана уульнц болһнд сурһлат». 
LUK.13.27	«Би тадниг чигн, альдас тадн ирситн чигн медхшв. Му үүл кесн әмтн Нанас хооран һартн», – гиҗ Тер хәрүднь келх. 
LUK.13.28	Абрахамиг, Ицхакиг, Яковиг болн цуг әәлдәчнриг Бурхна орн-нутгт үзхләрн, зуг тадн тендәс көөгдсән медәд уульхит, шүдән хәврхит. 
LUK.13.29	Кесг әмтн зүн, барун, ар, өмн үзгәс ирәд, Бурхна орн-нутга нәәрт орман эзлх. 
LUK.13.30	Тодлҗ автн: зәрм сүүлңкнь түрүңкнь болх. Түрүңкнь сүүлңкнь болх, – гив.
LUK.13.31	Тер цагт нег цөөкн паршмуд Исус тал өөрдәд:
LUK.13.31	– Эн һазрас әрл, талдан һазрур йов, тер юңгад гихлә, Херод чамаг алхар седҗәнә, – гиҗ келв.
LUK.13.32	Исус иим хәрү өгв:
LUK.13.32	– Тер алач аратур йовад, иим үг келтн: Би хар сәкүсдиг эндр-маңһдур чигн көөһәд, әмтиг эдгәхв, болв һурвдгч өдртнь кергән дуусхв. 
LUK.13.33	Юн учрв чигн Би эндр, маңһдур, нөкәдүр, цааранднь чигн эврәннь үүлән күцәх зөвтәв, юңгад гихлә, Ерусалимас даву талдан үкх һазр әәлдәчд уга! 
LUK.13.34	Хәәрн Ерусалим, Ерусалим! Чи әәлдәчнриг уга кенәч! Чам тал илгәсн әмтиг чолуһар цокҗ алнач! Кедү дәкҗ Би чини үрдүдиг, һууҗмулмудан җивр доран цуглулсн така мет цуглулхар седләв. Тедн тиигхәр седсн уга! 
LUK.13.35	Тер учрар тана гер хоосн болтха! Би таднд келҗәнәв: «Деед Эзнә нерн деерәс ирснь әдстә!» гиҗ келтл Намаг үзшгот! – гив.
LUK.14.1	Бемб өдр Исус нег байн паршмудын ахлачин герт хот ууҗасмн. Паршмуд Исусиг шинҗлҗ суусмн. 
LUK.14.2	Терүнә өмн усн хавдр өвчтә күн сууҗ. 
LUK.14.3	Исус паршмудас болн закана багшнрас:
LUK.14.3	– Бемб өдр эдгәх йосн бәәнү аль угай? – гиҗ сурв.
LUK.14.4	Цуһар тагчг бәәв. Тиигхлә Исус гемтә күүг дуудад, эдгәһәд йовулв. 
LUK.14.5	Цааранднь Исус:
LUK.14.5	– Кемр тана көвүн эс гиҗ цар бемб өдр худгт унхла, тадн тер дарунь йовад, терүг худгас һарһҗ авхит, тиим эсий? – гиҗ сурв.
LUK.14.6	Тедн хәрүднь ю келхән медҗ чадсн уга.
LUK.14.7	Әмтиг ширән өөр күндтә орм эзлхәр шунҗасинь үзәд, Исус теднд үлгүрләд иигҗ келв:
LUK.14.8	– Кемр чамаг хүрмин нәәрт дуудхла, күндтә орм эзлхәр бичә зүтк, тер юңгад гихлә, чамас деер күндтә күн тер хүрмд дуудгдсн болх. 
LUK.14.9	Тиигхлә чамаг болн тер күүг дуудсн эзн өөрдәд иигҗ келх: «Эн күүнд зә һарһ» гих. Тиигхлә чи ичәд хамгин му ормд суух зөвтә болхич. 
LUK.14.10	Хүрмд дуудсн цагла хамгин ардк ормд су, чамаг дуудсн эзн ирәд: «Үүр минь, одад күндтә ормд су», – гиҗ келх. Тиигхлә чи әмтнә чирәд ачта күн болҗ үзгдхич. 
LUK.14.11	Кен чигн бийән деегшлхлә – дорацулгдх, болв кен чигн бийән дорацулхла – деегшлх.
LUK.14.12	Дәкәд Исус Терүг дуудсн паршд иигҗ келв:
LUK.14.12	– Чи үдин эс гиҗ асхни хотд үүрмүдән, ахнран, элгн-садан эс гиҗ хам-хоша бәәдг байн әмтиг бичә дууд. Яһад гихлә, тедн чамаг бас дуудад, тадн хоорндан өрн уга болхит. 
LUK.14.13	Чи нәәрән кехләрн угатя, эрмдгтә, доһлң болн сохр әмтиг дууд. 
LUK.14.14	Тиигхлә чи буйн кишгтә болхич. Тедн чамаг хәрү дуудҗ чадшго, зуг чик седклтә әмтнә әмдрллһнә өдрт чини өгсн юмн чамд хәрү ирх.
LUK.14.15	Цуг энүг соңссн гиичнрин дундас нег күн Исуст:
LUK.14.15	– Бурхна орн-нутга нәәрт орхнь буйн кишгтә! – гив.
LUK.14.16	Исус хәрүднь келв:
LUK.14.16	– Нег күн ик нәр кеһәд кесг гиичнр дуудв. 
LUK.14.17	Нәәрин цаг өөрдхлә, тер эврәннь зарцан илгәһәд дуудгдсн улст: «Манад иртн. Цугтан белн», – гинә. 
LUK.14.18	Тиигхлә цуһар негдсн кевтәһәр гемән сурцхав. Түрүңкнь: «Би шиңкән һазр хулдҗ авув. Йовад хәләх зөвтәв. Буйн болтха, буруһм тәвтн», гинә. 
LUK.14.19	Дарукнь: «Би арвн цар хулдҗ авв, тедниг яһҗ көдлдгинь хәләхәр йовҗанав. Буйн болтха! Гемм тәвтн!» гинә. 
LUK.14.20	Һурвдгчинь: «Би шиңкән гер авв, ирҗ чадшгов» гинә. 
LUK.14.21	Зарц герүрн ирәд, цугинь эзндән келҗ өгв. Тиигхлә герин эзн уурлад зарцдан: «Хотна уульнц, һудмҗ болһнар йовад угатя, эрмдгтә, сохр, доһлң әмтиг дууд», гиҗ келв. 
LUK.14.22	«Эзн минь, тана келсәр бидн цугинь күцәввидн, зуг бас чигн орм бәәнә», гиҗ зарц келв. 
LUK.14.23	Тиигхлә эзн зарцд: «Чи хаалһ болн хотна зах болһнар йовад, харһсн әмтиг герүрм дуудад авч ир! Мини герм гиичнрәр дүүртхә!» гиҗ закв. 
LUK.14.24	Урднь дуудгдсн әмтнәс нег чигн күн Нанла төрүц нәәрлҗ чадшго, Би таднд келҗәнәв, – гив.
LUK.14.25	Исусла хамдан кесг әмтн йовла, тегәд теднүр хәләһәд Тер иигҗ келв:
LUK.14.26	– Кен Нан тал ирәд, зуг эк-эцкәсн, гергнәсн, үрдәсн, ахнр-эгчнрәсн, әмн-җирһләсн үлү деер Нанд дурта эс болхла, тер Мини сурһульч болҗ чадшго. 
LUK.14.27	Күн болһн эврәннь кирсән авч йовад Намаг эс даххла, Мини сурһульч болҗ чадшго. 
LUK.14.28	Кемр тадна негнь гер бәрхәр седхлә, түрүләд тер сууһад тосхлтыг дуусх мөңгнь күрх угаһинь тоолх биший? 
LUK.14.29	Кемр оңданар кехлә, тер герин ул тәвәд, герән тосхҗ дуусҗ чадшго болҗ һарх. Энүг үзсн улс терүг наад бәрх. 
LUK.14.30	«Эн күн герән экләд тосхҗаһад, дуусҗ чадсн уга», гиҗ тедн келх. 
LUK.14.31	Эс гиҗ нег хан талдан хаанас бийән харсхар седхлә, түрүләд тер сууһад, арвн миңһн цергәрн хөрн миңһн хортна цергиг диилҗ чадхий гиҗ ухалх. Тиим эсий? 
LUK.14.32	Кемр тер бийән харсҗ чадшгоһинь медхлә, хортн эс өөрдтл эвин тускар сурхар элчнрән илгәх. 
LUK.14.33	Цуг эн тадна туст бас ирлцҗәнә. Кемр тадн эн бәәсн зөөрм нанд керго гиҗ эс келхлә, Мини сурһульчнр болҗ чадшгот, – гив.
LUK.14.34	– Давсн – сән юмн, зуг кемр давсн эврәннь амтан геехлә, юуһар амтынь орулхмт? 
LUK.14.35	Тиим давсн юмнд керго болна, һазр ясруллһнд чигн тер тус болшго. Энүг күн авад хайчкна. Соңсхар седснь соңстн! – гив.
LUK.15.1	Алв цуглулдг болн килнцтә кесг әмтн Исусиг соңсхар ирцхәв. 
LUK.15.2	Паршмуд болн закана багшнр уурлад келцхәв:
LUK.15.2	– Тер килнцтә әмтиг тосад, теднлә хот ууҗана.
LUK.15.3	Тиигхлә Исус хәрүднь иим үлгүр өгв:
LUK.15.4	– Үлгүрлхд, таднас кен чигн зун хөөтә болтха, тер зун хөөнәс негнь төөрәд геедрсн болтха. Йирн йисн хөөһән кеер үлдәчкәд, геедрсн хөөһән олтлан хәәҗ йовхит эсий? 
LUK.15.5	Тер хөөһән олҗ авад, байрлад, ээм деерән үүрәд, 
LUK.15.6	герүрн ирчкәд, үүрмүдиг болн өөрән бәәсн әмтиг дуудад иигҗ келхит: «Нанла хамдан байрлтн! Би геедрсн хөөһән олҗ авув!» 
LUK.15.7	Чик седклтә күн Бурхнас гемән сурх нанд керг уга, гиҗ ухална. Болв теңгрт чик седклтә йирн йисн күүнә төлә биш, зуг килнцтә җирһлән үлдәсн негхн күүнә төлә ик байр болх, – гиҗ келв.
LUK.15.8	– Кемр күүкд күн арвн үнтә цаһан мөңгтә бәәһәд, негинь геехлә, тер мөңгән эс олтл шам шатаһад, мөңгән сәәнәр хәәһәд, герән сәвүрдхий? 
LUK.15.9	Зуг мөңгән олҗ авхларн, үүрмүдиг, хам хоша бәәсн күүкд улсиг тер дуудад, «Нанла хамдан байрлтн! Би геесн мөңгән олҗ авв» гиҗ келх. 
LUK.15.10	Тиим кевәр Бурхна элчнр килнцтә җирһлән үлдәсн негхн күүнә төлә чигн байрлцхах гиҗ Би таднд келҗәнәв, – гив.
LUK.15.11	Исус цааранднь келв:
LUK.15.11	– Нег күн хойр көвүтә бәәҗ. 
LUK.15.12	Отхн көвүнь эцкдән ирәд: «Аав минь! Өнчин авнав, хүвм нанд өгхнтн?» – гинә. Тегәд эцкнь өнчән хуваһад, хойр көвүндән өгчкв. 
LUK.15.13	Цөөкн өдрин дару отхн көвүн өнчән авад ик хол орн-нутгур йовв. Тендән тер аля җирһләр бәәһәд, цуг мөңгән тоолвр угаһар эдләд чиләв. 
LUK.15.14	Зуг терүнә мөңгнь чилснә хөөн тер һазрт ик харһнлт болв. Көвүн дегд икәр түрв. 
LUK.15.15	Тер нутгин нег күүнүр көдлмш сурхар ирнә. Тернь эврәннь һазрт һахас хәрүлх көдлмш өгв. 
LUK.15.16	Көвүн һахад өгсн хотас чигн идхәр седв. Зуг нег чигн күн терүнд нег чигн юм өгдго бәәҗ. 
LUK.15.17	Серл орад тер иигҗ келв: «Мини эцкин герт кедү зарцнр бәәнә, цуһар дала хотта, би болхла энд харһнад үкчәнәв. 
LUK.15.18	Хәрәд эцкдән келнәв: Аав минь! Би Теңгрин болн тана өмн ик килнц һарһв. 
LUK.15.19	Тана көвүн гиҗ нерәдгдх нанд зөв уга, зуг намаг ода эврәннь зарц гиҗ тоолтн». 
LUK.15.20	Цааранднь тер босад, эврәннь эцк талан йовв. Эцкнь терүг ик холас таняд, көвүндән санань зовад, гертәсн гүүҗ һарад, көвүһән күзүдәд теврҗ үмсв. 
LUK.15.21	Көвүн: «Аав минь! Би Теңгрин болн тана өмн ик килнц һарһв. Тана көвүн гиҗ нерәдгдх нанд зөв уга», – гив. 
LUK.15.22	Эцкнь болхла зарцнртан: «Шулуһар йовад, хамгин сәәхн хувц авч ирәд, мини көвүндм өмсктн, Һарин хурһнднь үнтә билцг зүүһәд, көлднь буршмгинь өгтн. 
LUK.15.23	Нег сән тарһн туһл авч ирәд алтн, хотан ууһад байр кехмн. 
LUK.15.24	Мини көвүм әмд уга билә, ода тер шинәс әмдрв! Геедрҗ одсн билә, болв ода олдв!» – гиҗ келв. Дәкәд тедн ик байр кецхәв. 
LUK.15.25	Ууһн көвүнь тер цагт кеер бәәҗ. Герүрн өөрдҗ ирәд, әмтнә биилсн, шуугсн ду, байрин айс соңсв. 
LUK.15.26	Көвүн нег зарциг дуудад, гер дотр юн болҗахинь сурв. 
LUK.15.27	«Чини дүүчн хәрҗ ирв» гиҗ тер хәрү өгв. «Көвүнь эрүл-менд ирснд эцкчн тарһн гидг туһл алв» – гив. 
LUK.15.28	Ууһн көвүнь уурлад, герүрн орхар седсн уга. Тиигхлә эцкнь һаза һарад терүг: «Ор», гиҗ дуудв. 
LUK.15.29	Зуг көвүнь: «Цуг эн җилмүдин туршт би мухла кевтәһәр энд көдлдг биләв, тана келсәр оньдин бәәдг биләв. Та болхла, намаг үүрмүдләһән байрлтха гиҗ, мини төлә ямана ишк чигн алсн угат. 
LUK.15.30	Зуг эн көвүнтн аля күүкд улсла цуг тана мөңг эдләд чиләһәд, хәрү гер талан ирхлә, та терүнә төлә тарһн туһл алвт!» гиҗ келв. « 
LUK.15.31	Көвүн минь, Чи нанла оньдин бәәнәч, нанд бәәсн юмн чини. 
LUK.15.32	Зуг ода бидн байрлх зөвтәвидн, тер юңгад гихлә, чини дүүчн үкәд әмдрв, геедрәд олдв!» – гиҗ эцкнь келв.
LUK.16.1	Исус эврәннь сурһульчнртан келв:
LUK.16.1	– Нег байн күүнд герин һардач бәәҗ. Тер герин һардачнь терүг мекләд, мөңгинь эдлҗәнә гисн зәңг эзнь соңсв. 
LUK.16.2	Эзн һардачан дуудҗ авад сурна: «Чини тускар соңссм юмб? Чи цааранднь гериг һардшгоч, тегәд эврәннь көдлмшин тооцаһан нанд келҗ өг». 
LUK.16.3	Һардач дотран иигҗ ухалв: «Ода яахмб? Эзн намаг көдлмшәсм һарһҗана. Йовад һазр малтҗ чадшгов, һууль һуухд – ичсм күрнә. 
LUK.16.4	Зуг кемр намаг эндәс көөхлә, әмтнә герт бәәхин төлә ю кехән би меднәв». 
LUK.16.5	Тегәд эврәннь эзнд өртә бәәсн әмтиг неҗәд-неҗәдәр тер дуудв. Түрүңкәснь: «Мини эзнд чи ямаран өртәвч?» гиҗ сурв. 
LUK.16.6	«Зун бочк олив тос би чини эзнд өгх зөвтәв», гиҗ тер хәрү өгв. Һардач терүнд: «Эврәннь өрин цаасан авад, энд сууһад тәвн бочк гиҗ чикләд бич», гиҗ келнә. 
LUK.16.7	Дәкәд дарукаснь сурв: «Чи ямаран өртәвч?» «Нег зун тулм цаһан буудя», гиҗ тер хәрүднь келв. Һардач терүнд: «Эврәннь өрнә цаасан авад, найн гиҗ чиклҗ бич», гинә. 
LUK.16.8	Эзн бийнь чигн эврәннь итклтә биш һардачан тоолвртаһар кергән күцәсинь үзәд таасҗ буульв. Эн килнцтә орчлңгин әмтн эврәннь кергтән Бурхна үрдүдәс даву тоолврта. 
LUK.16.9	Эн килнцтә орчлңгин зөөрәр үүрмүд олҗ автн, юңгад гихлә, тадн угатя-яду болҗ үлдхләтн, тедн тадниг мөңк бәәрнд орулх гиҗ Би таднд келҗәнәв. 
LUK.16.10	Баһ юмнд итклтә бәәснь ик юмнд итклтә болх, баһ юмнд эс итклтәнь ик юмнд иткл уга болх. 
LUK.16.11	Кемр таднд эн орчлңгин зөөриг күн даалһдго болхла, йосн зөөриг кен таднд даалһхмб? 
LUK.16.12	Кемр таднд эврәннь зөөрән күн даалһдго болхла, кен таднд тана зөөриг өгхмб? 
LUK.16.13	Нег чигн зарц хойр эзнд заргдҗ чадшго. Тер негнднь дурго болад, наадкднь дурлх, эс гиҗ негнднь үнн седкләрн заргдх, наадкинь оньгтан авшго. Тадн Бурхнд болн зөөр хойрт дегц церглҗ чадшгот, – гив.
LUK.16.14	Мөңгнд дурта паршмуд цуг энүг соңсад, Исусар наад бәрәд суув. 
LUK.16.15	Исус теднд:
LUK.16.15	– Яһҗ әмтнә өөр бийдән зөв өгхән тадн меднәт, зуг Бурхн тадна зүркиг медәд бәәнә. Әмтн чинртә гиҗ тоолдг юмиг Бурхн җигшүртә юмнд тоолна. 
LUK.16.16	Закана болн әәлдәчнрин цагнь Йохана өмн билә, ода болхла Бурхна йосна тускар Сән Зәңг тархагдҗана, болв ик зунь тенд орхар шунна. 
LUK.16.17	Зуг закана хамгин бичкн үзгнь уга болхас урд теңгр һазр хойр түрүләд уга болх. 
LUK.16.18	Эврәннь гергнәсн салад оңдан күүкд кү авсн күн, күүнә гергтә дерән негдүлнә, залуһасн хәрсн күүкд кү авсн залу бас тиим килнц һарһна, – гив.
LUK.16.19	– Нег байн күн бәәҗ. Тер күн үнтә күрң улан хувц өмсдг, сән-сәәхн болн оньдиндән байрта-бахта бәәдг сәнҗ. 
LUK.16.20	Лазарь гидг нег яду күн бас бәәҗ. Тер шархта болад, байн күүнә герин үүднә өөр кевтҗ. 
LUK.16.21	Тер байн күүнә идснә шавхринь болн хотын үлдлинь идхәр седҗ. Нохас ирәд терүнә шархинь доладг бәәҗ. 
LUK.16.22	Һуульһнч Лазарь нас барсна хөөн Бурхна элчнр терүг Абрахамин орнур авч одв. Байн күүнә наснь бас чиләд, терүг әмтн оршав. 
LUK.16.23	Тер үклин һазрт тусҗ, тендән дегд икәр зовлң эдләд, деегшән хәләһәд, ик деер теңгрт Абрахамиг үзв, өөрнь Лазарь бәәҗ. 
LUK.16.24	Байн күн: «Аав минь! Абрахам, намаг хәәрлит! Лазариг нааран илгәһит, тер эврәннь хурһан уснд норһад, мини келндм күргтхә, тер юңгад гихлә, би эн һалд ик зовлң эдлҗәнәв», гиҗ дуудв. 
LUK.16.25	Зуг Абрахам хәрүднь: «Көвүм минь, тодл, чи эврәннь җирһлдән сәәһән эдлләч, Лазарь болхла басл муулян эдллә. Ода тер энд амулң җирһлән олв, чи болхла зовҗанач. 
LUK.16.26	Дәкәд болхла, Чи ма хойрин хоорнд ик гүн садрг бәәнә, болв кен чигн чам тал йовхар седвчн, йовҗ чадшго, чамас мадн тал күн давшҗ һарч чадшго», гиҗ келв. « 
LUK.16.27	Тиигхлә, эцк минь, Лазариг мини эцкин гер тал илгәтн, 
LUK.16.28	юңгад гихлә, нанд дәкәд тавн ах-дү бәәнә. Тедниг эн зовлңта һазрт бичә тустха гиһәд тер йовад урдаснь медүлтхә», гиҗ байн күн хәрүднь келв. 
LUK.16.29	«Теднәд Моше болн әәлдәчнр бәәнәлм. Ах-дүүнрчн тедниг соңстха», гиҗ Абрахам келв. 
LUK.16.30	«Уга, Аав минь Абрахам, үксн әмтнәс негнь болвчн теднүр одсн болхла, тедн килнцтә җирһлән үлдәх билә», гиҗ байн келв. 
LUK.16.31	Тиигхлә Абрахам хәрүднь: «Кемр тедн Мошег болн әәлдәчнриг соңсдго бәәсн болхла, үксн күн әмдрв чигн, түүг иткшго», гиҗ келв.
LUK.17.1	Исус эврәннь сурһульчнртан:
LUK.17.1	– Килнцд уңһах йовдл эркн биш учрх, зуг тиим йовдлыг кесн күн басл муулян эдлх. 
LUK.17.2	Кен чигн эн бичкдүдәс негинь килнцд уңһахла, тер күүнә күзүнднь теермин чолу бооһад, теңгст хайснь деер болх. 
LUK.17.3	Тегәд чигн бийән саглҗ йовтн! Кемр чини ахчн килнц кехлә, терүнд илднь кел. Кемр тер килнцтә җирһлән үлдәхлә, килнцинь тәв. 
LUK.17.4	Кемр тер чини өмнәс өдрт дола дәкҗ килнц кеһәд, дола дәкҗ чам тал хәрү ирәд бурутав гихлә, геминь тәв, – гив.
LUK.17.5	Нег дәкҗ апостолмуд Деед Эзнәс:
LUK.17.5	– Мана итклиг икдүлтн! – гиҗ эрҗ сурв.
LUK.17.6	Исус иим хәрү өгв:
LUK.17.6	– Кемр тана иткл горчсин экнлә әдл болхла, тадн эн инҗр моднд: «Бәәсн ормасн уңгарн суһлгдад, теңгсин уснд орҗ урһ» гиҗ келхлә, тер тадниг соңсх билә. 
LUK.17.7	Үлгүрлхд, танад һазр хаһлдг, эс гиҗ хө хәрүлдг зарц күн бәәнә. Түүг кеерәс ирхлә, тадн: «Ор, су, хотан у», гиҗ келхийт? 
LUK.17.8	Уга, тадн түрүләд: «Асхни хотан нанд белдәд, хувцан соляд, намаг хот ууҗатл, зарцин керг күцә, дәкәд хөөннь эврән хотан уухич», гиҗ келхит. 
LUK.17.9	Тадна зарц заасн юмиг күцәхлә, тадн терүнд ханҗанав, гиҗ келхийт? 
LUK.17.10	Тегәд тадн чигн бәәсн даалһвран күцәһәд: «Бидн зөв уга зарцнрвидн, зуг бидн даалһвран күцәввидн», гиҗ келтн.
LUK.17.11	Ерусалимур йовҗ йовад, Исус зууран Шамарья болн Һалилья хоорндк меҗәһәр йовсмн. 
LUK.17.12	Нег хотнд одхлань, Түүнд арсна хальдврта гемтә арвн күн харһв. Тедн хаалһин ца зогсад:
LUK.17.13	– Исус Багш, мадниг хәәрлит! – гиҗ чаңһур хәәкрцхәв.
LUK.17.14	Исус тедниг үзәд:
LUK.17.14	– Йовад гелңгүдт бийән үзүлтн, – гив.
LUK.17.14	Тедн йовн-йовҗ, зууран эдгв. 
LUK.17.15	Теднә негнь бийән эдгсинь үзәд, хәрү ирәд, Бурхнд магтал өргв. 
LUK.17.16	Тер Исусин көлднь унад, Терүнд ханлтан өргв. Гемтә күн Шамарьян келн-күн бәәсмн. 
LUK.17.17	Исус терүнәс:
LUK.17.17	– Арвн күн эдгсн биший? Наадк йиснь яһсмб? – гиҗ сурв.
LUK.17.18	– Юңгад һанцхн эн хәр күн Бурхиг магтхин төлә хәрү ирсмб? – гив.
LUK.17.19	Дәкәд терүнд:
LUK.17.19	– Босад йов, чини иткл чамаг аврв, – гив.
LUK.17.20	Паршмуд Исусас:
LUK.17.20	– Бурхна йосн кезә ирхмб? – гиҗ сурв.
LUK.17.20	Тер иим хәрү өгв:
LUK.17.20	– Бурхна йосн кезә ирхинь тадн нүдәрн үзҗ чадшгот, – гив.
LUK.17.21	– «Хәлә, тер энд» эс гиҗ «тер тенд», гиҗ кен чигн келҗ чадшго, юңгад гихлә, Бурхна йосн тадна дотртн, – гив.
LUK.17.22	Цааранднь Тер эврәннь сурһульчнртан иигҗ келв:
LUK.17.22	– Цагнь ирхлә, тадн Намаг, Күмни Көвүг, негхн өдр чигн үзхәр седхит, зуг үзҗ чадшгот. 
LUK.17.23	Әмтн таднд келх: «Тер энд» эс гиҗ «Тер тенд», зуг тадн ардаснь бичә гүүтн, бичә йовтн. 
LUK.17.24	Ямаран кевәр һал цәкллһн теңгрин нег захас талдан зах күртл цәс гиҗ гилвкҗ үзгднә, тиим кевәр Би, Күмни Көвүн, ирх өдртән үзгдхв. 
LUK.17.25	Зуг тер өдр күртл Би кесг зовлң эдлхв, эн үйин әмтн Нанас урвх. 
LUK.17.26	Ноах бәәсн цагла ямаран юмн учрла, тиим юмн Күмни Көвүнә өдрмүдт учрх. 
LUK.17.27	Ноахиг керм дотр орн ортл әмтн хотан уулдад, мордлдад, гер авлдад бәәдг билә. Цааранднь усна аюл болад, цуг тедниг уга кев. 
LUK.17.28	Тиим берк юмн Лот бәәсн цагт бас учрла. Әмтн хотан уулдад, хулдад авад, мод суулһад, гер тосхад бәәдг бәәсмн. 
LUK.17.29	Зуг Содом балһсиг Лот үлдәсн өдр теңгрәс һал күкр хойрин хур орад, цуг әмтиг уга кев. 
LUK.17.30	Күмни Көвүн ирхлә, әмтн бас тиигҗ бәәх. 
LUK.17.31	Тер өдр герин орад суусн цагт кен чигн күн эврәннь хувц-хунран авхар доргшан бичә буутн. Кеер бәәсн күн юм авхар хәрү бичә иртн. 
LUK.17.32	Лотын авалиг санҗ тодлтн! 
LUK.17.33	Эврәннь әмән харсхар седснь әмән геехмн, әмән гееснь терүгән харсҗ аврх. 
LUK.17.34	Би таднд келҗәнәв: тер сө унтсн хойр күүнәс негнь авгдх, негнь үлдх. 
LUK.17.35	Буудя цоксн хойр күүкд күүнәс негнь авгдх, наадкнь үлдх, – гив.
LUK.17.37	– Деед Эзн, альд эн учрх? – гиҗ тедн сурв.
LUK.17.37	Исус хәрүднь:
LUK.17.37	– Үксн цогц кевтсн һазрт гекс шовуд цуглрх, – гив.
LUK.18.1	Төрүц цөкрлт уга оньдин зальврх кергтәһинь сурһульчнр медтхә гиһәд, Исус үлгүрләд келв:
LUK.18.2	– Нег балһснд Бурхнас әәдго, әмтиг тевчдго зарһч бәәсмн. 
LUK.18.3	Тенд бас нег белвсн күүкд күн бәәсмн. Тер кесг дәкҗ зарһчд одад, оньдин «Намаг өшәтнәсм харстн!» гиһәд ээрәд сурдг бәәҗ. 
LUK.18.4	Кесгтән зарһч тер күүкд күүг харсхар седсн уга. Зуг аш сүүлднь тер: «Би Бурхнас әәдн угав, әмтиг тевчдн угав, 
LUK.18.5	зуг эн белвсн күүкд күн нанд амр өгчәхш, би энүг харснав эс гиҗ эн эврәннь эрлһәрн намаг зовах», – гиһәд ухалсмн.
LUK.18.6	Деед Эзн:
LUK.18.6	– Му зарһч ю келсинь тадн соңсвт? 
LUK.18.7	Тер учрар Бурхн шүүҗ авсн әмтиг харсхмн бишви? Тедн өдр-сө уга Терүг дуудна. Бурхн тедниг күләлһәд бәәхмб? 
LUK.18.8	Бурхн тедниг шулуһар харсх, гиҗ Би таднд келҗәнәв. Зуг Би, Күмни Көвүн, ирх цагтан эн орчлң деер иткл олҗ чадхий? – гиҗ сурв.
LUK.18.9	Бийән чик седклтә күүнд тоолдг болн әмтиг дорацулхдан дурта улст Исус үлгүрләд иигҗ келв:
LUK.18.10	– Хойр күн һол сүмд зальврхар ирсмн бәәҗ. Негнь парш, наадкнь – алв цуглулдг күн. 
LUK.18.11	Парш босад, бийиннь тускар иигҗ зальврад келв: «Бурхн минь, деермчнрлә, хар саната, аля-азд әмтнлә болн эн алв цуглулдг күүнлә әдл эс болсндан би Танд икәр ханҗанав. 
LUK.18.12	Би долан хонгт хойр дәкҗ мацг бәрдв. Цуг хулдҗ авсн юмнас арвна нег хүвинь Танд өргдв». 
LUK.18.13	Паршас тедүкнд алв цуглулдг күн зогсҗ. Тер теңгр тал хәләхәсн әәһәд, өрчән цокад: «Бурхн минь, килнцтә му намаг хәәрлит!» гиҗ келв. 
LUK.18.14	Парш биш, эн килнцтә күн килнцәсн сулдҗ герүрн йовв гиҗ би таднд келҗәнәв. Юңгад гихлә, кен чигн бийән деегшлхлә, дорацх, кен чигн бийән дорацулхла деегшлх.
LUK.18.15	Әмтн Исусиг әдс өгтхә гиһәд бичкн күүкдән Терүн тал авч ирдг бәәсмн. Сурһульчнр цуг энүг үзәд, эк-эцкнринь хөрҗәсмн. 
LUK.18.16	Зуг Исус күүкдиг Бий талан дуудад:
LUK.18.16	– Күүкд Нанур иртхә. Бичә эдниг хөртн. Юңгад гихлә, бичкдүдлә әдл улс Бурхна орн-нутгт орх. 
LUK.18.17	Би таднд үнәр келҗәнәв: кен чигн күн Бурхна ориг эн бичкн күүкдлә әдл седклдән эс авхла, тер төрүц терүнд орҗ чадшго, – гиҗ келв.
LUK.18.18	Нег ахлач күн Исусас:
LUK.18.18	– Буйнта Багш минь! Мөңк җирһл эдлхин төлә ю кех зөвтәв? – гиҗ сурв.
LUK.18.19	– Чи юңгад Намаг буйнта гиҗ нерәдвч? – гиҗ Исус сурв, – Һанцхн Бурхн буйнталм. 
LUK.18.20	«Күүнә гергтә дерән бичә негдүл», «кү бичә ал», «хулха бичә ке», «күүнә тускар худлар бичә герчл», «эк эцк хойран күндл» гидг зааврмуд чи меднчи?
LUK.18.21	– Цуг эн зааврмудыг би бичкнәсн авн күцәнәв, – гиҗ тер хәрү өгв.
LUK.18.22	Энүг соңсад Исус келв:
LUK.18.22	– Зуг негхн юм чамд кех кергтә. Цуг бәәсн зөөрән хулдад, мөңгинь угатя әмтнд түгәһәд өгчк, тиигхлә теңгрт байн зөөртә болхич. Дарунь Нан тал ирәд, Намаг дахад йов.
LUK.18.23	Ахлач цуг энүг соңсчкад гейүрв, тер юңгад гихлә, тер ик байн бәәҗ. 
LUK.18.24	Исус терүг гейүрсинь үзәд:
LUK.18.24	– Байн күүнд Бурхна орн-нутгт күрхд дегд берк! 
LUK.18.25	Байн күн Бурхна орн-нутгт орхас темән зүүнә сүвәр орхнь амр, – гив.
LUK.18.26	Энүг соңссн әмтн:
LUK.18.26	– Тиигхлә кен аврҗ чадхмб? – гиҗ сурцхав.
LUK.18.27	Исус:
LUK.18.27	– Кенд чигн бийән аврх арһ уга, зуг Бурхн байн әмтиг чигн аврх арһта, – гиҗ хәрү өгв.
LUK.18.28	Тиигхлә Пётр Терүнд:
LUK.18.28	– Хәләтн! Бидн ода бәәсн юман үлдәһәд Тана ардас даххвидн! – гив.
LUK.18.29	– Би таднд үнәр келҗәнәв, кемр кен чигн герән, авалян, ахнран, эк-эцкән эс гиҗ күүкдән Теңгрин йосна төлә үлдәсн болхла, 
LUK.18.30	тер эн орчлңд кесг холван ик олз олх. Цагнь ирхлә, мөңк җирһл эдлх, – гиҗ Исус хәрүднь келв.
LUK.18.31	Исус арвн хойр сурһульчнран әмтнәс хооран дуудад:
LUK.18.31	– Бидн ода Ерусалим балһснур йовхвидн, болв тенд әәлдәчнр Мини тускар, Күмни Көвүнә тускар бичснь цугнь учрх. 
LUK.18.32	Би буру номта әмтнә һарт орхв, Намаг наад бәрәд, му келәд, чирәдм нульмх. 
LUK.18.33	Тедн Намаг дегд икәр цокҗ зовах, аш сүүлднь әмнәсм хаһцулх. Зуг һурвдгч өдртнь Би әмдрхв, – гив.
LUK.18.34	Сурһульчнр Исусин келсн үгмүдәс негинь чигн медҗ чадсн уга. Тер юңгад гихлә, Исусин келсн үгмүдин чинр-утхнь теднәс далд бәәсмн.
LUK.18.35	Исус Ерихо хотнур өөрдҗ йовла. Хаалһин өөр нег сохр күн һууль һууһад сууҗ. 
LUK.18.36	Тер олн әмтн өөрдҗ йовхинь соңсад, юн болҗана гиҗ әмтнәс сурв.
LUK.18.37	– Назарет хотна күн Исус аашна, – гиҗ терүнд өөрк әмтн келцхәв.
LUK.18.38	Тиигхлә сохр күн хәәкрв:
LUK.18.38	– Давидин көвүн Исус! Буйн болтха бийм хәәрлит!
LUK.18.39	Ик өмн йовсн әмтн:
LUK.18.39	– Бичә хәәкр! – гиҗ сохр күүг хөрцхәв.
LUK.18.39	Зуг тер улм чаңһур хәәкрв:
LUK.18.39	– Давидин көвүн, бийм хәәрлит!
LUK.18.40	Исус зогсад:
LUK.18.40	– Тер күүг нааран авч иртн, – гив.
LUK.18.40	Сохр күн өөрдхләнь, Исус терүнәс сурв:
LUK.18.41	– Чамд Нанас юн кергтә?
LUK.18.41	– Деед Эзн минь, нүдндм хара орулит, – гиҗ тер күн келв.
LUK.18.42	– Нүдәрн үздг бол! Чини иткл чамаг аврв! – гиҗ Исус хәрүднь келв.
LUK.18.43	Тер дарунь сохр күн юм үздг болв. Бурхиг туурулад, Исусин ардаснь тер дахв. Олн әмтн энүг үзәд байрлад, Бурхиг магтв.
LUK.19.1	Исус Ерихо хотнур орад ирҗ йовла. 
LUK.19.2	Тенд алв цуглулдг улсин ахлач болҗ көдлдг Закха гидг байн күн бәәсмн. 
LUK.19.3	Закха Исусиг ямаран дүрстәһинь үзхәр седҗ, зуг маштг нурһта төләдән олна заагт Терүг үзҗ чадсн уга. 
LUK.19.4	Тегәд тер әмтнә өмн һарад, Исусиг үзхәр инҗр модн деер һархар давшв. Яһад гихлә, Исус тер хаалһар йовх йоста бәәҗ. 
LUK.19.5	Исус тер ормур өөрдҗ ирәд:
LUK.19.5	– Закха, шулуһар модн деерәс бу. Эндр Би чини герт гиичлх йостав, – гив.
LUK.19.6	Закха моднасн дарунь бууһад, ик байртаһар Исусиг гер талан авч ирәд тоов. 
LUK.19.7	Энүг үзсн әмтн дурго болад:
LUK.19.7	– Энтн килнцтә күүнә герүр йовв! – гиҗ келцхәв.
LUK.19.8	Закха Исусин өмн босҗ келв:
LUK.19.8	– Деед Эзн минь! Би ода эврәннь зөөрән хуваһад, өрәлинь хулдад, мөңгинь һуульһнч әмтнд түгәҗ өгнәв, кемр күүнәс үлү мөңг авсн болхла, би терүнд дөрвн холван икәр немҗ өгхв, – гив.
LUK.19.9	Исус хәрүднь иигҗ келв:
LUK.19.9	– Эндр өдр эн герт чигн Бурхна аврлт ирв, тер юңгад гихлә, эн күн бас Абрахамин уңг-тохмин йосн үрн! 
LUK.19.10	Күмни Көвүн төөрсн әмтиг олад харсҗ аврхин төлә ирв, – гив.
LUK.19.11	Энүг соңссн улст Исус дәкәд нег үлгүр келҗ өгв. Тер Ерусалимас хол биш бәәсн учрас әмтн Бурхна йосн дарунь ирхиг күләҗәсмн. 
LUK.19.12	Тер учрар Исус үлгүрләд келв:
LUK.19.12	– Нег эрк шилтә күн хаана цол авад хәрү ирхин төлә ик хол һазрур йовхар бийән белдҗәҗ. 
LUK.19.13	Йовхиннь өмн тер эврәннь арвн зарцан дуудад, теднд арвн алтн мөңг өгв. «Намаг иртл эн мөңгиг кергәр олзлтн», гиҗ тер келв. 
LUK.19.14	Зуг тер нутгин алвтн терүнд дурго болдг бәәсмн. Тер күүг йовсна хөөннь тедн элчнрәр дамҗҗ: «Эн күүһәр бидн ха кехәр седҗәхшвидн», – гисн үгмүд келүлҗ. 
LUK.19.15	Тер күн хаана цол авсна хөөн хәрҗ ирәд, эврәннь зарцнран дуудад, даалһҗ өгсн мөңгәрнь ямаран олз кесинь некҗ сурв. 
LUK.19.16	Түрүңк зарц ирәд: «Тана зергәс, тана нег алтн мөңгнтн арвн холван ик олз өгв!» гив. 
LUK.19.17	«Сән! Чи сән зарц, чи бичкн юмнд итклтә болвч, ода йовад арвн балһсна һардач бол» гив. 
LUK.19.18	Хойрдгч зарцнь ирәд: «Тана зергәс, тана нег алтн мөңгн тавн холван ик олз өгв» гив. 
LUK.19.19	Эзнь: «Чи тавн балһсна һардач бол» гив. 
LUK.19.20	Сүүлднь һурвдгч зарц ирәд: «Тана зергәс, эн тана алтн мөңгиг би эн кенчрт ораһад хадһллав. 
LUK.19.21	Яһад гихлә, би танас әәһәд бәәләв. Та дегд шүрүн күнт. Та эс тәвсн ормасн авдг, эс тәрсн һазриг хаддг күнт» гив. 
LUK.19.22	Тиигхлә эзн: «Ямаран хар саната зарцвч! Би чамд чини үгәрчн келнәв. Намаг ямаран шүрүтәһинь чи медвч, намаг эс тәвсн ормасн авдг, эс тәрсн һазриг хаддгинь чи сәәнәр медҗ аввч! 
LUK.19.23	Зуг яһад чи мини алтн мөңгиг өгйәһәр күүнд эс өгвч? Тиигәд би олз авх биләв», – гив. 
LUK.19.24	Дәкәд өөрнь зогссн әмтнд: «Энүнәс алтн мөңгинь авад, арвн алтн мөңг ору авсн зарцд өгтн» гиҗ закв. 
LUK.19.25	«Тана зергәс, тертн арвн мөңгтә бәәнәлм», гиҗ әмтн келцхәв. 
LUK.19.26	Би таднд иигҗ келҗәнәв: бәәснднь – улм немгдх, угаһаснь – үлдсн юмнь чигн булаҗ авгдх. 
LUK.19.27	Мини өшәтниг, намаг хан болһшгоһар зөрлцдг әмтиг нааран авч ирәд, мини чирәдм әмнәснь хаһцултн! – гиҗ эзн закв.
LUK.19.28	Исус цуг энүг келснә хөөн цааран Ерусалим балһсн тал йовв. 
LUK.19.29	Олив уулын ташуд бәәсн Бетпәг болн Бетәнья хотнур өөрдҗ йовад, Тер түрүләд хойр сурһульчнран илгәҗ келв:
LUK.19.30	– Эн хотнд орхларн, тадн нег архлата эмнг баахн элҗг үзхит. Боодһаһинь тәәләд, элҗгиг нааран көтлҗ авч иртн. 
LUK.19.31	Кемр әмтн: «Ю хәәҗ тадн энүг тәәлҗәхмт?» гиҗ сурхла, тадн: «Энтн Деед Эзнд кергтә болҗана» гиҗ келтн.
LUK.19.32	Сурһульчнр йовад Исусин келсн юм лавта бәәсинь үзв. 
LUK.19.33	Тедн элҗгниг сулдхад деесинь тәәлхлә, эзнь теднәс:
LUK.19.33	– Тадн ю хәәҗ эн баахн элҗгиг сулдхад, деесинь тәәлҗәхмт? – гиҗ сурв.
LUK.19.34	– Энтн Деед Эзнд кергтә болҗана, – гиҗ тедн хәрүднь келцхәв.
LUK.19.35	Сурһульчнр баахн элҗгиг дахулҗ авч ирәд, эврәннь деерк хувцан деернь хайҗ делгәд, Исусиг суулһв. 
LUK.19.36	Исусиг йовсн цагт әмтн хаалһднь деерк хувцан делгцхәв. 
LUK.19.37	Тедн Олив уулас бууҗ йовх хаалһур өөрдхлә, Бурхиг өвәрц йовдлмудыг үзүлсн төләд цуг сурһульчнр байртаһар магтад хәәкрцхәв:
LUK.19.38	– Деед Эзнә нерн деерәс ирсн хан әдстә! Теңгрт амулң болтха! Бурхн тууртха!
LUK.19.39	Олн әмтнә заагт бәәсн зәрм паршмуд Исуст келцхәв:
LUK.19.39	– Багш! Сурһульчнран хөрхнтн! – гив.
LUK.19.40	– Би таднд келҗәнәв, кемр тедн тагчг болҗ одхла, чолуд хәәкрлдх! – гиҗ Тер хәрүцәд келв.
LUK.19.41	Тедниг Ерусалимур өөрдҗ йовсн цагт балһсиг үзәд, Исус һашудад уульв:
LUK.19.42	– О, Ерусалим! Кемр чи эндр өдрт эвинь олхин төлә юн кергтәһинь медсн болхла! Зуг цуг эн чини нүднәс далд! 
LUK.19.43	Тиим өдрмүд ирх, чини хортн һазр малтад, зесг
LUK.19.44	Тедн чамаг ул күртлчн күүчәд хольврулх, тедн чини эрс һатц бәәсн улсиг чигн өршәңгү угаһар алх. Чолун деер нег чигн чолу үлдәшго, тер юңгад гихлә, Бурхн чамаг аврхар кезә ирсинь чи медсн угач.
LUK.19.45	Цааранднь Исус һол сүмд орад, тенд һаза бәәсн хулдачнриг тараһад көөв. 
LUK.19.46	Исус:
LUK.19.46	– Бурхна Бичгт бичәтә: «Мини гер – зальврлһна гер болх», тадн болхла, энүгәр деермчнрин бәәр кеҗит, – гив.
LUK.19.47	Исус өдр болһн сүмд әмтиг сурһдг бәәсмн, зуг ах гелңгүд, ном цәәлһәчнр, әмтнә һардачнр болхла, Терүг әмнәснь яһҗ хаһцулхинь ухалцхав. 
LUK.19.48	Зуг тедн энүг яһҗ күцәхән медлго бәәв, юңгад гихлә, олн улс нег чигн үг алдлго Исусиг соңсдг бәәсмн.
LUK.20.1	Нег өдр Исус сүмин һаза Сән Зәңг цәәлһәд әмтиг сурһв. Терүн тал ах гелңгүд болн ном цәәлһәчнр әмтнә ахлачнрла ирәд өөрдв.
LUK.20.2	– Кенә йосар Чи тиигҗ кеҗәхмч? Кен Чамд тиим йос өглә? – гиҗ тедн сурцхав.
LUK.20.3	Исус хәрүднь:
LUK.20.3	– Би бас таднас нег юмна тускар сурхар седләв. Нанд келтн. 
LUK.20.4	Йохана кирсллһн теңгрәсв эс гиҗ күүнәсв? – гив.
LUK.20.5	Тедн нег-негнтәһән селвлцҗ күүндцхәв:
LUK.20.5	– Кемр бидн теңгрәс гихлә, Тер: «Юңгад терүнд эс итквт?» гиҗ сурх. 
LUK.20.6	Кемр күүнәс гихлә, әмтн мадниг чолуһар шивәд алх, яһад гихлә, тедн Йоханыг әәлдәч гиҗ санҗана.
LUK.20.7	– Энүг альдас ирсинь бидн медхшвидн, – гиҗ тедн аштнь келв.
LUK.20.8	Тиигхлә Исус:
LUK.20.8	– Би бас таднд кенә йосар энүг кәҗәхән келхшв, – гив.
LUK.20.9	Цааранднь Исус әмтнд үлгүрләд иигҗ келв:
LUK.20.9	– Нег күн уста үзм тәрҗ. Уста үзмин тәрәчнрт терүгән нәәмәдлҗ өгәд, бийнь талдан һазр тал йовҗ одсмн. Кесгтән ирлго тендән бәәсмн. 
LUK.20.10	Темс цуглулх цагнь ирхлә, эзн хүвм авчк гиһәд уста үзмин тәрәчнр тал эврәннь зарцан илгәв. Тәрәчнр болхла зарцинь үктлнь цокад, хоосар хәрү йовулчкв. 
LUK.20.11	Тер дәкәд нег зарцан илгәҗ. Эн зарциг чигн тәрәчнр цокад, дегд икәр зоваһад хоосар йовулчкв. 
LUK.20.12	Тер һурвдгч зарцан илгәв. Тедн терүг чигн цусн һартлнь цокад, уста үзм тәрсн һазрас һарһад хайчкв. 
LUK.20.13	Тиигхлә эзнь: «Ода яахмб? Эңкр көвүһән илгәсүв, энүг тедн соңсхмн болвза» гиһәд йовулв. 
LUK.20.14	Уста үзмин тәрәчнр көвүһинь үзәд: «Эн өнчән эзлх күн. Энүг алхла, өнч мана болх» гиҗ санчкад, 
LUK.20.15	тедн терүг уста үзм тәрсн һазрасн кеерәгшән һарһад алцхав. Уста үзмин эзнь тер тәрәчнриг яахмб? 
LUK.20.16	Тер ирәд тәрәчнриг алад, уста үзмиг талдан әмтнд өгчкх.
LUK.20.16	Энүг соңссн әмтн:
LUK.20.16	– Тиим юмн бичә болг! – гиҗ хәәкрлдцхәв.
LUK.20.17	Исус теднүр ширтҗ хәләһәд:
LUK.20.17	– Тосхачнрин һолсн чолун герин өнцгин һол чолун болв, гисн Бурхна үгмүдин чинрнь ямарамб? 
LUK.20.18	Тер чолун деер унсн күн цокгдх, зуг күүнә толһа деер тер чолун унхла дарад алчкх.
LUK.20.19	Тер дарунь ном цәәлһәчнр болн ах гелңгүд Исусиг бәрҗ авхар седв. Зуг әмтнәс әәцхәв. Тедн эн үлгүр бийсиннь тускар келсинь медв.
LUK.20.20	Ном цәәлһәчнр болн ах гелңгүд арднь орҗ Исусиг шинҗлҗ хәләһәд, зәрм улсиг илгәв. Тер улс худлахар үннч болсн болад, зуг үнәртнь Исусин үгинь соңсад, йосиг бурушаҗах үгмүд олхар һардачин йоснд яһҗ бәрүлхм гиҗ ухалв. 
LUK.20.21	Тегәд тер улс Исусас сурцхав:
LUK.20.21	– Багш, Таниг үнәр келҗәхинь болн сурһҗахинь мадн меднәвидн. Та әмтиг йилһлго Бурхна хаалһин тускар чикәр зааҗ дасхнат. 
LUK.20.22	Бидн Римин хаанд алв өгх йостай аль угай?
LUK.20.23	Исус теднә хар санаг медәд келв:
LUK.20.24	– Нанд мөңгән үзүлтн. Кенә дүр энүнд зурата, кенә нерн энд бичәтә?
LUK.20.25	– Римин хаана, – гиҗ тедн хәрү өгцхәв.
LUK.20.25	Исус келв:
LUK.20.25	– Тегәд чигн хаана юмиг хаанд өгтн, болв Бурхна юмиг Бурхнд өгтн.
LUK.20.26	Исусин өгсн хәрүднь өврәд, тер улс келсн үгднь хаҗһр, буру юм олҗ чадлго тагчг бәәцхәв.
LUK.20.27	Исус тал зәрм цадукмуд өөрдцхәв. Тедн үксн күн әмдршго гиҗ иткдг бәәҗ. Цадукмуд Терүнәс сурцхав:
LUK.20.28	– Багш, Моше маднд иигҗ бичлә, кемр гер-бүлтә ах өңгрхлә, болв терүнә авальнь үрн уга үлдхлә, уңг-тохман тасрулшгоһар тер өңгрсн күүнә дүнь белвсн гергинь авх зөвтә бәәсмн. 
LUK.20.29	Тиигәд ах-дү долан бәәҗ. Түрүңк ахнь гер авад үрн уга өңгрҗ одв, авалян үрн уга үлдәҗ. 
LUK.20.30	Хөөннь тер белвсн күүкд күүг дарук дүнь авч, тернь бас өңгрҗ. 
LUK.20.31	Һурвдгч дүнь бас тер күүкд кү авч, тиигәд наадк ах-дү бас терүг авч, болв цуһар ах-дү долан күн үр үлдәлго өңгрҗ. 
LUK.20.32	Аш сүүлднь, тер күүкд күн өңгрв. 
LUK.20.33	Ода болхла кемр тедн цуһар әмдрхлә, тер күүкд күн альк ахиннь гергн болхмб? Яһад гихлә, тер долан ах-дүүһин гергн бәәҗ.
LUK.20.34	Исус теднә хәрүднь иигҗ келв:
LUK.20.34	– Эн нарт делкәд әмтн гер авна, мордна. 
LUK.20.35	Зуг Бурхнас үкәд әмдрх зөв авсн улс иргчдән гер авлго, күүнд одлго бәәх. 
LUK.20.36	Бурхна элчнрлә әдл үкл угаһар тедн бәәх. Тедн Бурхна үрдүд, тер юңгад гихлә, тедн үкәд әмдрцхәв. 
LUK.20.37	Үксн күн әмдрдг гисн үнәр болх. Шачасн бутын тускар Моше келхлә, тер Бурхиг «Абрахамин Бурхн, Ицхакин болн Яковин Бурхн» гиҗ нерәдв. 
LUK.20.38	Бурхн үксн әмтнә Бурхн биш. Тер әмд әмтнә Бурхн, Терүнә чирәд тедн әмд!
LUK.20.39	– Багш! Та йир сән хәрү өгвт! – гиҗ ном цәәлһәчнрин зәрмнь келцхәв.
LUK.20.40	Энүнә хөөн дәкҗ күн терүнд сурвр өгх сана зүүсн уга.
LUK.20.41	Цааранднь Исус сурв:
LUK.20.41	– Христосиг Давидин тохмин үлдл гиҗ юңгад әмтн келдв? 
LUK.20.42+LUK.20.43	Псалмудын дегтрт Давид эврән келсн биләлм: «Деед Эзн мини Деед Эзнд келсмн: Чини өшәтниг диилҗ көлдчнь эс хайтл Мини барун Бий тал су». 
LUK.20.44	Кемр Давид Терүг «Деед Эзн» гиҗ нерәдхлә, яһҗ Тер бийиннь тохмин күн болҗ һархмб?
LUK.20.45	Олн әмтн оньган өгәд, Исусиг соңссн цагт Тер эврәннь сурһульчнртан иигҗ келв:
LUK.20.46	– Ном цәәлһәчнрәс бийән саглҗ йовтн. Тедн ут хувцан өмсчкәд йовхла, әмтн талвң болһнд теднлә мендлхлә, тедн таасгдна. Хурлд эс гиҗ нәәрт деегшән һарад суухдан дурта. 
LUK.20.47	Тедн белвсн күүкд улсин зөөринь меклҗ авад, әмтнә нүднд үзүләд Бурхнд уданар мөргцхәнә. Тер улс ик догшн цааҗла харһх.
LUK.21.1	Байн әмтн сүмин зөөрин саңгд бәрц белгүдән яһҗ тәвдгинь Исус хәләв. 
LUK.21.2	Тедн заагт угатя белвсн күүкд күн хойрхн улан мөңгнә шаальг тәвв. Исус түңгинь үзчкәд келв:
LUK.21.3	– Эн угатя белвсн күүкд күн цуг наадк әмтнәс ик бәрц өгв гиҗ Би таднд үнәр келҗәнәв. 
LUK.21.4	Цуһар әмтн байн зөөрәсн үлү бәәсн нег хүвинь өгв, эн болхла угатя болв чигн үлдсн мөңгән тәвв. Тер мөңгнь күүкд күүнә эдлврт күрх мөңгн бәәҗ.
LUK.21.5	Зәрм улс сәәхн үнтә чолуһар тосхгдсн Бурхна сүмин тускар болн әмтнә авч ирсн бәрц белгүд терүг яһҗ сәәхрүлсин тускар келхлә, Исус теднд келв:
LUK.21.6	– Цагнь ирхлә, цуг эн тана үзҗәсн юмн цугтан хольврад унх, чолун деер нег чигн чолун үлдшго.
LUK.21.7	Сурһульчнр сурцхав:
LUK.21.7	– Багш! Кезә цуг эн учрх? Тер цаг өөрдлһнә ямаран темдг үзгдх? – гив.
LUK.21.8	Тер келв:
LUK.21.8	– Тадниг күн меклвзә, болһатн. Юңгад гихлә, кесг әмтн Мини нер зүүҗ ирәд келх: «Би Христосв» эс гиҗ «Цагнь ирв», гих. Бичә тедниг дахҗ йовтн. 
LUK.21.9	Дәәнә тускар, әмтнә буцлтын тускар соңсад бичә сүрдтн. Түрүләд цуг эн учрх зөвтә, зуг тертн чилгч биш, – гив.
LUK.21.10	Цааранднь Исус келв:
LUK.21.10	– Нег келн-әмтн талдан келн-әмтнүр дәврх. Нег орн-нутг талдан орн-нутгла дәәллдх. 
LUK.21.11	Зәрм нутгар икәр һазр чичрлһн, харһнлһн болх, ик әәмшгтә хальдврта гемәр әмтн гемтх. Берк аюлта йовдлмуд болх, болв теңгрәс ик әәмшгтә өвәрцс һарх. 
LUK.21.12	Зуг цуг эн берк йовдлмуд учрхин өмн тадниг олн дундас көөх. Нанас көлтә тадниг хурлд зарһла харһулх, бәрҗ авад түүрмд хайх, һардачнрин, хаадудын һарт бәрүлх. 
LUK.21.13	Тер цагт таднд Мини тускар герчлх арһ һарх. 
LUK.21.14	Зуг бийән харсхин төлә ю келхм гиҗ зовад урдаснь бичә ухалтн. 
LUK.21.15	Би таднд тиим цецн үгмүд болн уха зааҗ өгхв, тадна хортнас нег чигн күн тана өмнәс сөрүд үг келҗ чадшго, зөрлцҗ чадшго. 
LUK.21.16	Тадниг һарһсн эк-эцктн, ахнр, элгн-садн, үүрмүд урвх, тадна зәрмнь әмнәсн хаһцх. 
LUK.21.17	Нанас көлтә таднд цуһар дурго болх, 
LUK.21.18	зуг нег чигн үсн тана толһаһас уншго. 
LUK.21.19	Кемр тадн цуг энүг тесҗ дааҗ чадхла, бийән аврҗ чадхит, – гив.
LUK.21.20	– Ерусалим балһсиг кесг цергәр бүсләтә үзхләрн: терүнә хольврлһна цагнь өөрдв гиҗ медтн. 
LUK.21.21	Тер цагт Йудьяд бәәсн әмтн уул тал зулҗ гүүтхә, балһснд бәәсн әмтн балһснас һарад цааран әрлҗ йовтха, балһснд эс бәәсн әмтн бичә хәрү иртхә. 
LUK.21.22	Юңгад гихлә, цуг эн өшә авх өдрмүд болх. Цуг бичсн үгмүднь бүттхә! 
LUK.21.23	Көкүл күүкдтә болн саата күүкд улст йир берк күнд болх! Эн орн-нутг ик аюлла харһх. Эн келн-әмтн Бурхна зарһла харһх. 
LUK.21.24	Зәрмнь үлдин үзүрлә харһад үкцхәх, зәрмнь нутгин бәрәнд бәргдх. Буру номта әмтнә цаг эс чилтл Ерусалимиг буру номта әмтн эзлх, – гив.
LUK.21.25	– Нарн деер, сар деер болн одн деер кесг өвәрц темдг үзгдх. Орчлң деер бәәсн орн-нутгуд теңгсин шууганас болн көдлҗәсн ик дольганас сүрдцхәх. 
LUK.21.26	Нарт делкәд өөрдҗ йовх юмна өмн әмтн сүмсән алдад, харһцад унх, теңгрин күчн ормасн көндрҗ чичрх. 
LUK.21.27	Тер цагт тедн үүлн деер Күмни Көвүг сүртә күчтәһәр болн мөңк туурмҗтаһар ирҗ йовхинь үзх. 
LUK.21.28	Эн экләд учрхла, нурһан тинилһҗ, толһаһан өргтн, тана аврлт өөрдҗ йовхнь тер мөн, – гив.
LUK.21.29	Исус теднд үлгүрләд иигҗ келв:
LUK.21.29	– Инҗр модыг болн наадк моддыг хәләтн. 
LUK.21.30	Ац деернь хамтхасн һархла, тадн зуна цаг өөрдҗ йовхинь меднәт. 
LUK.21.31	Тегәд чигн тер йовдлмуд учрҗахинь үзхлә, Бурхна йосн өөрдҗ йовхинь медтн. 
LUK.21.32	Би таднд үнәр келҗәнәв, эн улсин уңг-тохм чилтл цуг эн учрх. 
LUK.21.33	Теңгр һазр хойр уга болҗ одх, зуг Мини келсн үгмүд сольгдшго, – гиҗ келв.
LUK.21.34+LUK.21.35	– Тер өдр ирхлә, тана зүркитн согту бәәдл, әрк, җирһлин үүмллһн бичә диилтхә гиҗ саглтн, хавхгт бәргдвзәт. Бийән хәләтн, юңгад гихлә, тер өдр цуг нарт делкәд бәәсн әмтнд генткн учрх. 
LUK.21.36	Цуг тер аюлта йовдлла эс харһхин төләд, Күмни Көвүнә өмн зогсхин төләд, оньдин зальврад сергг бәәтн, – гив. 
LUK.21.37	Исус тедниг сүмд өдр болһн сурһдг бәәҗ, асхн болхла Тер Олив гидг уулур йовад, сөөһән давулдг бәәсмн. 
LUK.21.38	Өрүн эртәр әмтн саак кевәрн Терүг соңсхин төлә сүмд ирдг бәәсмн.
LUK.22.1	Эс искәсн һуйрин өдр эс гиҗ Песах гидг нәр өөрдҗ йовҗ. 
LUK.22.2	Гелңгүд болн ном цәәлһәчнр Исусиг уга кех арһ хәәцхәв. Юңгад гихлә, тедн әмтнәс әәдг бәәҗ. 
LUK.22.3	Тиигхлә эрлг Искериот гиҗ нерәддг Йудан зүркнд орв. Тер Исусин арвн хойр сурһульчнрин негнь бәәсмн. 
LUK.22.4	Йуда ах гелңгүд тал болн сүмин харулчнрин һардачнр тал одад, Исусиг яһҗ бәрүлҗ өгхән келҗ өгв. 
LUK.22.5	Тедн байрлад, Исусиг бәрүлхин төлә Йудад мөңг өгхәр шиидв. 
LUK.22.6	Өгчәх мөңгнд зөвән өгәд, Йуда олн әмтн уга цагт Исусиг теднә һарт бәрүлхәр кергтә цагинь күләв.
LUK.22.7	Эс искәсн һуйрин нәәрин өдр ирв. Тер өдрт әмтн сетрә хурһиг алх зөвтә бәәҗ. 
LUK.22.8	Пётр Йохан хойриг илгәһәд Исус келв:
LUK.22.8	– Ода йовад маднд Песахин хот белдтн.
LUK.22.9	– Тер Песахиг альд белдх кергтә гиҗ санҗант? – гиҗ сурһульчнр сурцхав.
LUK.22.10	Тиигхләнь Исус иим хәрү өгв:
LUK.22.10	– Тадниг балһснур орҗ ирхлә, нег уста буһш авч йовсн күн харһх. Терүг дахад, герүрнь одтн. 
LUK.22.11	Дәкәд герин эзнд: «Намаг сурһульчнртаһан Песахин хот эдлх хора альдв?» гиҗ Багш сурҗана гитн. 
LUK.22.12	Тер белдсн деерк ик хораһан таднд үзүлх, тендән хотан белдтн.
LUK.22.13	Тедн йовад, Исусин келсәр цугинь олҗ авад, Песахин нәәрин хотынь белдцхәв.
LUK.22.14	Цагнь ирхлә, Исус сурһульчнртаһан хамдан ширән өөр цуглрв. 
LUK.22.15	Исус тедндән:
LUK.22.15	– Би эврәннь зовлң үзхәсн өмн таднла хамдан эн Песахин хот идхәр седләв. 
LUK.22.16	Энүг Бурхна орн-нутгт учртл Би Песахин хотыг эдлҗ чадшгов гиҗ таднд келҗәнәв, – гив.
LUK.22.17	Исус ааһ авад, Бурхнд ханлтан өргәд:
LUK.22.17	– Энүг авад хоорндан хуваһад эдлтн! 
LUK.22.18	Би таднд келҗәнәв, Бурхна йосн эс иртл Би дәкҗ уста үзмәр кесн унд уушгов, – гив.
LUK.22.19	Дәкәд Тер өдмг авад, Бурхндан ханлт өргәд, хуһлад сурһульчнртан хуваҗ өгәд:
LUK.22.19	– Тадна төлә өгсн цогцм эн. Намаг санад иигҗ кетн, – гив.
LUK.22.20	Хотын хөөн Тер ааһ авад келв:
LUK.22.20	– Тадна төлә асхрулсн Мини цуснас тогтсн эн шин бооцана ааһ. 
LUK.22.21	Ода Намаг бәрүлҗ өгх күүнә һар Мини һарин өөр бәәнә. 
LUK.22.22	Би, Күмни Көвүн, заясн хаалһарн йовнав. Зуг Намаг бәрүлсн күн басл зовлңган эдлх.
LUK.22.23	Сурһульчнр цуһар нег-негнәсн:
LUK.22.23	– Маднас кень урвач болҗахмб? – гиҗ сурцхав.
LUK.22.24	Теднәс кен хамгин алдр гиҗ тоолгдхмб? гисн зүткән эдн хоорнд болв. 
LUK.22.25	Тиигхлә Исус теднд:
LUK.22.25	– Хаадуд болхла эврәннь әмтиг нойлҗ һардна, йос бәрдг әмтн «әмтнә үүрмүд» гиҗ бийән нерәднә. 
LUK.22.26	Зуг тадн тиим бичә болцхатн, таднас хамгин икнь бичкн болтха, болв кен тадниг толһална, тернь зарцла әдл болтха. 
LUK.22.27	Кень эднәс ах: хот идҗәснь аль хот авч ирәд заргдҗаснь? Хот идҗәснь ах биший? Би болхла тадн дунд зарцла әдл болҗанав. 
LUK.22.28	Тадн ик зеткртә цагла Нанла хамдан түрү-зүдү хувалцлат, 
LUK.22.29	Мини Эцк Нанд орн-нутг белглсн кевәр Би таднд орн-нутг белглнәв. 
LUK.22.30	Мини орн-нутгт Мини ширән өөр сууһад, хот уухит. Тадн арвн хойр ширә деер сууһад, Израилин арвн хойр тохмин зарһинь кехит, – гив.
LUK.22.31	– Шимон, Шимон, эрлг тадниг буудяг хог-богас йилһҗ авдгла әдләр шүүх зөв Бурхнас сурла. 
LUK.22.32	Зуг Би чамаг иткдгән бичә ууртха гиҗ зальврлав. Болв чи бас Нан тал хәрү ирсн хөөн ахнран батрул, – гиҗ Деед Эзн келв.
LUK.22.33	Зуг Пётр келв:
LUK.22.33	– Деед Эзн минь, би Тана төлә түүрмд чигн суунав, үкләс чигн әәшгов!
LUK.22.34	– Би чамд келҗәнәв, Пётр, эндр өрүн күртл эр така хәәкртл, чи һурв дәкҗ Намаг медхшв, гиҗ келхич, – гиҗ Исус хәрүднь келв.
LUK.22.35	Дәкәд Исус теднәс сурв:
LUK.22.35	– Би Тадниг мөңг, түңгрцг, буршмг угаһар илгәсн цагт тадн юмар дутвт?
LUK.22.35	– Уга, – гиҗ сурһульчнр хәрү өгв.
LUK.22.36	– Ода болхла мөңгн бәәхлә автн, бас түңгрцг автн, болв кемр тадн үлд уга болхла, киилгән хулдад үлд автн. 
LUK.22.37	Бурхна Бичгт: «Тер йос эвдсн әмтнә тоод орла», – гиҗ бичәтә. Цуг эн келснь Нанла учрх зөвтә гиҗ таднд келҗәнәв. Мини тускар бичгдсн юмн удл уга учрх, – гиҗ Исус теднд келв.
LUK.22.38	Сурһульчнр:
LUK.22.38	– Деед Эзн, манад хойр үлд бәәнә, – гив.
LUK.22.38	– Болх, – гиҗ Исус келв.
LUK.22.39	Исус саак кевәрн Олив гидг уулур һарад йовв. Сурһульчнр Терүнә ардаснь дахцхав. 
LUK.22.40	Одх һазртан ирәд Исус:
LUK.22.40	– Сөрлһнлә харһшгон төлә зальврад бәәтн, – гиҗ келв.
LUK.22.41	Исус теднәс хооран һарад, шивсн чолун күрх һазрт ирәд, сөгдҗ унад экләд зальврв:
LUK.22.42	– Аав минь, кемр Та эн зовлңгас Намаг гетлгсн болхнь! Зуг Мини таалар биш, Тана таалар болтха!
LUK.22.43	Генткн теңгрәс Бурхна элч бууҗ ирәд, Терүг батрулв. 
LUK.22.44	Исус ик зовлңтаһар болн улм халунар Бурхнд зальврад бәәв. Маңнаһаснь һарчах көлсн цусна дусалла әдләр һазрт унв. 
LUK.22.45	Исус зальврснаннь хөөн босад, сурһульчнр тал хәрү ирв. Тедн үрүдәд унтҗ одсн бәәҗ.
LUK.22.46	– Юңгад тадн унтҗахмт? – гиҗ Исус сурв, – Сөрлһнлә харһшгон төлә босад зальвртн.
LUK.22.47	Терүг келҗәсн цагт кесг әмтн һарч ирв. Теднә өмн арвн хойр сурһульчнрин негнь Йуда гидг күн йовла. Халхаснь үмсхин төлә тер Исус тал өөрдв. 
LUK.22.48	Исус:
LUK.22.48	– Йуда, Намаг, Күмни Көвүг, үмсәд, эднә һарт бәрүлҗәнчи? – гиҗ сурв. 
LUK.22.49	Исусла бәәсн сурһульчнр юн учрхиг үзәд:
LUK.22.49	– Деед Эзн, үлдән һарһхмн болвза? – гив.
LUK.22.50	Теднә негнь үлдән һарһад, ах гелңгин зарцин барун чикинь чавчв. 
LUK.22.51	Зуг Исус:
LUK.22.51	– Болх! – гив.
LUK.22.51	Тер чикән чавчулсн күүнә чикнднь һаран күргәд эдгәв. 
LUK.22.52	Терүг бәрҗ авхар ирсн ах гелңгүдт, сүмин харулчнрин һардачнрт, толһачнрт Исус:
LUK.22.52	– Тадн Намаг деермч гиҗ санҗант? Ю хәәҗ тадн үлд, мод атхад Намаг бәрҗ авхар ирвт? 
LUK.22.53	Би өдр болһн таднла сүмд бәәдг биләв, тер бийнь тадн Мини өмнәс һаран өргсн угат. Зуг ода тадна цаг ирв, ода хар харңһун йосн залҗана, – гив.
LUK.22.54	Тедн Терүг бәрҗ авад, ах гелңгин гер тал авч ирцхәв. Пётр теднә ардаснь өөрдлго йовҗ йовла. 
LUK.22.55	Герин һаза әмтн һал шатаһад эргҗ суув. Пётр бас теднлә хамдан суув. 
LUK.22.56	Һалын хаҗуд суусн зарц күүкд күн терүнә чирә ширтҗ хәләһәд:
LUK.22.56	– Эн күн Терүнлә хамдан бас бәәлә, – гив.
LUK.22.57	Зуг Пётр тер күүкд күүнд:
LUK.22.57	– Би Терүг медхшв, – гиҗ келв.
LUK.22.58	Невчк бәәҗәһәд, дәкәд нег күн терүг үзәд:
LUK.22.58	– Чи бас теднә негнч, – гив.
LUK.22.58	– Уга, – гиҗ Пётр хәрү келв.
LUK.22.59	Нег цаг давсна хөөн дәкәд нег күн маһдлго келв:
LUK.22.59	– Эн күн Терүнлә хамдан бәәлә. Эн бийнь Һалилья һазрин күн.
LUK.22.60	– Тадниг ю келҗәхинь би медҗәхшв! – гиҗ Пётр хәрүцв.
LUK.22.60	Тиигҗ келҗәхлә, генткн эр така хәәкрв. 
LUK.22.61	Деед Эзн ардагшан эргҗ, Пётр тал хәләв. Тиигхлә Пётр «Эр така хәәкртл, чи эндр һурв дәкҗ Намаг медхшв гиҗ келхич» гиҗ Деед Эзнә келсн үгмүд тодлҗ санв. 
LUK.22.62	Пётр цааран һарад, һашута кевәр уульв.
LUK.22.63	Исусиг хәләҗәх харулчнр Терүгәр наад бәрәд зоваҗ цокв. 
LUK.22.64	Терүнә нүдинь кенчрәр бооһад:
LUK.22.64	– Әәлдҗ кел маднд, кен чамаг цокв? – гиҗ некҗ сурцхав.
LUK.22.65	Нань чигн кесг му үг цергүд Исуст келҗ.
LUK.22.66	Өрүн эртәр әмтнә толһачнр, ах гелңгүд болн закана багшнр цуглрад, Исусиг Деед хургт авч ирв.
LUK.22.67	– Кемр Чи Христос болхла, маднд цәәлһҗ кел, – гиҗ тедн Исуст келв.
LUK.22.67	Исус иим хәрүднь:
LUK.22.67	– Кемр Би таднд келхлә, тадн иткхн угат, 
LUK.22.68	болв кемр Би таднас юм сурхла, тадн хәрүһинь келҗ өгхн угат. 
LUK.22.69	Зуг эн цагас авн Күмни Көвүн хамгин Күчтә Бурхна барун һартнь суух, – гив.
LUK.22.70	Тедн цуһар:
LUK.22.70	– Тегәд Чи Бурхна Көвүн болҗахмч? – гиҗ сурв.
LUK.22.70	– Чик! Тадн тиигҗ келҗәнәт, – гиҗ Исус теднә өмнәс хәрүцв.
LUK.22.71	Тиигхлә толһачнр:
LUK.22.71	– Ямаран герчллһн таднд дәкәд кергтә болҗахмб? Бидн цугинь энүнә келсн үгмүдәс медҗ үзҗәнәвидн! – гиҗ келцхәв.
LUK.23.1	Тиигхлә Деед хургт бәәсн әмтн босад, Исусиг Пилатур авч йовцхав. 
LUK.23.2	Тенд Исусиг экләд гемшәв:
LUK.23.2	– Эн күүг мана келн-әмтиг хутхсинь үзвидн, Римин хаанд алв бичә өгтн, эврән бийән «Би ханв болн Христосв» гисинь соңсвидн.
LUK.23.3	– Чи Йудья улсин хан болҗахмчи? – гиҗ Пилат Исусас сурв.
LUK.23.3	– Чи тиигҗ келҗәнәч, – гиҗ Исус хәрү өгв.
LUK.23.4	Тиигхлә Пилат ах гелңгүдт болн олн әмтнд:
LUK.23.4	– Эн күүг гемшәх буру юм би үзҗәхшв, – гив.
LUK.23.5	Тедн болхла зүткҗ келцхәв:
LUK.23.5	– Энтн Һалильяс экләд нааран ирв. Эврәннь номарн цуг Йудья һазрин әмтиг үүмүлҗәнә.
LUK.23.6	Энүг соңсад Пилат:
LUK.23.6	– Эн Һалилья һазрин күний? – гиҗ сурв.
LUK.23.7	Дәкәд Исусиг Херод һардҗасн һазрин күүһинь Пилат медчкәд, Исусиг Херодур илгәв. Херод тер цагт бас Ерусалимд бәәҗ.
LUK.23.8	Херод Исусиг үзәд икәр байрлв. Юңгад гихлә, кезәнәс авн тер Исусиг үзхәр седсн бәәҗ. Тер Исусин тускар дала юм соңсҗ, болв Терүнәс нег өвәрц юм үзхәр нәәлҗәсн бәәҗ. 
LUK.23.9	Тер кесг сурврмуд Исуст өгв, зуг Исус хәрү өгсн уга. 
LUK.23.10	Ах гелңгүд болн закана багшнр зогсад, Исусиг сүркә кевәр гемшәв. 
LUK.23.11	Херод цергүдтәһән Терүг һутаһад, наад бәрҗәһәд, деернь сәәхн хувц өмскәд, хәрү Пилатур илгәчкв. 
LUK.23.12	Херод Пилат хойр урднь хоорндан өшәтн бәәсн болвчн, тер өдр үүрмүд болв.
LUK.23.13	Пилат ах гелңгүдиг болн әмтнә толһачнриг дуудҗ авад келв:
LUK.23.14	– Олн әмтн дунд буцлт өргхәр седдг күүг тадн нанур авч ирвт. Би тана чирәд энүг мөшкләв. Зуг Эн күн тадна гемшәҗәсн нег чигн юмнд бурутаһинь би үзсн угав. 
LUK.23.15	Херод бас эн күүнә һарһсн буру юм олҗ чадл уга хәрү Энүг йовулчкв. Тадн эврән хәләтн, Эн күн үкллә харһулгдх ик гем һарһсн уга. 
LUK.23.16	Тер учрар би Энүг малядад сулдхнав. 
LUK.23.17+LUK.23.18	Зуг цуһар нег дууһар:
LUK.23.17+LUK.23.18	– Эн үктхә! Маднд Бар-Абаг сулдх! – гиҗ хәәкрцхәв.
LUK.23.19	Бар-Аба гидг күн тер балһснд буцлт кеһәд, әмтиг алсн учрар түүрмд суусн бәәҗ. 
LUK.23.20	Зуг Пилат Исусиг сулдххар седв, тегәд чигн тер давтад әмтнәс сурв. 
LUK.23.21	Тиигсн бийнь әмтн:
LUK.23.21	– Кирст хадчк! Кирст хадчк! – гиҗ хәәкрцхәв.
LUK.23.22	Пилат һурвдад сурв:
LUK.23.22	– Ямаран му йовдл эн күн һарһсмб? Үкллә харһулхин төлә кесн гем би олсн угав. Би энүг малядад сулдхнав! – гив.
LUK.23.23	Зуг тедн:
LUK.23.23	– Исусиг кирст хад! – гиһәд улм чаңһар хәәкрәд некәд бәәцхәв.
LUK.23.23	Теднә хәәкрлдәнд Пилат диилгдв. 
LUK.23.24	Пилат теднә некврәр шиидвр авв. 
LUK.23.25	Тер буцлт босхсн, әмтиг алсн, түүрмд сууҗасн Бар-Абаг әмтнә сурсар сулдхад, Исусиг теднә һарт өгв.
LUK.23.26	Исусиг цааҗла харһулхин төлә авч йовцхав. Зууран цергүд Күрәнә балһснас йовҗ йовсн Шимониг бәрҗ авад, ик гидг кирс нурһнднь үүрүлҗ ачад, Исусин ардаснь йовулв. 
LUK.23.27	Исусин ардас кесг әмтн дахла, тедн дунд һашута нульмсан асхрулҗ, уульҗ йовсн күүкд улс бас йовла. 
LUK.23.28	Исус теднүр хәләһәд:
LUK.23.28	– Ерусалимин күүкд улс, Мини төлә бичә уультн, эврәннь үрнәннь, бийиннь төлә уультн! 
LUK.23.29	Юңгад гихлә, берк цаг ирх, күср болн үр эс һарһсн, үрдүд эс көкүлсн күүкд улс буйн кишгтә гиҗ әмтн тер цагт келх, – гив.
LUK.23.30	Тер цагт әмтн уулмудыг: «Мадн деер унтн!», өөдм һазрмудыг: «Мадниг бүрктн» гиҗ эрҗ сурх. 
LUK.23.31	Кемр көк ноһарҗах модыг тиигҗ кехлә, му хумха моднд ю кедг болхмб? – гив.
LUK.23.32	Йос эвдсн хойр күүг Исусла хамднь бас цааҗла харһулхин төлә авч йовла. 
LUK.23.33	Тедн Һавл гидг һазрур ирв. Тер һазрт Исусиг кирсд хадҗ цааҗлсмн, йос эвдсн хойр күүг бас Терүнлә хамднь кирсд хадҗ цааҗлсмн, негинь барун бийднь, наадкинь зүн бийднь. 
LUK.23.34	Исус:
LUK.23.34	– Аав минь! Эднә килнцинь тәвит! Эдн ю кеҗәхән медҗәсн уга, – гиҗ сурв.
LUK.23.34	Әмтн җирв хаяд, Исусин хувциг хувацхав. 
LUK.23.35	Олн әмтн зогсад хәләцхәв. Толһачнр бас Исусар наад бәрәд:
LUK.23.35	– Талдан әмтиг харсҗ аврдг билә. Кемр тер Христос болхла, Бурхна шүүҗ авсн күн болхла, Бийән харсҗ әмән авртха! – гиҗ келцхәв.
LUK.23.36	Цергүд бас Исусар наад бәрцхәв. Тедн Исуст өөрдәд, ишклң чаһр өгәд 
LUK.23.37	келцхәв:
LUK.23.37	– Кемр Чи Йудья улсин хан болхла, әмән харсҗ авр, – гив.
LUK.23.38	Исусин толһаднь кирс деер нег харһа мод хадулҗ, деернь «Энтн – Йудья улсин хан» гиҗ бичҗ. 
LUK.23.39	Хаҗудк кирс деер телгдсн йос эвдсн күүнә негнь Исусиг му келәд:
LUK.23.39	– Кемр Чи Христос болхла, эврәннь әмән авр, мадниг бас харсҗ авр! – гиҗ хәәкрв.
LUK.23.40	Наадкнь болхла өөркән хөрҗ:
LUK.23.40	– Бурхнас әәхнч! Чи бас тиим цааҗ дааҗахан медҗәхшийчи? 
LUK.23.41	Бидн чикәр цааҗлгдвидн, кесн килнцәрн үүлән дааҗанавидн, эн күн болхла му юм кесн уга, – гив.
LUK.23.42	Дәкәд:
LUK.23.42	– Деед Эзн Эврәннь орн-нутгтан ирхләрн мини тускар бичә марттн, – гиҗ тер Исуст келв.
LUK.23.43	Би чамд үнәр келҗәнәв, эндр өдр Нанла хамдан Бурхна садт тусхич! – гиҗ Исус хәрүднь келв.
LUK.23.44	Үдин алднд генткн цуг һазрар харңһурад, һурвн цаг күртл тиим болв. 
LUK.23.45	Нарн харңһурад, һол сүмин көшг хойр әңгрәд шуурв. 
LUK.23.46	Исус:
LUK.23.46	– Аав минь! Тана һарт сүмсән бәрүлҗ өгчәнәв! – гиҗ чаңһур хәәкрв.
LUK.23.46	Эн үгмүдин хөөн Исусин әмн һарв. 
LUK.23.47	Энүг үзсн Римин әңгин цергин ахлач, Бурхиг магтад:
LUK.23.47	– Эн күн йосн чик седклтә күн бәәсмн, – гиҗ келв.
LUK.23.48	Ю болхиг хәләхәр цуглрсн олн әмтн учрсн йовдлыг үзәд, өрчән цокн бәәҗ хәрцхәв. 
LUK.23.49	Зуг Исусиг меддг әмтн, теднә тоод Һалильяс авн Терүг дахҗ йовсн күүкд улс, ик хол биш, тедүкнд хәләһәд зогсв.
LUK.23.50	Йосип гидг нертә нег күн Деед Хургин гешүн бәәҗ. Әрүн цаһан седклтә үннч күн тер бәәҗ. 
LUK.23.51	Йосип Деед Хургин шиидврлә болн кесн йовдлла зөвшәрсн уга бәәҗ. Тер Йудья һазрт бәәсн Ариматья хотна күн бәәҗ. Йосип Бурхна йосн ирхиг бас күләҗәҗ. 
LUK.23.52	Тер Пилатур ирәд, Исусин цогцинь өгтн гиҗ сурв. 
LUK.23.53	Дәкәд тер цогцинь кирс деерәс буулһҗ авад, оршалһна кенчрт ораһад, хад чолунд шин кесн, урднь күн оршагдад уга үкәрт орулҗ тәвв. 
LUK.23.54	Басң өдрин асхн болҗ йовла. Бемб өдр өөрдҗ йовла. 
LUK.23.55	Исусла хамдан Һалильяс дахҗ ирсн күүкд улс Йосипиг дахад, Исусиг оршасн үкәриг хәләһәд, цогцинь тер ормд яһҗ орулҗ тәвсинь үзв. 
LUK.23.56	Тедн хәрҗ ирәд, каңкнсн үнртә тос, түркдг эм белдв. Бемб өдрлә тедн Бурхна зааврар амрцхав.
LUK.24.1	Өрүн өрлә долан хонгин түрүңк өдрт күүкд улс урднь белдсн каңкнсн үнртә тос, түркдг эм авад, Исусиг оршасн үкәрүр ирцхәв. 
LUK.24.2	Зуг Терүг оршасн үкәриг хааҗасн чолун хаҗуднь бәәсиг тедн үзцхәв. 
LUK.24.3	Уулын көндә дотр орсн күүкд улс Деед Эзн Исусин цогц олҗ авсн уга. 
LUK.24.4	Күүкд улс алмацҗ зогсцхав. Генткн гилвксн цаһан хувцта хойр күн теднд үзгдв. 
LUK.24.5	Күүкд улс дегд сүрдәд, һазр элкҗ унцхав. Зуг хойр күн:
LUK.24.5	– Үксн әмтн заагт әмд күүг юңгад хәәҗәхмт? 
LUK.24.6	Тертн энд уга, Тертн әмдрв! Һалильяд Исус таднд ю келсинь мартчквт? 
LUK.24.7	«Күмни Көвүн килнцтә әмтнә һарт бәрүлгдх, кирс деер цааҗлгдх, болв һурвдгч өдртнь Тер әмдрх», – гиҗ келцхәв.
LUK.24.8	Эн Исусин үгмүд генткн теднә уханд орҗ тодлгдв. 
LUK.24.9	Күүкд улс Исусин үкәрәс хәрҗ ирәд, арвн негн сурһульчнрт болн наадк әмтнд цуг учрсн юмна тускар келҗ өгв. 
LUK.24.10	Тер күүкд улсин дунд Магдален хотна Марий, Йохана, Яковин экнь Марий болн нань чигн күүкд улс бәәҗ. Тедн апостолмудт энүнә тускар келҗ өгцхәв. 
LUK.24.11	Зуг эн күүкд улсин үгмүд деми юмн гиҗ теднд сангдв. Тедн күүкд улст итксн уга. 
LUK.24.12	Пётр болхла босад, Исусин үкәр тал гүүв. Тер уулын көндә дотр шаһаҗ хәләһәд, Исусиг орасн һанцхн кенчр бәәсинь үзв. Пётр үзсн юмндан икәр өврәд хәрәд йовв.
LUK.24.13	Тер өдр сурһульчнрас хойрнь Эмаус гидг хотнур йовҗ йовла. Тер хотн Ерусалимас арвн негн дуунад бәәсмн. 
LUK.24.14	Цуг учрсн йовдлын тускар тедн күүндҗәлә. 
LUK.24.15	Тедниг күүндәд йовҗ йовтлнь Исус Бийнь теднүр өөрдҗ ирәд, теднлә хамдан йовв. 
LUK.24.16	Зуг сурһульчнр Исусиг үзвчн таньсн уга. 
LUK.24.17	Исус теднәс:
LUK.24.17	– Юуни тускар тадн күүндҗәхмт? – гиҗ сурв.
LUK.24.17	Тедн гейүртә бәәдлтә зогсцхав. 
LUK.24.18	Теднә негнь Клөп гидг нертә күн:
LUK.24.18	– Шиңкән Ерусалимд ирсн төләдән эн өдрмүдт юн учрсинь һанцхн чи меддго болхич! – гиҗ келв.
LUK.24.19	– Юн учрсмб? – гиҗ Исус сурв.
LUK.24.19	– Назаретин Исусла учрсн йовдлын тускар бидн келҗәнәвидн, – гиҗ тедн хәрүднь келв. – Тер үгдән болн үүлдән ик күчтә, Бурхна болн әмтнә өмн ик алдр әәлдәч билә. 
LUK.24.20	Ах гелңгүд болн мана һардачнр Терүг бәрҗ авад, алх зарһла харһулад, кирс деер цааҗлад әмнәснь хаһцулв. 
LUK.24.21	Болв бидн болхла Израилиг Тер харсҗ аврх гиҗ нәәлҗәләвидн. Тер учрсн йовдлын хөөн һурвдгч өдр болҗана. 
LUK.24.22	Цааранднь иим юмн болв: үкәр талнь йовсн зәрм күүкд улс мадниг икәр өврүлв. Тедн эндр өрүн өрлә тиигәрән одла, 
LUK.24.23	зуг тенд цогцнь уга бәәҗ. Күүкд улс хәрҗ ирәд маднд иим юм келҗ өгв. Тедн оршасн хадын көндә дотр орхла, Бурхна элчнр генткн теднә нүднд үзгдәд, «Исус әмд» гиҗ келҗ. 
LUK.24.24	Хөөннь мана үүрмүдәс зәрмнь үкәр талнь одад, күүкд улс келҗәснлә әдл цугинь үзҗ, зуг әмдрсн Исусиг тедн үзсн уга.
LUK.24.25	Исус теднд:
LUK.24.25	– Яһсн эргү улсвт? Әәлдәчнрин келсн үгмүдт ода күртл иткл уга бәнт? 
LUK.24.26	Христос ик зовлң эдлснәннь хөөн эврәннь туурмҗдан орхм бишви? – гиҗ сурв.
LUK.24.27	Дәкәд Тер Мошеһәс болн әәлдәчнрәс экләд, Бурхна Бичгт Бийиннь тускар цуг бичәтә юмиг теднд цәәлһҗ келҗ өгв. 
LUK.24.28	Тедниг хотнур өөрдҗ йовхлань Исус цааранднь йовхар седсн бәәдл һарв. 
LUK.24.29	Зуг тедн Исусиг:
LUK.24.29	– Маднла хамдан үлд, ора болҗана, өдр чилв, – гиҗ эрҗ сурв.
LUK.24.29	Тер үлдв. 
LUK.24.30	Хот уух цагт Исус болһсн һуйр авад, Бурхнд ханлт өргәд, әңг-әңгәрнь һуйриг хуһлҗ хуваһад теднд өгв. 
LUK.24.31	Тер кемлә хойр сурһульчин нүднь секгдәд, тедн Исусиг таньв. Зуг тер дарунь теднә нүднд Исус үзгддгән уурв. 
LUK.24.32	Тедн нег-негнәсн:
LUK.24.32	– Терүг хаалһдан маднд Бурхна Бичгин чинр-утх цәәлһҗ үг келсн цагт мана зүркн халад, шатсн болҗ эс медгдлү? – гиҗ сурцхав.
LUK.24.33	Сурһульчнр ормасн босад, Ерусалим тал хәрү йовцхав. Тендән тедн арвн негн сурһульчиг болн кесг әмтиг олҗ авв.
LUK.24.34	– Эн үнн! Деед Эзн әмдрв! Шимон Терүг үзв, – гиҗ сурһульчнр келцхәв.
LUK.24.35	Тер хойр сурһульч хаалһд учрсн йовдлын тускар келәд, Исусиг һуйр хуваҗ өгсн цагт Терүг яһҗ таньсан келҗ өгв.
LUK.24.36	Сурһульчнр күүндҗәсн цагт генткн Исус үзгдәд теднлә мендлв. 
LUK.24.37	Тедн сүмсн үзгдҗәнә гиҗ санад, әәһәд менрәд одцхав. 
LUK.24.38	Исус болхла:
LUK.24.38	– Юңгад тадн тиигҗ икәр әәҗәхмт? Юңгад тадн маһдлҗахмт? 
LUK.24.39	Мини һарм, Мини көлм хәләтн! Эн Бив! Намаг көндәҗ үзтн, сүмсн махмуд уга, ясн уга болна. Намаг хәләтн, Би йосн махмудтав, ястав, – гиҗ келәд, 
LUK.24.40	Исус һар-көлән үзүлв. 
LUK.24.41	Тедн икәр байрлад, иткҗ чадлго алң болад бәәцхәв. Тиигхлә Исус теднәс:
LUK.24.41	– Танад идх-уух юмн бәәнү? – гиҗ сурв. 
LUK.24.42	Сурһульчнр Исуст шарсн заһснас өгв. 
LUK.24.43	Тер заһсиг авад, теднә өмн идв.
LUK.24.44	– Энүнә тускар Би таднла бәәсн цагтан келләлм, – гиҗ Исус келв. – Мини тускар Мошен заканд, әәлдәчнрин дегтрмүдт болн Псалмудын дегтрт бичгдсн тоот күцәгдх зөвтә.
LUK.24.45	Исус теднд Бурхна Бичгин чинр-утх медхд нөкд болв.
LUK.24.46	– Бурхна Бичгт: «Христос дегд икәр зовагдад үкәд, һурвдгч өдртнь әмдрх зөвтә» гиҗ бичәтә. 
LUK.24.47	Ерусалимас экләд әмтн болһнд килнцтә җирһл үлдәлһнә туск, килнц тәвүллһнә туск зәңг Терүнә нернә төлә тадн тархах зөвтәт. 
LUK.24.48	Тадн болхла цуг энүнә герчнр. 
LUK.24.49	Би таднд Мини Эцкм өгнәв гисн юмиг илгәнәв, зуг тадн ик Теңгрәс күч эс автл балһснд үлдцхәтн, – гив.
LUK.24.50	Тер сурһульчнран балһснас дахулҗ һарад, Бетәнья тал авч ирәд һаран өргәд, тедниг әдслв. 
LUK.24.51	Әдслҗ бәәтлән теднәс салҗ, теңгрүр өөд һарв. 
LUK.24.52	Сурһульчнр Терүнд сөгдәд, аһу ик байртаһар Ерусалим тал хәрҗ ирцхәв. 
LUK.24.53	Тер цагас авн тедн һол сүм дотр оньдин бәәһәд, Бурхнд магтал өргцхәв.
JHN.1.1	Орчлң үүдхәс урд Үг бәәҗ. Үг Бурхнла негн бәәҗ. Үг Бурхн бәәҗ. 
JHN.1.2	Орчлң үүдхәс урд Үг Бурхнла бәәҗ. 
JHN.1.3	Цугнь Үгәр дамҗҗ үүдәгдҗ. Терүг угаһар юмн үүдсмн уга бәәҗ. 
JHN.1.4	Цуг үүдәсн юмн Үглә нииләд җирһҗ. Җирһл күмни герл бәәҗ. 
JHN.1.5	Герл харңһуд гилвкнә. Харңһу терүг диилсн уга. 
JHN.1.6	Бурхн кү илгәҗ, күүнә нернь Йохан бәәҗ. 
JHN.1.7	Цуһар соңсад итктхә гиһәд Йохан герлин туск герч болад ирҗ. 
JHN.1.8	Бийнь герл биш бәәҗ. Герлин туск герч болад орчлңд ирҗ. 
JHN.1.9	Үг гисн йосн герл мөн. Герл орчлңд ирәд күмн-әмтнд тусҗ герлтүлнә. 
JHN.1.10	Үг орчлңд бәәҗ. Терүгәр дамҗҗ үүдсн орчлң Бийнь таньсн уга 
JHN.1.11	Эврә һазрур ирҗ. Эврә әмтн терүг седклдән орулсн уга. 
JHN.1.12	Седклдән орулсн әмтнд, Бийднь итксн әмтнд Бурхна үрдүд болх зөв Тер өгв. 
JHN.1.13	Эн үрдүд экиннь геснәс, күүкд күн залу күн хойрин седвәрәс төрсн үрдүд биш, эдн Бурхнас төрсн үрдүд. 
JHN.1.14	Үг күн болҗ, мадн дунд бүүрлҗ. Эн Үг маднд чилшго хәәрлтиг, Бурхна туск үнниг үзүлв. Эцкиннь һанцхн көвүн болҗ Эцкәс авсн Терүнә йосиг бидн лавта үзвидн. 
JHN.1.15	Йохан Терүнә тускар чаңһ дууһар иигҗ герчлҗ: Эн күүнә тускар би иигҗ келләв: Мини хөөн ирхнь нанас ик чинртә, юңгад гихлә Тер нанас урд мөңкиндән бәәдг бәәҗ. 
JHN.1.16	Тер эврәннь ик байлг хәәрлтәс маднд дам-дам сә кеһәд әдслв. 
JHN.1.17	Бурхн Мошеһар дамҗад зака өглә, зуг хәәрлт болн үн Исус Христосар дамҗҗ үзүллә. 
JHN.1.18	Бурхиг күн төрүц үзәд уга, зуг Эцкиннь өөр бәәсн ор һанцхн Бурхн маднд Бурхна тускар медүлв.
JHN.1.19	Ерусалимд бәәдг евреймүдин ахлачнр Йоханур гелңгүдиг болн Левихниг илгәв. Тедн ирәд:
JHN.1.19	– Чи кембч? – гиҗ Йоханас сурв.
JHN.1.20	– Би Христос бишв, – гиҗ тер дарунь Йохан иләр келв.
JHN.1.21	– Тиигхлә кен гидг күмбч? Чи Элья болвзач? – гиҗ тедн сурцхав.
JHN.1.21	– Уга, – гиҗ тер хәрү өгв.
JHN.1.21	– Чи Мошен келсн әәлдәч болвзач?
JHN.1.21	– Уга – гисн хәрү тенд соңсцхав.
JHN.1.22	– Чи кембч? Маднд келич. Бидн мадниг илгәсн улст хәрүһинь келҗ өгх йоставидн. Бийиннь тускар ю келнәч? – гиҗ тедн сурцхав.
JHN.1.23	Йохан теднд әәлдәч Эшьян үгәр келҗ өгв: «Би эҗго көдәд хәәкрҗәх дунв: Деед Эзнә хаалһинь һо кетн». 
JHN.1.24	Тер әмтиг паршмуд илгәсн бәәҗ.
JHN.1.25	– Кемр чи Христос биш, Элья биш, Мошен келсн әәлдәч биш болхла, юңгад чи әмтиг уснд кирслнәч? – гиҗ тедн сурцхав.
JHN.1.26	– Би әмтиг уснд кирслнәв. Зуг тадн дунд таднд таньгддго күн бәәнә. 
JHN.1.27	Тер мини хөөн ирх. Би болхла Терүнә башмгиннь бүчинь тәәлх зөв угав, – гиҗ Йохан хәрүднь келв.
JHN.1.28	Цуг эн йовдл Бетәнья өөр, Йордан һолын дорд үзгин көвәд, Йохан әмтиг уснд кирслсн һазрт, учрв. 
JHN.1.29	Маңһдуртнь Йохан өөрдҗ йовх Исусиг үзәд:
JHN.1.29	– Хәләтн, Эн әмтнә килнц уга кедг Бурхна хурһн. 
JHN.1.30	Энүнә тускар би келләв: Мини хөөн ирснь нанас ик чинртә, юңгад гихлә, Тер нанас урд мөңкиндән бәәдг бәәҗ. 
JHN.1.31	Би чигн Исусиг кенинь медсн уга биләв, зуг би Энүг цуг Израиль орн-нутг медтхә гиһәд, әмтиг уснд кирслхәр ирв, – гиҗ келв.
JHN.1.32	Йохан эврәннь үгән батлад келв:
JHN.1.32	– Әрүн Сәкүсн ик деер Теңгрәс көглҗрһн мет бууһад, Терүнә деер үлдснь би үзв. 
JHN.1.33	Би Терүг меддго биләв. Зуг уснд кирслхәр намаг Илгәснь нанд: «Әрүн Сәкүсн нег күн деер бууһад үлдх. Тер күн әмтнд Әрүн Сәкүс өгх», – гиҗ келлә. 
JHN.1.34	Би цуг энүг үзв, тегәд чигн герчлҗәнәв, Эн – Бурхна Көвүн! – гив.
JHN.1.35	Дарук өдртнь Йохан хойр сурһульчта хамдан бәәсмн. 
JHN.1.36	Аашсн Исусиг үзәд, тер:
JHN.1.36	– Эн – Бурхна Хурһн! – гив.
JHN.1.37	Йохана хойр сурһульч тер үгмүдинь соңсад, Исусиг дахад йовв. 
JHN.1.38	Исус эргәд ардан хәләһәд, тедниг дахҗ йовсинь үзв.
JHN.1.38	– Таднд юн кергтә? – гиҗ Тер сурв.
JHN.1.38	– Рави, [хальмгаһар багш] Тана гер альдв? Келтн, – гиҗ тедн сурв.
JHN.1.39	– Намаг дахад йовтн, эврән үзхит, – гиҗ Исус келв.
JHN.1.39	Цуг эн дөрвн часла болв. Тедн йовад, Исусин герт ирәд, асхн ора күртл бәәв. 
JHN.1.40	Исусин тускар келсн үг соңссн сурһульчнрин негнь Шимон Пётрин дүнь Андрей бәәҗ. 
JHN.1.41	Тер эврәннь Шимон гидг ахан олҗ авад келв:
JHN.1.41	– Бидн Бурхна илгәсн Аврачиг – Христосиг олҗ аввидн!
JHN.1.42	Дәкәд тер ахан Исусур дахулҗ авч ирв. Исус Шимон тал хәләҗәһәд келв:
JHN.1.42	– Йохана көвүн Шимон эндр өдрәс авн Би чамд Кеп
JHN.1.43	Маңһдуртнь Исус Һалилья тал йовхар шиидв. Тер Пилипиг олҗ авад:
JHN.1.43	– Намаг дахад йов! – гив.
JHN.1.44	Пилип Бетсәд гидг хотна көвүн бәәсмн. Тер хотн Андрейин болн Пётрин бас төрскн хотн бәәҗ. 
JHN.1.45	Пилип Натаналиг олҗ авад терүнд:
JHN.1.45	– Бидн закана дегтрт Моше болн әәлдәчнр бичсн кү олҗ аввидн. Тер Назарет хотна Йосипин көвүн Исус бәәҗ, – гиҗ келв.
JHN.1.46	– Назаретас сән юмн ирдви? – гиҗ Натаналь хәрүднь келв.
JHN.1.46	– Эврән йовад хәлә, – гиҗ терүнд Пилип келв.
JHN.1.47	Исус аашсн Натаналиг үзәд:
JHN.1.47	– Эн йосн Израилин күн. Энүнә седклд мек худл төрүц уга, – гиҗ келв.
JHN.1.48	– Та намаг альдас меднәт? – гиҗ Натаналь өврҗ сурв.
JHN.1.48	– Чамаг дуудхас урд Би чамаг инҗр модна сүүдрт суусичнь үзләв, – гиҗ Исус хәрү өгв.
JHN.1.49	– Багш, Та Бурхна Көвүнт. Та Израилин Хант! – гиҗ Натаналь келв.
JHN.1.50	– Би чамаг инҗр модна сүүдрт үзв гиснд чи нанд иткҗәнәч. Зуг чи энүнәс ик өвәрц юм үзхич, – гиҗ Исус хәрү өгв.
JHN.1.51	– Би таднд үнәр келҗәнәв, тадн заагрсн теңгрәс Күмни Көвүнүр бууҗ ирсн болн терүнәс деер өрггдсн Бурхна элчнриг үзхит, – гиҗ Исус немҗ келв.
JHN.2.1	Хойр өдрин хөөн Һалильяд бәәсн Кана гидг балһснд хүрм болҗ. Исусин экнь тенд бас бәәҗ. 
JHN.2.2	Исусиг сурһульчнрта хамднь бас тер хүрмд дуудҗ. 
JHN.2.3	Гиичнр чаһран ууһад чиләхләнь, Исусин экнь Терүнд келв:
JHN.2.3	– Чаһр дәкҗ уга.
JHN.2.4	Исус экдән: – Аак, юңгад Та нанд энүнә тускар келҗәнәт? Мини цаг ирәд уга, – гиҗ хәрү өгв.
JHN.2.5	Исусин экнь зарцнрт:
JHN.2.5	– Энүнә келсинь кетн, – гив.
JHN.2.6	Тенд зурһан ик чолун буһш зогсҗала. Еврей келн әмтн эврәннь йосар юм әрүслҗ уһахин төлә терүг бәрдг бәәсмн. Буһш болһнднь 80–120 литр ус багтдг бәәҗ.
JHN.2.7	– Сав болһниг дүүргәд ус кетн, – гиҗ Исус зарцнрт келв.
JHN.2.7	Тедн буһшмуд дүүргәд ус кев. 
JHN.2.8	Исус:
JHN.2.8	– Ода эн савас ус утхҗ авад, хүрмин ахлачд авч одад өгтн, – гив.
JHN.2.8	Зарцнр келсинь күцәв. 
JHN.2.9	Хүрмин ахлач чаһрт хүврсн усиг амсв, тер чаһриг альдас авсинь медсн уга бәәҗ, зуг һанцхн зарцнр медлә. Хүрмин ахлач күргиг дуудҗ авад келв:
JHN.2.10	– Әмтн сән һара чаһриг нәр эклхләнь хүрмин гиичнрт өгнә. Цуһар согтҗ одхла, му чаһр һарһҗ өгнә. Чи болхла сән чаһриг ода күртл бәрәд суусмч?
JHN.2.11	Эн Исусин үзүлсн өвәрц йовдлмудын түрүңкнь бәәсмн. Цуг эн йовдл Һалильяд бәәсн Кана гидг балһснд учрсмн. Иигәд Исус эврәннь күчтә нерән туурулв, энүнә хөөн сурһульчнр Терүнд икәр иткв. 
JHN.2.12	Цааранднь Исус сурһульчнртаһан Капернам хот темцҗ йовв. Исусин экнь, дүүнрнь Терүнлә хамдан бас һарад йовцхав. Капернамд тедн цөөкн өдр бәәв.
JHN.2.13	Евреймүдин Песах гидг нәр өөрдҗ йовсмн, тегәд Исус Ерусалим балһснур һарад йовв. 
JHN.2.14	Исус Ерусалимин сүм дотр бухмуд, хөд, көглҗрһс хулдсн әмтиг үзв. Мөңг сольдг әмтиг чигн Тер үзв. Тедн ширән өөр сууцхаҗ. 
JHN.2.15	Тиигхлә Исус деесәр маля гүрәд, хөөдиг, бухмудыг көөһәд һарһв. Мөңг сольдг әмтнә ширәһинь хольврулад, теднә мөңгинь тараһад хайв.
JHN.2.16	– Эднән авад цааран әрлтн! Мини Эцкин гериг хулд гүүлгәнә герт бичә хүврүлтн! – гиҗ Исус көглҗрһ хулдҗасн әмтнд келв.
JHN.2.17	Энүг үзсн сурһульчнр, Бурхна Бичгт бәәсн «Би тана герт дуртав. Тер дурн дотрким шатаҗана» гисн үгмүдиг тодлҗ санв.
JHN.2.18	– Иигҗ кех йосн чамд бәәхиг медүлхин кергт онц темдг үзүл, – гиҗ евреймүдин толһачнр Исусин өмнәс келцхәв.
JHN.2.19	– Эн сүмиг хамхлад таратн, Би һурвн хонгин болзгт цуг энүг хәрү тосххв, – гиҗ Исус хәрүднь келв.
JHN.2.20	– Кезәнә эн сүмиг дөчн зурһан җилдән әмтн тосхсмн. Чи болхла Энүг һурвн өдрин туршт босхахар седҗәхмч? – гиҗ евреймүдин толһачнр хәрүцв.
JHN.2.21	Исус болхла сүмин тускар келсн цагт Эврәннь цогцин тускар келсмн. 
JHN.2.22	Хөөннь Исус әмдрснә хөөн Терүнә сурһульчнр Исусин цуг эн үгиг тодлҗ санла. Тедн Бичгт болн Исусин келснд иткв.
JHN.2.23	Исус Ерусалимд Песахин нәәрт бәәсн цагтан өвәрц йовдлмуд үзүлв. Тер учрар кесг әмтн Терүнд иткв. 
JHN.2.24	Зуг Исус теднд икәр нәәлсмн уга, юңгад гихлә, Исус әмтиг сәәнәр меддг бәәҗ. 
JHN.2.25	Исус әмтнә дотрк уха-седклиг сәәнәр меддг бәәсмн. Тер учрар Исуст күүнә тускар юм келх керг уга билә.
JHN.3.1	Паршмуд заагт нег күн бәәҗ. Терүнә нерн Никодим. Тер евреймүдин толһачнрин негнь бәәҗ. 
JHN.3.2	Нег дәкҗ Никодим сөөһәр Исусур ирәд келв:
JHN.3.2	– Багш, Тана кесн өвәрциг нег чигн күн Бурхн угаһар кеҗ чадшго билә. Тер учрар Таниг Бурхна илгәсн Багш болдгинь бидн меднәвидн.
JHN.3.3	– Күн болһн шинәс эс төрхлә, Бурхна ориг үзҗ чадшго гиҗ Би чамд үнәр келҗәнәв, – гиҗ Исус хәрү өгв.
JHN.3.4	– Көгшн күн шинәс яһҗ төрхмб? Тер хойрдад эврәннь экин геснд орад төрҗ һаршголм? – гиҗ Никодим Исуст келв.
JHN.3.5	– Һанцхн уснас төрснь, Сәкүснәс төрснь, Бурхна орнд тусҗ чадҗана гиҗ үнәр келҗәнәв. 
JHN.3.6	Цогц бийәс төрснь, цогц бий болна. Һанцхн Сәкүснәс сәкүсн төрдг мөн. 
JHN.3.7	Шинәс төрх кергтә гисндм бичә өврәд бә. 
JHN.3.8	Салькн дурта һазртан шуугад көдлнә. Чи терүнә шууга соңснач, зуг альдас һарад, альдаран темцҗ үләҗәхинь медх арһ чамд уга. Сәкүснәс төрсн күн лавта тиим болна, – гиҗ Исус келв.
JHN.3.9	– Тиим юмн яһҗ болхмб? – гиҗ Никодим сурв.
JHN.3.10	– Чи Израиль әмтнә багш болнач, зуг цуг энүг эс медхшлмч? 
JHN.3.11	Үнәр келҗәнәв, Бидн медсән келнәвидн. Бидн үзсән герчлнәвидн, зуг тадн Мана герчллһиг үнн гиҗ ухандан авхшит. 
JHN.3.12	Кемр орчлңгин юмна тускар келхлә, тадн нанд эс иткхлә, теңгрин юмна тускар келсн цагт яһҗ нанд иткхмт? 
JHN.3.13	Теңгрәс бууҗ ирсн Күмни Көвүнәс талдан күн Теңгрт бәәһәд уга. 
JHN.3.14	Моше көдәд күрл моһаг модн деер өргсн кевәр Күмни Көвүн өрггдх зөвтә. 
JHN.3.15	Тегәд Нанд иткдг күн мөңк җирһл эдлх. 
JHN.3.16	Юңгад гихлә, Бурхн орчлңд дегд хәәртә болад, Исуст иткдг күн үкл уга, мөңк җирһл эдлтхә гиҗ ор һанцхн Көвүһән өгсн мөн. 
JHN.3.17	Көвүһәрн орчлңгин зарһ кех биш Көвүһәрн орчлңгиг харсҗ аврхин төлә Бурхн Терүг һазрур илгәсмн. 
JHN.3.18	Терүнд иткдг күн зарһла харһҗахш, эс иткдг күн зарһла харһҗ. Яһад гихлә, тер Бурхна ор һанцхн Көвүнд итксн уга. 
JHN.3.19	Зарһнь иим: орчлңд герл тусҗ ирв. Зуг әмтн герлиг һолад, харңһуг таасҗ авсмн. Юңгад гихлә, теднә керг-үүлнь хар. 
JHN.3.20	Хар үүл күцәдг күн герлд дурго, үүлнь герлд илдкх гиһәд, тер герләс зулна. 
JHN.3.21	Зуг үнн чикәр бәәснь герлүр ирнә. Бурхиг соңсад, цаһан үүлинь күцәсинь герл үзүлх гиһәд тер тиигнә, – гиҗ Исус келв.
JHN.3.22	Энүнә хөөн Исус эврәннь сурһульчнрла Йудья һазрур йовв. Тенд бәәҗәһәд, Исус әмтиг уснд кирслдг бәәсмн. 
JHN.3.23	Йохан тер цагт Шалим балһсна өөр Анон гидг һазрт бас әмтиг уснд кирслв. Юңгад гихлә, тер һазрт дала усн бәәҗ. Әмтн Йоханар бийән уснд кирслүлхәр ирдг бәәсмн. 
JHN.3.24	Йоханыг түүрмд суулһхин өмн цуг эн учрсн бәәҗ. 
JHN.3.25	Йохана сурһульчнрин болн евреймүдин хоорнд усар әрүсллһнә хуучн авъясын тускар зүтклдән болв. 
JHN.3.26	Тедн Йоханур ирәд:
JHN.3.26	– Багш, урднь Йордана һолын телтр көвәд танта нег күн бәәлә. Та Терүнә тускар әмтнд келсн биләт. Ода тер эврән әмтиг уснд кирслнә. Цугтан Терүн тал ирнә, – гиҗ келцхәв.
JHN.3.27	– Күн теңгр заяҗ келсәр кергән күцәҗ чадҗана, – гиҗ Йохан хәрү өгв.
JHN.3.28	– Би Бурхна илгәсн Аврач бишв, зуг би Терүнә өмн йовхин төлә илгәгдләв, – гиҗ Мини келсн үгмүдин герчнр тадн эврән боллат. 
JHN.3.29	Хәрд һарчасн күүктә көвүн күргн болна. Күргнә үр күргиг соңсад зогсна. Терүнә ду соңсад, үрнь байрлна. Тиигҗ би ик байрта бәәнәв. 
JHN.3.30	Терүнә чинрнь өсҗ өрггдх зөвтә, мини цаг болхла чилҗ йовна, – гиҗ Йохан келв.
JHN.3.31	Теңгрәс бууҗ ирснь һазр деерк әмтнәс деер. Һазрин үрн болхла һазрин үлмәд бәәнә, һазрин тускар келнә. Зуг Теңгрәс бууҗ ирснь Һазрин әмтнәс деер! 
JHN.3.32	Тер Эврәннь үзсән, соңссан герчлнә. Зуг әмтн Терүнә келснд иткхш. 
JHN.3.33	Терүнә герчллһ седклдән авсн әмтн энүгәрн Бурхн – йосн үнн гиҗ лавта үзүлнә. 
JHN.3.34	Бурхна илгәсн күн Бурхна үгмүдәр келнә. Юңгад гихлә, Бурхн Терүг Сәкүсәрн дүүргнә. 
JHN.3.35	Эцк Көвүндән дегд хәәртә болад, цугинь һартнь бәрүлв. 
JHN.3.36	Көвүнднь иткдг күн мөңк җирһл эдлнә. Көвүнә үгинь эс соңсснь мөңк җирһл үзшго. Бурхна цааҗ терүнә толһа деер буув.
JHN.4.1+JHN.4.2	Йоханур ирдг сурһульчнрас тооһарн даву ик сурһульчнр Исусур ирәд, уснд кирслгдҗәнә гидг зәңг паршмуд медчкв. (Үнәртнь болхла, Исус эврән әмтиг уснд кирслдго бәәҗ, Терүнә сурһульчнр әмтиг уснд кирслдг бәәҗ.) 
JHN.4.3	Исус энүнә тускар соңсад, Йудья һазриг үлдәһәд, хәрү Һалилья тал йовсмн. 
JHN.4.4	Һалилья тал йовҗ йовад, Исус зууран Шамарья һазриг дәврҗ һарла. 
JHN.4.5	Тегәд Исус Шамарья һазрт бәәсн Сухар гидг хотнур орҗ ирв. Кезәнә Яков Йосип гидг көвүндән нег һазр өгсн бәәҗ. Тер һазрин өөр Сухар гидг хотн бәәҗ. 
JHN.4.6	Тенд Яковин нертә худг бәәҗ. Исус хаалһдан муурад, тер худгин өөр ирәд сууһад амрв. Үдин цаг өөрдҗ йовла. 
JHN.4.7	Нег Шамарья күүкд күн тер худгур ус авхар ирҗ.
JHN.4.7	– Нанд уух ус өгич, – гиҗ Исус сурв.
JHN.4.8	Сурһульчнр болхла тер цагт хот хулдҗ авхар, өөрк хотнур йовҗ одсн бәәҗ.
JHN.4.9	– Та, еврей күн, нанас Шамарья күүкд күүнәс уух ус сурдмт? – гиҗ Шамарья күүкд күн Исусас сурв.
JHN.4.9	(Тер юңгад гихлә, евреймүд Шамарья әмтнлә төрүц дуһардго, хәрлцдго бәәсмн.)
JHN.4.10	– Кемр Бурхн әмтнд ю белглҗәхинь, Кен чамас уух ус сурҗахинь чи медсн болхла, эврән Нанас ус сурх биләч, болв Би чамд әмд ус өгх биләв, – гиҗ Исус хәрү өгв.
JHN.4.11	– Ах Нойн минь, Та суулһ угат, худгтн болхла гүн. Әмд ус яһҗ авч чадхмт?
JHN.4.12	Та мана өвк эцк Яковас деер болвзгот? Тертн маднд эн худг өгсн билә, болв бийнь эврәннь үрн-садтаһан, малтаһан энүнәс ус уудг бәәсмн! – гиҗ күүкд күн хәрүднь келв.
JHN.4.13	– Кен чигн эн уснас уухла, дәкәд ундасх. 
JHN.4.14	Зуг Мини өгсн уснас ууснь төрүц ундасшго. Юңгад гихлә, Мини өгсн усн күүнә дотр мөңк җирһл өгдг булгт хүврх, – гиҗ Исус үгинь соңсчкад келв.
JHN.4.15	Тиигхлә күүкд күн келв:
JHN.4.15	– Ах Нойн минь, намаг хөөннь ундасдгоһар, эн худгур дәкҗ ирдгоһар тер уснасн өгит, – гив.
JHN.4.16	– Гер талан йовад, эврәннь залуһан нааран дахулҗ авч ир, – гиҗ Исус хәрүднь келв.
JHN.4.17	– Би залу угав, – гиҗ күүкд күн хәрүцв.
JHN.4.17	– Чи үнәр келвч. Чи залу угач. 
JHN.4.18	Чи тавн залута биләч. Чи үнәр келвч. Ода чамла хамдан бәәсн залу күн, чини залу биш, – гиҗ Исус келв.
JHN.4.19	– Ах Нойн минь, би үзҗәнәв, Та әәлдәчд. 
JHN.4.20	Мана өвк эцкнр эн уулур ирәд, Бурхнд сөгдҗ зальврдг билә. Зуг тадн, евреймүд, Ерусалимд ирәд сөгдҗ мөргх кергтә гиҗ тоолнат, – гиҗ күүкд күн келв.
JHN.4.21	– Эгч, итк Нанд. Тиим цаг ирҗәнә: эн уул деер биш, Ерусалимд биш, тадн Мана Эцкд сөгдҗ мөргхит! 
JHN.4.22	Тадн Шамарья әмтн юундан мөргҗәхән эврән медҗәхшит. Бидн болхла кенд сөгдҗәхән йосндан меднәвидн. Юңгад гихлә, Бурхн евреймүдәр дамҗад әмтиг килнцәснь аврх. 
JHN.4.23	Зуг цагнь өөрдҗ йовна. Цагнь лавта өөрдҗ ирв! Эн цагт Бурхнд йосндан сөгддг арһ Бурхна Сәкүсн әмтнд өгх. Бурхнд тиим сөгдәчнр кергтә. 
JHN.4.24	Бурхн гисн – Сәкүсн. Терүнд сөгдсн улс Сәкүсәр дамҗҗ деерәс төрх зөвтә. Тиим әмтн Эцкд йосндан сөгдх, – гиҗ Исус хәрүднь келв.
JHN.4.25	– Бурхна илгәсн Аврач аашна гисинь би меднәв (Бурхна илгәсн Аврач – Христос). Тер ирхләрн, маднд цугинь цәәлһҗ өгх, – гиҗ күүкд күн келв.
JHN.4.26	Исус:
JHN.4.26	– Би, чамла күүндҗәсн күн, Бурхна илгәсн Аврачв, – гив.
JHN.4.27	Тер алднд сурһульчнр хәрү ирцхәв. Исусиг күүкд күүнлә күүндҗәхинь үзәд, цуһар алң болцхав. Зуг нег чигн күн яһад терүнлә күүндвт гиҗ сурсн уга. 
JHN.4.28	Күүкд күн эврәннь буһшан худгин өөр үлдәһәд, хотн тал йовад әмтнд келв:
JHN.4.29	– Наартн, шулуһар йовтн, тадн мини җирһл бәәдлин тускар келҗ өгсн күүг үзхит. Тер Бурхна илгәсн Аврач болвзго? – гив.
JHN.4.30	Әмтн хотнас һарад, Исусур йовцхав. 
JHN.4.31	Тер цагт Терүнә сурһульчнр:
JHN.4.31	– Багш, буйн болтха, хотан уутн, – гив.
JHN.4.32	Зуг Тер:
JHN.4.32	– Нанд тиим хот бәәнә, тер хот ямаранынь тадн медхшт, – гиҗ келв.
JHN.4.33	Тиигхлә сурһульчнр:
JHN.4.33	– Талдан күн Терүнд хот авч ирсн болвза? – гиҗ хоорндан күүндцхәв.
JHN.4.34	Мини хот гисн – Намаг Илгәснә таалыг күцәһәд, Нанд даалһсн көдлмшиг күцәһәд төгсәх. 
JHN.4.35	Кеер тәрә тәрсн цагт: дөрвн сар болчкад, урһцан хурах цаг ирх, гиҗ тадн келнәт, тиим эсий? Тегәд Би таднд келҗәнәв: сәәнәр хәләтн! Тәрсн тәрән хурахд белн. 
JHN.4.36	Тәрә хадх күн көлстә олзан ода авчана. Мөңк җирһлин төлә урһцан хураҗана. Тегәд тәрснь чигн, хадснь чигн хамдан байрлх. 
JHN.4.37	Негнь тәрнә, дарукнь хадна гидгнь лавта батлгдҗана. 
JHN.4.38	Тегәд Би тадниг көлсән өгч эс көдлсн юмиг хадҗ хуратн гиҗ илгәҗәнәв. Тенд талдан әмтн көлсән өгч көдллә. Тадн болхла теднә көдлмшт орлцад, урһцинь хураҗанат, – гиҗ Исус үгән төгсәв.
JHN.4.39	– Мини кезәнә кесн юмиг Тер келҗ өгв, – гиҗ күүкд күн әмтнд келсмн.
JHN.4.39	Тер учрар тер хотнд бәәсн кесг Шамарья улс Исуст иткдг болв. 
JHN.4.40	Шамарья әмтн Исусур ирәд:
JHN.4.40	– Буйн болтха, маднла үлдтн! – гиҗ сурв. Тегәд Тер теднлә хойр өдр бәәв. 
JHN.4.41	Дәкәд кесг әмтн Исусин келсн үгд иткв.
JHN.4.42	– Түрүләд бидн чини келсиг соңсад итквидн. Ода болхла бидн Терүнд бийднь иткҗәнәвидн, тер юңгад гихлә, бидн эврәннь чикәрн Терүг соңсвидн. Эн Күн орчлңгин Аврач гиҗ бидн йосндан иткҗәнәвидн, – гиҗ тедн тер күүкд күүнд келцхәв.
JHN.4.43	Хойр өдр давхла Исус Һалилья һазрур һарад йовв. 
JHN.4.44	Тер юңгад гихлә, әәлдәчиг төрскн орн-нутгтнь күндлхш, – гиҗ урднь Исус эврән келсмн. 
JHN.4.45	Исус Һалильяд ирхлә, тер һазрин әмтн байртаһар Исусиг тосв. Тер әмтн Ерусалимд Песахин нәәрт Исусин кесн өвәрциг бас үзлә. 
JHN.4.46	Дәкәд Исус Һалильян Кана гидг хотнур һарад йовв. Урднь тенд Исус усиг чаһр кесмн. Тер цагт Капернамд хаана нег ямта күн бәәдг бәәсмн. Терүнә көвүнь өңгрхин өмн өргнд бәәҗ. 
JHN.4.47	Исусиг Йудья һазрас Һалильяд ирсинь соңсад, тер ямта күн Исусиг олҗ авад:
JHN.4.47	– Капернамд ирәд, мини көвүһим эдгәһит, тер үкн гиҗәнә, – гиҗ Терүг эрәд сурв.
JHN.4.48	– Онц темдгүд Нанас үзлго, тадн иткхн угат! – гиҗ Исус терүнд келв.
JHN.4.49	– Ах Нойн, мини үрн үкәд уга бәәтл шулуһар манаһур ирит! – гиҗ хаана ямта күн сурв.
JHN.4.50	– Хәр, герүрн йов. Чини көвүнчн әмд үлдх, – гиҗ Исус келв.
JHN.4.50	Тер күн Исусин үгд иткәд, герүрн йовв. 
JHN.4.51	Төрскн хотнурн йовҗ йовад, тер күн зууран эврәннь зарцнрлаһан харһв.
JHN.4.51	– Тана үрнтн эрүл-менд бәәнә, – гиҗ тедн келв.
JHN.4.52	– Кезә көвүм сән болв? – гиҗ тер зарцнрас сурв.
JHN.4.52	– Өцклдүр үдлә нег часла халунь уурв, – гиҗ тедн хәрү өгв.
JHN.4.53	Көвүнчн әмд үлдх гисн Исусин үгин хөөн көвүнь эдгсинь эцкнь медв. Энүнә хөөн тер эврәннь гер-бүлтәһән, зарцнртаһан Исуст иткв. 
JHN.4.54	Тиигәд Йудьяс ирснәннь хөөн Исус Һалильяд бәәһәд хойрдгч темдг үзүлв.
JHN.5.1	Удл уга еврей әмтнә нәр болв, тер учрар Исус Ерусалимур йовв. 
JHN.5.2	Ерусалимд «Хөөнә үүдн» гидг ормин өөр еврей келәр Бетсәд гидг бийән уһадг бәәрн бәәҗ. Тенд тав дәкҗ зергләд зогссн бахнс бәәсмн. 
JHN.5.3	Кесг гемтә, сохр, доһлң болн тәкрсн һар-көлтә әмтн тенд бас кевтҗ. 
JHN.5.5	Һучн нәәмн җилдән өвчтә нег күн әмтнә заагт кевтҗ. 
JHN.5.6	Исус терүг үзәд, кесгтән гемнҗәхинь медәд:
JHN.5.6	– Чи эдгхәр седҗәнчи? – гиҗ сурв.
JHN.5.7	Өвчтә күн хәрүднь:
JHN.5.7	– Ах Нойн, усн көндрсн цагт уснд орхар седхлә, нанд нөкд болдг күн уга. Намаг уснур эврән өөрдхәр седхлә, күн мини өмнәһүр орҗ одна, – гив.
JHN.5.8	Тиигхлә Исус терүнд:
JHN.5.8	– Бос! Девскрән авад йов! – гив.
JHN.5.9	Агчмд тер күн эдгәд, эрүл-менд болҗ одв. Тер эврәннь девскрән авад экләд йовв. Цуг эн бемб өдрлә болв. 
JHN.5.10	Тер учрар евреймүдин толһачнр эдгсн күүнд:
JHN.5.10	– Эндр бемб өдр, мана закаһар чи эврәннь девскрән зөөҗ авч йовх зөв угач, – гив.
JHN.5.11	– Намаг эдгәсн күн: «Эврәннь девскрән авад йов» гиһәд нанд келлә, – гиҗ тер хәрү өгв.
JHN.5.12	– Девскрән авад йов гисн күн кен гидг күмб? – гиҗ тедн сурцхав.
JHN.5.13	Эдгсн күн Терүг кенинь эврән медсн уга билә, юңгад гихлә, Исус олна заагт орад, тер дарунь йовҗ одв. 
JHN.5.14	Хөөннь Исус тер күүг сүмд үзәд:
JHN.5.14	– Ода чи эрүл-менд болвч. Энүнәс хооран му юмн чамла учршгон төләд дәкҗ килнц бичә ке, – гиҗ келв.
JHN.5.15	Тер күн дәкәд евреймүдин толһачнр тал йовад:
JHN.5.15	– Намаг Исус эдгәв, – гив.
JHN.5.16	Исус бемб өдрлә кү эдгәсн учрар евреймүдин толһачнр Исусиг көөдг болв.
JHN.5.17	– Эцкм оньдин көдлнә, тегәд чигн Би бас көдлх зөвтәв, – гиҗ Исус келв.
JHN.5.18	Тиигхлә евреймүдин толһачнр Исусиг алх цаг улм шунҗ хәәцхәв. Тер юңгад гихлә, Исус һанцхн бемб өдрин йосиг эвдсн биш, дәкәд Бурхиг «Мини Эцкм» гиһәд Бийән Бурхнла әдлцүлсмн.
JHN.5.19	Исус евреймүдин толһачнрт иигҗ келв:
JHN.5.19	– Үнәр таднд келҗәнәв: Эцкиннь кесн юмиг эс үзтл, Көвүн эврә санаһарн юм кеҗ чадшго. Эцкиннь кеҗәх көдлмшиг Көвүн кенә. 
JHN.5.20	Эцк көвүндән хәәртә болад, кеҗәх кергән Көвүндән даалһҗ үзүлнә. Тер энүнәс ик үүл үзүлх. Тегәд тадн икәр өврхит. 
JHN.5.21	Эцк үксн әмтиг үкәрәснь босхҗ әм орулдгла әдләр Көвүнь дурта күүнд әм орулна. 
JHN.5.22+JHN.5.23	Эцк әмтнә зарһинь кехш. Көвүһинь Эцклә әдл күндләд, тевчтхә гиһәд, Тер Көвүндән әмтнә зарһ кех йос даалһҗ өгв. Көвүг эс тевчдг күн, Терүг илгәсн Эцкиг чигн тевчхш. 
JHN.5.24	Үнәр таднд келҗәнәв: Мини Үгим соңсад, Намаг Илгәсн Эцкдм иткснь мөңк җирһл эдлх. Тер күн зарһла харһшго. Тер үкләс һарад, әмн җирһл эдлҗ. 
JHN.5.25	Үнәр келҗәнәв: цагнь өөрдҗ йовна, цагнь лавта ирв! Үксн әмтн Бурхна Көвүнә дууһинь соңсх. Болв Терүг соңссн әмтн әмдрәд җирһлән эдлх. 
JHN.5.26	Эцк әмн җирһлин булг болдг әдләр Көвүндән әмн җирһлин булг болх арһ өгв. 
JHN.5.27	Тегәд чигн Бурхн Көвүндән Зарһч болх йос өгв. Юңгад гихлә, Терүнә Көвүн – Күмни Көвүн. 
JHN.5.28	Бичә энүнд өвртн. Юңгад гихлә, цагнь өөрдҗ йовна, үкәрт кевтсн, үксн әмтн Күмни Көвүнә ду соңсад, үкәрәсн босҗ ирх. 
JHN.5.29	Сә кедгнь мөңк җирһл эдлхәр әмдрҗ босх. Му кедгнь зарһла харһулгдхин төлә әмдрҗ босх. 
JHN.5.30	Би эврәннь йосарн юм күцәҗ чадхшв. Би Бурхна келсәр зарһинь кеҗәнәв. Мини зарһм үнн чик, юңгад гихлә, Би эврәннь санан-седвәриг күцәхәр шунҗахшв. Намаг илгәсн Эцкин санан-седвәриг күцәхәр шунҗанав.
JHN.5.31	– Кемр Би эврән Бийиннь тускар герчлсн болхла Мини үгд үнн уга. 
JHN.5.32	Зуг Мини тускар келдг дәкәд герч бәәнә. Би меднәв: Терүнә Үгнь йосн үнн. 
JHN.5.33	Тадн Йоханур әмтиг илгәләт. Тер Мини тускар үн келв. 
JHN.5.34	Күүнә герчллһн Нанд юмн биш болвчн, зуг тадниг аврулхин төлә Би энүг келҗәнәв. 
JHN.5.35	Йохан герл өгдг шатҗах шам мет бәәсмн. Тадн болхла цаг зуур терүнә герл авад, герлин толянд байрлхар седләт. 
JHN.5.36	Зуг Би Йоханас даву ик герчтәв. Эцкм Нанд даалһҗ өгсн олн керг-үүл Би күцәҗәнәв. Эн олн керг-үүл Эцкм Намаг илгәсинь герчлҗәнә. 
JHN.5.37	Намаг илгәсн Эцкм Мини тускар бас герчлҗәнә. Терүнә ду тадн төрүц соңсад угат. Терүнә дүр тадн төрүц үзәд угат. 
JHN.5.38	Тегәдчн тадн Терүнә үг зүркндән хадһлҗ бәрхшит. Тер Намаг илгәҗ гиснд тадн иткҗәхшит. 
JHN.5.39	Тадн Бурхна Бичг дасҗ умшнат. Энүгәр мөңк җирһл эдлхит гиҗ саннат. Зуг тенд Мини тускар бичәтә! 
JHN.5.40	Тер бийнь тадн мөңк җирһл эдлхин төлә Нан тал ирхәр седҗәхшит. 
JHN.5.41	Әмтнә магтал нанд керго. 
JHN.5.42	Зуг тадниг Бурхнд дурго болдгиг Би меднәв. 
JHN.5.43	Би тадн тал Эцкиннь нерн деерәс ирв. Тадн Нанд оньган өгчәхшит. Эврәннь нерн деерәс хәр күн ирхлә, тадн терүнд оньган өгнәт. 
JHN.5.44	Яһҗ тадн Намаг иткҗ чадхмт? Тадн иткҗ чадшгот. Учрнь иим: тадн нег-негнәннь буульмҗ магталыг таасҗ ик чинрт тоолнат. Зуг ор һанцхн Бурхна магталыг авхар икәр хәәҗәхшит? 
JHN.5.45	Намаг Эцкиннь өмн тадниг гемшәхәр ирҗ гиһәд бичә сантн. Тадна нәәлҗәсн Моше тадниг гемшәх. 
JHN.5.46	Кемр тадн Мошед итксн болхла, тадн Нанд чигн иткх биләт. Юңгад гихлә, тер Мини тускар бичлә. 
JHN.5.47	Зуг кемр тадн терүнә бичснд эс иткхлә, Мини келсн үгд яһҗ иткхмт?
JHN.6.1	Энүнә хөөн Исус Һалилья (талданар келхд, Тиберәд) нуурин телтр көвә тал һарад йовв. 
JHN.6.2	Терүнә ардас кесг әмтн дахҗ йовцхав, тер юңгад гихлә, гемтә әмтиг эдгәҗ, ямаран өвәрц юм Исус кесинь тедн үзлә. 
JHN.6.3	Исус уул деер һарад, тенд сурһульчнртаһан суув. 
JHN.6.4	Еврей әмтнә Песах гидг нәр өөрдҗ йовла. 
JHN.6.5	Исус эргндән хәләһәд, кесг әмтиг аашсинь үзәд, Пилипд келв:
JHN.6.5	– Эн әмтиг цадххин төлә альдас тиим дала өдмг хулдҗ авхмб?
JHN.6.6	Исус Пилипиг яһна гилч гиҗ сурв, бийнь болхла эврән ю кехән медҗәлә.
JHN.6.7	– Күн болһнд бичкн өдмгин тасрха өгхин төлә маднд бүкл сардан көдләд мөңг шиңгәх кергтә, – гиҗ Пилип хәрү өгв.
JHN.6.8	Талдан нег Андрей гидг нертә сурһульч, Шимон Пётрин дү:
JHN.6.9	– Энд тавн ичмән өдмгтә болн хойрхн заһста нег көвүн бәәнә. Зуг цуг эн тиим олн күүнд дегд бичкн хот болҗана, – гиҗ Исуст келв.
JHN.6.10	– Цуг әмтиг суулһ, – гиҗ Исус келв.
JHN.6.10	Теднә бәәсн һазрт дала ноһан бәәҗ, әмтн тер ноһан деер сууцхав. Тооһарн тедн тавн миңһн бәәҗ. 
JHN.6.11	Тегәд Исус өдмг авад, Бурхиг магтад, тер өдмгиг хуһлад, суусн әмтнд хуваһад өгв. Тиим кевәр Тер заһсиг бас хуваһад, әмтнд түгәҗ өгв. 
JHN.6.12	Әмтн хотан идәд цадсн хөөн Исус:
JHN.6.12	– Цуг үлдсн хотыг үрәшгоһар цуглулҗ автн, – гиҗ сурһульчнртан келв.
JHN.6.13	Әмтн экләд хотан идсн цагт тавхн ичмән өдмг бәәҗ, зуг сурһульчнр хотын үлдл цуглулхла, тернь хулсар гүрсн арвн хойр савд багтв.
JHN.6.14	– Эн күн орчлңд ирх Әәлдәч, – гиҗ әмтн Исусин кесн өвәрциг үзснә хөөн келв.
JHN.6.15	Исус әмтиг цуглрад, Терүг авад хаана ширәд суулһхар седҗәхинь медәд, һанцарн үлдхәр уул темцҗ һарад йовҗ одв.
JHN.6.16	Асхн болхла, Терүнә сурһульчнр уулас нур тал бууһад йовцхав. 
JHN.6.17	Тедн оңһц дотр орад, нур һатлад, Капернам гидг балһснур йовцхав. Харңһурсн цаг билә, зуг Исус хәрү ирсн уга. 
JHN.6.18	Ик салькнас көлтә нуурин дольган буслад, деврәд, усн ормасн һарн гив. 
JHN.6.19	Тавн-зурһан дуунад сурһульчнр оңһцар усч йовхла, генткн нуурин усн деегүр Исусиг теднә оңһц тал йовҗ йовхинь үзв, тедн дегд икәр әәцхәв.
JHN.6.20	– Энтн бив. Бичә әәтн, – гиҗ Исус теднд келв.
JHN.6.21	Тедн Исусиг оңһц дотр орулхар седхлә, оңһц тер алднд дарунь кергтә усна көвәд ирәд зогсв.
JHN.6.22	Маңһдуртнь нуурин телтр көвәд цуглрсн әмтн негхн оңһц бәәсинь үзв. Исусиг оңһц дотр эс орсинь, сурһульчнр Терүн угаһар йовсинь әмтн медв. 
JHN.6.23	Талдан оңһцс Тиберәдәс нег һазрур ирв. Тер һазрт урднь Исус Бурхиг магтҗ, өдмг әмтнд өгәд цадхасн билә. 
JHN.6.24	Исусиг болн терүнә сурһульчнриг тенд олҗ чадлго тедн оңһцсд сууһад Исусиг хәәһәд, Капернам балһснур темцҗ йовцхав. 
JHN.6.25	Нуурин телтр көвәд Исусиг олҗ авад тедн:
JHN.6.25	– Багш, Та кезә нааран ирвт? – гиҗ сурцхав.
JHN.6.26	– Тадн онц темдг үзсн төләд намаг хәәҗәхшит, зуг өдмг идҗ цадсндан хәәҗәнәт гиҗ Би үнәр келҗәнәв. 
JHN.6.27	Дарунь үрҗ оддг хотын төлә бичә көдләд бәәтн, зуг төрүц үрдго мөңк җирһл өгдг хотын төлә көдлҗ бәәтн. Эн хотыг Күмни Көвүн таднд өгчәнә. Яһад гихлә, Тер Бурхн Эцкин онц темдгтә, – гиҗ Исус хәрүднь келв.
JHN.6.28	– Бурхна керг-үүлмүд күцәхин төлә бидн ю кех зөвтәвидн? – гиҗ тедн сурцхав.
JHN.6.29	– Бурхна керг-үүл күцәх гиснь – Бурхна илгәсн күүнд иткх гисн үг, – гиҗ Исус хәрү өгв.
JHN.6.30	– Мадниг Танд итктхә гиһәд Та ямаран өвәрц юм үзүлҗ чадхвт? Терүг үзәд бидн иткх биләвидн. Ямаран кергиг күцәхвт? – гиҗ әмтн хәрүднь сурцхав.
JHN.6.31	– Мана өвк-эцкнр көдә һазрт «манна» гидг хот иддг бәәсмн. Энүнә тускар Бурхна Бичгт иигҗ бичәтә: «Идх өдмг Бурхн теднд теңгрәс өглә», – гицхәв.
JHN.6.32	– Моше биш Мини Эцкм таднд йосн өдмг теңгрәс белглҗәнә. 
JHN.6.33	Эн Бурхна өдмг теңгрәс бууҗ ирәд, күмн әмтнд җирһл өгнә, – гиҗ Исус әмтнд келв.
JHN.6.34	– Деед Эзн! Эн өдмгиг маднд оньдиндан өгч белглич! – гиҗ тедн келцхәв.
JHN.6.35	– Би әмн җирһлин өдмгв. Нан тал ирсн күн төрүц өлсш уга. Нанд иткҗәх күн төрүц ундасш уга. 
JHN.6.36	Зуг Би таднд урднь келләв: Тадн Намаг үзв чигн иткшгот! 
JHN.6.37	Болв Эцкинм өгсн улс Нан тал цугтан ирх. Ирҗәх күүг Би төрүц көөш угав. 
JHN.6.38	Юңгад гихлә, Эврәннь күсл күцәхәр биш Бийм илгәсн Эцкин күсл күцәхәр Би теңгрәс бууҗ ирләв. 
JHN.6.39	Намаг илгәсн Эцкин күсл иим: Нанд даалһсн әмтиг нег чигн кү геелго цугинь сүл өдрт әмдрүлхв. 
JHN.6.40	Мини Эцкин күсл эн: Бурхна Көвүг үздг, Терүнд иткдг күн болһн мөңк җирһлтә болх зөвтә. Сүл өдрт Би тедниг әмдрүлхв.
JHN.6.41	Терүг: Би теңгрәс буусн өдмг гисинь соңсад, евреймүд Исуст дурго болад һундлан келсмн.
JHN.6.42	– Эн Йосипин көвүн Исус биший? Бидн энүнә эк-эцкинь меднәвидн, тиим эсий? Ода юңгад эн теңгрәс бууҗ ирв гиһәд бәәдмб? – гиҗ тедн келцхәв.
JHN.6.43	– Бичә һундл өргтн, – гиҗ Исус келв.
JHN.6.44	– Намаг илгәсн Эцк угаһар, Нег чигн күн Нан тал ирҗ чадшго. Сүл өдрт Би тер күүг әмдрүлхв. 
JHN.6.45	Бурхн күн болһниг дасхх гиҗ әәлдәчнр бичҗ. Эцким соңсад, Терүнә ном авч дассн күн Нан тал ирнә. 
JHN.6.46	Эцкиг күн үзв гиҗ би келҗәхшв. Бурхнас ирсн Һанцхн Тер Эцкиг үзсн мөн. 
JHN.6.47	Иткдг күн мөңк җирһл эдлнә. 
JHN.6.48	Би – әмн-җирһлин өдмгв. 
JHN.6.49	Тана өвк экцнр көдәд «манна» гидг хот идсн бийнь цуһар өңгрҗ одла. 
JHN.6.50	Теңгрәс ирсн өдмг онц йилһрнә. Энүг эдлсн күн төрүц үкш уга. 
JHN.6.51	Би теңгрәс ирсн әмд өдмгв. Эн өдмгиг эдлсн күн мөңк җирһлтә болх. Эн өдмг – Мини цогц-махмуд. Эн махмудан Би орчлңгин әмн җирһлин төлә өгхв.
JHN.6.52	– Эврәннь махмудан идтхә гиҗ маднд тер яһҗ өгхмб? – гиҗ евреймүд заагт зүтклдән болв.
JHN.6.53	– Үнәр келҗәнәв. Кемр тадн Күмни Көвүнә махмудынь эс эдлхлә, Терүнә цусинь эс уухла, бий дотран әмн җирһл уга бәәхит. 
JHN.6.54	Махмудм эдлсн күн, цусим уусн күн мөңк җирһлтә болна. Сүл өдрт Би терүг әмдрүлхв. 
JHN.6.55	Юңгад гихлә, цогц бийим – йосн хот. Мини цусм – йосн ундн. 
JHN.6.56	Мини цогц бийиг эдлдгнь, Мини цусиг уудгнь Нанла негдәд бәәнә. Би терүнлә негдәд бәәнәв. 
JHN.6.57	Би әм өгчәх Эцкин илгәсн күмб. Тер Нанд җирһл өгчәнә. Цогц бийим эдлҗәх күүнд Би тиигҗ җирһл өгхв. 
JHN.6.58	Эн теңгрәс бууҗ ирсн өдмг мөн. Эн тана эцкнр идсн манна гидг хот биш. Тедн идсн бийнь өңгрҗ одла. Зуг эн өдмг эдлҗәх күн мөңкиндән бәәх, – гиҗ Исус теднд цәәлһҗ келв.
JHN.6.59	Исус Капернам хотнд евреймүдин хурлд әмтиг сурһҗасн цагт келсмн.
JHN.6.60	– Эн ном дегд кецү. Кен энүг соңсҗ чадхмб? – гиһәд Исусиг соңссн әмтнә кесгнь келцхәв.
JHN.6.61	– Эн ном таднд харш болҗану? – гиҗ Исус сурһульчнриг хәрүцҗәхинь медәд келв.
JHN.6.62	– Күмни Көвүг урднь бәәсн орн-нутгурнь хәрү өөд болҗ ниссинь үзәд тадн ю келхмт? 
JHN.6.63	Бурхна Сәкүсн әм өгнә, күүнә чидл олз өгхш. Мини келсн үг әм җирһл өгдг Сәкүсәр дүүргнә. 
JHN.6.64	Зуг тадна зәрмнь иткҗәхш. (Исус Терүнд эс иткх болн хөөтндән урвх күүнә тускар урдаснь медлә.) 
JHN.6.65	Кемр Эцкм күүнд зая эс хәәрлсн болхла, тер Нанур ирҗ чадшго. Терүнә тускар Би таднд келләв, – гиҗ цааранднь Исус келв.
JHN.6.66	Эн үгмүдин хөөн сурһульчнрас кесгнь Терүг үлдәһәд хәрү йовҗ одв, дәкҗ тедн Исусиг дахсн уга.
JHN.6.67	– Тадн Намаг бас үлдәх санатавт? – гиҗ Исус арвн хойр сурһульчнрасн сурв.
JHN.6.68	– Деед Эзн минь, бидн кен тал йовхмб? Мөңк җирһл өгдг үгмүд Танд бәәнә. 
JHN.6.69	Та Бурхнас ирсин гидгиг бидн медҗ иткләвидн, – гиҗ Шимон Пётр хәрү өгв.
JHN.6.70	– Тадниг, арвн хойр кү Би йилһҗ эс авлу? Зуг тадна заагас негнтн – эрлг! – гиҗ Исус келв.
JHN.6.71	Тер Шимон Йуда Искериотин тускар келҗ. Тер арвн хойрин негнь болсн бийнь, зуг хөөннь Исусас урвҗ.
JHN.7.1	Энүнә хөөн Исус Һалилья һазр эргәд йовҗ йовла. Евреймүдин толһачнр Терүг алх арһ хәәсн төләд Исус Йудья һазриг эргҗ йовхар седсн уга. 
JHN.7.2	Сегмүд гидг евреймүдин нәр өөрдҗ йовла
JHN.7.3	– Эн һазриг үлдәһәд, Йудья һазр темцҗ байр-нәәрт йов. Тенд сурһульчнр Чини кеҗәх өвәрц йовдлмуд үзх. 
JHN.7.4	Эврәннь кесн үүлән нуухмн биш, әмтнд медүлхин төлә терүгән үзүлх кергтә. Бәәсән олн әмтнд үзүл, – гиҗ Исусин дүүнр Терүнд келцхәв.
JHN.7.5	Исусин дүүнр чигн Терүнд иткдго бәәҗ.
JHN.7.6	– Зөвтә цаг Нанд ирәд уга. Таднд болхла ямаран чигн цаг амр. 
JHN.7.7	Таднд орчлң дурго болҗ чадшго. Тедн Нанд дурго. Тер юңгад гихлә, Би теднә хар йовдлмуд илдкҗ герчлнәв. 
JHN.7.8	Тер нәәрт тадн эврән йовтн, Би тиигәрән йовшгов, Мини цаг ирәд уга, – гиҗ Исус хәрүднь келв.
JHN.7.9	Тиигҗ келәд Тер Һалильяд үлдв.
JHN.7.10	Терүнә дүүнр нәәрт йовцхав. Тедниг йовсна хөөн Исус Бийән медүллго нууцар бас тиигәрән йовв. 
JHN.7.11	Евреймүдин толһачнр нәәрт ирәд:
JHN.7.11	– Тер күн яһсмб? – гиһәд Исусиг хәәцхәв.
JHN.7.12	Терүнә тускар әмтн кесгтән шимлдҗ күүндцхәв. Зәрмнь:
JHN.7.12	– Тер сән күн, – гиҗ келв.
JHN.7.12	Зәрмнь:
JHN.7.12	– Уга, тер әмтиг меклҗәнә, – гив.
JHN.7.13	Зуг цуһар евреймүдин толһачнрас әәһәд, Терүнә тускар күн иләр келсн уга. 
JHN.7.14	Нәәрин өрәлнь давсна хөөн Исус сүмд ирәд экләд әмтиг сурһв. 
JHN.7.15	Евреймүдин толһачнр өврәд:
JHN.7.15	– Эн күн альдас тиим дала юм меддг болхв? Энтн сурһуль дасдг уга биләлм? – гиҗ нег-негнәсн сурцхав.
JHN.7.16	– Эн ном Мини биш, Намаг илгәсн Бурхна ном. 
JHN.7.17	Терүнә таалыг күцәхәр седснь эн номиг Бурхнас эс гиҗ Бийәсм һарчахиг лавта медх. 
JHN.7.18	Эврәннь нернәс келҗәхнь эврәннь нерән дуудулхар шунна. Зуг Илгәснә нериг дуудулхар шунҗ йовсн күн йосн үн келнә. Түүнд худл уга. 
JHN.7.19	Таднд Моше закан өгсн биший? Зуг таднас негн чигн күн тер закаг күцәҗәхш. Тадн юңгад Намаг алхар седҗәхмт? – гиҗ Исус сурв.
JHN.7.20	– Чи хар сәкүстәч. Кен Чамаг алхар седҗәхмб? – гиҗ әмтн хәрүцв.
JHN.7.21	– Би негхн өвәрц үзүлв. Тадн цуһар алң болҗанат. 
JHN.7.22	Моше болхла, таднд әмн бийин үзүрин керчлһнә авъяс өгв. Тер авъяс түрүләд Мошеһәс биш өвк-эцкнрәс ирв. Тегәд тадн бемб өдрлә нилх көвүдин әмн бийин үзүр керчнәт. 
JHN.7.23	Кемр Мошен закаг эвдшгоһар тадн бемб өдрлә нилхдин әмн бийин үзүринь керчдг болхла, Намаг бемб өдрлә күүнә бий цогциг эдгәв гиһәд юңгад тадн уурлҗахмбт? 
JHN.7.24	Өңг-зүсәрнь кү бичә гемшәтн. Үнн чикәр кү гемшәтн, – гиҗ Исус хәрүднь келв.
JHN.7.25	Тер цагт Ерусалимд бәәдг зәрм әмтн:
JHN.7.25	– Эн күүг толһачнр алхар седҗәнә эсий? 
JHN.7.26	Хәләтн, Энтн әмтнлә күүндҗәнә, болв толһачнр Энүг хөрҗ үг келхш. Энүг Бурхна илгәсн Аврач гиҗ тедн бас санҗахий? 
JHN.7.27	Эн күн альдас ирсинь бидн меднәвидн. Зуг йосн Христос альдас ирхинь күн медхш, – гиҗ келцхәв.
JHN.7.28	– Тадн Намаг медвт. Намаг альдас ирсиг бас медвт. Үннәрий? Би эврә санаһарн ирсн угав. Намаг Илгәснь йосн үннч. Зуг тадн Терүг медхшт. 
JHN.7.29	Би Терүнәс ирв. Тер учрар Би Терүг меднәв. Тер Намаг илгәв, – гиҗ Исус әмтиг сүмд сурһсн цагт чаңһар келв.
JHN.7.30	Тиигхлә тедн Исусиг бәрҗ авхар седв. Зуг нег чигн күн Исусиг көндәҗ чадсн уга. Учрнь иим: Исусин цагнь ирәд уга бәәҗ. 
JHN.7.31	Олн заагт ик зунь Терүнд иткәд келв:
JHN.7.31	– Бурхна илгәсн Аврач ирхләрн Эн күүнә үзүлсн онц темдгүдәс үлү онц темдгүд үзүлхий?
JHN.7.32	Исусин тускар әмтн ю шимлдҗ келҗәхинь паршмуд соңсв. Терүг бәрҗ авхар паршмуд, ах гелңгүд харулчнриг илгәв. 
JHN.7.33	Исус иигҗ келв:
JHN.7.33	– Би таднла невчкн зуур бәәҗәһәд, Намаг Илгәснд йовхв. 
JHN.7.34	Тадн Намаг хәәхит. Мини бәәх һазр тал тадн ирҗ чадшго учрас Намаг олҗ чадшгот.
JHN.7.35	Евреймүдин толһачнр нег-негнәсн:
JHN.7.35	– Мадниг ирҗ чадшго гиһәд альдаран эн йовхар седҗәхмб? Грек әмтиг сурһхар еврей әмтн бәәсн грек балһсд тал Эн йовҗахмн болвза? 
JHN.7.36	«Тадн Намаг хәәхит, зуг олҗ чадшгот. Мини бәәх һазр тал тадн ирҗ чадшгот» гисн үгмүд юн үгмүд болҗахмб? – гиҗ сурцхав.
JHN.7.37	– Ундасҗаснь Нан тал ирәд уутн. 
JHN.7.38	Юңгад гихлә, Бурхна Бичгт иигҗ бичәтә: «Нанд иткдг күүнә дотрас әм өгчәх усна булг урсад бәәх», – гиҗ Исус байрин алдр сүл өдртнь босад, чаңһ дууһар келв.
JHN.7.39	Энд Исус Әрүн Сәкүснә тускар келлә. Терүнд итксн күүнд, хөөннь Әрүн Сәкүсн өггдх. Итксн улст тер цагт Әрүн Сәкүсн өггдсн уга билә, юңгад гихлә, Бурхн Исусиг өөдлүләд уга бәәҗ.
JHN.7.40	Зәрмнь Исусин үгмүд соңсад:
JHN.7.40	– Эн йосн әәлдәч! – гиҗ келцхәв.
JHN.7.41	Зәрмнь:
JHN.7.41	– Эн Бурхна илгәсн Аврач, – гив.
JHN.7.41	– Бурхна илгәсн Аврач Һалильяс ирхий? 
JHN.7.42	Бурхна Бичгт, Бурхна илгәсн Аврач Давидин тохмас Давид бәәсн Бетлехем гидг хотнас ирхинь бичәтә эсий? – гиҗ зәрмнь келцхәв.
JHN.7.43	Әмтн Исусин тускар келәд хоорндан әңгрҗ. 
JHN.7.44	Зәрмнь Терүг бәрҗ авхар седлә, зуг нег чигн күн Исусиг көндәсн уга.
JHN.7.45	Аш сүүлднь, паршмуд болн ах гелңгүд тал харулчнр хәрү ирцхәв.
JHN.7.45	– Юңгад тадн Исусиг бәрҗ эс авч ирвт? – гиҗ паршмуд болн ах гелңгүд сурцхав.
JHN.7.46	– Нег чигн күн урднь тиигҗ келсн уга билә, – гиҗ харулчнр хәрү өгв.
JHN.7.47	– Тер тадниг бас меклчкви? – гиҗ паршмуд сурв.
JHN.7.48	– Ода күртл толһачнрас болн паршмудас нег чигн күн итксн уга биший? 
JHN.7.49	Уга. Зуг тер эгл әмтн закана тускар ю медх билә? Теднд Бурхна харал тусҗ, – гиҗ паршмуд хәрүднь келв.
JHN.7.50	Паршмуд заагт бәәсн Никодим гидг күн бәәҗ. Тер урднь Исусла харһдг бәәсмн.
JHN.7.51	– Мана Закаһар бидн түрүләд күүг ю кесинь медхәр сурҗ соңслго бәәҗ, зарһинь кех зөв угавидн, – гиҗ Никодим келв.
JHN.7.52	– Чи бас Һалильясвч? Бурхна Бичг сәәнәр дасад медхич, Һалильяс нег чигн әәлдәч төрүц ирхш, – гиҗ тедн Никодимд хәрү өгв.
JHN.7.53	Энүнә хөөн цуһар гер талан тарад йовцхав.
JHN.8.1	Исус олив модна уул темцҗ һарад йовв. 
JHN.8.2	Өрүн өрлә Тер дәкн сүмин һаза ирәд зогсв. Цуһар Терүнә өөр ирәд хурцхав. Исус сууһад әмтнд сурһмҗ өгәд дасхв. 
JHN.8.3	Тер цагт ном цәәлһәчнр болн паршмуд нег аля йовдл һарһад бәргдсн күүкд кү Терүнүр авч ирәд, әмтнә чирәд зогсав:
JHN.8.4	– Багш, эн күүкд күн хуульч йовдл кеһәд бәргдв. 
JHN.8.5	Мошен закан тиим күүкд улсиг чолуһар цокҗ алтн гиҗ закна. Та ю келнәт? – гиҗ тедн сурв.
JHN.8.6	Тедн Исусиг сөрҗ тиигҗ сурцхав. Цааранднь Исусиг хәрүһинь өгч эс чадхлань, үгәрнь бәрҗ авхар эн күүндвриг эклцхәв. Зуг Исус өкәһәд, һазр деер юм бичәд суув. 
JHN.8.7	Тедн зогсн бәәҗ сурҗахла, Исус босад:
JHN.8.7	– Тадн дундас килнц угань хамгин түрүн энүг чолуһар шивтн, – гиҗ келв.
JHN.8.8	Дәкәд Исус саак кевәрн өвдглҗ сууһад һазр деер юм бичв. 
JHN.8.9	Энүг соңссн әмтнәс настань экләд йовв, тедниг дураһад наадкснь бас дахлдв. Исус һанцарн үлдв. Күүкд күн Исусин өмн зогса бәәҗ.
JHN.8.10	– Тедн цуһар яһсмб? Зарһичинь кех нег чигн күн үлдсн угай? – гиҗ Исус ормасн босад күүкд күүнд келв.
JHN.8.11	– Уга күн үлдсн уга, Ах Нойн! – гиҗ тер күүкд күн келв.
JHN.8.11	– Би бас зарһичн кешгов. Эврәннь хаалһарн йов, эн өдрәс авн килнц бичә ке, – гиҗ Исус хәрүднь келв.
JHN.8.12	– Би орчлңгин герлв, Намаг дахҗах күн харңһуд йовшго. Тер әмн җирһл өгдг герлтә болна, – гиҗ хөөннь Исус дәкн әмтнд келв.
JHN.8.13	– Чи эврән Бийиннь тускар герчлҗәнәч. Чини герчллһн йосн үнн биш, – гиҗ паршмуд өмнәснь келцхәв.
JHN.8.14	– Би Бийиннь тускар герчлв чигн, Мини үгмүд үнн. Юңгад гихлә, Би альдас ирсән альдаран йовхан меднәв. Тадн Намаг альдас ирсинь альдаран йовҗахинь төрүц медҗ бәәхшит. 
JHN.8.15	Тадн әмтнә хәләцәр кү гемшәнәт. Би кү төрүц гемшәхшв. 
JHN.8.16	Кемр Би кү гемшәхләрн үнн кевәр гемшәнәв. Юңгад гихлә, Би һанцарн бишв. Намаг илгәсн Эцкм Нанла хамдан бәәнә. 
JHN.8.17	Тана закаһар хойр күн герчлхлә, теднә герчллһн чик болна. 
JHN.8.18	Би Бийиннь тускар герчлҗәнәв. Намаг илгәсн Эцкм бас Мини тускар герчлҗәнә, – гиҗ Исус хәрүднь келв.
JHN.8.19	– Чини Эцкчн альдв? – гиҗ тедн сурцхав.
JHN.8.19	– Тадн Намаг чигн болн Мини Эцким медхшит. Кемр тадн Намаг медсн болхла, Мини Эцким бас медх биләт, – гиҗ Исус келв.
JHN.8.20	Цуг энүнә тускар Исус сүмд бәрц өгдг хәәрцгин өөр зогсҗ келсмн. Исусин цагнь ирәд уга бәәҗ, тер учрар нег чигн күн Исусиг бәрҗ авсн уга.
JHN.8.21	Дәкәд Исус иигҗ келв:
JHN.8.21	– Ода Би йовҗанав. Тадн Намаг хәәһәд, килнцдән даргдад үкхит. Мини йовх һазрт тадн ирҗ чадшгот.
JHN.8.22	– Энтн әмән хорлҗ үкхәр седҗәх бәәдлтә. Юңгад гихлә, Мини йовх һазрт тадн ирҗ чадшгот гиҗ келсмн, – гиҗ евреймүдин толһачнр хоорндан күүндцхәв.
JHN.8.23	– Тадн цуһар дора бәәсн орчлңгас болҗанат. Би болхла деед теңгрәс. Тадн эн орчлңгин әмтн. Би эн орчлңгин бишв. 
JHN.8.24	Би таднд келлүсв: Тадн килнцдән даргдад үкхит. Кемр тадн Би бәәнәв гисн үгдм эс иткхлә, тадн килнцдән даргдад үкхит, – гиҗ Исус цаарандан келв.
JHN.8.25	– Тиигхлә Та кембт? – гиҗ тедн сурцхав.
JHN.8.25	– Ю хәәҗ би таднла күүндәд суунав? 
JHN.8.26	Кесг юм тадна тускар Би келҗ гемшәҗ чадх биләв. Зуг Намаг Илгәснәс соңссан орчлңд герчлҗ келҗәнәв. Намаг Илгәснь йосн үннч, – гиҗ Исус келв.
JHN.8.27	Тедн Исусиг Эцкиннь тускар келҗәхинь медсн уга. 
JHN.8.28	Цааранднь Исус келҗ бәәнә:
JHN.8.28	– Күмни Көвүг деер һарсна хөөн Би бәәнәв гисм лавта медҗ авхит. Эврәннь дурарн Би юм кеҗәхшв. Эцкимм дасхсн үгиг Би әмтнд цәәлһҗ келнәв. 
JHN.8.29	Намаг Илгәснь Нанла хамдан бәәнә. Терүнд кергтә юм Би оньдин кедв. Тегәд Намаг һанцараһим Тер үлдәхш.
JHN.8.30	Эн үгмүдин хөөн кесгнь Исуст иткв.
JHN.8.31	– Кемр тадн Мини номар бәәхлә, тадн йосн Мини сурһульчнр болҗанат. 
JHN.8.32	Тадн йосн үнниг медхит, үнн тадниг сулдхх, – гиҗ Исус Бийднь итксн евреймүдт келв.
JHN.8.33	– Бидн Абрахамин үлдл тохм, бидн нег чигн күүнд заргдад мухла болҗ йовсн угавидн. Яһҗ чи мадниг сулдххмч? – гиҗ тедн хәрүднь келцхәв.
JHN.8.34	– Үнәр келҗәнәв, килнц кеҗәх күн килнцин мухла болҗана. 
JHN.8.35	Мухла күн герт оньдиндан бәәҗ чадхш. Көвүн болхла мөңкиндән гертән бәәнә. 
JHN.8.36	Кемр Көвүн тадниг сулдххла, тадн йосндан сул болхит. 
JHN.8.37	Тадниг Абрахамин үлдл тохминь меднәв. Мини үгм тадна седклд багтҗахш, тер учрар тадн Намаг алх санатат. 
JHN.8.38	Би таднд Эврәннь Эцкәсн үзсн юман келҗәнәв. Тадн болхла бас эврәннь эцкәсн соңссн юман келҗәнәт, – гиҗ Исус теднд келв.
JHN.8.39	– Мана эцкмдн Абрахам, – гиҗ тедн хәрү өгв.
JHN.8.39	– Кемр тадн Абрахамин үрдүд болсн болхла, тадн Абрахамла әдл кергән күцәх биләт. 
JHN.8.40	Таднд Бурхнас соңссн үнниг келҗәнәв. Тадн Намаг зөрц алхар седҗәнәт. Абрахам тиигҗ бәәдго билә. 
JHN.8.41	Тадн эврәннь эцкиннь кесн юмиг кеҗәнәт, – гиҗ Исус келв.
JHN.8.41	– Мадн нег эцктәвидн, Бурхн Бийнь – мана Эцк. Бидн йосар һарсн үрдүд, – гиҗ тедн келцхәв.
JHN.8.42	– Кемр Бурхн тадна Эцк бәәсн болхла, тадн Нанд дурта болх биләт. Юңгад гихлә, Би нааран Бурхнас ирләв. Эврәннь санаһарн Би ирсн уга биләв, Намаг Бурхн илгәв. 
JHN.8.43	Мини келсн үгм тадн яһад эс меднәт? Яһад гихлә, тадн Намаг соңсхар седҗәхшит. 
JHN.8.44	Тана Эцктн – эрлг. Тегәд тадн терүнә дурар бәәхәр седҗәнәт. Тер кезәнәс авн үннлә таардго алач бәәсмн. Терүнд төрүц үнн уга, худлч болн худлын эцк. Тегәд худл терүнә төрскн келн. 
JHN.8.45	Би үнәр келҗәнәв, тер учрар тадн Нанд иткҗәхшт. 
JHN.8.46	Тадна негнтн Намаг килнц һарһвч гиҗ гемшәҗ чадхий? Би таднд үнәр келхлә, юңгад тадн эс иткнәт? 
JHN.8.47	Бурхна үрдүд Терүнә үг соңсна. Тадн Бурхна биш болад, Мини үгм соңсҗахшт, – гиҗ Исус келв.
JHN.8.48	– Чи хар сәкүстә Шамарья күнч гиһәд бидн чикәр келсн биший? – гиҗ евреймүд Исуст келцхәв.
JHN.8.49	– Би хар сәкүстә бишв. Би эврәннь Эцкән тевчнәв. Тадн Нанд му нер өгчәнәт. 
JHN.8.50	Би Эврәннь нерән туурулхар седҗәхшв. Зуг Мини туурмҗ хәәҗәх, Мини төлә әмтнә зарһинь кедгнь бәәнә. 
JHN.8.51	Үнәр келҗәнәв: Үгм дахҗ күцәдг күн мөңкиндән үкшго! – гиҗ Исус келв.
JHN.8.52	– Чамаг хар сәкүснд эзлгдсинь ода бидн йосндан үзҗәнәвидн! Абрахам болн әәлдәчнр кезәнә өңгрҗ одв. Зуг үгим дахҗ күцәдг күн мөңкиндән үкшго гиҗ Чи келҗәнәч. 
JHN.8.53	Чи мана Абрахам эцкәс деер болҗахмчи? Абрахам өңгрв, болв әәлдәчнр кезәнә өңгрҗ одв. Бийән кенд тоолад тиигҗәхмч? – гиҗ евреймүд хәәкрцхәв.
JHN.8.54	– Кемр Би Бийдән туурмҗ хәәҗәхлә, тер туурмҗ юмн биш. Зуг Мини Эцкм Намаг туурулҗана! Тадн Терүг Мана Бурхн гиҗ дууднат! 
JHN.8.55	Тадн Терүг төрүц меддго биләт. Зуг Би Терүг меднәв. Кемр Би Терүг медхшв гиҗ келсн болхла, Би таднла әдл худлч болх биләв. Зуг Би Терүг меднәв. Терүнә келсн үгмүдиг соңсҗ күцәдв. 
JHN.8.56	Абрахам эцктн цагм үзх гиҗ байрлҗала. Цагм үзәд ик байрта үлдв, – гиҗ Исус хәрү өгв.
JHN.8.57	– Чи эврән тәв күрәд угач, яһҗ Абрахамиг үзсмч? – гиҗ евреймүд сурцхав.
JHN.8.58	– Абрахам экиннь геснәс һарад уга бәәтл Би Бәәләв, үнәр таднд келҗәнәв, – гиҗ Исус келв.
JHN.8.59	Тиигхлә тедн чолу авад Исус тал шивҗ алхар седв. Зуг Исус теднәс бултад, сүмәс һарад йовҗ одв.
JHN.9.1	Нег дәкҗ Исус йовҗ йовад, нег сохр кү үзв. Тер күн һарснас авн сохр бәәҗ.
JHN.9.2	– Багш, эн күн юңгад сохр һарсмб? Кен килнц һарһсмб, эн күн аль энүнә эк-эцкнь? – гиҗ сурһульчнр Исусас сурцхав.
JHN.9.3	– Тер чигн, эк-эцкнь чигн килнц һарһсн уга. Эн күүг эдгәһәд, әмтнд Бурхна күчиг үзүлхәр цуг эн учрв. 
JHN.9.4	Өдр чиләд уга бәәтл бидн Намаг Илгәсн Эцкин керг күцәх зөвтәвидн. Удл уга харңһу сө болх, тиигхлә күн юм кеҗ чадшго. 
JHN.9.5	Эн һазр деер бәәтл Би нарт делкән герл болҗанав, – гиҗ келәд, 
JHN.9.6	Исус һазрт нульмад, шүлсәрн шора зуурч, сохр күүнә нүднднь түркв.
JHN.9.7	– Ода болхла йовад Шилоах гидг уснд нүүрән уһачк, – гиҗ Тер сохр күүнд келв.
JHN.9.7	(Шилоах гисн – «Илгәгдсн» гисн үг.) Сохр күн йовад, нүүрән уһаһад ирхләрн юм үздг болв. 
JHN.9.8	Хам-хоша бәәсн әмтн терүг һууль һууҗ йовсинь үзсн әмтн сурцхав:
JHN.9.8	– Эн һууль һууҗасн күн мөн биший?
JHN.9.9	Зәрмнь:
JHN.9.9	– Тертн Бив, – гив.
JHN.9.9	– Уга, энтн терүнә дүрстә, – гиҗ зәрмнь келцхәв.
JHN.9.9	Эдгсн күн бийнь келв:
JHN.9.9	– Тертн Бив.
JHN.9.10	– Яһҗ чамд нүднә харан орв? – гиҗ тедн сурцхав.
JHN.9.11	Тер хәрүднь:
JHN.9.11	– Исус гидг нертә күн шораһар бальчг кеһәд мини нүднд түркв. Дәкәд Тер Шилоах гидг уснд нүүрән уһа гив. Би йовад нүүрән уһасна хөөн үздг болв. Нүднә харан нанд орв, – гиҗ келв.
JHN.9.12	– Тер күн альдв? – гиҗ тедн эдгсн күүнәс сурцхав.
JHN.9.12	– Би медҗәхшв, – гиҗ эдгсн күн хәрү өгв.
JHN.9.13	Тиигхлә тедн харан орсн күүг паршмуд тал авч ирцхәв. 
JHN.9.14	Бемб өдр Исус шүлсәрн шора зуурч, эн күүнә нүдн хара орулв. 
JHN.9.15	Паршмуд тер күүнәс:
JHN.9.15	– Нүднә харан чамд яһҗ орсмб? – гиҗ сурцхав.
JHN.9.15	– Исус мини нүдм бальчг түркв, би нүүрән уһаһад юм үздг болв, – гиҗ эдгсн күн келв.
JHN.9.16	Зәрм паршмуд:
JHN.9.16	– Чамаг эдгәсн күн Бурхнас ирсн күн биш, юңгад гихлә, энтн бемб өдриг бемб өдр гиҗ тоолхш, – гицхәв.
JHN.9.16	Зәрмнь болхла:
JHN.9.16	– Килнцтә күн тиим өвәрц юмиг яһҗ чадхмб? – гиҗ келцхәв.
JHN.9.16	Теднә хәләц-тоолврнь онц йилһгдв.
JHN.9.17	– Нүднчн Тер сексн учрас чи эврән Терүнә тускар ю келҗ чадхмч? – гиҗ паршмуд эдгсн күүг мөшкв.
JHN.9.17	Эдгсн күн:
JHN.9.17	– Тер әәлдәч, – гив.
JHN.9.18	Евреймүдин толһачнр терүг сохр бәәсинь, дәкәд нүднә харан орсинь итксн уга бәәҗ. Тедн тер күүнә эк-эцкинь дуудхар шиидв.
JHN.9.19	– Эн тана көвүнтн биший? Энүнә тускар тадн сохр билә гисн бишийт? Ода яһҗ энтн юм үздг болсмб? – гиҗ тедн сурцхав.
JHN.9.20	– Эн мана көвүн гиҗ бидн таньҗанавидн, энүг һарснас авн сохр бәәсинь меднәвидн. 
JHN.9.21	Зуг яһҗ эн юм үздг болсинь, кен нүдинь эдгәсинь бидн медхшвидн. Энүг бийәснь суртн. Мана көвүн нас күрсн күн, хәрүһинь таднд өгч чадх, – гиҗ эк-эцкнь келцхәв.
JHN.9.22	Эк-эцкнь евреймүдин толһачнрас әәһәд тиигҗ келцхәв. Юңгад гихлә, Исусиг Бурхна илгәсн Аврач гиҗ тоолснь хурлас көөгдх гисн шиидвр евреймүдин толһачнр батлсмн. 
JHN.9.23	Тегәд чигн эк-эцкнь:
JHN.9.23	– Энтн наста күн, бийәснь суртн, – гицхәв.
JHN.9.24	Паршмуд эдгсн күүг хойрдад дуудв.
JHN.9.24	– Бурхна чирәд үн кел! – гиҗ тедн келцхәв, – Чамаг эдгәсн күүг килнцтәһинь бидн меднәвидн.
JHN.9.25	– Терүг килнцтә эс килнцтәһинь би медхшв. Урднь сохр бәәһәд, дәкәд харата болсан сәәнәр меднәв! – гиҗ эдгсн күн келв.
JHN.9.26	– Тер чамд ю кесмб? Чини нүдичн яһҗ эдгсмб? – гиҗ паршмуд мөшкв.
JHN.9.27	– Би таднд келҗ өгләв, тадн соңссн угат. Намаг дәкн-дәкнәс соңсх дурн таднд яһад күрәд бәәнә? Тадн Терүнә сурһульчнр болхар бас седҗәхмбт? – гиҗ тер хәрү өгв.
JHN.9.28	Тиигхлә тедн эдгсн күүг шоодад, му келәд:
JHN.9.28	– Чи эврән Терүнә сурһульч! Бидн Мошен сурһульчнрвидн! 
JHN.9.29	Бурхн Мошелә күүндсинь бидн меднәвидн. Эн күүнә тускар болхла бидн юм медхшвидн. Эн күн альдас ирсинь медхшвидн, – гиҗ тедн келцхәв.
JHN.9.30	– Я-а! Акад юмб? Терүг альдас ирсинь чигн медхшийт? Тертн болхла мини нүдм секв. 
JHN.9.31	Бурхн килнцтә әмтиг соңсхш гисинь бидн меднәвидн. Бийинь күндлдг Терүнә дурар бәәдг әмтиг Бурхн соңсдгинь бидн меднәвидн. 
JHN.9.32	Орчлң үүдснәс авн ода күртл кен чигн һарснас авн сохр күүнд хара орулдгинь соңсгдад уга. 
JHN.9.33	Кемр Эн Күн Бурхна Күн биш болсн болхла, Тер иим юм үзүлҗ чадшго билә, – гиҗ эдгсн күн хәрүднь келв.
JHN.9.34	– Чи килнцтә төрләч. Маднд уха заах зөв чамд уга, – гиҗ хәрүднь келәд, тедн эдгсн күүг хурлд ирдгинь уурулв.
JHN.9.35	Исус эдгсн күүг паршмуд тиигсинь соңсад, терүг олҗ авад сурв:
JHN.9.35	– Чи Күмни Көвүнд иткҗәнч?
JHN.9.36	– Тертн кемб, Ах Нойн минь? – гиҗ тер сурв, – Келтн нанд, би Терүнд иткнәв.
JHN.9.37	– Чи ода Терүг үзҗәнәч, Тер чамта күүндҗәнә, – гиҗ Исус келв.
JHN.9.38	Тиигхлә күн:
JHN.9.38	– Деед Эзн, би иткҗәнәв, – гиһәд Исуст сөгдҗ мөргв.
JHN.9.39	Исус келв:
JHN.9.39	– Сохр әмтнд хара орулҗ, харата әмтиг сохрулхар Би эн орчлңд ирв.
JHN.9.40	Өөрнь бәәсн паршмуд:
JHN.9.40	– Бидн бас сохр болҗахмб? – гиһәд сурцхав.
JHN.9.41	Исус:
JHN.9.41	– Кемр тадн сохр бәәсн болхла, тадн эврәннь килнцдән буру уга болх биләт. Зуг тадн үзҗәнәвидн гисн төләдән, тадн деерән буру толһатат.
JHN.10.1	– Хөөнә хаша дотр үүдәр орлго талдан орм олҗ авад орсн күн – хулхач болн деермч, гиҗ үнәр таднд келҗәнәв. 
JHN.10.2	Хашан үүдәр орсн күн эврәннь хөөдин хөөч мөн. 
JHN.10.3	Манач терүнд үүдинь секнә. Хөд дууһинь соңсна. Тер эврәннь хөөдән нерәрнь дуудад, дахулад һазаран һарна. 
JHN.10.4	Хөөч хөөдән цуглулҗ һазаран һарһад, бийнь өмннь һарад уралан йовна. Эзнә ду таньдг учрас тедн хөөчин ардаснь дахҗ йовна. 
JHN.10.5	Күүнә ду хөд медхш. Тегәд күүнә күүг тедн дахшго. Хөд гүүһәд тарад йовҗ одх, – гив.
JHN.10.6	Исус үлгүрлҗ келсмн, зуг Терүнә үгмүдин чинринь әмтн медҗ чадсн уга.
JHN.10.7	– Би хөөнә хашан үүднв, гиҗ үнәр келҗәнәв. 
JHN.10.8	Нанас урд ирсн әмтн хулхачнр болн деермчнр. Хөд тедниг соңссн уга. 
JHN.10.9	Би лавта үүднв. Нанар дамҗҗ орҗ һарснь әмән харсҗ аврх. Тер күн орҗ һарад, урһцта-идгтә һазр олҗ авх. 
JHN.10.10	Хулхач юм хулхалхар, алхар, күүчҗ хамхлхар ирнә. Би болхла әмтнд йосн элвг-делвг әмн-җирһл өгхәр ирв. 
JHN.10.11	Би сән хөөчв. Сән хөөч эврәннь хөөдин төлә әмән әрвллго өгхдән белн. 
JHN.10.12	Ялч болхла йосн хөөч биш. Хөд терүнә биш. Ялч аашсн чоныг үзхләрн, хөөдиг хаяд, әәһәд, зулад йовҗ одна. Тиигхлә чон зәрм хөөдиг шүүрч авна, наадкснь тарад йовҗ одна. 
JHN.10.13	Ялч йосн хөөч биш, тер ялч болад зулҗ одна. Тер хөөдиг йосндан асрҗ хәләхш. 
JHN.10.14+JHN.10.15	Би сән хөөчв. Эцк Намаг меднә, Би Эцкән бас меддв. Тиим кевәр Би Эврәннь хөөдән сәәнәр меднәв, хөөдм Намаг бас меднә. Эврәннь хөөдин төлә Би әмән әрвллго өгхдән белнв. 
JHN.10.16	Талдан хөд Нанд бас бәәнә. Тедн эн сүргин хөд биш. Би тедниг бас дахулҗ авч ирх зөвтәв. Тедн Мини ду бас соңсх. Удл уга цуһар нег хөөчтә нег сүрг болх! 
JHN.10.17	Би әмән хәрү авхин төлә өгхдән белнв. Тер учрар Эцк Нанд хәәртә. 
JHN.10.18	Кен чигн Мини әмиг булаҗ авч чадшго. Би эврә дурарн әмән өгчәнәв. Әмән өгх чигн, хәрү авх чигн йосн Нанд бәәнә. Тиигҗ Нанд Эцкм закв, – гиҗ Исус келв.
JHN.10.19	Эн үгмүдин хөөн еврей әмтн хоорндан хувагдв.
JHN.10.20	– Эн – ухань көндрсн хар сәкүстә күн. Ю хәәҗ Энүг соңсҗант? – гиҗ кесгнь келцхәв.
JHN.10.21	Зәрмнь:
JHN.10.21	– Хар сәкүснд эзлгдсн күн тиигҗ келшго. Хар сәкүсн сохр күүнд хара орулҗ чадхмб? – гицхәв.
JHN.10.22	Үвл болсмн. Ерусалимд һол сүм шинрүлҗ нерәдлһнә нәр болв. 
JHN.10.23	Исус сүмин хашан дотрк Соломон хаана нертә бәәрн дотраһар йовҗ йовла. 
JHN.10.24	Әмтн Терүнә өөрнь зогсв.
JHN.10.24	– Кедү күртл Чи мадниг өврүлҗ зовахмч? Кемр Чи Бурхна илгәсн Аврач болхла, тодрхаһар кел маднд, – гиҗ тедн келцхәв.
JHN.10.25	Исус иигҗ келв:
JHN.10.25	– Би таднд келләв. Тадн итксн угат. Эцкинм күчәр кесн йовдлмуд Мини тускар келҗәнә. 
JHN.10.26	Тадн Мини хөд биш болсн учрас Нанд иткҗәхшит. 
JHN.10.27	Мини хөд дууһим соңсна. Би тедниг таньҗ меднәв. Тедн Намаг дахҗ йовна. 
JHN.10.28	Би теднд мөңк җирһл өгнәв. Тедн мөңкиндән үкшго. Мини хөөдиг Нанас күн булаҗ авч чадшго. 
JHN.10.29	Нанд Эцкин өгсн юмн цуг юмнас деер. Тедниг Эцкәс күн булаҗ чадшго. 
JHN.10.30	Эцк Би хойр ни-негнвидн.
JHN.10.31	Тиигхлә евреймүд саак кевәрн Исусиг алхар чолу һартан авцхав.
JHN.10.32	Зуг Исус:
JHN.10.32	– Би тана чирәд Эцкин даалһсн кесг сән йовдлмуд күцәвүв. Ямаран йовдлас көлтә тадн Намаг чолуһар цокхар седҗәхмт? – гиҗ келв.
JHN.10.33	– Бидн чамаг сән йовдлмудас көлтә цокхар седҗәхшвидн. Чамаг Бурхиг му келснә төләд, эгл күн Бийән Бурхнд тоолсн төләд чолуһар цокхар седҗәнәвидн, – гиҗ евреймүд хәрүцв.
JHN.10.34	– «Тадн – бурхд» гиҗ Бурхн келснь тадна Заканд бичәтә биший? 
JHN.10.35+JHN.10.36	Бурхна Бичгт бәәсн үгмүд мөңкиндән үнн болдгинь бидн меднәвидн. Бурхна Үг авсн улсиг бурхд гиҗ Бурхн нерәдсн биший? Намаг Эцкм шүүҗ авад орчлңд илгәв. Би – Бурхна Көвүнв гиҗ келхлә, Бурхиг муурулҗана гиһәд яһад тадн Намаг гемшәҗәхмбт. 
JHN.10.37	Кемр Мини Эцкин даалһсн йовдлмудыг Намаг эс күцәхлә, бичә Нанд итктн! 
JHN.10.38	Кемр Мини Эцкин даалһсн йовдлмудыг Би күцәхлә, Мини үгд эс итквчн, Мини кесн йовдлмудт итктн. Тиигәд Би Эцклә негдәд, Эцк Нанла негдәд бәәдгинь медхит, – гиҗ Исус келв.
JHN.10.39	Тедн саак кевәрн Исусиг бәрҗ авхар седв, зуг Исус теднд бәргдсн уга. 
JHN.10.40	Цааранднь Исус дәкәд Йордан һолын телтр эрг тал һарч йовад тенд үлдсмн. Тенд Йохан урднь әмтиг уснд кирслсмн. 
JHN.10.41	Олн күн Исусур ирлә:
JHN.10.41	– Йохан өвәрц йовдлмуд эс үзүлв чигн, зуг эн күүнә тускар келснь цугнь үнн, – гиҗ тедн келцхәв.
JHN.10.42	Тенд олн әмтн Исуст итксмн.
JHN.11.1	Йудья һазрин Бетәнья хотнд Лазарь гидг күн гемтҗ. Тер Март Мирьям гидг хойр эгчтә бәәдг бәәҗ. 
JHN.11.2	Мирьям каңкнсн үнртә тосиг Деед Эзн Исусин көлднь түркәд, үсәрн арчдг күүкд күн. Терүнә дү Лазарь күнд гемтә бәәҗ.
JHN.11.3	– Деед Эзн, Тана хәәртә үр икәр гемтҗәнә, – гиҗ эгчнр Исус тал зәңг илгәв.
JHN.11.4	Исус энүг соңсад:
JHN.11.4	– Эн гемәс көлтә Лазарь үкшго. Бурхиг туурулхин төлә цуг эн учрх. Бурхна Көвүг бас туурулхин төлә эн гем ирҗ, – гиҗ келв.
JHN.11.5	Март, Мирьям болн Лазарь һурвнд Исус ик дурта бәәҗ. 
JHN.11.6	Зуг Лазариг гемтә бәәсинь соңсв чигн, Исус бәәсн һазртан хойр өдртән бәәв. 
JHN.11.7	Энүнә хөөн Исус эврәннь сурһульчнртан:
JHN.11.7	– Хәрү Йудья һазрур йовхмн, – гиҗ келв.
JHN.11.8	– Багш, тенд әмтн Таниг чолуһар цокхар седлә. Тер бийнь Та тиигәрән йовх санатавт?! – гиҗ сурһульчнр келв.
JHN.11.9	– Арвн хойр часин кемҗәнд өдр герлтә болна, тиим эсий? Өдрәр йовсн күн бүдршго, тер эн орчлңгин герлиг үзнә. 
JHN.11.10	Ора сөөһәр йовдг күн бүдрх, юңгад гихлә, тер герл уга, – гиҗ Исус келв.
JHN.11.11	– Мана үр Лазарь унтҗ одв, зуг Би терүг серүлхәр йовҗанав, – гиҗ Исус немҗ келв.
JHN.11.12	– Деед Эзн, кемр тер унтсн болхла, тертн эдгҗәх болвза? – гиҗ сурһульчнр сурв.
JHN.11.13	Исус теднд Лазарь өңгрв гиҗ келлә, зуг сурһульчнр Исусиг нөөрин тускар келҗәхинь санв. 
JHN.11.14	Тиигхлә Исус:
JHN.11.14	– Лазарь өңгрҗ одв, – гиҗ иләр келв.
JHN.11.15	– Терүнлә хамдан урднь эс бәәсндән Би байрлҗанав. Энүн деерәс тадн Нанд иткхит. Эн учрсн юмн таднд туста болх. Лазарь тал йовцхай, – гиҗ Исус немҗ келв.
JHN.11.16	Тиигхлә Томас гидг күн (тер Икрин өрәсн бәәсмн) наадк сурһульчнрт келв:
JHN.11.16	– Йовцхай! Исусла хамдан үкцхәй!
JHN.11.17	Исусиг ирхд Лазарин цогцнь дөрвн өдр үкәрт кевтсн бәәҗ. 
JHN.11.18	Бетәнья Ерусалимас һурвн дууна шаху бәәсмн. 
JHN.11.19	Урднь Март Мирьям хойрт кесг евреймүд ирәд, теднә ахиннь тускар һундл төрүлҗ. 
JHN.11.20	Исусиг аашсинь соңсад, Март Терүг тосхар һарв, Мирьям гертән үлдв.
JHN.11.21	– Деед Эзн минь, Таниг энд бәәсн болхла, дүм үкшго билә. 
JHN.11.22	Болв би ода чигн меднәв, Бурхн сурсн юмитн Танд өгх, – гиҗ Март Исуст келв.
JHN.11.23	– Чини дүүчн әмдрх, – гиҗ Исус хәрүднь келв.
JHN.11.24	– Би меднәв, тертн сүл өдрт әмдрллһнә өдрт әмдрх, – гиҗ Март келв.
JHN.11.25	– Би – әмдрллһн болн җирһл. Нанд иткдг күн үкв чигн әмдрх. 
JHN.11.26	Болв әмд деерән Нанд иткснь төрүц үкшго. Чи Мини келсн үгд иткҗәнчи? – гиҗ Исус сурв.
JHN.11.27	– Э, иткҗәнәв, Деед Эзн, Таниг орчлңд ирсн Бурхна Көвүн – Бурхна илгәсн Аврач гисинь иткҗәнәв, – гиҗ Март хәрү өгв.
JHN.11.28	Цуг энүг келәд, Март хәрҗ ирәд, дү күүкән дуудад:
JHN.11.28	– Багш ирв, энд бәәнә. Тер чамаг дуудҗана, – гиҗ шимлдҗ келв.
JHN.11.29	Мирьям үгинь соңсад, босад Исус тал адһҗ һарад йовв. 
JHN.11.30	Исус тер хотн дотр орад уга бәәсмн. Тер Мартан тоссн ормд зогсҗала. 
JHN.11.31	Мирьямин герт ирсн евреймүд терүнд сана зовҗ төвкнүлҗәлә. Мирьямиг босад йовхлань, терүг үкәр тал уульхар йовҗана гиҗ санад, тедн ардаснь дахв. 
JHN.11.32	Мирьям Исусин бәәсн һазрт ирәд, Терүг үзәд, көлднь киисәд келв:
JHN.11.32	– Деед Эзн минь! Таниг энд бәәсн болхла, дүм үкшго билә, – гив.
JHN.11.33	Исус оркрҗ уульҗах Мирьямиг болн евреймүдиг үзәд, һашудҗ гейүрв.
JHN.11.34	– Терүнә цогцинь тадн альд тәвсмт? – гиҗ Исус сурв.
JHN.11.34	– Йовхм, Та эврән үзхит, – гиҗ тедн келцхәв.
JHN.11.35	Исус уульв.
JHN.11.36	– Энтн үнәр Лазарьт хәәртә бәәҗ, – гиҗ евреймүд нег-негндән келцхәв.
JHN.11.37	Тер бийнь зәрмнь:
JHN.11.37	– Сохр күүнд хара өгсн күн Лазариг өңгрүлшгоһар юңгад юм эс кесмб? – гиҗ келцхәв.
JHN.11.38	Исус гейүрәд үкәр тал йовв. Үкәр гисн хадын көндә билә. Хадын амн чолуһар хаалһата бәәҗ.
JHN.11.39	– Эн чолу түлкәд хооран кетн, – гиҗ Исус закв.
JHN.11.39	Үксн күүнә эгчнь Март:
JHN.11.39	– Деед Эзн минь, тендәс үмкә үнр һарчана, Лазарин цогцнь дөрвн өдр үкәрт кевтнә, – гив.
JHN.11.40	Тиигхлә Исус:
JHN.11.40	– Би чамд келлүсв, кемр иткхләчн, Бурхна туурмҗ чамд үзгдх, – гиҗ хәрү өгв.
JHN.11.41	Чолуг түлкәд хооран кеснә хөөн Исус теңгр хәләһәд келв:
JHN.11.41	– Аав минь, Намаг соңсҗасн төләд Би Чамд ханлт өргҗәнәв. 
JHN.11.42	Би меднәв, Чи Намаг оньдин соңснач. Би цуг энүг энд зогссн әмтнә төлә келҗәнәв. Чи Намаг илгәввч гиснд эдниг итктхә гиҗ келҗәнәв.
JHN.11.43	Эн үгмүд келәд Исус чаңһар дуудв:
JHN.11.43	– Лазарь, һар нааран!
JHN.11.44	Үксн күн һарв. Терүнә һар-көлнь еврей әмтнә заңшалар цаһан кенчрәр, чирәнь альчурар оралһата бәәсмн.
JHN.11.44	– Боодһаһинь тәәләд, йовултн, – гиҗ Исус келв.
JHN.11.45	Мирьям тал ирсн евреймүдин кесгнь Исусин кесн өвәрц үзәд Терүнд иткв. 
JHN.11.46	Зуг зәрмнь паршмуд тал йовад, учрсн йовдлын тускар цәәлһҗ келҗ өгв. 
JHN.11.47	Ах гелңгүд болн паршмуд Деед хург кев:
JHN.11.47	– Эн күн дала өвәрц йовдлмуд кенә. Ода яахмб? – гиҗ тедн сурцхав.
JHN.11.48	– Кемр бидн Терүнд зөв өгәд бәәхлә, Тер кех юман цааранднь кех, тер учрар цуһар Терүнд иткх. Тиигхләнь Римин улс ирәд мана сүмиг болн келн әмтиг уга кеһәд тарах, – гиҗ тедн келцхәв.
JHN.11.49	Кәәп гидг күн тер җилд ах гелң болҗ йовсмн тер:
JHN.11.49	– Тадн юм медҗәхшит. 
JHN.11.50	Нег келн-әмтн үкхин ормд нег күн цуг келн әмтнә төлә үкснь деер болхиг тадн медҗәхшийт? – гив.
JHN.11.51	Тер эврә уханасн эн үгмүд келсн уга, тер цагт ах гелң болсн төләд тер Исус еврей әмтнә төлә үкх гисн әәлдхлиг келҗ өгв. 
JHN.11.52	Болв һанцхн еврей әмтнә төлә биш, цуг олн зүсн нутгт бәәсн Бурхна үрдүдин төлә, тедниг цуглулҗ негдүлхин төлә Исус әмнәсн хаһцулгдх.
JHN.11.53	Тер өдрәс авн тедн Исусиг алх арһ хәәдг болв. 
JHN.11.54	Тер учрар Исус еврей әмтнә заагт ил йовдган уурв. Тер эҗго көдән өөр бәәсн Эпрам гидг хотнур йовҗ одв. Тенд Исус эврәннь сурһульчнртаһан бәәв.
JHN.11.55	Йудья әмтнә Песах гидг нәр өөрдҗ йовла, әрвсллһнә йос күцәхин төлә, кесг әмтн еврей нутгин һазр болһнас Ерусалим балһснур ирцхәв. 
JHN.11.56	Тедн Исусиг хәәлдәд, сүмд ирәд нег-негнәсн:
JHN.11.56	– Эн байр-нәәрт Тертн иршго болвза? – гиҗ сурцхав.
JHN.11.57	– Кемр Исусиг альд бәәхинь күн медхлә, Терүг бәрҗ авхар дарунь теднд келҗ өгх зөвтә, – гисн заквр ах гелңгүд болн паршмуд һарһв.
JHN.12.1	Песах гидг нәр күртл зурһан өдр үлдҗ. Исус Бетәнья гидг Лазарь бәәсн хотнур ирв. Тер хотнд урднь Исус Лазариг әмдрүлсмн. 
JHN.12.2	Энд Исусин төлә байрин хот белдв. Март хотынь зөөһәд ширә деер тәвв. Лазарь талдан гиичнрлә болн Исусла хамдан ширә эргҗ сууҗ. 
JHN.12.3	Мирьям савд [литрин өрәл дүңгә] кесн нард гидг үнтә каңкнсн үнртә тосиг авад, Исусин көл деернь асхад, үсәрн арчв. Гер каңкнсн үнрәр дүүрв. 
JHN.12.4	Исусин нег сурһульч Йуда Искериот (хөөннь тер Исусас урвсмн):
JHN.12.5	– Эн тосиг һурвн зун цаһан мөңгнд
JHN.12.6	Тер энүг һуульһнч әмтнд санань зовад, теднә арһинь хәәхин төлә келсн биш тер хулхач болад тиигҗ келв. Йуда мөңг хадһлдг хәәрцгтә бәәҗ. Тегәд тер мөңгән бәәҗ-бәәҗәһәд эврән эдлдг бәәсмн.
JHN.12.7	– Эн күүкд күүг бичә гемшәтн. Эн тосиг Намаг оршахар эн хоршаҗ хадһлтха! 
JHN.12.8	Тадна өөр угатя яду әмтн оньдин бәәх. Би болхла удл уга таднас салхв, – гиҗ Исус келв.
JHN.12.9	Тер саамд кесг евреймүд Исусиг тенд бәәсинь медчкәд ирцхәв. Тедн һанцхн Исусиг хәләхәр биш дәкәд Лазариг үзхәр ирҗ. Юңгад гихлә, тедн Лазариг Исус әмдрүлҗ гисн зәңг соңсҗ. 
JHN.12.10+JHN.12.11	Евреймүдин ик зунь Лазарас көлтә ах гелңгүдиг үлдәһәд, Исус тал ирәд, Терүнә итклд орсн төләд ах гелңгүд Лазариг бас алхар седв.
JHN.12.12	Маңһдуртнь Песах гидг байрта нәәрт ирсн әмтн Исусиг Ерусалим тал ирҗ йовхинь соңсв. 
JHN.12.13	Тедн шавар зандн
JHN.12.13	– Бурхн тууртха! Деед Эзнә нерн деерәс ирснь әдстә болтха! Израилин Хан әдстә болтха! – гиҗ олн әмтн хәәкрцхәв.
JHN.12.14	Исус баахн элҗгниг олҗ авад унад йовҗ. 
JHN.12.15	«Сиона күүкн бичә ә! Хәлә! Баахн элҗгниг унҗ авсн чини Хан йовҗ йовна» гиҗ Бурхна Бичгт бичәтә бәәнә. 
JHN.12.16	Түрүләд Исусин сурһульчнр яһад тиигҗәхинь медсн уга. Зуг Терүг өврмҗтә кевәр әмдрснә хөөн тедн Исусин тускар Бичгт тиигҗ бичгдсинь тодлв. Яһад иигҗ кесинь бас тедн тодлв. 
JHN.12.17	Исус Лазариг үкәрәснь дуудҗ авад, цогцинь яһҗ әмдрүлсинь үзсн әмтн зогсл уга күн болһнд келдг бәәсмн. 
JHN.12.18	Ода тедн тиим өвәрц йовдл кесн күн аашсиг медәд, һарч Исусиг тосв.
JHN.12.19	– Бидн ю эс кеввчн тус болҗахш. Цуг нарт делкә Терүг дахҗ йовна! – гиҗ паршмуд уурлад хоорндан келцхәв.
JHN.12.20	Тер байрт ирсн әмтн заагт нег цөөкн грек келн әмтн Бурхнд сөгдхәр ирҗ. 
JHN.12.21	Тедн Һалилья һазрин Бетсәд хотна Пилип гидг Исусин сурһульч тал өөрдәд:
JHN.12.21	– Тана зерг, бидн Исусиг үзх саната биләвидн, – гиҗ сурцхана.
JHN.12.22	Пилип Андрей тал йовад энүнә тускар келв, тедн хоюрн тер әмтнә тускар Исуст келв. 
JHN.12.23	Исус иигҗ келв:
JHN.12.23	– Күмни Көвүнә, Мини туурхин цаг ирв. 
JHN.12.24	Би үнәр келҗәнәв: Буудян экн һазрт унад эс үкхлә, негхн болҗ үлднә. Кемр буудян экн үкхлә, олн буудя өгч урһна. 
JHN.12.25	Тер учрар әмән әрвлснь әмән геех. Эн орчлңд әмән әрвлдгонь мөңк җирһл эдлх. 
JHN.12.26	Нанд церглҗәх күн Намаг дахҗ йовтха! Мини бәәсн һазрт зарцм бәәнә. Нанд церглҗәх күүнд Эцкм ачинь хәрүлх. 
JHN.12.27	Мини седклм икәр зовҗ бәәнә. Ю келхв ода? Аав минь, Намаг эн цагас гетлүлит! Зуг Би эн цагин төлә ирсн бәәнәв! 
JHN.12.28	Аав минь, нерән туурултн!
JHN.12.28	– Би туурлав, болв дәкн туурхв! – гисн дун генткн теңгрәс соңсгдв.
JHN.12.29	Тенд зогссн олн әмтнәс зәрмнь тер дууг соңсад, эн оһтрһун дун һарв гиҗ келцхәв. Зәрмнь Бурхна элч Терүнлә күүндв гив.
JHN.12.30	– Эн дун Мини төлә биш тадна төлә, – гиҗ Исус келв.
JHN.12.31	Ода эн орчлңгин зарһ келһнә цаг ирв, эн орчлңгин Нойн цааран көөгдх. 
JHN.12.32	Һазрас деегшән өрггдх цагт цуг әмтнә оньг Нанд тусх. 
JHN.12.33	Эн үгмүдәр Исус ямаран үкләр үкхин тускар цәәлһҗ келв. 
JHN.12.34	Олна заагт бәәсн улс:
JHN.12.34	– Бидн Бурхна Бичгт Христос мөңкинд әмд бәәх гиҗ умшлавидн. Ода юңгад Та Күмни Көвүн деегшән өрггдх гиҗ келҗәхмт? Күмни Көвүн гиснь кемб? – гиҗ келцхәв.
JHN.12.35	– Таднла бәәсн герлд бачм цаг үлдв. Харңһу эс болтл, өдрин герлтәд йовтн. Харңһуд йовсн күн альдаран йовсан медхш. 
JHN.12.36	Герл герлтҗәх кемд герлд итктн. Герлин көвүд болхит! – гиҗ Исус теднд келәд, һарад цааран йовҗ одв.
JHN.12.37	Исусиг кесг өвәрц йовдлмуд үзүлвчн әмтн Терүнд итксн уга. 
JHN.12.38	Цуг эн Эшья гидг әәлдәчин келснь бүтдгәр учрв: «Деед Эзн! Кен мана келснд итксмб, кенә нүднд Деед Эзнә күч секгдсмб?» 
JHN.12.39	Тедн иткҗ чаддго бәәҗ, энүнә учринь Эшья гидг әәлдәч: 
JHN.12.40	«Нүдәрн бичә үзтхә гиһәд, ухаһарн бичә медтхә гиһәд, Бурхн теднә нүдинь сохлҗ, ухаһинь хаав. Тегәд тедн бийән эдгәхәр Нан тал эргҗ хәләшго гиҗ Деед Эзн келв», – гиҗ келв. 
JHN.12.41	Эшья Деед Эзнә туурмҗ үзсн учрар Терүнә тускар иигҗ келсмн.
JHN.12.42	Тер цагт толһачнр дундас кесгнь Исуст иткв. Зуг паршмуд тедниг хурлас салһх гиһәд, эврәннь итклин тускар ил келдго бәәсмн. 
JHN.12.43	Әмтнә магтлһн Бурхна магталас теднд деер бәәҗ.
JHN.12.44	– Нанд иткдг күн Нанд биш Бийим илгәсн Бурхнд иткнә. 
JHN.12.45	Намаг үздг күн Бийим илгәсн Бурхиг үзнә. 
JHN.12.46	Би – Йосн герлв. Нанд итксн күүг харңһуд үлдәшгоһар Би эн орчлңд ирв. 
JHN.12.47+JHN.12.48+JHN.12.49+JHN.12.50	Мини үгм соңсад эс күцәдг күүнд Би зарһч бишв. Би эн орчлңгиг гемшәхәр ирсн угав. Эн орчлңгиг харсҗ аврхар ирв. Намаг һолҗ Мини келсим эс күцәсн күүнд зарһчнь бәәнә. Үгм сүл өдрт терүнә зарһч болх. Би эврәннь нернәс келсн угав. Бийим илгәсн Эцкм иигҗ келх заавр өгв. Терүнә заавр – мөңк җирһл гисинь Би үнәртән меднәв. Мини Эцкимм зааҗ өгсн үг Би таднд келҗәнәв.
JHN.13.1	Песахин байрин өмнк өдр билә. Эн һазриг үлдәһәд, Эцкүрн хәрү йовх цаг ирсинь Исус медәд бәәлә. Исус эн Һазрт бәәх сурһульчнртан дегд эңкр билә, үктлән чигн эңкр билә. 
JHN.13.2	Сурһульчнр Исусла хамдан асхни хот эдлв. Тер цагт эрлг Шимона Искериотин көвүнд Йудад Багшас урвах уха-сана орулв. 
JHN.13.3+JHN.13.4+JHN.13.5	Бурхн Эцк Исусин һарт бәәсн күчән өгсинь болн Тер Бурхнас ирәд ода Бурхн тал хәрҗ йовхинь Исус медв. Исус босад, деерк хувцан тәәлҗ, альчурарн бийән бүслв. Цааранднь Тер савд ус кеһәд, сурһульчнрин көл уһаһад, бүслсн альчурарн арчв. 
JHN.13.6	Шимон Пётр тал Исус өөрдхләнь тернь:
JHN.13.6	– Деед Эзн минь! Та мини көл уһахар седҗәнт? – гив.
JHN.13.7	– Ода Намаг ю кеҗәхинь чи медҗәхшич, зуг хөөннь медхич, – гиҗ Исус хәрү өгв.
JHN.13.8	– Та мини көл төрүц уһашгот! – гиҗ Пётр келв.
JHN.13.8	– Кемр Би Чини көличнь эс уһахла, чи Нанла хамдан негдшгоч, – гиҗ Исус хәрүднь келв.
JHN.13.9	– Тиигхлә, Деед Эзн минь, һанцхн көл биш, һарм, толһаһм бас уһатн, – гиҗ Пётр келв.
JHN.13.10	– Цевр күүнә һанцхн көлинь уһах кергтә, юңгад гихлә, терүнә цогцнь цевр. Тадн цевр бәәнәт, зуг цуһар биш, – гиҗ Исус хәрүднь келв.
JHN.13.11	Терүнәс урвх күүг Исус медлә, тегәд чигн цуһар цевр бишит гив. 
JHN.13.12	Сурһульчнрин көлинь уһаһад, Исус деерк хувцан өмсәд, Эврәннь ормдан ирәд суув. – Тадндан гиҗ Би ю кесинь медгдҗәнү? 
JHN.13.13	Тадн Намаг Багш, Деед Эзн гинәт. Чик, тертн мөн. Би, Деед Эзн, Багшв. 
JHN.13.14	Зуг көлитн уһаҗ өгләв. Ода тадн тиигҗ, нег-негнднь көл уһах зөвтәт. 
JHN.13.15	Тадниг үлгүр автха гиһәд, тиигҗ кетхә гиһәд, уһаҗ өгләв. 
JHN.13.16	Үнәр келҗәнәв. Зарц Эзнәс, элч Илгәснәс деер биш. 
JHN.13.17	Энүг медәд, цугинь күцәҗәх күн буйн-кишгтә! 
JHN.13.18+JHN.13.19	Цугтаннь тускар келҗәхшв. Кениг йилһҗ авсан меднәв. Зуг «Мини өдмг идҗәснь өмнәсм һаран өргв» гисн Бурхна Бичгин үгмүд бүттхә! Энүг учрхин өмн Би әәлдҗ келҗәнәв. Энүг учрсн хөөн БИ БӘӘНӘВ гисндм Тадн дарунь иткхит. 
JHN.13.20	Үнәр келҗәнәв. Мини илгәсн кү седклдән орулдгнь Намаг орулҗахнь мөн. Бийим орулдгнь – Бийим Илгәсиг орулх, – гиҗ Исус келв.
JHN.13.21	Энүг келәд, цааранднь Исус икәр үүмәд:
JHN.13.21	– Тадн дундас негнь Намаг бәрҗ өгх гиҗ үнәр келҗәнәв, – гив.
JHN.13.22	Сурһульчнр нег-негнүрн хәләлдәд, кенә тускар келҗәхинь санад өврәд бәәцхәв. 
JHN.13.23	Исусин хамгин дурта нег сурһульч Терүнә өөр суув. 
JHN.13.24	Шимон Пётр – кенә тускар келҗәхинь сур – гиҗ терүнд докъялҗ келв. 
JHN.13.25	Тер сурһульч толһаһан Исусур өөрдүләд:
JHN.13.25	– Деед Эзн минь! Терчн кемб? – гиҗ сурв.
JHN.13.26	– Мини шүүслҗ өгсн өдмгиг авсн күн тер болх, – гив.
JHN.13.26	Исус өдмг шүүсләд, Шимона Искериотин көвүнд Йудад өгв. 
JHN.13.27	Йуда өдмг авсн цагт терүн дотр эрлг орҗ одв.
JHN.13.27	– Кех юман шулуһар ке, – гиҗ Исус терүнд келв.
JHN.13.28	Юңгад Исус терүнд тиигҗ келҗәхинь нег чигн күн медсн уга. 
JHN.13.29	Йуда мөңгнә хоршалһна хәәрцгтә болсн учрас зәрмнь Исусиг терүг байрин өдрт юм хулдҗ автха, эс гиҗ мөңгнә нег хүвинь угатя әмтнд өгтхә гиҗ зәрмнь санцхав. 
JHN.13.30	Өдмгинь авад, Йуда дарунь гертәс һарв. Харңһу сө бәәҗ.
JHN.13.31+JHN.13.32+JHN.13.33+JHN.13.34+JHN.13.35	Йуда һарад йовҗ одхла Исус:
JHN.13.31+JHN.13.32+JHN.13.33+JHN.13.34+JHN.13.35	– Ода Күмни Көвүн туурв. Терүгәр дамҗад Бурхн туурв. Кемр Бурхн Күмни Көвүһәр дамҗад туурсн болхла, Терүг Бурхн Эврән туурулх, тер дарунь туурулх. Мини хәәртә үрдүд! Таднла бәәх цагм чилҗәнә. Намаг санад хәәхит. Толһачнрт келсн үгән таднд ода келҗәнәв: Мини йовх һазрур тадн ирҗ чадшгот. Шин заавр өгчәнәв: Нег-негндән дурта болтн. Би таднд дурта болсн кевәр нег-негндән дурта болтн. Кемр тадн тиигҗ бәәхлә, Мини сурһульч гиҗ тадниг әмтн медх, – гиҗ келв.
JHN.13.36	– Деед Эзн Мини, Та альдаран йовҗант? – гиҗ Шимон Пётр Исусас сурв.
JHN.13.36	– Мини йовсн һазрур ода чи йовҗ чадшгоч, зуг хөөннь Намаг дахад йовхич, – гиҗ Исус хәрүднь келв.
JHN.13.37	– Деед Эзн минь! Юңгад би Таниг ода дахҗ эс йовҗ чадҗахмб? Би Тана төлә әмән өгхд белнв, – гиҗ Пётр келв.
JHN.13.38	– Чи Мини төлә әмән өгх белнч? Үнәр чамд келҗәнәв, эр така эс хәәкртл, чи һурв дәкҗ Нанас гөрдхч, – гиҗ Исус тиигхлә келв.
JHN.14.1+JHN.14.2+JHN.14.3+JHN.14.4	– Тадна седкл бичә үүмтхә! Бурхнд итктн, Нанд бас итктн! Эцкимм герт хорас дала. Тадндан бәәр белдхәр ода Би йовҗанав. Тиим эс бәәсн болхла, тиигҗ келшго биләв. Одад хорас белдснә хөөн бәәсн ормдан тадниг бәәлһхәр Би хәрү нааран ирҗ тадниг авнав. Альдаран йовх хаалһинь меднәт!
JHN.14.5	– Деед Эзн! Бидн Таниг альдаран йовхитн медҗәхшвидн. Йовх хаалһитн ода яһҗ бидн медхвидн, – гиҗ Томас Исуст келв.
JHN.14.6+JHN.14.7	Би – хаалһв, Би – үнн болн җирһлв, һанцхн Нанар дамҗҗ Эцкүрм күрч чадхит. Кемр тадн Намаг медсн болхла, Мини Эцкиг бас медх биләт. Эн өдрәс авн тадн Терүг медәд үзхит, – гиҗ Исус келв.
JHN.14.8	– Эцкән маднд үзүлтн, дәкҗ юмн керго, – гиҗ Пилип келв.
JHN.14.9	– Эцкән үзүл гиһәд юңгад келҗәхмч? Тиим дала цагт Би таднла бәәнәв, тер бийнь чи Намаг медҗәхшийч. Намаг үзснь Эцким үзнә. 
JHN.14.10	Намаг Эцклә негдҗ бәәдгинь Эцкиг Нанла негдҗ бәәдгинь, чи иткҗәхшийч? Таднд келсн үгән Эврәннь нернәс келҗәхшв. Нанла негдҗ бәәдг Эцк үүлән күцәҗәнә. 
JHN.14.11	Намаг Эцклә негдҗ бәәдгинь, Эцкиг Нанла негдҗ бәәдгинь итктн! Тиим биш болхла Мини кесн үүлин төлә итктн. 
JHN.14.12	Үнәр келҗәнәв Намаг Эцк талан йовҗах учрас Нанд иткснь Мини кесн үүл күцәһәд, энүнәс икәр күцәх. 
JHN.14.13	Мини нерн деерәс юм сурхлань цугинь күцәхв. Көвүһәрн дамҗҗ Эцк туурх. 
JHN.14.14	Кемр Мини нерн деерәс тадн сурхлатн, Би сурсиг күцәхв.
JHN.14.15	– Кемр тадн Нанд дурта болхла, Мини зааврмудыг күцәхит. 
JHN.14.16	Би Эцкәсн сурнав. Тер таднд талдан Туслгчиг илгәх. Тер мөңкиндән таднла үлдх. 
JHN.14.17	Тер Туслгч – Бурхна туск үн медүлдг Сәкүсн. Терүг үнн седкләрн орулҗ авх арһ орчлңд уга. Тер юңгад гихлә, тедн терүг үзҗәхш. Тедн Терүг медҗәхш, һанцхн тадн Терүг меднәт. Ода Тер таднта бәәнә. Цааранднь чигн тадна дотр бәәх. 
JHN.14.18	Тадниг өнчәр үлдәлго, Би хәрү ирхв. 
JHN.14.19	Удл уга орчлң Намаг үзшго. Зуг тадн Намаг үзхит. Би әмд бәәхв, тер учрар тадн бас әмд бәәхит. 
JHN.14.20	Тер өдрт тадн Намаг Эцктә негдҗ бәәдгинь, тадниг Нанта негдҗ бәәдгинь, Намаг таднла негдҗ бәәдгинь медхит. 
JHN.14.21	Мини зааврмудыг хадһлдг, күцәдг күн Нанд дурта болна. Нанд дурта болдг күүнд Мини Эцкм дурлна. Би бас терүнд дурлхв. Бийән медүлхв, – гиҗ Исус хәрүднь келв.
JHN.14.22	– Деед Эзн, юңгад Та орчлңд биш һанцхн маднд бийән медүлхәр бәнт? – гиҗ Йуда (Искериот биш) келв.
JHN.14.23	– Нанд дурта болдгнь Мини заасар бәәх. Эцкм терүнд дурта болх. Терүн тал ирәд, бидн хамдан бәәхвидн. 
JHN.14.24	Нанд дурго болдгнь Мини үгәр бәәшго. Тадна соңсчасн үгмүд Мини үгмүд биш, Намаг илгәсн Эцкинм үгмүд. 
JHN.14.25+JHN.14.26	Энүг Би таднла бәәсн цагт келҗәнәв. Туслгчиг, Әрүн Сәкүсиг, Мини нерн деерәс Эцкм илгәх. Тер таднд цугинь зааҗ өгх. Мини келсн үгиг тадна сананд орулх. 
JHN.14.27	Би таднд эв өгчәнәв. Эврәннь эвән таднд өгчәнәв. Эн орчлңгин кевәр эв өгчәхшв. Бичә үүмтн, бичә әәтн! 
JHN.14.28	Би таднас салад йовҗанав. Зуг Би хәрү ирхв гисн үгмүдм тадн урднь соңслат. Кемр тадн нанд йосндан дурта бәәсн болхла, тадн Намаг Эцкүрн йовҗана гиһәд икәр байрлх биләт. Тер юңгад гихлә, Эцкм Нанас үлү алдр. 
JHN.14.29+JHN.14.30	Би энүг урдаснь келҗәнәв. Цугтан эн күцхлә, тадн Нанд иткхит. Дәкҗ Би таднд юм келҗ чадшгов. Эн орчлңгин нойн аашна. Намаг нойлх йосн терүнд уга. 
JHN.14.31	Зуг Би Эцкдән дуртав, Бурхна заасар үүлән күцәҗәнәв. Энүг орчлң медх зөвтә! Бостн, ода йовий! – гиҗ Исус келв.
JHN.15.1+JHN.15.2+JHN.15.3	Цааранднь Исус иигҗ келв:
JHN.15.1+JHN.15.2+JHN.15.3	– Би – уста үзмин ишв. Уста үзм урһадгнь – Эцкм. Мини деер бәәсн темс өгдго бүчриг Тер чавчад хайчкна. Зуг темс өгдг бүчриг урһцта болтха гиһәд цеврлнә. Тадн болхла ода Мини үгәр цеврлгдвт. 
JHN.15.4	Нанла хамдан негдҗ бәәтн. Би таднла бас негдҗ бәәхв. Бүчр ишин әңг болсн учрас темс өгч чадна. Зуг бүчр эврән бийнь темс өгч чадшго. Тиим кевәр тадн Нанла негдҗ эс бәәхлә, темс өгч чадшгот. 
JHN.15.5	Би ишв, тадн бүчрмүд. Нанла негдҗ бәәдг күн болн Би терүнлә негдҗ бәәхлә, тер олзта темс өгнә. Тадн Намаг угаһар юм күцәҗ чадшгот. 
JHN.15.6	Нанла негдҗ эс бәәдг күн уста үзм урһҗасн ишәс салһад хайгдсн бүчр мет хумхарҗ хагсҗ одна. Тедниг цуглулҗ һалд хайҗ шатана. 
JHN.15.7	Кемр тадн Нанла негдҗ бәәһәд үгм күцәхлә, сурх юман сурхлатн – цугнь таднд өггдх! 
JHN.15.8	Кемр тадн дала темс өгхлә, Мини сурһульчнр болсан үзүлхит. Энүгәр дамҗад Эцкм туурх. 
JHN.15.9	Эцк Нанд хәәртә бәәсн кевәр Би таднд хәәртәв. Мини хәәрнд багтад бәәтн! 
JHN.15.10	Тадн зааврмудм күцәхлә, Мини хәәрнд багтхит. Тиигҗ Би Эцкин зааврмудыг күцәһәд, Эцкиннь хәәрнд багтҗанав. 
JHN.15.11	Эврәннь байрасн таднла хувалцхар, тадниг ик байрта бәәтхә гиһәд энүг таднд келләв. 
JHN.15.12	Мини заавр эн: Би таднд дурлсн кевәр нег-негндән дурлтн. 
JHN.15.13	Үүрмүдин төлә әмән өгх дурнас деер дурн уга. 
JHN.15.14	Мини заасн үгмүд күцәҗ бәәхләтн, тадн Мини үүрмүд. 
JHN.15.15	Дәкҗ тадниг зарцнр гиҗ келҗәхшв. Зарц болхла Эзнә кесиг медхш. Би тадниг Мини үүрмүд гиҗ нерәдҗәнәв. Юңгад гихлә, Эцкәс медҗ авсан таднд медүлҗ өгләв. 
JHN.15.16	Тадн Намаг шүүҗ авсн угат. Би тадниг онц шүүҗ авлав. Орчлңд одад төрүц үрдго темс өгтхә гиҗ Би таднд даалһлав. Тиигхлә Эцкм таднд Мини нерн деерәс сурситн өгх. 
JHN.15.17	Мини заавр эн: Нег-негндән дурта болтн!
JHN.15.18	Кемр орчлң таднд дурго болхла, тодлҗ автн: түрүләд орчлң Нанд дурго болв. 
JHN.15.19	Тадн орчлңгин әмтн бәәсн болхла, орчлң тадниг эврә гиҗ дурта болх билә. Зуг тадн орчлңгин әмтн бишит, Би тадниг онц шүүҗ авад, орчлңгас салһв. Тегәд чигн орчлң таднд дурго. 
JHN.15.20	Зарц эзнәс деер биш гисм тадн тодлвт? Кемр Намаг көөсн болхла, тадниг бас көөх. Кемр Мини үгмүд күцәсн болхла, тадна үг бас күцәх. 
JHN.15.21	Зуг тадниг Нанд итксн төләд тедн тиигҗ көөх. Юңгад гихлә, Намаг Илгәсиг тедн медхш. 
JHN.15.22	Кемр Би орчлңд эс ирсн болхла, теднд эс келсн болхла, тедн килнцдән буру уга болх билә. Зуг ода тедн бурута, яһад гихлә, тедн Мини үгм кергтән авсн уга. 
JHN.15.23	Нанд дурго болсинь Мини Эцкдм дурго болна. 
JHN.15.24	Кемр Би талдан күн күцәҗ чаддго кергиг эс күцәсн болхла, тедн буру уга болх билә. Зуг ода тедн Мини керг-үүл үзв чигн одачн Нанд болн Эцкдм дурго. 
JHN.15.25	Зуг теднә Бичгт бәәсн «Учр угаһар Нанд дурго болҗ» гисн үгмүд бүтдгәр тиигх зөвтә. 
JHN.15.26	Зуг тадн тал Эцкәс һарчах Бурхна туск үнн медүлҗәх Сәкүсн, Туслгч, ирхлә, Би Терүг Эцкәсн тадн тал илгәхв. Тер Мини герч болх. 
JHN.15.27	Тадн бийстн бас Мини герчнр. Тер юңгад гихлә, эклцәс авн тадн Нанла хамдан бәәләт.
JHN.16.1	Тадниг итклән бичә хайтха гиһәд Би энүг келв. 
JHN.16.2	Тадниг хурлас салһх. Цагнь ирхлә, тадниг алҗасн әмтн Бурхнд церглҗәсән санх. 
JHN.16.3	Эцкм болн Намаг меддго төләд тедн тиигҗ кех. 
JHN.16.4	Зуг Би энүг таднд урдаснь саглҗ келв. Тер цагнь ирхлә, тодлтн: Би Энүнә тускар таднд келләв.
JHN.16.4	Таднла хамдан бәәсн учрас түрүләд Би энүнә тускар таднд келсн угав. 
JHN.16.5	Намаг илгәсн тал ода Би йовҗанав. Зуг тадн альдаран йовҗанат гиҗ Нанас сурҗахшит. 
JHN.16.6	Мини келснәс көлтә седклтн зөвүрәр дүүрв. 
JHN.16.7	Зуг Би үнәр келҗәнәв: тадна арһ хәәхәр би йовҗанав. Намаг эс йовхла, тадн тал Туслгч иршго. Би йовад Терүг таднур илгәхв. 
JHN.16.8	Тер ирәд әмтнә килнцин тускар, Бурхта чик бәәхин тускар, Бурхна зарһин тускар ил цәәлһҗ секх. 
JHN.16.9	Әрүн Сәкүснә секх килнцнь эн: әмтн Нанд иткхш. 
JHN.16.10	Бурхта чик бәәх гиснь эн: Би Эцк талан йовҗанав, тадн Намаг дәкҗ үзшгот. 
JHN.16.11	Зарһ гиснь иим: эн орчлңгин нойн зарһла харһв. 
JHN.16.12	Би кесг юм таднд келҗ чадх биләв. Зуг ода тадн Мини Үг дааҗ чадшгот. 
JHN.16.13	Бурхна туск үниг медүлдг Сәкүсн таднур ирхлә, таднд цуг үниг медүлх. Юңгад гихлә, Терүнә келснь Бийәснь һарчах үгмүд биш. Соңссан Тер таднд келх, иргчин тускар бас келх. 
JHN.16.14	Тер Намаг туурулх. Юңгад гихлә, Терүнә келсн юмн Нанас авад, таднд медүләд келсн юмн болх. 
JHN.16.15	Эцкдм бәәсн юмн – Мини. Тер төләд чигн Би келҗәнәв, Тер Нанас авад, таднд медүлх. 
JHN.16.16	Удл уга тадн Намаг үзшгот. Зуг невчкн цаг давхла, дәкн үзхит.
JHN.16.17+JHN.16.18+JHN.16.19	Сурһульчнрас зәрмнь нег-негндән:
JHN.16.17+JHN.16.18+JHN.16.19	– Удл уга тадн Намаг үзшгот, зуг невчкн цаг давхла тадн дәкәд Намаг үзхит гисн үгмүд юн үгмүд болҗахмб? Би Эцкүрн йовҗанав гисн юмб? Невчкн цаг гисн үгмүдәр ю келхәр седсмб? Энүнә келсн үгмүд маднд медгдҗ өгчәхш, – гиҗ келцхәв.
JHN.16.17+JHN.16.18+JHN.16.19	Исус тедниг ю сурхар седҗәхинь медәд:
JHN.16.17+JHN.16.18+JHN.16.19	– Тадн нег-негнәсн, удл уга тадн Намаг үзшгот, зуг невчкн цаг давхла, дәкн үзхит гисн үгмүдиг сурҗант эсий? – 
JHN.16.20	Үнәр келҗәнәв. Тадн оркрҗ уульхит. Орчлң болхла байрлх. Тадн зөвүртә бәәхит. Зуг тадна зөвүрин хөөн ик байр ирх. 
JHN.16.21	Күүкд улс гиигрх цагтан басл зовна. Яһад гихлә, гиигрх цаг ирв. Үрән һарһсна хөөн эн орчлңд шин күн төрв гиҗ тер байрлад зовсан мартчкна. 
JHN.16.22	Тадн бас ода зөвүртә бәәнәт. Зуг дәкәд тадниг үзхләм, тадна зүркн байрар дүүрх. Тер байр таднас күн булаҗ авшго. 
JHN.16.23	Тер өдр тадн Нанд сурвр өгшгот. Үнәр келҗәнәв, Мини нерн деерәс Эцкәс ю сурвчн, Эцк таднд сурситн өгх. 
JHN.16.24	Тадн одачн Мини нерн деерәс юм сурад угат. Сурх юман суртн, сурсан авад байрар дүүрхит!
JHN.16.25	Би энүг таднд үлгүрлҗ келләв. Зуг цагнь ирхлә, Би Эцкиннь тускар үлгүр угаһар ил келхв. 
JHN.16.26	Тер өдрт тадн Мини нерн деерәс Эцкәсм юм сурхит. Тадна төлә гиҗ Эцкәсн эрҗ сурнав гиҗ таднд келҗәхшв. 
JHN.16.27	Тадниг Нанд дурлсн төләд, Намаг Эцкәс ирв гиҗ итксн төләд, Эцкм Бийнь таднд дурта. 
JHN.16.28	Би эн орчлңд Эцкәсн ирв. Ода дәкәд эн орчлңгиг үлдәһәд, Эцк талан йовҗанав, – гиҗ Исус келв.
JHN.16.29	– Ода Та үлгүр угаһар ил келҗәнәт. 
JHN.16.30	Әмтиг сурврмуд өгтл Та теднә сурврмудиг урдаснь меднәт. Ода бидн энүг шиңкән медвидн. Тер учрар Таниг Бурхнас ирсинь бидн иткҗәнәвидн, – гиҗ сурһульчнр келцхәв.
JHN.16.31	– Ода тадн Нанд иткҗәнт? 
JHN.16.32	Соңстн, цагнь өөрдҗ йовна. Цагнь лавта ирв. Намаг һанцараһим үлдәһәд, тадн тарад гер болһндан йовҗ одхт. Зуг Би һанцхн бишв, яһад гихлә, Нанта Эцк бәәнә. 
JHN.16.33	Нанла негн болҗ эв олтха гиҗ үүг Би таднд келләв. Эн орчлңд тадниг зовлң күләҗәнә, зуг бийән чаңһар бәртн. Би эн орчлңгиг диилв! – гиҗ Исус хәрүднь келв.
JHN.17.1	Үгән төгсәһәд, Исус толһаһан өргәд, теңгр хәләһәд:
JHN.17.1	– Аав минь! Цаг ирв. Көвүн Таниг туурулхин төлә Көвүг туурул. 
JHN.17.2	Та цуг күмн әмтиг залх йос Терүнд өгвт. Тер учрар Көвүнтн Тана даалһсн әмтнд мөңк җирһл өгх. Тер зөвиг Та Эврән Терүнд өгвт. 
JHN.17.3	Мөңк җирһл гиснь: Таниг ор һанцхн Бурхиг болн Тана илгәсн Исус Христосиг медҗ авлһн. 
JHN.17.4	Би Таниг эн һазрт туурулв. Тана даалһсн көдлмшиг күцәвүв. 
JHN.17.5+JHN.17.6	Ода Аав минь! Орчлң үүдәд тана һарар бүтәгдснә өмн Би Танла хамдан алдр нернд орсн биләв. Дәкн намаг тер бәәдлд орулыт. Нарт делкәһәс авад, Нанд өгсн Тана даалһсн алдр неритн әмтнд секв. Эн әмтн Тана. Та эдниг Нанд өгвт. Эдн Тана үгиг зүркндән хадһлв. 
JHN.17.7	Нанд өггдсн цугинь Танас һарчахинь эдн ода меднә. 
JHN.17.8	Тана келсн үгмүдиг Би цугинь эднд келв. Тедн үгитн седкләрн орулв. Намаг Танас ирснд, Та Намаг илгәв гиснд тедн йосндан иткв. 
JHN.17.9	Би эднә төлә сурҗанав. Би орчлңгин төлә биш, Тана өгсн әмтнә төлә сурҗанав. Тер юңгад гихлә, эдн Тана. 
JHN.17.10	Нанд бәәсн юмн Тана. Танд бәәсн юмн Мини. Теднәр дамҗад Би туурв. 
JHN.17.11+JHN.17.12	Би эн орчлңгас һарад Танур йовҗанав. Зуг эдн әмтнә дунд үлдҗәнә. Әрүн Аав, эдн маднла әдл ни-негн болтха гиһәд, Эврәннь нернә күчәр Та эдниг харстн. Та эн нериг Нанд өгләт. Эднлә бәәсн цагт Тана нернә күчәр Би эдниг харсҗ йовлав. Та эн нериг Нанд өгләт. Эднәс негнь чигн геедрсн уга. Зуг негнь геедрх зөвтәнь геедрв. Тер юңгад гихлә, Бичгин үг бүтх зөвтә билә. 
JHN.17.13	Ода Би Тан тал йовҗанав. Зуг һазр деер бәәсн цагт Мини ик байрар эдн дүүртхә гиҗ цугинь Би келҗәнәв. 
JHN.17.14	Би эднд Тана үг келләв. Тер учрар орчлң эднд дурго болҗана. Юңгад гихлә, эдн Нанла әдл эн орчлңгин биш. 
JHN.17.15	Би эдниг эн орчлңгас автн гиҗ сурҗахшв. Та эдниг хар сәкүснәс харстн гиҗ сурҗанав. 
JHN.17.16	Эдн Нанла әдл эн орчлңгин биш. 
JHN.17.17	Үнәр эдниг әрүтктн. Тана Үг йосн үнн. 
JHN.17.18	Та Намаг орчлңд илгәсн метәр Би эдниг орчлңд илгәҗәнәв. 
JHN.17.19	Эдниг Танд нерәдхәр экләд Бийән Танд нерәдҗәнәв. Эдниг үнәр Тана болтха гиһәд тиигҗәнәв. 
JHN.17.20	Би һанцхн эднә төлә сурҗахшв. Би эднә үгәр Нанд иткх әмтнә тускар бас сурҗ бәәнәв. 
JHN.17.21	Тедн ни-негн бәәтхә гиҗ Би зальврҗанав. Аав, Та Нанла негдҗ, Би Танла негдҗ бәәдгәр тедн Мандла негдҗ бәәтхә. Тедн негдҗ бәәтхә! Тегәд Та Намаг илгәсиг орчлң иткх. 
JHN.17.22	Тана өгсн туурмҗиг Би эднд өгләв. Эдн Маднла әдл ни-негн болтха гиһәд тиигләв. 
JHN.17.23	Тедниг негдүлхәр Би теднлә негдҗ бәәнәв, Та Нанла негдҗ бәәнәт. Эн учрас Та Намаг илгәвт гиҗ Нанд дурта болсн кевәр теднд дуран өгнәт гиҗ орчлң медх. 
JHN.17.24	Аав! Тана өгсн әмтн Нанла хамдан бәәтхә. Мини бәәсн һазрт тедн бас бәәтхә, гиҗ Танас сурҗанав. Тедн Мини туурмҗиг үзтхә. Тер туурмҗиг Та орчлң үүдәд уга бәәтл Нанд ик хәәртә болад өгләт. 
JHN.17.25	Үнн чик Аав! Орчлң Таниг медсн уга. Би Таниг меднәв. Болв Та Намаг илгәсиг эдн меднә. 
JHN.17.26	Тиигҗ Нанд өгсн Тана дурн эдниг дүүргтхә гиһәд болн Намаг теднлә негдҗ бәәтхә гиһәд, Би эднд Тана тускар секв. Болв цааранднь секәд бәәхв.
JHN.18.1	Исус зальврсна хөөн сурһульчнртаһан Кедрон гидг салаг дәврәд, садт ирв. 
JHN.18.2	Йуда гидг урвач тер һазриг меддг билә, Исус сурһульчнртаһан оньдин тиигәрән ирдг бәәсмн. 
JHN.18.3	Йуда тиигәрән Римин цергүдиг, гелңгүдин болн паршмудын илгәсн сүмин харулчнриг дахулсн бас ирв. Тедн шам бәрсн, зер-зевтәһән ирцхәв. 
JHN.18.4	Исус Терүнлә юн учрхинь медәд бәәв.
JHN.18.4	– Кениг хәәҗәнәт? – гиҗ Исус өмәрән һарад теднәс сурв.
JHN.18.5	– Назаретин Исусиг, – гиҗ тедн хәрү өгв.
JHN.18.5	– Тертн Бив, – гиҗ Исус келв.
JHN.18.5	Йуда гидг урвач бас теднә өөр зогсҗала. 
JHN.18.6	Исус «Бив» гисн цагт тедн цуһар ардагшан цухрад һазр элкдҗ унцхав.
JHN.18.7	– Кениг хәәҗәнәт? – гиҗ Исус давтад теднәс сурв.
JHN.18.7	– Назаретин Исусиг, – гиҗ тедн хәрү өгцхәв.
JHN.18.8	– Би таднд Тертн – Бив гисн бәәнәлм, кемр Би таднд кергтә болхла, эдниг тәвҗ йовултн, – гиҗ Исус келв.
JHN.18.9	«Тана өгсн әмтнәс негинь чигн Би геесн угав», гисн үгмүд тиигәд бүтв. 
JHN.18.10	Симона Пётрт үлд бәәҗ. Тер үлдән өргәд, ах гелңгин зарцин барун чикинь тәәрәд хайчкв. Тер зарцин нернь Малх бәәҗ.
JHN.18.11	– Үлдән дүр! Мини Эцкин белдсн зовлңгиг Би эдлх зөвтәв, тиим эсий? – гиҗ Исус Пётрт келв.
JHN.18.12	Римин цергүд ахлачтаһан болн сүмин харулчнр Исусиг бәрҗ авв. Тедн Исусиг күләд, Анас тал авч ирв. 
JHN.18.13	Юңгад гихлә, Ханас Кәәпин хадм эцк бәәҗ. Тер җилд Кәәп ах гелң болсмн.
JHN.18.14	– Нег күн цуг келн әмтнә төлә үксн деер болх, – гиҗ урднь Кәәп евреймүдин толһачнрт келсн билә.
JHN.18.15	Симон Пётр болн дәкәд нег сурһульч Исусин ардас йовсн бәәҗ. Тер сурһульч ах гелңгин сән таньл бәәсн учрас Исусиг дахад, герин хашад орҗ чадв. 
JHN.18.16	Пётр болхла үүднә ца үлдәд зогсв. Ах гелңгин таньдг сурһульч һарад, үүднә өөр зогсдг зарц күүкд күүнлә күүндәд, Пётриг герин хашад орулв.
JHN.18.17	– Та эн күүнә сурһульчнрин негнь биший? – гиҗ тер зарц күүкд күн сурв.
JHN.18.17	– Уга, – гиҗ Пётр хәрү өгв.
JHN.18.18	Һаза серүн билә. Зарцнр болн Римин цергүд һал шатаһад, терүнә цогин өөр дуладад зогсҗ. Пётр бас дуладхар тедн дунд зогсв.
JHN.18.19	Тер цагт ах гелң Исусиг сурһульчнриннь тускар болн номин тускар мөшкв.
JHN.18.20	– Би цуг әмтнд иләр келдг биләв, Би хурлмудт эс гиҗ сүмд номан умшад, әмтиг сурһдг биләв. Тенд кесг евреймүд цуглрдг билә. Нууц юм Би келдго биләв. 
JHN.18.21+JHN.18.22	Юңгад тадн Намаг мөшкәд бәәнәт? Намаг соңссн әмтнәс суртн. Тедн Мини келсн үг меднә, – гиҗ Исусиг эн үгмүд келснә хөөн, Терүнә өөр зогсҗасн сүмин харулчнрин негнь Исусиг халхарнь ташв:
JHN.18.21+JHN.18.22	– Чи ах гелңглә ямаран кевәр күүндҗәхмч! – гиһәд тернь келв.
JHN.18.23	– Кемр Би буру үг келсн болхла, буруһинь йилһҗ кел. Кемр чик келсн болхла, яһад Намаг цоквч?
JHN.18.24	Хана күләтә Исусиг Кәәп гидг ах гелңгүр илгәв.
JHN.18.25	Симона Пётр һалын өөр дуладҗ бәәхд, терүг дәкәд нег күн:
JHN.18.25	– Чи Энүнә сурһульчнрин негнь бишвч? – гиҗ сурла.
JHN.18.25	– Бишв, – гиҗ тер хәрүцв.
JHN.18.26	Тиигхлә ах гелңгин зарц Пётр чикинь тәәрсн зарцин садн:
JHN.18.26	– Тер садт теднлә хамдан бәәсн чи мөн бишвч? – гив.
JHN.18.27	Пётр саак кевәрн гөрдв, генткн эр така хәәкрв.
JHN.18.28	Евреймүд Исусиг римин закрач Пилатын бәәшңд авч ирцхәв. Песахин байрин өрүнә цаг билә. Евреймүд бийән бузрдашгоһар бәәшң дотрнь орсн уга. Орсн болхла, тедн Песахин байрла асхни хот эдлх зөв уга болх билә. 
JHN.18.29	Тегәд чигн Пилат тедн тал һарв.
JHN.18.29	– Юунас көлтә тадн эн күүг гемшәҗәхмбт? – гиҗ тер сурв.
JHN.18.30	– Эн йос эс эвдсн болхла, бидн Энүг чамур авч иршго биләвидн, – гиҗ тедн хәрү өгв.
JHN.18.31	Пилат:
JHN.18.31	– Энүг тадн бийстн авад, эврәннь Закаһар зарһинь кетн, – гив.
JHN.18.31	– Мадн кү үкүлхәр цааҗлх зөв угавидн
JHN.18.32	Тиим кевәр Исус ямаран үкләр үкх гисн үгмүд бүтәгдх зөвтә бәәсмн. 
JHN.18.33	Тиигхлә Пилат бәәшң дотран орад, Исусиг дуудҗ авад:
JHN.18.33	– Йудья улсин хан чивч? – гиҗ сурв.
JHN.18.34	– Чи энүг эврән келҗәнч, али чамд Мини тускар тиигҗ талдан әмтн келв? – гиҗ Исус хәрүднь сурв.
JHN.18.35	– Би кемб? Еврей болҗахмб? – гиҗ Пилат хәрү өгв.
JHN.18.35	– Эн чини келн-әмтн, чини ахлачнр чамаг мини һарт бәрүлв. Чи ю кесмбч?
JHN.18.36	Исус:
JHN.18.36	– Мини алвт эн орчлңгин биш. Кемр алвтм эн орчлңгин бәәсн болхла, Мини алвтнр Намаг евреймүдин толһачнрас харсх билә. Мини алвт эн орчлңгин биш, – гив.
JHN.18.37	– Чи хан болҗахмч? – гиҗ Пилат сурв.
JHN.18.37	– Чи үнәр келҗәнәч. Би – ханв, – гиҗ Исус келв, – Би төрәд, эн орчлң тал үннә тускар герчлхәр ирв. Зөвтә Үнниг медсн күн Намаг соңсна. 
JHN.18.38	Пилат:
JHN.18.38	– Үнн гидг юмб? – гиҗ сурв.
JHN.18.38	Цааранднь Пилат һазаран һарад евреймүдт келв:
JHN.18.38	– Би эн күүг гемшәх учр үзҗәхшв. 
JHN.18.39	Танад тиим авъяс бәәнә: Песахин байрт бәрәнд суусн әмтнәс негинь сулдхх кергтә. Йудья улсин хааг сулдххар седҗәнт?
JHN.18.40	Тедн цуһар:
JHN.18.40	– Уга! Энүг биш! Бар-Абаг сулдх! – гиҗ хәәкрв.
JHN.18.40	Бар-Аба болхла деермч күн бәәсмн.
JHN.19.1	Тиигхлә Пилат Исусиг маляһар цоктн, гиҗ цергүдт закв. 
JHN.19.2	Цергүд хатхдг көглин ацмудар титм гүрәд, Исусин толһа деернь өмскв. Дәкәд тедн улан лавшг Терүн деер хаяд, 
JHN.19.3	даран-даранднь Исус тал өөрдәд:
JHN.19.3	– Йудья улсин хан менд болтха! – гиҗ хәәкрәд, наад бәрәд цокҗ зоваһад бәәв.
JHN.19.4	Пилат дәкн әмтнүр һарад:
JHN.19.4	– Хәләтн! Би Энүг цааҗла харһулх буру юм һарһснь нанд медгдхш. Тегәд таднур дәкәд Энүг һарһв, – гив.
JHN.19.5	Исусиг көгл титмтәһинь болн улан лавшгтаһинь һарһад зогсахлань:
JHN.19.5	– Тер күн эн бәәнә, – гиҗ Пилат келв.
JHN.19.6	Ах гелңгүд болн сүмин харулчнр Исусиг үзәд цуһар:
JHN.19.6	– Кирст хадул! Кирст Энүг хадул! – гиһәд хәәкрцхәв.
JHN.19.6	– Энүг авад бийстн кирст хадултн. Би болхла Энүнә кесн буруһинь үзҗәхшв, – гиҗ Пилат хәрүцв.
JHN.19.7	– Мана Закаһар Эн күн үкх зөвтә. Энтн бийән Бурхна Көвүн гиҗ нерәднә! – гиҗ евреймүд эврәһәрн кехәр келцхәв.
JHN.19.8	Цуг энүг соңссн Пилат улм сүрдв. 
JHN.19.9	Тер дәкәд эврәннь бәәшңгүрн орад:
JHN.19.9	– Чи кенәхнәвч? – гиҗ Исусас сурв.
JHN.19.9	Зуг Исус тагчг, үг келлго зогсв.
JHN.19.10	– Чи нанла күүндхәр седҗәхшийч? Чамаг сулдхх эс гиҗ кирсд хадулх йосн нанд бәәдгинь Чи медҗәхшийчи? – гиҗ Пилат келв.
JHN.19.11	– Кемр чамд эн йос теңгрәс эс өгсн болхла, чи Намаг бәрх йосн уга болх биләч. Тер учрар Намаг чини һарт бәрүлсн күүнә килнц чини килнцәс ик болх, – гиҗ Исус хәрү өгв.
JHN.19.12	Терүг келснә хөөн Пилат Исусиг сулдхх арһ хәәв.
JHN.19.12	– Кемр чи Эн күүг сулдххла, чи Римин хаана үр биш болхич. Би ханв гисн күн Римин хаана өшәтн болҗана! – гиҗ евреймүд дәкн хәәкрцхәв.
JHN.19.13	Пилат теднә үгмүд соңсад, Исусиг һарһҗ авад, эврән зарһчин ормдан суув. Тер орм чолуһар кесн өндр орм бәәҗ, еврей келәр Габат гиҗ нерәдгдсмн. 
JHN.19.14	Песах гидг байрин өмн басң өдр билә. Үдин цаг бәәҗ.
JHN.19.14	– Хәләтн, эн тана хан, – гиҗ Пилат евреймүдт келв.
JHN.19.15	– Энүг цааран йовул, цааран! Кирст хадул Энүг! Кирст! – гиҗ тедн хәәкрцхәв.
JHN.19.15	– Тадна хааг кирст хадулхмб? – гиҗ Пилат сурв.
JHN.19.15	– Мана Римин хаанас даву хан уга, – гиҗ ах гелңгүд хәрү өгцхәв.
JHN.19.16	Аш сүүлднь, Пилат Исусиг кирст хадулхар цергүдин һарт өгв.
JHN.19.16+JHN.19.17	Тедн Исусиг авад йовцхав. Эврәннь кирсән авад, Исус Һавлын орм тал йовв. Еврей келәр Голгот гидг һазр бәәҗ. 
JHN.19.18	Тенд Исусиг кирст хадулв, Терүнлә хамдан барун болн зүн талнь дәкәд хойр кү цааҗлв. Исус теднә тал дунднь бәәсмн. 
JHN.19.19	Пилат харһа модыг белдәд, кирс деер хадултн гиһәд цергүдт закв. Тер харһа моднд: «Назаретин Исус – Йудья улсин хан» гиҗ бичәтә бәәсмн. 
JHN.19.20	Тер бичсн үгмүдиг кесг евреймүд умшсмн, юңгад гихлә, Исусиг цааҗлсн һазр балһсна өөр бәәҗ. Тер үгмүд еврей, Рим болн грек келнд бичәтә бәәҗ. 
JHN.19.21	Ах гелңгүд Пилатд энтн хаҗһр гив.
JHN.19.21	– «Йудья улсин хан» гиҗ бичә бичтн. «Тер: Би Йудья улсин хан гиҗ келнә» гиһәд бичтн, – гиһәд тедн келцхәв.
JHN.19.22	– Бичх юман бичв, – гиҗ Пилат хәрү өгв.
JHN.19.23	Цергүд Исусиг кирст хадсна хөөн Терүнә хувцинь авад, дөрвн әңгд хував, күн болһнд күрв. Хитон гидг Исусин хувцнь болхла уйдл уга бүкл билә.
JHN.19.24	– Энүг хувахмн биш. Җирв хайхм, кенд тусна, тернь авчана, – гиҗ тедн шиидв.
JHN.19.24	Тиигҗ Бурхна Бичгт бәәсн үгмүд күцв: «Тедн хоорндан зәрм хувцим хувала, болв наадк хувцна төлә җирв хайла». Цергүд тер келсиг күцәв. 
JHN.19.25	Исусин кирсин өөр Терүнә эк, наһц эгч, Клөпән гергн Марий болн Магдален хотна Марий зогсла. 
JHN.19.26	Исус эврәннь экән болн хаҗуднь зогссн дурта сурһульчиг үзв.
JHN.19.26	– Аак, эн чини көвүн, – гиҗ Исус экдән келв.
JHN.19.27	Эврәннь сурһульчдан Исус:
JHN.19.27	– Эн чини экчнь, – гив.
JHN.19.27	Тер өдрин хөөн сурһульч Исусин экинь герүрн авв.
JHN.19.28	Исус цуг юмиг күцәгдсинь медлә, тегәд Бурхна Бичгиг бүклднь күцәхин төлә Тер келв:
JHN.19.28	– Би ундасҗанав.
JHN.19.29	Тенд буһшт чаһр бәәҗ. Цергүд терүнд кенчр норһад, моднд өргәд, Исусин урлд күргв. 
JHN.19.30	Исус тер чаһриг амсад, келв:
JHN.19.30	– Күцв!
JHN.19.30	Эн үгмүдин хөөн Терүнә толһань өрч деернь унад, әмнь цогцасн һарв.
JHN.19.31	Басң өдр билә, маңһдуртнь бемб өдр болх бәәҗ. Бемб өдрлә кирс деер үксн цогц бәәх йосн уга бәәҗ. Дәкәд болхла, бемб өдр – онц Песахин өдр билә. Тер учрар евреймүдин толһачнр кирс деер хадата әмтнә көлинь хамхлад, цогцснь кирс деерәс буулһх зөв Пилатас сурв. 
JHN.19.32	Цергүд ирәд, нег хадата күүнә көлинь хамхлад, наадк күүнә көлинь хамхлв. 
JHN.19.33	Тедн Исусур өөрдлә, Исус әмн уга бәәҗ, тер учрар тедн Терүнә көлинь хамхлсн уга. 
JHN.19.34	Зуг нег цергч җидәр Исусиг хәврһәрнь шаав, цусн усн хойр Исусин цогцас асхрв. 
JHN.19.35	Цуг энүг үзсн күн тадниг итктхә гиһәд, энүнә тускар герчлҗәнә. Терүнә герчллһн үнн, болв тер үн келҗәсән меднә. 
JHN.19.36	Бурхна Бичгин «Терүнә нег чигн ясн хуһршго» гисн үгмүд күцхин төлә цуг эн йовдл учрв. 
JHN.19.37	Бичгт дәкәд нег халхд бичәтә билә: «Тедн шаагдсн күүнүр хәләх».
JHN.19.38	Хөөннь Ариматьяс ирсн Йосип Исусин цогциг Пилатас сурв. Йосип Исусин нууц сурһульч бәәсмн. Юңгад гихлә, тер евреймүдин толһачнрас әәдг бәәҗ. Пилат зөв өгхлә, тер ирәд, Исусин цогциг авв. 
JHN.19.39	Йосипла хамдан Никодим ирв. Тер Никодим Исусур сөөд ирдг билә. Никодим һучн килограмм каңкнсн смирн болн алоэ гидг сәәхн үнртә тос авч ирв. 
JHN.19.40	Тедн Исусин цогциг кирсәс сулдхад, цогцднь сәәхн үнртә тос түркәд, кенчрәр орав, еврей әмтнә йосар цогциг тиигҗ оршадг бәәҗ. 
JHN.19.41	Исусиг цааҗлсн ормд сад бәәҗ, тер сад заагт шин кесн хадын көндә бәәсмн. Тер көндәд күн оршагдад уга бәәҗ. 
JHN.19.42	Тегәд Песах байрин өдрмүд өөрдҗ йовсн цаг билә. Тер хадын көндә өөрхн бәәсн учрас Исусиг тенд оршав.
JHN.20.1	Өр цәәтл шин долан хонгин түрүңк өдр эклхин өмн Магдален хотна Марий харңһуһар үкәр тал йовна. Өөрдәд ирхләнь, үкәр хаасн хад чолун тедүкнд кевтсинь үзв. Үкәрнь секәтә бәәҗ. 
JHN.20.2	Тер Симона Пётрүр болн Исусин дурта сурһульч тал гүүҗ ирәд:
JHN.20.2	– Тедн Деед Эзиг үкәрәснь һарһад авад йовҗ оч, цогцинь альд орксинь бидн медҗәхшвидн! – гиҗ келв.
JHN.20.3	Пётр тер сурһульчта хамдан тер дарунь үкәрүр йовцхав. 
JHN.20.4	Тедн хоюрн гүүҗ. Зуг тер сурһульч Пётриг күцәд үкәрүр түрүләд гүүҗ ирв. 
JHN.20.5	Үкәр дотр шаһаҗ хәләһәд, тенд Исусиг орасн оршалһна кенчр үзв. Зуг сурһульч үкәр дотр орсн уга. 
JHN.20.6	Дәкәд терүнә ард йовсн Симон Пётр гүүҗ ирәд, үкәр дотр орв. Исусин цогциг орасн кенчр 
JHN.20.7	болн толһаһинь боосн альчур бас үзв. Тер альчур наадк кенчрмүдәс талдан ормд эвкәд тәвгдсн бәәҗ. 
JHN.20.8	Тиигхлә түрүләд үкәрүр гүүҗ ирсн наадк сурһульч бас үкәр дотр орв. Тер үзәд иткв. 
JHN.20.9	Бурхна Бичгәр Исусиг әмдрхинь тедн ода чигн медәд уга бәәҗ. 
JHN.20.10	Сурһульчнр герүрн хәрв.
JHN.20.11+JHN.20.12	Марий үкәрин өөр ууляд зогсв. Уульн бәәҗ тер үкәр дотр шаһаҗ хәләв. Генткн цаһан хувцта хойр Бурхна элчнриг тер үзв. Тедн Исусин цогц кевтсн ормд сууҗ, негнь толһаднь, дарукнь көлднь. 
JHN.20.13	Бурхна элчнр Марийас:
JHN.20.13	– Күүкн, чи юңгад уульҗахмч? – гиҗ сурв.
JHN.20.13	– Тедн мини Деед Эзиг авад йовҗ одв. Болв Терүг альд тәвсинь би медҗәхшв, – гиҗ тер хәрү өгв.
JHN.20.14	Күүкд күн хәрү эргәд хәләв, генткн тенд Исусиг үзв. Зуг Исусиг Бийнь зогсҗахинь тер йосндан таньҗ медҗ чадсн уга.
JHN.20.15	– Күүкн, юңгад уульҗахмч, кениг хәәҗәхмч? – гиҗ Исус келв. Марий Исусиг сад хәләдг күн гиҗ санад келв:
JHN.20.15	– Эзн минь, кемр Чи Исусиг авад йовҗ одсн болхла, цогцинь альд тәвсән кел, би йовад авнав.
JHN.20.16	– Мирьям, – гиҗ Исус терүнд келв.
JHN.20.16	Күүкд күн Терүнүр эргҗ хәләһәд, еврей келәр:
JHN.20.16	– Раввуни! (Багш гидг үг), – гиҗ хәәкрв.
JHN.20.17	– Дәкҗ Нанур һаран бичә күрг! Би Эцкүрн деегшән һарад угав. Мини дүүнр тал йовад кел: Би эврәннь Эцкүр болн тадна Эцкүр хәрҗәнәв, Мини Бурхн тал, тадна Бурхн тал, – гиҗ Исус келв.
JHN.20.18	Магдален хотна Мирьям сурһульчнр тал йовад:
JHN.20.18	– Би Деед Эзиг үзв! – гиҗ келв.
JHN.20.18	Исусин келсн үгмүдиг теднд тер келҗ өгв.
JHN.20.19	Асхн долан хонгин түрүңк өдртнь сурһульчнр цуглрсмн. Тедн евреймүдин толһачнрас әәһәд, үүдән төдглҗ. Үүднь төдгтә бәәсн бийнь Исус ирәд:
JHN.20.19	– Бурхн тадниг өршәтхә! – гиҗ келәд,
JHN.20.20	Сурһульчнртан эврәннь хойр һаран, хәврһән үзүлв. Тедн цуһар Деед Эзиг үзәд, икәр байрлцхав.
JHN.20.21	– Бурхн тадниг өршәтхә! Эцкм Намаг илгәсн кевәр Би тадниг илгәҗәнәв, – гиҗ Исус келәд, 
JHN.20.22	тедн тал үләһәд, келв:
JHN.20.22	– Әрүн Сәкүсиг автн, – гив.
JHN.20.23	– Кемр тадн күүнә килнц тәвҗ өгхлә, Бурхн терүнә килнц тәвҗ өгх. Болв кемр тадн күүнә килнцинь эс тәвҗ өгхлә, Бурхн терүнә килнц тәвҗ өгшго, – гиҗ Исус келв.
JHN.20.24	Исусиг ирсн цагт Икрин өрәсн Томас, арвн хойр сурһульчнрин негнь уга бәәҗ.
JHN.20.25	– Бидн Деед Эзиг үзләвидн! – гиҗ талдан сурһульчнр терүнд келв.
JHN.20.25	– Хадасн орсн ормиг һартнь үзәд эс көндәтл болв хәврһднь бәәсн шавинь эс көндәтл би төрүц иткшгов, – гиҗ Томас хәрү өгв.
JHN.20.26	Долан хонг давсна хөөн сурһульчнр саак кевәрн нег герт цуглрв. Тер цагт Томас бас теднлә бәәв. Үүдн төдгтә бәәлә, зуг Исус дәкн үзгдәд, сурһульчнрин дунд зогсад:
JHN.20.26	– Бурхн тадниг өршәтхә! – гиҗ келв.
JHN.20.27	– Эврәннь хурһан өг нааран, Мини һар хәлә. Һаран өгәд Мини хәврһм көндә. Маһдл уга итк! – гиҗ Исус Томаст келв.
JHN.20.28	Томас:
JHN.20.28	– Деед Эзн минь болн мини Бурхн! – гиҗ хәрү өгв.
JHN.20.29	Исус:
JHN.20.29	– Чи Намаг үзәд итквч. Намаг үзлго иткдг күн буйн-кишгтә! – гив.
JHN.20.30	Кесг өвәрц темдг Исус сурһульчнртан үзүлв. Теднә тускар эн дегтрт бичгдсн уга. 
JHN.20.31	Исус Бурхна илгәсн Аврач Бурхна Көвүн гиҗ иткүлхин төлә, болв иткәд Терүнә нернә төләд мөңк җирһл эдлҗ бәәтхә гиҗ эн дегтр бичгдсн бәәҗ.
JHN.21.1	Хөөннь Исус Тиберәд нуурин өөр сурһульчнрт үзгдв. Эн иигҗ учрв. 
JHN.21.2	Шимона Пётр, Икрин өрәсн Томас, Һалилья Канын Натаналь, Зебедайин көвүн болн дәкәд хойр сурһульч хамдан цуглрҗ. 
JHN.21.3	Шимона Пётр:
JHN.21.3	– Би заһс бәрхәр йовнав, – гив.
JHN.21.3	– Бидн бас чамта хамдан йовнавидн, – гиҗ тедн келцхәв.
JHN.21.3	Тедн нур тал ирәд оңһц дотр орцхав. Зуг тер сөөд юм бәрҗ авсн уга. 
JHN.21.4	Өр цәәхлә, Исус тедниг усна көвәд күләҗ, зуг сурһульчнр Исусиг таньсн уга.
JHN.21.5	– Үүрмүд Мини, заһсн бәәнү? – гиҗ Исус тедниг дуудҗ сурв.
JHN.21.5	– Уга, – гиҗ сурһульчнр хәрү өгв.
JHN.21.6	– Оңһцин барун талан гөлм хайтн, заһс бәрҗ авхит, – гиҗ Исус келв.
JHN.21.6	Тедн гөлмән хаяд ик дала заһс бәрәд, әрә гиҗ терүг һарһҗ авв. 
JHN.21.7	Исусин хамгин хәәртә сурһульч Пётрт:
JHN.21.7	– Энтн Деед Эзн! – гиҗ келв.
JHN.21.7	Шимон Пётр Деед Эзн гисинь соңсад, деерк хувцан бий деерән хаяд, (тер юңгад гихлә, белкүсцәһән нүцкн бәәҗ) оңһцас уснд орв. 
JHN.21.8	Наадк сурһульчнр оңһц дотр бәәһәд, заһсар дүүрң гөлм татн бәәҗ Пётрин ардас дахҗ йовв, усна көвә күртл зу метр шаху үлдсн билә. 
JHN.21.9	Тедн оңһцан тәвәд, эрг деер һархла, шачасн дендр үзв. Терүнә цог деернь шаргдҗах заһсн, өөрнь болһсн өдмг бәәҗ.
JHN.21.10	– Бәрҗ авсн заһснас тадн невчкниг нааран авч иртн, – гиҗ Исус теднд келв.
JHN.21.11	Шимона Пётр оңһц дотр орад, гөлмиг уснас татҗ авад һазрт хайв. Тедн зун тәвн һурвн ик заһс бәрҗ авч. Тиим дала заһс дааһад, гөлм тасрсн уга бәәҗ.
JHN.21.12	– Наартн, хотан уутн, – гиҗ Исус сурһульчнрт келв.
JHN.21.12	Сурһульчнрас нег чигн күн кембт? гиҗ зөрглҗ сурсн уга. Терүг Деед Эзн гиҗ тедн медв. 
JHN.21.13	Исус өөрдәд өдмг заһс хойриг теднд өгв. 
JHN.21.14	Әмдрснә хөөн Исус сурһульчнрт һурвдад үзгдсмн.
JHN.21.15	Хотын хөөн Исус:
JHN.21.15	– Йохана көвүн Шимон, чи эднәс үлү Нанд дурта бәәснь үнәрий? – гиҗ Шимон Пётрт келв.
JHN.21.15	– Тиим, Деед Эзн. Би Танд яһҗ дурта болдгинь Та эврән меднәт, – гиҗ тер хәрү өгв.
JHN.21.15	– Тиигхлә Мини хурһдыг хәрүл, – гиҗ Исус келв.
JHN.21.16	– Йохана көвүн Шимон, чи Нанд дуртавч, угай? – гиҗ Исус Пётрәс хойрдад сурв.
JHN.21.16	– Тиим Деед Эзн. Яһҗ би Танд дурта болдгинь Та эврән меднәт, – гиҗ Пётр келв.
JHN.21.16	– Мини хөөдиг хәлә, – гиҗ Исус хәрү өгв.
JHN.21.17	– Йохана көвүн Шимон, чи Нанд дуртавчи? – гиҗ Исус Пётрәс һурвдад сурв.
JHN.21.17	Исусиг һурвдад сурҗаснд Пётр гейүрәд:
JHN.21.17	– Деед Эзн, Та цугинь меднәт, Намаг Танд икәр дуртаһинь бас меднәт, – гив.
JHN.21.17	– Мини хөөдиг хәрүл, – гиҗ Исус терүнд келв.
JHN.21.18	– Үнәр чамд келҗәнәв, баһ цагтан чи эврән бийән нег мөсләд, дурта һазрт йовдг арһта биләч. Зуг чамаг көгшрхлә, һаричнь бооһад талдан күн чамаг дурго һазрт авад йовх.
JHN.21.19	Эн үгәр Исус Пётриг ямаран үкләр үкхинь келсн бәәҗ. Тер үкләр Пётр Бурхиг туурулх. Цааранднь Исус Пётрт:
JHN.21.19	– Намаг дахад йов, – гив.
JHN.21.20	Пётр ардагшан хәләһәд, Исусин дурта сурһульчиг үзв. Тер сурһульч асхни хот уусн цагт Исуст толһаһан өөрдүләд: «Деед Эзн, кен Чамас урвх?» – гиҗ сурла.
JHN.21.21	Терүг үзәд, Пётр:
JHN.21.21	– Деед Эзн, энүнлә юн учрх? – гиҗ сурв.
JHN.21.22	– Кемр Намаг хәрү иртл энүг әмд бәәлһхәр седхлә, чамд юн кергв? Чи Намаг дахад йов, – гиҗ Исус хәрүднь келв.
JHN.21.23	Эн үгмүдин хөөн сурһульчнр заагт тер сурһульч үкшго гисн зәңг тарв. Зуг Исус үкшго гиҗ келсн үга:
JHN.21.23	– Кемр Намаг хәрү иртл, энүг әмд бәәлһхәр седхлә, чамд юн кергв? – гиҗ келсмн.
JHN.21.24	Цуг Энүг герчлҗәсн, цуг энүг бичснь Исусин келҗәсн сурһульч. Бидн цуһар меднәвидн, эн герчллһн үнн.
JHN.21.25	Исус олн юм күцәв. Кемр цугинь бичҗ авхла, Терүнә тускар бичгдсн дегтрмүд цуг нарт делкәд багтлго чигн бәәх билә.
ACT.1.1	Күндтә Төпил! Исусин цуг кесн болн сурһсн тоотынь эклцәснь авн 
ACT.1.2	теңгрт өөдлсн өдр күртл би чамд эврәннь түрүн дегтртән бичләв. Теңгрт өөдлх өдрин өмн Исус Әрүн Сәкүсәр шүүҗ авсн апостолмудт заквр өглә. 
ACT.1.3	Эврән зовлң үзснәннь хөөн тер тедн тал кесг дәкҗ ирдг бәәҗ. Тиигәд Исус йосндан әмдрсән олн йовдлар дамҗад лавлҗ. Дөчн хонгин эргцд Исус Бурхна орн-нутгин тускар ирәд келҗәв. 
ACT.1.4	Нег дәкҗ тедниг цуглрхла, Исус теднд закв:
ACT.1.4	– Ерусалимас бичә һартн. Болв Мини Эцкин келсн Әрүн Сәкүс күләтн. Та Нанас энүнә тускар бас соңслат. 
ACT.1.5	Йохан тадниг уснд кирслв. Нег цөөкн хонгас тадн Әрүн Сәкүс авхит.
ACT.1.6	Сурһульчнр хамдан цуглрад Исусас иигҗ сурв:
ACT.1.6	– О, Деед Эзн, Израилин ориг сулдхх болн шинәс босхх цаг ирсмн болвза чамд?
ACT.1.7	Тернь келв:
ACT.1.7	– Төрүц тана керг уга. Тер цаг кезә учрхиг һанцхн Бурхн мини Эцк шиидх. 
ACT.1.8	Әрүн Сәкүсн тадн деер бууһад ирхлә, чидл-күч авхит. Тиигәд Ерусалимд, цуг Йудьяд, Шамарьяд болн нань цуг һазрар нанд герч болхит.
ACT.1.9	Тиигҗ келлһнләнь, хәләһә бәәтл Исус деегшән теңгрүр өөдлҗ үүлн заагт уга болҗ одв. 
ACT.1.10	Тедниг теңгрүр ширтҗ хәләҗәхлә, генткн хаҗуднь цаһан хувцта хойр залу күн үзгдв.
ACT.1.11	– Һалилья һазрин залус, юуһинь теңгр тал хәләһәд зогсҗанат? Тадниг хәләһә бәәтл теңгрүр авгдсн Исус тер кевтән өөдлснләһән әдл хәрү бууҗ ирх, – гиҗ тедн келв.
ACT.1.12	Терүнә хөөн олив модна уулас бууһад, тедн Ерусалим тал хәрҗ ирцхәв. Ерусалимас тер уул нег дууна шаху һазрт бәәнә. 
ACT.1.13	Ирн тедн герин деерк хорад цуглрв. Исусин сурһульчнрин нерднь эн: Пётр, Йохан, Яков, Андрей, Пилип, Томас, Бар-Толма, Матай, Алпана көвүн Яков, Зилот багин гешүн Шимон болн Йуда, Яковин ах. 
ACT.1.14	Цугтан санан-седкләрн негдәд оньдин мөргцхәв. Теднлә хамдан нег цөөкн күүкд улс, Исусин эк Мирьям болн Исусин дүүнр ирдг болв. 
ACT.1.15	Нег дәкҗ тиигәрән зун хөрн шаху улс ирҗ. Пётр тиигхд босад келҗ:
ACT.1.16	– Манахс, Бурхна Бичгт Исусиг бәрҗ авсн улс дахулҗ ирсн Йудан тускар бичсн үгмүд күцх зөвтә бәәсмн. Тер үгмүд Давидәр дамҗад Әрүн Сәкүсн келсмн. 
ACT.1.17	Йуда мана багин гешүн билә, яһад гихлә, тер бас маднла хамдан Бурхнд церглхәр суңһгдла. 
ACT.1.18	Му йовдл һарһад олсн мөңгәр тер һазр хулдҗ авч. Тиигәд унад, дор ормдан үкәд, геснь буурад, дотркинь һазаран унҗ. 
ACT.1.19	Энүнә тускар Ерусалимд бәәсн цуг әмтн соңсв. Тиигәд тер һазр теднә төрскн келнә янзар Хәкль Демә гиҗ нерәдгдв. Оңданар болхла, «цуста һазр». 
ACT.1.20	«Йудан бийиннь гернь кезәд чигн эҗгәртхә, нег чигн күн энд бичә бәәтхә», «Түүнә ормд талдан күн ортха» – гиҗ Псалмудын дегтрт бичәтә. 
ACT.1.21+ACT.1.22	Тер учрас иштә Йоханыг уснд кирслсн өдрәс авн Исусиг маднас салһҗ авсн өдр күртл Исусла хамдан оньдин йовдг залусас негинь Йудан ормд шүүҗ авх кергтә. Тер күн маднла әдл Исусин әмдрллһнд герч болх йоста.
ACT.1.23	Хойр күүнә нер дуудв: Бар-Себа эс гиҗ Юст гидг нертә Йосипиг болн Матийиг.
ACT.1.24+ACT.1.25	– О, Деед Эзн! Та күн болһна седклинь меднәт. Ода Йудан сулдхсн ормд көдлхинь болн апостолмудын тоод орхиг йилһҗ авсан зааһад медүлтн! – гиҗ апостолмуд мөргв.
ACT.1.26	Кенинь йилһхәр җирв хайв. Җирв Матийд тусв. Тиигәд Матий арвн негн апостолмудын тоод арвн хойрдгч болҗ орв.
ACT.2.1	Тәвдгч өдр гидг нәр (Песахин хөөн тәвн өдр давхла, терүг Тәвдгч өдр гиҗ нерәднә) ирхлә, цугтан хамдан цуглрв. 
ACT.2.2	Генткн теңгрәс шүрүн салькн көдлсмн мет шууган теднә бәәсн гер дүүргв. 
ACT.2.3	Тер кемлә герт бәәсн сурһульчнр ассн һалын бәәдлтә заль зааград тарсинь үзв. Күн болһн деер неҗәдәр Тер буув. 
ACT.2.4	Әрүн Сәкүсәр дүүрәд, тедн цугтан Әрүн Сәкүснә күчәр тал-талдан келәр келцхәв.
ACT.2.5	Ерусалимд тер цагт зүсн-зүүл орн-нутгудас Бурхнд шүтдг Йудья улс ирв. 
ACT.2.6+ACT.2.7	Эн шууга соңсад, олн улс тенд цуглрв. Цугтан һәәхәд өврв. Яһад гихлә, сурһульч болһн теднә төрскн келәр келҗәхиг соңсв.
ACT.2.8	– Эн күүндҗәх улс цугтан Һалильяс биший? – гиҗ дегд икәр алң болад, нег-негнәсн сурлдв, – Бидн эврәннь төрскн келәр сурһульчнриг келҗәхиг соңсҗанавидн. Яһҗ тиигҗ күн болһнла әдләр келҗәхмб? 
ACT.2.9	Мадн дунд Партьян, Мидин, Еламин, Месапотамьян, Йудьян болн Кападокьян, Понта болн Азийин һазрас, 
ACT.2.10	Пругьяс, Пампульяс, Египетәс, Ливиин Күрәнә хаҗуһас, Римин бәәрн улс, 
ACT.2.11	Критин улс болн арабмуд бидн цугтан мана төрскн келәр сурһульчнр Бурхна алдр кергүдин тускар келҗәхиг соңсҗанавидн. 
ACT.2.12	Эн юн гидг юмн болҗахмб? – гиҗ цугтан нег-негнәсн өврәд, алмацад сурҗав.
ACT.2.13	– Сурһульчнр дегд икәр әмтәхн чаһр уусмн бәәдлтә, – гиһәд зәрмснь наад бәрцхәв.
ACT.2.14	Арвн негн апостолмудта хамдан йовсн Пётр зогсв.
ACT.2.14	– Йудьян залус болн Ерусалимд бәәх цуг әмтн, ода мини келхәр бәәхиг оньган өгч соңстн, – гиһәд Пётр дууһан деегшән өргәд келв. – 
ACT.2.15	Эднтн, тана ухалҗасар, согту биш. Шиңкән йисн час өрүнлм. 
ACT.2.16	Энтн әәлдәч Йолин келсн үгиг күцәҗәнә. « 
ACT.2.17	Сүүлин өдрмүдт Би Эврәннь Сәкүсән цуг улст өгхв гиҗ Бурхн келҗәнә. Тадна көвүд болн күүкд әәлдх, баһчуд юм үздг болх, көгшдүд зүүд зүүдлцхәх. 
ACT.2.18	Эврәннь зарцмудт, залус болну, күүкд улс болну, тер өдрмүдт Би Эврәннь Сәкүсән өгхв. Тедн әәлдхл келх. 
ACT.2.19	Тиигәд теңгр деер болн һазр дор Би темдгүд үзүлхв: цусн, һал болн утана үүлн. 
ACT.2.20	Деед Эзнә алдр болн туурмҗта өдр ирхин өмн өргнд нарн харңһурх, сар цусн мет улах. 
ACT.2.21	Зуг Деед Эзнә нериг дуудсн улс авргдх». 
ACT.2.22	Израилин улс, намаг соңстн! Тана нүднд болсн күчтә кергүдәр, өвәрц болн онц темдгүдәр Назаретас ирсн Исусиг илгәсән Бурхн лавлла. Тадн цуг энүг меднәт. 
ACT.2.23	Бурхна зураһар болн тааһад медлһәр Исус тадна һарт илгәгдлә, терүг тадн буру номта улсин һарар кирст хадад алвт. 
ACT.2.24	Болв Бурхн Терүг зовлңгас сулдхад әмдрүлв. Яһад гихлә, үкл терүг цааранднь бәрәнд бәрҗ чадшго билә. « 
ACT.2.25	Деед Эзиг би кезә чигн өмнән үзҗ йовлав. Деед Эзн нанла хамдан. Эн учрар би үүмхшв. 
ACT.2.26	Терүнәс мини зүркн байрар асад, келсм байрта болна. Би күн болвчн, Бурхнд иткәд амрхв. 
ACT.2.27	Яһад гихлә, Та Мини сүмсиг үклин һазрт үлдәшгот! Танд шүтдг зарциг шора кеҗ әгрәшгот. 
ACT.2.28	Та нанд җирһлүр көтлсн хаалһ үзүлвт. Танла би кезә чигн байрта-бахмҗта бәәхв», – гиҗ Давид Исусин тускар келлә.
ACT.2.29	Ахнр! Өвк эцк Давид өңгрәд оршагдсинь би үнндән лавлҗ чадхв. Терүнә үкәр эндр өдр күртл манад бәәһә. 
ACT.2.30	Давид әәлдәч бәәҗ. Тер Бурхна андһар меддг бәәҗ. Бурхн терүнә үлдсн тохм-уңгаснь негинь авад ширәд суулһҗ. 
ACT.2.31	Давид Бурхна иргч зураһин тускар медәд, Христосин әмдрлтин тускар келв. Исус үклин һазрт үлдәгдсн уга. Терүнә цогц-махмуд төрүц әгршго. 
ACT.2.32	Тиигәд Исусиг Бурхн әмдрүләд босхсиг бидн цугтан герчлҗ чадхвидн. 
ACT.2.33	Бурхн Терүг барун талан өөдлүлв. Исус Эцкәсн Бурхна өгхәр келсн Әрүн Сәкүс авв. Ода тана үзҗәх болн соңсҗах тоот Исусин асхрад ирҗәх белг болҗана. 
ACT.2.34+ACT.2.35	Давид теңгрт өөдлсмн уга. Болв эврән иигҗ келв: «Чини өшәтиг диилҗ көлдчнь эс хайтл, Мини барун тал сууҗ йов, – гиҗ Деед Эзн мини Деед Эзнд келсмн». 
ACT.2.36	Израилин олн улс медәд авчктн: Тана кирст хадгдсн Исус Бурхна залсн Деед Эзн болн Бурхна илгәсн Аврач болҗана.
ACT.2.37	Иим үг соңссн улс сана зовад бәәв. Пётрәс болн оңдан апостолмудас сурна:
ACT.2.37	– Ахнр, ода бидн яахмб?
ACT.2.38	– Күн болһн килнцтә җирһлән үлдәтн. Исусин нернә төлә уснд бийән кирслх зөвтәт. Түүнә хөөн тадна килнц Бурхн тәвҗ өгәд, Әрүн Сәкүс белглх. 
ACT.2.39	Таднд, тана үрдүдт, нам холд йовснднь чигн, Бурхна дуудсн күн болһнд Терүнә белг күртх. 
ACT.2.40	Тадн бийән килнцтә, азд-аля тохмта улст ирх зарһас саглтн! – гиҗ Пётр теднд келв.
ACT.2.41	Тиигәд терүнә үгиг үнн седкләрн авсн улс уснд кирслгдв. Тер өдр Бурхнд сүзглсн баг улс тооһарн һурвн миңһ шаху күрв.
ACT.2.42	Цааранднь кезә чигн сүзгтә улс апостолмудар дамҗад, Бурхна ном дасад, нег-негнләһән харһлдад, мөргәд, хот-хооларн хувалцҗав. 
ACT.2.43	Апостолмуд күчәр кесг өвәрц болн онц темдгтә йовдлмуд күцәҗәв. Тер учрар күн болһн әәв. 
ACT.2.44	Бурхнд иткдг улс цугтан хамдан, хам-хоша негәр бәәцхәв. 
ACT.2.45	Тедн өв-көрңгән болн эдл-ахуһан хулдад, күн болһнд учр-утхинь тоолҗ күртсәр хуваҗ өгчәцхәв. 
ACT.2.46	Цугтан нег кевәр өдр болһн һол сүмд цуглрҗав. Тедн гер болһнд өдмг күртәһәд, байрта, амулң бәәдлд хот-хоолан эдләд, 
ACT.2.47	Бурхиг магтв. Олн әмтн цугтан Бурхнд иткдг улсиг күндлв. Деед Эзн өдр болһн авргдсн улсиг эн багла негдүлдг болв.
ACT.3.1+ACT.3.2	Нег дәкҗ үдин хөөн һурвн часла мөргүлин цагт Пётр Йохан хойр һол сүм тал йовҗ йовла. Өдр болһн һол сүмин ке үүднә хаҗуд нег доһлң кү авч ирәд суулһдг билә. Эн күн экин геснәс һарсн өдрәс авн доһлң бәәҗ. Тиигәд эн сүмд ирҗ йовсн улсас альхан делгәд һууль һуудг бәәҗ. 
ACT.3.3+ACT.3.4	Эн күн Пётр Йохан хойриг сүмүр орҗ йовсиг үзчкәд, бас альхан делгв. Пётр Йохан хойр доһлңгиг шинҗләд хәләв.
ACT.3.3+ACT.3.4	– Нан тал хәлә, – гиҗ Пётр келв.
ACT.3.5+ACT.3.6	Тиигҗ келхләнь, эн күн ширтҗ хойр залус тал хәлән, «нег юм өгхмн болвза» гиҗ ухалв.
ACT.3.5+ACT.3.6	– Цаһан мөңгн алтн хойр нанд уга. Болв бәәснәсн чамд өгнәв. Назаретин Исус Христосин нернә төлә босад йов! – гиҗ Пётр келв.
ACT.3.7	Тиигҗ келчкәд, Пётр көвүг барун һараснь татад босхв. Генткн терүнә көндрдго хойр өвдгднь болн тавгднь әмн орад, чидл урһв. 
ACT.3.8	Доһлң күн өсрәд босад йовдг болв. Пётр Йохан хойриг дахад тер сүмд орад, һәрәдн бәәҗ Бурхиг магтв. 
ACT.3.9	Терүг хойр көләрн ишкәд сүмд орад, Бурхиг бууляд магтсиг хаҗуднь бәәсн улс цугтан үзв. 
ACT.3.10	Өдр болһн альхан делгәд, сүмин үүднд суудг һуульһнчиг олн улс таньв. Энүнлә акад йовдл учрсиг олн үзәд, алң болад өврцхәв.
ACT.3.11	Эдгсн күн Пётр Йохан хойрин хаҗуһас саллго йовхиг үзчкәд, әмтн цугтан Соломонин гидг сүмин һазрт гүүҗ ирәд цуглрцхав. 
ACT.3.12	Олна үүмлдә үзҗәх Пётр иигҗ келв:
ACT.3.12	– Олн әмтн! Иим йовдл учрснд яһад алң болнат?! Яһад тадн мадн тал хәләҗәнәт? Эс гиҗ мана чидл-арһ аль сүзгл эн доһлң кү босхад эдгәсн гиҗ санҗанат? 
ACT.3.13	Абрахамин, Ицхакин, Яковин Бурхн, мана эцкнрин Бурхн, эврәннь Исус көвүнә нер туурулв. Болв тадн Пилатын өмн Исусиг йосна улст бәрүлҗ өгәд Терүг гөрдвт. Тер бийнь Пилатд Исусиг сулдхх санан бәәҗ. 
ACT.3.14	Тер күн әрүн болн чик седклтә билә. Болв тадн Терүнәс хөөһвт. Тадн Пилатыг кү алдг андныг сулдхтн гиһәд ээрлдәд бәәввт. 
ACT.3.15	Тадн йоста җирһл өгдг күүг алвт. Болв Бурхн Терүг үкләс тач әмдрүлсиг бидн цуһар герчнр болҗанавидн. 
ACT.3.16	Исусин нернә күчн эн күүнд чидл өгв. Исусин нернд итксн учрар эн күн эдгсиг үзҗәнәт. Тиигәд Исуст үнн седкләрн сүзглснәс иштә тер гемәсн һарв. 
ACT.3.17	Ахнр! Тадн болн тана деер бәәсн ахлачнр Исусиг кенинь медлго алсн гиҗ би санҗанав. 
ACT.3.18	Христос муулян эдләд зовтха гисн зәңг Бурхн эврәннь әәлдәчнрәрн келүлв. Бурхн эн келсән күцәв. 
ACT.3.19	Тегәд килнцтә җирһлән үлдәһәд тана килнцитн тәвхин төлә Бурхн тал хәрү эргтн. Ухан-седкл батрх цаг учрх. 
ACT.3.20	Бурхн таднд шүүҗ авсн Исус Христосиг илгәх. 
ACT.3.21	Делкән бәәдл шинәс эс тогттл Исус теңгрт бәәх. Түүнә тускар Бурхн эврәннь әәлдәчнрәр дамҗад кесгәс нааран келүллә. « 
ACT.3.22	Тадн дундас нанла әдл әәлдәч Деед Эзн тана Бурхн илгәхмн. Энүг ю келвчн, тадн соңстн. 
ACT.3.23	Эн әәлдәчин келсиг эс соңссн күн әмнәсн шордх», – гиҗ Моше зәңглв. 
ACT.3.24	Самулас экләд, түүнә хөөн чигн зәңг күргдг әәлдәчнр эн өдрмүдин тускар бас келҗәлә. 
ACT.3.25	Бурхна әәлдәчнрәр дамҗад өгсн үг таднд нерәдгдҗәнә. Абрахамла кесн бооцан бас тана төлә кегдлә. «Чини хөөтк үйнрәр дамҗад һазр деер бәәх әмтнд әдслхв», – гиҗ Бурхн Абрахамд келв. 
ACT.3.26	Бурхн эврәннь Исус көвүһән әмдрүлхләрн түрүн болҗ терүг танур илгәлә. Тиигәд Бурхн таднд харшлх керг-үүләс эргүләд, таднд әдс өглә.
ACT.4.1	Пётр болн Йохан олн улст үг келҗәхләнь һол сүмин гелңгүд, харулын толһач болн цадукмуд өөрдҗ ирв. 
ACT.4.2	Кемр Исус үкләс әмдрхлә, цааранднь үксн улс цугтан әмдрх гиҗ апостолмуд улст келҗәлә. Тер учрар һардачнр болн цадукмуд дегд икәр уурлцхав. 
ACT.4.3	Асхн болҗ йовх цагла Пётр Йохан хойриг тедн бәрҗ авад, өрүн күртл маначнрт бәрүлв. 
ACT.4.4	Тедниг соңсҗасн улсин ик зунь келсн үгинь иткв. Тиигәд Исуст итксн улсин тонь тавн миңһ шаху болҗ өсв. 
ACT.4.5	Маңһдуртнь Ерусалимд Йудья улсин ахлачнрин, медәтнрин болн ном цәәлһәчнрин хург цуглрв. 
ACT.4.6	Цуглрсн улсин тоод: Ах гелң Хана болн Кәәп, Йохан, Александр болн ах гелңгин яста улс орцхав. 
ACT.4.7	Пётр Йохан хойриг тал дундан зогсачкад:
ACT.4.7	– Тадн ямаран күчәр болн кенә нерәр иим йовдл һарһҗанат? – гиҗ теднәс сурлдв.
ACT.4.8	Тиигхләнь Әрүн Сәкүсәр күч авч Пётр теднд иигҗ келв:
ACT.4.8	– Улсин ахлачнр болн Израилин медәтнр! 
ACT.4.9	Кемр эндр өдр ач-тусан күргәд зовлңта күүнә гемиг яһҗ эдгәснә хәрүг маднас некҗәхләтн, 
ACT.4.10	тадн болн Израилин олн улс цугтан медтн. Энтн Назаретин Исус Христосин нернә күчн. Терүг тадн хадасар кирст хадсн бийнь Бурхн Терүг үкләс татҗ авад әмдрүлв. Ода тана өмн эрүл-менд, гем-зовлң уга зогсҗасн күн – энтн Исусин күчәр зогсҗах күн. 
ACT.4.11	Исус – «тана, тосхачнрин һолсн чолун. Тосхачнрин һолсн чолун герин өнцгин һол чолун болв». 
ACT.4.12	Һанцхн Исус Христос күн болһниг аврна. Терүнә нерәр дамҗад күн болһн аврлтд күрнә. Оңдан нер Бурхн һазр деер бәәсн әмтнд өгсн уга.
ACT.4.13	Пётр болн Йохана зөрг цугтаһинь алңтрулад бәәв. Эдн сурһуль уга эгл улс бәәҗ. Эдниг Исусла хамдан йовсиг цугтан таньв. 
ACT.4.14	Гемәсн эдгәд хаҗуднь зогсҗасн кү ахлачнр үзәд бурушаҗ өмнәснь үг келҗ чадсн уга. 
ACT.4.15	Апостолмудыг Деед хургин хораһас һарһад әрлтн гиһәд закчкад, тедн хоорндан күүндвр кецхәв.
ACT.4.16	– Ода эн улсиг яахмб? Ерусалимд бәәх олн-әмтн тер хойрин өврмҗтә йовдл һарһсна тускар меднә. Энүнлә бидн зөвшәрл уга бәәҗ чадшговидн, – гиҗ ахлачнр келцхәв, – 
ACT.4.17	Эднә туск зәңг олн-әмтн дунд хөөннь бичә тархатха гиһәд, Исусин нернә тускар күүнд бичә келтн гиҗ теднд закхмн.
ACT.4.18	– Эндр өдрәс авн Исусин тускар келдг болвзат. Исусин әрүн чидлин тускар сурһдг болвзат, – гиһәд ахлачнр апостолмудыг дуудҗ авад закв.
ACT.4.19	Пётр Йохан хойр иим хәрү өгв:
ACT.4.19	– Чик эс гиҗ буру йовдл һарһҗасиг Бурхна нүүрт ухалтн. Бидн тана келсиг аль Бурхна келсиг соңсх йостав? 
ACT.4.20	Хойр нүдәрн үзсән, хойр чикәрн соңссан келл уга бидн бәәҗ чадшговидн.
ACT.4.21	Тедн засглх юм олҗ чадсмн уга. Учрнь олн әмтн. Юңгад гихлә, тедн Бурхна йовдлыг цугтан туурулв. Тегәд тер хойриг әәлһәд сулдхад тәвчкв. 
ACT.4.22	Өвәрц йовдлла харһсн күүнә наснь дөч давад одсн бәәҗ.
ACT.4.23	Пётр Йохан хойриг сулдхсна хөөн тедн эврә баг талан ирәд, ах гелңгүдин болн медәтнрин келсиг, цугинь келҗ өгв. 
ACT.4.24	Теднә келсиг соңсад авчкад, Христост иткдг улс нег дууһар зальврцхав:
ACT.4.24	– Деед Эзн! Цуг күмнә Эзн! Та теңгр, һазр, теңгс һурвиг болн цуг энүнә дотр бәәх тоотыг үүдәләт! 
ACT.4.25	Та Әрүн Сәкүсәр болн Эврәннь зарц мана эцк Давидәр дамҗҗ иигҗ келләт: «Яһад буру номта улс уурлулад, олн-әмтн му йорта уха зүүҗәхмб? 
ACT.4.26	Деед Эзнә болн Бурхна илгәсн Аврачин өмнәс босхар цуг һазрин хаадуд болн нойдуд хамдан цуглрв». 
ACT.4.27	Херод, Понтий Пилат хойр буру номта улсла болн Израилин олн-әмтнлә негдҗ авад, Ерусалимд, Тана әрүн зарц, Танас илгәсн Аврач, Исусин өмнәс сөрлцхәр цуглрна. 
ACT.4.28	Тедн Тана эврә күчәр болн зураһар заях тоотыг күцәхәр цуглрв. 
ACT.4.29	Ода болхла Деед Эзн, әәмшгтә йовдл һарһҗасиг үзәд, зарцдан Тана үг келхд зөрг өг. 
ACT.4.30	Та болхла әрүн зарц Исусин нерәр эврәннь һаран суңһад әмтиг аюл-зовлңгас гетлгҗ, онц темдг, өвәрц һарһад йовнат.
ACT.4.31	Мөргүл кеһәд чиләҗәхләнь теднә бәәсн һазр чичрәд, сүзглдг улс Әрүн Сәкүсәр дүүрв. Түүнә хөөн тедн Бурхна номиг зөргтәһәр олн улст тархав.
ACT.4.32	Христост итксн ик зунь зүркәрн, седкләрн негн болад, чини-мини гиҗ келлго җирһв. Эдн бәәсән хоорндан хувалцхав. 
ACT.4.33	Апостолмуд Исусиг әмдрҗ гисн зәңгиг цааранднь ик күчтәһәр герчлв. Теднд Бурхна цаһан седкл күртв. 
ACT.4.34	Тедн дунд түрү-зүдү улс уга билә. Яһад гихлә, гермүдән, эдл-ахуһан хулдад, мөңгән авч ирәд 
ACT.4.35	апостолмудт өгдг билә. Кергтә улст тедн эврән түгәһәд өгдг бәәсмн.
ACT.4.36	Тегәд Кипр гидг арлас Левихнә Йосипд апостолмуд Бар-Наба гидг бас нег нер өгч. Цәәлһҗ келхлә «төвкнүллһнә көвүн» бәәҗ. 
ACT.4.37	Йосип эврәннь бәәсн һазран хулдад, мөңгинь авч ирәд апостолмудт өгв.
ACT.5.1	Хананий залу Сапр гидг гергтәһән эврәннь һазран хулдҗ. 
ACT.5.2	Тер гергтәһән хоюрн негдәд, авсн мөңгнәннь нег хүвинь бийдән үлдәҗ. Наадкинь апостолмудт күргҗ өгч.
ACT.5.3	– Хананий, эрлг яһад чини зүркнд: «Әрүн Сәкүснд худл кел» гисн сана орулад оркв? Чи һазриг хулдад авсн мөңгнәс нууввч. 
ACT.5.4	Хулдхин өмн тер һазр чини билүс. Терүг хулдад авсн мөңгн бас чини. Юн учр деерәс худл келвч? Чи олн улст биш Бурхнд худл келвч, – гиҗ Пётр келв.
ACT.5.5	Пётрин келсиг соңссн Хананий унад үкҗ одв. Энүг үзсн улс сүрдәд әәлдцхәв. 
ACT.5.6	Дәкәд баахн көвүд өөрдҗ ирәд, цогцинь ораһад һарһад оршав.
ACT.5.7	Һурвн час давхла, гергнь ирнә. Залутань юн болсинь тер медҗәсмн уга бәәҗ. 
ACT.5.8	Орҗ ирхләнь Пётр терүнәс сурв:
ACT.5.8	– Тадн һазран иим үнәр хулдвт?
ACT.5.8	– Э, э, – гиҗ гергн хәрү өгв.
ACT.5.9	– Залутаһан хоорндан үгцәд, Деед Эзнә Сәкүснд худл яһад келвт? Соңсҗанч, чини залуг оршасн улс орад аашна. Тедн чамаг бас һарһх, – гиҗ Пётр терүнд келв.
ACT.5.10	Терүг соңссн Сапр унад үкв. Орҗ ирсн көвүд әмнь һарсн герг үзнә. Тедн терүг өргәд залуһиннь хаҗуд оршав. 
ACT.5.11	Теднә туск зәңг соңссн олн улс сүзгтни багинхн икәр әәҗ бәәцхәв.
ACT.5.12	Олн улс дунд апостолмуд өвәрц болн онц темдгүд күцәв. Христост иткдг улс цугтан Соломонин гидг һол сүмин һазрт цуглрдг болв. 
ACT.5.13	Талдан улс тедниг күндлдг болв чигн теднүр өөрдҗ чадад бәәв. 
ACT.5.14	Деед Эзнд итксн улс улм-улм тооһарн өсәд йовв. 
ACT.5.15	Әмтн гемтә күүһән һазаран орта-дертәһинь һарһад, йовҗ йовсн Пётрин сүүдр чигн тустха гиҗ нәәлцхәв. 
ACT.5.16	Ерусалимин хаҗудк балһсдас әмтн олар ирцхәв. Тедн гемтә болн хар сәкүстә улсан авч ирәд, гем-зовлңгаснь, шалтг-шаваснь һарһҗ эдгәв.
ACT.5.17	Ах гелң, энүнә ханьмуд (тедн цадукмудын багин гешүд бәәҗ) теднд үлү үзв. 
ACT.5.18	Тедн апостолмудыг бәрәд, улсин бәрәнд орулна. 
ACT.5.19	Болв Бурхна элч сөөһәр бәрәнә үүд секәд, апостолмудыг сулдхв.
ACT.5.20	– Йовтн эндәс. Һол сүмд күрәд олн улст шин җирһлин тускар келҗ өгтн, – гиҗ тер келв.
ACT.5.21	Апостолмуд Бурхна элчиг соңсад, өрүһәр һол сүмд ирәд, олн әмтиг сурһна. Тер хоорнд ах гелң болн энүнә ханьмуд теднә йовдлын тускар медәд уга бәәҗ. Эдн эврән Израилин медәтнриг цуглулад Деед хург кеһәд, апостолмудыг бәрәнәс авхулв. 
ACT.5.22	Илгәсн улс тенд ирәд, апостолмуд бәрәнд угаһинь үзәд, хәрү ирәд иигҗ зәңглв:
ACT.5.23	– Бәрәнә үүдн батар хаалһата. Үүднд харул зогсҗана. Болв бидн бәрәнд орхла, дотрнь нег чигн күн уга бәәҗ.
ACT.5.24	Иим зәңг соңссн харулын ахлач болн ах гелңгүд «эн юн гидг юмн болҗахмб?» гиһәд өврв. 
ACT.5.25	Дәкәд нег күн ирәд иигҗ келв:
ACT.5.25	– Тана бәрәнд орулсн улс һол сүмин һаза олн әмтиг сурһҗана.
ACT.5.26	Тиигәд харулын ахлач цергүдтәһән йовад, апостолмудыг дахулҗ ирв. Дахулхларн чидләр биш эвәр авч. Эс тиигхлә олн улс тедниг чолуһар шивх гиһәд саглв. 
ACT.5.27	Апостолмудыг Деед хургин ах гелң тал сурлһанд авч орулв.
ACT.5.28	– Бидн тадниг Исусин тускар бичә сурһтн гиһәд чаңһар заклавидн. Тадн болхла Ерусалимиг эврәннь номарн дүүргәд, Тер Күүнә үклиг маднд даалһхар седҗәнәт, – гиҗ ах гелң келв.
ACT.5.29	– Бидн олн әмт биш Бурх соңсх йоставидн, – гиҗ Пётр болн апостолмуд хәрү өгцхәв. – 
ACT.5.30	Модн деер тадна хадад алчксн Исусиг мана өвкнрин Бурхн әмдрүлв. 
ACT.5.31	Израиль килнцтә җирһлән үлдәтхә гиһәд, килнцинь тәвҗ өгүлхәр Бурхн Исусиг барун талан суулһад, Нойн болн Аврачд Терүг өрглә. 
ACT.5.32	Терүнә герчнр бидн болн Әрүн Сәкүсн. Бурхн Бийән соңссн улст Әрүн Сәкүсиг өгв.
ACT.5.33	Иигҗ келсиг соңссн Деед хургин гешүд ууртан бүтәд, апостолмудыг алчкхар седв. 
ACT.5.34	Тедн дунд олн әмтн күндлдг нег парш бәәҗ. Тернь закана багш Гамалиль гидг нертә бәәҗ. Эн ормасн босад апостолмудыг ахр болзгт һартха гиҗ һарарн докъя өгч закв.
ACT.5.35	– Израилин залус! Эн улсиг яахан сәәнәр ухалтн. 
ACT.5.36	Одахн энд Түд гидг күн ирлә. Тер бийән алдрт тоолҗала. Терүг дөрвн зу шаху улс дахлдв. Болв Түдиг алгдхла түүнә дахачнр цугтан тарад гүүлдәд йовҗ одцхав. Тернь тиигәд төгсв. 
ACT.5.37	Терүнә хөөн Һалильяс Йуда ирнә. Эн олн әмтнә то авчах цагт ирәд нег баг улс дәәлдәнд босххар седв. Йуда бас алгдв. Энүнә үлмәд йовсн улс бас тарлдна. 
ACT.5.38	Тиигәд эн учрт мини селвг эн: Эн улсан сулдхтн. Кемр теднә зурань болн кеҗәхнь күүнәс эклҗәхлә, бас эвдрәд тарҗ одх. 
ACT.5.39	Кемр Бурхнас тернь күцәгдҗәхлә, кен чигн күн эвдҗ чадшго. Зуг эврән Бурхна өмнәс сөрхәс саглтн, – гиҗ Гамалиль келв.
ACT.5.40	Деед хург Гамалилин келсиг иткв. Тедн апостолмудыг дуудҗ авад, маляһар цокв. Дәкәд тедниг Исусин нерн деерәс бичә күүндвр кетн гиҗ бас нег закад сулдхв. 
ACT.5.41	Исусас көлтә бийән даҗрулад цокулсндан байрлад, апостолмуд Деед хургас һарад йовв. 
ACT.5.42	Эврән тедн өдр болһн һол сүмд, гермүдт болв чигн цуглрад, Исус – Бурхна илгәсн Аврач гиһәд байрта зәңг тархаҗ олн әмтнд келҗәв.
ACT.6.1	Сурһульчнр олар ирдг болад, грек келтә евреймүд бәәрн евреймүдлә зүткцхәв. Өдр болһн хот хувахла, теднә белвсн күүкд улст күртхш гиҗ грек келтә евреймүд келлдҗәв.
ACT.6.2	– Бурхна номан үлдәчкәд, идх хотыннь арһан хәәсн сән йовдл биш. 
ACT.6.3+ACT.6.4	Ахнр-дүүнр! Дундасн эврәннь медсн, цецн ухата, Әрүн Сәкүстә долан кү шүүҗ автн. Эн долан күн хот-хоолын туск көдлмшиг күцәх. Бидн болхла цаган үрәл уга мөргәд, ном умшхмн, гиһәд арвн хойр апостолмуд сурһульчнриг дуудҗ авад келв.
ACT.6.5	Апостолмудын селвгиг цуглрсн улс таасад: батар иткдг, Әрүн Сәкүстә Степаныг, Пилипиг, Прохориг, Никәнриг, Тимониг, Пармениг болн Антиохас Николайиг (эн күн Йудья күн биш болвчн Деед Эзнд иткдг бәәҗ) шүүҗ авна. 
ACT.6.6	Тегәд тедниг апостолмудын өмн ирүлв. Апостолмуд һаран тәвәд эднә төлә зальврв. 
ACT.6.7	Бурхна ном Ерусалимд тархагдад, сүзгтә улсин тонь өдр ирвәс өсәд гелңгүд чигн Исусин номиг иткдг болна.
ACT.6.8	Бурхн Степаныг әдсләд, терүнд ик чидл өгв. Степан олн улс дунд күчтә өвәрц, онц темдг һарһдг болна. 
ACT.6.9	Күрәнә, Александрийин, Киликьян, Азийин һазрас «Сул күн» гидг хурлас улс Степана көдлмшт харшлад зүткдг болна. 
ACT.6.10	Әрүн Сәкүсн Степанд цецн уха өгсн учрас зүтклдх арһ теднд уга болад бәәв. 
ACT.6.11	Арһан бархларн, тедн нег цөөкн залуст авлһ өгәд, иигҗ келтн гиҗ дасхна: «Мошег болн Бурхиг му келсинь бидн соңславидн». 
ACT.6.12	Иигҗ тедн закана багшнриг, медәтнриг, олн әмтиг үгдән орулв. Евреймүд Степанад ирәд, терүг бәрәд Деед хургт авч ирв. 
ACT.6.13+ACT.6.14	Тедн худлч күүһәр герч кеһәд иигҗ келүлв:
ACT.6.13+ACT.6.14	– Эн күн Бурхна закаг болн әрүн ормиг муурулад келнә. Назаретин Исус һол сүмиг хамхлад, Мошен өгсн заңшалыг оңдарулх гиҗ тер келсиг бидн соңславидн.
ACT.6.15	Цуглрсн улс цугтан Степаныг хәләһәд, Степана чирәнь Бурхна элчин нүрлә әдл бәәсиг үзцхәв.
ACT.7.1	– Эднә келҗәсн үнний? – гиҗ Степанас ах гелң сурв.
ACT.7.2	– Ахнр-дүүнр болн эцкнр! Намаг соңстн! Мана өвк эцк Абрахам Месопотамьяд бәәсн цагтнь тиигхд, Харан балһсн тал һарчах кемд, Туурмҗта Бурхн үзгдлә, – гиҗ Степан келв. – 
ACT.7.3	«Эврәннь орн-нутган болн эврәннь олн-улсан үлдәһәд, мини заасн орн-нутг тал йов», – гиҗ Бурхн Абрахамд келҗ. 
ACT.7.4	Абрахам Халдейин һазрас һарад, Харанд ирҗ бәәрлв. Хөөннь эцкнь өңгрхлә, Бурхн Абрахамиг тана бәәсн һазрур авч ирв. 
ACT.7.5	Энүнд Абрахамд нег чигн ишкм һазр өгсмн уга. Болв Абрахамд эн һазриг өгх болла. Эн һазр Абрахам болн түүнә хөөтк үйнрнь эзлх гиҗ Бурхн үгән өгсмн. Тер цагт Абрахам үрн уга бәәҗ. 
ACT.7.6	«Чини хөөтк үйнр күүнә орн-нутгт дөрвн зун җилдән мухла болад, күүнд даҗргдад бәәх», – гиҗ Бурхн Абрахамд келв, – 
ACT.7.7	«Би болхла чини тохмин үлдлиг даҗрдг улсиг засглнав. Дәкәд тедн тер орн-нутгас һарч ирәд, эн орнд Нанд мөргх». 
ACT.7.8	Дарунь Бурхн Абрахамла бооца кев. Түүнә темдгнь керчлһн болв. Тегәд Ицхакин эцк Абрахам болв. Һарснаннь нәәмдгч өдртнь Абрахам терүнд керчлһнә керг күцәв. Хөөннь Ицхак Яковин эцк болв. Яков арвн хойр өвк экцнрин эцк болв. 
ACT.7.9	Өвк экцнр Йосипд үлү нүд үзәд, мухлала әдл терүг Египетд хулдна. Болв Бурхн терүнлә хамдан бәәв. 
ACT.7.10	Йосипин үзсн цуг түрү-зүдүднь дөңгән күргнә. Терүнд Бурхн ик цецн уха, Египетин хаанд таасгдх заң белглв. Хаана күчәр Йосип Египетин болн хаана бәәшңгин һардачд залгдна. 
ACT.7.11	Цуг Египетд болн Кенаанд әмтн харһнна. Мана өвкнр йир ик түрү-зүдү үзлә. 
ACT.7.12	Египетд өдмг бәәнә гисиг соңсад, Яков түрүләд тиигәрән эврәннь көвүдән илгәнә. 
ACT.7.13	Хойрдад тедниг ирхләнь Йосип ахнртан бийиннь тускар келнә. Тегәд Египетин хан Йосипин төрл-садна тускар медв. 
ACT.7.14	Тер кемд Йосипин төрл-садн тооһарн далн тавн күн болв. Тиигәд Йосип эврәннь эцк Яковиг болн өрк-бүлән кевтнь авч иртхә гиҗ Египетин хан йовулна. 
ACT.7.15	Яков Египетд одад, тенд мана өвкнрлә насан барв. 
ACT.7.16	Шехемд бәәсн Хаморин көвүдәс цаһан мөңгәр хулдҗ авсн һазрт Абрахам өвкнриннь цогциг авч ирәд оршана. 
ACT.7.17	Абрахамд өгсн Бурхна андһарин өдр өөрдх дутм мана улсин тонь Египетд улм өсв. 
ACT.7.18	Талдан хан ирнә. Тер күн Йосипин тускар мел юм медҗәсмн уга. 
ACT.7.19	Эн аврлт уга күн бәәҗ. Мана улсиг мекләд, мана өвкнриг даҗрдг бәәҗ. Шиңкән һарсн бичкдүдиг үктхә гиһәд гертәснь холҗулад үлдәдг бәәҗ. 
ACT.7.20	Тер цагт Моше һарч. Эн йир сәәхн, өкәр көвүн бәәҗ. Һурвн сардан экиннь көк көкәд бооҗна. 
ACT.7.21	Дәкәд көвүг закврар тиигәд үлдәхлә, хаана күүкн терүг авад, көвү кеһәд өскнә. 
ACT.7.22	Моше тер цага Египетин ном дасад, келх үгдән хурц, кех көдлмштән чаңһ-чиирг болҗ өснә. 
ACT.7.23	Дөчтә болхларн тер Израильд бәәсн ахнран үзхәр шииднә. 
ACT.7.24	Нег дәкҗ Египет күн Израилин күүнлә ноолдҗасинь үзәд, хоорнднь орад, Египетин күүг цокад алчкна. Тиигәд тер израилин күүнә өшәһинь авна. 
ACT.7.25	Бурхна заясар тедниг сулдхад, нег цусн-махн улс медх гиҗ санҗала, болв тедн медсмн уга. 
ACT.7.26	Маңһдуртнь Израилин хойр күн хоорндан ноолдҗахлань, Моше өөрдҗ ирәд тедниг эвцүлхәр келнә: «Ахнр-дүүнр, тадн яһад нег-негән цокҗанат?» 
ACT.7.27	«Маднд кен чамар деерәс ахлач болн зарһч тәвлә?» – гиҗ ноолдҗасна негнь Мошег хооран түлкәд келнә. – 
ACT.7.28	«Эс гиҗ өцклдүр Египетин кү алснла әдләр намаг алхар седҗәнч?» 
ACT.7.29	Иим үг соңссн Моше һарч зулад, Мидьян гидг һазрт ирәд тогтнад, хойр үртә болна. 
ACT.7.30	Дөчн җил давсна хөөн Синай гидг уулын өөр шагшг модна шатҗасн зальднь Бурхна Элч генткн үзгднә. 
ACT.7.31	Моше иим җигтә юм үзәд, сәәнәр шинҗлҗ хәләхәр өөрдхләрн Деед Эзнә ду соңсна. 
ACT.7.32	«Би чини эцкнрин Бурхн, Абрахамин Бурхн, Ицхакин Бурхн, Яковин Бурхнв», – гиҗ келхлә, Мошен кинь давхцад, бийнь чичрәд, хәләҗ чадлго бәәв. 
ACT.7.33	«Көлдән өмссн юман тәәл. Чини зогсҗасн һазр әрүн һазр», – гиһәд терүнд Деед Эзн келнә.
ACT.7.34	– «Египетд Мини олн улсиг даҗрҗасиг Би үзҗәнәв. Тедниг зовҗахинь соңсҗанав. Тиигәд тедниг сулдххар ирүв. Би чамаг хәрү Египет тал илгәҗәнәв. Ода йов». 
ACT.7.35	«Кен чамаг ахлач, зарһч тәвлә?» – гиһәд Израилин олн улс Мошеһәс сурна. «Би чамаг зарһч болн аврач тәвнәв», гиҗ Бурхн шатҗасн бура дотр үзгдсн элчәр дамҗад келәд, һолгдсн Мошег Египет тал йовулна. 
ACT.7.36	Моше олн әмтиг Египетәс дахулҗ һарһна. Тер Египетд Улан теңгст болн дәкәд дөчн җилдән көдәд өвәрц, онц темдг һарһна. 
ACT.7.37	«Намаг илгәснлә әдләр Бурхн таднд әәлдәч илгәх. Тер Күн тадна улсас төрх», – гиҗ тер Израилин улст келснь Моше бәәҗ. 
ACT.7.38	Моше Израилин улсла хамдан көдәд бәәв. Энтн Синайин уулын ора деер Бурхна элчлә харһад, Бурхна келсн әмд үгиг маднд күргәд соңсулхар ирҗ. 
ACT.7.39	Мана эцкнр Мошег соңслго хаяд, хәрү Египтур йовхар седв. 
ACT.7.40	«Маднд нег цөөкн бурх кеҗ өг. Тедниг бидн өмнән бәрҗ йовнавидн. Египетәс мадниг һарһсн Мошелә юн болсинь бидн медхшвидн», – гиҗ әмтн Ахаронд келв. 
ACT.7.41	Тиигәд тер өдрмүдт бүрү дүрстә шүтә кеһәд терүндән бәрц бәрнә. Эврәннь кесндән нәр кеһәд, байрлв. 
ACT.7.42	Теңгрин оддт мөргтхә гиһәд, Бурхн эргәд тедниг үлдәнә. Әәлдәчин номд иигҗ бичәтә: «Израилин улс, тадн дөчн җилдән көдәд бәәһәд мал алад бәрц бәрхләрн Мини төлә күцәсн угат. 
ACT.7.43	Тадн Молкин өргә-гер болн Рейпан гидг тана бурхна одна дүрс авч йоввт. Эн кегдлмүдт мөргтхә гиһәд тадн кеввт. Тиигәд Би тадниг Вавилонас давулад нүүлһнәв». 
ACT.7.44	Мана өвкнрт көдәд герчллһнә өргә-гер бәәҗ. Терүг Моше Бурхна закаһар эврәннь нүдәр үзснлә әдләр босхулҗ. 
ACT.7.45	Мана өвкнр тер өргә-гериг авад, Навина Исусин һардвртаһар булаҗ авсн һазрурн ирнә. Энүнд урднь бәәрлҗ бәәсн олн улсиг Бурхн көөһәд йовулчкҗ. Тер өргә-гер Давидин цаг күртл тенд бәәҗ. 
ACT.7.46	Бурхн Давидт дурта бәәҗ. Тиигәд Давид Яковин Бурхнд гер бәрҗ өгхәр зөвшәл сурна. 
ACT.7.47	Болв Терүнд Соломон гер бәрҗ өгнә. 
ACT.7.48	Күүнә бәрсн герт Бурхн бәәдго. « 
ACT.7.49	Теңгр Мини ширә, һазр Мини көлин девсң. Тадн Нанд ямаран гер тосхҗ чадхвт? – гиҗ Деед Эзн келнә. – Нанд амрх орм альд бәәхмб? 
ACT.7.50	Эн бәәсн тоот цугтан Мини һарар эс үүдәгдлү?» 
ACT.7.51	Тадн зүткә, соңсхвр уга зүрктә, хату чиктә улс бәәҗит. Эврәннь өвкнртәһән әдл Әрүн Сәкүсиг соңсҗахмн угат! 
ACT.7.52	Тана өвкнрин эс көөсн әәлдәч кезә бәәсмб? Чик седклтә күн бууҗ ирхинь зәңглтхә гиһәд илгәсн улсиг тедн алчкв. Тадн болхла ода терүг бәрүлҗ өгәд әмнь таслсн улс болвт. 
ACT.7.53	Таднд Бурхна элчәр дамҗулҗ илгәсн зака авад, терүг күцәсн угат.
ACT.7.54	Степана иигҗ келсиг соңссн улсин цуснь буслад, тедн ууртан бүтәд, араһан зуулдад бәәцхәв. 
ACT.7.55	Степан болхла Әрүн Сәкүсәр дүүрәд, Бурхна туурмҗиг болн Бурхна барун талнь Исусиг зогсҗахинь теңгрт үзв.
ACT.7.56	– Хәләтн! Теңгр секгдәд Бурхна барун бийд Күмни Көвүн бәәхиг би үзҗәнәв, – гиҗ Степан келв.
ACT.7.57	Тиигхләнь тедн чикән бөгләд хәәкрлдәд Степанур дәврв. 
ACT.7.58	Степаныг балһсна захд чирҗ авч одад чолуһар шивлдцхәв. Эн йовдлыг үзсн улс герч болад, Шаул гидг баахн көвүнә хаҗуд хувцан тәәлҗ оркв.
ACT.7.59	– Деед Эзн Исус! Намаг бий талан авхнчн, – гиҗ Степан тедниг чолуһар шивҗәх кемләнь Деед Эзнд зальврв. – 
ACT.7.60	О, Деед Эзн! Эн буру йовдл һарһснднь теднә килнцинь тәвтн, – гиҗ Степан өвдгләд киисәд чаңһар келнә. Иигәд келлһнләнь тер ормдан терүнә әмнь һарв.
ACT.8.1	Степаныг алсиг Шаул чик гиҗ тоолна. Тер өдрмүдт Ерусалимин иткдг улсиг икәр шахад көөнә. Апостолмудас талдан иткдг улс Йудья, Шамарья һазрар йовад тарлдна. 
ACT.8.2	Бурхнд шүтдг улс Степаныг оршаһад икәр уульцхав. 
ACT.8.3	Шаул чонҗиг уга кехәр иткдг улсла ноолдаһан эклнә. Христост иткдг улсин гермүд эргәд, тер залус күүкд улсиг гертнь бәрәд түүрмд суулһна.
ACT.8.4	Ерусалимас көөгдәд тарлдсн иткдг улс йовсн һазртан Бурхна номиг олнд күргәд тархав. 
ACT.8.5	Пилип бас Шамарья һазрин балһснд ирәд, Христосин тускар цәәлһврин көдлмш кев. 
ACT.8.6	Олн әмтн седклән өгәд, Пилипин келсиг соңсцхав. Терүнә кесн онц темдгиг тедн үзв. 
ACT.8.7	Кесг күүнәс хар сәкүсн чаңһар хәәкрәд һарв. Кесг мөч тәкрсн, доһлң улс гемәсн эдгв. 
ACT.8.8	Энүг үзәд балһсна улс байрлцхав.
ACT.8.9	Эн балһснд Шимон гидг бөөтә күн бас бәәҗ. Шамарьян бәәрн улсиг эврәннь эрдмәрн өврүлҗ, бийән алдрт тоолдг билә. 
ACT.8.10	Эн күүнд «Ик Күчн» гидг бурхна хүвлһән күрч гиһәд элгнь чигн, зәәсңгнь чигн терүг өврдг бәәҗ. 
ACT.8.11	Терүг соңсдг учрнь юундв гихлә зөвәр цагтан олн-әмтиг илвәрн авлҗаҗ. 
ACT.8.12	Эн балһсна улс Бурхна орн-нутгин тускар болн Исус Христосин нериг Пилип келснд иткхләрн залус, күүкд улс үлдлго уснд кирслгдв. 
ACT.8.13	Шимон Христост бас иткәд, уснд кирслгдснә дару Пилипин хаҗуд бәәв. Тер Пилипин кесн онц темдгүд болн күчтә йовдлмуд үзәд өврв.
ACT.8.14	Ерусалимд бәәсн апостолмуд, Шамарьян улс Бурхна ном авсинь соңсад, Пётр Йохан хойриг теднүр илгәнә. 
ACT.8.15	Пётр Йохан хойр ирәд, шинәс Бурхнд итксн күүнд Әрүн Сәкүс өгдгәр зальврна. 
ACT.8.16	Яһад гихлә, Исусин нернә төлә уснд кирслгдв чигн Әрүн Сәкүсн тедн деер бууһад уга бәәҗ. 
ACT.8.17	Тегәд Пётр Йохан хойр иткдг улсин толһа деернь һаран тәвнә. Теднь Әрүн Сәкүс авв.
ACT.8.18	Апостолмудын һаран тәвлһәр Әрүн Сәкүсн өггдсиг Шимон үзәд, Пётр Йохан хойрт мөңг өгхәр седнә.
ACT.8.19	– Кемр мини тәвсн һарас күн болһн Әрүн Сәкүсәр бас дүүрхлә, нанд бас тиим күч өгтн, – гиҗ тер сурна.
ACT.8.20	– Бурхна билгиг мөңгәр хулдҗ авхар седсн чи мөңгтәһән хамдан үкх бол, – гиҗ Пётр терүнд келнә, – 
ACT.8.21	Энчнь йосндан чини көдлмш биш. Яһад гихлә, Бурхна нүүрт чини зүркн ода чигн цевр биш. 
ACT.8.22	Эн килнцтә бәәдл үлдәһәд Деед Эзнд үнн седкләсн зальврх кергтә, тегәд Бурхн чини килнцичн тәвҗ өгх. 
ACT.8.23	Чи үлү үзәд, килнцтә тоотын ялчнь болҗанач.
ACT.8.24	Тиигхлә Шимон Пётр Йохан хойрас иигҗ сурна:
ACT.8.24	– Буйн болтха, эрҗәнәв танас, тана келсн тоот нанд хальддгоһар мини төлә Деед Эзнд зальвртн, – гинә.
ACT.8.25	Апостолмуд олн-әмтнд герчләд, Деед Эзнә номан цәәлһҗ медүләд, хәрү Ерусалим тал һарад йовна. Хәрҗ йовад, хаалһдан харһсн Шамарьян селәдт бас Сән Зәңг тархана.
ACT.8.26	– Бос! Өмн үзг тал йов! Ерусалимас Газа тал һарсн хаалһд һарад зогс, – гиҗ Деед Эзнә элч Пилипд келнә. (Эн хаалһар ода күн йовхш.)
ACT.8.27	Пилип босад йовна. Зуурнь Кандаки гидг Эфиопин хатн хаана үнтә тоотыг хадһлдг Ерусалимд мөргүл кехәр ирсн тәәһн һардач күн харһна. Тер күн мөрн тергн деер сууһад, 
ACT.8.28	хәрү йовҗ йовад әәлдәч Эшьян бичсн дегтр умшҗ йовла. 
ACT.8.29	Пилипд Сәкүсн келнә:
ACT.8.29	– Тер тергнүр өөрдәд хаҗуднь йов.
ACT.8.30	Пилип тергн тал гүүҗ өөрдәд, Эшьян дегтрәс умшҗасинь соңсад келв:
ACT.8.30	– Умшҗаснчнь чамд медгдҗәнү?
ACT.8.31	– Күн эс цәәлһҗ өгхлә, яһҗ медҗ чадх биләв? – гиһәд хәрү өгәд, Пилипиг өөрән суухиг эрнә.
ACT.8.32	Умшҗасн халхднь иигҗ бичәтә: «Алулхар дахулҗ йовсн хөн кевтә Тер йовла. Кирһәчиг үзсн хурһн кевтә кииһән авлго бәәҗ. Тер нег чигн үг келсн уга. Чик зарһ кех зөв өглго, 
ACT.8.33	Терүг дорацулад бәәнә. Терүнә тохм-уңгиннь үлдлин тускар кен келҗ өгхмб? Ода болхла Терүнә җирһл һазрас авгдҗана». 
ACT.8.34	Эфиопин һардач Пилипәс сурна:
ACT.8.34	– Эрҗәнәв чамаг, цәәлһҗ өглч нанд. Кенә тускар энд әәлдәч келҗәхмб? Бийиннь тускарий аль талдан күүнә тускарий?
ACT.8.35	Тиигҗ сурхлань Пилип Бурхна Бичгин тер ормас экләд Исусин туск Сән Зәңг цәәлһҗ өгнә. 
ACT.8.36	Тер хоорнд йова йовҗ тедн уста һазрт өөрднә. Ус үзәд һардач:
ACT.8.36	– Хәлә, эн усн. Намаг кирслхд юн харш болҗана? – гиҗ сурна.
ACT.8.38	Тегәд тергән зогсаһад, хоюрн уснд орна. Пилип терүг уснд кирслв. 
ACT.8.39	Тедниг уснас һарсн цаглань Пилипиг Деед Эзнә Сәкүсн деегшән авчкна. Һардач Пилипиг дәкҗ үзсн уга. Тер цаарандан байртаһар йовад йовна. 
ACT.8.40	Пилип Ашдодт үзгднә. Тер Ашдодас Кесәрья тал одна. Зуурнь бәәсн кесг хотна олн-әмтнд Сән Зәңгиг цәәлһәд келәд йовв.
ACT.9.1+ACT.9.2	Шаул Деед Эзнә сурһульчнриг әәлһх, алх-булх санатаһар, ах гелң тал ирнә. Тер Дамаскин Йудья улсин хурлын герин төлә зөвшәлин бичг сурҗ авна. Кемр тенд Деед Эзнә хаалһин дахачнр харһхла, тедниг бәрҗ авад Ерусалимд авч ирдгәр зөвшәлнә.
ACT.9.3	Дамаскур өөрдҗ йовхлань генткн теңгрт йир хурц күчтә герл асна. 
ACT.9.4	Шаул һазрт унна. Теңгрәс ду һарад иигҗ келҗәхинь соңсна:
ACT.9.4	– Шаул, Шаул! Яһад чи намаг гетәд йовнач?
ACT.9.5	– Деед Эзн, Кенвч? – гиҗ Шаул сурна.
ACT.9.5	– Би чини көөҗ йовсн Исусв, – гиҗ Деед Эзн келнә.
ACT.9.6	– Босад, балһснур йов. Ю кехичнь тенд чамд келҗ өгх.
ACT.9.7	Терүнлә хамдан йовсн улс кү үзлго, һанцхн ду соңсад, менрәд бәәцхәв. 
ACT.9.8	Шаул өндәһәд босхларн, мел юм үзхш. Хаҗуднь бәәсн улс һараснь авад Дамаск тал терүг көтлҗ авч ирнә. 
ACT.9.9	Һурвн өдрин туршарт тер сохрар юм үзлго, амндан хот авлго бәәв.
ACT.9.10	Дамаскд Хананий гидг нертә сурһульч бәәҗ. Терүнд Деед Эзн үзгдәд:
ACT.9.10	– Хананий! – гиһәд дуудна.
ACT.9.10	– Би, Деед Эзн! – гиһәд Хананий хәрү өгнә.
ACT.9.11	– Босад, һаза һарад Һо гидг уульнцар йов. Йудан гер олҗ авад, Тарсас ирсн Шаул гидг нертә кү сур. Тер ода зальврҗах зөвтә. 
ACT.9.12	Шаул Хананий гидг нертә кү үзгдлдән үзлә. Тер орҗ ирәд нүднднь герл орулхар толһа деернь һаран тәвлә, – гиһәд Деед Эзн келнә.
ACT.9.13	Хананий иим хәрү өгнә:
ACT.9.13	– Деед Эзн минь! Ерусалимд бәәсн чамд иткдг улст эн күн кесг му өшәтә йовдл үзүлсиг соңслав. 
ACT.9.14	Иигәрән ирхләрн энд бас Чини нер дуудад зальврсн улсиг бәрҗ авдг зөв цаас ах гелңгүдәс авч.
ACT.9.15	– Йов. Яһад гихлә, энчн Мини шүүҗ авсн күн. Эн Израильд, олн-әмтнд, нойдудт Мини нернә тускар келҗ өгх, – гиҗ Деед Эзн келнә. – 
ACT.9.16	Мини нернәс көлтә кедү зовлң үзхиг Би терүнд медүлнәв.
ACT.9.17	Хананий йовад, урднь келҗәсн Йудьян гер олна. Тер Шаулын толһа деер һаран тәвәд келнә:
ACT.9.17	– Ах Шаул! Хаалһдчнь чамла харһсн Исус юм үзтхә гиһәд, чамаг Әрүн Сәкүсәр дүүргхин төлә намаг чам тал илгәв. 
ACT.9.18	Тер дарунь Шаулын нүднәс заһсна хачрсн унсн мет харан орна. Босхларн тер уснд кирслгднә. 
ACT.9.19	Дәкәд Шаул хот ууһад, чидл авна. Кесг өдрмүдт тер Исусин сурһульчнрта Дамаскд бәәв.
ACT.9.20	Тер өдрәс авн евреймүдин хурлд Исусин тускар, Исус Бурхна көвүн гиҗ Шаул әмтнд цәәлһҗ келҗ өгдг болв. 
ACT.9.21	Энүг соңссн әмтн алң болад сурлдна:
ACT.9.21	– Ерусалимд Исуст иткдг улсиг эн көөдг эс билү? Ах гелң тал тедниг бәрәд авч одхар эс бәәлү? 
ACT.9.22	Шаул улм-улм чаңһрад, Исус – Бурхна илгәсн Аврач гиһәд, Дамаскд бәәх Йудья улст цәәлһҗ өгв. Тедн терүг бурушаҗ чадад бәәв. 
ACT.9.23	Зөвәр цаг давна, евреймүд нуувчар цуглрад, Шаулыг алхар хоорндан үгән батлад авчкна. 
ACT.9.24	Болв Шаул теднә нуувчин күүндврин тускар медв. Тедн болхла терүг алхар өдр сө уга балһсна үүднд гетлднә. 
ACT.9.25	Болв сурһульчнр Шаулыг сөөһәр бура модар гүрсн савд суулһад, эрсәр буулһна.
ACT.9.26	Шаул Ерусалимд ирәд, Исусин сурһульчнрла ниилхәр седнә. Болв терүнә урдк йовдлын тускар меддгтән тедн энүг бас сурһульч гиҗ итксн уга. Шаулас цуһар әәлдв. 
ACT.9.27	Бар-Наба болхла Шаулыг апостолмуд тал дахулҗ ирнә. Энүг яһҗ Деед Эзиг зууран үзсиг, ю Деед Эзн терүнд келсиг, яһҗ Дамаскд зөргтәһәр Исусин тускар цәәлһҗ йовсиг теднд келҗ өгнә. 
ACT.9.28	Тегәд Шаул апостолмудла хамдан цөөкн өдр бәәһәд, Ерусалим дотраһар сулдан йовдг болв. Тер Исусин тускар юмнас әәлго олн-әмтнд цәәлһнә. 
ACT.9.29	Грек келтә Йудья улста тер метклдг бәәҗ. Тедн болхла Шаулыг алхар шииднә. 
ACT.9.30	Ах-дүүнрнь эднә шиидврин тускар медчкәд, Шаулыг Кесәрья тал дахулад йовна. Терүнәс цааранднь Тарс тал йовулна.
ACT.9.31	Дәкәд цуг Йудьян, Һалильян, Шамарьян чонҗмудт төвкнүн цаг ирв. Чонҗ Әрүн Сәкүснәс чидл авад, тооһарн өсәд, Деед Эзнәс сүрдәд җирһнә.
ACT.9.32	Пётр орн-нутг эргҗ йовад, хаалһдан Лида гидг балһснд бәәсн иткдг улста харһхар ирнә. 
ACT.9.33	Тенд Еней гидг нәәмн җилдән тәкрәд орнасн бослго кевтсн күн бәәҗ.
ACT.9.34	– Еней! Исус Христос чамаг эдгәҗәнә. Орнасн босад, оран хура, – гиҗ Пётр келнә.
ACT.9.34	Иигҗ келхләнь Еней босна. 
ACT.9.35	Лидад, Шарон һазрт бәәсн улс Әнсиг эдгсинь үзәд, Деед Эзнд иткв.
ACT.9.36	Йопа гидг балһснд нег цаһан седклтә, олн-әмтнд тусан күргдг Табита гидг (грек келәр болхла, Дорка гидг) Христосин дахгч күүкд күн бәәҗ. 
ACT.9.37	Тер цагла эн күүкд күн гемнәд, әмнь һарч одна. Терүнә цогцинь уһаһад, деед хорад кевтүлнә. 
ACT.9.38	Лида Йопас өөрхнд бәәҗ. Сурһульчнр Пётриг Лидад бәәсиг соңсад, терүг шулуһар авулхар хойр кү илгәнә. 
ACT.9.39	Пётр босад, тедниг дахна. Ирхләнь тедниг деед хорад орулна. Олн угатя улс, белвсн күүкд улс һашун нульмсан асхрулад уульлдна. Дәкәд Пётриг бүсләд, Табитан уйҗ өгсн хувц-хунран үзүлҗ. 
ACT.9.40	Хорад нег кү үлдәлго Пётр һарһчкна. Тер өвдгән дарад сууһад мөргнә. Табитан кевтсн цогц тал эргәд келнә:
ACT.9.40	– Табита, бос!
ACT.9.40	Күүкд күн нүдән секнә. Пётриг үзәд, босад сууна. 
ACT.9.41	Пётр һаран өгәд, терүнд босхднь дөң болна. Дарунь иткдг улсиг болн белвсн күүкд улсиг дуудҗ авна. Тедн Табитиг әмд-менд зогсҗасиг үзв. 
ACT.9.42	Эн зәңг цуг Йопа балһсар тарна. Тиигәд олн-әмтн Деед Эзнд иткнә. 
ACT.9.43	Пётр кесг өдртән Йопад арс идәлдг Шимона герт бәәв.
ACT.10.1	Кесәрьяд Италин гиҗ нерәддг цергин ахлач Карнэль гидг күн бәәҗ. 
ACT.10.2	Карнэль Бурхнд шүтдг угатя әмтнд тусан күргдг эврәннь өрк-бүләрн Бурхиг күндлҗ, даңгин мөргдг бәәҗ. 
ACT.10.3	Нег өдр үдин хөөн һурвн часин алднд Карнэльд үзгдл үзгдв. Бурхна элч өөрдҗ ирсиг тер тодрхаһар үзв.
ACT.10.3	– Карнэль! – гиҗ тер келв.
ACT.10.4	– О, Деед Эзн! Танд юн кергтә? – гиҗ келн Карнэль әәмцҗ хәләв.
ACT.10.4	– Чини седкләрн мөргҗәсичнь угатя улст нөкд болдгиг Бурхн деерәс үзҗәлә. 
ACT.10.5	Йопад кү илгәһәд Пётр гидг нертә Шимониг дуудулҗ ав. 
ACT.10.6	Теңгсин хаҗуд бәәх арс идәлдг Шимона герт гиичлҗәнә, – гиһәд Бурхна элч келв.
ACT.10.7	Бурхна элчиг йовҗ одхлань Карнэль итклтә Бурхнд шүтдг нег цергчиг болн эврәннь хойр зарцан дуудҗ авв. 
ACT.10.8	Теднд учрсн йовдлын тускар келәд, Йопа балһснур илгәв.
ACT.10.9	Маңһдуртнь йовулсн улс балһснд күрч йовхла, Пётр үдлә мөргүл кехәр герин деед давхрт һарв. 
ACT.10.10	Тер өлсҗ йовҗ. Әмтн хот кех хоорнд Пётр мөргүлд шүтәд авлгдв. 
ACT.10.11	Генткн терүнд үзгдл үзгдв. Теңгр зааград, ик бүркәгин бәәдлтә юмн һазрур бууҗ ирв. Түүнә дөрвн өнцгиг күн бәрсн мет бәәҗ. 
ACT.10.12	Терүн дотр зүсн-зүүл дөрвн көлтә юмс, шовуд болн мөлкдг тоотс йовҗ.
ACT.10.13	– Пётр, бос! Эднәс негинь алад ид, – гисн дун деерәс соңсгдв.
ACT.10.14	– О, Деед Эзн, төрүц болшго! Би иим бузр әмтә-киитә юмсиг идҗ чадшгов, – болҗ Пётр хәрү өгв.
ACT.10.15	Тиигҗ келхләнь, деерәс хойрдад дун соңсгдв.
ACT.10.15	– Бурхн цеврлсн юмиг бузр гиҗ бичә сан.
ACT.10.16	Иигҗ келсн күүндвр һурв дәкҗ соңсгдв. Дарунь аңгудта ик бүркәг деегшән теңгрт өрггдәд уга болҗ одв.
ACT.10.17	Пётр эн йовдлын тускар ухалҗ бәәтл, Карнэлин йовулсн һурвн күн Шимона гер альд гиҗ әмтнәс сурад, хашан үүднд күрәд зогсв.
ACT.10.18	– Пётр нертә Шимон, гиич, энд бәәнү? – гиһәд хәәкрәд сурлдв.
ACT.10.19	Пётр болхла үзснәннь тускар ухалад зогса билә.
ACT.10.19	– Эн һурвн күн чамаг хәәҗ йовна, – гиҗ Әрүн Сәкүсн Пётрт келв, – 
ACT.10.20	Босад дорагшан бу. Төрүц юмнд алңтрлго, эдниг дахад йов. Эдниг би илгәләв.
ACT.10.21	– Тана хәәҗәсн күүнтн бив. Юн кергәр ирвт? – гиҗ Карнэлин илгәсн улсла Пётр күүндв.
ACT.10.22	– Мадниг цергин ахлач Карнэль илгәв. Әрүн Бурхна элч чамаг гертән дуудҗ авад, чини келхиг соңстха гиҗәнә. Карнэль чик седклтә болн Бурхнд шүтдг күн, Йудья улс цугтан терүг күндлнә, – гиһәд тедн келв.
ACT.10.23	Ирсн улсиг Пётр герт орулад гиичлүлв. Маңһдуртнь Пётр нег цөөкн ах-дүүһән дахулад Йопас һарад йовв.
ACT.10.24	Өдр өнҗәд тедн Кесәрьяд күрв. Карнэль күләҗәсмн бәәҗ. Эдниг ирх гиһәд эврәннь элгн-садан, өөрхн үүрмүдән дуудҗ авад, 
ACT.10.25	Пётриг орҗ ирхләнь, Карнэль тосад көлднь сөгдәд күндлв.
ACT.10.26	– Бос! Би эгл күмбв, – гиҗ Пётр келәд терүг босхв.
ACT.10.27	Пётр Карнэльта күүндн йовҗ герт орв. Тенд олн улс цуглрсн бәәҗ.
ACT.10.28	– Евреймүдт буру номта улсла өөрдҗ күүндх зөв угаг тадн меднәт. Болв Бурхн нанд нег чигн кү бузр гиҗ санх зөв өгсмн уга. 
ACT.10.29	Тиигәд би нег чигн сурвр тәвлго, тана дуудулсар ирв. Ямаран кергәр дуудулсан ода келтн? – гиҗ Пётр сурв.
ACT.10.30	– Дөрв хонҗана. Иим цагла үдин хөөн дөрвн часла эврәннь гертән мөргүл кеҗәләв. Генткн мини өмн гилвксн цаһан хувцта күн ирәд зогсв. 
ACT.10.31	Тер нанд келҗәнә: «Карнэль! Чини седкләрн зальврҗаснчнь угатя әмтнд нөкд болсн тоот, чини үүл цугтан Бурхнд үзгдәд йовҗ. 
ACT.10.32	Йопа тал кү илгәһәд, Пётр гидг нертә Шимониг дуудҗ ав. Тер Теңгсин хаҗуд бәәх арс идәлдг Шимона герт гиичлҗәнә». 
ACT.10.33	Би тер дарунь кү илгәвүв. Ирснчнь әвр сән болв. Ода бидн Бурхна өмн Деед Эзнә келсиг чамас соңсхар хурвидн, – гиһәд Карнэль хәрү өгв.
ACT.10.34	– Ода ирҗ нанд Бурхн кен чигн күүг йилһдгонь сәәнәр медгдҗәнә. 
ACT.10.35	Болв ямаран болв чигн келн улс заагт Терүнәс әәсн, үнн седкләрн чикәр бәәсн күн Терүнд тааста. 
ACT.10.36	Бурхн Израилин улст Исус Христосар дамҗад эвтә җирһлин туск зәңг илгәсиг тадн меднәт. Исус – цуг улсин Деед Эзн болҗана. 
ACT.10.37	Һалильяс экләд Йохана әмтиг уснд кирслснә хөөн Йудья һазрт эргндән учрсн йовдлмудын тускар тадн меднәт. 
ACT.10.38	Назаретин Исусиг Бурхн Әрүн Сәкүсәрн болн күчәрн дүүргв. Тер йовад эрлгт авлгдсн олн улсиг гемәс эдгәв. Яһад гихлә, Бурхн Исусла хамдан бәәв. 
ACT.10.39	Йудьян орн-нутгт болн Ерусалимд Исус ю кесинь бидн герчлҗ чадхвидн. Йудья улс аш сүүлднь Терүг кирст хадад алв. 
ACT.10.40	Болв һурвдгч өдртнь Бурхн Терүг әмдрүлв. Тиигәд Исус Бурхна дурар ончта әмтн тал ирдг болв. 
ACT.10.41	Олн күн Терүг үзсмн уга. Болв бидн, Бурхна шүүҗ авсн герчнр, үзвидн! Бидн Исусиг әмдрснә хөөн хамдан хот идәд уулавидн. 
ACT.10.42	Би әмд улсин болн үксн улсин зарһ кех Бурхна заясн зарһчв, – гиһәд олн-әмтнд герчлҗ цәәлһҗ өгтн гисн заквр маднд өгв. 
ACT.10.43	Терүнд үнн седкләрн иткдг күүнә килнцинь Бурхн тәвҗ өгх гиһәд әәлдәчнр цугтан герчлҗәлә, – гиҗ Пётр келв.
ACT.10.44	Пётриг иигҗ келҗәх цаглань соңсҗасн улс деер Әрүн Сәкүсн буув. 
ACT.10.45	Пётрлә хамдан ирсн Йудья улс буру номта улст Әрүн Сәкүс өгснд алң болв. 
ACT.10.46	Тедниг меддго келәр келәд, Бурхиг буульҗасиг эдн соңсла.
ACT.10.47	– Маднла әдл Әрүн Сәкүсәр дүүрсн эдниг уснд кирслх гихләнь зогсаҗ болхий? – гиһәд Пётр сурв.
ACT.10.48	Исус Христосин нернә төлә уснд кирслхиг Пётр теднд заав. Пётриг бас нег цөөкн өдр хамдан бәәхиг тедн эрв.
ACT.11.1	Цуг Йудьян ахнр болн апостолмуд буру номта улс Бурхна ном авсиг соңсцхав. 
ACT.11.2	Пётриг Ерусалимур ирхлә, Бурхнд шүтдг, керчүлсн улс энүг бурушана.
ACT.11.3	Чи керчүләд уга улсин герүр орад, теднлә хамдан хот уувч, – гиҗ тедн келнә.
ACT.11.4	Тиигхлә Пётр цугиг тодрхаһар иигҗ тәәлнә:
ACT.11.5	– Би Йопа балһснд нег герт мөргҗәһәд, мөргүлд авлгдад, иим үзгдл үзв: Дөрвн өнцгиг күн бәрсн мет бәәсн ик бүркәг мини өмн ирҗ буув. 
ACT.11.6	Дотрнь шаһаһад хәләхлә: дөрвн көлтә аңгуд, зүсн-зүүл шовуд болн мөлкдг тоотс бәәҗ. 
ACT.11.7	Генткн деерәс дун соңсгдв. Тер нанд: «Пётр, бос! Эднәс негинь алад ид», – гиҗ келв. 
ACT.11.8	«Уга, Деед Эзн минь! Би иим бузр юмсиг идҗ чадшгов», – гиҗ хәрү өгв. 
ACT.11.9	Теңгрәс хойрдад дун соңсгдна: «Бурхна цеврлсн юмиг бузр гиҗ бичә сан». 
ACT.11.10	Иигәд һурв дәкҗ давтхла, ик бүркәг теңгрүр өөдләд уга болҗ одв. 
ACT.11.11	Тер кемлә мини бәәсн герин өмн һурвн күн ирәд зогсна. Тедн Кесәрьяс нан тал илгәгдсн улс бәәҗ. 
ACT.11.12	Сәкүсн намаг тедниг алңтрлго дахад йов гиҗ келв. Би болхла зурһан нөкдән дахулад дуудсн күүнә герүр ирв. 
ACT.11.13	Герин эзн күн Бурхна элчиг үзснә тускар маднд келҗ өгв. «Шимон гидг Пётриг Йопас дуудҗ ав», – гиҗ Бурхна элч терүнд келнә, – 
ACT.11.14	«Чамд тер чини болн чини герин улсин әм аврх зәңг келҗ өгх». 
ACT.11.15	Би экләд келҗәхлә, тедн деер Әрүн Сәкүсн ирҗ бууна. Тиигәд теднд бас маднла әдл Бурхн Әрүн Сәкүс өгв. 
ACT.11.16	Тиигхлә нанд Деед Эзнә келсн үг санандм орна: «Йохан уснд кирслдг билә. Тадн болхла Әрүн Сәкүс авхит». Деед Эзн Исус Христост иткхд Бурхн маднд Әрүн Сәкүс өгв. 
ACT.11.17	Кемр Бурхн маднд Христост иткдг болсн цагтвидн өгснлә әдләр белг теднд өгхлә, Бурхна үгд орш уга би кемб? 
ACT.11.18	Пётрин келсиг соңссна хөөн Исуст иткдг евреймүд бурушах арһ уга болад, Бурхиг туурулад иигҗ келнә:
ACT.11.18	– Буру номта улст килнцтә җирһлән үлдәх арһ өгәд, Бурхн шин җирһл белглв.
ACT.11.19	Степаныг үкхлә, Исуст иткдг улс һазран соляд, Поник, Кипр болн Антиох гидг һазрт күрв. Тедн һанцхн евреймүдт Исусин ном цәәлһҗ сурһв. 
ACT.11.20	Болв зәрм Киприн болн Күрәнән улс Антиохд ирәд Деед Эзн Исусин туск Сән Зәңгиг грекмүдт бас келцхәв. 
ACT.11.21	Теднд Бурхна күчн бәәҗ. Келсн үгинь ик зунь иткәд, Исус тал эргәд хәләнә. 
ACT.11.22	Эн йовдлын туск зәңг Ерусалимин чонҗд күрнә. Тендәс Бар-Набаг Антиохд илгәнә. 
ACT.11.23	Бар-Наба Антиохд ирәд, Бурхн олнд цаһан сана күргсиг үзәд байрлв. Тер: «Деед Эзнд батар итктн», гиҗ тедниг сурһв. 
ACT.11.24	Бар-Наба цаһан саната, дотран Әрүн Сәкүстә, Бурхнд иткдг күн бәәҗ. Бар-Набан күчәр олн улс Деед Эзнд иткдг болцхав.
ACT.11.25	Дәкәд Бар-Наба Шаулыг хәәһәд Тарсд одна. 
ACT.11.26	Терүг олҗ авад Антиохд авч ирнә. Бар-Наба Шаул хойр җилдән Антиохин чонҗд бәәцхәв. Эдн Исус Христосин ном улст дасхв. Тер цагас авн түрүн болҗ Антиохд сурһульчнриг Христианмуд гиҗ нерәднә.
ACT.11.27	Тиигәд кесг әәлдәчнр Ерусалимас Антиохд ирцхәв. 
ACT.11.28	Тедн дундас Хагап босад Римин нутгт харһнх цаг ирх гиҗ Сәкүсәр әәлдҗ келв. Энүнә келсн Клаудиг толһалҗах цагла ирлцв. 
ACT.11.29	Тиигәд сурһульчнр Йудьяд бәәсн ахнр-дүүнрт чидләрн дөң болхар шииднә. 
ACT.11.30	Тедн келсндән күрәд, Бар-Наба Шаул хойрар цуглрсн улс Ерусалимд бәәсн иткдг улст демән илгәнә.
ACT.12.1	Эн цагла евреймүдин хан Херод чонҗин гешүдин зәрмнь бәрнә. 
ACT.12.2	Йохана ах тер Яковиг үлдәр чавчад алх заквр өгнә. 
ACT.12.3	Тер йовдл евреймүдт таасгдҗахиг үзәд, Херод Пётриг бас бәрнә. Тер цагт «Исәд уга һуйрин» сән өдрмүд бәәҗ. 
ACT.12.4	Херод Пётриг бәрҗ авад түүрмд суулһна. Түүрмиг дөрвн баг цергүд манв. Баг болһнднь дөрвәһәд кү заав. Песахин байрин чилгчәр Херод олн улсин өмн Пётрин зарһ иләр кехәр шиидв. 
ACT.12.5	Тиигәд Пётр түүрмд бәрәтә. Иткдг улс Пётрт Бурхн туслтха гиһәд мөрглднә.
ACT.12.6	Олн улсин зарһд һарһхин өмн сө Пётриг хойр маначин хоорнд цевәр танлҗ унтулна. Үүдн хоорнднь бас маначнр зогсҗала. 
ACT.12.7	Генткн сөөни өрәллә Бурхна элч үзгдәд, Пётрин бәрәниг герләр асав. Бурхна элч Пётриг хәврһәрнь түлкәд серүлнә.
ACT.12.8	– Шулуһар бос! – гиҗ келхләнь, Пётрин һартнь бәәсн цев эврән шувтрад унҗ одна. – Бүсән бүсләд, буршмган болн хувцан өмсәд намаг дах.
ACT.12.9	Пётр дахад һарна. Бурхна элчин кеҗәх тоот үнндән болҗах угаг Пётр медҗ чадад бәәв. Пётр үзгдл гиҗ тоолв. 
ACT.12.10	Эдн негдгч маначнриг давад һарна. Хойрдгч маначнриг давад һарна. Дарунь балһсн тал һардг төмр үүднд күрнә. Теднә өмн үүдн эврән секгднә. Тендәсн һарад тедн нег уульнциг күццднь давҗ йовтлнь генткн Бурхна элч уга болҗ одна.
ACT.12.11	– Нанд Деед Эзн элчән илгәсиг ода би йосндан медҗәнәв. Намаг евреймүд алх гиҗәсн үкләс болн Херодын һарас тер сулдхв, – гиҗ Пётр ухаһан сергхлә келв.
ACT.12.12	Учрсн йовдлыг сәәнәр медҗ авчкад, Пётр Мирьямин герүр ирнә. Тернь Марк гидг Йохана эк. Тенд олн улс мөргхәр цуглрчксн бәәҗ. 
ACT.12.13	Пётр хашан үүд цокна. Терүг соңссн зарц Рода гидг күүкд күн һарч ирнә. 
ACT.12.14	Пётриг дууһарнь таняд, Рода байрлхларн үүдән тәәллго хәрү гүүнә.
ACT.12.14	– Пётр үүдн хоорнд зогсҗана! – гиҗ тер зәңглв.
ACT.12.15	– Зүүлҗәдг болвзач? – гиҗ теднь келнә.
ACT.12.15	– Мини келсн үнн! – гиҗ Рода дәкн-дәкн давтв.
ACT.12.15	– Пётрин элч болх, – гиҗ тедн санна.
ACT.12.16	Пётр болхла зогсл уга үүд цокад бәәв. Болв үүдиг секхлә, зогсҗасн Пётриг үзәд цугтан өврцхәнә. 
ACT.12.17	Пётр цуглрсн улсиг тогтнулхар һарарн докъя өгнә. Тедн тагчг боллдв. Түүрмәс бийинь Деед Эзн яһҗ һарһсиг әмтнд Пётр келҗ өгнә.
ACT.12.17	– Яковд [Исусин дү чигн болх] болн талдан ахнрт энүнә тускар келҗ өгтн, – гиҗ келчкәд, Пётр һарад талдан һазрур йовна.
ACT.12.18	Өрүнднь цергүд дунд баһ биш үүмлдән болна. Пётрлә юн болсиг цугтан медл уга бәәҗ. 
ACT.12.19	Херод болхла Пётриг сәәнәр хәәҗ олх заквр өгв. Болв Пётр олдсмн уга. Тиигхлә Херод цергүдиг мөшкәд, тедниг алх заквр өгнә. Дәкәд Херод Йудьяс Кесәрьяд одад зөвәр бәәнә.
ACT.12.20	Херод Тир болн Сидон балһсна улсла цүүгәтә бәәҗ. Тедн Херодла харһхар седҗәҗ. Хаана бәәшңгин дааврта цергләч Бластиг бий талан уңһаҗ авад, дән-даҗг угаһар бәәхиг сурлдна. Тиигәрән ирхлә, теднә орн-нутг Херодын орн-нутгас хот-хол авдг бәәҗ. 
ACT.12.21	Херод темдглсн өдртән хаана хувцан өмсәд, ширә деерән сууһад, олн әмтнд үг келнә.
ACT.12.22	– Энтн күүнә дун биш, Бурхна дун! – гиһәд олн улс буульна. 
ACT.12.23	Херод Бурхиг эс күндлснд тер ормдан Бурхна элч терүнд гем өгнә. Херод әмдәр өтнд идүлгдәд үкнә. 
ACT.12.24	Тер цагт Бурхна ном улм өсәд, тарад иткгдв. 
ACT.12.25	Бар-Наба Шаул хойр даалһвран күцәчкәд, Ерусалим тал хәрү ирв. Тедн Марк гидг Йоханыг дахулсмн бәәҗ.
ACT.13.1	Антиохин чонҗд әәлдәчнр болн багшнр бәәҗ: Бар-Наба, Шимон гидг Нигер, Күрәнәс Луки, Херод хаанла хамдан сурһмҗ авсн Менәхем болн Шаул. 
ACT.13.2	Тедниг мацг бәрәд, Деед Эзнд мөргҗәсн цагт Әрүн Сәкүсн иигҗ келнә:
ACT.13.2	– Бар-Наба Шаул хойриг Нанд салһҗ өгтн. Эн хойриг Би онц заквр күцәтхә гиҗ дуудлав.
ACT.13.3	Тиигәд тедн мацган бәрәд зальврад, Бар-Наба Шаул хойрт һаран тәвҗ әдсләд йовулна.
ACT.13.4	Әрүн Сәкүсәр илгәгдсн Павел Бар-Наба хойр Селюкьяд одв. Тендәсн тедн Кипрүр усар йовцхав. 
ACT.13.5	Саламд ирәд тедн евреймүдин хурлд Бурхна Үг цәәлһҗ өгнә. Йохан бас теднлә хамдан бәәһәд, теднд нөкд болна. 
ACT.13.6	Эдн арлын нег захас телтр захд одад, Папост күрнә. Тенд тедн илвтә худлч болн худл әәлдәч еврейин Бар-Исусла харһна. 
ACT.13.7	Эн күн арлын һардач Павел-Сергейин үр бәәҗ. Ухата Павел-Сергей Бар-Наба Шаул хойриг дуудҗ авхларн Бурхна ном соңсхар седнә. 
ACT.13.8	Элүм илвтә худлч (түүнә грек нерн) болхла, Бар-Наба Шаул хойрла зөвшәрсн уга. Тер һардач бичә теднд итктхә гиһәд хар санна. 
ACT.13.9	Павел гидг нертә Шаул, Әрүн Сәкүснәс күч авад, Элүм тал шилтәд хәләнә:
ACT.13.10	– Чи, эрлгин көвүнч. Чи цуг үнн тоотын дәәснч! Чини ухан-седкл мел худл-хууляр дүүрң. Деед Эзнә һол хаалһиг хаҗилһдгән кезә чи зогсхмбч? 
ACT.13.11	Деед Эзн чамаг засглх. Чи сохрад, темдгтә цагт нарна герл үзлго бәәхич, – гиһәд Шаул Элүмд келнә.
ACT.13.11	Генткн терүнә нүднә харань буурад, Элүм нааран-цааран түүрчәд көтлдг кү хәәнә. 
ACT.13.12	Һардач энүг үзәд, Деед Эзнә номд алңтрад Бурхнд иткнә.
ACT.13.13	Павел ханьмудтаһан Папосас Пампулья гидг һазрин Пергә гидг балһснд усар одна. Йохан тедниг тенд үлдәһәд, хәрү Ерусалимур ирв. 
ACT.13.14	Тедн болхла Пергәс цааранднь Писидья һазра Антиох тал йовна. Бемб өдрлә Павел ханьмудтаһан хурлд орад сууцхав. 
ACT.13.15	Церглгч заканас болн әәлдәчнрин бичгәс умшад чиләхлә, хурлын ахлачнр теднд иигҗ келнә:
ACT.13.15	– Ахнр! Таднд эн улст урмд орулх үг бәәхлә, буйн болтха келтн.
ACT.13.16	Павел босад һаран өргәд үгүлв:
ACT.13.16	– Израилин келн улс болн Бурхнас әәдг улс, мини келсиг оньган өгәд соңстн. 
ACT.13.17	Израилин улсин Бурхн мана өвкнриг шүүҗ авч. Тиигәд Египетд бәәршлҗәсн цагт Эврәннь улсин тооһинь Бурхн икдүлв. Бурхн эврәннь күчәр тедниг тер орн-нутгас һарһв. 
ACT.13.18	Дөчн җилин туршарт Бурхн эҗго, эрм-цаһан көдә һазрт тедниг тесҗ даав. 
ACT.13.19	Тер Кенаан һазрт долан келн әмтиг уга кев. Һазринь хуваһад, эврәннь улст өгч. 
ACT.13.20	Энүг күцәхин төлә дөрвн зун тәвн җил давна. Дәкәд әәлдәч Самулин цаг иртл Бурхн теднд зарһчнриг илгәдг билә. 
ACT.13.21	Болв олн әмтн бийдән хааг тәвтхә гиҗ сурна. Тиигхлә Бурхн Беньяминә тохмас Кишан көвү Шаулыг теднд өгнә. Шаул дөчн җилдән хан болв. 
ACT.13.22	Хөөннь Бурхн Шаулыг хаана ширәһәс буулһад, терүнә ормд Давидиг шииднә. Бурхн Давидин тускар иигҗ герчлнә: «Би Ишайин Давид көвүг олҗ авв. Эн күн Мини седклд тааста. Эн Мини зураг кевтнь күцәх күн». 
ACT.13.23	Бурхн келсән күцәнә. Давидин тохмас Израилин Аврач Исус болв. 
ACT.13.24	Исусиг ирхин өмн өргнд Йохан цуг Израилин олн әмтиг килнцтә җирһлән үлдәхиг болн уснд кирслхиг цәәлһҗ сурһна. 
ACT.13.25	Тер кергән күцәхләрн иигҗ келнә: «Би тадна санҗах күн бишв. Тер күн мини дару ирх. Би болхла Түүнә нам башмгин боодһа тәәлх зөв угав». 
ACT.13.26	Ахнр, Абрахамин үрдүд, болн тадн, Бурхнас әәдг улс! Эн әм аврх зәңг маднд илгәгдсмн билә. 
ACT.13.27	Болв Ерусалимин бәәрн улс болн теднә ахлачнр Исусиг таньл уга, зарһар бурушав. Мана бемб өдр болһн умшҗасиг тедн медл уга, әәлдәчин келсиг күцәв. 
ACT.13.28	Терүг алх дүңгә нег чигн буру йовдл һарһсн юм олҗ чадсмн уга. Тер бийнь Пилатас Терүг цааҗлх зөв сурҗ авцхана. 
ACT.13.29	Бурхна номд бичгдсн кевәр цугинь күцәчкәд, тедн кирсәс Исусиг буулһҗ авад, оршахар уулын көндәд кевтүлнә. 
ACT.13.30	Болв Бурхн Исусиг үкләс әмдрүлнә. 
ACT.13.31	Һалильяс Ерусалимур Исусиг дахад йовхар әмтн кесг өдртән Терүг үзнә. Ода болхла, тедн Израилин улсин өмн эн йовдлын герчнр болҗана. 
ACT.13.32+ACT.13.33	Бидн болхла иим Сән Зәңгиг таднд авч ирвидн. Бурхн мана өвкнрт өгсн үгән күцәһәд мана төлә, теднә үрдүдин төлә Исусиг үкләс әмдрүлв. «Чи Мини көвүн. Эндр Би Чини Эцк болв», – гиһәд Бурхна номин хойрдгч псаломд бичәтә. 
ACT.13.34	Терүнә цогц кезәд чигн әгршгоһар Бурхн Терүг әмдрүлв. Энүнә тускар иим үг келв: «Давидт өгсн үгәрн әрүн йоста ач-тусан чамд күргнәв». 
ACT.13.35	Энүнә тускар бас иигҗ бичәтә: «Танд шүтдг зарциг шора кеҗ әгрәхшт». 
ACT.13.36	Давид эврә үйин улсла бәәсн цагтан Бурхна зура күцәҗәв. Давид өңгрв. Терүг өвкнриннь хаҗуд оршав. Давидин цогц әгрв. 
ACT.13.37	Болв үкләс Бурхна әмдрүлсн Исус әгрсн уга. 
ACT.13.38	Тиигәд ахнр, медҗ автн. Эндр тана килнцтн Исуст тәвгдх гиҗ цәәлһгдҗәнә. 
ACT.13.39	Терүнд иткдг улс цуһар килнцәс сулдхгдх. Яһад гихлә, Мошен закан тадниг олн килнцәс сулдхҗ чадсмн уга. 
ACT.13.40	Әәлдәчнрин келсәр һардгоһар бийән саглтн. 
ACT.13.41	«Му йорта улс! Тана өдрмүдт Намаг нег юм күцәҗәхиг үзхләрн тадн алң болхит. Кен чигн эн тоотыг цәәлһҗ өгсн бийнь тадн эс иткснәс иштә үкхит», – гиҗ келв.
ACT.13.42	Павел Бар-Наба хойриг хурлас һарч йовхлань, ирх бемб өдр бас энүнә тускар келҗ өгтхә гиҗ тенд бәәсн улс тедниг сурцхав. 
ACT.13.43	Олна хург чилснә хөөн Павел Бар-Наба хойриг олн евреймүд болн иудаизмд хүврсн улс дахлдна. Тедн эдниг Бурхн хәәрлтхә гиһәд иткүлҗ келҗ өгнә. 
ACT.13.44	Ирх бемб өдрлә Деед Эзнә ном соңсхар балһсна бәәрн улс цугтан гишң цуглрна. 
ACT.13.45	Евреймүд болхла әмтн олар цуглрснд үлү үзәд, Павелын келсиг бурушаҗ му келцхәв.
ACT.13.46	– Түрүн болҗ Бурхна номиг таднд цәәлһҗ өгх зөвтә биләвидн. Зуг тадн энүг һолад, мөңк җирһләр бәәшгоһар седҗәхләтн, бидн буру номта улс тал однавидн. 
ACT.13.47	Деед Эзн маднд иигҗ закв: «Би чамар буру номта улст герл өгчәнәв. Чамар дамҗад Бурхн цуг орчлңгиг авртха!» – гиҗ Павел Бар-Наба хойр зөргтәһәр келцхәв.
ACT.13.48	Энүг соңссн буру номта улс байрлад, Деед Эзнә номиг туурулад, мөңк җирһл өгхәр шүүҗ авсн улс цуһар Христост иткнә. 
ACT.13.49	Деед Эзнә ном тер һазрар делгрв. 
ACT.13.50	Болв евреймүд байн өрк-бүлин күүкд улсиг болн балһсна ахлачнриг түкрәд, Павел Бар-Наба хойриг бурушахар гетлднә. Тиигәд эврәннь һазрас тедниг көөнә. 
ACT.13.51	Павел Бар-Наба хойр эс зөвшәрҗәхән медүлхәр хувцна хормаһиннь шораһинь саҗчкад, Иконь тал одна. 
ACT.13.52	Сурһульчнр болхла байрар болн Әрүн Сәкүсәр дүүрцхәнә.
ACT.14.1	Павел Бар-Наба хойр Иконьд ирәд, евреймүдин хурлд орна. Бурхна Үгән цәәлһҗ эклхлә, евреймүд болн буру номта улс олар Исус Христост иткдг болв. 
ACT.14.2	Христост иткдго евреймүд буру номта улсин экин эргүләд ахнр-дүүнрин өмнәс түркв. 
ACT.14.3	Павел Бар-Наба хойр Иконьд удан бәәҗ. Тедн зөргтәһәр Деед Эзнә тускар цәәлһвр кеҗ. Деед Эзн апостолмудт өвәрц болн онц темдг һарһх чидл өгәд, теднә келсн үг үнн болҗана гиҗ лавлв. 
ACT.14.4	Тер хоорнд хотна бәәрн улс хойр әңгрв. Теднәс нег әңгнь Йудья улсиг дөңнв. 
ACT.14.5	Буру номта улс болн евреймүд эврәннь ахлачнртаһан хамдан негдәд апостолмудыг муурулхар седнә. Тедн апостолмудыг чолуһар цокхар седв. 
ACT.14.6	Энүнә тускар Павел Бар-Наба хойр медчкәд, Луканья һазрт бәәсн Лустр Дербә хотар болн эргнд бәәх хотд орҗ зулв. 
ACT.14.7	Тендән Сән Зәңгән цааранднь цәәлһҗ өгв.
ACT.14.8	Лустр гидг хотнд экәсн төрҗ һарсн өдрәс авн хойр көлнь тәкрсн күн бәәҗ. 
ACT.14.9	Тер күн Павелын келсиг сүзгән өгәд соңсв. Павел терүг хәлән терүнд эдгх иткл бәәсиг медв.
ACT.14.10	– Бос! Көл деерән зогс! – гиҗ Павел чаңһур келв.
ACT.14.10	Иигҗ келхләнь, тер күн босад йовдг болв. 
ACT.14.11	Павелын һарһсн йовдлыг олн-әмтн үзәд Луканьян келәр:
ACT.14.11	– Теңгрәс күүнә дүрстә бурхд бууҗ ирв, – гиһәд хәәкрлдв.
ACT.14.12	Бар-Набад Зүс
ACT.14.13	Хотнас хол биш Зүс бурхна сүм бәәҗ. Тер сүмин гелң болн хотна улс Павел Бар-Наба хойрт тәкл тәкхәр седв. Тегәд тедн Павел Бар-Наба хойрт бухс нерәдхәр, деернь титм өлгәд балһсна үүднд авч ирнә. 
ACT.14.14	Павел Бар-Наба хойр энүг соңсад, деерк хувцан шуулад, олн-әмтн дундаһур гүүһәд иигҗ хәәкрнә:
ACT.14.15	– Залус! Тадн ю кеҗәхмт? Бидн таднла әдл улсвидн. Бидн таднд Сән Зәңг цәәлһхәр ирвидн. Эврәннь шүтән бурхна ормд Әмд Бурхнд итктн. Теңгр, һазр, теңгс һурвиг болн цуг дотрнь бәәсн тоотыг үүдәсн Бурхна тускар бидн таднд цәәлһҗ келҗ өгхвидн. 
ACT.14.16	Бурхн олн-әмтнд урднь эврәннь хаалһар йовх зөв өгчәв. 
ACT.14.17	Бийиннь ач-тусан иигҗ герчлҗ: теңгрәс хур орулад, урһциг элвг-делвг кеһәд, идх-уух хот өгәд, зүркиг байрар дүүргҗ батлв.
ACT.14.18	Иим үг келсн бийнь Павел Бар-Наба хойр улсиг тәкл тәклһнәс әрә гиҗ зогсав. 
ACT.14.19	Цуглрсн улс дунд Антиохин болн Иконин евреймүд ирҗ, апостолмудын келсиг бурушаһад, олн-әмт түкрәд, Павелыг чолуһар шивүлв. Павелыг үкснд тоолад, хотна захд һарһад хайв. 
ACT.14.20	Болв сурһульчнр болхла терүнә цогцин өөр цуглрхла, Павел босад хәрү хотнд одв. Маңһдуртнь Павел Бар-Наба хойр Дербә тал йовцхав.
ACT.14.21	Павел Бар-Наба хойр Дербә гидг хотнд ирәд, Исус Христосин тускар олн-әмтнд цәәлһҗ келҗ медүлв. Эн учрар Христост иткдг сурһульчнр тооһарн икдв. Хәрү һарад Лустр, Иконь, Антиох тал йовв. 
ACT.14.22	Тедн сурһульчнриг Христост иткдгиг улм батлв.
ACT.14.22	– Бурхна орн-нутгт орхин өмн мана хаалһд дала зовлң харһх, – гиҗ тедн келв.
ACT.14.23	Павел Бар-Наба хойр чонҗ болһнд ахлачнр шүүҗ авад, мацг бәрәд, зальврад тедниг итксн Деед Эзнә һарт өгв. 
ACT.14.24	Дарунь апостолмуд Писидья һазрар дәврәд, Пампулья тал ирнә. 
ACT.14.25	Тедн Пергәд Бурхна ном цәәлһҗ келҗ өгәд, цааранднь Аталья тал йовв. 
ACT.14.26	Атальяс һарад, хәрү Антиох тал усар йовв. Урднь тер һазрт тедниг ахнр-дүүнр Бурхнд даалһв. Апостолмуд Бурхна кергиг күцәһәд хәрү ирцхәв. 
ACT.14.27	Павел Бар-Наба хойр Антиохд хәрү ирәд, чонҗин улсиг цуглулад, теднәр дамҗҗ Бурхн ю кесиг, буру номта улсиг Исус Христост иткүлсиг келҗ өгв. 
ACT.14.28	Тенд Павел Бар-Наба хойр Христост иткдг улстаһан удан бәәв.
ACT.15.1	Йудьяс Антиох тал ирсн зәрм улс ахнр-дүүнрән иигҗ сурһв:
ACT.15.1	– Кемр тадн Мошен закаһар эс керчүлхлә, авргдҗ чадшгот.
ACT.15.2	Энүг соңссн Павел Бар-Наба хойр теднлә зүтклдәд, үгин марһлда кев. Тегәд тер хойриг бас Антиохин сүзгтнрлә Ерусалимур илгәҗ. Илгәсн даалһврнь иим: апостолмудас болн чонҗин ахлачнрас селвг сурҗ авх. 
ACT.15.3	Тедн чонҗин даалһврар Ерусалим тал йовад, зууран харһсн Поникин, Шамарьян хотар орад, буру номта улс Исус Христост иткснә тускар цәәлһҗ келҗ өгв. Исус Христост иткдг улст эн зәңг байрта болв. 
ACT.15.4	Павел Бар-Наба хойриг болн теднлә хамдан йовсн улсиг Ерусалимд ирхләнь чонҗин ахлачнр, апостолмуд болн иткдг улс тосч авцхав. Павел Бар-Наба хойрар дамҗад Бурхн ю кесиг тедн цәәлһҗ келҗ өгв.
ACT.15.5	– Ода буру номта улс керчүләд, Мошен закаг күцәдг болһх кергтә, – гиһәд парш багин Исус Христост иткдг улс босад келв.
ACT.15.6	Эн сурврар апостолмуд болн чонҗин ахлачнр хург кехәр цуглрв. 
ACT.15.7	Удан күүндврин хөөн Пётр босад иигҗ келв:
ACT.15.7	– Ахнр-дүүнр! Тадн эс меднт, Бурхн тадна дундас намаг шүүҗ авла. Би буру номта улст Исус Христосин туск Сән Зәңгиг цәәлһҗ келҗ өгв. Тегәд тедн Исус Христост иткдг болв. 
ACT.15.8	Бурхн олн-улсин санан-седклиг медҗ, буру номта улст, маднла әдл Әрүн Сәкүс өгч. 
ACT.15.9	Бурхн теднә мана хоорнд йилһвр кеҗәхш, яһад гихлә, Исус Христост итксәр теднә ухан-седклинь цеврлв. 
ACT.15.10	Тадн мана болн мана өвкнрин эс күцәсн тоотыг сурһульчнрт даалһад Бурх яһад сөрҗәнәт? 
ACT.15.11	Бурхн Христосин үзүлсн хәәрлт дамҗад мадниг аврҗана. Иим кевәр Бурхн буру номта улсиг аврҗана. Терүгинь бидн иткҗәнәвидн.
ACT.15.12	Хургт цуглрсн улс тагчг болад, Павел Бар-Наба хойрин келсиг оньган өгч соңсцхав. Бурхн тер хойрар дамҗҗ өвәрц болн онц темдгүд буру номта улс дунд һарһҗ йовсна тускар тедн келҗ өгв. 
ACT.15.13	Павел Бар-Наба хойр келәд төгсәхләнь, Яков босад иигҗ келв:
ACT.15.13	– Ахнр-дүүнр! Намаг соңстн. 
ACT.15.14	Хамгин түрүнд Бурхн буру номта әмтнд нөкд болад, тедн дундас сурһульчнриг шүүҗ авч гиһәд, Шимон маднд келҗ өглә. 
ACT.15.15	Энүнә тускар әәлдәчнр иигҗ келдг билә: « 
ACT.15.16	Дәкәд Би ирәд Давидин эвдрсн өргә-гериг тосхч өгнәв. Тер өргә-гер эвдрсн бийнь Би терүг шинәс тосхч босхнав. 
ACT.15.17+ACT.15.18	Тиигхлә, Мини болтха гиҗ дуудсн буру номта улс цугтан Деед Эзиг хәәх», – гиҗ энүг урднь медүлсн Деед Эзн келлә. 
ACT.15.19	Тегәд би иигҗ санҗанав: Бурхнд иткхәр шүтсн буру номта улсиг зовал уга, 
ACT.15.20	теднд бичг бичх зөвтәвидн. Бичгтән тедниг шүтәдт нерәдсн хотас бичә идтн, боогдад үксн малын мах, цус бичә амстн, учрх хууляс бийән саглтн гиһәд бичхмн. 
ACT.15.21	Яһад гихлә, бемб өдр балһсн болһнд, евреймүдин хурлмудт, Мошен зака кезәнәһәс авн цәәлһҗ өгдг билә.
ACT.15.22	Апостолмуд болн чонҗин ахлачнр иткдг улсла Антиох тал Павел Бар-Наба хойрта илгәх кү шүүҗ авхар шиидв. Тедн Бар-Себа гидг Йудаг болн Силаг шүүҗ авв. Эн хойр ахнр-дүүнр дунд күндтә улс бәәҗ. 
ACT.15.23	Теднәр иим бичг илгәҗ: «Апостолмудас, чонҗин ахлачнрас болн цуг тана ахнр-дүүнрәс. Антиохин, Сирийин, Киликьян Исус Христост иткдг буру номта улст халун менд илгәҗәнәвидн. 
ACT.15.24	Мана багин улс тадн тал ирәд әмт үүмүләд тадниг зоваҗ гисн зәңг бидн соңславидн. Бидн теднд тиим даалһвр өгсн уга биләвидн. 
ACT.15.25	Тегәд бидн цуглрад, эврәксәсн нег цөөкн кү шүүҗ авад, Павел Бар-Наба хойрла дахулҗ таднур илгәхәр шиидвидн. 
ACT.15.26	Деед Эзн Исус Христосин нернә төлә хәәртә Павел Бар-Наба хойр әмән әрвлсн уга. 
ACT.15.27	Мана бичсиг батлад келхин төлә Йуда болн Силаг бас илгәҗәнәвидн. 
ACT.15.28+ACT.15.29	Шүтәдт нерәдсн хотас бичә идтн, боогдад үксн малын мах, цус бичә амстн, хууляс бийән саглтн. Энүнәс ямаран чигн талдан даалһвр таднд өгшго болҗ Әрүн Сәкүсн болн бидн шиидвидн. Эн бичсн тоотыг күцәхлә, чикәр бәәхит. Тадниг сән бәәхитн йөрәҗәнәвидн».
ACT.15.30	Илгәсн улс Антиохд ирәд, Исус Христост иткдг улсиг цуглулад, бичгән бәрүлҗ өгв. 
ACT.15.31	Урмдта бичгиг умшсн улс байрлв. 
ACT.15.32	Йуда болн Сила әәлдәчнр бәәҗ. Антиохин ахнр-дүүнрт тедн күчтәһәр үг келәд, тер улсин итклиг улм батлв. 
ACT.15.33	Тер хойриг тенд кесг долан хонгт бәәлһҗәһәд, ахнр тедниг йөрәһәд, апостолмуд тал йовулв. 
ACT.15.35	Павел Бар-Наба хойр Антиохд бәәһәд, ахнр-дүүнртәһән хамдан Деед Эзнә тускар олн-әмтнд цәәлһҗ сурһдг билә.
ACT.15.36	– Мана сурһульчнрин бәәсн, урднь Деед Эзнә үг цәәлһҗәсн балһсд эргәд, яһҗ тедн бәәхинь медәд ирхмн, – гиҗ невчк бәәҗәһәд Павел Бар-Набад келв.
ACT.15.37	Тиигҗ келхләнь, Бар-Наба Марк гидг Йоханыг бас дахулхар седв. 
ACT.15.38	Павел болхла терүг авхар седсн уга. Яһад гихлә, өмннь Марк гидг Йохан Исус Христосин тускар цәәлһвр кеҗ йовад, Пампульяд теднәс үлдв. Тер Деед Эзәр дамҗҗ илгәгдсн күцәвриг теднлә хамдан цааранднь кесн уга. 
ACT.15.39	Эн учрар Павел Бар-Наба хойр үгдән багтл уга салв. Бар-Наба Маркиг авад, оңһцд сууһад усар Кипрүр йовла. 
ACT.15.40	Павел болхла Силаг бийдән нөкд авв. Ахнр тедниг Деед Эзнд даалһад, цаһан седклән күртәтхә гиҗ хаалһднь орулҗ йовулв. 
ACT.15.41	Тегәд тер хойр Сирий болн Киликьяд йовад, Исус Христосин ном авсн улсин итклиг батлулҗ өгв.
ACT.16.1	Павел Сила хойр Дербә болн Лустр гидг хойр хотнд ирҗ. Тенд Христост иткдг Тимофей гидг сурһульч бәәҗ. Тимофейин экнь Христост иткдг иудей келнә күүкд күн. Эцкнь болхла грек бәәҗ. 
ACT.16.2	Лустр, Иконьд бәәх сурһульчнр Тимофейин тускар йир сәәнәр келдг билә. 
ACT.16.3	Павел Тимофейиг һазр эргәд, теднлә хамдан йовтха гиһәд, Тимофейд керчлһнә төр күцәв. Эн кергиг тенд бәәсн евреймүдин төлә кев. Яһад гихлә, тедн Тимофейин эцкнь грек күүһинь меддг бәәҗ. 
ACT.16.4+ACT.16.5	Павел, Сила, Тимофей һурвн балһснас балһснур одҗ, Ерусалимин апостолмудын, ахлачнрин шиидврин тускар Христост иткдг улст келҗ өгв. Теднә келсн үг чонҗин итклиг улм батлулҗ, Христост иткдг улсин тоог өдр ирвәс икдүлв.
ACT.16.6	Тедн Пругья, Һалатья һазрмудыг дәврәд һарх болна. Теднд Азийд цәәлһвр кех зөв Әрүн Сәкүсн өгсн уга. 
ACT.16.7	Тиигхлә Мүсья һазрт күрәд, Битүнья һазр тал одхар седхлә, Исусин Сәкүсн Битүнья тал одх зөв бас өгсн уга. 
ACT.16.8	Тегәд тедн Мүсья һазрар йовҗ йовад, Троя гидг балһснур орҗ ирв. 
ACT.16.9	Сөөднь Павелд үзгдл үзгднә:
ACT.16.9	– Македоньд ирәд, маднд дөң бол, – гиһәд нег Македонин залу күн Павелас сурна.
ACT.16.10	Эн үзгдлин хөөн Деед Эзн мадниг Сән Зәңг тархатха гиҗ дуудҗана болһад, бидн тер дарунь Македонь тал йовхар шиидвидн.
ACT.16.11	Бидн Трояс шуудтан Самотрак арлд усар күрәд, маңһдуртнь Неаполь тал һарлавидн. 
ACT.16.12	Тендәсн Македонин Пилип гидг тергүлгч балһснд ирләвидн. Эн балһснд кесг өдртән бәәләвидн. 
ACT.16.13	Бидн бемб өдрлә балһсна захд һарад, һолын хаҗуд мана сансн мөргүлин һазрт ирәд, цуглрсн күүкд улсла күүндләвидн. 
ACT.16.14	Эдн дунд Лидия гидг күүкд күн бәәҗ. Эн Тутыр гидг хотнас улан өңгтә эд хулддг бәәҗ. Лидияг Бурхнд иткдг учрас Деед Эзн Павелын келсиг терүнд илдкәд медүлв. 
ACT.16.15	Тегәд Лидия болн терүнә өрк-бүл уснд кирслгдв. Дәкәд Лидия мадниг герүрн дуудна.
ACT.16.15	– Намаг Деед Эзнд үнндән иткнә гиҗ санҗахла, мини герт орад гиич болтн, – гиҗ келнә.
ACT.16.15	Бидн терүнд иткәд дахад орвидн.
ACT.16.16	Нег дәкҗ бидн мөргүлин орм тал йовҗ йовхла, зуур зарц күүкд күн харһв. Эн күүкд күүнә дотр хар сәкүсн орад, тер иргчиг таадг болв. Энүгәрн тер эврәннь эздүдтән ик олз-ору орулҗав. 
ACT.16.17	Тиигәд эн күүкн Павелыг болн мадниг дахн йовҗ хәәкрв:
ACT.16.17	– Эн улс – Деед Бурхна зарцнр. Эдн таднд яһҗ авргдхиг келҗ өгчәнә.
ACT.16.18	Өдр болһн мадниг дахад, күүкн хәәкрдг болв. Павел дәкҗ тесҗ чадлго, хар сәкүснд закҗ иигҗ келв:
ACT.16.18	– Исус Христосин нерн деерәс энүнәс һар гиҗ чамд закҗанав.
ACT.16.18	Тер дарунь хар сәкүсн күүкнәс һарч одна. 
ACT.16.19+ACT.16.20	Эн учрас иштә күүкнә эздүд олз-оруһан геесән медәд, Павел Сила хойриг бәрәд, Римин һардачнрин өмн балһсна талвңд чирҗ авч ирнә:
ACT.16.19+ACT.16.20	– Эн хойр евреймүд мана балһсиг үүмүлҗәнә. 
ACT.16.21	Римин улс авшго, күцәшго заңшалын тускар цәәлһвр кеҗәнә.
ACT.16.22	Әмтн бас Павел Сила хойриг гемшәнә. Һардачнр болхла Павел Сила хойрин хувцинь тәәләд, модар цокад заквр өгнә. 
ACT.16.23	Эн хойриг үктлнь цокад, түүрмд хайчкна. Харулын ахлачд саг-серггәр эдниг хәләтн гиҗ закна. 
ACT.16.24	Иим заклһ авсн ахлач түүрмин дотрк шишлң бәрәнд тедниг орулад, көлинь цевд тушна.
ACT.16.25	Сөөни өрәллә Павел Сила хойр зальврн бәәҗ Бурхнд магтал дуулна. Бәрәнд бәәсн улс тедниг соңсна. 
ACT.16.26	Генткн һазр чичрәд, бәрәнә ул көндрәд, тер дарунь үүдд секгднә. Тиигхләнь түүрм дотр бәәсн улсин көл тушчасн цевнь сулдад унҗ одна. 
ACT.16.27	Харулын ахлач серәд, үүдд секәтәһинь үзәд, дотрнь бәәсн улс зулад йовҗ одсн гиҗ санад, үлдәрн бийән алхар седнә.
ACT.16.28	– Бийән бичә ал! Бидн цугтан энд бәәнәвидн! – гиһәд Павел чаңһар хәәкрнә.
ACT.16.29	Харулын ахлач герл өгтхә гиҗ закчкад, дотр бәәсн шишлң бәрән тал гүүҗ орна. Павел Сила хойриг үзчкәд, тер чичрәд теднә өмн унна. 
ACT.16.30	Бәрәнәсн тедниг һарһад сурна:
ACT.16.30	– Мини нойдуд! Авргдхин төлә би ода ю кех зөвтәв?
ACT.16.31	Тедн иим хәрү өгнә:
ACT.16.31	– Деед Эзн Исус Христост итк, тегәд чи болн чини өрк-бүл авргдх.
ACT.16.32	Тедн харулын ахлачд болн терүнә өрк-бүлднь Исус Христосин тускар цәәлһҗ келҗ өгв. 
ACT.16.33	Тер сөөднь ахлач Павел Сила хойрин шарх-шавинь уһаҗ өгәд, өрк-бүлтәһән хамдан уснд кирслгдв. 
ACT.16.34	Дарунь тедниг герүрн дуудҗ гиичләд, өрк-бүләрн Бурхнд итксндән икәр байрлна. 
ACT.16.35	Маңһдуртнь Римин һардачнр цергүдиг түүрмүр илгәнә.
ACT.16.35	– Тер улсиг сулдхтн, – гиҗ заквр һардачнр өгнә.
ACT.16.36	– Римин һардачнр тадниг сулдхҗана. Ода эндәс һартн, – гиҗ харулч Павел Сила хойрт келнә.
ACT.16.37	– Мадниг, Римин иргнмүдиг
ACT.16.38	Харулчнр эднә келсн үгиг Римин һардачнрт күргхлә, теднь Павел Сила хойр Римин иргнмүд бәәсинь соңсчкад әәцхәв. 
ACT.16.39	Тер дарунь тедн ирәд, Павел Сила хойрас гемән сурад, түүрмәс сулдхна.
ACT.16.39	– Эн балһснас йовтн, – гиҗ сурна.
ACT.16.40	Павел Сила хойр Лидиян герт ирәд, дүүнртәһән харһад, теднд урмдта үгмүд келәд, эн балһснас йовна.
ACT.17.1	Павел Сила хойр Ампиполь, Аполонья гидг балһсдар орад Тесалокид ирв. Тенд евреймүдин хурл бәәҗ. 
ACT.17.2	Бемб өдрлә хурлур одад, Павел оңдан балһсдт кеснлә әдләр һурвн долан хонгин туршарт Бурхна Бичгин цәәлһвр кенә. 
ACT.17.3	Бурхна илгәсн Аврач зовлңла харһад үкх, дәкәд Бурхн Терүг үкләс әмдрүлх йоста гиҗ цәәлһҗ келҗ өгв.
ACT.17.3	– Мини цәәлһҗ келҗәх Исус – Бурхна илгәсн Аврач, – гиҗ Павел келв.
ACT.17.4	Зәрм евреймүд болн Бурхиг күндлдг олн грекмүд, күндтә олн күүкд улс Павелын келснд иткҗ. Павел Сила хойрта негдв. 
ACT.17.5	Энүнд эс итксн евреймүд үлү үзәд, хар саната улсиг һазаһас цуглулҗ авад балһснд буцлт босхв. Цуглрсн улс Ясона гер тал ирәд, тенд бәәсн Павел Сила хойриг гертәс күчәр һарһхар үүд цокв. 
ACT.17.6	Павел Сила хойриг эс олсн учрар тедн Ясониг болн Исус Христост иткдг дүүнриг балһсна һардачнр тал авч ирәд иигҗ хәәкрлдв:
ACT.17.6	– Эн улс һазр эргәд үүмлдә кеҗәнә. Ода мана балһснд ирлдв.
ACT.17.7	Ясон болхла тедниг гертән тосч авв. Эдн Римин хаана заквриг бурушаһад, Исус Христос гидг хан бәәнә гиһәд келлднә. 
ACT.17.8	Соңсҗасн әмтн болн балһсна һардачнр әәцхәнә. 
ACT.17.9	Ясонас болн ахнрас мөңгәр даавр сурад, һардачнр тедниг сулдхчкна.
ACT.17.10	Сөөд ахнр торл уга Павел Сила хойриг Бэра тал илгәв. Тедн ирәд евреймүдин хурлд орв. 
ACT.17.11	Бэран бәәрн улс болхла Тесалоникин улсас үлүһәр Бурхна үгиг дурлҗ соңсв. Тедн Павелын келсн үгиг оньган өгч соңсад, Павелын келсиг Бурхна Бичглә дүңцүлҗ Павел чик бишинь йилһнә. 
ACT.17.12	Олн евреймүд болн олн күндтә грек күүкд улс, зәрм залус Исус Христост иткдг болв.
ACT.17.13	Тесалоникин евреймүд Павелын йовдлын тускар соңсад, Бэрад ирәд үүмлдә һарһҗ. 
ACT.17.14	Тиим учрас Павелыг ахнр-дүүнр теңгсин эрг тал йовулна. Сила Тимофей хойр Бэрад үлднә. 
ACT.17.15	Павелыг дахсн улс Афинд күрәд, дарунь Бэра тал хәрү ирлднә. Сила Тимофей хойрт шулуһар Павел тал йовтн гисн зәңг авч ирнә.
ACT.17.16	Павел ахнр-дүүнрән күләҗәһәд Афин дотраһар йовхларн, һарар кесн олн бурхд үзнә. Терүнд Павел йир икәр һундрхна. 
ACT.17.17	Тегәд Павел хурлд евреймүдлә, Бурхиг күндлдг улсла болн өдр болһн талвңд харһсн әмтнлә күүндвр кеҗәв. 
ACT.17.18	Нег дәкҗ Павелыг күүндвр кеҗәхлә гүн ухата багин эпикурмуд
ACT.17.18	– Эн «давсн тату» күн әмтнд ю келхәр бәәхмб? – гиҗ зәрмснь сурлдна.
ACT.17.18	– Эн күн талдан орна бурхдын тускар келҗәнә, – гиҗ зәрмснь хәрү өгнә.
ACT.17.18	Тиигн гихнь Павел Исусин болн әмдрллһнә тускар келҗәсн бәәҗ. 
ACT.17.19	Тер кевтән тедн Павелыг Ареопагт
ACT.17.19	– Юн шин номин тускар чи цәәлһвр келҗәхән маднд келҗ өг? 
ACT.17.20	Чини келҗәсн үг йир акад бәәҗ. Ю келҗәхичн бидн медхәр седҗәнәвидн.
ACT.17.21	Афинин бәәрн улс болн тенд бәәсн талдан орна улс шин юмна тускар келхд, шин юмиг соңсхд йир дурта бәәҗ. 
ACT.17.22	Павел ареопагт ирәд, олна өмн зогсад иигҗ келнә:
ACT.17.22	– Афинахн! Тадн бурхдт йир шүтдгиг би үзҗәнәв. 
ACT.17.23	Балһс эргҗ йовад, тана әрүн тоотыг хәләҗәхлә, нег тәвцд «Медгдшго Бурхнд» гиҗ бичәтәг би үзв. Эн тана шүтдг «Медгдшго Бурхна» тускар би таднд цәәлһҗ келҗ өгнәв. 
ACT.17.24	Бурхн делкәг болн дотрнь бәәсн цуг тоотыг үүдәсмн. Тер теңгр һазр хойрин Деед Эзнь һарар тосхгдсн сүмд бәәхш. 
ACT.17.25	Әмтнә дөң Терүнд керг уга. Юңгад гихлә, Эврән олнд җирһл, ки, болн цуг кергтә тоотыг өгчәнә. 
ACT.17.26	Тер Бурхн һазр деер бәәх әмтиг кевтнь негхн күүнәс үүдәв. Һазр деер бәәх улст Деед Эзн җирһх цагинь болн бүүрлх орм күртл йилһҗ өгв. 
ACT.17.27	Әмтн Бурхиг хәәһәд, Терүг олҗ авад, Терүн тал ирәд бәәх санатаһар цугтаһинь күцәв. Юңгад гихлә, Тер оньдинд мана хаҗуд бәәнә. 
ACT.17.28	«Бидн Терүнә күчәр җирһәд бәәнәвидн», «Бидн Терүнәс үүдҗ һарлавидн», – гиҗ тана нег шүлгч энүнә тускар иигҗ келлә. 
ACT.17.29	Тиигәд бидн Терүнәс үүдҗ һарсн болхла, Бурхиг алтнд, цаһан мөңгнд, чолунд, күүнә билг-эрдмәр кесн кегдлмүдт хүврүлх уха зүүхмн биш. 
ACT.17.30	Бурхн кезәңк цага әмтнә медлго кесн тоотан мартхмн. Зуг ода Бурхн олн-әмтнд, альд бәәв чигн цугтаднь килнцтә җирһлән үлдәтхә гиҗ закчана. 
ACT.17.31	Бурхн орчлңгин үнн зарһ кех өдр зааһад, нег Кү шүүҗ авв. Тер Күүһән үкләснь әмдрүләд, цуг олн-әмтнд үзүлв.
ACT.17.32	Үкләс әмдрсн күүнә тускар соңссн зәрм улс наад бәрв. Зәрмнь:
ACT.17.32	– Энүнә тускар дәкәд чамас соңсхм, – гиҗ келлдв.
ACT.17.33	Тиигәд Павел хургас һарад йовна. 
ACT.17.34	Павелын келсиг кесг улс иткнә. Тедн дунд ареопагин гешүн Денис болн Дамарь гидг күүкд күн бас чигн талдан залу улс бәәҗ.
ACT.18.1	Энүнә хөөн Павел Афинас Көринтд одна. 
ACT.18.2	Тенд Павел, Понтд һарсн Әкүль гидг нертә еврейлә харһв. Шидрхн Әкүль Приска гидг гергтәһән Италин орн-нутгас Көринт һарч ирв. Яһад гихлә, Клауд гидг Римин хан цуг Евреймүдт Римәс һартн гиҗ закв. 
ACT.18.3	Тегәд Павел Әкүлин герт одад теднәд үлдәд көдлнә. Яһад гихлә, Әкүль Приска хойр Павелла әдл өргә гер кедг әмтн болв. 
ACT.18.4	Павел бемб өдр болһн хурлд орад, евреймүдт болн грекмүдт Исус Христосин тускар цәәлһҗ келҗ өгәд, тедниг олар үгдән орулхар седҗәв.
ACT.18.5	Сила Тимофей хойр Македоняс ирхлә:
ACT.18.5	– Исус, Бурхна илгәсн Аврач, – гиҗ Павел Йудья улст герчлҗ келнә.
ACT.18.6	Евреймүд Павелын келсиг бурушахла, Павелын тускар му келхлә, Павел хувцна хорманнь шораһинь саҗад келв:
ACT.18.6	– Тадн эврәннь Бурхиг басчанат. Энтн тана гем. Ода би буру номта улс тал йовнав.
ACT.18.7	Павел хурлас һарад, Бурхиг күндлдг Тит Юст гидг нертә күүнә герт ирв. 
ACT.18.8	Крисп гидг нертә хурлын ахлач болн терүнә өрк-бүл Деед Эзнд иткв. Павелын келсиг Көринтин олн улс соңсад, Исус Христост бас иткәд, цугтан уснд кирслгдв.
ACT.18.9	Нег дәкҗ сөөһәр Павелд үзгдл үзгдәд, Деед Эзн иигҗ келнә:
ACT.18.9	– Бичә ә, тагчг бәәлго, номан цааранднь цәәлһҗ келҗ йов. 
ACT.18.10	Би оньдин чамта хамдан бәәнәв, күн чамд хар саншго. Эн балһснд Мини улс олн бәәнә.
ACT.18.11	Павел эн балһснд җил зурһан сардан бәәһәд, Бурхна ном олн-әмтнд сурһв.
ACT.18.12	Тер хоорнд Һалониг Ахья һазрин закрач бәәх цагт евреймүд Павелын келсиг бурушаһад негдҗ авад, Павелыг зарһ кедг герт авч ирәд иигҗ келв:
ACT.18.13	– Мана закаһас талданар олн-әмтнд Бурхиг яһҗ күндлхиг Павел сурһҗана.
ACT.18.14	Павел хәрү өгхәр седҗәхлә, Һалон евреймүдт:
ACT.18.14	– Евреймүд! Таднла һундлта, хар саната йовдл учрсн болхла, би тадниг соңсх зөвтә биләв. 
ACT.18.15	Тана үгмүдин, нердин, тана закана туск кергүдән эврән шиидх зөвтәт. Би тиим зарһ кедгов, – гиҗ келәд, 
ACT.18.16	тедниг зарһин герәс һарһв.
ACT.18.17	Уурлхларн евреймүд хурлын ахлач Состениг бәрҗ авад, зарһ кедг герин өмн цокна. Эн учрсн йовдлар Һалон нам соньмссн уга.
ACT.18.18	Павел Көринтд удан бәәҗәһәд, Приска Әкүль хойриг дахулҗ авад Сирий тал усар йовҗ. Павел йовхиннь өмн Кеңхер балһснд андһар өгәд, толһаннь үсән хәәчлүлв. 
ACT.18.19	Епест ирхләрн, Павел Приска Әкүль хойриг үлдәчкәд, эврән евреймүдин хурлд одад күүндвр кев. 
ACT.18.20	Евреймүд Павелыг бас невчк бәәхиг сурхла, Павел зөв өгсн уга. 
ACT.18.21	Теднлә салҗаһад:
ACT.18.21	– Кемр Деед Эзн зөв өгхлә, би тадн тал дәкн ирхв, – гиһәд Епесәс йовна.
ACT.18.22	Павел Кесәрьяд кермәсн бууһад, Исус Христост иткдг улсла харһчкад, Антиох тал одна. 
ACT.18.23	Павел Антиохд бәәҗәһәд, Һалатья болн Пругья гидг һазрар йовад, Исус Христост иткдг улсин итклиг улм батрулв.
ACT.18.24	Епест Апол гидг нертә еврей ирв. Апол Александрийд һарсн күн бәәҗ. Эн медрлтә күн Бурхна Бичгиг йир сәәнәр меддг бәәҗ. 
ACT.18.25	Тер Деед Эзнә хаалһин тускар соңсад, эврәннь седкләсн Исусин тускар олн-әмтнд цәәлһҗ сурһв. Зуг Йохан уснд кирслснә тускар меддг бәәҗ. 
ACT.18.26	Апол зөргтәһәр евреймүдин хурлд келҗәсиг Әкүль Приска хойр соңсчкад, терүг дуудҗ авад, Бурхна хаалһин тускар тодрхаһар келҗ өгцхәв. 
ACT.18.27	Аполыг цааранднь Ахья һазр тал йовхар седхлә, ахнр-дүүнр тенд бәәсн сурһульчнрт Аполыг тосч автн гисн бичг бичҗ. Апол Ахай һазрт ирәд, Бурхна хәәрлтәр дамҗад Христост иткдг улст ик дөң болв. 
ACT.18.28	Евреймүдлә кесн амн үгин марһанд Исус Бурхна илгәсн Аврач гиһәд Бурхна Бичгәс тер үзүлв.
ACT.19.1	Апол Көринтд бәәсн цагт Павел Һалатья болн Пругья һазрар йовад, Епест ирнә. Тенд нег цөөкн сурһульчнрла харһна.
ACT.19.2	– Христост иткхдән тадн Әрүн Сәкүс авлт? – гиҗ Павел теднәс сурна.
ACT.19.2	– Бидн Әрүн Сәкүснә тускар мел соңсад угавидн, – гиҗ тедн хәрү өгнә.
ACT.19.3	– Юуна төлә тадн уснд кирслгдвт? – гиҗ Павел сурна.
ACT.19.3	– Бидн Йохана сурһсиг дахад, уснд кирслгдвидн, – гиҗ тедн хәрү өгнә.
ACT.19.4	– Килнцтә җирһлән үлдәсн әмтиг Йохан уснд кирслв. Түүнә хөөн ирсн күүнд – Исуст итктхә гиҗ тер евреймүдиг дуудла.
ACT.19.5	Тиигәд тедн энүнә тускар соңсхларн, Деед Эзн Исусин нернә төлә уснд кирслгдлә. 
ACT.19.6	Павел теднә толһад һаран тәвхлә, тедн деер Әрүн Сәкүсн буув. Тедн меддго келәр күүндлдәд, Бурхна тускар келлднә. 
ACT.19.7	Ут турштан тедн арвн хойр шаху күн билә.
ACT.19.8	Павел хурлд орад олн-әмтнлә зөргтәһәр күүнднә. Һурвн сардан хурлд Бурхна орн-нутгин тускар цәәлһәд тер олнд иткүлҗәв. 
ACT.19.9	Зәрм зүткә улс терүнә келсиг итклго, олн дунд Деед Эзнә хаалһиг му келәд бурушацхав. Тиигхлә, Павел тедниг үлдәһәд йовна. Өдр болһн Турана лекц умшдг герт сурһульчнр цуглулад, тер күүндвр кедг болв. 
ACT.19.10	Иигәд хойр җилдән бәәнә. Азийд бәәсн евреймүд болн грекмүд цугтан Деед Эзнә үгиг соңсдг болв.
ACT.19.11	Бурхн Павелар дамҗад өвәрц юм кеҗәв. 
ACT.19.12	Павелын заппу болн альчур гемтә улст күрхлә, тедн гемәсн эдгәд, хар сәкүсн теднәс һардг болв. 
ACT.19.13	Зәрм һазр эргҗ йовсн евреймүд хар сәкүснәс кү сулдхцхав. Тедн Деед Эзн Исусин нерн деерәс тиигхәр седцхәв.
ACT.19.13	– Павелын цәәлһсн Исусин нерн деерәс эн күүнәс һар гиҗ закҗанав, – гиһәд теднә күн болһнь хар сәкүснд келнә.
ACT.19.14	Эднь евреймүдин ах гелң Скевән долан көвүн бәәҗ.
ACT.19.15	– Исусиг би меддв. Павелыг бас меднәв. Тадн кембт? – гиҗ хар сәкүсн сурна.
ACT.19.16	Дотркинь хар сәкүсн эзлсн күн тедниг йир күчтәһәр дәврәд диилнә. Скевән көвүд гертәс шуурха хувцта, шавта һарад зулна. 
ACT.19.17	Энүнә тускар Епест бәәсн евреймүд болн грекмүд медәд әәлднә. Тиигәд одҗ эдн Деед Эзн Исусин нериг күндлдг болв. 
ACT.19.18	Иткдг улсин ик зунь ирәд, олна нүүрт эврәннь хар мөртә йовдлан илдкҗәв. 
ACT.19.19	Урднь илв һарһҗ йовсн зәрм улс эврәннь дегтрмүдән авч ирәд, бас олна нүүрт шатав. Шатасн дегтрмүдин һаруһинь тоолхла, тернь тәвн миңһн цаһан мөңгнд үнлгдв. 
ACT.19.20	Тиигҗ Деед Эзнә ном тарад, энүнд олн күн иткв.
ACT.19.21	Энүнә хөөн Павел Македонь болн Ахья дәврәд Ерусалимд күрхәр шииднә.
ACT.19.21	– Ерусалимд күрснә хөөн би Римд одх седклтәв, – гиҗ тер келнә.
ACT.19.22	Македонь тал тер хойр нөкдән илгәнә. Теднь Тимофей болн Эраст хойр болна. Эврән баахн цагт Азийд үлднә.
ACT.19.23	Тер өдрмүдт Деед Эзнә хаалһ бурушасн ик буцлт болна. 
ACT.19.24	Цаһан мөңгнә дархнч Деметр Артеми
ACT.19.25	– Эн көдлмш мадниг байҗулҗахиг тадн медҗәнт? – гиҗ көдләчнриг болн талдан эрдмчнриг цуглулад тер келнә. – 
ACT.19.26	Тадн Павелыг, энд Епест болн цуг Азийд олн улсиг эврәннь номд орулҗ авсиг бас соңссн болхит. Күүнә кесн шүтән Бурхн биш гиҗ Павел келҗәнә. 
ACT.19.27	Иим зәңг мана кеҗәх көдлмшин чинринь баһрулх биш, нам алдр Артеми гидг шүтәнә сүмин үнинь ген гиҗәнә. Цуг делкән болн Азийин олн әмтнә мөргҗәсн бурхн сүрәһән алдх!
ACT.19.28	Иим зәңг соңссн улс:
ACT.19.28	– Епесин Артеми алдр болтха! – гиһәд һалзурҗ хәәкрлднә.
ACT.19.29	Удл уга балһсн цугтан шуугна. Олн әмтн Македоняс ирсн Павелын Гай болн Аристарх нөкдмүдиг бәрҗ авад, театрур одцхана. 
ACT.19.30	Павел олн әмтнлә күүндхәр седнә, болв сурһульчнрнь терүг хөрнә. 
ACT.19.31	Түүнәс даву бәәрн һазрин йосна зәрм улс, Павелын иньгүд, энүг театрт төрүц бичә одтха гиҗ келүлнә. 
ACT.19.32	Зәрмснь нег юм хәәкрәд, зәрмснь оңгдан юм хәәкрв. Хург үүмҗ одсн бәәҗ. Теднә ик зунь ю хәәҗ ирсән медсн уга бәәҗ. 
ACT.19.33	Александриг һарч иртхә гиһәд евреймүд неклднә. Зәрм улс Александр эн болҗах йовдлыг һардв гиҗәнә. Александр һарч ирәд, һарарн докъя өгәд, олн улсиг тогтнхинь сурна. Эн харсгч үг келхәр седнә. 
ACT.19.34	Болв энүг еврейинь медчкәд, цугтан:
ACT.19.34	– Епесин Артеми алдр болтха! – гиһәд нег дууһар хәәкрҗәнә.
ACT.19.34	Тедн хойр частан хәәкрнә. 
ACT.19.35	Дәкәд балһсна ахлачнрин негнь олн улсиг тогтнулна.
ACT.19.35	– Епесин бәәрн улс, Епес балһсн алдр Артемин сүм болн теңгрәс унсн чолу хадһлҗахиг делкә кевтән меднә эсий? 
ACT.19.36	Энтн бурушаҗ болшго ил юмн. Тадн ода тогтнтн! Адһмта юм бичә һарһтн. 
ACT.19.37	Эн улсиг тадн дахулҗ ирсн бийинь эднәс негнь чигн мана сүмәс хулха кесмн уга. Мана бурхиг муурулсмн уга. 
ACT.19.38	Кемр Деметр болн түүнә көдләчнр кенинь чигн гемшәхәр седҗәхлә, манад зарһин өдрмүд болн йосна улс чигн бәәнә. Тиигәрән ирҗ бурушаҗ чадҗанат. 
ACT.19.39	Кемр таднд ямаран чигн керг бәәхлә, терүг олн улсин хург шиидх йоста. 
ACT.19.40	Эндрк йовдлын ашар мадниг буцлтд орлцвт гиҗ гемшәҗ болҗана. Тиигхлә, бидн бийән мел харсҗ чадшговидн. Яһад гихлә, маднд учр-шалтан уга, – гив.
ACT.19.40	Иигҗ келәд, эн олн улсиг герүрнь йовулна.
ACT.20.1	Буцлт тогтнсна хөөн Павел Исуст иткдг улсиг цуглулҗ авад, тедниг урмдулад мендләд, Македонь тал һарад йовна. 
ACT.20.2	Хаалһдан харһсн Исуст иткдг улсиг бас урмдулад йовв. 
ACT.20.3	Грецд ирәд һурвн сар болна. Павелыг Сирий тал усар йовхин өмн өргнднь евреймүд түүнә тускар нуувчин күүндвр кенә. Түүнәс көлтә Павел Македонь дәврәд хәрү ирхәр шииднә. 
ACT.20.4	Павелыг дахад Бэрас ирсн Пурин көвүн Сосипатр йовв. Тесалоникас Аристарх болн Секүнд, Дербәс Гай, Азийяс Тропим болн Түхк, Тимофей эдн йовлдна. 
ACT.20.5	Түрүләд йовад мадниг Троя балһснд күләҗәв. 
ACT.20.6	Эс искәсн һуйрин сән өдрин хөөн бидн Пилип балһснас кермәр йовад, тав хонад Трояд теднлә негдвидн. Тенд бидн дола хонвидн.
ACT.20.7	Бемб өдр бидн хамдан асхна хот уухар цуглрвидн. Павел цәәлһврин көдлмшән кеҗәлә. Терүг маңһдуртнь йовх учрас иштә хург сөөни өрәл күртл болв. 
ACT.20.8	Мана хурсн деед хорад олн шам шатчав. 
ACT.20.9	Терз деер баахн наста Ютух суула. Павелыг үг келҗәхлә, Ютух үргләд һурвдгч давхрас һазрт унна. Терүг одад көндәхлә, өңгрҗ одсмн бәәҗ. 
ACT.20.10	Павел бууһад, терүн деер өкәһәд теврнә.
ACT.20.10	– Бичә әәтн! – босн йовҗ: – Энтн әмд, – гиҗ келнә.
ACT.20.11	Павел хәрү әмтн цуглрсн хорад орад, өдмг хуһлад иднә. Өрән өмн үгән төгсәһәд Павел цааран йовв. 
ACT.20.12	Баахн көвүн Ютухиг герүрнь әмд-менд авч ирнә. Иим йовдл цугтаһинь йир байрлулна.
ACT.20.13	Бидн кермд сууһад Асыс хотн тал йоввидн. Тенд Павел маднла негдхмн билә. Эн эврән иим зура келә. Яһад гихлә, һазр хаалһар йовхар эн седҗәлә. 
ACT.20.14	Асысд Павел маднла харһад, мана кермд суув. Тиигәд бидн Митулен тал һарвидн. 
ACT.20.15	Тендәс бидн маңһдуртнь цааран йовад, Хөст күрвидн. Бас нег хонад Самост ирвидн, дәкәд нег хонад Мелитд ирвидн. 
ACT.20.16	Павел Ерусалимд күрхәр адһҗ йовсндан, Азийд торшгон төлә, Епес тал йовсмн уга. Тиигәрән тер тәвдгч өдр гидг нәәрлә харһулад ирх саната йовла.
ACT.20.17	Павел Мелитәс әмт илгәһәд, Епест чонҗин ахлачнриг дуудулна. 
ACT.20.18	Тедниг цуглрхла иигҗ келнә:
ACT.20.18	– Намаг Азийд ирәд түрүн өдрәс авн таднла бәәсиг эврән меднәт. 
ACT.20.19	Би номһнар, нүдндән нульмста бәәдләрн Деед Эзнә зарцла әдләр эврәннь көдлмшән күцәвүв. Евреймүдин нуувчин үгцәнәс көлтә би кесг зовлң даавв. 
ACT.20.20	Би гермүдт чигн, һаза йовв чигн, Сән Зәңг цәәлһҗ заалав. Заахларн тус болх тоотыг таднас мел нуусн угав. 
ACT.20.21	Евреймүдт болн грекмүдт килнцтә җирһлән үлдәһәд, Бурхнд нәәләд, мана Деед Эзн Исуст итктхә гиҗ би келләв. 
ACT.20.22	Ода болхла, Ерусалим орхиг нанд Әрүн Сәкүсн заав. Тенд нанла юн болхинь медҗәхшв. 
ACT.20.23	Зуг балһсн болһнд намаг зовлң болн түүрм күләҗәхиг Әрүн Сәкүсн саглҗ зааҗана. 
ACT.20.24	Болв би эврәннь әмән хәәрлҗәхшв. Ода Деед Эзн Исус нанд даалһсн кергиг чиктнь күцәһәд, олнд Бурхна хәәрлтин туск Сән Зәңг күргх санатав. 
ACT.20.25	Таднд Бурхна орн-нутгин тускар цәәлһсн намаг цугтан ода дәкҗ үзшгог би медҗәнәв. 
ACT.20.26	Тер учр деерәс кемр таднас кен чигн күн үкхлә, тертн мини гем биш гиҗ би герчлҗәнәв. 
ACT.20.27	Би таднд әл уга Бурхна бәәсн зуран тускар цәәлһләв. 
ACT.20.28	Күн болһн бийән болн Әрүн Сәкүснә таднд даалһсн улсиг хәләҗ йовтн. Бурхна чонҗин улст килмҗән өгтн. Энүнә төлә Тер Эврәннь Көвүнә улан цус асхла. 
ACT.20.29	Намаг йовхла, тадн тал һалзу чонмуд ирх. Тиигхлә, тедн кениг чигн әрвлш уга. 
ACT.20.30	Тадн дундас чигн сурһульчнриг чик хаалһаснь хаҗилһәд дахулхар седәд, худлахар ном тархах улс бас һарх. 
ACT.20.31	Тиигәд саглҗ бәәтн! Мини һурвн җилдән өдр-сө уга доһлң нульмста таднд келҗ йовсиг бичә марттн. 
ACT.20.32	Би ода тадниг Бурхна болн Терүнә хәәрлтин туск Үгин килмҗд үлдәҗәнәв. Тер тадниг батраһад, Бурхна нерәдәд заасн улсин төлә бәәсн зөөрәсн өгх. 
ACT.20.33	Би кен чигн күүнәс цаһан мөңг, алт чигн, хувц чигн авшгоһар седләв. 
ACT.20.34	Намаг эврән мөңг олад, нанла бәәсн ах-дүүнрән болн бийән теткҗ йовсиг тадн меднәт. 
ACT.20.35	Кесн, күцәсн тоотарн би таднд үлгүр үзүлҗ йовлав. Көдлмш кехләрн бидн түрү-зүдү, мууднь дөңгән күргх йоставидн. Деед Эзнә келсн: «Өгсн авснас буйнта болдмн» гисиг кезә чигн мартхмн биш. 
ACT.20.36	Тиигҗ келн Павел олнла хамдан сөгдәд зальврна. 
ACT.20.37	Цугтан уульн бәәҗ терүг теврәд үмслднә. 
ACT.20.38	Дәкҗ Павел үзгдшго гисн зәңг тедниг дегд гейүрүлв. Павелыг тедн керм күртл үдшәнә.
ACT.21.1	Теднәс салад, бидн теңгст һарад, тустан Көс гидг балһсн тал йоввидн. Маңһдуртнь бидн Родос гидг арлд күрәд, тендәс Патар балһснур йовлавидн. 
ACT.21.2	Тенд бидн Поник тал йовҗах керм олҗ авад, цааран һарвидн. 
ACT.21.3	Бидн Кипр давад, арлыг өмн бийәснь эргәд Сирий тал йоввидн. Тирд бидн зогсад, кермд йовсн ацаһан буулһх биләвидн. 
ACT.21.4	Тенд Исусин сурһульчнриг хәәһәд олҗ авад, теднлә харһад, бидн дола хонвидн. Әрүн Сәкүснә күчәр Павелыг Ерусалимд бичә йовтха гиҗ тедн келҗәв. 
ACT.21.5	Болв цаг ирхлә, бидн цааранднь йоввидн. Мадниг сурһульчнр кевтән теднә гергд болн үрдүднь балһснас үдшәв. Эрг деер бидн сөгдәд сууһад мөргвидн. 
ACT.21.6	Бидн нег-негнләһән мендлдәд, кермдән сууцхавидн. Тедн болхла герүрн хәрцхәв.
ACT.21.7	Тирәс бидн Птолемьяд ирвидн. Тенд бидн ах-дүүнрләһән харһад өдртән бәәввидн. 
ACT.21.8	Маңһдурк өдр тендәс Кесәрья тал йовад, долан нөкдмүдин негнднь, Сән Зәңг тархадг Пилипин герт бәәввидн. 
ACT.21.9	Пилипд мордад уга әәлдәч дөрвн күүкн бәәҗ. 
ACT.21.10	Мадниг тенд нег цөөк хонхла, Йудьяс әәлдәч Хагап ирнә. 
ACT.21.11	Тер мадн тал өөрдәд, Павелын бүс авад, эврәннь көл-һаран бооһад:
ACT.21.11	– Әрүн Сәкүсн иигҗ келҗәнә: «Ерусалимин евреймүд эн бүсин эзиг бас иигҗ бооһад буру номта улст өгчкх», – гиҗ келнә.
ACT.21.12	Тиигҗ келсиг соңсхларн, бидн болн тенд бәәсн улс Павелыг Ерусалим тал бичә одтха гиҗ ээрвидн. 
ACT.21.13	Болв Павел иигҗ хәрү өгнә:
ACT.21.13	– Тадн яһад ууляд, мини зүрк шарклулҗанат? Ерусалимд би Деед Эзн Исусин нернә төлә бийән күлүлх биш үкхдән белмб, – гинә.
ACT.21.14	Павел эврәннь шиидврән нег мөсләд авчксинь медәд, бидн дәкҗ терүг ээрдгән уурад:
ACT.21.14	– Цугнь Деед Эзнә күсләр күцтхә, – гиҗ келҗәввидн.
ACT.21.15+ACT.21.16	Түүнә хөөн хаалһд бийән белдәд бидн Ерусалим тал йоввидн. Маднла хамдан Кесәрьяс зәрм сурһульчнр йовцхав. Тер мадниг Мнасна герт дахулҗ авч ирв. Кипр арлас ирсн Мнасн кезәнә Христосин сурһульч болсн бәәҗ.
ACT.21.17	Ерусалимд ахнр-дүүнр мадниг сәәнәр тосв. 
ACT.21.18	Маңһдуртнь бидн Павелта Яков тал одвидн. Тенд цуг чонҗин ахлачнр бәәҗ. 
ACT.21.19	Павел теднлә мендләд, Бурхн терүнә церглтәр дамҗад буру номта улст ю кесинь тодрхаһар келҗ өгв. 
ACT.21.20	Тедн Павелыг соңсад, Бурхиг туурулна.
ACT.21.20	– Ах Павел, ода миңһәд шаху евреймүд Христост иткҗәнә. Цугтан эдн үнн седкләсн зака харсҗана. 
ACT.21.21	Чи буру номта улс дунд бәәх евреймүдт, Мошен зака бичә төртән автха гиҗ теднд келҗ өгвч. Дәкәд чи үрдән бичә керчүлтхә, мана заң-авъясиг бичә бәртхә гиҗ селвг өгәд йовҗич. 
ACT.21.22	Бидн яахмб тиигәд? Тедн чамаг ирсиг эрк биш соңсх. 
ACT.21.23	Ода мана селвг ав. Мадн дунд андһар өгсн дөрвн күн бәәнә. 
ACT.21.24	Тедниг авад, бийән цеврлһнә керг күцә. Теднә ормд мөңгинь өгәд, толһаннь үсән авхулад таахрулхла, сән болх. Тиигхлә, чини тускар һарсн зәңг худл болад, чамаг закаһар бәәхиг цугтан үзх. 
ACT.21.25	Буру номта улсин итклин тускар бидн теднд эврәннь шиидврән бичләвидн. Тедн шүтәдт нерәдсн хотас, цуснас амсшго, боогдад үксн малын мах идшго, учрх хууляс саглх йоста, – гиҗ чонҗин ахлачнр Павелд келцхәв.
ACT.21.26	Маңһдуртнь Павел эн улсиг дахулад, теднлә хамдан килнцәс цеврлнә. Дарунь Павел һол сүмд орад, кезә цеврлт чилх, кезә күн болһна төлә тәвц тәвгдхинь гиҗ цәәлһҗ өгнә.
ACT.21.27	Килнцәс цеврлснә доладгч өдртнь Азийин нег цөөкн евреймүд Павелыг сүмд үзнә. Тедн әмтиг түкрәд, Павелыг бәрҗ авв.
ACT.21.28	– Израилин улс, дөң болтн! Эн күн мана улсин өмнәс, мана Закана өмнәс эн сүмин өмнәс ном эргндән тархаҗ йовна. Ода болхла мана һол сүмд грекмүд дахулҗ ирәд, терүг бузрдв, – гиҗ тедн хәәкрцхәв.
ACT.21.29	Өмннь тедн Павелыг Епес балһсна ирсн Тропимла хамдан балһснд йовсинь үзәд, терүг һол сүмд дахулҗ одв гиҗ санҗаҗ. 
ACT.21.30	Балһсн кевтән үүмәд бәәв. Әмтн гүүлдҗ ирв. Павелыг бәрәд һол сүмәс чирҗ һарһад, үүдинь хаачкна. 
ACT.21.31	Тедн Павелыг алхар седҗәлә. Болв Ерусалим кевтән үүмҗәх зәңг Римин цергин ахлачд күрнә. 
ACT.21.32	Тер ахлач цергин ахмдмуд нег цөөкн церг дахулҗ авад олн әмтн цуглрсн һазр тал одна. Аашсн ахлач болн цергүдиг үзчкәд, Павелыг тедн цокдган уурв. 
ACT.21.33	Цергин ахлач Павел тал өөрдәд, терүг бәрәд, хойр цевәр цевлх заквр өгнә. Ахлач әмтнәс эн ю-күүһинь, ю кесинь сурна. 
ACT.21.34	Олн цуглрсн һазрт негнь нег үг келәд хәәкрнә, наадк улснь талданар келәд хәәкрцхәнә. Тиим бәәдлд юн учрснь медҗ чадад Павелыг цергин бәәшңд орултха гисн заквр ахлач өгнә. 
ACT.21.35	Тедн шатар йовхларн, Павелыг һар деерән өргв. Тедү дүңгә олн улс шуугад, йовх хаалһ өглго бәәв.
ACT.21.36	– Алхмн энүг! – гиҗ тедн дахад хәәкрлдв.
ACT.21.37	Цергүд Павелыг бәәшң тал авч йовхар седв, болв тернь ахлачас иигҗ сурна:
ACT.21.37	– Танас нег юм сурҗ болхий? – гинә.
ACT.21.37	– Чи, грек келәр келҗ чаддвчи? – гиҗ тер сурна, – 
ACT.21.38	Тиигхлә, чи одахн Египетәс ирәд, буцлт кеһәд, эҗго һазрур дөрвн миңһн алачнриг дахулсн күн биш болҗанчи?
ACT.21.39	– Би Киликьян Тарс балһсна еврейв. Нертә балһсна иргмб. Олн улсла күүндх зөв нанд өгтн.
ACT.21.40	Ахлачас зөв авад, Павел шат деер зогсад олн әмтиг тагчгртха гисн докъя һарарн өгнә. Әмтн төвкнәд тагчгрхла, Павел еврей келәр келнә.
ACT.22.1	– Эцкнр, ахнр-дүүнр! Бийән харсх үг нанд өгтн.
ACT.22.2	Терүг еврейин келәр келҗәхиг соңсчкад, тедн оньган өгцхәв.
ACT.22.3	– Би еврейв. Киликьян Тарс балһснд һарлав. Болв Ерусалим балһснд өсәд бослав. Мана эцкнрин закана туск гүн сурһуль Гамалилас авлав. Тадниг эндр бийән Бурхнд нерәдснлә әдләр би урднь тиигҗ йовлав. 
ACT.22.4	Исусин номиг дахад йовсн улсиг би үктлнь көөһәд зовадг биләв. Залус болн гергчүд бәрҗ авад бәрәнд бәрүлүв. 
ACT.22.5	Энүнә герчнр ода – ах гелң болн Деед хург кевтән. Дамаскд бәәх ахнрт нерәдсн бичг би теднәс авлав. Тиигәд би тиигәрән одад, тер улсиг бәрәд күләд, Ерусалим тал засглхар, авч ирхәр йовлав.
ACT.22.6	Һал үдлә мини хаалһдм Дамаскд күрч йовхлам, генткн теңгрәс күчтә герл асад, намаг герлткв. 
ACT.22.7	Би һазрт унн келҗәх ду соңсв: «Шаул, Шаул! Яһад чи Намаг көөһәд йовнач?» 
ACT.22.8	«О, Деед Эзн, кенвчи?» – гиҗ би сурлав. «Би Назаретин Исусв. Чи Намаг көөҗ йовнач», – гиҗ тер хәрү өглә. 
ACT.22.9	Нанла хамдан йовсн улс бас герл үзлә. Болв Нанд келҗәсн дууг тедн соңссн уга. 
ACT.22.10	«О, Деед Эзн, яахмб ода?» – гиҗ би сурв. «Босад Дамаск ор. Тенд чамд ю кехинь йилһәд келх», – гиҗ Деед Эзн келнә. Күчтә герл мини нүдиг цәәлһчкв. 
ACT.22.11	Мини нөкдмүд намаг һарасм авад, Дамаскур көтләд ирв. 
ACT.22.12	Тенд нан тал Хананий гидг нертә күн ирнә. Закаг цеврәр бәрдгтнь тенд бәәсн евреймүд цугтан терүг күндлдг бәәҗ. 
ACT.22.13	Нан тал өөрдәд Мини хаҗуд тер зогсад иигҗ келлә: «Шаул, ахм, нүдндчнь харан ортха!» Тер кемләнь би үздг болад, нанд үг келсн күүг үзв. « 
ACT.22.14	Мана өвкнрин Бурхн чамаг шүүҗ авч. Чи Терүнә санан-седклиг меддгәр, үннч Күүг үздгәр, Түүнә эврән келсн үгинь соңсдгар шүүҗ авв. 
ACT.22.15	Эврән үзсн, соңссн тоотарн олн улст герч болхич. 
ACT.22.16	Бичә уд! Босад уснд кирслгдәд, килнцән бийәсн һарһад, Деед Эзн Исусин нер дууд», – гив. 
ACT.22.17	Дәкәд би Ерусалимур хәрҗ ирв. Энд һол сүмд мөргүл кеҗәхлә, нанд үзгдл үзгдв. 
ACT.22.18	Би Деед Эзиг үзв. Тер нанд иигҗ келв: «Ерусалимас шулуһар йов. Энд Мини тускар келсн чини герчллһиг эдн учртан авшго», – гив. 
ACT.22.19	Тиигхлә би: «Эн улстн намаг хурлмуд эргәд, Танд итксн улсиг гүвдәд бәрҗ йовсиг меднә. 
ACT.22.20	Чини герч Степана цусн асхрҗасн цагт би тенд зогсҗалав. Би тиим йовдл тавлад, алачнрин хувц манҗалав», – гив. 
ACT.22.21	Тиигәд Деед Эзн нанд: «Йов! Би чамаг холд буру номта улс тал илгәхв», – гив.
ACT.22.22	Иигҗ келҗәтл олн улс Павелыг оньһҗ соңсҗала. Зуг сүүлин үгин хөөн тедн шуугад хәәкрцхәв.
ACT.22.22	– Уга кетн энүг һазр деерәс! Әмд бәәх йосн уга! – гив.
ACT.22.23	Тедн хәәкрлдәд, эврәннь хувцсан тәәлҗ хайлдад, шора цацлдв. 
ACT.22.24	Павелыг цергин бәәшңд орултха гисн заквр цергин ахлач өгнә. Дәкәд терүг малядад, олн улс юн учрар энүнд дурго болҗахинь сурвр кехиг бас закна. 
ACT.22.25	Павелыг цокхар седәд күлхлә, тер хаҗудан зогсҗасн цергин ахмд келнә:
ACT.22.25	– Зарһ кеһәд уга бәәҗ Римин иргниг гүвдҗ болдви?
ACT.22.26	Цергин ахмд келсинь соңсад, ахлачд одад зәңглнә.
ACT.22.26	– Тадн юн гидг юм һарһҗахмт? Энтн Римин иргн бәәҗ, – гиҗ тер келнә.
ACT.22.27	Ахлач Павел тал ирәд сурна:
ACT.22.27	– Чи йосндан Римин иргн болҗахмбчи?
ACT.22.27	– Э, э, – гиҗ тернь хәрү өгнә.
ACT.22.28	Тиигхлә, ахлач:
ACT.22.28	– Римин иргн болхин төлә би йир ик мөңг өгләв, – гиҗ келнә.
ACT.22.28	– Би болхла тиимәр төрҗв, – гиҗ Павел хәрү өгнә.
ACT.22.29	Терүнәс сурлһ авх улс, тер дарунь йовҗ одна. Римин иргниг цевд бәрсндән ахлач бас әәмсв. 
ACT.22.30	Маңһдуртнь ахлач Павелыг цевәс сулдхад, юн учр деерәс евреймүд энүг гемшәҗәхинь медхәр седнә. Энүнә төлә тер ах гелңгүдиг болн Деед хург цуглулна. Дарунь Павелыг орулад, теднә өмн зогсана.
ACT.23.1	– Ахнр-дүүнр! Эндр өдр күртл мини ухан-седкл Бурхна өмн цевр, – гиҗ Павел цуглрсн улсиг хәлән бәәҗ келнә. 
ACT.23.2	Ах гелң Хананий Павелыг амарнь цоктха гиҗ Павелын хаҗуд зогсҗасн күүнд закна.
ACT.23.3	– Бурхн чамаг бийич цокх. Һазаһасн чи цаһалһсн эрслә әдлч. Закаһар болхла, чи нанд зарһ кех йостач. Болв намаг цоктха гиҗ зөв өгәд, терүгән эврән эвдҗәнәч, – гиһәд Павел келнә.
ACT.23.4	– Бурхна ах гелңгиг му келҗәнәч, – гиҗ Павелын хаҗуд зогсҗасн улс келнә.
ACT.23.5	– Ахнр-дүүнр! Би терүгитн ах гелң гиҗ медсн угав. «Эврәннь улсин һардачиг бичә му кел», – гиҗ Бурхна Бичгт бичәтә бәәнә, – болҗ Павел хәрү өгнә.
ACT.23.6	Зәрм улс цадукмуд бәәсинь, зәрмнь паршмуд бәәсинь Павел меддг бәәҗ. Тиигәд Деед хургт тер чаңһар иигҗ келнә:
ACT.23.6	– Ахнр-дүүнр, би парш багин күмб. Мини өвкнр бас тиим улс. Үксн улс әмдрәд ирдгт иткснәс иштә ода мини зарһим кеҗәнә.
ACT.23.7	Терүг иигҗ келлһнлә паршмуд болн цадукмуд дунд ик зүтклдән болад, Хургин улс хойр әңгрнә. 
ACT.23.8	Үксн улсин әмдрлтд Сәкүсн чигн, Бурхна элч чигн бәәнә гиһәд паршмуд келцхәв. Цадукмуд болхла энүнд иткҗәхш. 
ACT.23.9	Эднә шууган өсәд ирв. Зәрм ном цәәлһәчнр (парш багин гешүд) бослдад, эврәннь ухан-седклән келлдв:
ACT.23.9	– Бидн эн күүнәс нег чигн му юм үзҗәхшвидн. Эн күүнлә сәкүсн эс гихлә, Бурхна элч күүндҗәхлә яһнат?
ACT.23.10	Улсин зүтклдән дегд икдәд ирхлә, ахлач Павелыг шуучад авч одхас әәһәд, бәәшңд орултха гиҗ эврәннь цергүдт закв. 
ACT.23.11	Сөөднь Павел тал Деед Эзн ирәд иигҗ келнә:
ACT.23.11	– Юунас чигн бичә ә! Ерусалимд Мини тускар герчлснлә әдләр Римд бас чи үгән келхич.
ACT.23.12	Маңһдуртнь зәрм евреймүд цуглрад Павелыг эс алтл, хот идлго, унд уулго бәәх болҗ андһар тәвнә. 
ACT.23.13	Энүнд дөч даву күн орлцв. 
ACT.23.14	Тедн гелңгүдт болн медәтнрт күрәд иигҗ келцхәнә:
ACT.23.14	– Бидн Павелыг эс алтл нег чигн умш келндән тәвшговидн. 
ACT.23.15	Тадн Деед хургла хамдан цергин ахлачиг сурад, терүнә керг тодрхаһар медхин төлә Павелыг бий талан дуудхит. Бидн болхла бийән белдҗ авад, терүг таднд күртл алхвидн.
ACT.23.16	Эн нуувчин күүндврин тускар Павелын зе көвүн медҗ. Тер бәәшңд орад, Павелд медсән келҗ өгнә. 
ACT.23.17	Павел цергин ахмдыг дуудҗ авад келнә:
ACT.23.17	– Эн көвүг ахлачд күргтн. Эн терүнд нег зәңг соңсххар бәәнә, – гив.
ACT.23.18	Көвүг ахлачд күргнә.
ACT.23.18	– Бәрәнд бәәх Павел намаг дуудад, эн көвүг таднд күргтхә гиҗ сурв. Эн нег зәңг танд келхәр бәәнә, – гив.
ACT.23.19	Ахлач көвүг һараснь көтләд, хооран һарад сурна:
ACT.23.19	– Чи ю келхәр седләч нанд?
ACT.23.20	– Евреймүдин толһачнр маңһдур Павелыг Деед хург тал авч иртхә гиҗ сурхар седҗәнә. Тиигхләрн терүнә тускар тодрхаһар медхәр седсн болх. 
ACT.23.21	Зуг Та тедниг бичә итктн. Терүг бәрҗ алхар дөч һар күн бултад күләҗәнә. Павелыг эс алтл тедн хот эдлшго, унд уушго болҗ андһар тәвҗ. Тедн белн бәәнә, зуг тана шиидвриг күләҗәнә.
ACT.23.22	– Ода нанд келсән дәкҗ бичә күүнд соңсх, – гиҗ закад, ахлач көвүг йовулна.
ACT.23.23	– Харңһурад йисн час давхла, Кесәрья тал йовх хойр зун цергч, далн мөртә цергч, хойр зун саадгта цергч бел кетн. 
ACT.23.24	Павелд унх мөрд белдтн. Энүг эрүл-менд закрач Феликст эрк биш күргтн, – гиҗ ахлач эврәннь хойр цергин ахмдт дуудҗ авад закна.
ACT.23.25	Эн иим бичг бичнә: « 
ACT.23.26	Клауд Лусья эркн күндтә закрач Феликст. Менд бәнт? 
ACT.23.27	Эн күүг евреймүд бәрҗ авад алхар седҗәҗ. Би эврәннь цергүдтәһән цаглань ирәд энүг харсҗ авв. Эн күн Римин иргн бәәҗ. 
ACT.23.28	Юунд энүг бурушаҗахинь медхәр седәд, би Деед хургт дахулҗ ирв. 
ACT.23.29	Евреймүд эн күүг эврәннь заканас иштә бурушаҗана. Болв бәрәнд бәрх эс гихлә алх дүңгә гем энүнд мел уга. 
ACT.23.30	Энүг алхар седәд нуувч йовдл белдҗәхинь медәд, би тер дарунь Тан тал йовулҗанав. Эн күүг бурушахар седҗәх улст эврәннь ухан-седклән танд күргтхә гиҗ заклав».
ACT.23.31	Ахлачин заквр күцәхәр цергүд Павелыг дахулад, сөөһәр Антипатр хотн тал ирнә. 
ACT.23.32	Маңһдуртнь мөрн цергүдтә хамднь Павелыг цааранднь йовулна. Йовһар йовсн цергүд болхла бәәшң талан хәрҗ ирцхәнә. 
ACT.23.33	Кесәрьяд ирн мөрн цергин улс закрачд бичг өгәд, Павелыг үлдәнә. 
ACT.23.34	Закрач бичгиг умшад, Павелас альк һазра күнвт гиҗ сурна. Павелыг Киликья гидг һазраһинь медәд иигҗ келнә:
ACT.23.35	– Чамаг бурушаҗах улс ирхлә, би кергиг хәләхв, – гиһәд Павелыг Херодын бәрсн бәәшңд бәртхә гиҗ закна.
ACT.24.1	Тавн хонг давсна хөөн ах гелң Хананий медәтнртә Тертул йос меддг күүнлә Кесәрьяд ирәд, Павелыг юунд бурушахар седҗәхән закрачд медүлнә. 
ACT.24.2	Павелыг авч ирхлә, Тертул терүнә буруһинь илдкв:
ACT.24.2	– Эркн күндтә закрач Феликс! Тана цецн һардврар мана орн-нутг төвкнүн бәәһәд, олн әмтнә җирһл ясрхин төлә Та олн сән йовдлмуд һарһҗанат. 
ACT.24.3	Бидн танд ханлтан өргҗ темдглҗәнәвидн. Тиигәд әрүн седкләсн Таниг күндлҗәнәвидн. 
ACT.24.4	Таниг уданд цуцрашгон төлә ода мана ахрар келхиг соңсхитн би эрҗәнәв. 
ACT.24.5	Эн күн тогтун бәәдл эвдәд, цуг делкәд евреймүдин буцлт харсад йовсинь меднәвидн. Деернь болхла, Назара гиҗ нерәддг багиг һардҗана. 
ACT.24.6	Нам мана һол сүмиг бузрдахар седв. Тиигәд бидн энүг бәрҗ авлавидн. 
ACT.24.8	Энүнәс сурлһ авад, буру йовдл һарһсинь бидн чикәр темдглсиг Та эврән үзхит. 
ACT.24.9	Келсн тоот мел үнн гиҗ бурушаҗах евреймүд дөңнә.
ACT.24.10	Феликс закрач Павелд үг келх зөв өгнә. Павел эврәннь харсгч үгән иигҗ келнә:
ACT.24.10	– Олн җилд эн орн-нутгт Та зарһч болҗ йовхитн би меднәв. Тиигәд Тана нүүрт бийән харсад нег цөөкн үг келхдән би байрлҗанав. 
ACT.24.11	Арвн хойр хонг өмн би Бурхнд мөргхәр Ерусалимд одлав. 
ACT.24.12	Намаг бурушахар седҗәх улс һол сүмд күүнлә зүткҗәхим, эс гихлә хурлмудт, балһснд буцлт кеҗәсим бәрҗ авсн уга билә. Терүг Та эврән медҗ чадҗанат. 
ACT.24.13	Ода намаг гемшәхәр келҗәх тоотан эднтн бәрмтг зааҗ лавлҗ чадшго. 
ACT.24.14	Би болхла өвкнрин Бурхнд шүтәд, евреймүдин чик биш гиҗ тоолҗах хаалһар дахҗ йовнав. Заканд болн әәлдәчнрин дегтрмүдт бичгдсн тоотынь би иткҗәнәв. 
ACT.24.15	Бурхн Зака күцәдгинь чигн, Зака эвддгинь чигн әмдрүлх гиҗ, эн улсла әдл би бас нәәлҗәнәв. 
ACT.24.16	Тер учрар Бурхна нернд олн улсин өмн би эврәннь ухан-седклән, бийән цеврәр бәрх санатав. 
ACT.24.17	Би Ерусалимас йовад цөөкн җил давсн хөөн хәрү ирв. Тиигхләрн түрү-яду улст мана әмтнәс цуглулсн мөңгәр дөң күргәд, Бурхнд бәрц бәрхәр би ирләв. 
ACT.24.18	Һол сүмд мөргүл кеһәд, бийән цеврлҗәхлә, намаг бурушахар седсн улс тенд бәрҗ авв. Йос-җурм эвддг улс нанта уга билә. 
ACT.24.19	Болв тенд Азийин евреймүд бәәлә. Кемр тедн намаг гемшәхәр седҗәсн болхла, ода тедн нааран ирәд гемшәх йоста. 
ACT.24.20	Эс гихлә, Деед хургт ямаран гем нанд бәәсиг энд бәәх улс Танд келҗ өгтхә. 
ACT.24.21	Мини буру хәәкрәд келсн үгдм бәәввзә. Намаг үксн улс әмдрүлдгиг итксн төләд зарһ кеҗәнә гиҗ келснд болхий?
ACT.24.22	Феликс эн Хаалһин тускар сәәнәр меддгтән зарһан зогсав.
ACT.24.22	– Цергин ахлач Лусья ирхлә, би чини төрәр шиидвр һарһнав, – гиҗ Феликс келнә.
ACT.24.23	Павелыг бәрәнд бәрҗәтн гиҗ цергчд заквр тер өгнә. Зуг Павелыг невчк сулдхвртаһар бәрәд, үр-иньгүднь терүнд килмҗән өгч туслдгар бәртн, – гиҗ келнә.
ACT.24.24	Цөөкн өдр давхла Феликс Друзил гидг еврей гергтәһән ирнә. Тер Павелыг авхулна. Феликс терүг икңкнь Исус Христост иткҗәхинь медхәр седнә. 
ACT.24.25	Павел терүнд чик седклтә бәәдлин, бийән бәрлһнә болн болх зарһин тускар келнә. Иим күүндвр Феликсиг әәлһнә.
ACT.24.25	– Эндр болҗана! Нанд сул цаг учрхла, Би чамаг дәкәд бас дууднав, – гиҗ тер келнә.
ACT.24.26	Феликс Павелыг авлһ өгх гиҗ санад, дару-дарунь терүнә ардас илгәһәд күүндҗәв. 
ACT.24.27	Хойр җил давна. Феликсин ормд Порк Пест орна. Болв евреймүдт сән нүднд үзгдхәр Феликс Павелыг бәрәнд үлдәнә.
ACT.25.1	Пест ям дааһад һурвдгч хонгтан Кесәрьяс Ерусалим орна. 
ACT.25.2	Ерусалимд ах гелңгүд, евреймүдин толһачнр Павелыг бурушаҗахан терүнд келцхәв. 
ACT.25.3	Пестиг тедн яһад болв чигн теднә сурвр күцәһәд, Павелыг Ерусалим тал һарһтха гицхәв. Эврән бийснь болхла, хаалһдан терүг алхар седнә.
ACT.25.4	– Павел Кесәрьяд бәәнә, би удлго бас тенд күрхв. 
ACT.25.5	Кемр тер күн му йовдл һарһсмн болхла, тана ахлачнр нанла хамдан тиигәрән одад, юуһар бурушаҗахинь келҗ өгтхә, – гиҗ Пест хәрү өгнә.
ACT.25.6	Тенд нәәмн-арвн хонгтан хамдан бәәһәд, Пест Кесәрья тал хәрү ирнә. Маңһдуртнь Пест зарһ эклнә, Павелыг орулҗ авч иртхә гисн заквр өгнә. 
ACT.25.7	Павелыг авч ирнә. Ерусалимас ирсн евреймүд Павелыг дааврта төрмүдәр гемшәв. Болв терүгән лавлҗ чадсмн уга. 
ACT.25.8	Дарунь Павелд бийән харсх үг өгцхәв.
ACT.25.8	– Би еврейин закаг чигн, Һол сүмиг чигн, Римин хаана өмнәс чигн эвдх йовдлмуд һарһсн угав, – гиҗ Павел келнә.
ACT.25.9	Пест евреймүдт таасгдхар седәд Павелас иигҗ сурна:
ACT.25.9	– Чамаг Ерусалимд одад бурушасн төрмүдәр зарһ кехд зөв өгчәнч? Зарһ би кехв.
ACT.25.10	– Би Римин хаана зарһд орҗанав. Тиигәд мини керг энд хаһлгдх йоста. Намаг евреймүдт му юм эс үзүлсиг тадн эврән сәәнәр меднәлмт. 
ACT.25.11	Кемр би закаг эвдәд алх дүңгә йовдл һарһсмн болхла, би үкхдән белмб. Болв кемр евреймүдин гемшәлһн буру болхла, нег чигн күн намаг теднд өгч чадшго. Би Римин хаана зарһ болтха гиҗ некҗәнәв.
ACT.25.12	Эврәннь нөкдмүдтәһән селвлцәд Пест келнә:
ACT.25.12	– Чи Римин хаана зарһ некҗәхлә, терүн тал йовулгдхич.
ACT.25.13	Цөөкн хонг давсна хөөн Кесәрьяд Пест тал Агрипп хан Берниктәһән мендлхәр ирнә. 
ACT.25.14	Энд тедн кесг өдр бәәнә. Пест хаанд Павелын кергин тускар келнә.
ACT.25.14	– Энд, Феликсин үлдәсн күн бәрәнд бәәнә. 
ACT.25.15	Намаг Ерусалимд одхла, еврейин ах гелңгүд болн теднә медәтнр юуһар бурушаҗахинь келҗ өгцхәв. Тедн эн күүнә зарһ кетхә гиҗ неклә. 
ACT.25.16	Тиигхд би теднд зөв буруһинь йилһлго бәәҗ засглх, дәкәд бийән харсх зөв өглго шиидвр авна гисн, Римин авъясла ирлцҗәхш гиһәд цәәлһҗ өгләв. 
ACT.25.17	Тедн нааран ирв. Би тер дарунь маңһдуртнь зарһ эклләв. Тиигәд тер күүг нааран авч иртхә гиләв. 
ACT.25.18	Павелыг гемшәхәр седҗәсн улс, мини сансар, нег чигн буру һарһсн йовдл зааҗ чадсмн уга. 
ACT.25.19	Тедн шаҗна туск төрәр, бас үксн Исусин тускар зүтклдв. Павел Терүг әмд бәәнә гив. 
ACT.25.20	Эн кергәр би ямаран шиидвр авхан медҗ чадад бәәвв. 
ACT.25.21	Павелыг Ерусалимд одад зарһан келһүлхмн болвза гиһәд сурв. Павел бийән бәрәнд бәрәд, Римин хаана зарһ некв. Тиигәд би: «Энүг Римин хан тал йовултл түүрмд бәртн гиҗәнәв».
ACT.25.22	– Би эврән эн күүг соңсхар седләв, – гиҗ Агрипп Пестд келнә.
ACT.25.22	– Маңһдур соңсхич, – гиҗ Пест хәрү өгнә.
ACT.25.23	Маңһдуртнь Агрипп хан болн Берникә хатнтаһан зарһин герт сүртә өргмҗтә кевәр орҗ ирв. Терүнлә хамдан балһсна ахлачнр болн дәәчнрин хамгин нертәнь ирцхәв. Пестин закврар Павелыг орулҗ авч ирнә.
ACT.25.24	– Агрипп хан! Энд суусн гиичнр! Тадна өмн зогсҗах күүг Ерусалимин евреймүд болн энд Кесәрьяд бәәхнь чигн һазр деер бичә бәәтхә гиҗ некв. 
ACT.25.25	Би болхла энүг бурушаһад алх дүңгә гем энүнә бәәдлд үзҗәхшв. Эн күн эврән Римин хаана зарһ кетхә гиһәд сурсар Рим тал йовулх шиидвр авв. 
ACT.25.26	Болв Римин хаана нернд бичәд илгәх төр ода чигн йилһрәд уга. Тиигәд би Павелыг иигәрән авч ирәд, тадниг цугтан, шишлң Агрипп хан үзәд тодрхаһар медтхә гиҗ санлав. Сурврин ашар негн талан һарад, ю бичхән йилһхвидн. 
ACT.25.27	Ода деерән бурушахинь медәл уга бәәҗ энүг йовулхд дегд эргү болҗ нанд медгдҗәнә.
ACT.26.1	– Чамд үг өггдҗәнә. Бийән харсад кел, – гиҗ Агрипп хан зәңглв.
ACT.26.1	Павел һаран өргәд экләд келнә:
ACT.26.2	– Агрипп хан! Эндр тана өмн зогсад, евреймүдин гемшлтәс бийән харсх үг өгсндтн би бийән хүвтәд тоолҗанав. 
ACT.26.3	Евреймүдин авц-бәрциг болн теднә зүткәтә төрмүдиг та йир сәәнәр меднәт. Тер учрар Таниг тесвртәһәр намаг соңсхиг эрҗәнәв. 
ACT.26.4	Мини орн-нутгт болн Ерусалимд бәәсн цагин мини җирһлин бәрц-бәәдлиг евреймүд меднә. 
ACT.26.5	Тедн намаг бичкнәс авн меднә. Шаҗна дааврта диг-дараг күцәҗ, намаг парш багин гешүн бәәсиг тедн герчлхәр седхлә, герчлҗ чадхмн. 
ACT.26.6	Эндр би зарһин өмн зогсхларн, мана өвкнрт Бурхна өгсн үгән күцхиг иткҗәнәв. 
ACT.26.7	Эн өгсн үг бүтхин төлә мана олн улсин арвн хойр ясн Бурхнд өдр-сө уга шүтҗ мөргҗәнә. Агрипп хан! Эн иткмҗәс көлтә евреймүд намаг гемшәҗәнә. 
ACT.26.8	Үксн күүг йосндан Бурхн әмдрүлҗ чадхиг яһад евреймүд күцәҗ болшго гиҗ тоолҗахмб? 
ACT.26.9	Би бас Назаретин Исусин нернә өмнәс ю болв чигн күцәх кергтә гиҗ сандг биләв. 
ACT.26.10	Ерусалимд би гелңгүдәс зөв авад Бурхна улсиг бәрәнд орулад алхар шиидхләнь бас дөңнләв. 
ACT.26.11	Хурлмуд эргәд йовҗ, Исус Христост бичә итктн гиһәд, би тедниг закад засгллав. Ууртан дегд бүтхләрн, талдан балһсд кеддг болв.
ACT.26.12	Нег декҗ би ах гелңгүдин зөвәр болн йосар Дамаск тал йовв. 
ACT.26.13	Тана зергәс, хаалһдан йовҗ йовад, һал үдлә би нарнас хурц герл бийиннь хаҗудан йовсн әмтнә эргнд үзв. 
ACT.26.14	Терүнәс нүдн цәәһәд, бидн һазрт унн киисвидн. «Шаул, Шаул, чи юңгад Намаг көөлдәд йовнач? Му бух бийән зовадмн», – гиҗ нанд еврей келәр келснь соңсгдв. 
ACT.26.15	«Эзн минь, Та кембтә?» – гиҗ сурв. «Би чини көөлдҗ йовх Исусв», – гиҗ Деед Эзн хәрү өгнә. « 
ACT.26.16	Ода бос! Чамаг Би Эврәннь зарц болн герч кехәр ирв. Чи Намаг үзләв гиҗ келх йостач. Дәкәд чи Мини үзүлхиг бас келх йостач. 
ACT.26.17	Би чамаг евреймүд болн буру номта улс тал йовулхан харсхв. 
ACT.26.18	Теднд медрл өгәд, харңһу ормас герлтә һазрт чи һарһ, эрлгин үлмәһәс көтләд Бурхна үлмәд орул. Нанд итксәр теднә килнцнь тәвгдәд, Бурхнд нерәдәд заасн улс дунд бас йовтха».
ACT.26.19	– Агрипп хан, теңгрин үзгдлиг соңслго бәәҗ болшго болв. 
ACT.26.20	Би тер үгиг түрүләд Дамаскд, хөөннь Ерусалимд, Йудьяд болн буру номта улс дунд йовҗ цәәлһв. Тиигхләрн би тедниг килнцтә җирһлән үлдәһәд, Бурхнд итктхә гиләв. Эврәннь итклән тедн кергәрн батлтха гиҗ заавв. 
ACT.26.21	Түүнәс көлтә намаг евреймүд Ерусалимин һол сүмд бәрәд алхар седлә. 
ACT.26.22	Болв Бурхн эндр өдр күртл нанд дөңгән күргв. Ик баһ уга намаг соңсҗанат. Әәлдәчнр болн Мошен әәлдҗ келснәс үлүһәр би келҗәхшв. 
ACT.26.23	Бурхна илгәсн Аврач зовлң-зөвүр эдләд, үкләс түрүләд әмдрхмн билә. Эн болхла евреймүдт болн буру номта улст аврлтын туск зәңг күртәҗәнә.
ACT.26.24	– Павел, чи һалзурҗадг болвзач? – гиҗ Пест хәәкрнә, – Чини ик ном чамаг адрулн гиҗәнә, – гив.
ACT.26.25	– Эркн күндтә Пест, би һалзу күн бишв. Би зөвтәһәр үн келҗәнәв. 
ACT.26.26	Мини келх тоот цугтан хаанд темдгтә, тиигәд би сулдан келҗ чадхв. Учрсн йовдлын тускар түүнә эс меддгнь уга. Мел кевтән нуувчар биш түүнә нүднд давла. 
ACT.26.27	Агрипп хан, Та әәлдәчнрт иткҗәнт? Таниг иткҗәхиг би медҗәнәв.
ACT.26.28	– Чи иим ахр цагин зуур намаг Исус Христост иткдг кү кехәр бәәнчи? – гиҗ Агрипп сурна.
ACT.26.29	– Болзг ахр болну, удан болну, эндр Та болн намаг соңсҗах улс нанла әдл болтха гиҗ би Бурхнд зальврҗанав. Би зуг таниг бичә цевлтхә гиҗәнәв.
ACT.26.30	Агрипп хааг дахад закрач болн Берникә эдн, зарһд суусн улс цугтан босцхав. 
ACT.26.31	Тедн тендәс һарн йовҗ хоорндан күүнднә.
ACT.26.31	– Эн күн алгдх, эс гихлә бәрәнд бәргдх дүңгә му йовдл һарһсн уга.
ACT.26.32	– Кемр Римин хаана зарһ эс сурсмн болхла, энүг сулдхҗ чигн болхмн билә, – гиҗ Агрипп Пестд келв.
ACT.27.1	Мадниг Италь тал кермәр йовулхиг шиидхлә, Павелыг болн талдан бәрәнд бәәсн улсиг Римин хан Августин 600 шаху цергин ахлач Юлин һарт орулна. 
ACT.27.2	Адрамутнас Азийд бәәсн порт дәврәд орх кермд бидн йовлавидн. Маднла хамдан Македонь һазра Тесалоники балһсна Аристарх йовла. 
ACT.27.3	Маңһдуртнь бидн Сидон гидг портд күрвидн. Юли Павелыг һундаҗ йовсн уга. Тиигәд дөң күргвзә гиһәд, терүнд үүрмүдләһән харһхднь зөв өгв. 
ACT.27.4	Бидн дәкн теңгст һарвидн. Зөрц салькнас зулад, мана керм Киприг үрү таласнь давв. 
ACT.27.5	Киликья болн Пампулья хаҗуһар теңгс керчәд Луки һазрин Мур балһснд ирүвидн. 
ACT.27.6	Терүнд цергч ахлач Юли Италь тал йовҗах Александрий балһснас ирсн керм олад, мадниг терүнд суулһв. 
ACT.27.7	Әрә-әрә уралан керм теңгсәр йовад, түрү-зүдү үзсмн бийнь Книд балһснд күрвидн. Цааранднь салькн маднд харш болад йовв. Тер учрар мана керм Критиг үрү бийәснь эргәд Салмонд күрв. 
ACT.27.8	Цааранднь эрг дахад зөвәр түрүһәр усчад, Ласья балһсна өөр шидр бәәх «Керм зогсдг сән көвә» гидг нег һазрт ирвидн. 
ACT.27.9	Бидн кесг цаг давулвидн. Деед Эзнә хәәрлдг өдр давв. Цааран усчхд әәмшгтә болад бәәв. Тиигәд Павел саглна:
ACT.27.10	– Залус! Мана теңгсәр йовсн йовдл йир күчр күнд бәәдлтә болх. Тиигәд иим йовдл кермд чигн, терүнә ацанд чигн һарута болх, терүнд йовх улс әмнәсн хаһцад чигн бәәх.
ACT.27.11	Цергин ахлач Павелыг соңсхин ормд кермин эзнә болн залачин селвг дөңнә. 
ACT.27.12	Теднә күрсн портд үвлзҗ болшго болв. Йовсн улсин ик зунь цааран йовхар шиидв. Тедн Поникт күрәд, үвлзх сана зүүв. Поник портд барун өмн үзгин болн барун ар үзгин салькн көдлнә.
ACT.27.13	Өмн үзгәс номһн салькн экләд үләнә. Өдрин иим бәәдл таасад, җахр өргәд, матросмуд Критин эрг дахад кермән зална. 
ACT.27.14	Бичкәхән цаг давхла, арл талас аюлын шүрүн салькн көдлв. Тиим салькиг дорд ар үзгин салькн гиҗ келнә. 
ACT.27.15	Мана кермиг тер салькн дор ормднь таг кеһәд зогсав. Сальк зөрҗ усчҗ болшго болад бәәв. Терүнд чидлмвидн күрч чадлго салькн көөсн талнь йоввидн. 
ACT.27.16	Бидн Кауд гидг бичкн арлын үрү бийднь тусвидн. Тенд әрә гиҗ дөңнлһнә хооһш һарһҗ батлвидн. 
ACT.27.17	Терүг керм деер тәвәд, матросмуд ик арһмҗар ораһад таг кеһәд боов. Суртин тасрха һазрин элснд суушгон төлә тедн җилкән буулһад салькнд көөгдсн талан цаарандан усчв. 
ACT.27.18	Теңгсин усна дольган дегд күчтә болад, маңһдуртнь кермән экләд невчк гиигрүлвидн. 
ACT.27.19	Һурвдгч өдртнь матросмуд эврәннь һарарн кермин зер-зевән һарһад хайв. 
ACT.27.20	Кесг өдртән нарн чигн, одд чигн үзгдсн уга. Салькн тер кевтән көдлв. Әмд үлдх гиҗ нам уханд уга.
ACT.27.21	Кермд йовсн улс удан хот уга бәәв. Тиигхлә Павел босад иигҗ келв:
ACT.27.21	– Мини үг соңсад Критас һархмн биш билә. Тиигхлә эн аюлла харһшго, иим һару һаршго бәәсмн. 
ACT.27.22	Болв ода бичә әәтн, буйн болтха! Керм хамхрсн бийнь таднас нег чигн күн хоршго. 
ACT.27.23	Давсн сөөһәр нан тал Бурхна элч ирв. Би Бурхна күмб, Терүнд би мөргнәв. 
ACT.27.24	Тер нанд: «Павел бичә ә. Чи Римин хаана өмн зарһд зогсхич. Эврәннь өр-өвч седкләс иштә Бурхн чамла эн керм деер хамдан йовсн улсиг әмд үлдәҗәнә», – гиҗ келв. 
ACT.27.25	Тиигәд бичә әәтн! Би Бурхнд иткҗәнәв. Түүнә келсәр цугнь күцх. 
ACT.27.26	Мана керм нег арлын өөр зогсх, – гиҗ келв.
ACT.27.27	Адрья теңгсәр мадниг йова йовтл, арвн дөрвдгч өдртнь сөөни өрәллә матросмуд эрг тал керм өөрдҗ йовсиг тааһад медцхәв. 
ACT.27.28	Тер ормдан усна гүүниг кемҗәләд хәләхлә, теңгс дөчн метр гүн бәәҗ. Керм цааран йовад, матросмуд дәкәд усна гүүниг кемҗәләд хәләхлә, һучн метр бәәҗ. 
ACT.27.29	Усн дотр бәәсн чолуд харһх гиһәд, матросмуд саглад, кермин өмн нүүрәснь дөрвн җахр хайв. Цугтан шулуһар өр цәәһәд, өдр урһтха гиҗ зальврцхав. 
ACT.27.30	Кермәс матросмуд зулхар седәд, дөң күргдг хооһш уснд буулһад белдцхәв. Әмтн бичә әәтхә гиһәд, җахр буулһсн болҗ шалтглв.
ACT.27.31	– Кемр эн улсиг керм деер эс үлдәхлә, тадн әмд үлдшгот, – гиҗ Павел цергүдт келнә.
ACT.27.32	Тиигхлә цергүд хооһш бәрҗәсн арһмҗиг чавчна, хооһш теңгст унна. 
ACT.27.33	Өрән өмн Павел керм деер йовсн улсиг хотан уухинь сурна:
ACT.27.33	– Арвн дөрвн өдрин туршт тадн күләһәд, хот уга йовнат, – гиҗ тер келнә, – 
ACT.27.34	Би таниг хотан уухиг эрҗәнәв. Әмд үлдхин төлә тиигх кергтә. Нег чигн күүнә толһаһас нег чигн үсн уншго.
ACT.27.35	Тиигҗ келн Павел өдмг авад, цуг улсин нүүрт Бурхнд ханлтан өргәд, терүгән хуһлад иднә. 
ACT.27.36	Терүг үзсн улс сергәд, өдмг авад идцхәв. 
ACT.27.37	Керм деер хойр зун далн зурһан күн йовла. 
ACT.27.38	Цугтан цадтлан хотан идчкәд, кермиг гиигрүлхин төлә ачата буудяг теңгст хайв.
ACT.27.39	Өр цәәв. Тедн элстә эрг үзнә. Болв эн юн һазринь эдн медҗәхмн уга. Арһта болхла, кермән тедн хәр уснд орулхар шиидв. 
ACT.27.40	Матросмуд җахрмуд бәрҗәсн арһмҗиг чавчхла, җахрмуд уснд унв. Тедн кермин җолаг боолһата арһмҗас сулдхцхав. Өмн җилкән өргәд, салькар эрг тал усчв. 
ACT.27.41	Зуг керм элстә хәр һазрт тулв. Терүнә өмнк бийнь элснд шигдәд, таг болв. Ардаснь кермиг күчтә дольган цокҗ хамхлҗав. 
ACT.27.42	Цергчнр бәрәнд бәәсн улс һарад зулҗ гүүхәс саглад, тедниг алхар шиидв. 
ACT.27.43	Болв цергин ахлач Павелыг хәәрлхин төлә цергүдиг зогсав. Өөмҗ чаддгнь түрүләд уснд һәрәдҗ орад, эрг тал усчтха гиҗ тер закв. 
ACT.27.44	Наадкснь хамхрха кермин үлдл болн салу модд олзлад, бас эргд күрх зөвтә бәәсмн. Тиигәд цугтан теңгсин эргд күрцхәв.
ACT.28.1	Теңгсин көвәд усчад күрхләрн, бидн Мальта гидг нертә арлд күрсән медвидн. 
ACT.28.2	Эн арлын бәәрн улс мадниг йир сәәнәр тосв. Тер өдр киитн, хурта билә. Ик һал шатаһад мадниг дуудв. 
ACT.28.3	Павел тевр хагсу бүчрмүд авч ирәд һалд хайсн цагт бүчрмүдәс хорта моһа һарч ирәд, түүнә һар деер унҗсинь цугтан үзнә. 
ACT.28.4	Арлын бәәрн улс Павелын һар деер хорта моһа үзчкәд, хоорндан шууглдад одна:
ACT.28.4	– Эн күн алач-махч күн бәәдлтә. Теңгсин аюлас һарла, болв Үнн гидг бурхн энүг әмд үлдәшго бәәдлтә.
ACT.28.5	Болв Павел моһаг һалд хайна. Моһа терүг хатхв чигн, болв хорнь Павелд харш болсн уга. 
ACT.28.6	Әмтн терүг хавдрлх, эс гихлә үкҗ одх гиҗәлә. Тиим юмн учрхиг эдн удан күләв. Болв цааранднь Павелыг эрүл-мендинь үзәд, олн-әмтн ухан-седклән соляд, терүг бурхн гиҗ келцхәв.
ACT.28.7	Тер ормас хол биш арлын толһач Пуплин эдл-аху бәәҗ. Мадниг тер тосҗ авад, һурвн хонгтан гиичлв. 
ACT.28.8	Пуплин эцкнь гемтә бәәҗ: халу дүрәд, геснь өвчәҗ. Павел терүн тал ирәд, зальврад, һаран тәвәд өвгиг эдгәв. 
ACT.28.9	Түүнә дару тер зәңг соңссн гемтә-хуучта улс Павел тал ирлдәд бийән эдгәв. 
ACT.28.10	Эдгсн улс маднд ханлтан өргҗ, йир сәәнәр тоов. Мадниг хәрү теңгсүр һарчахла, хаалһд олн зүсн кергтә юм өгцхәв.
ACT.28.11	Һурвн сар болад бидн арл деер үвлзсн Александрийин «Икр бурхд» гидг кермәр теңгст һарвидн. 
ACT.28.12	Тер кевтән Сиракуз балһснд ирәд һурвн өдр хонвидн. 
ACT.28.13	Тендәс бидн Регин балһснд күрвидн. Өмн үзгин салькн көдлхлә, хойрдгч өдртнь бидн Путиол балһснд ирвидн. 
ACT.28.14	Энд бидн ах-дүүнрлә харһвидн. Теднә эрлһәр бидн дола хонвидн. Түүнә дару Рим балһсн тал йоввидн. 
ACT.28.15	Римд бәәх ах-дүүнр мадниг ирхиг соңсад, өмнәсмдн тосад, зәрм Апин гидг талвң тал ирцхәв. Зәрмнь «Һурвн гиичлүр» гидг хотн тал ирцхәв. Павел тер олн улсиг үзәд, Бурхнд ханлтан өргәд, урмд күргв.
ACT.28.16	Мадниг Римд ирхлә, Павелд көлслгдсн герт талдан маначта бәәх зөв өгцхәв. 
ACT.28.17	Һурв хонад Павел еврейин ахлачнриг цуглулв. Тедниг ирхлә, Павел иигҗ келнә:
ACT.28.17	– Ахнр, намаг евреймүд Ерусалимд бәрәд Римин улст өглә. Мана улст му йовдл эс үзүлсн бийнь, өвкнрин авъясинь эс эвдсн бийнь намаг тедн бәрв. 
ACT.28.18	Римин улс мини кергәр шинҗлт кеһәд, намаг сулдххар шиидв. Яһад гихлә, Намаг алх дүңгә гем уга бәәҗ. 
ACT.28.19	Евреймүд энүнлә зөвшәрсн уга. Эн учрас би Римин хаана зарһ сурв. Тиигҗ керг күцәхәр седхләрн, би эврәннь олн улс гемшәхәр седсн угав. 
ACT.28.20	Тиигәд би эндр тадниг цуглулад күүндхәр седләв. Израилин улсин иткмҗин төлә би эндр көл-һартан цев зүүҗ йовнав.
ACT.28.21	Павелыг соңсҗасн улс иигҗ хәрү өгнә:
ACT.28.21	– Йудьяс чини тускар нег чигн бичг авсн угавидн. Нааран ирҗәх улсас нег чигн күн чини тускар му келҗәсмн уга билә. 
ACT.28.22	Болв бидн эврән чамаг соңсхар седләвидн. Эн багин тускар бидн мел оңдан мууһинь соңсвидн.
ACT.28.23	Павелла харһх цагинь батлад авчкад, заасн өдртнь Павелын бәәсн ормд улм олар әмтн хурна. Өрүнәс асхн күртл Павел теднд Бурхна орн-нутгин тускар келҗ өгв. Мошен заканас болн Әәлдәчнрин бичгәс Исусин тускар тедниг иткүлв. 
ACT.28.24	Терүг соңссн улсин зәрмснь иткәд, зәрмснь итклго бәәв. 
ACT.28.25	Хоорндан тедн үгдән багтлго бәәцхәв.
ACT.28.25	– Тана өвкнрт әәлдәч Эшьяр дамҗулад Әрүн Сәкүсн келҗәв: « 
ACT.28.26	Тер улст күрәд кел: келҗәсиг тадн соңсхт, болв ю келҗәхинь медсн угат. Тадн нүдәрн хәләхит, болв юуһинь үзсн угат. 
ACT.28.27	Эн улсин зүркнь хатурҗ одҗ. Тедн чикәрн соңсҗахш. Нүдән аньчкад, сохрар бәәнә. Тедн нүдәрн үзәд, чикәрн соңсад, зүркәрн медәд Намаг сурсмн болхла, би тедниг эдгәх биләв». 
ACT.28.28	Бурхна аврлһна туск үг буру номта улст илгәгдҗәхинь тадниг медтхә гиһәд келҗәнәв. Тедн Намаг соңсх, – гиҗ Павел келв.
ACT.28.30	Павел Римд хойр җилдән нег гер көлсләд бәәв. Ирсн улсиг цугтаһинь сәәнәр тосчав. 
ACT.28.31	Зөргтәһәр тер Бурхна орн-нутга тускар, Деед Эзн Исус Христосин тускар олн улст цәәлһҗ келҗ өгчәв. Нег чигн күн терүнд харшлсн уга.
JAS.1.1	Би Бурхна болн Деед Эзн Исус Христосин Яков, таднд олн келн улс дунд тарсн арвн хойр уңг-тохмин улст менд илгәҗәнәв.
JAS.1.2	Ахнр-дүүнрм! Ямаранчн сөрлһнлә харһсн цагт байрлтн. 
JAS.1.3	Тана итклиг сөрснә хөөн та тесвртә болдгиг тадн меднәт. 
JAS.1.4	Тана тесвр оньдиндән икдтхә. Тиигәд тадн бөдүн болн юмнд дуту уга болҗ чадхит. 
JAS.1.5	Кемр тадн дундк улсин кенд чигн цецн ухан эс орхла, Бурхнас суртха. Бурхн терүнд өгх. Бурхн өгәнч, сурсн күүг гемшәлго, цецн уха өгнә. 
JAS.1.6	Зуг сурсн цагт тадн алмацл угаһар иткх зөвтәт. Алмацсн күн салькар өрггдҗ көөгддг теңгсин дольган мет болна. 
JAS.1.7+JAS.1.8	Шиидвр авх арһ уга күн, шуд хаалһар йовҗ чаддго күн Деед Эзнәс юм авч чадхв гиҗ бичә сантха.
JAS.1.9	Иткдг номһн күүг Бурхн деегшлүлхлә, тер байрлх зөвтә. 
JAS.1.10	Байн күүг Бурхн номһрулхла, тер күн байрлх зөвтә. Яһад гихлә, цагтнь тер кеер урһдг ноһана цецгә мет уга болҗ одх. 
JAS.1.11	Нарн һарад, һаң халун шатаһад, ноһаг хагсана. Терүнә цецгәнь унад, сәәхн бәәдлнь уга болҗ одна. Тиим кевәр байн күн эврәннь кергән кеҗәһәд уга болҗ одна.
JAS.1.12	Сөрлһнлә харһад, терүг дааҗ һардг күн буйн кишгтә болдг. Яһад гихлә, цугинь даасн хөөн тер мөңк җирһл эдләд ачлгдх. Эн ачиг Бурхн Бийднь дурта улст өгнәв гив. 
JAS.1.13	Тадн сөрлһнлә харһхларн, Бурхн намаг сөрҗәнә, гиҗ бичә келтн. Бурхн Бийнь хар санаһар сөргдхш, әмтиг бас сөрхш. 
JAS.1.14	Күн му седвәрт авлгдад, терүнә хавхд торна. 
JAS.1.15	Энүнә хөөн му седвәр күүнә седклд батрад, күүг килнцд уңһана. Кесн килнцнь күүг үкллә харһулна.
JAS.1.16	Хәлән бәәтн, хәәртә ах-дүүнрм, меклгддг болвзат! 
JAS.1.17	Сән болн йосн белг теңгрәс ирнә, нарн, сар, одд үүдәсн Эцкәс өггднә. Тер төрүц сольгдхш, хүврснә бәәдл чигн уга. 
JAS.1.18	Бурхн эврәннь таалар үннә үгәр дамҗад, маднд шин җирһл өгв. Мадниг Терүнә олн үүдәврин хамгин түрүңкнь болтха гиҗ тиигв.
JAS.1.19	Хәәртә ахнр-дүүнрм! Энүг тодлтн: Оньган өгч соңсхд белн болтн, зуг келхәр, уурлхар бичә адһтн. 
JAS.1.20	Яһад гихлә, күн уурлхла, Бурхнд тааста юм кеҗ чадшго. 
JAS.1.21	Эн учрар ямаран чигн бузр авъясан болн му йовдлан хайтн. Бурхна келсн үгиг номһн седкләр тогтаҗ автн. Эн үг таниг аврҗ чадх чинртә.
JAS.1.22	Бурхна үгиг харҗахар гиҗ бичә соңстн күцәтн. Тиим эс болхла, тадн бийән меклҗәнәт. 
JAS.1.23	Үгиг соңсдг, зуг күцәдго күн нүр үздгт бийән ширтҗ хәләдг күн мет. 
JAS.1.24	Бийән хәләчкәд, һарад йовҗ одна. Тиигәд ямаран бәәдлтә болдган мартчкна. 
JAS.1.25	Болв сулдхврин туск дуту уга номиг шинҗлҗ күцәдг күн буйн кишгтә. Тер мартмха соңсач биш, соңссан күцәдг күн болҗана.
JAS.1.26	Би шаҗна йосар бәәдв гиҗ тоолдг, зуг келән бәрҗ чаддго күн бийән меклнә. Терүнә шаҗна бәәдлнь юмн биш. 
JAS.1.27	Өнчн күүкд болн белвсн күүкд улс зовхла, теднд нөкд болад, орчлңгин хар санаһар бийән бузрдалго бәәдгиг Бурхн Эцк йосн цевр шаҗнд тоолна.
JAS.2.1	Ахнр-дүүнр минь! Мана туурмҗта Деед Эзн Исус Христост иткдг улс болад, әмтнә чирә хәләҗ, тедниг йилһх зөв угат. 
JAS.2.2	Үлгүрлхд: Тана хургт байн хувцта, хурһндан алтн билцгтә, байн күн орҗ ирнә. Шуурха хувцта, угатя яду күн бас орҗ ирнә. 
JAS.2.3	Кемр тадн байн хувцта күүг күндләд: «Буйн болтха ортн, деегшән һарад суутн», гиһәд угатя күүнд: «Тенд зогсҗа эс гиҗ көлдм су», гиһәд келәд бәәхлә, тадн буру юм кеҗәснтн тер. 
JAS.2.4	Негдвәр, әмтиг хоорнднь йилһҗәнәт, хойрдвар, му ухата зарһчла әдл зарһ кеҗәнәт.
JAS.2.5	Хәәртә ахнр-дүүнрм! Соңстн: Бурхн угатя улсиг иткләр байн болтха гиһәд болн Бурхна орн-нутга өнч автха гиһәд шүүҗ авла. Бурхнд дурта улс теңгрин орна өнч авх гиҗ Бурхн үг өгв. 
JAS.2.6	Тадн болхла угатя улсиг басад тевчхшт. Байн улс тадниг даҗрад күчәр зарһд орулна, тиим эсий? 
JAS.2.7	Тедн таднд өггдсн сән неритн муурулна, тиим эсий? 
JAS.2.8	Кемр тадн хаҗудк күүндән бийдән дурта кевәр дурл гисн хаана заавриг күцәһәд бәәхлә, тертн чик. 
JAS.2.9	Зуг кемр тадн әмтнә чирә хәләһәд, тедниг йилһхлә, тадн килнц кеҗәнәт. Закан тадниг йос эвдәчнр гиҗ гемшәҗәнә. 
JAS.2.10	Кен чигн цуг зака күцәв чигн, зуг закана негхн заавриг эвдхлә, тер күн цуг зака эвдлһнд бурута. 
JAS.2.11	«Күүнә гергнлә дерән бичә негдүл», – гисн Бурхн «Кү бичә ал», – гиҗ бас келлә. Кемр чи күүнә гергнлә дерән эс негдүлв чигн, зуг кү алхла, чи йос эвдәч болҗанач. 
JAS.2.12	Сулдхврин закаһар зарһла харһх улсла әдл келәд кергән күцәтн. 
JAS.2.13	Яһад гихлә, өршәңгү угаһар зарһ кесн күн бас өршәңгү уга зарһла харһх. Өршәл зарһас деер.
JAS.2.14	Ахнр-дүүнрм! Би иткнәв гисн күн сән йовдл эс кесн болхла, түүнәс олзнь юмб? Итклнь терүг аврҗ чадхмб? 
JAS.2.15	Үлгүрлхд, тана ахтн эс гиҗ эгчтн хувцн уга, хот уга бәәнә. 
JAS.2.16	Тадна негнтн: «Менд йовтн, дулан хувцан өмсәд, хотан ууһад амулң менд бәәтн», – гиһәд, зуг ах, эгчдән кергтә юм эс өгхлә, ямаран олз болхмб? 
JAS.2.17	Кемр тадн иткдг болв чигн, зуг сән йовдлмуд эс кехлә, тана иткл тус уга хоосн.
JAS.2.18	«Негнь иткнә, дарукнь сән йовдл кенә», – гиҗ нег күн келнә. «Сән йовдл келго иткҗәсән нанд үзүл. Зуг би чамд сән йовдлар дамҗҗ иткҗәсән үзүлнәв», – гиҗ би терүнд хәрү өгнәв. 
JAS.2.19	Чи Ор һанцхн Бурхнд иткнәч, терчн чик. Зуг хар сәкүсд бас иткнә, икәр әәҗ чичрнә. 
JAS.2.20	Эргү күн! Сән йовдл келго иткдгнь хоосн юмн гисиг чамд үзүлтхә, гиҗ седҗәнч? 
JAS.2.21	Абрахам көвүһәрн Ицхакар тәкл кеҗ тәклин бәәрнд тәвсн цагт, Бурхн терүнә сән йовдлар дамҗад, терүг чик седклтә күүнд тоолсн биший? 
JAS.2.22	Абрахам сән йовдл күцәһәд, тер саамд иткҗ бәәсинь үзҗәнч? Йовдларн тер йосн итклд күрч. 
JAS.2.23	«Абрахам Бурхнд иткәд, Бурхн терүг чик седклтә күүнд тоолв» гисн Бурхна Бичгт бичсн үгмүд бүтв. Болн Абрахам Бурхна үр гиҗ нерәдгдв. 
JAS.2.24	Күн һанцхн иткләрн биш, зуг сән йовдларн чик седклтәд тоолгдна. 
JAS.2.25	Тиим юмн Рахаб гидг аля күүкд күүнлә учрв. Тер Израилин туршулчнриг гертән бултулад, дәкәд тедниг хәрү йовулҗ нөкд болсн цагт
JAS.2.26	Тегәд күүнә цогц, сүмсн угаһар әмн уга болсн метәр, иткл йовдлмуд угаһар хоосн юмн болна.
JAS.3.1	Ахнр-дүүнр минь! Таднас ик зунь багш болхар бичә зүтктхә. Яһад гихлә, бидн, багшнр, талдан улсас үлү шүрүтәһәр зарһла харһхиг тадн меднәт. 
JAS.3.2	Бидн цуһар ик зуудан килнц һарһнавидн. Келәрн килнц һарһдго күн иткләрн бөдүн болн бийән бәрҗ чаддг күн гиҗ тоолгдна.
JAS.3.3	Мөриг үлмәдән орулхин төлә бидн терүг хазарлнавидн. Тиигәд бидн мөриг кергтә хаалһарн залнавидн. 
JAS.3.4	Кермиг хәләтн: Тер ямаран ик болвчн, шүрүн салькнд туугдв чигн, зуг кермин җолач бичкн мод олзлад, кергтә хаалһар терүг зална. 
JAS.3.5	Келн бас тиим. Энтн бичкн болвчн ик юмна тускар көөрнә. Нег бичкн һал зөвәр ик ө-шуһу модыг шатаҗ чадна. 
JAS.3.6	Келн болхла һал мет. Келн хар санана күчн болад наадк мөчмүдин заагт эврәннь орман эзлнә. Эн цуг цогц-бийиг бузрдана. Келн мана җирһл бәәдлиг мөңк һалар шатана.
JAS.3.7	Ямаранчн аң-аһрусиг, шовудыг, мөлкдг болн теңгс усна аңгудыг күн номһрулҗ чадна, номһрулв. 
JAS.3.8	Зуг келиг номһрулҗ чадхш. Келн бәрҗ болшго хар саната юмн, тер үклд орулдг хорар дүүрң.
JAS.3.9	Келәрн бидн мана Деед Эзиг болн Эцкиг йөрәнәвидн, тер келәрн бас Бурхна дүрәр үүдәгдсн әмтиг харанавидн. 
JAS.3.10	Нег амнас дегц йөрәл болн харал һарна. Ахнр-дүүнр минь! Тиим юмн болх зөв уга. 
JAS.3.11	Нег булгас дегц әмтәхн болн һашун усн һооҗдви? 
JAS.3.12	Ахнр-дүүнр минь! Инҗр модн олив темс, уста үзм инҗр темс өгч чадхий? Тиим учрар һашун усиг әмтәхрүлҗ болшго.
JAS.3.13	Тадн дундас күн цецн ухата болн медрлтә болхла, цецн ухаһар үүдсн номһн бәәдләр дамҗад һарчах сән җирһләрн, цаһан йовдларн энүг үзүлтхә. 
JAS.3.14	Кемр тана седкл үлү үздг, һашуддг, бив гисн саната бәәхлә, би цецн ухатав гиҗ бичә көөртн, үннә өмн бичә килнц һарһтн. 
JAS.3.15	Тиим цецн ухан теңгрәс һарчахш, энтн орчлңгас, күүнә килнцтә бәәдләс, хар сәкүснәс һарчана. 
JAS.3.16	Үлү үздг, бив гиһәд бәәдг әмтн бәәсн ормд оньдин диг-даран уга, ямаран чигн хорта йовдл һарна.
JAS.3.17	Теңгрәс һарчах цецн ухата күн болхла, цевр, эвд дурта, номһн, тоолврта, өршәңгү, дала сән йовдл кенә, әмтнә чирә хәләҗ тедниг йилһхш, үннч седклтә. 
JAS.3.18	Үнн чик бәәдл гиснь – эвтәһәр тәрсн экнәс һарсн эвин көдләчнрин хадсн урһц.
JAS.4.1	Тадн дунд цүүгән, керлдән альдас һардви? Цуг эн тана дотр дәәләд бәәдг тана седвәрмүдәс һарчана. 
JAS.4.2	Тадн юм авхар седнәт, зуг танад тиим юмн уга. Иим учрар тадн кү алнат. Тадн күүнә юмнд җилвтнәт, зуг терүг авч чадхшт. Иим учрар тадн цүүгәд керлднәт. Бурхнас эс сурсндан таднд тиим юмн уга. 
JAS.4.3	Болв сурхларн авхшт. Яһад гихлә, тадн буру учрар сурнат. Эврәннь седвәрмүдән хаңһахар тиигнәт.
JAS.4.4	Итклтә биш улс! Кемр күн орчлңла үүрлхлә, Бурхнла өшәркнә. Энүг тадн медхшийт? Тегәд орчлңгин үр болхар седдгнь Бурхна өшәтн болна. 
JAS.4.5	Мана дотр Бурхна орулсн Сәкүсн мадниг һанцхн Терүнә болтха гиҗ седҗәнә, – гисн Бурхна Бичгин үгмүдиг хоосн үгмүд гиҗ санҗант? 
JAS.4.6	Зуг Бурхн маднд ик хәәртә. Тегәдчн Бурхна Бичгт иигҗ бичәтә: «Бурхн омгта улсин өмнәс сөрүцнә, зуг номһн улсиг хәәрлнә».
JAS.4.7	Иим учрар Бурхна үгд орад, эрлгин өмнәс сөрлцтн, тер таднас цааран зулад әрлх. 
JAS.4.8	Бурхн тал өөрдтн, болн Бурхн таднур өөрдх. Килнцтә улс һаран уһатн, хойр ухатань седклән цеврлтн. 
JAS.4.9	Гейүртн, уультн, оркртн! Инәхин ормд уультн. Байрлхин ормд зовтн. 
JAS.4.10	Деед Эзнә өмн номһртн. Тиигхлә Тер тадниг деегшлүлх.
JAS.4.11	Ахнр-дүүнр! Нег-негән бичә му келтн. Эврәннь ахин тускар му келәд, терүг гемшәдг күн закана тускар му келнә, закаг гемшәнә. Кемр чи Закаг гемшәхлә, Закаг күцәдг күн биш зарһч болҗ һарчанач. 
JAS.4.12	Һанцхн Зака Өгәнч болн Зарһч бәәнә. Тер Бурхн болҗана. Тер аврҗ чигн чадна болн уга кеҗ чадна. Хаҗудк күүһән гемшәдг кенвчи?
JAS.4.13	Эндр эс гиҗ маңһдур тиим балһснд однавидн, тенд җилдән бәәһәд, юм хулдад, олз авхвидн гидг улс, соңстн. 
JAS.4.14	Маңһдур яһҗ бәәхән тадн медхшт. Тана җирһл-бәәдл утан мет невчкн зуур бәәҗәһәд тарҗ одна. 
JAS.4.15	Энүнә ормд тадн: «Кемр Деед Эзнә таал болхла, бидн невчкн зуур бәәҗәһәд кергән күцәнәвидн», – гиҗ келх зөвтәт. 
JAS.4.16	Тадн болхла омглад көөрнәт. Тиим көөрлһн му юмн. 
JAS.4.17	Сә кех зөвтәһән медә бәәҗ, сә эс кедг күн килнц һарһҗана.
JAS.5.1	Ода, тадн баячуд, намаг соңстн! Оркрҗ уультн! Тадн зовлңла харһхит. 
JAS.5.2	Тана байн зөөртн илҗрәд одҗ, хувц-хунритн гүр идчкҗ. 
JAS.5.3	Алтнтн, цаһан мөңгнтн зеврҗ одҗ. Эн зев тана өмнәс герч болад, һал мет тадниг шатах. Эн сүл өдрмүдт эн зөөриг тадн цуглуллат. 
JAS.5.4	Тана һазрин урһц хурасн көдләчнрт тадн җалвинь өгл уга хулхалҗ авлат. Соңстн: тана көдләчнр хәәкрәд, һундлан өргнә. Теднә һундл Теңгрин цергин Деед Эзнд күрч. 
JAS.5.5	Тадн һазр деер элвг-делвгәр бәәҗ бахан хаңһадг биләт, аллһна өдрин төлә тадн бийән бордсн биләт. 
JAS.5.6	Тадн нүл уга улсиг гемшәһәд алсн биләт, болв тедн тана өмнәс төрүц сөрүцсн уга.
JAS.5.7	Ахнр-дүүнр минь! Деед Эзиг иртл тесвртә бәәтн. Хәләтн! Яһҗ тесвртәһәр тәрә тәрсн күн үнтә урһциг һазр кезә өгхинь, намрин болн хаврин хур орхинь күләнә. 
JAS.5.8	Тадн бас тесвртә кевәр бәәтн, зөргтә кевәр итктн, яһад гихлә, Деед Эзн ирхнь өөрхн. 
JAS.5.9	Гемшәгдшгон төлә нег-негнәннь тускар бичә һундл өргтн. Зарһч үүднә өөр зогсна.
JAS.5.10	Ахнр-дүүнр минь! Деед Эзнә нерн деерәс келдг әәлдәчнрәс яһҗ тесвртә кевәр зовлңган даахинь үлгүр автн. 
JAS.5.11	Зовлң даадг улсиг бидн буйн кишгтә улс гиҗ келнәвидн. Иов яһҗ зовлң даасинь тадн соңслат. Сүүлднь Деед Эзн терүг яһҗ ачлсинь тадн бас соңслат. Яһад гихлә, Деед Эзн өршәңгү болн өр-өвч.
JAS.5.12	Ахнр-дүүнр минь! Хамгин түрүнд үг өгхләрн бичә андһар тәвтн. Теңгрәр чигн, һазрар чигн, нань чигн юмар андһар бичә тәвтн. «Э» гиҗ санхларн, «Э» гитн, «уга» гиҗ санхларн, «уга» гитн. Эс тиигхлә, Бурхн тадниг гемшәх. 
JAS.5.13	Тадн дунд зовлңла харһсн күн бәәнү? Зальвртха! Тадн дунд байрта күн бәәнү? Магталын дуд дуултха! 
JAS.5.14	Тадн дунд гемтә күн бәәнү? Чонҗин һардачнриг дуудтха! Тедн ирәд, Терүнә төлә зальврад, Деед Эзнә нерн деерәс олив тос түрктхә. 
JAS.5.15	Тедн Бурхнд иткәд зальврхла, гемтә күн эдгх. Деед Эзн терүг эдгәх. Кемр гемтә күн килнц кесн болхла, Бурхн терүнә килнцинь тәвх. 
JAS.5.16	Тегәд эдгхин төлә нег-негндән килнцән илдкҗ келтн. Нег-негнәннь тускар зальвртн. Чик седклтә күүнә зальврлһн күчтә юм күцәҗ чадна.
JAS.5.17	Әәлдәч Элья маднла әдл күн билә. Хур бичә ортха гиҗ тер шунҗ зальврла. Цуг нутгт һурвн җил дундуртан хур ордган уурч. 
JAS.5.18	Дәкәд терүнә зальврсар теңгрәс хур асхрв, һазр урһц өгв.
JAS.5.19	Ахнр-дүүнр минь! Кемр тадн дундас кен чигн күн үнн хаалһас хаҗиһәд төөрхлә, талдан күн терүг хәрү Бурхн тал ирүлхлә, 
JAS.5.20	тодлтн: килнцтә күүг чик хаалһур ирүлсн күн терүнә седкл аврх. Энүнәс көлтә кесг килнц тәвгдх.
1PE.1.1	Исус Христосин апостол Пётрәс Понт, Һалатья, Кападокья, Азий болн Битүнья гидг һазрмудар тарсн Бурхна шүүҗ авсн улст. 
1PE.1.2	Бурхн Эцкин медрләр тадн шүүҗ авгдсн биләт, Исус Христосин үгд орхин төлә, Терүнә цусар цеврлгдхин төлә Әрүн Сәкүсәр әрүлгдсн биләт. Цаһан сана, эвтә җирһл таднд элвгәр өггдтхә!
1PE.1.3	Мана Деед Эзн Исус Христосин Эцк Бурхнд магтал! Эврәннь хәәрлтәр Бурхн Исус Христосиг әмдрүләд маднд шин җирһл өгсмн. Цуг эн маднд әмд нәәлвр өгчәнә. 
1PE.1.4	Тегәд чигн цевр болн төрүц үрдго, цагин аюлар уга болдго, тана төлә теңгр деер хадһлгдсн зөөриг бидн авхар нәәлҗәнәвидн. 
1PE.1.5	Иткләр дамҗад, Бурхн күчән олзлад, мадниг аврхар хадһлна. Эн аврлт сүл цагт үзгдх. 
1PE.1.6	Олн зүсн сөрлһнәс көлтә тадн невчкн зуур зовад бәәвв чигн, энүнд байрлтн. 
1PE.1.7	Тана иткл йосн иткл мөн гидгнь лавлхин төлә сөрлһнлә харһна. Тана иткл уга кегдв чигн, зуг һалар сөргдҗәх алтнас үнтә. Сөрлһ үзсн тана иткл йосн иткл болҗ үзгднә. Тегәд тер иткл Исус Христосин ирх өдр таднд туурмҗ, магтал, ач өгх. 
1PE.1.8	Тадн Христосиг эс үзвчн Терүнд дурта болнат. Терүг ода эс үзвчн тадн Исуст иткнәт. Туурмҗар гилвксн келҗ болшго байрар байрлнат. 
1PE.1.9	Тана итклин күсл болдг аврлт тадн авчанат.
1PE.1.10	Әәлдәчнр кинән кевәр хәәҗ аврлһна туск шинҗлтин көдлмш күцәсмн. Тедн таднд өггдх хәәрлтин тускар әәлдсн билә. 
1PE.1.11	Христосин Сәкүсн теднә дотр Христосин зовлңгин тускар болн хөөтк ирх туурмҗин тускар герчлҗәв. Тер цагт тедн кезә, яһҗ аврлт туслхиг шинҗлсмн. 
1PE.1.12	Теңгрәс илгәгдсн Әрүн Сәкүсәр таднд Сән Зәңг цәәлһҗәх улсин келснь әәлдәчнрт биш, таднд тус күргҗәхиг әәлдәчнрт медүлгдсн билә. Эн юмна тускар Бурхна элчнр чигн медхәр седнә.
1PE.1.13	Тиим учрар ухан седкләрн юм күцәхд белн бәәтн, серглң бәәтн. Исус Христосин ирх өдр таднд өггдх хәәрлтд бүклдән нәәлтн. 
1PE.1.14	Соңсхврта үрдүд мет бәәтн. Бурхиг медхин өмн бәәсн му седвәрәр бичә бәәтн. 
1PE.1.15	Ю эс күцәв чигн, таниг дуудсн Бурхнла әдл әрүн кевәр бәәтн. 
1PE.1.16	Энүнә тускар Бурхна Бичгт иигҗ бичәтә бәәнә: «Нанла әдл әрүн болтн, яһад гихлә, Би әрүнв».
1PE.1.17	Кемр тадн күүнә чирә хәләлго керг-үүләрнь әмтнә зарһ кедг Бурхиг «Аав» гиһәд нерәддг болхла, эн орчлң деер бәәх үлдсн насан Бурхиг күндләд давултн. 
1PE.1.18	Тана өвк эцкнр өгсн хоосн җирһләс түргн уга кегддг алтар болн цаһан мөңгәр хулдҗ эс авгдсан тадн меднәт. 
1PE.1.19	Зуг тадн дуту уга цевр хурһн мет Христосин ик үнтә цусар хулдҗ авгдлат! 
1PE.1.20	Христос орчлң үүдснәс өмн шүүҗ авгдсн билә, болв тана төлә эн сүл цагт ирсн бәәнә. 
1PE.1.21	Христосин нилчәр тадн Бурхнд иткдг болвт. Бурхн Исусиг әмдрүлҗ туурулсмн. Эн учрар тадн Бурхнд иткнәт, нәәлнәт.
1PE.1.22	Үннә үгд орад, ахнр-дүүнрин йосн дуриг үзүлхәр тадн седклән цеврүлвт. Иим учрар тадн әрүн седкләрн оньдиндән нег-негндән дурта болтн. 
1PE.1.23	Тадн үрдг экнәс биш, мөңк бәәдг Бурхна үгәс төрсн биләт. 
1PE.1.24	Яһад гихлә, «орчлңгин әмтә-киитә юмн ноһан мет, теднә туурмҗ теегин цецгә мет. Ноһан хумхарна, цецгәс хагсад унҗ одна, 
1PE.1.25	Зуг Деед Эзнә үг мөңк болна». Эн үг тадн дунд тархагдсн мөн.
1PE.2.1	Тадн ямаран чигн худл келдг, хар саната, хойр чирәтә бәәдлән, үлү үзлһнә, худл герчллһнә заңган хайтн. 
1PE.2.2	Нилх үрн үс уухар седдг метәр, тадн Бурхна үгәс уухар седтн. Тегәд тадн өсәд аврлтд күрхит. 
1PE.2.3	Яһад гихлә, тадн Деед Эзн цаһан саната болдгинь бийстн медҗ аввт.
1PE.2.4	Деед Эзн тал өөрдтн. Тер әмтнә һолсн әмд чолун болвчн, Терүг Бурхн шүүҗ авла. Тер Бурхна хәләцәр үнтә болҗана. 
1PE.2.5	Бурхн тадниг әмд чолун кевтә олзлад, Эврәннь сүмиг тосхҗана. Тегәд тадн әрүн гелңгүд болад, Әрүн Сәкүснәс һарчах бәрц бәрхит. Эн тәкл Исус Христосар дамҗад Бурхнд тааста. 
1PE.2.6	Бурхна Бичгт иигҗ бичәтә: «Хәләтн! Ода Би Сион деер шүүҗ авсн сүүрин эрдни һол чолу тәвҗәнәв. Терүнд иткдг күн төрүц һутагдшго». 
1PE.2.7	Тегәд таднд, иткдг улст, эн чолун ик үнтә болҗана. Зуг эс иткдг улст: «Эн чолун тосхачнрин һолсн чолун, герин сүүрин һол чолун болҗ», – гиҗ Бурхна Бичгт бичәтә. Бас иигҗ бичәтә: «Эн чолунд әмтн бүдрәд унна. Эн харш чолун». 
1PE.2.8	Тедн Бурхна үг эс соңссндан бүдрнә. Тиим заята улс тедн.
1PE.2.9	Тадн болхла, Бурхна келн-әмтн, шүүҗ авгдсн әрүн болн Бурхна алдр йовдлмуд зәңглх улс болн Хаана гелңгүд мөн. Бурхн тадниг харңһуһас Эврәннь һәәхмҗтә герлүр дуудсн билә. 
1PE.2.10	Урднь тадн келн-әмтн биш биләт, ода Бурхна келн-әмтн болвт. Урднь Бурхн тадниг хәәрлсн уга билә, ода болхла хәәрлнә.
1PE.2.11	Хәәртә үүрмүд! Би тадниг зуульч болн хәр улс метәр эрҗәнәв: Тана ухан-седклтә дәәлддг килнцтә тачалмудас хол йовтн. 
1PE.2.12	Буру номта улс дунд чикәр бәәтн. Тегәд тадниг хар сана һарһдг улс гиҗ гемшәдг әмтн тана цаһан йовдлмуд үзә бәәҗ Бурхиг ирхлә, Терүг туурулх.
1PE.2.13	Деед Эзнә төлә эн орчлңгин йосн болһнла соңсхврта бәәтн. Һол йосн болҗах хааг соңстн. 
1PE.2.14	Му йовдл һарһдг улсиг цааҗлхин болн сә кедг улсан ачлхин төлә хаана тәвсн ахлачнриг соңстн. 
1PE.2.15	Бурхна таал иим: Сә кеҗәсәрн эргү әмтнә меддгоһас һарсн күүндвриг уурултн. 
1PE.2.16	Тадн сул улс кевтә бәәтн. Зуг хар санаг нуухин төлә, сул бәәдлән бичә олзлтн. Бурхна зарцнр мет бәәтн. 
1PE.2.17	Цуг улсиг күндлтн эврәннь ахнр-дүүнртән дурта болтн, Бурхнд сөгдтн, хааг күндлтн.
1PE.2.18	Зарцнр, эврәннь эздүдән күндлҗ соңстн. Һанцхн сән болн номһн эздүдән биш, шүрүн заңгта эздүдән бас соңстн. 
1PE.2.19	Кемр тадн Бурхна тускар ухалад, буру юм кел уга, зовлң даахла, эн Бурхнд тааста. 
1PE.2.20	Кемр тадниг буру кесн учрас цокснд тадн тесхлә, ямаран олз бәәхмб? Зуг кемр сә кеснәс көлтә тадн тесҗ, зовлң даахла, Бурхнд тааста. 
1PE.2.21	Иигҗ бәәтхә гиһәд Бурхн тадниг дуудсн билә. Христос тана төлә зовлңган эдлв. Мадниг Терүнә ишксн хаалһар йовтха гиҗ Христос маднд үлгүр болҗ үлдлә. « 
1PE.2.22	Килнцтә йовдл Тер төрүц кесн уга, Терүнә үгд худл уга билә. 
1PE.2.23	Терүг му келсн цагт хәрүднь кү му келсн уга. Зовлң дааҗаһад, Тер кү әәлһсн уга. Зуг үнн, чикәр зарһ кедг Бурхнд нәәлдг билә. 
1PE.2.24	Мадниг килнцин үлмәһәс һарад, чикәр бәәтхә гиһәд, Тер Бий деерән мана килнц авад, кирсд әмән өгсмн. Терүнә шавар бидн эдгләвидн». 
1PE.2.25	Тадн төөрсн хөд мет биләт. Зуг ода эврәннь Хөөч талан, тана седклин Харулч талан хәрү ирвт.
1PE.3.1+1PE.3.2	Гергчүд, Бурхна үгиг иткдго залус тадна Бурхиг күндлдг болн цевр бәәдл җирһл үзәд, тана үг угаһар Бурхнд итктхә гиһәд, эврәннь залусин үгд ортн. 
1PE.3.3	Тана йосн сәәхнь гүрсн үснәс, алтнас болн хувцнас һарчах һазак сәәхнь биш болтха. 
1PE.3.4	Зуг тана седклин төвкнүн заңгас һарчах мөңк сәәхнь йосн сәәхнь болтха. Эн сәәхнь Бурхнд ик үнтә. 
1PE.3.5	Тиигәд одҗ кезәңк әрүн күүкд улс Бурхнд итксәрн болн залусин үгд орсарн бийән кеерүлдг билә. 
1PE.3.6	Сарра тиим күүкд күн билә. Тер Абрахамин үгд орад, терүг «Мини Эзн» гиҗ нерәддг бәәҗ. Кемр тадн юмнас әәлго сә кехлә, Сарран күүкд болхит.
1PE.3.7	Тиим кевәр, залус, гергчүдән тевчтн. Тана гергчүд таднас чидләрн баһ болдгинь медтн. Эдн таднла әдл Бурхна җирһлин билг бас авхинь медә бәәҗ теднлә җирһтн. Тана зальврлһнд саалтг бичә болтха гиһәд тиигҗ бәәтн.
1PE.3.8	Аш сүүлднь, цуһар нег ухаһар бәәтн, нег-негндән сана зовтн, нег-негндән ахнр-дүүнр мет дурта болтн, цаһан седклтә болн номһн заңгта болтн. 
1PE.3.9	Таднд му кесн күүнд му бичә кетн, таниг му келсн күүг бичә му келтн. Зуг тедниг йөрәтн. Яһад гихлә, Бурхн таниг әмтиг йөрәхин төлә дуудв. Таднд әдс өгнәв гиҗ Бурхн үг өгв. 
1PE.3.10	Бурхна Бичгт иигҗ бичәтә: «Җирһлд дурта күн, сән цаг үзхәр бәәх күн эврәннь келән татҗ, худл келдгән уурх зөвтә. 
1PE.3.11	Тиим күн хар саната йовдлмудан үлдәһәд, сән йовдлмуд күцәһәд, әрүн седкләрн эвәр бәәхәр шунтха. 
1PE.3.12	Деед Эзн үнн чик седклтә улсиг хәләнә, теднә зальврсиг соңсна, зуг му кедг әмтнлә сөрүцнә».
1PE.3.13	Таниг сә кехәр седәд бәәхлә, кен таднд му кехмб? 
1PE.3.14	Зуг кемр тадн сән йовдл кеснәс көлтә зовлңган эдлхлә, тадн буйн кишгтәт. Күүнәс бичә әәтн, бичә зовтн. 
1PE.3.15	Болв седкләрн Христост сөгдтн, Деед Эзн гиҗ Терүг күндлтн. Тана нәәлврин тускар сурҗасн кен чигн күүнд кезәчн хәрү өгхд белн болтн. 
1PE.3.16	Зуг номһн кевәрн болн тевчңгүһәр энүг кетн. Тана зүркн бийитн гемшәгддгоһар тиигҗ кетн. Яһад гихлә, Христосла ниилҗ бәәсн цаһан саната тана җирһлин тускар му келсн әмтн худл келсн төләдән ичр үзх. 
1PE.3.17	Кемр эн Бурхна таал болхла, му кеснәс көлтә зовхин ормд сә кеснәс көлтә зовснь деер. 
1PE.3.18	Килнцәс көлтә цуг әмтнә төлә Христос нег дәкҗ үксмн. Тер чик седклтә күн килнцтә улсин төлә үксмн. Тедниг Бурхн тал авч ирхәр үксмн. Христос күн болад алгдв. Зуг Тер Сәкүснлә негдәд әмдрсмн. 
1PE.3.19	Исус Сәкүсәрн йовад, бәрәнд бәәсн хар сәкүсдт
1PE.3.20	Ноахиг керм тосхсн цагт, Бурхн сәкүсдиг тесвртәһәр күләсн цагт, тедн Бурхна үгд орсн уга. Керм дотр цөөкн улс, нәәмхн күн орад, усар дамҗад авргдсмн. 
1PE.3.21	Эн ода тадниг аврдг кирсллһнә зург. Уснд кирсллһн цогц махмудын кир уһалһн биш, эн намаг гемшәдго зүрк өгтн гиҗ Бурхнас сурлһн. Кирсллһн Исус Христосин әмдрлһәр дамҗад тадниг аврна. 
1PE.3.22	Исус теңгр деер һарад, Бурхна барун һарт сууна. Залдг болн йос бәрдг Бурхна цуг элчнр Христосин медәнд бәәнә.
1PE.4.1	Кемр Христос цогц-махмударн зовагдсн болхла, тадн бас зовлң эдлхәр белн болтн. Цогц бийәрн зовдг күн килнц кедгән уурна. 
1PE.4.2	Тегәд тер цагас авн күн эврәннь седвәрәр биш Бурхна таалар насни туршт бәәнә. 
1PE.4.3	Урднь тадн буру номта улсин дурта юм кеһәд дала цаг үрәввт. Тана бәәдл-җирһл ичр уга бәәдләрн, седклин тачаларн, согтхин төлә цуглрдгарн, согтуһар дала бузр юм кедгәрн, шүтәдт ичртә кевәр сөгдлһәрн темдгтә билә. 
1PE.4.4	Ода болхла буру номта улс тадниг теднә зерлг, ухан уга йовдлмудт эс орлцхла өврмҗ кенә. Тегәдчн тадниг тедн му келнә. 
1PE.4.5	Зуг әмд болн үксн улсин зарһ удл уга кех Бурхна өмн тедн кесн үүләрн тооцаһан өгх. 
1PE.4.6	Эн учрар Сән Зәңг үксн улст цәәлһгдсн билә. Тегәд теднә цогц-махмуд үкләр цааҗлгдвчн, тедн Бурхнла әдл сәкүсәрн бәәҗ чадна.
1PE.4.7	Удл уга цугин чилгч ирх. Эн учрар бийән бәртн, серглң ухата бәәтн, зальврхар белн болтн. 
1PE.4.8	Хамгин түрүнд әрүн седкләрн нег-негндән дурта болтн, яһад гихлә, дурн дала килнц тәвнә. 
1PE.4.9	Һундл өрглго нег негән гиичлүлтн. 
1PE.4.10	Тадн дундас кен чигн күн Бурхна олн-зүсн билгин залач мет Бурхнас авсн онц билгиг талдан әмтнә сәәһин төлә олзлх зөвтә. 
1PE.4.11	Үг келҗәх күн Бурхна үг олзлх зөвтә. Талдан улст нөкд болҗах күн энүг Бурхна өгсн күчәр кех зөвтә. Тиигхлә Бурхн цуг юмнд Исус Христосар дамҗад туургдх. Терүнә туурмҗ болн күчн мөңкиндән бәәтхә. Тиигтхә!
1PE.4.12	Хәәртә үүрмүд, таниг сөрхин төлә илгәгдсн һал шүрүн зовлңд орсн цагтан бичә алң болтн. Энд өврмҗтә юмн уга. 
1PE.4.13	Зуг Христосин зовлңд орлцсндан байрлтн. Тиигәд Терүнә туурмҗ үзүлгдх цагт, тана седкл күццднь байрар дүүртхә. 
1PE.4.14	Кемр тадниг Христосас көлтә му келхлә, тадн буйн кишгтәт, яһад гихлә, Бурхна Туурмҗта Сәкүсн таднла хамдан бәәнә. 
1PE.4.15	Зуг тадн дундас кен чигн алач, хулхач, хар саната йовдл кедг, күүнә кергт орлцдг күн болҗ зовлң бичә эдлтхә. 
1PE.4.16	Кемр тадн христиан болҗ зовлң эдлхлә, энүнәс бичә ичтн, зуг тиим ач эдлсндән Бурхиг туурултн. 
1PE.4.17	Яһад гихлә, Зарһин цаг ирв. Бурхна гер-бүләс зарһ эклх. Кемр зарһ маднас эклхлә, Бурхна Сән Зәңгд эс иткдг улсла юн учрхмб? 
1PE.4.18	Кемр «чик седклтә күүнд аврлт авхд күчр-күнд болхла», Бурхнд иткдго улсиг, килнцтә улсиг юн күләҗәхмб?
1PE.4.19	Эн учрар Бурхна таалар зовҗасн улс эврәннь әмән итклтә Үүдәчд даалһад, цааранднь чигн сә кеһәд бәәтхә.
1PE.5.1	Би Христосин зовлңгиг үзсн болн үзүлгдх зөвтә туурмҗ хувах чонҗин һардачв. Тадн дунд бәәсн чонҗин һардачнриг онц кевәр сурҗанав. 
1PE.5.2	Таднд даалһсн Бурхна сүрг хәрүлтн. Күчәр келгҗәх көдлмш мет биш седкләрн эн кергән күцәтн. Мөңгнә төлә биш әрүн седкләрн церглтн. 
1PE.5.3	Таднд даалһсн улст нойн бичә болтн, зуг Бурхна сүргт үлгүр болтн. 
1PE.5.4	Тиигхлә Ах Хөөч ирхлә, тадн туурмҗин төрүц үрдго титм авхит.
1PE.5.5	Тиим кевәр баһчуд чигн чонҗин һардачнрин үг соңстн. Хоорндан цуһар номһн кевәр бәәтн. Яһад гихлә, «Бурхн омгта улсин өмнәс сөрүцнә, зуг номһн улст хәәрлт өгнә». 
1PE.5.6	Эн учрар күчтә Бурхна өмн бийән номһрултн. Цагнь ирхлә, Бурхн тадниг деегшулх. 
1PE.5.7	Зовҗах седклин ацаһан Бурхнд өгтн, яһад гихлә, Тер таднд килмҗән өгнә.
1PE.5.8	Бийән бәрәд, серглң бәәтн. Тана өшәтн эрлг, өөртн күүг зальгхар хәәҗәх арслң мет күркрәд йовад бәәнә. 
1PE.5.9	Бат итклтә бәәтн. Эрлгин өмн зөрлцҗ зогстн, нарт делкәд бәәсн тана ахнр-дүүнр тиим кевәр бас зовлң дааҗахинь тодлтн.
1PE.5.10	Зуг невчкн зуур зовлң үзсн хөөн тадниг Исус Христосла негдснд мөңк туурмҗ автха гиҗ дуудсн хәәрлтин Бурхн тадниг күццднь сәәрүләд, итклд батрулад, күч өгх. 
1PE.5.11	Терүнә цуг йосн мөңкиндән бәәтхә. Тиигтхә.
1PE.5.12	Эн ахр бичгиг би Силуанар дамҗад бичв. Миниһәр болхла, эн итклтә ах. Мини бичсн үгмүд Бурхна йосн хәәрлтин герч гиҗ би таднд урмд өгхәр герчлҗәнәв. Эн хәәрлтд батар зогсхитн эрҗәнәв.
1PE.5.13	Таднла әдл шүүҗ авгдсн Вавилон балһсна чонҗ болн Марк гидг көвүм таднд менд илгәҗәнә. 
1PE.5.14	Нег-негнтәһән ахнр-дүүнрин дурна үмслһәр мендлтн. Христос Исусла негдсн таднд эв иртхә!
2PE.1.1	Би Шимон Пётр Исус Христосин зарц болн апостол эн бичгиг таднд бичҗәнәв. Тадн мана Бурхн болн Аврач Исус Христосин үнн чик бәәдләр дамҗад, маднла әдл үнтә иткл авсн улс мөн. 
2PE.1.2	Бурхн Эврәннь болн мана Деед Эзн Исусин туск медрләр дамҗад, хәәрлтән болн амулң җирһлән таднд элвгәр өгтхә!
2PE.1.3	Бурхна таалар бәәхин төлә цуг кергтә юмиг Бурхна күчн маднд өгсмн. Бурхна туск медрләр дамҗад тиигсмн. Эврәннь туурмҗарн болн күчтә үүләрн маднла хувалцхар Тер мадниг дуудсмн
2PE.1.4	Энүгәр дамҗад Бурхн маднд алдр болн үнтә юм өгх гисмн. Тадниг кү үрәдг орчлңгин му седвәрмүдәс сулдад, Бурхна бәәдлд орлцҗ чадтха гиҗ тиигсмн.
2PE.1.5+2PE.1.6+2PE.1.7	Эн учрар эврәннь итклдән сән седклтә бәәдл немхәр зүтктн, сән седклтә бәәдлд медрл, медрлд бийән бәрлһн, бийән бәрлһнд тесвр, тесврт Бурхнд нерәддг бәәдл, Бурхнд нерәддг бәәдлд ахнр-дүүнрин цаһан санан, цаһан сананд дуриг немтн. 
2PE.1.8	Кемр цуг эн тана седклд тогтҗ өсхлә, тадн Исус Христосиг медлһнд күцәмҗтә болн олзта болхит. 
2PE.1.9	Кемр цуг эн седклд уга болхла, тиим күн сохр эс гиҗ мууһар үздг күн мет болна. Тер урдк килнцәсн цеврлгдсән мартв.
2PE.1.10	Тегәд ахнр-дүүнр, Бурхн таниг шүүҗ авсиг болн дуудгсиг лавлхар улм икәр шунтн. Яһад гихлә, иигҗ кехлә, тадн кезәчн бүдрҗ уншгот. 
2PE.1.11	Тиигхлә Мана Деед Эзн Аврач Исус Христосин мөңк орна үүдн тана өмн икәр секгдх.
2PE.1.12	Тадн цуг энүг медвчн, авсн үннд батар итквчн, би таднд эн тоотыг оньдиндән тодлулнав. 
2PE.1.13	Зуг би әмд бәәтлән таднд энүг тодлулхла, чик болх гиҗ санҗанав. 
2PE.1.14	Удл уга бас эн цогцан үлдәһәд, насан бархв. Тиигҗ нанд Мана Деед Эзн Исус Христос медүлв. 
2PE.1.15	Намаг өңгрснә хөөн энүг тадн оньдиндән тодлҗ йовтха гиҗ би арһ-чадсарн цугинь кехв.
2PE.1.16	Исус Христосин күчнә тускар болн Терүнә ирлһнә тускар келхләрн, бидн күүнә уханас һарһсн туульс олзлҗ келсн уга биләвидн. Түүнә алдр туурмҗиг бидн нүдәрн үзләвидн. 
2PE.1.17+2PE.1.18	Бурхн Эцк Христосиг күндләд туурулсн цагт бидн Терүнлә хамдан әрүн уул деер биләвидн. Мадниг тенд бәәсн цагт Деед Эзнә туурмҗин дун Исуст иигҗ келсмн: «Эн Мини хәәртә Көвүн. Эн Намаг байрлулна». Бидн эн дууг теңгрәс соңсвидн.
2PE.1.19	Эн учрар бидн әәлдәчнрин үгд улм икәр нәәлҗәнәвидн. Тадн энүнд оньган өгсндтн йир чик юмн, яһад гихлә, эн үг харңһуд шачах герл мет. Өдр ирхин өмн, өрүни одн тана седклд герл өгхин өмн әәлдәчнрин үгмүд герл өгч гилвкнә. 
2PE.1.20	Хамгин түрүнд тодлтн: Бурхна Бичгт бәәсн әәлдхлиг күн эврән цәәлһҗ чадхш. 
2PE.1.21	Яһад гихлә, әәлдхлин үгмүд күүнә дурар келгддго бәәҗ. Зуг Әрүн Сәкүсәр залгддг улс әәлдхлиг Бурхнас келдг бәәҗ.
2PE.2.1	Әмтнә дунд деми әәлдәчнр бас бәәдг билә. Ода чигн тадн дунд бас деми багшнр һарч ирх. Тедн итклиг уга кедг буру ном нууцар авч ирәд, тедниг хулдҗ авсн Деед Эзиг һолх. Тиигәд тедн бийән шулуһар цааҗла харһулх. 
2PE.2.2	Кесг улс теднә аля йовдлыг дахх. Теднәс көлтә әмтн Үннә хаалһиг муурулх. 
2PE.2.3	Иим багшнр хармч заңгасн көлтә худл үг келәд танас олз авх. Кесг цагтан теднә Зарһчнь белн билә. Тедниг цааҗлх Алач нөр уга сууна.
2PE.2.4	Яһад гихлә, Бурхн нам килнц кесн элчнрән чигн хәәрллго үксн улсин ормд хайсмн. Тендән тедн цевәр күләтә харңһуд сууна, Зарһин өдр күләҗәнә. 
2PE.2.5	Бурхн кезәңк орчлңгиг чигн хәәрлсн уга. Тер килнцтә улсин һазрур усна аюл илгәв. Зуг Бурхнла чик седкләрн бәәтн гиҗ әмтиг сурһдг Ноахиг болн дәкәд долан күүг Бурхн аврсмн. 
2PE.2.6	Бурхн Содом болн Гомора гидг балһсдиг гемшәһәд, хөөтк килнцтә улст үлгүр болтха гиһәд һалар шатасмн. 
2PE.2.7	Зуг чик седклтә Лотыг аврсмн. Килнцтә улсин цалдң йовдлмуд Лотын седклинь дарсмн. 
2PE.2.8	Эн чик седклтә Лот тедн дунд бәәһәд, йос эвддг йовдлмудынь үзәд, теднә тускар соңссн цагтнь өдр ирвәс седклднь му болдг бәәҗ. 
2PE.2.9	Деед Эзнд иткдг улсин сөрлһнәс яһҗ харсхинь болн хар саната улсиг Зарһин өдр иртл яһҗ оньдиндән бәрҗәхинь Деед Эзн меднә. 
2PE.2.10	Цогцин бузр седвәрмүдәр бәәдг болн Бурхна йосиг һолдг улсиг Бурхн онц кевәр цааҗна.
2PE.2.10	Тиим улс әср болн ик саната. Тедн Бурхна алдр элчнриг
2PE.2.11	Бурхна элчнр тиим улсас улм ик күчтә болвчн, деми багшнриг му келхш Деед Эзнә өмн гемшәхш
2PE.2.12	Эн улс ухан уга, бәргдәд алгдх мал мет төрхәрә медсәрн йовдлмуд һарһна. Эдн бийснь эс меддг юмиг му келнә. Эдн мал кевтәһәр алгдх. 
2PE.2.13	Эдн талдан улсиг яһҗ зовала, тиигҗ бийснь зовлңган эдлҗ цааҗлгдх. Эдн өдрин дуусн нәр-наадан кеһәд байрлна, әркдәд хуульч йовдлмуд кенә. Эн учрар эдн таднла хамдан хот уусн цагт тадниг һутаһад неритн муурулна. 
2PE.2.14	Эдн күүкд улсиг үзхләрн, аля яһҗ кехән ухална. Эн улс килнц кеһәд цадцхахш. Эн деми багшнр батар иткдго улсиг килнцд уңһана. Эдн хармч болхд дасхгдсмн. Эдн харалд туссн улс. 
2PE.2.15	Деми багшнр чик хаалһасн хаҗиһәд, Босрин көвүн Балам гидг әәлдәчин хаалһар йовна. Эн әәлдәч мөңгнд дурта билә, тер мөңгиг хар саната йовдл кесндән авдг билә. 
2PE.2.16	Балам эврәннь килнцәсн көлтә бурушагдҗ. Энүнә элҗгн күүнә келәр келәд, әәлдәчин ухан уга йовдлыг зогсав.
2PE.2.17	Эн улс хагсҗ одсн булг мет, салькнд туугдсн үүлн мет. Бурхн теднд харңһуһар бәәдг орм белдҗ. 
2PE.2.18	Эдн ик саната, эргү үгмүд келәд, цогц махмудын му седвәрмүд олзлна. Хаҗһр хаалһасн чик хаалһд шиңкән орсн улсиг хавхдан бәрҗ авхар тиигнә. 
2PE.2.19	Эдн әмтнд сул җирһл өгнәвидн гилднә, зуг бийснь кү үрәдг му авъясмудын мухла болна. Яһад гихлә, күн юмнд диилгдсн болхла, тер юмна мухла болҗ үлднә. 
2PE.2.20	Кемр күн Мана Деед Эзн болн Аврач Исус Христосиг медсәр орчлңгин бузр йовдлмудас сулдсн хөөн дәкн терүндән оралдҗ диилгдхлә, тер күүнә бәәдл урдк бәәдләсн улм му болна. 
2PE.2.21	Учрнь эн: тедн чик бәәдлин хаалһиг медәд, әрүн заавриг үлдәхин ормд эн хаалһиг эс медсн деер болх билә. 
2PE.2.22	Эн учрсн йовдлын тускар үлгүрт: «Ноха бөөлҗсндән хәрү ирдг», болн «Уһагдсн һаха дәкн бальчгт ордг» – гиҗ чикәр келгдҗәнә.
2PE.3.1	Хәәртә үүрмүд, хойрдгч бичгән таднд бичҗәнәв. Эн хойр бичгт би тана уханд тодлулҗ цевр сана-седкл сергәхәр бәәләв. 
2PE.3.2	Әрүн әәлдәчнрин кезәнә келсн үгмүдиг болн тана апостолмудар дамҗҗ келсн Деед Эзнә болн Аврачин заквриг тадн тодлтха гиҗәнәв. 
2PE.3.3	Хамгин түрүнд медтн: Сүл өдрмүдт танар наад бәрдг му седвәрәр бәәдг кесг улс һарч ирх. 
2PE.3.4	Тедн: «Исус Христос ирнәв гилү? Тертн альдв? Мана өвкнр кезәнә үкҗ одла. Зуг орчлң үүдснәс авн цугнь нег кевәрн бәәһәтә», – гиҗ келцхәх. 
2PE.3.5	Теңгр һазр хойриг Бурхн үгәрн кезәнә үүдәҗ гисн үнниг тедн медә бәәҗ керглхш. Һазр уснас болн усар дамҗад үүдәгдҗ. 
2PE.3.6	Эн учрар бас усар эс гиҗ усна аюлар тер цагт бәәсн орчлң уга кегдҗ. 
2PE.3.7	Һалар шатагдхин төлә өдгә цагин теңгр һазр хойр тер Үгәр чигн хадһлгдҗ бәәнә. Килнцтә улс засглгдх болн уга кегдх цаг күртл теңгр һазр хойр хадһлгдҗ бәәнә.
2PE.3.8	Зуг энүг бичә марттн, хәәртә үүрмүд. Деед Эзнд нег өдр миңһн җил мет болна, миңһн җил негхн өдр мет болна. 
2PE.3.9	Деед Эзн ирхв гиҗ өгсн үгән күцәхдән удхш. Зәрмснь Энүг удҗана гинә. Зуг Деед Эзн тадниг уданд теснә. Яһад гихлә, Деед Эзн иим саната: Кен чигн күн бичә үктхә, цуг улс килнцтә җирһлән үлдәтхә. 
2PE.3.10	Деед Эзнә өдр генткн сөөһәр ирдг хулхач метәр ирх. Теңгр ик күркрәнд уга болҗ одх. Теңгрт бәәдг тоотнь: нарн, сар, одд һалд шатҗ одх. Һазр деер бәәсн юмн һазрта хамдан шатх. 
2PE.3.11+2PE.3.12	Кемр цугнь тиигҗ каархла, тадн ямаран улс болх зөвтәвт? Бурхна өдриг күләһәд, Терүнә ирлһиг әрүн седкләрн үзхәр седҗәх цагт бийән Бурхнд нерәдәд әрүн җирһләр бәәтн. Тер өдрт теңгр шатад уга кегдх, сар, нарн, одд һалд хәәлҗ одх. 
2PE.3.13	Зуг бидн шин теңгр һазр хойриг күләҗәнәвидн. Энүг Бурхн өгнәв гилә. Тенд әмтн Бурхна заасар оньдиндән бәәх.
2PE.3.14	Эн учрар ирхинь күләһәд, Бурхна өмн цевр болн буру уга болхар зүтктн. Бурхнла эвәр бәәхәр шунтн. 
2PE.3.15	Деед Эзнә удан тесвр маднд авргдх арһ өгчәнә гиҗ тоолтн. Мана хәәртә ах Павел бийднь өггдсн цецн ухаг олзлад, эн төрин тускар бас бичлә. 
2PE.3.16	Павел энүнә тускар бичг болһндан бичлә. Павелын бичгүдт зәрм медгддго юмн бәәнә. Кесг муңхг болн батар иткдго улс энүг Бурхна Бичгин нань чигн тасрхала әдл хаҗһр цәәлһнә. Тиигәд тедн бийән үклүр өөрдүлнә.
2PE.3.17	Тегәд хәәртә үүрмүд, энүг медәд бийән саглтн: Йос эвддг улсин эндү тадниг авлдг болвза, тадн бат итклән гееввзәт. 
2PE.3.18	Зуг Мана Деед Эзн болн Аврач Исус Христосиг медлһнд болн Терүнә цаһан сананд цааранднь өстн. Эндр өдр болн оньдиндән Тер тууртха! Тиигтхә!
1JN.1.1	Орчлң үүдхәс өмн бәәсн әмн җирһл өгдг Үгин тускар бидн зәңглҗәләвидн. Бидн Тер Үгиг соңславидн, эврәннь нүдәрн үзләвидн. Терүг лавтаһар харҗ, бий цогцинь һарарн бәрҗ үзләвидн. 
1JN.1.2	Әмн җирһл үзгдв, бидн энүг үзвидн. Тер учрар бидн энүнә тускар герчләд, мөңк җирһлин тускар зәңглҗәнәвидн. Эн мөңк җирһл Эцктә бәәһәд маднд үзгддг болв. 
1JN.1.3	Тадниг маднла үүрлҗ бәәтхә гиһәд, үзсән, соңссан таднд зәңглҗәнәвидн. Мадн болхла Эцктә болн Терүнә Көвүтә Исус Христоста үүрлҗ бәәнәвидн. 
1JN.1.4	Бийән икәр байрлулхар бидн энүг бичҗәнәвидн.
1JN.1.5	Исус Христосас соңссн номиг ода таднд бидн зәңглҗәнәвидн. Эн ном: Бурхн гисн герл, Түүнд төрүц харңһу уга. 
1JN.1.6	Кемр бидн Терүнлә үүрлҗәнәвидн гиһәд, харңһуд бәәхлә, бидн худл келҗәнәвидн, болв үнниг даххшвидн. 
1JN.1.7	Кемр бидн Бурхнла әдл герлтә йовхла, бидн хоорндан үүрлҗ бәәнәвидн, болв Терүнә Көвүнә Исусин цусн мадниг ямаран чигн килнцәс цеврлнә. 
1JN.1.8	Кемр бидн килнц угавидн гихлә, бидн бийән мекләд, Бурхна үнн угаһар бәәнәвидн. 
1JN.1.9	Кемр бидн килнц кесндән Бурхнд медүлхлә, Бурхн мана килнциг тәвҗ өгх, ямаран чигн буру йовдлас цеврлх. Яһад гихлә, Бурхн итклтә болн үнн чик. 
1JN.1.10	Зуг кемр бидн килнц кесн угавидн гихлә, Бурхиг худлчд тоолҗанавидн, тиим учрас тегәд Терүнә үг маднла бәәхш.
1JN.2.1	Үрдүд мини! Тадниг килнц бичә кетхә гиҗ энүг бичҗәнәв. Зуг тадн дундас күн килнц кехлә, чик седклтә Исус Христос бәәдгинь медтн. Тер Эцкиннь өмн мана Харсач болҗ йовна. 
1JN.2.2	Исус Христосин үкләс көлтә мана килнц тәвгдв, һанцхн мана килнц биш, цуг орчлңгин килнц тәвгдв. 
1JN.2.3	Кемр бидн Бурхна зааврмуд күцәхлә, бидн Бурхиг меднәвидн гиҗ лавлҗанавидн. 
1JN.2.4	Кемр күн «би Бурхиг меднәв» гиһәд, зуг Терүнә зааврмудыг эс күцәхлә, тер үнн уга, худлч күн. 
1JN.2.5+1JN.2.6	Кен чигн күн Бурхна үг соңсхла, тер Бурхнд күццднь дурлдг күн. Бидн Бурхнла ни-негн бәәдгиг иигҗ меднәвидн. Бурхнла ни-негн бәәнәв гидг күн Исус Христосла әдл бәәх зөвтә.
1JN.2.7	Хәәртә үүрмүд мини! Би таднд шин биш, кезәңк заавр бичҗәнәв. Эн кезәңк заавриг тадн эклцәс авн меднәт, эн мана соңссн үгмүд болҗана. 
1JN.2.8	Эн саамд шин заавр бас бичҗәнәв. Эн заавр чик болдгинь Христосин болн тана җирһл үзүлҗәнә. Яһад гихлә, харңһу тархаһад, йосн герл ирнә. 
1JN.2.9	Ахдан дурго болдг, зуг би герлд бәәнәв гидг күн харңһуд бәәнә. 
1JN.2.10	Ахдан дурта күн герлд бәәнә. Тер эврәннь бәәдләрн килнцд орх учр хаҗудк күүнд өгхш. 
1JN.2.11	Ахдан дурго күн харңһуд бәәһәд төөрч йовна, альдаран йовҗ йовхан тер медхш, яһад гихлә, терүг харңһу сохлҗ. 
1JN.2.12	Бичкдүд! Би таднд бичҗәнәв. Яһад гихлә, тана килнц Христосин төлә тәвгдв. Эцкнр! Таднд бичҗәнәв. Яһад гихлә, орчлң үүдснәс авн Бәәдгиг тадн меднәт. 
1JN.2.13	Эцкнр! Таднд бичҗәнәв. Яһад гихлә, тадн эрлгиг диилвт. Уйн наста көвүд! Таднд бичв. Яһад гихлә, тадн Эцкиг медвт. 
1JN.2.14	Бичкдүд! Таднд бичв. Яһад гихлә, тадн орчлң үүдснәс авн Бәәдгиг меднәт. Уйн наста көвүд! Таднд бичв. Яһад гихлә, тадн чидлтәт. Бурхна үг таднта, тадн эрлгиг диилвт. 
1JN.2.15	Эн орчлңд болн орчлңд бәәсн юмнд бичә дурлтн. Кемр тадн орчлңд дурта болхла, Эцкд дургот. 
1JN.2.16	Яһад гихлә, орчлңд бәәсн юмн: күүнә тачал, нүднә тачал болн эн җирһлин омг Эцкәс биш, орчлңгас һарчана. 
1JN.2.17	Орчлң уга болҗ одх, терүнә тачал уга болҗ одх, зуг Бурхна таалыг күцәдг күн мөңкиндән бәәх.
1JN.2.18	Үрдүд мини! Цагин чилгч өөрдҗ йовна. Эн цагт Христосин өшәтн ирхиг тадн соңслат. Өдгә цагт Христосин кесг өшәтнр һарч ирв. Эн учрар цагин чилгч өөрдҗ йовхинь бидн меднәвидн. 
1JN.2.19	Эн улс маднас салад йовҗ одла, яһад гихлә, эдн манахна биш билә. Кемр эдн манахна бәәсн болхла, маднла хамдан үлдх билә. Эдн маднас салад, манахна бишән медүлв. 
1JN.2.20	Зуг Әрүн Сәкүсиг Бурхнас авсн учрас тадн цугтан үнниг меднәт. 
1JN.2.21	Таниг үнниг эс медсн болхла, би энүг бичшго биләв. Зуг тадн үнниг болн ямаранчн худл үннәс эс һарчахиг меднәт. Эн учрар би бичҗәнәв. 
1JN.2.22	Худлч гиснь кемб? Исусиг Христос биш гиҗ тоолдг күн худлч. Эцк Көвүн хойрт иткдго күн Христосин өшәтн. 
1JN.2.23	Көвүнд иткдго күн Эцк уга бәәнә. Көвүнд иткдгнь Эцклә хамдан бәәнә. 
1JN.2.24	Тегәд эклцәс авн соңссн юмнд цааранднь чигн итктн. Кемр тадн энүнд цааранднь чигн иткәд бәәхлә, Көвүн Эцк хойрла ни-негн бәәхит. 
1JN.2.25	Христосин өгхәр бәәсн юмн – мөңк җирһл. 
1JN.2.26	Тадниг меклхәр седсн улсин тускар би энүг бичв. 
1JN.2.27	Бурхнас авсн Әрүн Сәкүсн тана седклд бәәнә. Тегәдчн тадн күүһәр дасхулх керг угат. Яһад гихлә, Әрүн Сәкүсн тадниг цуг юмна тускар дасхна, тер үн келнә, худл төрүц келхш. Иим учрар Әрүн Сәкүснә дасхсар Исус Христосла ни-негн бәәтн.
1JN.2.28	Тегәд, үрдүд мини, Деед Эзнә ирх өдрт тадн ичҗ бултлго, әәмшг угаһар бәәхин төлә Терүнлә ниилҗ бәәтн. 
1JN.2.29	Христос чик седклтә болдгинь медхлә, чик седкләрн бәәдг улс Бурхнас төрсинь бас медтн.
1JN.3.1	Эцкин дурн ямр ик болдгинь сантн! Тер мадниг Эврәннь үрдүдт тоолна. Бидн үнндән Бурхна үрдүд. Орчлң Бурхиг төрүц эс меддг учрас мадниг медхш. 
1JN.3.2	Хәәртә үүрмүд мини! Бидн Бурхна үрдүд, болв ямаран бәәдлтә болхан медҗәхшвидн. Болв Христосиг ирхлә, Терүнлә әдл болхвидн гиҗ меднәвидн. Яһад гихлә, Терүг ямаран болдгинь үзхвидн. 
1JN.3.3	Христост нәәлдг күн бийән цеврлдг, яһад гихлә, Христос Бийнь цевр. 
1JN.3.4	Килнц гиснь – зака эвдлһн болдг учрас килнц кесн күн Бурхна закаг эвднә. 
1JN.3.5	Әмтиг килнцәснь сулдххар Христос ирв. Христос Бийнь нүл уга. 
1JN.3.6	Терүнтә негдҗ бәәдг күн болһн килнц кедг авъясан хайна. Килнц кедг күн болхла, Терүг үзхш, Терүг төрүц медхш. 
1JN.3.7	Үрдүд мини! Күн тадниг бичә меклтхә! Чик йовдлар бәәдг күн Христосла әдл чик седклтә болна. 
1JN.3.8	Эклцәс авн эрлг килнц кедг учрас килнц кедг күн эрлгәс болҗана. Эрлгин кесн йовдлмудыг эвдхәр Бурхна Көвүн орчлңд ирҗ. 
1JN.3.9	Бурхнас төрсн күн килнц кедг авъяс уга. Яһад гихлә, тер Бурхна өгсн шин җирһл эдлнә. Бурхн терүнә Эцк болсн учрас тер күн цааранднь килнц кеҗ чадхш. 
1JN.3.10	Бурхна эс гиҗ эрлгин үрдүдиг иигҗ медҗ чадхит: чик кергән эс күцәдг күн, эс гиҗ ахдан дурго күн Бурхна үрн биш.
1JN.3.11	Бидн нег-негндән дурта болх йоставидн. Энүг бидн экнәс авн соңславидн. 
1JN.3.12	Кәнлә әдл бичә болтн. Тер эрлгәс болсн төләд дүүһән алсмн. Яһад алҗ гихлә? Терүнә йовдлмуднь хар бәәҗ, дүүһиннь йовдлмуднь болхла чик бәәҗ. 
1JN.3.13	Ахнр-дүүнр, кемр орчлң таднд дурго болхла, бичә өвртн. 
1JN.3.14	Эврәннь ахнр-дүүнртән дурта болдг учрас бидн үкләс әмн-җирһлд орсан меднәвидн. Ахдан дурго күн үклин үлмәд бәәнә. 
1JN.3.15	Ахдан дурго күн алач болдг мөн. Ямаран чигн алач мөңк җирһл эдлшгоһинь тадн меднәт. 
1JN.3.16	Христос мана төлә әмән өгснд бидн дуриг үзвидн. Бидн бас эврәннь ахнр-дүүнриннь төлә әмән әрвллго бәәх йоставидн. 
1JN.3.17	Кемр элвг-делвгәр бәәсн күн эврәннь ахан түрү бәәдгинь үзв чигн терүнд санань эс зовхла, «Би Бурхнд дуртав» гиҗ тер яһҗ келҗ чаддмб? 
1JN.3.18	Үрдүд мини! Үгәрн болн хоосн келәрн биш, зуг керг-үүләрн үнндән дурлхмн.
1JN.3.19+1JN.3.20	Бидн Бурхна өмн әәмшг угаһар бәәдгиг болн үннә улс болдгиг иигҗ медхвидн: кемр мана зүркн мадниг гемшәхлә, Бурхн мана зүркнәс үлү ик болад, цугинь меднә. 
1JN.3.21	Хәәртә үүрмүд мини! Кемр мана зүркн мадниг эс гемшәхлә, бидн зөргтәһәр Бурхна өмн зогсҗ чадҗанавидн. 
1JN.3.22	Бурхна зааврмуд күцәдг болн Терүнә таалар бәәдг учрас бидн зальврад, Бурхнас юм эс сурв чигн, цугинь авч чадҗанавидн. 
1JN.3.23	Терүнә Көвүнә Исус Христосин нернд иткәд, Христос Бийнь маднд заасар нег-негндән дурта болх йоставидн. Эн Бурхна заавр. 
1JN.3.24	Бурхна зааврмуд күцәдг күн Бурхнла негн. Бурхн терүнлә бас ниилҗ бәәнә. Бурхн маднд Сәкүс өгсн учрас бидн Бурхиг маднла ниилҗ бәәдгинь меднәвидн.
1JN.4.1	Хәәртә үүрмүд мини! Сәкүсн болһнд бичә итктн! Зуг сәкүсн болһниг Бурхнас эс гиҗ Бурхнас бишинь шүүҗ медтн. Яһад гихлә, эн орчлңд ода деми әәлдәчнр олн болҗ. 
1JN.4.2	Бурхна Сәкүсиг иигҗ медтн: Исус Христосиг күн болҗ ирв гиҗ келдгнь Бурхна Сәкүсн. 
1JN.4.3	Болв Исус Христосиг күн болҗ ирв гиҗ эс келдгнь Бурхна Сәкүсн биш. Тер Христосин өшәтнә сәкүсн. Терүг ирх гиҗ тадн соңслат, ода тер орчлңд ирсн бәәнә. 
1JN.4.4	Үрдүд мини! Тадн Бурхнас, тадн деми әәлдәчнриг диилвт. Яһад гихлә, тана седклд Бәәдгинь орчлңд бәәдгәс деер. 
1JN.4.5	Тедн эн орчлңгин улс, орчлңгин тускар келнә, орчлң тедниг соңсна. 
1JN.4.6	Зуг бидн Бурхнас. Бурхиг меддг күн мадниг соңсна. Бурхна биш күн мадниг соңсхш. Тиигәд бидн үннә хаалһ заадг Сәкүсиг хаҗһр хаалһд орулдг сәкүснәс йилһҗ чадҗанавидн.
1JN.4.7	Хәәртә үүрмүд мини! Нег-негндән дурта болхмн. Дурн Бурхнас. Тер учрар дурлдг күн Бурхнас төрсн болн Бурхиг меднә. 
1JN.4.8	Кү эс дурлдг күн Бурхиг медшго, яһад гихлә, Бурхн гисн дурн. 
1JN.4.9	Ор һанцхн Көвүһән орчлңд илгәһәд, Бурхн Эврәннь дуран маднд үзүлв. Терүнә нилчәр мадниг мөңк җирһлтә болтха гиҗ Бурхн тиигҗ. 
1JN.4.10	Дурн гисн эн: бидн Бурхнд дурлсн биш, Бурхн маднд дурлҗ, әмтнә килнциг Эврәннь Көвүһәрн тәвҗ өгүлхин төлә Терүг орчлңд илгәҗ. 
1JN.4.11	Хәәртә үүрмүд мини! Кемр Бурхн маднд тиигҗ дурлхла, бидн бас нег-негндән дурта болх зөвтәвидн. 
1JN.4.12	Бурхиг күн төрүц үзәд уга. Зуг кемр бидн нег-негндән дурта болхла, Бурхн маднла нииләд бәәнә, болв Бурхна дурн мадниг, талдан улсиг улм икәр дурлхиг дасхна. 
1JN.4.13	Бурхн маднд Сәкүсән өглә. Тиим учрар Бурхн маднла ни-негн бәәдгинь болн мадн Терүнлә ни-негн бәәдгинь бидн меднәвидн. 
1JN.4.14	Бурхн Эцк Көвүһән орчлңгин Аврач кехәр илгәсиг үзәд бидн герчнр болҗанавидн. 
1JN.4.15	Исусиг Бурхна Көвүн гиҗ иләр келдг күн Бурхнла ни-негн бәәнә. Бурхн терүнлә бас ни-негн бәәнә. 
1JN.4.16	Бидн Бурхиг маднд дурта болдгинь медвидн, Тер дурнд итквидн. Бурхн гисн дурн. Бурхнд болн хаҗудк улстан дурта күн Бурхнла ни-негн бәәнә. Бурхн терүнлә бас ни-негн бәәнә. 
1JN.4.17	Бидн Бурхнд йосндан дуртавидн. Иим учрар бидн Зарһин өдрт әәмшг угаһар бәәхвидн. Яһад гихлә, бидн Исус Христосла әдл эн орчлңд бәәнәвидн. 
1JN.4.18	Дурн әәнә гидг юм медхш. Зуг төгс дурна учрар әәмшг көөгднә. Яһад гихлә, күн цааҗ ирх гиһәд әәнә. Әәдг күн Бурхиг күццднь дурлхш. 
1JN.4.19	Бурхн түрүләд маднд дурлсн учрар бидн Бурхнд дуртавидн. 
1JN.4.20	Би Бурхнд дуртав гисн, зуг ахдан дурго күн худлч болна. Яһад гихлә, үзгддг ахдан дурго күн үзгддго Бурхнд дурлҗ чадшго. 
1JN.4.21	Христос маднд иим заавр үлдәв: Бурхнд дурта күн ахдан дурта болх зөвтә.
1JN.5.1	Исусиг Бурхна илгәсн Аврач гиҗ иткдг күн Бурхнас төрҗ. Эцкд дурта күн үрнднь дурта болдг мөн. 
1JN.5.2	Бурхнд дурта болад, Терүнә заавриг күцәдг учрас бидн Бурхна үрдүдт дурта болдган меднәвидн. 
1JN.5.3	Яһад гихлә, Бурхна заавриг күцәдг күн Бурхнд дуртаһан медүлнә. Бурхна зааврмуд маднд кецү биш. 
1JN.5.4	Яһад гихлә, Бурхнас төрсн күн орчлңгиг диилҗ чадна. Бидн иткләрн орчлңгиг диилнә гидгнь эн: мана иткләр диилнәвидн. 
1JN.5.5	Орчлңгиг кен диилхмб? Исусиг Бурхна Көвүн гиҗ иткдг күн.
1JN.5.6	Исус Христос усн цусн хойрар дамҗҗ ирҗ. Тер һанцхн усар биш, зуг усн цусн хойрар дамҗад ирҗ. Әрүн Сәкүсн энүг үнн гиҗ герчлҗәнә, яһад гихлә, Әрүн Сәкүсн бийнь үнн болҗана. 
1JN.5.7	Һурвн герч эн: 
1JN.5.8	Әрүн Сәкүсн, усн болн цусн. Эн һурвн нег юмна тускар герчлҗәнә. 
1JN.5.9	Бидн әмтнә герчллһнд иткнәвидн, зуг Бурхна герчллһн деер. Бурхн Бийнь Көвүнә тускар герчлҗәнә. 
1JN.5.10	Бурхна Көвүнд иткдг күүнә седклд эн герчллһн бәәнә. Бурхнд эс иткдг күн Бурхиг худлчд тоолна, яһад гихлә, Бурхиг Эврәннь Көвүнә тускар герчлснд тер иткҗәхш. 
1JN.5.11	Герчллһн эн: Бурхн маднд мөңк җирһл өгв, Терүнә Көвүн мөңк җирһлин булг. 
1JN.5.12	Бурхна Көвүтә бәәдг күн мөңк җирһл эдлнә. Бурхна Көвүн уга күн мөңк җирһл эдлхш.
1JN.5.13	Тадниг мөңк җирһл эдлдгиг медтхә гиҗ би энүг Бурхна Көвүнә нернд, иткдг таднд бичв. 
1JN.5.14	Бидн зөргтәһәр Бурхна өмн зогсҗанавидн. Яһад гихлә, Бурхна таалар ю эс сурв чигн, Бурхн мадниг соңсх. Энүг бидн Бурхна өмн лавта меднәвидн. 
1JN.5.15	Кемр юуна тускар эс зальврв чигн, Терүг соңсдгинь бидн медхлә, сурсан авч чадхиг бас меднәвидн. 
1JN.5.16	Кемр кен чигн ахан үклд орулдго килнц кеҗәхинь үзхлә, терүнә төлә зальвртха. Бурхн терүг әмд үлдәх. Зуг энд би үклд орулдго килнц кесн күүнә тускар келҗәнәв. Зуг үклд орулдг килнц бәәнә. Үклд орулдг килнц кесн күүнә төлә бичә зальвртн. 
1JN.5.17	Ямаранчн буру йовдл килнц мөн. Болв үклд орулдго килнц бас бәәнә. 
1JN.5.18	Бурхнас төрсн күн болһн цааранднь килнц кехш. Бурхна Көвүн терүг әрвлнә. Тиим күүнд эрлг му юм кеҗ чадшго. 
1JN.5.19	Бидн Бурхна үрдүд болдган меднәвидн. Зуг эн орчлң эрлгин үлмәд бәәнә. 
1JN.5.20	Мадниг йосн Бурхиг медтхә гиһәд, Бурхна Көвүн ирәд маднд медрл өгв. Энүг бидн меднәвидн. Бидн йосн Бурхнла болн Терүнә Көвүн Исус Христосла ни-негн бәәнәвидн. Исус Христос болхла, йосн Бурхн болн мөңк җирһл. 
1JN.5.21	Үрдүд мини! Шүтәнәс хол йовтн.
2JN.1.1	Шүүҗ авсн аһ болн тана үрдүд! Би чонҗин ахлачин негньв, таднд менд илгәҗәнәв. Би үнн седкләрн таднд дуртав. Һанцхн би биш, Бурхна үн медсн улс чигн бас тиигҗ таднд дурта. 
2JN.1.2	Яһад гихлә, Бурхна үнн маднла. Тер маднла мөңкиндән бәәх. 
2JN.1.3	Бурхн Эцк болн Эцкин көвүн Исус Христос йосндан иткдг болн хоорндан дурта болдг маднд цаһан сана күргҗ амулң-менд бәәхиг өршәтхә!
2JN.1.4	Зәрм Тана үрдүдиг Эцкин заасн зааврар Бурхна үн дахҗ бәәдгинь соңсад, икәр байрлв. 
2JN.1.5	Күндтә аһ! Нег-негндән дурта болтн, гиҗ сурҗанав. Би Танд шин заавр бичҗәхшв. Эн заавриг бидн эклцәс авн авлавидн. 
2JN.1.6	Дурта болх гиснь, Бурхна заавриг күцәх. Тер заавр иим: нег-негндән дурта болтн. Энүг күцәхин төлә эн заавриг тадн эклцәс авн соңслат. 
2JN.1.7	Кесг худлч улс һазрт ирҗ. Тедн: «Исус Христос һазр деер күн болҗ төрсн уга», – гиҗ келнә. Тиигҗ келсн күн худлч болн Христосин өшәтн мөн. 
2JN.1.8	Болһатн! Мана кесн көдлмшиг бичә үрәтн. Болв ач-тусан күццднь эзлтн. 
2JN.1.9	Христосин номас хаҗиһәд, Терүг дахҗ бәәдго күн Бурхн уга бәәнә. Христосин номиг дахҗ бәәдг күн Бурхн Эцклә болн Көвүнлә ниицңһү бәәнә. 
2JN.1.10	Христосин номиг заадго күн тадн тал ирхлә, бичә гертән орултн, бичә терүнлә мендлтн. 
2JN.1.11	Терүнлә мендлдг күн терүнлә хамдан му йовдл кенә.
2JN.1.12	Би дала үг чамд келхәр бәәләв: Зуг цугинь цааснд бекәр бичхәр седҗәхшв. Чамла чирәһәрн харһад йир икәр байрлхвидн гиҗ нәәлҗәнәв. 
2JN.1.13	Шүүҗ авсн Тана эгчин үрдүд Танд менд илгәҗәнә.
3JN.1.1	Хәәртә үр Гай! Би чонҗин ахлачин негньв. Халун менд чамд илгәҗәнәв. Би үнн седкләрн чамд дуртав. 
3JN.1.2	Хәәртә үр! Чи санан-седкләрн сән-сәәхн бәәнәч. Тиим кевәр җирһлчн сән-сәәхн болтха гиҗ чамаг оньдин эрүл-менд бәәтхә гиҗ зальврҗанав. 
3JN.1.3	Чи оньдин Бурхна үн дахҗ бәәдг кевәрн ода Бурхна үнәр бәәдгинь соңсад ик байрта бәәнәв. Эн зәңг нанд ирҗәх ахнр-дүүнр авч ирлә. 
3JN.1.4	Мини нилчәр Христост итксн үрдүдм Бурхна үнниг дахҗ бәәдгинь соңсхла, би йир икәр байрлнав. Тер байрас даву байр нанд уга.
3JN.1.5	Хәәртә үр! Кемр чи ахнр-дүүнрт, онц кевәр зуульч улст нөкд болҗахла тернь чик. 
3JN.1.6+3JN.1.7	Чини хәәрлтин тускар тедн энд чонҗин өмн келсн билә. Тер ахнр-дүүнрчн Христосин тускар ном цәәлһҗәнә, тедн буру номта улсас дөң авхш. Тер учрар, буйн болтха, цааранднь йовх хаалһднь Бурхнд таастаһар теднд дәкәд нөкд болыч. 
3JN.1.8	Теднлә хамдан көдлхин төлә бидн тиим улст нөкд болх зөвтәвидн.
3JN.1.9	Би тана чонҗд нег бичг бичләв. Зуг әмтиг нойлхдан дурта Детреп мини бичсн юмиг керглшго. 
3JN.1.10	Детреп намаг оньдин му келнә, мини тускар худл, хов зөөнә. Эннь цугнь биш. Дәкәд болхла, холас ирсн ахнр-дүүнриг тосҗ нөкд болхш. Теднд нөкд болхар седсн улст харш болад, чонҗас көөнә. Ирхләрн би терүнд эн хар үүлмүдин тускар илдкҗ келхв. 
3JN.1.11	Хәәртә үр! Му кедг әмтиг дураҗ тиим юм бичә ке. Зуг сә кедг улсиг дураҗ теднәс үлгүр ав. Сә кедг күн Бурхна күн болна. Му кедг күн Бурхиг үзәд уга. 
3JN.1.12	Цуһар Деметрин тускар сә келнә. Үнн бийнь энүг үзүлнә. Би эврән Деметрсин тускар сә келнәв. Мини үгмүдиг чикинь чи меднәч.
3JN.1.13	Би дала үг чамд келхәр бәәләв. Зуг цугинь хулсн үзгәр болн бекәр бичхәр седҗәхшв. 
3JN.1.14	Удл уга чамла чирәһәрн харһад, үзлцәд күүндхв гиҗ нәәлҗәнәв. 
3JN.1.15	Санан-седклчн амр таварн бәәх болтха! Энд бәәсн үүрмүдчн чамд менд илгәҗәнә. Хаҗудан бәәсн үүрмүдтән нанас менд кел!
JUD.1.1	Би, Йуда, Исус Христосин зарц, Яковин дү, Бурхн Эцкәр дуудгдсн, хәәрлгдсн, Исус Христосар хадһлгддг таднд бичҗәнәв. 
JUD.1.2	Бурхн өршәлһән, амулң җирһлән болн хәәрлтән таднд элвгәр өгтхә!
JUD.1.3	Күндтә үүрмүд мини! Маднд өггдсн аврлһна тускар би таднд бичхәр икәр седвәртә биләв. Зуг ода Бурхна улст оньдиндән даалһгдсн итклиг харстн гиҗ таднд урмд өгх кергтәһинь тоолад бичҗәнәв. 
JUD.1.4	Яһад гихлә, Бурхиг соңсдго зәрм улс тадн заагт медмҗән угаһар орсн бәәнә. Эдн аля, бузр йовдлан кехд бийдән зөв өгхәр Мана Бурхна хәәрлтин туск номиг хаҗилһнә. Эн улс мана ор һанцхн Нойн болн Деед Эзн Исус Христост иткдго улс. Эдн цааҗла харһх гиҗ Бурхна Бичгт эднә тускар кезәнәс авн бичәтә бәәнә. 
JUD.1.5	Деед Эзн Египетәс Эврәннь келн-улсан һарһҗ аврла. Зуг эс иткдг улсиг хөөннь уга кеҗ. Тадн энүнә тускар цуһар меддг болвчн тодлтха гиҗ келҗәнәв. 
JUD.1.6	Бурхна өгсн сән чинриг юмнд тооллго, бәәсн орман үлдәсн Бурхна элчнрин тускар бас тодлтн. Бурхн эдниг мөңк цевәр күлҗ алдр өдр күртл таг харңһуд бәрҗәнә. Тер өдрт тедн цааҗлгдх. 
JUD.1.7	Содом, Гомора болн өөрк балһсдын залус эн элчнрлә әдл аля йовдл кеһәд, нег-негнләһән унтсн учрас мөңк һалар цааҗлгдсмн. Энүг бас тодлтн. Эн әмтнд сагллһна үлгүр болҗана. 
JUD.1.8	Тедү мет эн улс онц зүүд зүүдләд, цогцан бузрдаһад, Бурхна йосиг һолад, Бурхна элчнриг му келнә. 
JUD.1.9	Бурхна ах элч Михаил бийнь чигн эрлгтә марһлдад, Мошен цогцин тускар зүткҗәсн цагт терүг му келх, гемшәх зөв бийдән өгсн уга. Тер:
JUD.1.9	– Деед Эзн Бийнь чамаг хөртхә! – гиҗ келсн билә.
JUD.1.10	Эн улс эврән чигн эс меддго юмиг му келҗәнә. Эдн ухан уга малмуд кевтәһәр төрхәрә медсн йовдл һарһна. Эн йовдлмудар бийән үрәнә. 
JUD.1.11	Эдн басл зовлңган эдлх. Яһад гихлә, эдн Кәнлә әдл бәәнә. Икәр байҗхар седәд, Баламла әдл хаҗһр йовдл кеһәд, Корла әдл буцад үкцхәх. 
JUD.1.12	Тиим улс тана хургт хот эдлсн цагт ичр угаһар икәр хот идәд, хар толвс
JUD.1.13	Далан дольган көөсрсн мет эдн олна нүднд ичр уга йовдл һарһҗана. Эдн хаҗисн одд мет. Бурхн эднд таг харңһуд бәәдг мөңк орм белдҗ
JUD.1.14	Аадмин зурһадгч үйд бәәсн Ханок эднә тускар иигҗ әәлдҗ:
JUD.1.14	– Хәләтн! Бурхна миңһн, миңһн элчнртә Деед Эзн йовҗ йовна. 
JUD.1.15	Учрнь эн: Орчлңгин әмтнә зарһинь кех, Бурхиг соңсдго улсиг хар йовдл кеснәс көлтә, Терүнә өмнәс хорта үг келснәс көлтә Тер цааҗлх. 
JUD.1.16	Эн улс Бурхна өмнәс үг келәд оньдин хүвдән өөлнә. Бийдән олз авхар талдан улст зуһудна, дәкәд болхла көөрнә. Эврәннь хар сансн санаһан оньдин күцәнә.
JUD.1.17	Зуг тадн, хәәртә үүрмүд мини! Деед Эзн Исус Христосин апостолмудын урдын келсиг бичә марттн. 
JUD.1.18	Тедн иигҗ келсн бәәнә: Сүл цагт эврәннь хар сансн санаһан күцәдг, таднар наад бәрдг улс һарч ирх. 
JUD.1.19	Эн улс иткдг улсиг баг-багар салһх. Эдн төрхәрә бәәсн му седвәртән авлгдад, Бурхна Сәкүсн угаһар бәәнә. 
JUD.1.20	Болв тадн, хәәртә үүрмүд мини! Хамгин әрүн итклән олзлад, нег-негән сурһтн. Әрүн Сәкүснә күчәр зальвртн. 
JUD.1.21	Бурхн таднд хәәртә болдгиг улм гүүнәр медҗ йовтн. Мана Деед Эзн Исус Христос эврәннь хәәрлтәр таднд мөңк җирһл өгхиг күләтн. 
JUD.1.22	Итклдән маһдлдг улсла өршәңгү бәәтн. 
JUD.1.23	Зәрмнь һалас һарһҗ авртн. Зәрмстнь цаһан санаһан күргтн, зуг бийән саглтн. Эднә килнцтә седвәрмүдәр бузрдсн хувцнднь дурго болтн. 
JUD.1.24+JUD.1.25	Ор һанцхн Бурхн Мана Аврач килнцәс әрвлҗ, Эврәннь туурмҗин өмн тадниг буру уга бәәдлтә байр өгч зогсах арһта. Исус Христосар дамҗад, әмтн Бурхиг магтад күндлтхә! Эклцәс авн өдгә цагт болн мөңкиндән Бурхн хамгин күчтә болн йоста болдгиг әмтн медтхә! Тиигтхә!
ROM.1.1	Исус Христосин зарц болн апостол болтха гиҗ дуудгдсн Павелас. Бурхн намаг Сән Зәңг тархатха гиһәд шүүҗ авв. 
ROM.1.2	Бурхн кезәнә Сән Зәңг өгх болад әәлдәчнрәр дамҗулад үг өглә. Әәлдәчнр энүнә тускар Әрүн Бичгт бичлә. 
ROM.1.3+ROM.1.4	Сән Зәңгд Бурхна Көвүн мана Деед Эзн Исус Христосин тускар келгдҗәнә. Күүнә заң-бәрцин тускар келхлә, төрсн үүдәлтәрн Тер Давидин хөөт үй бәәҗ. Бурхна заң-бәрцин тускар келхлә, Бурхн Христосиг үкләс әмдрүлхләрн Эврәннь Көвүн болҗахиг күчтәһәр үзүлв. 
ROM.1.5	Бурхн Христосар дамҗад намаг апостол болтха гиҗ, шишлң билг өгв. Учрнь иим: Терүнә нернә төлә цуг келн улсиг иткдг болн соңсхврта кетхә гив. 
ROM.1.6	Исус Христосар дуудгдсн Римд бәәх тадн бас теднә тоод орҗанат. 
ROM.1.7	Тиигәд Бурхна дурта Римд бәәх улс болн Терүнә улс болхар дуудгдсн цуг таднд эн бичг бичҗәнәв. Бурхн мана Эцк болн Деед Эзн Исус Христос таднд хәәрлт болн төвкнүн бәәдл өгтхә.
ROM.1.8	Хамгин түрүнд, би цуг таднаннь төлә мини Бурхнд Исус Христосар дамҗулад ханлт өргҗәнәв. Яһад гихлә, тадна итклин тускар делкәд соңсгдҗана. 
ROM.1.9	Зальврхларн кезә чигн би тадна тускар ухалдгиг Бурхн герч. Би Бурхна Көвүнә тускар Сән Зәңг тархахларн, әрүн зүркнәсн Бурхнд церглҗәнәв. 
ROM.1.10	Таднд күрх арһ нанд Бурхна таалар учртха гиҗ би зальврҗанав. 
ROM.1.11	Би тадниг йир икәр үзхәр седләв. Тадниг батлхин төлә Бурхна билгәр хувалцхар седләв. 
ROM.1.12	Би таднд, тадн нанд хамцу иткләрн урмд өгх гиҗ санҗанав. 
ROM.1.13	Ахнр-дүүнр, би кесг дәкҗ тадн тал одхар седхлә, мел нег юмн ода күртл сад-боомтг болад бәәсиг тадн медтхә гиҗәнәв. Буру номта әмтиг итклд орулснла әдләр би тадн дунд тиим көдлмш кех санатав. 
ROM.1.14	Би цугтаднь өгцтәв: делгрсн сойлта улст болн зерлг улст, сурһульта болн сурһуль уга улст. 
ROM.1.15	Тиигәд би Римд бәәх таднд Сән Зәңг цәәлһхдән белмб.
ROM.1.16	Би Сән Зәңгәс ичҗәхшв. Энтн иткдг улсиг цугтаһинь аврхин төлә бәәх Бурхна күчн. Хамгин түрүнд Сән Зәңг евреймүдиг, дарунь буру номта улсиг аврна. 
ROM.1.17	Бурхн яһҗ күүг чик седклтә кедгиг Сән Зәңг үзүлҗәнә. Энүг эклцәс авн сүл күртл Бурхн иткләр дамҗад кенә. Энүнә тускар: «Иткләр дамҗад чик седклтә болсн күн җирһх» гиҗ бичәтә. 
ROM.1.18+ROM.1.19	Күүнә зарһ яһҗ кехән Бурхн үзүлв. Цуг кесн килнцәрнь болн му йовдл һарһсарнь Бурхн әмтиг засглх. Учрнь: Бурхна туск медрл теднд ил, яһад гихлә, Бурхн эн медрл теднд секв. Зуг тедн хар саната йовдл һарһхларн, талдан улс үнниг бичә медтхә гиҗ бәрнә. 
ROM.1.20	Делкә үүдснәс авн Бурхна үзгддго бәәдл, Терүнә мөңк күчн болн заң-бәрц үүдәлтәрнь хәләхлә медгднә. Тиигәд әмтнд бийән харсхин төлә келдг үг уга. 
ROM.1.21	Бурхиг тедн медсн бийнь Бурхн гиҗ туурулсн уга, Терүнд ханлтан өргсн уга. Теднә ухань хоосн. Теднә ухан тату, толһань хар санаһар дүүрв. 
ROM.1.22	Тиим улс бийән цецнд тоолҗана, болв йирдән һәргтә болҗ һарв. 
ROM.1.23	Үкл уга Бурхнд мөргхин ормд тедн үкдг күүнә, шовудын, мал-аһрусна, мөлкдгүдин бәәдлтә кегдлмүдт шүтнә. 
ROM.1.24	Тиигәд зүркнә килнцтә седвәр тедниг һарһтха гиҗ Бурхн бәрүлв. Нег-негнләһән тедн ичртә йовдл һарһдг болв. 
ROM.1.25	Иим улс Бурхна туск үнниг худлас сольв. Үүдәчд биш үүдәврт тедн шүтәд церглдг болв. Олн әмтн Үүдәчиг мөңк туурултха. Тиигтхә! 
ROM.1.26	Иигәд Бурхн тедниг бийсиннь ичртә бахмҗднь бәрүлв. Күүкд улс чигн хоорндан бузртаһар холвата болв. 
ROM.1.27	Залус бас күүкд улсла биш нег-негнләһән зута юм һарһҗ ниилцхәв. Тедн эндү йовдл һарһсндан авх йоста засквр авцхав. 
ROM.1.28	Әмтн Бурхна туск медрлиг ухандан эс бәрсәр Бурхн тедниг ичр уга сананднь бәрүлв. Тиигәд тедн ичр уга йовдлмуд һарһна. 
ROM.1.29	Тедн үнн биш юмар дүүрв: хар санан, ховдгллһн, нег-негндән му йовдл үзүллһн, үлү үзлһн, аллһн, цүүгән, худл келлһн болн өшән, хов зөөлһн. 
ROM.1.30	Әмтн нег-негән му келнә, Бурхна өшәтнр караг, бийрхг, яһҗ хар саната йовдл һарһхиг ухална, эцк-экән соңсхш. 
ROM.1.31	Әмтн ичр уга, келсән күцәхш, дурн, хәәрлт уга. 
ROM.1.32	Бурхна заканд юуна тускар бичәтәг тедн меднә. Тиим йовдл һарһҗах улс үкх йоста, гиҗ терүнд бичәтә. Тер бийнь тедн тиим йовдл цаарандан һарһна. Дәкәд тиим йовдл һарһдг улсла тедн зөвшәрнә.
ROM.2.1	Тер төләд талдан күүнә зарһ кехләрн, чамд бийән харсхин төлә келдг үг уга. Яһад гихлә, талдан улсин зарһ кехләрн, чи теднлә әдл йовдл һарһҗанач. Терүгәрн чи бийән засглҗанач. 
ROM.2.2	Болв иим йовдл һарһҗах улсиг Бурхн чикәр засглҗана. Терүгинь бидн меднәвидн. 
ROM.2.3	Тиигәд чи иим йовдл һарһсн улсин зарһ кеһәд, эврән терүнлә әдл йовдл һарһҗанач. Бурхна зарһас чи алдрҗ һархар седҗәдг болвзач? 
ROM.2.4	Бурхна кемҗән уга цаһан санаг, Терүнә тесвриг чи һазалҗанчи? Бурхн чамаг ода күртл засгллго бәәнә. Бурхн цаһан санатаг чи меднәлмч. Тер чини килнцтә җирһличнь хайулҗана. 
ROM.2.5	Чи бөдүн күзүһән үзүләд, эн килнцтә җирһлән хайхар седҗәхшич. Тиигәд Бурхн эврәннь ууран һарһх болн чик зарһ кех өдр чи эврәннь засган улм икдүлҗәнәч. 
ROM.2.6	Тер өдр Бурхн күн болһниг күцәсн кергәрнь ашлх. 
ROM.2.7	Зәрм улс сән кергән цаарандан һарһад, Бурхнас туурмҗ, күндллһ болн мөңк җирһл хәәҗәнә. Бурхн теднд мөңк җирһл өгх. 
ROM.2.8	Эврә сә хәәдг зәрм улс үнниг һолад, хар саната йовдлмуд цаарандан һарһҗана. Бурхн цухлан үзүләд тедниг засглх. 
ROM.2.9	Хар саната йовдл һарһҗах күн болһн – түрүләд евреймүд, дәкәд буру номта улс – зовлңла болн өвдкүрлә харһх. 
ROM.2.10	Сән йовдл һарһҗах күн болһн – түрүләд евреймүд, дәкәд буру номта улс – Бурхнас туурмҗ, күндллһ болн эв авх. 
ROM.2.11	Бурхн зарһ кехләрн, кенинь чигн татшго. 
ROM.2.12	Мошен закан угаһар буру номта улс килнц һарһна. Тедн закан угаһар үкх. Евреймүдт закан бәәнә. Тедн килнц һарһна. Тиигәд закаһар зарһла харһх. 
ROM.2.13	Закаг соңсдг күүг биш, терүг күцәдг күүг Бурхн чик седклтәд тоолна. 
ROM.2.14	Буру номта улст Мошен закан уга. Болв тедн закана неквр төрхәрә бәәдг седвәрәр күцәхләрн, закан уга бийнь эврән закан болна. 
ROM.2.15	Энүгәрн тедн закана неквр теднә зүркнд бичәтә бәәнә гисиг медүлҗәнә. Теднә зүркн энүг үнн болсинь герчлҗәнә. Яһад гихлә, теднә ухан-седвәр зәрмдән теднд зөв өгнә, зәрмдән гемшәнә. 
ROM.2.16	Бурхн Христос Исусар дамҗулад, әмтнә цуг нуувч ухан-седвәрин зарһ кех. Эн тоот мини цәәлһҗәх Сән Зәңглә ирлцҗәнә.
ROM.2.17	Чи заканд нәәләд, Бурхарн бардмнад, бийән еврейв гиҗ нерәддг болхич. 
ROM.2.18	Чи Бурхна таал меднәч, заканас дассн учрас чикинь йилһҗ чадхич. 
ROM.2.19	Чи бийән сохр улсин көтлврчд болн харңһуд бәәдг улсин герлд тоолҗанач, эргү улсин сурһмҗлач болн баһчудын багшв гиҗәнәч. 
ROM.2.20	Заканд бәәх цуг медрлиг болн үнниг чи эврәһән гиҗ тоолҗанач. 
ROM.2.21	Чи талдан улс сурһнач, яһад бийән эс сурһнач? Чи хулха бичә ке гиҗ цәәлһнәч, эврән хулхалдвчи? 
ROM.2.22	Залу гергн хойрин хоорндк иткл бичә эвдтн гиҗ сурһнач, эврән тиигдвчи? Чи һар кегдлмүдәс җигшнәч, эврән болхла буру номта улсин сүмәс хулхалдвчи? 
ROM.2.23	Чамд закан бәәсәр бардмннач, болв терүнә неквр эвдәд, Бурхиг чи һутаҗахшвчи? 
ROM.2.24	Бурхна Бичгт иигҗ бичәтә: «Таднас көлтә Бурхна тускар буру номта улс му келҗәнә». 
ROM.2.25	Кемр зака күцәхлә, чини керчлһн туста болна. Болв кемр чи зака эвдҗәхлә, керчлһн тус уга. 
ROM.2.26	Кемр керчгдәд уга буру номта күн зака күцәхлә, керчгдсн болҗ тоолгдшгой? 
ROM.2.27	Чамаг керчгдәд уга зака күцәҗәх күн засглх. Яһад гихлә, чамд бичгдсн закан болн керчлһн бәәсн бийнь чи зака эвдҗәнәч. 
ROM.2.28	Зүс зүркәрн еврей болв чигн йосн еврей биш. Йосн керчлһн цогц-махмудт кегдсн керчлһн биш. 
ROM.2.29	Йосн еврей ухан-санаһарн еврей болҗана. Эс гихлә, тиим еврей седкләрн керчгдсн күн болҗана. Бичәтә закан биш Бурхна Сәкүсн тиим күүнә уха-санаһинь еврей кенә. Тиим күүнд әмтнәс биш Бурхнас буульмҗ ирнә.
ROM.3.1	Тиигәд еврей болсн юуһарн деерв, керчлһнәс ямаран тус болҗахмб? 
ROM.3.2	Альк халхарн чигн ик туста. Хамгин түрүнд Бурхн евреймүдт эврәннь үг иткҗ өглә. 
ROM.3.3	Кемр ода теднә зәрмнь Бурхнд итклтә эс болхла, терүнәс көлтә Бурхн бас тиим болхий? 
ROM.3.4	Мел уга. Күн болһн худлч болв чигн Бурхн итклтә. Энүнә тускар Бурхна Бичгт иигҗ бичәтә: «Тана үг үнн, Та эврәннь зарһдан диилвр бәрхит». 
ROM.3.5	Тадн му йовдл һарһҗаснас көлтә әмтн тодрхаһар Бурхна чикәр кеҗәсиг үзхий? Бидн ю келхвидн? Мадниг засглхларн Бурхн чикәр кеҗәнү? (Эн сурвр би әмтнә хәләцәр тәвҗәнәв.) 
ROM.3.6	Э-э, кеҗәнә. Кемр Бурхн тиим чик эс болхла, яһҗ Тер делкән зарһ кех бәәсмб? 
ROM.3.7	Кемр мини һарһҗах буру Бурхна туурмҗиг улм өскҗәхлә, яһад намаг килнцтә күн гиҗ засглхмб? 
ROM.3.8	Тиигхлә яһад иигҗ эс келҗәхмб? Бурхна туурмҗиг улм өскхин төлә му йовдл һарһхмн. Зәрм улс нам тиигҗ келҗәнә гиһәд хов зөөв. Бурхн тиим улсиг засглхла чик болх. 
ROM.3.9	Тиигхлә ю келхмб? Бидн, евреймүд, буру номта улсас деер болҗахмб? Мел уга! Евреймүд болн буру номта улс – цугтан әдләр килнцин үлмәд бәәхиг урднь үзүлләв. 
ROM.3.10	Бурхна Бичгт иигҗ бичәтә: «Нег чигн чик седклтә күн уга, нег чигн! 
ROM.3.11	Нег чигн меддг күн уга. Бурхиг хәәҗәх нег чигн күн уга. 
ROM.3.12	Цугтан Бурхнас эргәд холдв, цугтан тус уга болв. Сән йовдл һарһҗах күн уга. Мел уга. 
ROM.3.13	Теднә хоолнь секәтә үкәрин бәәдлтә. Келнь худл келнә, урл деернь хорта моһан хорн бәәнә. 
ROM.3.14	Теднә келсн үгмүдәс зуг харал болн һундл соңсгдна. 
ROM.3.15	Тедн оньдин алхдан белн. 
ROM.3.16	Йовсн һазртан тедн мел эвдрл болн зовлң авч ирнә. 
ROM.3.17	Төвкнүн бәәдл тедн медсмн уга. 
ROM.3.18	Ухан-санаһарн Бурхиг күндлхш». 
ROM.3.19	Заканд бичгдсн тоот закана неквр күцәх йоста күүнә төр болҗахиг бидн меднәвидн. Тер учр деерәс әмтнд бийән харсхин төлә үгән уга болад, делкә кевтән Бурхна өмн бурута болҗахиг үзх. 
ROM.3.20	Закана неквр күцәсәрн нег чигн күн Бурхна өмн чик седклтә болшго. Һарһсн килнциг закан күүнд медүлҗәнә.
ROM.3.21	Бурхн күүг яһҗ чик седклтә болхиг ода медүлҗәнә. Эн йовдл заканла холвата биш. Зуг энүнә тускар закан болн әәлдәчнр лавлҗана. 
ROM.3.22	Исус Христост итксәр дамҗад, Бурхн әмтиг чик седклтә кенә. Христост итксн улсиг цугтаһинь Бурхн тиигнә. Яһад гихлә, йилһл уга. 
ROM.3.23	Әмтн цугтан килнц һарһв, цугтан Бурхна туурмҗас салцхав. 
ROM.3.24	Әмтиг сулдхх Исус Христосар дамҗулад тедн Бурхна хәәрлтәр чик седклтә болв. Бурхна хәәрлт теднд белг болҗана. 
ROM.3.25+ROM.3.26	Христост итксәр әмтнә килнциг тәвүлхин төлә Бурхн Терүг шиидв. Христосин үкләс иштә Бурхн әмтнә килнц тәвнә. Бийинь үннч болҗахан үзүлхин төлә Бурхн Христосиг шиидв. Урднь Бурхн тесвртә билә, әмтнә килнцд оньган өгчәсмн уга. Болв Бурхн үнән үзүлхин төлә ода әмтнә килнц тәвнә. Бийнь үннч болҗахан болн Христост иткдг күн болһниг чик седклтә кеҗәхән Бурхн үзүлнә. 
ROM.3.27	Юуһарн бидн ода бардмнхмб? Юуһар биш. Яһад бидн эс бардмнҗ чадхмб? Бурхн мадниг зака күцәлһәр биш һанцхн иткләр чик седклтә кеҗәнә. 
ROM.3.28	Бурхн күүг закана неквр күцәҗ биш, зуг иткләр дамҗад чик седклтә кедгиг бидн зөвшәрҗәнәвидн. 
ROM.3.29	Бурхн һанцхн евреймүдин Бурхмби? Тер бас буру номта улсин Бурхн биший? Э, буру номта улсин Бурхн бас болҗана. 
ROM.3.30	Бурхн һанцхн болдмн. Евреймүдиг тер итклин улар чик седклтәд тоолна, буру номта улсиг иткләр дамҗад тиигнә. 
ROM.3.31	Болв бидн иткләрн закаг уга кеҗәнү? Уга, мел уга. Бидн закаг батлҗанавидн.
ROM.4.1	Мана өвк Абрахамин тускар бидн ю келхмб? Терүнә дамшлтнь ямарамб? 
ROM.4.2	Кемр Абрахам эврәннь кесн-күцәсәрн Бурхна өмн чик седклтә болхла, тер бийәрн бардмнҗ чадх билә. Зуг эн тоотс Бурхна өмн болшго. 
ROM.4.3	Бурхна Бичгт иигҗ бичәтә: «Абрахам Бурхнд иткәд, Бурхн терүг чик седклтәд тоолв». 
ROM.4.4	Кемр көдлмштән җалв авхла, тернь белг биш, олсн мөңгнь болҗана. 
ROM.4.5	Килнцтә улсиг чик седклтәд тоолдг Бурхнд иткдг күн кесн кергәрн биш, иткләрн чик седклтәд тоолгдна. 
ROM.4.6	Кесн-күцәсинь тоод авлго, чик седклтәд тоолгдҗах күүнә авчах буйн кишгин тускар Давид бас тиигҗ келҗәнә. « 
ROM.4.7	Зака эвдсинь тәвҗ өггдсн болн килнцинь тәвҗ өггдсн күн буйн кишгтә. 
ROM.4.8	Һарһсн килнцинь Деед Эзн эс тоолҗахла, тер күн буйн кишгтә». 
ROM.4.9	Давидин келсн буйн кишг зуг керчүлсн улсин болҗахмб? Уга. Энтн эс керчүлсн улсин бас болҗана. Абрахамиг иткләр дамҗад Бурхн чик седклтәд тоолв гиҗ бидн келнәвидн. 
ROM.4.10	Бурхн Абрахамиг чик седклтәд кезә тоолв? Эннь керчүлхәс өмн, эс гихлә хөөннь болсмб? Хөөннь биш, керчүлһнә өмн тоолв! 
ROM.4.11	Абрахам хөөннь керчүлгдлә. Керчүлгдәд уга цагт иткләр дамҗад Абрахамиг Бурхн чик седклтәд тоолв гисн темдг эн керчлһн болв. Тегәд эс керчүлгдв чигн Бурхнд иткдг болн Бурхн чик седклтәд тоолсн цуг улсин эцк Абрахам болҗана. 
ROM.4.12	Тиигәд Абрахам эс керчүлсн улсин эцкнь болҗана. Иим улс Бурхнд иткнә. Тедниг эс керчүлгдсн бийнь Бурхн тедниг чик седклтәд тоолна.
ROM.4.13	Абрахам болн терүнә хөөт үйнр делкә эзлх гиҗ Бурхн үгән өглә. Абрахам зака күцәсәр биш иткәд чик седклтәд тоолгдсар Бурхн терүнд үг өгсмн. 
ROM.4.14	Кемр Бурхн закаһар бәәдг улст үг өгсмн болхла, тиигхлә иткл мел чинр уга болх билә, Бурхна өгсн үг чигн чинр уга болх бәәсмн. 
ROM.4.15	Закаг Бурхна зарһ көдлгнә, закан уга болхла, закана эвдлһн уга болх билә. 
ROM.4.16	Тиигәд итклин ул деер үг өггдсн учрас Абрахамин хөөт үйнрт цугтаднь Бурхна өгсн белг болҗана. Абрахамин зака күцәх хөөт үйнрт өгсн үг һанцхн теднә биш, зуг Абрахамла әдл иткдг улст бас өггдлә. Яһад гихлә, Абрахам Бурхна өмн цугтаннь эцк. 
ROM.4.17	Бурхна Бичгт иигҗ бичәтә: «Би чамаг олн келн-улсин эцкд шиидв». Абрахам Бурхнд итклә. Бурхн үксн улсиг әмдрүлнә, үзгдәд угань үзгдтхә гиҗ закна. 
ROM.4.18	Мел нәәлвр уга цагт Абрахам нәәлвртәһәр иткв. Тер учрар Абрахам олн келн улсин эцк болв. Бурхна Бичгт иигҗ бичәтә: «Чини хөөт-үйнр тиим йир олн болх». 
ROM.4.19	Абрахам зу шаху наста билә. Эврән тер цогц-махмудыннь җирһлин чидл хәрсинь медә бәәсн бийнь Сарра бас күүкд һарһхдан дегд көгшн болв чигн Абрахамин иткл баһрсмн уга. 
ROM.4.20	Абрахам Бурхна өгсн үгд цаарандан иткв. Тер маһдлсн уга. Абрахамин иткл күч өгәд, Бурхиг тер туурулв. 
ROM.4.21	Бурхн өгсн үгән күцәҗ чадх чидлтә гиҗ тер йир икәр иткв. 
ROM.4.22	Тиигәд Бурхн Абрахамиг терүнә иткләр дамҗад чик седклтәд тоолв. 
ROM.4.23+ROM.4.24	«Чик седклтәд тоолв» гиҗ бичгдсн үгмүд һанцхн Абрахамд келгдҗәхш, маднд чигн келгдҗәнә. Бидн бас чик седклтәд тоолгдхвидн. Яһад гихлә, мана Деед Эзн Исус Христосиг әмдрүлсн Бурхнд иткҗәнәвидн. 
ROM.4.25	Мана килнцәс көлтә Исус Христос үкллә харһв, мадниг чик седклтә кехин төлә тер әмдрв.
ROM.5.1	Тиигәд иткләр бидн чик седклтәд тоолгдад, мана Деед Эзн Исус Христосар дамҗад Бурхнла эвтәһәр бәәнәвидн. 
ROM.5.2	Исус Христосар дамҗад бидн иткәд, Бурхна хәәрлтд күрвидн. Ода бидн тер хәәрлтәр бәәнәвидн. Бидн Бурхна туурмҗиг авх улс болад нәәләд байрлҗанавидн. 
ROM.5.3	Мана байр зуг иим биш. Бидн зовлң эдлҗәсндән байрлҗанавидн. Зовлң маднд тесвр өскдгиг меднәвидн. 
ROM.5.4	Мадниг тесвртәһәр бәәдг дасҗахиг Бурхн лавлҗана. Бурхн мадниг лавлсн учрар бидн нәәлҗәнәвидн. 
ROM.5.5	Нәәлвр мадниг ичәҗәхш. Яһад гихлә, Бурхн мана зүркиг Бурхнас авсн Әрүн Сәкүсәр дамҗад дурар дүүргв. 
ROM.5.6	Мадниг бас күч уга улс болҗахт, Бурхна темдглсн цагла Христос килнцтә улсин төлә үклә. 
ROM.5.7	Чик седклтә күүнә төлә үкхд күчр. Сән күүнә төлә үкх белн күн олдад чигн бәәх. 
ROM.5.8	Болв Бурхн маднд йир дуртаһан үзүлв. Мадниг бас килнцтә бәәхит Христос мана төлә үкҗ. 
ROM.5.9	Христос цусан мана төлә асхнас иштә ода бидн чик седклтә болвидн. Түүнәс даву Христос мадниг Бурхна цухлас аврх. 
ROM.5.10	Урднь бидн Бурхна дәәсн биләвидн. Ода Энүнлә Көвүнәннь үкләр эвцлдвидн. Терүнәс даву эвцлдәд бидн Христосин җирһләр аврлтд күрхвидн. 
ROM.5.11	Болв эннь цугтан биш. Мана Деед Эзн Исус Христосар дамҗулад Бурхнла эвцлт авсндан бидн Бурхндан нииләд байрта бәәнәвидн.
ROM.5.12	Нег күүһәр дамҗад делкәд килнц ирв, килнц үкл авч ирв. Аштнь үкл цуг әмтст күртв. 
ROM.5.13	Зака һарһтл делкәд килнц бәәсмн. Болв закан угад килнц – килнц болҗ тоолгдхш. 
ROM.5.14	Зуг Аадмин цагас Мошен цаг күртл әмтн цугтан үкх зөвтә бәәсмн. Нам Аадмла әдл Бурхна заквр эс эвдсмн бийнь әмтн үкх зөвтә билә. Аадм делкәд ирх күүнә дүр болҗ бәәсмн. 
ROM.5.15	Аадмин килнц Бурхна цаһан санана белгәс йилһрнә. Яһад гихлә, һанцхн күн буру йовдл һарһснас көлтә олн улс үксмн. Болв терүнәс даву талдан күн – Исус Христос Бурхна белгәр дамҗад олна килнциг тәвҗ өгв. 
ROM.5.16	Һанцхн күүнә килнц Бурхна белгәс йилһрнә. Аадмиг килнц һарһхла, Бурхн терүг бурута гив. Болв олн улс килнц һарһхла, Бурхн теднд цаһан санаһан күргәд, буру уга гив. 
ROM.5.17	Үнндән болхла, нег күүнә килнцәс көлтә цугтан үкх зөвтә бәәсмн. Болв һанцхн күн Исус Христос күцәҗ чадснь өмнкәс үлү болҗана. Бурхна элвг хәәрлт болн чик седклтә болх белг авсн улс җирһлд Исус Христосар дамҗулад залх. 
ROM.5.18	Тиигәд негхн килнц цугтаһинь бурушав. Тедү мет нег үнн йовдл цугтаһинь чик седклтә кеһәд, җирһл өгнә. 
ROM.5.19	Һанцхн күүнә соңсхвр уга йовдлас көлтә әмтнә ик зунь килнцтә болв. Тиигҗ соңсхврта негхн күүнә йовдлар олн улс чик седклтә болх. 
ROM.5.20	Закан му йовдлмуд делгрүлхин төлә күчәр орулгдв. Болв килнц өссн һазрт Бурхна хәәрлт бас өснә. 
ROM.5.21	Юңгад гихлә, килнц әмтиг үкләр дамҗад залсн әдләр тиигҗ Бурхна хәәрлт зална. Мана Деед Эзн Исус Христосар дамҗад Бурхна хәәрлт мадниг мөңк җирһлүр көтлҗ йовна.
ROM.6.1	Тиигәд бидн ю келхмб? Бидн Бурхна цаһан сана өскхәр цаарандан килнц һарһад бәәхмб? 
ROM.6.2	Төрүц тиигхмн биш. Килнцтә җирһләс үкҗ салсн мет бидн бәәнәвидн. Бидн яһҗ цаарандан килнц һарһхмби? 
ROM.6.3	Бидн уснд кирслгдхләрн, Исус Христосла нииләд ни-негн болвидн. Уснд кирслгдхләрн бидн Терүнлә хамдан үксн болвидн. Терүг тадн медвт? 
ROM.6.4	Уснд кирслгдхләрн бидн Терүнлә хамдан үксн болвидн, терүнлә хамдан оршагдвидн. Тиигәд Христос үкснә хөөн Эцкин туурмҗин күчәр әмдрүлгдснлә әдләр бидн бас шин җирһләр бәәҗәнәвидн. 
ROM.6.5	Кемр бидн Терүнлә үкәд ниилсн болхла, Терүнлә әдл әмдрхвидн. 
ROM.6.6	Мана хуучн җирһл Исусла хамдан кирс деер үкҗ уга болв. Тиигәд килнцтә цогц-махмудын йосн хольврад, бидн дәкҗ килнцин мухла болшговидн. 
ROM.6.7	Яһад гихлә, үксн күн килнцәс сулдхгдна. 
ROM.6.8	Кемр бидн Христосла үксн болхла Терүнлә хамдан җирһхвидн гиҗ иткҗәнәвидн. 
ROM.6.9	Үкләс әмдрәд, Христос дәкҗ үкшгог бидн меднәвидн: үкл Терүг авлҗ чаддмн биш. 
ROM.6.10	Христос үксн учрас килнц Терүг мел авлҗ чадшго юмн. Ода Христос Бурхнла үүрләд бәәнә. 
ROM.6.11	Тадн ода бийән килнцтә җирһләс үкҗ салснд тоолх зөвтәт. Бийән Исус Христосар дамҗулад, Бурхнла үүрләд бәәҗәхән тадн тоолх зөвтәт. 
ROM.6.12	Цогциннь седвәр дахҗ дөңндгоһар тана күүрх цогц-махмуд килнц бичә залтха! 
ROM.6.13	Му күслиг күцәхин төлә цогц-махмудыннь мөчмүдиг килнцд бичә бәрүлтн. Терүнә ормд тадниг олзлхд Бурхнд зөв өгтн. Тадн үкләс әмдрҗ ирвшт. Эврәннь цогцин мөчмүдиг чик йовдл һарһхин төлә Бурхнд өгтн. 
ROM.6.14	Таниг килнц бичә эзлтхә. Яһад гихлә, тадн закана үлмәд биш, зуг Бурхна хәәрлтин үлмәд бәәнәт.
ROM.6.15	Тиигхлә юн болҗахмб? Ода бидн закана үлмәд биш, Бурхна хәәрлтин үлмәд бәәсн учрар килнц һарһҗахмби? Төрүц уга. 
ROM.6.16	Тадн бийәрн талдан улсин ялч болхларн, йосндан тер эздүдин мухла болнат. Тедниг соңснат. Тадн эс гихлә, килнцин мухла болад үкнәт, эс гихлә, Бурхиг соңсдг мухла болнат. Тегәд Бурхн тадниг чик седклтә кенә. 
ROM.6.17	Тадн килнцин мухла болсн бийнь өггдсн номин үнниг халун зүркәрн дахвт. Бурхн тууртха! 
ROM.6.18	Килнцәс тадн сулдхгдад, чик седклтә җирһлин мухла болвт. 
ROM.6.19	Тадниг медтхә гиһәд, би энүнә тускар амр үгәр келҗәнәв. Урднь хар саната күсл күцәхин төлә тадн бийән кевтнь бузр болн му йовдлын ялч келәт. Ода тадн әрүн керг кевтнь күцәхин төлә чик седклтә җирһлин ялч болтн. 
ROM.6.20	Килнцин ялч болҗасн цагт тадн чик седклтә җирһләс сул йовлат. 
ROM.6.21	Энүнә ашт тадн ю аввт? Ода тадн кеснәсн ичнәт, олз мел авсн угат. Кесн йовдлмудын ашнь үкл болв. 
ROM.6.22	Ода тадн килнцәс сулдхгдад, Бурхна мухла болвт. Бурхнд кевтнь нерәдсн җирһл аввт. Эн җирһлин ашнь мөңк җирһл. 
ROM.6.23	Килнцин ашнь үкл болҗана, Бурхна белг – мана Деед Эзн Исус Христосла хамдан бәәх мөңк җирһл болҗана.
ROM.7.1	Ахнр-дүүнр, әмд бәәх күүг кезә чигн Закан залдгиг тадн меддговт? Би Зака меддг улст келҗәнәв. 
ROM.7.2	Күүкд күн эврәннь залутаһан терүг үктл закаһар холвата бәәнә. Кемр залунь үкхлә, тер гер-мал болҗ бәәсн даалһврас сулдна. 
ROM.7.3	Залуһан әмд деер күүкд күн талдан залула бәәхлә, тер күүкд күн аля нертә болҗана. Кемр залунь өңгрсмн болхла, тиигхлә тер заканас сулдад, талдан залуд одхла, аля нертә гиҗ терүг келҗ болшго. 
ROM.7.4	Түүшң, ахнр-дүүнр, таднла бас тиим юмн учрҗана. Тадн Заканас сулдхгдвт, яһад гихлә, тадн Исус Христосин цогц-махмудын әңгнь болҗанат. Ода тадн үкәд әмдрсн Христосин улс болҗанат, тиигәд Бурхнд цергләд сән йовдл һарһхит. 
ROM.7.5	Бидн эврәннь дурарн бәәсн цагт закаһар сергәгдҗәх килнцтә седвәр цогцд көндрв. Эн седвәрин ашнь үкл болҗана. 
ROM.7.6	Ода бидн мадниг бәрҗәсн заканас сулдвидн. Яһад гихлә, закана тускар келхлә, тадн үкҗ одлат. Тиигәд бидн хуучн кевәр бичәтә закаһар дамҗад Бурхнд церглҗәхшвидн. Бидн шин кевәр Сәкүсәр дамҗулад Бурхнд церглҗәнәвидн.
ROM.7.7	Тиигәд ю келхмб? Закан килнцтә болҗахмби? Мел уга. Болв закан уга болсн болхла, килнц юн бәәсинь би медшго биләв. Закан «Күүнә юмнд бичә седклән тәв», – гиҗ эс келсмн болхла, седвәр гисиг медшго биләв. 
ROM.7.8	Закана заавр олзлад, мини дотр килнц зүсн-зүүл седвәр үүдәв. Болв закан угаһар килнц үксн юмн. 
ROM.7.9+ROM.7.10	Урднь би закан угаһар бәәләв. Болв закана заавр ирхлә, килнц әмдрв, би болхла үкҗ одв. Тиигәд закана заавр җирһл өгх йоста бәәсмн, терүнә ормд үкл авч ирв. 
ROM.7.11	Закана заавриг олзлад, килнц намаг мекләд алв. 
ROM.7.12	Закан әрүн, заавр бас әрүн, чик, сән. 
ROM.7.13	Эн сән заавр нанд үкл авч ирвү? Уга! Килнц тиигв. Килнц сән заавриг олзлад, нанд үкл авч ирв. Тиигәд килнцин учр-утхнь медүлгдв. Зааврар дамҗад, килнц улм килнцтәһән үзүлҗәнә. 
ROM.7.14	Закан Бурхнас һардгиг бидн меднәвидн. Би үкх күн болад, килнцин ялчд хулдгдв. 
ROM.7.15	Би ю кеҗәхән эврән медҗәхшв. Кехәр седсән би кеҗәхшв, терүнә ормд дурго юман кенәв. 
ROM.7.16	Кемр би дурн уга юман кехлә, терүгәрн закан цаһан саната гиҗ зөвшлҗәнәв. 
ROM.7.17	Тер учрар энүг би эврән кеҗәхшв, мини дотр бәәх килнц кеҗәнә. 
ROM.7.18	Бийдм, мини килнцтә бәәдлд сән юмн уга, яһад гихлә, би цаһан саната йовдл һарһхар седнәв, болв кеҗ чадхшв. 
ROM.7.19	Би кехәр седсн сән юман кеҗәхшв. Болв эс кехәр седсн му йовдл һарһад бәәнәв. 
ROM.7.20	Кемр би дурго юман кеҗәхлә, тертн би бишв, мини дотр бәәх килнц кеҗәнә. 
ROM.7.21	Энд иим закан бәәхиг би меднәв: кемр би сән йовдл һарһхар седхлә, нанд негхн арһ бәәнә – хар сана һарһх. 
ROM.7.22+ROM.7.23	Дотран би Бурхна зака тавлҗанав, болв мини цогц дотр талдан закан көдлнә. Эн закан мини уханла дәәлднә, намаг килнцин закана бәрәнд орулна. Килнцин закан мини цогц-махмудыг авлад көдлнә. 
ROM.7.24	О, ямаран кишг уга күн бәәҗв би! Кен намаг эн үкх цогцас сулдххмби? 
ROM.7.25	Мана Деед Эзн Исус Христосар дамҗад, би Бурхнд ханлтан өргҗәнәв. Тиигәд би эврәннь ухаһар Бурхна заканд церглҗәнәв, цогциннь бәәдләрн болхла, би килнцин заканд церглҗәнәв.
ROM.8.1	Исус Христосла ниилсн улсиг кен чигн засглшго. 
ROM.8.2	Яһад гихлә, Әрүн Сәкүснә закан таниг килнцин болн үклин заканас сулдхв. Эн Әрүн Сәкүснә закан Исус Христосла нииләд бәәх танд җирһл өгнә. 
ROM.8.3	Тана килнцтә бәәдләс көлтә закан эс кеҗ чадсиг Бурхн кев. Эврәннь Көвүһән илгәһәд, Бурхн әмтнә килнциг бурушав. Тер Көвүнь күүнлә әдл цогц-махмудта болад, килнциг уга кехәр ирв. 
ROM.8.4	Бидн килнцтә бәәдләрн биш Әрүн Сәкүснә таалар бәәсәрн закана йоста неквр күцәдгәр Бурхн тиим йовдл һарв. 
ROM.8.5	Килнцтә бәәдләр бәәҗәх улс цогцин седвәрин тускар ухална, Әрүн Сәкүснә таалар бәәҗәх улс Әрүн Сәкүснә таалын тускар ухална. 
ROM.8.6	Цогцин седвәрин тускар ухалҗах күн үклд күрх, Әрүн Сәкүснә таалын тускар ухалҗах күн җирһлд күрәд төвкнүн бәәх. 
ROM.8.7	Цогцин седвәрин тускар ухалҗах күн Бурхна дәәсн. Яһад гихлә, тернь Бурхна зака күцәхш, йосндан күцәҗ чадхш. 
ROM.8.8	Цогцин седвәрәр бәәдг күн Бурхнд таасгддгар кеҗ чадшго. 
ROM.8.9	Кемр Әрүн Сәкүсн тадн дотр бәәхлә, тадн цогцин седвәрәр биш Әрүн Сәкүснә таалар бәәнәт. Христосин Сәкүсн уга күн Христосин биш болҗана. 
ROM.8.10	Кемр Христос таднла нииләд бәәхлә, тадна цогц килнцәс көлтә үкв чигн Әрүн Сәкүсн таднд җирһл болҗана. Яһад гихлә, тадн Бурхна өмн чик седклтә болвт. 
ROM.8.11	Кемр тадна дотр Исусиг үкләс әмдрүлсн Бурхна Сәкүсн бүүрлҗ бәәхлә, Христосиг әмдрүлсн Бурхн дотртн бәәҗәх Сәкүсәрн тадна цогциг әмдрүлх. 
ROM.8.12	Тиигәд бидн, ахнр-дүүнр, цогциннь седвәрәр бәәшго болҗанавидн. 
ROM.8.13	Кемр цогц-махмудыннь седвәрәр бәәхлә, тадн үкхит. Зуг кемр килнцтә йовдлмуд Әрүн Сәкүсәр уга кехлә, цаарандан җирһәд бәәхит. 
ROM.8.14	Бурхна Сәкүс дахҗ йовх улс Бурхна үрдүд болҗана. 
ROM.8.15	Бурхнас авсн Сәкүсн таднар ялч кеҗәхш, тадниг әәлһҗәхш. Болв Әрүн Сәкүсн таднар Бурхна үрдүд кеҗәнә. Әрүн Сәкүснә күчәр бидн Бурхиг дуудҗанавидн: «Аав, Эцкм!» 
ROM.8.16	Мадниг Бурхна үрдүд гиҗ Бурхна Сәкүсн болн мана седкл герчлҗәнә. 
ROM.8.17	Кемр бидн Бурхна үрдүд болхла Терүнә улсин төлә хадһлҗах зөөр авхвидн. Тедү мет бидн Христосла хамдан Энүнә төлә Бурхна хадһлҗах зөөриг бас авхвидн. Кемр бидн Христосла хамдан зовлңган эдлҗәхлә, Энүнлә хамдан туурхвидн.
ROM.8.18	Маднд үзгдх туурмҗиг ода мана эдлҗәх зовлңла әдлцүлхлә, мана зовлң юмн биш. 
ROM.8.19	Эврәннь үрдүдән Бурхн үзүлхиг цуг үүдәсн юмс йир икәр күләҗәнә. 
ROM.8.20+ROM.8.21	Үүдәгдсн юмс цугтан эврәннь седвәрәр биш Бурхна таалар керг уга болв. Зуг цуг үүдәлмүдт үклин үлмәһәс һарх нәәлвр бәәнә. Тиигҗ тедн Бурхна үрдүдтә әдл алдр сулдхвр авх. 
ROM.8.22	Үүдәсн юмс кевтән ода күртл зовлңдан түңшҗәхиг бидн меднәвидн. Теднә зовлң күүкд һарһҗах өвдкүрлә әдл болна. 
ROM.8.23	Һанцхн тедн биш Әрүн Сәкүстә бидн бас зовлңгас түңшҗәнәвидн. Бурхн маднд хамгин түрүн белгүдин негнь гиһәд Әрүн Сәкүс өгв. Бурхн маднар үрдүдән кех болн мана цогциг кевтнь сулдхх кем күләһәд бидн түңшҗәнәвидн. 
ROM.8.24	Эн ицләр бидн авргдвидн. Кемр бидн нәәлҗәх юман үзҗәхлә, Тер нәәлвр болдмн биш. Яһад гихлә, үзҗәх юмндан кен нәәлҗәнә? 
ROM.8.25	Кемр бидн эс үзҗәх юмндан нәәлҗәхлә, тиигхләрн бидн энүг тесвртәһәр күләҗәнәвидн. 
ROM.8.26	Мел энүнлә әдл Әрүн Сәкүсн мадн тал дөң болхар ирнә. Яһад гихлә, бидн чидл тату болҗанавидн. Бидн нам яһҗ зальврхан медҗәхшвидн. Болв Сәкүсн мана ормд үгәр келлго, әәһәр Бурхнас сурна. 
ROM.8.27	Зүркд шинҗлҗәх Бурхн Әрүн Сәкүснә сана меднә. Яһад гихлә, Әрүн Сәкүсн Бурхна таалар Терүнә улсин төлә зальврҗана. 
ROM.8.28	Бийдән дурта улсла болн күслләнь ирлцҗ дуудгдсн әмтнлә цуг учрсиг Бурхн олзд орулна. 
ROM.8.29	Урдаснь Эврәннь шүүҗ авсн улсиг Бурхн Көвүнләһән әдл болх гиҗ шиидв. Тиигәд Исус олн ахнр-дүүнр дунд түрүңкнь болв. 
ROM.8.30	Бурхн шиидсн улсиг дуудв, дуудсн улсан чик седклтәд тоолв, чик седклтәд тоолсн улсан туурулв. 
ROM.8.31	Энүнә тускар бидн ю келхмб? Кемр Бурхн маднла негн болхла, кен мана өмнәс юм кеҗ чадхмб? 
ROM.8.32	Бурхн Көвүһән хармнл уга цуг мана төлә Терүгәрн тәкл тәкв. Көвүһән маднд өгсн Бурхн наадкинь кевтнь маднд өгшгой? 
ROM.8.33	Бурхна шүүҗ авсн улсиг кен гемшәхмб? Бурхн тедниг чик седклтәд тоолв. 
ROM.8.34	Кен тедниг засглхмб? Тиим күн уга. Яһад гихлә, Христос Исус мана төлә үкәд әмдрсмн, ода Бурхна барун тал бәәнә, мана тускар зальврҗана. 
ROM.8.35	Христосин дурнас мадниг юн салһхмб? Зовлң эс гихлә харһсн төрий? Көөлһн эс гихлә харһнлһн болвза? Күнд түрү бәәдл, әәмшг эс гихлә үклий? 
ROM.8.36	Бурхна Бичгт иигҗ бичәтә: «Чини төлә мадниг өдр болһн ална. Алгдх хөөдлә әдл мадниг тоолна». 
ROM.8.37	Кемҗән угаһар маднд дурлҗах күүнә күчәр цугтаһинь бидн диилҗәнәвидн. 
ROM.8.38+ROM.8.39	Үкл чигн биш, җирһл чигн биш, Бурхна элчнр чигн биш, залҗах болн һардҗах сәкүсд чигн биш, өдгә чигн биш, иргч тоот чигн биш, теңгр деер юн чигн биш, һазр дор юн чигн биш, үүдәсн тоотас юн чигн биш, мадниг Бурхна дурнас цугтан салһҗ чадшгог Би лавтаһар меднәв. Эн дуран Бурхн мана Деед Эзн Исус Христосар дамҗулад үзүлв.
ROM.9.1	Би үнндән келҗәнәв, худл келҗәхшв. Яһад гихлә, би Христосин күмбв. Әрүн Сәкүснә залҗах мини седкл, намаг худл эс келҗәхиг лавлҗана. 
ROM.9.2	Би дегд гейүрҗәнәв. Мини зүркн чилшго зовлңгар дүүрв. 
ROM.9.3	Ахнр-дүүнриннь төлә, эврәннь төрскн улсин төлә би Христосас салхар седләв. 
ROM.9.4	Тедн Израилин улс. Бурхн теднәр Эврәннь үрдүд кеһәд, туурмҗан үзүлв. Теднлә Бурхн бооцас батлв, теднд зака өгв. Израилин улс йосндан Бурхнд яһҗ мөргхән меднә. Бурхн теднд олн юм күцәх болҗ келлә. 
ROM.9.5	Израилин улс алдр өвкнрәс үүдлә. Күүнә уңг-тохмин тускар келхлә, Христос еврей күн бәәсмн. Энтн цугтаг залҗах Бурхн болҗана. Христос мөңкинд тууртха!
ROM.9.6	Бурхна өгсн үг эс күцәгдв гиҗ би келҗәхшв. Юңгад гихлә, Израилин улс цугтан Бурхна шүүҗ авсн улс биш. 
ROM.9.7	Абрахамин хөөт үйнр цугтан йосндан терүнә үрдүд биш. Бурхна Бичгт иигҗ бичәтәлм: «Зуг Ицхакин хөөт үйнр чини үйнр болҗ тоолгдх». 
ROM.9.8	Талданар келхлә экәс һарсн хөөт үйнр Бурхна үрдүд болҗахш. Болв Бурхна өгсн үгәр төрсн үрдүд йосн хөөт үйнр болҗана. 
ROM.9.9	Бурхн иим үг өглә: «Би хөөтндән иим цагла ирхв, Сарра көвүтә болх». 
ROM.9.10	Дәкәд келхлә, Ребекин хойр көвүн нег эцктә. Тер мана өвк Ицхак бәәҗ. 
ROM.9.11+ROM.9.12	Болв икр үрн төртл болн тедн сән, му йовдл һарһтл, Бурхн Ребект иигҗ келв: «Ах күн дү күүнд заргдх». Бурхна күсл Терүнә шүүҗ авлһар дамҗад күцдгәр эннь болв. Терүнә шүүҗ авлһн Яковин болн Эсав йовдлас эклҗәхш, Бурхна дуудврас эклҗәнә. 
ROM.9.13	Энүнә тускар Бурхна Бичгт иигҗ бичәтә: «Би Яковд дурлад, Эсавд дурго болв». 
ROM.9.14	Тиигхлә бидн ю келхмб? Бурхн чикәр кеҗәхший? Мел уга! 
ROM.9.15	Мошед эн иигҗ келв: «Хәәрлхәр седсн күүһән хәәрлнәв, сана зовхар седсн күүндән сана зовнав». 
ROM.9.16	Бурхна шүүҗ авлһн күүнә седвәрәс болн күүнә йовдлмудас учрхш. Зуг Бурхна хәәрлтәр күцәгднә. 
ROM.9.17	Бурхн Эврәннь Бичгт фараонд иигҗ келҗәнә: «Би чидлән чамар дамҗад үзүлхин төлә мини нериг делкәд меддгәр чамаг Египетин хаана ширә деер суулһв». 
ROM.9.18	Тиигәд Бурхн хәәрлхәр седсән хәәрлнә, буцдг заңгта кехәр седхләрн буцулна.
ROM.9.19	Нанд таднас негнь келх: «Тиигхлә яһад күүг Бурхн гемшәҗәхмб? Терүнә таалла кен сөрүцҗ чадхмб?» 
ROM.9.20	Бурхнла зүтклдх кемб чи, күн? Шавр сав терүг кесн күүнд: «Чи яһад намаг иимәр кеввч?» – гиҗ келдви? 
ROM.9.21	Шаврар сав кеҗәх урч күн нег мокар хойр сав кеҗ чадшго: негинь – кееһин төлә, хойрдгчинь – йирин бәәдлин төлә. 
ROM.9.22	Тиигхлә Бурхнд ууран үзүлх болн чидлән медүлх зөв бәәнү? Зуг зарһинь ууртаһар кех болн алгдх улсиг Бурхн тесвртәһәр дааҗав. 
ROM.9.23	Бурхнд Эврәннь алдр туурмҗан үзүлх зөв бәәнү? Тер туурмҗарн Терүнә хәәрлт авх әмтнлә хувацв. Бурхн тедниг туурулхар белдв. 
ROM.9.24	Иигҗ хәәрлт авсн мадниг Бурхн, зуг евреймүд дундас биш нам буру номта улс дундас дуудв. 
ROM.9.25	Әәлдәч Хөөзин дегтрт Бурхн иигҗ келҗәнә: «Мини биш улсиг – Мини гиҗ келхв. Мини дурго улсиг – Мини дурта улс гиҗ келхв. 
ROM.9.26	Мини улс бишит гиҗ келхин ормд тедниг әмд Бурхна үрдүд гиҗ келхв». 
ROM.9.27	Эшья Израилин улсин тускар чаңһар келҗәнә: «Израилин улс теңгсин элсн мет олн болв чигн теднәс зуг зәрмнь авргдх. 
ROM.9.28	Юңгад гихлә, Деед Эзн һазр деер бәәх улсиг агчмд болн мөңкинд засглх». 
ROM.9.29	Эшья урднь бас иигҗ келлә: «Кемр теңгрин цергин Деед Эзн мана хөөт үйнриг хадһлсн болхла, тиигхлә бидн цугтан Содом болн Гомора балһсдла әдл болх биләвидн».
ROM.9.30	Ода бидн ю келхмб? Бурхна өмн чик седкл зүүхәр эс седҗәсн буру номта улс эврәннь иткләр чик седклтә болв. 
ROM.9.31	Израилин улс чик седклтә кедг зака хәәһәд олсн уга. 
ROM.9.32	Яһад эс олҗахмб? Тедн терүг иткләрн биш кергәрн хәәв. Көндлң чолунд тедн бүдрв. 
ROM.9.33	Эн чолуна тускар Бурхна Бичгт иигҗ бичәтә: «Сион уул деер би көндлң чолу тәвҗәнәв. Терүнәс көлтә зәрм улс бүдрәд унх. Болв терүнд иткдг күн мел һутагдшго».
ROM.10.1	Ахнр-дүүнр, Израилин улс аврлт автха гиһәд, би әрүн зүркнәсн Бурхнд зальврҗанав. 
ROM.10.2	Би тедниг бийән йир икәр Бурхнд нерәдсиг герчлҗәнәв, болв теднә нерәдлһн медрләс һарчахш. 
ROM.10.3	Бурхн яһҗ күүг чик седклтә кедгиг тедн медсмн уга. Энүнәс даву тедн бийән Бурхна өмн чик седклтәд тоолхар седцхәв. Бурхн яһҗ күүг чик седклтә кедгиг евреймүд төртән авсмн уга. 
ROM.10.4	Иткдг күн болһн чик седклтә болхин төлә Христос Закана көдлмш чиләв.
ROM.10.5	Зака күцәсәрн күн болһн яһҗ чик седклтә болхин тускар Моше иигҗ бичҗ: «Закаг күцәҗәх күн терүгәр әмд бәәх». 
ROM.10.6	Иткләр күн болһн яһҗ чик седклтә болхин тускар Бурхна Бичгт иигҗ бичәтә: «Кен теңгрт һархмб? – гиҗ бичә бийәсн сур». (Христосиг теңгрәс һазр деер буулһхин төлә кен тиигәрән һархмб, – гиҗ бичә бийәсн сур.) 
ROM.10.7	Эс гихлә: «Кен хар йорал уга һазрт буухмб?» (Христосиг үкснә хөөн әмдрүлхин төлә кен хар йорал уга ормд буухмб?) 
ROM.10.8	Бурхна Бичгт иигҗ бичәтә: «Бурхна үг чини хаҗуд бәәнә. Тер үг чини келнд болн зүркнд бәәнә». Эн үг мана цәәлһҗәх итклин үг мөн. 
ROM.10.9	Кемр чи, Исус, мини Деед Эзн гиҗ иләр келхлә, кемр Терүг үкснә хөөн Бурхн әмдрүлсиг зүркәрн иткҗәхлә чи авргдхч. 
ROM.10.10	Юңгад гихлә, зүркәрн иткәд бидн чик седклтә болҗанавидн. Исус мини Деед Эзн гиҗ иләр келсәрн бидн авргдхвидн. 
ROM.10.11	Бурхна Бичгт иигҗ бичәтә: «Терүнд иткдг күн мел һутагдшго». 
ROM.10.12	Иигҗ цугтаднь келгдҗәнә. Юңгад гихлә, евреймүдин болн буру номта улсин хоорнд мел йилһл уга. Бурхн цугтаннь Деед Эзн болҗана. Терүг дуудҗах улсиг Бурхн йир икәр әдслҗәнә. 
ROM.10.13	Бурхна Бичгт иигҗ бичәтә: «Деед Эзнә нер дуудҗах күн болһн авргдх». 
ROM.10.14	Кемр Терүнд эс иткҗәхлә, яһҗ тедн неринь дуудхмб? Кемр Терүнә ном эс соңссн болхла, яһҗ тедн иткхмб? Кемр тер номиг эс цәәлһсн болхла, яһҗ тедн терүг соңсхмб? 
ROM.10.15	Кемр цәәлһәчнр эс илгәгдсн болхла, тиигхлә яһҗ тер ном цәәлһгдх бәәсмб? Бурхна Бичгт иигҗ бичәтә: «Сән Зәңг цәәлһҗәх улсин ирлһн ямаран сән!» 
ROM.10.16	Сән Зәңгиг евреймүд цугтан төрүц авчасмн уга. Әәлдәч Эшья иигҗ келҗ: «Деед Эзн! Мана цәәлһсн номд кен иткҗәнә?» 
ROM.10.17	Сән Зәңг соңсхла, иткл ирнә. Христосин тускар цәәлһҗ келхлә, күн Сән Зәңгиг соңсна. 
ROM.10.18	Болв би сурхар седҗәнәв: «Тедн номиг соңсад угай?» Э-э, соңсла. Юңгад гихлә, Бурхна Бичгт иигҗ бичәтә: «Теднә дун цуг һазрар соңсгдна. Теднә үгмүд һазрин көдә күртл күрнә». 
ROM.10.19	Тиигхлә би дәкәд нег юм сурхар седҗәнәв: «Израиль энүг медлго бәәсмн болвза?» Моше түрүлҗ хәрү өгнә: «Би таднд йосн биш келн улсар дамҗулад үлү үзүлһ сергәнәв. Би эргү улсар тадна ур босхнав». 
ROM.10.20	Эшья болхла зөргтәһәр иигҗ келҗәнә: «Эс хәәсн улс Намаг олв. Мини тускар эс сурсн улст Би Бийән үзүлүв». 
ROM.10.21	Болв Израилин тускар тер иигҗ келҗәнә: «Өдрин туршарт Би соңсдго болн буцдг улс тал һаран дуудҗ суңһв».
ROM.11.1	Тиигәд би сурхар седҗәнәв: Бурхн эврә улсан хайви тиигәд? Мел уга. Би эврән Израилин күмб, Бәәньяминә уңг-тохмас Абрахамин хөөт үйв. 
ROM.11.2	Эклцәснь шүүҗ авсн улсан Бурхн хайсн уга. Израилин улст һундсан Элья Бурхнд келсиг тадн Бурхна Бичгәс меднәлмт. 
ROM.11.3	«Деед Эзн, тедн чини әәлдәчнриг алв, бәрц тәвдг чини ормиг тедн хамхлв. Би һанцарн үлдв, намаг тедн бас алхар седҗәнә». 
ROM.11.4	Болв Бурхн терүнд ю келв? «Би бийдән долан миңһн кү үлдәвв. Тедн Баалын өмн сөгдсн уга». 
ROM.11.5	Тиигәд ода Бурхна цаһан санаһар шүүҗ авгдсн улсин үлдл бәәнә. 
ROM.11.6	Кемр Бурхн цаһан санаһар әмтиг шүүҗ авсн болхла, тиигхлә тер кесн кергәрнь тиигҗәхш. Кемр Бурхна әмтиг кесн кергәрнь шүүҗ авсн болхла, тиигхлә терүнә цаһан санан үнн цаһан санан болҗ һаршго билә. 
ROM.11.7	Тиигәд юн болҗахмб? Израилин улс хәәҗәсн юман олсмн уга. Бурхна шүүҗ авсн улс хәәҗәсән олҗ авв, наадксинь Бурхн Эврәннь дуудвриг соңсҗ чаддго кев. 
ROM.11.8	Энүнә тускар Бурхна Бичгт иигҗ бичәтә: «Бурхн теднә ухан-седклиг унтулв, нам эндр өдр күртл теднә нүднь юм үзҗәхш, чикнь юм соңсҗахш». 
ROM.11.9	Давид иигҗ келҗ: «Нәәрлҗәх цагтан тедн бәргдәд хавхд тортха! Тедн унад засгла харһтха! 
ROM.11.10	Теднә нүднә харань уурад, юм бичә үзтхә! Теднә нурһнь мөңкинд бөгчитхә!»
ROM.11.11	Дәкнәс би сурхар седҗәнәв: Евреймүд бүдрәд унхларн мөңкинд унсн болхви? Уга. Буру номта улс евреймүдиг унснас иштә аврлт авв. Евреймүдт үлү үзүлһ сергәхәр буру номта улс тиигв. 
ROM.11.12	Евреймүдин бүдрәд унсн бәәдл делкәг байҗаҗ, теднә цөөкн то буру номта улсиг бас тиигҗ, тиигәд кемр евреймүд цугтан аврлтд күрсмн болхла, зөөрнь ямаран ик болх! 
ROM.11.13	Буру номта улс, ода би таднд келҗәнәв: буру номта улсин апостол болсарн би эврәннь церглтән магтҗанав. 
ROM.11.14	Тиим юм кехләрн, би эврәннь улсин үлү үзүлһиг сергәһәд, нам зәрмсинь аврҗ чадхв болвза. 
ROM.11.15	Юңгад гихлә, Бурхн тедниг бийәсн хольҗулсн цагт делкән әмтн Терүнлә эвцлә. Болв Бурхн тедниг орулҗ авхла, юн болх? Эннь үкснәс әмдрҗ һарснла әдл болх. 
ROM.11.16	Кемр өдмгин түрүн зүсм Бурхнд нерәдгдхлә, өдмг кевтән Бурхнд нерәдгднә. Кемр модна уңг Бурхнд нерәдгдхлә, ацмуднь бас Бурхнд нерәдгднә. 
ROM.11.17	Асргдҗасн олив модна зәрм ацмуднь хуһрҗ одҗ. Зерлг олив модна ацмуд тер моднд наалдулгдла. Тадн, буру номта улс, тер зерлг олив моднла әдл болҗанат. Ода тадн евреймүдин күч болн байн җирһл хувалцҗанат. 
ROM.11.18	Тиигәд хамхрсн ацмудыг тадн бичә һазалтн. Яһҗ чи тедниг һазалҗахмбчи? Чи зуг ацнь болҗанач, уңгиг чи асрҗахшч, уңг чамаг асрҗана. 
ROM.11.19	Ода чи келҗәдг чигн болхич: «Намаг наалдулҗ урһатха гиһәд ацмуд хуһрсмн билә». 
ROM.11.20	Э, тедн эс итксндән хуһрсн болхла, зуг чи иткләрн эн ормдан үлдҗәнәч. Тиигәд чи бичә карагл, болв ә! 
ROM.11.21	Бурхн йосн ацмуд хармнсн уга, чамаг хармнх гиҗ санҗанчи? 
ROM.11.22	Энүнд бидн Бурхн яһҗ цаһан санаһан күртәҗәсиг болн цааҗлсиг үзҗәнәвидн. Килнц һарһсн улсиг Бурхн цааҗлна. Терүнә хәәрлтд чи үлдхлә, Бурхн чамд цаһан санаһан күртәх. Эс гихлә чамаг тер моднас хуһлад авх. 
ROM.11.23	Кемр йосн олив модна ацмуд оңдарад иткхлә, дәкн тедниг Бурхн наалдулад урһах. Яһад гихлә, Бурхн дәкн тедниг наалдулҗ урһах күчтә. 
ROM.11.24	Чи эклцәсн авн зерлг моднас хуһлгдҗ авгдлач. Дәкәд болхла, асргдҗасн олив моднд күчәр наалдулгдҗ урһагдлач. Тиигәд йосн ацмудыг эңкр моднднь хәрү наалдулхд йир амр. Бурхн цугтад цаһан санаһан күргҗәнә. 
ROM.11.25	Ахнр-дүүнр, тадн бийән цецн улст эс тоолшгон төләд, тадниг нуувч медҗ автха гиҗ би санҗанав. Нуувчнь иим: Израилин улс оньдин иткләс хөөһсн уга. Тедн, зуг тоота буру номта улс Бурхнд иртл тиигв. 
ROM.11.26	Тегәд Израилин улс цугтан авргдх. Бурхна Бичгт иигҗ бичәтә: «Сионас Аврач ирх. Тер Яковин хөөт үйнриг Бурхн уга җирһләс харсх. 
ROM.11.27	Би теднлә бооца кеһәд, теднә килнцинь тәвҗ өгхв». 
ROM.11.28	Буру номта улс, таднд олз ортха гиһәд евреймүд Сән Зәңг авсн уга. Тиигәд тедн Бурхна дәәсн болв. Зуг Бурхн евреймүдиг шүүҗ авсар болн теднә өвкнрт үг өгсәр тедн Бурхна улс болҗана. 
ROM.11.29	Юңгад гихлә, Бурхн эврәннь белгән хәрү авхш, эврән шүүҗ авсан сольхш. 
ROM.11.30	Урднь тадн, буру номта улс, Бурхиг соңсдго биләт. Зуг ода евреймүд Бурхиг эс соңссар Бурхнас тадн хәәрлт аввт. 
ROM.11.31	Ода евреймүд Бурхиг соңсҗахш. Зуг тадн хәәрлт авсн учр деерәс евреймүд хәәрлт авх. 
ROM.11.32	Цуг әмтиг хәәрлхин төлә Бурхн тедниг соңсдго бәәдлд бәрүлв. 
ROM.11.33	О! Бурхна зөөр ямаран ик! О! Бурхна цецн ухан болн медрл ямаран ик! Терүнә шиидвриг кен цәәлһҗ чадхмб? Терүнә хаалһиг кен медхмб? « 
ROM.11.34	Деед Эзнә ухаг кен медсмб? Кен Терүнд селвгч болсмб? 
ROM.11.35	Бурхиг өгцтә болтха гиһәд, кен Терүнд юм өгсмб?» 
ROM.11.36	Юңгад гихлә, цугтаһинь Тер үүдәлә. Цугтан Терүгәр дамҗад Терүнә төлә бәәнә. Бурхн мөңкинд тууртха! Тиигтхә!
ROM.12.1	Тиигәд, ахнр-дүүнр, Бурхна хәәрлтин төлә би таднас сурҗанав. Бийәрн Бурхнд әмд, әрүн болн Терүнд тааста тәкл тәктн. Эннь Бурхнд йосндан цергллһн болҗана. 
ROM.12.2	Эн делкән му авъясар бичә бәәтн. Болв Бурхнд тана ухаг шинрүлх зөвән өгтн. Тегәд одҗ тадн Бурхна сән, тааста болн күцц таалыг медҗ чадхит. 
ROM.12.3	Нанд өггдсн белг олзлад би күн болһнд иигҗ келҗәнәв: Өгсн зөвәс үлүһәр эврәннь тускар бичә сан. Болв бийиннь тускар ик санан угаһар ухал. Чамд Бурхна өгсн иткллә ирлцүлҗ бийиннь тускар ухал. 
ROM.12.4	Күүнә цогцд олн мөчмүд бәәнә. Мөч болһн зүсн-зүүл зааврта. 
ROM.12.5	Терүнлә әдл бидн олн болсн бийнь Христосла нииләд нег цогц-махмуд болҗанавидн. Бидн нег-негнләһән зүсн-зүүл мөчмүд мет хоорндан залһлдатавидн. 
ROM.12.6	Маднд Бурхна өгсн хәәрлтлә ирлцүлҗ бидн олн зүсн билг олзлх йоставидн. Чамд Бурхна үг келх белг бәәхлә, эврәннь иткллә ирлцүлҗ Терүг кел. 
ROM.12.7	Кемр талдан улст нөкд болх билг чамд бәәхлә, нөкд бол. Кемр багш болх билгтә болхла, багшлтха! 
ROM.12.8	Кемр урмд өгх билгтә болхла, урмд өгтхә. Кемр бәәснәсн хувалцх билгтә болхла, асхрулад хувалц. Кемр һардх билгтә болхла, йир сәәнәр һард. Кемр цаһан седкл һарһх билгтә болхла, байртаһар цаһан седклән һарһ.
ROM.12.9	Тана дурн үнн болтха. Хар саната йовдлмудт дурго болтн, сән йовдл цаарандан һарһтн. 
ROM.12.10	Ахнр-дүүнрлә әдләр нег-негндән дурлтн. Нег-негән күндләд бийәсн үлүһәр үнлтн. 
ROM.12.11	Бичә залхуртн. Зуг гүҗрҗ көдлтн. Деед Эзнд халун зүркнәсн церглтн. 
ROM.12.12	Ицлдән тадн байрлтн! Зовлңд тесвртә болтн. Оньдин зальвртн. 
ROM.12.13	Бурхнд иткдг улс түрү-зүдү бәәхлә, теднлә бәәснәсн хувалцтн. Зуучлҗ йовх улсиг гиичлүләд тоотн. 
ROM.12.14	Тадниг көөлдҗ йовх улст Бурхн әдс өгтхә гиҗ зальвртн. Дәкәд нег давтад келҗәнәв: Бурхн тедниг бичә харатха, әдс өгтхә гиҗ зальвртн. 
ROM.12.15	Байрлҗах улсла байрлтн. Уульҗах улсла уультн. 
ROM.12.16	Күн болһниг йилһлго әдләр бәәтн. Бичә караглҗ деерлктн. Зуг номһн заңгта улсла үүрлтн
ROM.12.17	Чолуһар шивсиг – өөкәр шивтн. Әмтн цугтан сән гиҗ келх йовдл һарһтн. 
ROM.12.18	Кемр арһ бәәхлә, әмтнлә цугталань эвтәһәр бә. 
ROM.12.19	Үүрмүд минь! Бичә өшә нектн. Бурхн тиим күүг засглтха. Юңгад гихлә, Бурхна Бичгт иигҗ бичәтә бәәнә: «Би өшәһинь авхв. Күүнә һарһсн буруһин ашар Би терүг засглхув гиҗ Деед Эзн келҗәнә». 
ROM.12.20	Бурхна Бичгт бичәтәг күцәтн: «Кемр тана өшәтн өлн болхла, хот өгәд цадхтн. Кемр унд уухар седҗәхлә, ундынь кеҗ өгтн. Тиим йовдларн тадн терүнә толһа деер цог цуглулҗанат». 
ROM.12.21	Хар санан чамаг бичә авлтха! Болв хар санаг сән кергәр диил.
ROM.13.1	Күн болһн шаңһа йоснд соңсхврта болх йоста. Юңгад гихлә, Бурхна зөв уга йосн уга. Бәәсн цуг йосиг Бурхн тогтала. 
ROM.13.2	Тиигәд йосна өмнәс буцсн күн – Бурхна тогтасна өмнәс буцҗана. Тиим йовдл һарһҗах күн цааҗла харһх. 
ROM.13.3	Сән йовдл һарһҗах күн биш, хар саната йовдл һарһҗах күн йосна һардачнрас әәнә. Йоснас әәшго седклтәвч? Сән йовдл һарһҗ йов, тиигхлә йосн чамаг буульх. 
ROM.13.4	Йосна һардач чамд сә кехәр Бурхна зарц болҗана. Кемр чи хар саната йовдл һарһдг болхла, йосна һардачнрас ә. Яһад гихлә, чамаг засглх зөв терүнд бәәнә. Терчнь Бурхна зарц болад, хар саната йовдл һарһсн күүг Бурхна нерн деерәс засглна. 
ROM.13.5	Чи йосна һардачнриг зуг засглһнас әәһәд биш, болв Бурхнд церглх эврәннь дааврас соңс. 
ROM.13.6	Тиигәд тадн алван өгнәт. Йос һардҗах улс Бурхна зарцнр болҗана, тедн эврәннь даалһвр күцәҗәнә. 
ROM.13.7	Теднд өгх зөвтә юмиг өгтн: зүсн-зүүл алв өгтн, тедниг йир икәр күндлтн.
ROM.13.8	Кен чигн күүнд өгцтә бичә болтн. Зуг нег-негндән дурарн өгцтә болтн. Юңгад гихлә, хаҗудк күүндән дуртань зака күцәҗәнә. 
ROM.13.9	«Гергн залу хойр эврәннь иткл бичә эвдтн», «Бичә ал», «Бичә хулха ке», «Талдан күүнә эдл-ахуд седкл бичә тәв», – эн болн нань чигн зааврмудын һол төрнь иим: «Талдан улст бийләһән әдл дурта бол». 
ROM.13.10	Талдан улст дурта күн му юм үзүлшго. Талдан улст дурта болсн күн – Зака күцәнә. 
ROM.13.11	Тадн тиигҗ кех зөвтәт, яһад гихлә, нөөрәсн серх тадна цаг ирсиг меднәт. Деед Эзн иткҗәснәс ода таниг аврх цаг өөрхн бәәнә. 
ROM.13.12	Сө чилҗ йовна, өдр эклҗ бәәнә. Тиигәд харңһуһин йовдлмуд үлдәһәд, ода герлин зер-зев авий! 
ROM.13.13	Өдрин герлд бәәх әмтнлә әдл дигтәһәр бәәхмн. Тер төләд буру номта улсин шаҗна нәәрт орхмн биш, согтҗ әрк уухмн биш, цалдң йовдл һарһҗ аля кехмн биш, дәәлдҗ, үлү үзхмн биш. 
ROM.13.14	Деед Эзн Исус Христосин зер-зев автн. Тадн эврәннь килнцтә бәәдлд оньган өгдгән ууртн. Терүнә му седвәр бичә күцәтн.
ROM.14.1	Итклдән бат биш күүг тадн иткдг ах гиҗ сантн. Терүнә итклин хәләцин тускар бичә зүтктн. 
ROM.14.2	Нег күүнә иткл ю болв чигн идх зөв өгнә, талдан күүнә иткл бат биш болад, тер һанцхн темсин хот эдлнә. 
ROM.14.3	Хотыг йилһвр угаһар иддг күн, тиигҗ эс кеҗәх күүг бийәсн дор гиҗ бичә тоолтха. Зуг темстә хот иддг күн хотыг йилһлго иддг күүг буру һарһҗана гиҗ бичә гемшәтхә. Яһад гихлә, Бурхн хойраһинь орулҗ авчана. 
ROM.14.4	Талдан Эзнә зарциг гемшәх чи кембвч? Эзнь эврән терүг сәәнәр мууһар көдлсинь йилһх. Тер зарц сәәнәр көдлх, яһад гихлә, Деед Эзн терүнд тиим арһ өгч чадх. 
ROM.14.5	Нег күүнд талдан өдрмүдәс нег өдр чинртә болҗана. Оңдан күүнд өдрмүд цугтан чигн әдл болх. Күн болһн эврәннь санҗасн санаһан чик гиҗ лавтаһар медтхә. 
ROM.14.6	Талдан өдрмүдәс нег өдриг чинртә гиҗәсн күн энүгәрн Деед Эзиг күндлҗәнә. Хотыг йилһлго иддг күн Деед Эзиг күндләд тиигнә. Тиим күн хот идсндән Бурхнд йөрәл тәвҗәнә. Темстә хот иддг күн бас Деед Эзиг күндләд тиигнә. Тиим күн Бурхнд бас йөрәл тәвҗәнә. 
ROM.14.7	Маднас нег чигн күн бийиннь төлә бәәхш, бийиннь төлә үкхш. 
ROM.14.8	Кемр бидн җирһҗ бәәхлә, Деед Эзнә төлә бәәнәвидн. Кемр үкхләрн бас Деед Эзнә төлә үкнәвидн. Җирһҗ бәәв чигн эс гихлә үкҗ бәәв чигн, бидн Деед Эзнә улс болҗанавидн. 
ROM.14.9	Яһад гихлә, әмд улсин болн үксн улсин Деед Эзн болхар Христос үкәд әмдрлә! 
ROM.14.10	Чи темсәр хот кеҗәх күн эврәннь иткдг дүүһән яһад гемшәхмбч? Эс гихлә, хотыг йилһлго эдлҗәх күн яһҗ дүүһән бийәсн дор тоолҗанач? Бидн цугтан Бурхна зарһд зогсхвидн. 
ROM.14.11	Юңгад гихлә, Бурхна Бичгт иигҗ бичәтә: «Күн болһн Мини өмн сөгдх, күн болһн Намаг Бурхн гиҗ келх. Энүг Би лавлҗанав гиҗ Деед Эзн келҗәнә». 
ROM.14.12	Маднас күн болһн Бурхнд эврән тооцаһан өгх. Эврәннь ахнр-дүүнрән килнцд бичә орултн. 
ROM.14.13	Тер төләд нег-негән гемшәхмн биш. Тадн иигҗ шиидх йоста. Тана иткдг ахнр-дүүнр бүдрәд килнцд ордгоһар тадн бичә му йовдл һарһтн. 
ROM.14.14	Би Деед Эзн Исуста ниилсн учрас эврән бийәрн бузр юмн уга болдгиг лавта меднәв. Кемр кен негнь ю болв чигн цевр биш гиҗ тоолҗахла, терүнд тернь бузр болҗана. 
ROM.14.15	Кемр чи хот йилһлго эдлҗәх учрас эврәннь дүүһән һундаҗахла, тиигхләрн дурлҗ кеҗәхшич. Чини эдлҗәх хот дүүһичнь бичә алтха! Яһад гихлә, Христос терүнә төлә үклә. 
ROM.14.16	Тана сән гиҗ тоолҗасиг талдан улс му келдгоһар бийән сәәнәр бәртн. 
ROM.14.17	Бурхна йосн мана эдлҗәх хотд, ууҗах унднд бәәхш, чик бәәдлтә, эвтә болн байрта җирһлд бәәнә. Тиим җирһл Әрүн Сәкүсн өгнә. 
ROM.14.18	Тиигәд Христост церглҗәх күн Бурхнд байр үүдәҗәнә, әмтнәс зөвшәл авчана. 
ROM.14.19	Тер учрар, бидн эв авч ирх болн нег-негән батлх йовдл оньдин һарһхар седхмн. 
ROM.14.20	Хотын төлә Бурхна күцәҗәхиг бичә хамхлтн. Хот кевтән цевр. Болв эврән эдлҗәх хотарн талдан күүг килнцд уңһахла чик биш. 
ROM.14.21	Мах эс идхлә, чаһр эс уухла, дүүһән килнцд уңһах йовдл эс һарһхла чик болҗана. 
ROM.14.22	Бурхна болн чини хоорндк төр чини итклин төр болтха. Эврән шүүҗ авчасндан бийән эс гемшәҗәх күн буйн кишгтә. 
ROM.14.23	Хот идҗәһәд, эврәннь шиидврән чик угай гиҗ маһдлсн күүг Бурхн зарһла харһулх. Яһад гихлә, терүнә кесн керг иткләс үүдхш. Иткләс эс үүдсн керг килнц болҗана.
ROM.15.1	Бидн, итклдән күчтә улс, итклдән бат биш улст түрү-күнд төринь хаһлхд дөң болхмн. Зуг бидн һанцхн бийдән тааста юм кех зөв угавидн. 
ROM.15.2	Талдан улсин сә хәәҗ, теднә иткл батрахин төлә маднас кен чигн күн теднд тааста юм кех зөвтә. 
ROM.15.3	Христос бас һанцхн бийдән тааста юм кеҗәсмн уга. Бурхна Бичгт иигҗ бичәтә: «Бурхиг му келҗәсн улсин му үгнь нанд күртв». 
ROM.15.4	Бурхна Бичгт урднь бичәтә цуг тоот мадниг сурһхин төлә өггдлә. Мадниг тесврәр, урмдар нәәлвртә болтха гиҗ тииглә. 
ROM.15.5	Тесвр болн урмд өгчәх Бурхн тадниг Исус Христосас үлгүр авад, нег ухан-седклтә болтха гиҗәнә. 
ROM.15.6	Тегәд тадн ни-негәр, нег дууһар Бурхиг болн мана Деед Эзн Исус Христосин Эцкиг туурулҗ чадхит.
ROM.15.7	Тер учрар Бурхна туурмҗин төлә нег-негнләһән Христос таднла бийән бәрснлә әдләр тадн бийән сәәнәр бәртн. 
ROM.15.8	Христос Бурхна үнниг үзүлхин төлә, өвкнрт өгсн үгән күцәхин төлә евреймүдин зарц болв гиҗ би келҗәнәв. 
ROM.15.9	Буру номта улст Бурхна хәәрлт өгсн учрас тедн Бурхиг туурултха гиҗ Христос евреймүдин зарц болв. Бурхна Бичгт иигҗ бичәтә: «Тер учрар чамаг би буру номта улс дунд туурулхв, чамд магтал дуулнав». 
ROM.15.10	Бурхна Бичгт бас иигҗ бичәтә: «Тадн, буру номта улс, Терүнә әмтнлә хамдан байрлтн!» 
ROM.15.11	Бурхна Бичгт бас иигҗ бичәтә: «Тадн, буру номта улс, цугтан Деед Эзиг туурултн! Олн келн улс цугтан Терүг туурултн». 
ROM.15.12	Эшья иигҗ келҗәнә: «Әмтиг һардхин төлә Ишайин хөөт үй төрәд өсх. Буру номта улс терүнд нәәлх». 
ROM.15.13	Таднд ицл өгсн Бурхн тана иткләр дамҗад байрар болн эвәр дүүртхә. Тиигәд тана ицл Әрүн Сәкүснә күчәр цаарандан өстхә.
ROM.15.14	Ахнр-дүүнр мини, тадна зүркн сән-сәәхн кергәр дүүрң, таднд цуг медрл бәәнә, тадн нег-негән сурһҗ чадхиг би меднәв. 
ROM.15.15	Тер бийнь би бас йир зөргтәһәр зәрм сурврмудин тускар келҗәнәв. Би таднд терүнә тускар тодлвр орулҗанав. Иим зөргтә болдгм нанд Бурхн онц билг өглә. 
ROM.15.16	Намаг буру номта улсин төлә Христосин цергләч болтха гиһәд Бурхн нанд иим белг өглә. Би теднд Бурхна Сән Зәңг цәәлһҗәнәв. Әрүн Сәкүсәр Бурхнд нерәдгдсн буру номта улс Терүнд тәкл мет тааста болтха гиҗәнәв. 
ROM.15.17	Тиигәд би Христос Исусла ниилсндән Бурхнд церглҗәхәрн бийән буульҗ чадхв. 
ROM.15.18	Би зөргтә болнав. Буру номта улсиг Бурхна соңсхврт орулхин төлә Христос нанар дамҗад ю кесиг би зуг энүнә тускар келҗ өгнәв. Энүг Тер үгәр болн кергәр, өвәрц йовдлын болн онц темдгин күчәр, Бурхна Сәкүснә күчәр кев. 
ROM.15.19	Би Ерусалимас Илирик һазр күртл эргндән Христосин туск Сән Зәңг күццднь цәәлһв. 
ROM.15.20	Христосиг меддго һазрт Сән Зәңг тархах седкл кезә чигн мини күсл болҗана. Зуг бурунь күүнә тәвсн ул деер тосхлт кехәр седҗәхшв. 
ROM.15.21	Бурхна Бичгт бичәтә: «Терүнә тускар келгдәд уга улст Тер үзгдх, Терүнә тускар соңсад угаднь медгдх».
ROM.15.22	Сән Зәңг тархалһна көдлмш кеһәд, би тадн тал ирҗ чадсн угав. 
ROM.15.23	Ода би эн һазрт эврәннь көдлмшән төгсәвв. 
ROM.15.24	Олн җилин эргцд тадн тал орхар седҗәсн күслән би Испань орхларн күцәхәр бәәнәв. Таднла харһсарн би байрлхв. Дәкәд цааранднь Испань орхд тадниг дөң болтха гиләв. 
ROM.15.25	Би ода Ерусалимд бәәх Бурхна улст церглхәр йовҗанав. 
ROM.15.26	Ерусалимд бәәх Бурхна улс дунд түрү әмтнә төлә Македонь болн Ахьяна улс дем күргхәр шиидҗ. 
ROM.15.27	Иим йовдл һарһлһн теднд тааста болв. Йосндан болхла, тедн евреймүдт өгцтә болҗана. Юңгад гихлә, евреймүдт буру номта улсла Бурхна әдс хувацв. Тер учрар буру номта улс эврәннь эдл-уушасн евреймүдлә хувалцх зөвтә. 
ROM.15.28	Эн даалһвр күцәһәд өгсн демиг Ерусалимд өгснә хөөн би Испань орнав. Хаалһдан тадн тал орнав. 
ROM.15.29	Намаг ирхлә, Христосин әдслт күццднь авхитн би медҗәнәв. 
ROM.15.30	Ахнр-дүүнр, мана Деед Эзн Исус Христосар болн Әрүн Сәкүснә дурар нанла хамдан мини төлә икәр шунҗ зальвртн гиҗ танас эрҗәнәв. 
ROM.15.31	Йудьяд Христост иткдго улсас би мөлтрҗ һардгар Ерусалимд мини кех көдлмш тенд бәәх Бурхна улс авдгар зальвртн. 
ROM.15.32	Тиигәд би тадн тал байртаһар ирхв. Кемр Бурхна таал учрхла, бидн хамдан амрхвидн. 
ROM.15.33	Эв өгчәх Бурхн цуг таднла бәәтхә. Тиигтхә!
ROM.16.1	Кеңхерт бәәх иткдг улсин дунд көдлҗәх мана эгч Пөбәг сән үгәр таднла таньлдулхар седнәв. 
ROM.16.2	Бурхна улсиг тосдг кевәр Деед Эзнә нерн деерәс терүг тосҗ автн. Тер таднас сурҗах тоотднь дөң болтн. Юңгад гихлә, тер олн улст дөңгән күргнә, тер дотр нанд бас күргнә. 
ROM.16.3	Нанла хамдан Христос Исуст церглҗәх Прискад болн энүнә залу Әкүльд менд келтн. 
ROM.16.4	Эдн мини төлә әмәрн шордхдан белн билә. Теднд һанцхн би биш, цуг иткдг буру номта улс ханлтан өргҗәнә. 
ROM.16.5	Теднә герт цуглрдг иткдг улст мини менд бас келтн. Азийд түрүн болҗ Христост итксн мини хәәртә үр Эпәнәтд менд келтн. 
ROM.16.6	Тана төлә йир икәр көдлсн Марийд мини менд күргтн. 
ROM.16.7	Нанла хамдан бәрәнд бәәсн мини келн улсин Андраникд болн Юнид менд келтн. Апостолмуд тедниг сәәнәр меднә. Тедн нанас эрт Христост итклә. 
ROM.16.8	Деед Эзнлә ниилснд мини хәәртә Амплитд менд келтн. 
ROM.16.9	Маднла хамдан Христост церглҗәх Урбанд болн мини хәәртә үр Стахд менд келүлҗәнәв. 
ROM.16.10	Әпельд менд келтн. Тер Христост итклтә болсиг цугтан меднә. Аристобулын өрк-бүлд бас менд келтн. 
ROM.16.11	Мини келн улсин Херодөнд болн Нәркисин өрк-бүлд менд келтн. 
ROM.16.12	Деед Эзнә төлә көдлҗәсн Трупанад болн Трупосад гидг күүкд улст менд келтн. Деед Эзнә төлә дала көдлмш кесн күндтә Персидад бас менд келтн. 
ROM.16.13	Деед Эзнә шүүҗ авгдсн Рупд болн мини эк болҗ йовсн терүнә экд менд келтн. 
ROM.16.14	Би Асуңрытд, Пелегонд, Гермест, Патропд, Гермаст, болн теднлә хамдан хурдг ахнр-дүүнрт менд илгәҗәнәв. 
ROM.16.15	Пилологд болн Юлид, Нерүст, терүнә дү күүкнд болн Олимпд, теднлә хамдан хурдг Бурхна цуг улст менд келтн. 
ROM.16.16	Нег-негән әрүнәр үмсҗ мендлтн. Христост иткдг цуг улс таднд менд илгәҗәнә. 
ROM.16.17	Ахнр-дүүнр, иткдг улсиг салһхар болн тедниг килнцд уңһахар седҗәх улсас саглтн гиҗ би эрҗәнәв. Таднд дасхсн номас тас оңдан ном тедн дасхҗана. Тиим улсас хол йовтн. 
ROM.16.18	Тиим улс мана Деед Эзн Христост биш эврәннь олз хәәнә. Тедн эгл улсиг әмтәхн зуһу үгәрн меклҗәнә. 
ROM.16.19	Тадниг соңсхврта улс болсиг цугтан меднә. Энүнә төлә би йир байрлҗанав. Би тадниг юнь чик болҗахиг тодрхаһар үзтхә гиҗәнәв. Му йовдл бичә һарһтн. 
ROM.16.20	Удл уга эв өгчәх Бурхн эрлгиг тана көл дор үүләд уга кех. Мана Деед Эзн Исусин хәәрлт таднла бәәтхә. 
ROM.16.21	Нанла хамдан көдлҗәх Тимофей болн мини келн-улсин Луки, Ясон, Сосипатр таднд менд илгәҗәнә. 
ROM.16.22	Эн бичг Павелын келсәр бичҗәх би, Терт, Деед Эзнлә ниилсндән таднд менд илгәҗәнәв. 
ROM.16.23	Мини герин эзн Гай менд илгәҗәнә. Терүнә герт иткдг улс цуглрна. Тадн балһсна хазн бәрдг Эраст болн ах Куарт менд келүлҗәнә.
ROM.16.23	[
ROM.16.25	Бурхн тадниг батрулҗ чадна. Исус Христосин туск мини цәәлһсн Сән Зәңг энүнә тускар келнә. Медүлсн нуувч энүг бас үзүлҗәнә. Урднь тер нуувчиг Бурхн бултулла. 
ROM.16.26	Зуг ода Бурхн, әәлдәчнрин бичсәр, эн нуувчиг медүлв. Цуг келн-улс Бурхнд итктхә, Терүг соңстха гиҗ мөңк Бурхна зәрлгәр эн нуувч секгдв. 
ROM.16.27	Һанцхн цецн Бурхн Исус Христосар дамҗад мөңкиндән тууртха! Тиигтхә!]
1CO.1.1+1CO.1.2+1CO.1.3	Бурхна таалар Христос Исусин апостол болтха гиҗ дуудгдсн Павелас болн мана ах Состенас Көринтд бәәх Бурхна баг улст менд. Мана Эцк Бурхн болн Деед Эзн Исус Христос цаһан сана болн амулң бәәдл таднд өгтхә. Христос Исусла нииләд Бурхна болсн цуг улсла, талдан һазрмудар цугталань хамдан мана Деед Эзн Исус Христосин нер дууддг улсла тадн Бурхна улс болтха гиҗ Терүнә дуудсн улс болҗанат. Исус Христос – теднә болн мана Деед Эзн.
1CO.1.4	Би тана төлә Бурхнд кезә чигн ханлтан өргнәв, яһад гихлә, Бурхн таднд Христос Исусар дамҗулад цаһан сана күртәлә. 
1CO.1.5	Исус Христосла ниилсндән тадн цуг халхар, зүсн-зүүл үгтә болн медрлтә болсарн байн болвт.
1CO.1.6	Христосин туск ном таднд батрв. 
1CO.1.7	Тиигәд тадн мана Деед Эзн Исус Христос ирхиг күләҗәхлә, Әрүн Сәкүснә альк чигн билг таднд бәәнә. 
1CO.1.8	Христос тадниг тана итклд сүл күртл бәрх. Мана Деед Эзн Исус Христосин ирх өдрлә тадн буру уга болхит. 
1CO.1.9	Бурхн итклтә. Тадниг Эврәннь Көвүн Исус Христосла – мана Деед Эзнлә – иньглтхә гиҗ Бурхн дуудвр кев.
1CO.1.10	Ахнр-дүүнр, мана Деед Эзн Исус Христосин нерн деерәс би тадниг хоорндан зөвтән багтад бәәтн гиҗ эрҗәнәв. Тадн хоорндан бичә хувагдтн. Болв тадн ухан-седкләрн болн тоолврарн ни-негн болтн. 
1CO.1.11	Мини ахнр-дүүнр, Хлоин төрл-садн тадна хоорнд болҗах зүтклдәнә тускар нанд келлә. 
1CO.1.12	Эн метклдән иим болҗана: негнь – би Павелынв гиҗәнә, хойрдгчнь – би Аполынв, һурвдгчинь – би Кепинв, дөрвдгчнь – би Христосинв гицхәнә. 
1CO.1.13	Христос тиигтлән хувагдви? Эс гихлә Павел тадна ормд кирст хадата билү? Эс гихлә тадн Павелын нернә төлә уснд кирслгдвт? 
1CO.1.14	Крисп болн Гайяс талдан нег чигн күүг тадн дундас уснд эс кирслсндән би Бурхнд ханлтан өргҗәнәв. 
1CO.1.15	Тер учр деерәс таднас нег чигн күн мини нернә төлә кирслгдлә гиҗ келҗ чадшго. 
1CO.1.16	Э, би Степаниг болн терүнә өрк-бүлин улсиг бас уснд кирслләв. Дәкҗ нам кениг кирслсән би мел тодлҗ чадҗахшв.
1CO.1.17	Яһад гихлә, Христос намаг уснд кү кирслх көдлмш кетхә гиҗ биш, Сән Зәңг тархатха гиҗ илгәлә. Тиигхләрн Тер Христосин кирсин күч уга кешгоһар Сән Зәңгиг күүнә цецн ухана кел олзллго тархатха гиҗәнә.
1CO.1.18	Яһад гихлә, мөңк зовлңд орх улст кирсин туск ном эргү ном болҗана. Бурхн аврчах маднтн болхла, энтн Терүнә чидл-күчнь болҗана. 
1CO.1.19	Бурхна Бичгт иигҗ бичәтә: «Би цецн улсин медрлинь уга кехв, Би ухата улсин серлинь һазалхв». 
1CO.1.20	Тиигхлә цецн күн альдв? Эс гихлә ном цәәлһәч альдв? Эс гихлә эн делкән меткәч альдв? Эн делкән цецн гисн юмиг һәргтә болҗахиг Бурхн үзүлв. 
1CO.1.21	Яһад гихлә, Бурхн Эврәннь цецн ухаһан олзлад, Терүг әмтн цецн ухаһарн медҗ чадшгоһар кев. Болв Бурхн мана тархаҗах эргү номар Христост иткдг улсиг аврхар шиидв. 
1CO.1.22	Евреймүд өвәрц юм некнә, грекмүд цецн уха хәәнә. 
1CO.1.23	Бидн болхла кирст хадгдсн Христосин тускар цәәлһҗәнәвидн. Евреймүдт Христосин туск цәәлһвр басгч болҗана, буру номта улст Эннь эргү болҗ медгдҗәнә. 
1CO.1.24	Болв Бурхна дуудсн улст, евреймүдт, буру номта улст Христос Бурхна чидл-күчнь болн Терүнә цецн ухань болҗана. 
1CO.1.25	Яһад гихлә, Бурхна чинән татунь күүнә чидл-күчнәс күчтә болҗана, Бурхна һәргнь күүнә цецн уханас цецн болҗана. 
1CO.1.26	Тиигәд, ахнр-дүүнр, Бурхн тадниг дуудсн цагт кен болҗ йовсан ухалтн. Күүнә медләр, тадн дунд цецн улс олн биш билә, чидл-күчтәнь олн биш билә, уңг-тохмарн бәәхтәнь олн биш билә. 
1CO.1.27	Болв цецнинь ичәхин төлә эн делкән улс һәргтә гиҗ тоолҗасн әмтиг Бурхн шүүҗ авв. Чидлтәһинь ичәхин төлә эн делкән улс күчн уга гиҗ тоолҗасн әмтиг Бурхн шүүҗ авв. 
1CO.1.28	Тоомсрта чинринь уга кехәр эн делкән һәәлҗәсн, күн биш гиҗ тоолҗасн болн эгл улсиг Бурхн шүүҗ авв. 
1CO.1.29	Эн учр деерәс Бурхна өмн кен чигн күн бийән буульҗ чадшго. 
1CO.1.30	Бурхн тадниг Исус Христосла ниилүлв, Бурхн Христосар мана цецн уха кев. Христосар дамҗад Бурхн мадниг чик седклтә Эврәннь улс кев, мадниг килнцәс сулдхв. 
1CO.1.31	Тиигәд Бурхна Бичгт иигҗ бичәтә: «Бийән буульҗах күн Деед Эзән буультха!»
1CO.2.1	Ахнр-дүүнр, би Бурхна нуувчиг цәәлһхәр тадн тал ирхләрн, онц үгмүд болн цецн уха олзлсн угав. 
1CO.2.2	Тегәд би танад бәәхләрн, Исус Христосас болн Терүнә кирс деер үкснәс талдан юм медшго болҗ шиидләв. 
1CO.2.3	Тиигәд би танад ирхләрн, чинән тату биләв, әәдг, үүмдг биләв. 
1CO.2.4	Мини ном болн Христосин туск цәәлһвр күүнә цецн ухана иткүлҗәх үгмүдт бәәсмн биш. Терм Әрүн Сәкүснә күч үзүллһнд бәәнә. 
1CO.2.5	Тиим учрас тана иткл күүнә цецн ухаһар түшг кеҗәхш, Бурхна чидл-күчиг түшҗәнә.
1CO.2.6	Итклдән батрсн улс дунд цецн уха бидн тархаҗ йовнавидн. Болв эн цецн ухан эн делкән болн эн делкәг һардҗах, даруһас алгдх йосна улсин цецн ухан биш. 
1CO.2.7	Бидн Бурхна бултулҗасн нуувч цецн ухаг тархаҗанавидн. Болв делкә үүдәтл эн мана туурмҗин төлә бәәсмн. 
1CO.2.8	Эн делкәг залҗах йосна һардачнр эн цецн ухаг медсн уга. Яһад гихлә, кемр тедн медсн болхла, туурмҗта Деед Эзиг телҗ кирст хадшго билә. 
1CO.2.9	Болв Бурхна Бичгт бичгдсәр: «Кен чигн күн үзәд уга, соңсад уга, ухаһарн эс медсн юмиг Бурхн бийдән дурта улст белдв». 
1CO.2.10	Маднд терүг Әрүн Сәкүсәр Бурхн секҗ өгв, яһад гихлә, Сәкүснд цугтан темдгтә, нам Бурхна мергн ухань кевтән темдгтә. 
1CO.2.11	Күүнә ухан-седклиг терүнә сүмснәс талдан кен медхмб? Тер кевәр Бурхна зүүҗәх ухаг Бурхна Сәкүснәс талдан кен чигн медхш. 
1CO.2.12	Бидн эн делкән сәкүсн биш, маднд Бурхна белглсн тоотыг меддгәр, Бурхнас Сәкүс аввидн. 
1CO.2.13	Тиигәд бидн күүнә цецн уханас дассн үгмүдәр биш, Әрүн Сәкүснәс дассн үгмүдәр келҗәнәвидн. Бидн Әрүн Сәкүснә тоотыг Әрүн Сәкүстә улст цәәлһҗәнәвидн. 
1CO.2.14	Бурхна Сәкүсн уга күн Бурхна Сәкүснә белгүд авч чадшго болҗана. Тиим күн тер белгүдиг медҗ чадл уга, эргү юмнд тоолҗана. Яһад гихлә, зуг Әрүн Сәкүстә күн терүнә чинринь үнлҗ чадх. 
1CO.2.15	Бурхна Сәкүстә күн цугтаһинь үнлҗ чадна, болв терүнә тускар нег чигн күн тиигҗ чадшго. 
1CO.2.16	Бурхна Бичгт иигҗ бичәтә: «Деед Эзнә ухан-седклинь кен медсмб? Терүнд селвг кен өгч чадхмб?» Зуг бидн Христосин ухан-седклтәвидн.
1CO.3.1	Болв би, ахнр-дүүнр, Әрүн Сәкүстә улсла әдләр таднла күүндҗ чадҗасн уга биләв. Христост иткҗәх нилхлә әдл болн төрхәрә седвәрәр бәәдг таднла би күүндләв. 
1CO.3.2	Би тадниг акун хотар биш, үсәр асрлав. Яһад гихлә, тадн терүг эдлхит бас белн болад уга биләт. Нам ода чигн акун хот идхдән тадн белн бишит. 
1CO.3.3	Яһад гихлә, тадн ода күртл килнцтә седвәрәр бәәһәт. Тадн үлү үзсндән, метклдсндән, килнцтә седвәрәр эс бәнт? Йирин улс мет бийән бәрдвт? 
1CO.3.4	Негнь – «Би Павелынв», оңдань – «Би Аполынв» гиҗ келхләрн, тадн йирин улсла әдл болҗахшвт? 
1CO.3.5	Апол гисн кемб? Павел гиснь кемб? Бидн – Бурхна зарцнр болҗанавидн. Мадниг дамҗад тадн Христост иткләт. Маднас кен чигн күн Деед Эзнә даалһсн көдлмш кеҗәнә. 
1CO.3.6	Би эк тәрләв, Апол услла, урһаҗахнь – Бурхн. 
1CO.3.7	Кен тәрснь, кен услснь учр уга. Чинртәнь Бурхн болҗана. Яһад гихлә, Тер урһана. 
1CO.3.8	Тәрҗәхнь болн услҗахнь әдл чинртә. Күн болһн эврәннь кесн көдлмшәрн ачлгдх. 
1CO.3.9	Яһад гихлә, бидн цугтан Бурхна көдлмш кеҗәнәвидн. Тадн Бурхна тәрәнә һазр болн Бурхна тосхлтс бас болҗанат.
1CO.3.10	Нанд Бурхна өгсн билг олзлад, би мергн тосхач мет ул тәвүв. Талдан күн терүн деер тосхҗана. Болв тадна кентн болв чигн тер яһҗ тосхҗахт оньган өгх зөвтәт. 
1CO.3.11	Яһад гихлә, тәвгдсн улас талданиг нег чигн күн тәвҗ чадшго болҗана. Эн улнь Исус Христос болҗана. 
1CO.3.12	Тер ул деер күн алт, цаһан мөңг, эрдни чолуд, мод, өвс болн салом олзлад тосхлтын көдлмш кеҗ чадҗана. 
1CO.3.13	Күн болһна көдлмш үзгдәд бәәх. Юңгад гихлә, Деед Эзнә өдрт секгдхмн. Эн өдр һалар дамҗад ирх, күн болһн ямаран көдлмш кесиг һал сөрх.
1CO.3.14	Кемр эн ул деер кесн керг һалд авгдлго торхла, тер күн ачлвр авх. 
1CO.3.15	Кемр терүнә кесн көдлмш шатҗ одхла, тер күн ачлвр авшго, болв һалас тач авгдсмн мет авргдх. 
1CO.3.16	Тадн Бурхна сүм болҗахан, тадна дотртн Бурхна Сәкүсн бәәхиг меддговт? 
1CO.3.17	Кемр кен чигн күн Бурхна сүмиг хамхлхла, терүг Бурхн уга кех. Яһад гихлә, Бурхна сүм әрүн, тадн тер сүм болҗанат. 
1CO.3.18	Нег чигн күн бийән бичә меклтхә. Кемр эн делкән санаһар таднас кен негнь бийән цецнд тоолҗах күн йосндан цецн болхин төлә һәргтә болх йоста. 
1CO.3.19	Яһад гихлә, эн делкән цецн гиҗәснь Бурхна нүднд һәргтә юмн болҗ үзгдҗәнә. Бурхна Бичгт иигҗ бичәтә: «Бурхн мергн улсиг худл йовдлднь бәрҗ авчана». 
1CO.3.20	Бурхна Бичгт бас иигҗ бичәтә: «Деед Эзн цецн улсин ухан керг угаһинь меднә». 
1CO.3.21	Тиигәд кен чигн күн улсар бичә бардмнтха. Цугтан тадна болҗана. 
1CO.3.22	Павел, Апол, Кеп, эн делкә, җирһл болн үкл, өдгә бәәдл, эс гихлә иргч – цугтан тадна. 
1CO.3.23	Тадн Христосин улс болҗанат, Христос Бурхна болҗана.
1CO.4.1	Тадн мадниг Христосин зарцнрт болн Бурхна нуувч даалһсн улст тоолх йостат. 
1CO.4.2	Иим даалһвр өгсн улс итклтә болх зөвтә. 
1CO.4.3	Тадн эс гихлә талдан кен болв чигн мини тускар яһҗ ухалҗахиг би төртән авчахшв. Би эврән бийдән зарһ кешгов. 
1CO.4.4	Мини седкл цевр. Болв эннь би буру уга күнв гиҗ лавлҗахш. Деед Эзн мини зарһч. 
1CO.4.5	Тиигәд цагасн өмн Деед Эзиг эс иртл кен чигн күүнә зарһ бичә кетн. Деед Эзн таг харңһуд эс үзгдсн юмнд герл орулх, күүнә зүркнә күслиг илдкх. Тиигәд одҗ күн болһн Терүнәс эврәннь буульмҗ авх. 
1CO.4.6	Ахнр-дүүнр, би энүг цугтаһинь бийиннь болн Аполын төлә келәв, тадниг Бурхна Бичгәр һардвр кетхә, дастха гиләв. Кен чигн күн негәрнь деерлкҗ, оңданднь дурго болх зөв уга.
1CO.4.7	Кен чамаг талдан улсас деегшән өөдлүлв? Чамд бәәсиг цугтаһинь Бурхн эс өглү? Кемр чамд энүг цугтаһинь Бурхн өгсн болхла, тиигхлә, яһад энүгәр эс авсн кевтәһәр чи бардмнҗахмч? 
1CO.4.8	Таднд цуг кергтә тоот бәәнәлм! Тадн байн болвт! Тадн мадниг угаһар хаадуд болвт! Таднла хамдан бидн бас эзркхин төлә би тадниг йосндан хаадуд болтха гиҗ седләв. 
1CO.4.9	Яһад гихлә, Бурхн мадниг, апостолмудыг, хамгин сүүлд олна чирәд үзүлхләрн, цааҗла харһсн улс кевтә һарһҗ үзүлсмн болҗана гиҗ би ухалнав. Мадниг цуг делкә, Бурхна элчнр болн әмтн цугтан хәләҗәнә. 
1CO.4.10	Христосин төлә бидн эргү болвидн. Тадн болхла Христосла ниилсндән цецн улс болвт! Бидн күчн угавидн, тадн болхла күчтәт. Тадниг күндлҗәнә, мадниг күндлҗәхш. 
1CO.4.11	Эн кем күртл бидн өлсҗ ундасҗалавидн, бидн шуурха-буурха хувцта биләвидн, мадниг гүвддг билә, бидн эврә гер угавидн. 
1CO.4.12	Бидн эврәннь һарар күнд көдлмш кеҗәнәвидн. Кемр мадниг харахла, бидн хәрүднь йөрәнәвидн. Кемр мадниг көөхлә, бидн дааҗанавидн. 
1CO.4.13	Кемр мадниг му келхлә, бидн тедниг тогтнулнавидн. Бидн делкәд буг мет болвидн, эн кем күртл олн улст һазалгдсн үлдл болвидн. 
1CO.4.14	Энүнә тускар бичхләрн, би тадниг ичәхәр бичҗәхшв. Болв тадниг эврәннь дурта үрдүд мет сурһхар тиигҗәнәв. 
1CO.4.15	Яһад гихлә, Христосла ниилснд таднд олн багшнр бәәнә, болв эцкнр тооһарн баахн. Исус Христосла нииләд Сән Зәңг таднд авч ирәд би тана эцк болв. 
1CO.4.16	Тер учр деерәс нанас үлгүр автн гиҗ би тадниг эрҗәнәв. 
1CO.4.17	Тиигәд би тадн тал Деед Эзнлә нииләд бәәх эврәннь хәәртә итклтә көвүнләм әдл Тимофейиг илгәҗәнәв. Тер көвүн таднд Христос Исусла нииләд бәәх мини җирһлин тускар сана орулх, иткдг баг болһниг эргндән яһҗ намаг сурҗахиг келх. 
1CO.4.18	Тадна зәрмснь намаг иршго гиһәд санад, караглдг болв. 
1CO.4.19	Зуг кемр Деед Эзнә таал учрхла, би тадн тал торлго ирхв. Тиигхләрн би теднә келҗәсн үгиг биш, зуг чидлинь сөрхв. 
1CO.4.20	Яһад гихлә, Бурхна йосн келсн үгд биш, чидл-күчнднь бәәнә. 
1CO.4.21	Таднд юн кергтә? Би тадн тал маля бәрҗ ирхмб, аль дуртаһар, номһнар ирхмб?
1CO.5.1	Тадн дунд нам буру номта улс меддго аля йовдл һарһсн үлгүр бәәнә гиҗ йосндан келцхәлә. Тернь болхла тадна негнтн эврәннь эцкиннь гергтә бәәнә гиҗәнә. 
1CO.5.2	Тадн болхла караглнат. Түүнә ормд тадн гейүрхмн болвзат? Тиим йовдл һарһсн күн тадна багас көөгдтхә.
1CO.5.3+1CO.5.4	Би таднла эс бәәв чигн, седкләрн таднла бәәнәв. Тадн дунд бәәх метәр би тиим йовдл һарһсн күүг яахан меднәв. Мана Деед Эзн Исусин нернә төлә цуглрсн цагт би седкләрн таднла болхв. Маднла бәәх Исус Христосин күчәр тер күүнә цогц махмудынь уга кехин төлә 
1CO.5.5	тадн терүг эрлгин үлмәд бәрүлх йостат. Терүнә сүмсн Деед Эзнә өдрт авргддгар тиигхмн.
1CO.5.6	Таднд бийән буульх учр уга. Элдх һуйриг невчкәхән экн кевтнь өскәдгиг тадн медвт. 
1CO.5.7	Тадн бүклдән цеврддгәр экни хуучн килнцәс цеврдтн. Тиигхләрн тадн экн уга шин элдсн һуйрла әдл болхит. Мини медсәр, йосндан болхла тадн тиимит. Яһад гихлә, Песахин хурһар тәкл тәклә. Тер хурһн Христос болҗана. 
1CO.5.8	Тиигәд килнцтә болн хар саната хуучн эктә биш экн уга өдмгтә, цевр болн үнн өдмгтә Песахин нәәриг кехмн. 
1CO.5.9	Би эврәннь бичгтән тадниг аля улсла бичә харһтн гиҗ бичләв. 
1CO.5.10	Эн делкән аля улсла цугталань биш, эс гихлә хармч, эс гихлә хулхач, эс гихлә худл шүтәнд мөргдг улсиг гиҗ би санҗасн угав. Яһад гихлә, тадн эн делкәһәс һарх йостат. 
1CO.5.11	Болв би таднд, бийән ах-дүүд тоолҗасн улс, эврән цалдң йовдл һарһад, хатуч, худл шүтәнд мөргдг, эс гихлә ховч, эс гихлә әркнч, эс гихлә хулхач улсла бичә харһтн гиҗ бичләв. Нам тиим улсла хамдан хот бичә идтн. 
1CO.5.12+1CO.5.13	Иткдг улсин багд эс ордг әмтнә зарһ келһн – мини керг биш. Бурхн теднә зарһ кешгов? Бурхна Бичгт иигҗ бичәтә: «Хар саната күүг эврәннь багас көөтн».
1CO.6.1	Кемр тадн дунд кен чигн күн оңдан күүнлә зарһцад бәәхлә, Христост иткдго зарһчнр зарһ кетхә гиҗ сурх зөв бәәнү? Тиим зарһиг Бурхнд иткдг улс кех зөвтә. 
1CO.6.2	Бурхна улс делкән зарһ кехиг тадн меддговт? Кемр тадн делкән зарһ кех болхла, хоорндан болҗах метклдәг эврән тәәлҗ чадшговт? 
1CO.6.3	Бидн Бурхна элчнрин зарһ кехиг тадн меддговт? Тер төләд бидн мана бәәдлин төрмүдиг хаһлх арһта болх зөвтәвидн. 
1CO.6.4	Кемр тиим метклдән учрхла, иткдг улс дунд тоомср уга зарһчнр тал яһад одвта. 
1CO.6.5	Ичкевт! Тадн дунд Христост иткдг улсин метклдәг хаһлх цецн күн уга болхви? 
1CO.6.6	Болв ах талдан дүүтәһән зарһцҗана. Тедн Христост иткдго күүнд зарһ кех зөв өгчәнә. 
1CO.6.7	Тадн нег-негнләһән зарһцхларн шүүгдсн болҗ һарчана. Таднд һарудсн улс болад үлдсн сән болвза? Меклгдсн күн болад үлдсн сән болвза? 
1CO.6.8	Болв тадн бийән, эврәннь ах-дүүнрән му йовдлд орулад меклнәт.
1CO.6.9	Хар саната улс Бурхна орн-нутгар өнч кеҗ авч чадшгог тадн меддговта? Бийән бичә меклтн. Цалдң йовдл һарһдг күн биш, худл шүтәнд мөргдг улс биш, алячнр биш, гомосексуалистнр биш, 
1CO.6.10	хулхачнр биш, хармч улс биш, әркнч улс биш, ховч улс биш, тонулчнр биш – эдн цугтан Бурхна орн-нутгар өнч кеҗ авч чадшго.
1CO.6.11	Тадна зәрмтн тиим биләт. Болв тадн цеврлгдәд Бурхнд нерәдгдвт. Тадн Деед Эзн Исус Христосар болн мана Бурхна Сәкүсәр дамҗад чик седклтә болвт.
1CO.6.12	«Нанд ямаран чигн йовдл һарһх зөв бәәнә» гиҗ зәрм улс келцхәнә, болв зәрм йовдлмуд туста биш. «Нанд ямаран чигн йовдл һарһх зөв бәәнә», болв би юунань чигн ялч болшго болҗанав. 
1CO.6.13	«Хот – геснә төлә, гесн – хотын төлә» гиҗ зәрм улс бас келцхәнә, болв Бурхн терүг чигн, энүг чигн уга кех. Цогц-махмуд болхла цалдң йовдлын төлә бәәхш, Деед Эзнә төлә бәәнә. Деед Эзн цогц-махмудт килмҗән өгчәнә. 
1CO.6.14	Бурхн Деед Эзиг үкхләнь әмдрүлв, мадниг бас Тер Эврәннь күчәр әмдрүлх. 
1CO.6.15	Тадна цогц-махмуд Исус Христосин цогц-махмудын мөчмүд болҗахиг тадн меддговта? Тиигәд Христосин цогц-махмудын мөчмүдиг би авад, цалдң күүкд күүнә мөчмүд кехий? Төрүц уга! 
1CO.6.16	Цалдң күүкд күүнлә ниилсн күн, терүнлә нег цогц-махмудта болҗ оддгиг тадн меддговта? Яһад гихлә, Бурхна Бичгт иигҗ бичәтә: «Хойрас нег махмуд болх». 
1CO.6.17	Болв Деед Эзнлә ниилсн күн Терүнлә седкләрн негн болна. 
1CO.6.18	Цалдң бәәдләс зултн! Күүнә һарһҗах талдан килнц терүнә цогц-махмудт харшлт болҗахш, болв цалдң йовдл һарһдг күн килнц һарһад эврәннь цогцан өвдкәҗәнә. 
1CO.6.19	Тадна цогц-махмуд тадн дотр бәәх болн Бурхнас авсн Әрүн Сәкүснә сүм болҗахиг тадн меддговта? Тадн бийдән эзн бишит. 
1CO.6.20	Бурхн тадна ормд үнинь өглә, тадниг хулдҗ авла. Тер төләд Бурхиг эврәннь цогц-махмудар дамҗад туурултн.
1CO.7.1	Тадна бичснә тускар. Күн гер эс авхла сән
1CO.7.2	Болв цалдң йовдл һаршгон төлә залу күн болһн гергтә болх, күүкд күн болһн залута болх йоста. 
1CO.7.3	Залу күн эврәннь гер-мал болсна бооцана даалһвран гергнәннь өмн күцәх зөвтә, гергн күн эврә залуһиннь өмн бас гер-мал болсна бооцана даалһвран күцәх йоста. 
1CO.7.4	Гергн күн эврәннь цогц-махмудтан эзн биш болҗана, залунь эзнь болҗана. Залу күн бас эврәннь цогц-махмудыннь эзн биш болҗана, гергнь эзн болҗана. 
1CO.7.5	Нег-негнәсн бичә зултн. Зуг цаг зуур зөвшәрәд, мөргүл кехин төлә салҗ чадҗанат. Болв эрлг тадниг килнцд уңһадгоһар терүнә хөөн дәкн нег-негнләһән хамдан харһтн. Яһад гихлә, тадн бийән бәрҗ чадшгот. 
1CO.7.6	Энүнә тускар би таднд заквр биш, селвг өгч келҗәнәв. 
1CO.7.7	Цугтан нанла әдл болтха гиҗ би санлав. Зуг күн болһн Бурхнас авсн эврә билгтә, негнь нег билгтә, хойрдгчнь – талдан билгтә. 
1CO.7.8	Гер-мал болад уга улст болн белвсн улст, нанла әдл һанцар үлдтн гиҗ би селвг өгчәнәв. 
1CO.7.9	Болв кемр тедн бийән бәрҗ эс чадҗахла, тедн гер авх йоста. Яһад гихлә, гер авсн һал мет шатҗах седвәрәс деер болх. 
1CO.7.10	Гер-мал болсн улст би биш Деед Эзн заавр өгчәнә: гергн күн залуһасн салх зөв уга. 
1CO.7.11	Болв кемр гергн залуһасн салсн болхла, һанцарн үлдтхә, эс гихлә залутаһан эвцх кергтә. Залу гергән хайшго йоста. 
1CO.7.12	Наадксднь Деед Эзн биш, би келхәр бәәнәв: кемр нег ахд Христост иткдго гергн бәәхлә, залутаһан тер бәәхәр седҗәхлә, тиим залу гергнәсн салх зөв уга. 
1CO.7.13	Кемр күүкд күн эс иткдг залута болхла, тер залунь хамдан бәәхәр седҗәхлә, тиим гергн залуһасн салх зөв уга. 
1CO.7.14	Яһад гихлә, Бурхнд эс иткдг залу гергәрн дамҗад Бурхнд нерәдгднә, эс иткдг гергн залуһарн дамҗад бас тиигнә. Кемр тиим эс болсмн болхла, теднә үрдүд буру номта улсин үрдүдлә әдл болх бәәсмн, болв тедн Бурхнд нерәдгдлә. 
1CO.7.15	Зуг Бурхнд эс иткдг гергчүд болн залус салхар седҗәхлә, салтха. Иим саамд Бурхнд иткдг күн сул бәәдлд тусҗана. Юңгад гихлә, Бурхн тадниг эвтән багтад бәәтхә гиҗ дуудвр кев. 
1CO.7.16	Бурхнд иткдг гергн, чи эврәннь залуһан аврч чадшгоһан альдас меднәч? Эс гихлә чи Бурхнд иткдг залу, эврәннь гергән аврч чадшгоһан альдас меднәч?
1CO.7.17	Зуг күн болһн Деед Эзнә шиидсәр болн Бурхна кесн дуудврар җирһтхә. Эн зокъялд цуг иткдг улсиг би сурһҗанав. 
1CO.7.18	Кемр Бурхн дуудсн цагт керчүлгдсн күн бәәхлә, тиим күн эврәннь керчүлһән нуухмн биш болҗана. Кемр Бурхн дуудсн цагт эс керчүлгдсн күн бәәхлә, тиим күүнд керчүлһн керг уга. 
1CO.7.19	Керчүлгдсн күн эс керчүлгдсн төр уга юмн. Хамгин чинртәнь – әмтн Бурхна заавр күцәлһн. 
1CO.7.20	Күн болһн Бурхн дуудсн цагт бәәсн бәәдләрн үлдх зөвтә. 
1CO.7.21	Бурхн дуудсн цагт чи ялч бәәсмн болхла, бичә терүнәсн ич. Болв кемр чамд сулдхвр авх арһ бәәхлә, терүгән олзл. 
1CO.7.22	Яһад гихлә, Христосла нииләд бәәтхә гиҗ Бурхна дуудсн ялч, Христосин сулдхсн күн болҗана. Түүшң Бурхна дуудсн сул күн Деед Эзнә ялч болҗана. 
1CO.7.23	Бурхн тадниг хулдҗ авла, тиигәд тадн күүнә мухла бичә болтн. 
1CO.7.24	Ахнр-дүүнр, күн болһн Бурхнла нииләд дуудгдсн цагт бәәсәрн үлдтн.
1CO.7.25	Гер-мал уга улсин тускар келхлә, Деед Эзнә заавр нанд уга. Болв Деед Эзнә хәәрлтәр итклтә бәәсәр би иим санатав: 
1CO.7.26	Өдгә цагин күнд-түрүг оньгтан авч, күн болһн урднь бәәснлә әдләр бәәсн деер гиҗ би санҗанав. 
1CO.7.27	Чамд гергн бәәнү? Тиигхлә терүнәс сулдхар бичә седәд бә. Чи гер-мал болад угавч? Тиигхлә герг бичә хә. 
1CO.7.28	Болв кемр гер авхла, тиигхлә килнц һарһшгоч. Кемр күүкн мордхла, тиигхлә килнц һаршго. Зуг гер-мал болсн улс өдгә җирһлин күнд-түрүлә харһх. Таднд би харм төрҗәнәв. 
1CO.7.29	Ахнр-дүүнр, темдглсн цаг өөрдҗ йовна гиҗ би келхәр седләв. Эн өдрәс авн гергтә әмтн гергн уга мет бәәх йоста. 
1CO.7.30	Һашудҗах улс эс һашудҗах метәр, байрта улс байр уга мет, хулд кедг улс мел юмн уга улсла әдл бәәтхә, 
1CO.7.31	эн делкәг эдлҗәх улс энүг эс эдлҗәсәр бәәтхә. Юңгад гихлә, эн бәәдләрн делкә удлго җирһдгән уурх. 
1CO.7.32	Би тадниг ямаран чигн килмҗәс сул бәәтхә гиләв. Гер авад уга күн Деед Эзнә кергт килмҗән өгнә, Деед Эзнд таасгдхар седнә. 
1CO.7.33	Гертә-малта күн өдгә тетквртән килмҗән өгнә, гергнәннь сә хәәнә. 
1CO.7.34	Терүнә седклнь хойр әңгрәд бәәнә. Гер-мал уга күүкд күн болн гиҗгтә күүкд Деед Эзнә төрт килмҗән өгнә, цогц-махмударн болн седкләрн Деед Эзнд бийән яһҗ нерәдхән ухална. Болв мордсн күүкд күн өдгә цага төрмүдт килмҗән өгнә, залуһиннь сә хәәнә. 
1CO.7.35	Би иигҗ келхләрн, таднд туста болтха гиҗәнәв. Би тадна юунд чигн харшлхар бәәхшв. Тадниг би чикәр бәәтхә гиҗәнәв, тиигәд бийән бүклднь мел харшлт угаһар, Деед Эзнә керг-үүлд церглтхә гиҗәнәв. 
1CO.7.36	Кемр кен чигн күн үг орулсн гиҗгтә күүкдтә чикәр бийән эс бәрҗәхт тоолҗахла, терүндән дегд дурта болад гер авхар седҗәхлә, тер эврәннь дурарн тер күүкән авх йоста. Энүнд килнц уга. 
1CO.7.37	Кемр күүнд гер бичә ав гиҗ эс келвчн, тернь гер авшго болад, бийән һартан бәрәд, ю кехән шиидәд, гиҗгтә күүк эс авхла, чик йовдл һарһх. 
1CO.7.38	Тиигәд гер авсн күн чик йовдл һарһҗана, гер эс авчах күн терүнәс үлү сән йовдл һарһҗана. 
1CO.7.39	Залу әмд бәәтл гергн залутаһан холвата. Кемр залунь өңгрхлә, тер сул күн болад, седкл туссн күүнд мордҗ чадҗана. Зуг тер күн Деед Эзнд иткдг болх йоста. 
1CO.7.40	Болв би хүвдән иигҗ тоолҗанав: сулдсн күүкд күн мордлго үлдхләрн буйн-кишгтә болх. Би болхла Бурхна Сәкүстәв гиҗ санҗанав.
1CO.8.1	Тадна бичсн худл шүтәнд нерәдсн хотын тускар. «Бидн цугтан медрлтәвидн» гиҗ зәрм улсин келсиг бидн меднәвидн. Эннь чик, зуг тиим медрл күүнд ик сана зүүлһнә, дурн болхла терүг батрулна. 
1CO.8.2	Кемр кен чигн күн юм меддв гиҗәхлә, үнндән болхла, тиим күн медх дүңгәһән медҗәхмн уга болҗана. 
1CO.8.3	Болв Бурхн Бийдән дурта күүг меднә. 
1CO.8.4	Тиигәд худл шүтәнд нерәдсн хотын тускар келҗәнәв. Эн делкән худл шүтән мел чинр угаһинь бидн меднәвидн. Бурхн һанцхн, Түүнәс оңдань уга. 
1CO.8.5	Теңгрт болн һазр деер бурхд бәәнә гиҗ келцхәдг болв чигн, үнндән болхла, олн бурхд болн деедс бәәнә. 
1CO.8.6	Болв маднд болхла, һанцхн Бурхн болн Эцк бәәнә. Тер – цуг делкән Үүдәч, бидн Терүнә төлә бәәнәвидн. Мана төлә һанцхн Деед Эзн Исус Христос бәәнә. Терүгәр дамҗад цугтан үүдлә, терүгәр дамҗад бидн җирһл аввидн. 
1CO.8.7	Болв терүг медҗәхнь цугтан биш. Зәрм улс худл шүтәнлә иҗлдәд, тиим хот уухларн, терүгән худл шүтәнә гиҗ санцхана. Тиигәд сәәг мууһас йилһх арһ баһ болсар, тедн бийән хотар бузрдасмн болҗ тоолҗана. 
1CO.8.8	Болв эдлх хот мана холваг Бурхнла ясрулҗахмн уга. Кемр бидн хот эс эдлхлә, бидн мел юм гееҗәхшвидн. Кемр бидн хот эдлҗәхлә, мел юм олҗахшвидн. 
1CO.8.9	Болв тана сул бәәдл баһ итклтә улсиг килнцд бичә орултха гиҗ болһатн. 
1CO.8.10	Кемр сәәг мууһас йилһх тату арһта күн, медрлтә чамаг буру номта улсин сүмд сууһад хот ууҗахинь үзхләрн, эннь худл шүтәнд нерәдсн хот идхднь урмд өгхий? 
1CO.8.11	Тиигҗ күч уга улсиг, ах-дүүг тана медрл алшгой? Христос терүнә төлә үклүс. 
1CO.8.12	Тиигәд ахнр-дүүнриннь өмнәс килнц һарһхларн болн теднә сәәг мууһас йилһх арһ шавтахларн, тадн Христосин өмнәс килнц һарһҗанат. 
1CO.8.13	Тер төләд кемр мини ах-дүүг эдлх хот килнцд уңһаҗахла, терүг килнцд уңһашгон төлә би мах төрүц идшгов.
1CO.9.1	Би сул күн биший? Би апостол биший? Мана Деед Эзн Исусиг би үзәд угай? Тадн Деед Эзн мини кесн көдлмшин ашнь болҗахшийт? 
1CO.9.2	Кемр би талдан улст апостол биш болхла, яһв чигн би тадндан апостолв. Юңгад гихлә, Христосла ниилснд тадна җирһл намаг апостол болҗасна темдг. 
1CO.9.3	Намаг шалһхла, би иигҗ бийән харсдув: 
1CO.9.4	Нанд хот идх болн уух зөв угай? 
1CO.9.5	Мини зуульчлһнд Бурхнд иткдг гергм талдан апостолмудла, Деед Эзнә ахнр-дүүнрлә, Кеплә әдл намаг дахҗ чадшгой? 
1CO.9.6	Эс гиҗ һанцхн би болн Бар-Наба хойр эврәннь теткврән олхмби? 
1CO.9.7	Ямаран салдс эврәннь һаруһан даңшдви? Уста үзм тәрчкәд, ямаран тәрәч терүнә темс эс идхмб? Мал хәрүлҗәх күн, терүнә үснәс эс уухмб? 
1CO.9.8	Би энүнә тускар күүнә хәләцәс иштәһәр келҗәнү? Закан терүнә тускар эс келҗәнү? 
1CO.9.9	Яһад гихлә, Мошен Заканд иигҗ бичәтә: «Буудя цокҗах царин ам бичә бо». Бурхн цард сана зовҗану? 
1CO.9.10	Йирдән болхла, Бурхн мадна тускар келҗәхший? Мадна тускар боллго. Яһад гихлә, иигҗ бичәтә: «Һазр хаһлҗах болн буудя цокҗах күн, урһцин нег әңгнь авх нәәлвртәһәр көдлх зөвтә». 
1CO.9.11	Бидн тадн дунд Әрүн Сәкүснә эк тәрвидн. Кемр бидн хәрүднь теткврин дөң авчахла, тернь ик болхий? 
1CO.9.12	Кемр талдан улст таднас эн дөң күләх зөв бәәхлә, терүнәс үлү зөв маднд бәәнә. Болв бидн эн зөвән олзлҗахшвидн. Христосин туск Сән Зәңг торлго тардгар бидн цугинь даахдан белнвидн. 
1CO.9.13	Сүмд церглҗәсн улс сүмәс тетквр авдгиг тадн меддговта? Тәкл тәкдг ормд церглҗәх улс тәклин малас эврәннь хүвән авх зөвтәй? 
1CO.9.14	Сән Зәңг тархаҗах улс тедү мет терүнәс җирһлиннь тетквр олх йоста гиҗ Деед Эзн закв. 
1CO.9.15	Болв би эн зөвин нег чигинь олзлсмн угав. Тиигәд би эн зөвиг бийиннь төлә эдлхәр бичҗәхшв. Тиим юм һарһхин орнд би шулуһар үксв. Нег чигн күн бардмнх учр нанас булаҗ чадшго. 
1CO.9.16	Сән Зәңг тархасарн би бардмнҗ чадшгов. Эн нанд өгсн заавр. Кемр Сән Зәңг эс тархахла, би басл зовлң эдлхв! 
1CO.9.17	Кемр энүг эврәннь дурар тархасмн болхла, тиигхлә би мөңгәр ачлгдх зөвтә бәәсмн. Зуг би даалһврар цәәлһвр кеҗәнәв, яһад гихлә, Бурхн нанд эн төриг күцәтхә гиҗ даалһв. 
1CO.9.18	Тиигхлә мини ачлвр ямаранв? Сән Зәңгиг би өңгәр цәәлһҗәнәв, терүнә өгчәх зөвиг би олзлҗахшв. 
1CO.9.19	Би кенә чигн ялч эс болсн бийнь олн улсиг Бурхнд иткүлхәр би бийән цугтаннь ялч кевв. 
1CO.9.20	Христост евреймүдиг иткүлхәр би еврей болв. Мошен закаһар эс бәәв чигн Мошен закаһар бәәдг улст, тедниг Христост иткүлхәр би зака күцәдг күн болв. 
1CO.9.21	Закан угаһар бәәдг әмтнд тедниг Христост иткүлхин төлә би закан уга күн болв. Болв эннь намаг Бурхна зака эс күцәҗәнә гиҗәх темдг биш, терүнәс үлү би Христосин зака күцәҗәнәв. 
1CO.9.22	Күчн уга улст, тедниг Христост иткүлхәр би күчн уга күн мет болв. Цугтаннь төлә би цугнь болв, тиигхләрн зәрмсинь яһад болв чигн Христост иткүлхәр тиигв. 
1CO.9.23	Энүг цугтаһинь би Сән Зәңгин төлә кеҗәнәв, эврән чигн Терүнә әдс авхар седләв. 
1CO.9.24	Урлданд олн улс гүүнә, болв һанцхн күн диилвр бәрнә. Тер төләд ачлвр авхар гүүтн. 
1CO.9.25	Бөкнр цугтан бийән чаңһ бәрнә. Энүгән тедн цаг зуур ачлврин төлә күцәнә, бидн болхла энүг мөңк ачлврин төлә кеҗәнәвидн. 
1CO.9.26	Тиигәд би керг угаһар гүүшгов, аһарт нудрмарн сегсрҗ ноолдшгов. 
1CO.9.27	Болв би эврәннь цогц-махмудан һарднав, терүг эврәннь седсәрн бәрнәв. Иигҗ би талдан улст ном цәәлһхләрн, урлданд орх зөвән геешгон төлә тиигнәв.
1CO.10.1	Ахнр-дүүнр, мана өвкнр цаһан үүләр харсгдҗ йовҗ, тедн цугтан Улан теңгс һатлсиг тадниг медтхә гиҗ би санлав. 
1CO.10.2	Үүлнд болн теңгст орулсар тедн Мошелә ниилв.
1CO.10.3	Тедн цугтан Бурхна күчәр өггдсн өдмг идлә, 
1CO.10.4	тедниг дахсн уулын хадар Бурхна гүүлгсн уснас уула. Тер хаднь Христос бәәҗ.
1CO.10.5	Болв тер бийнь Бурхн теднә ик зууһинь таассн уга, теднә үксн цогцнь эрм-цаһан көдәд эргндән хайгдв. 
1CO.10.6	Мадн Израилин өвкнрлә әдл хар саната йовдлмуд һарһхар бичә седтхә гихлә, тернь үлгүр болҗана. 
1CO.10.7	Теднә зәрмснь худл шүтәнд мөргснлә әдл бидн тиигх йосн угавидн. Бурхна Бичгт иигҗ бичәтә: «Әмтн сууһад хот идәд, ууһад, дәкәд экләд биилцхәв». 
1CO.10.8	Бидн теднә зәрмсиг дураҗ, аля кех зөв угавидн. Аштнь тиим йовдл һарһснд нег өдр 23.000 күн үкв. 
1CO.10.9	Зәрм улсиг дураһад, бидн Христосиг сөрх зөв угавидн. Аштнь тедн моһад зуулһад үкцхәв. 
1CO.10.10	Зәрм улсиг дураһад бидн һундл келх зөв угавидн. Аштнь тедн алачар ка цокгдв. 
1CO.10.11	Эннь талдан улст үлгүр болдгар учрв, эннь маднд сагар бәәлһнә темдг болв. Яһад гихлә, бидн цагин чилгчд бәәнәвидн. 
1CO.10.12	Кемр тадн батар зогсаҗанавидн гиҗ санҗахла, саглтн, унҗ одвзат. 
1CO.10.13	Тадна һатлҗ һарсн сөрү йовдлмуд йирин күүнә сөрү йовдлмуд болҗана. Болв Бурхн итклтә, таднд чидләстн даву юм сөрүлшго. Сөрүлсн цагт тадниг даахин төлә Бурхн хаалһ һарһҗ өгх. 
1CO.10.14	Тиигәд күндтә ахнр-дүүнр, худл шүтәнд мөргхәсн зултн. 
1CO.10.15	Би таднд, ухата улст гиһәд, келҗәнәв. Мини келсиг эврән йилһәд хәләтн. 
1CO.10.16	Кемр бидн Бурхнд ханлтан өргәд йөрәлин ааһас ууҗахла, Христосин цусиг хувалцҗахший? Кемр бидн өдмгәс хуһлҗ авхларн бидн Христосин цогц-махмуд хувалцҗахший? 
1CO.10.17	Негхн өдмг бәәдг болҗана. Бидн олн болв чигн нег цогц-махмуд болҗанавидн, яһад гихлә, бидн нег өдмгәс иднәвидн. 
1CO.10.18	Израилин улсиг хәләлт: Тәкл тәксн хотас идсн улс тәклин ширән көдлмшт орлцачнр эс болшгой? 
1CO.10.19	Тәкл тәксн хот эс гихлә, худл шүтән чинртә гиҗ би санҗану? 
1CO.10.20	Уга, зуг буру номта улс тәкл тәкхләрн, тер хотан Бурхнд биш, хар сәкүсдт өгчәнә гиҗ би келҗәнәв. Би тадниг хар сәкүсдлә бичә үүрлтхә гиҗәнәв. 
1CO.10.21	Тадн Деед Эзнә ааһас болн хар сәкүснә ааһас дегц ууҗ чадшгот. Тадн нег кемлә дегц Деед Эзнә ширән ард болн хар сәкүсдин ширән ард сууҗ чадшгот. 
1CO.10.22	Деед Эзиг бидн уурлулхмби? Бидн Терүнәс чидлтәй? 
1CO.10.23	«Ю болв чигн кех зөв бәәнә» гиҗ зәрм улс келцхәнә, зуг цугтад олз бәәнә гиҗ келҗ болшго. «Ю болв чигн кех зөв бәәнә», зуг цугтан батрҗахш. 
1CO.10.24	Кен чигн күн эврә бийиннь олз бичә хәәтхә, өөрхн улсиннь олз хәәтхә. 
1CO.10.25	Базрт хулдгдҗах махнас дуртаһан идтн. Зуг сәәг мууһас йилһхх арһин сурврмуд бичә тәвтн. 
1CO.10.26	Яһад гихлә, «һазр болн терүн деерк кевтән Деед Эзнә». 
1CO.10.27	Кемр Бурхнд иткдго күн таниг хот эдлтн гиһәд дуудхла, йовхар седхлә, йовад цугтаһинь идтн. Зуг сәәг мууһас йилһх арһин сурврмуд бичә тәвтн. 
1CO.10.28+1CO.10.29	Кемр таднд кен негнь иигҗ келхлә: «Энүгәр тәкл тәклә», тиигхлә тер хотыг энүг келсн күүнә төлә бичә идтн, сәәг мууһас йилһх арһин төлә бас бичә идтн: Би тадна арһин биш, терүнә арһин тускар санҗанав. «Болв мини сул бәәдлд талдан улсин сәәг мууһас йилһх арһ яһад боомтг болҗахмб? 
1CO.10.30	Кемр би зальврад хот эдлҗәхлә, тиигхлә тер хотас көлтә мини тускар яһад му келҗәхмб? Эн хот уусндан би Бурхнд ханлтан өргҗәнәв» гиҗ негнь келнә. 
1CO.10.31	Тер төләд тадн кеҗәх тоотан идҗәхләрн, эс гихлә ууҗахларн Бурхн туурдгар кетн. 
1CO.10.32	Тадн евреймүдт, буру номта улст, Христост иткдг Бурхна багд чигн харшлт болдгоһар җирһтн. 
1CO.10.33	Нанла әдл бәәтн. Би цугтаднь юунднь чигн тааста болхар седнәв, бийдән олз хәәҗәхшв, талдан улс авргдтха гиһәд теднә сә хәәнәв.
1CO.11.1	Би Христосиг яһҗ дуранав, тиигҗ тадн намаг дуратн.
1CO.11.2	Тадн намаг кезә чигн мартлго, мини өгсн номар бәәснд би тадниг буульҗанав. 
1CO.11.3	Болв би тадниг иим юм медтхә гиҗәнәв: Христос залу болһна толһач, гергнә толһачнь залунь болҗана, Христосин толһачнь Бурхн болҗана. 
1CO.11.4	Тиигәд залу болһн махлаһан авлго мөргҗәхлә эс гихлә әәлдхлә, тер күн Христосиг күндлдгон темдг. 
1CO.11.5	Толһаһан бүрклго мөргҗәх эс гихлә әәлдхҗәх күүкд күн болһн эврәннь залуһан күндлҗәхш. Эннь күүкд күн толһаһан таахлулснла әдл болҗана. 
1CO.11.6	Кемр күүкд күн толһаһан бүркшгоһар бәәхлә, тиигхлә тер толһаннь үсән ахрар хәәчлтхә. Болв күүкд күн үсән хәәчлх хусата толһата болхасн ичҗәхлә, тиигхлә тер толһаһан бүрктхә. 
1CO.11.7	Залу күн Бурхна дүр болн Терүнә туурмҗ үзүлҗәсәрн толһаһан бүркшго болҗана. Күүкд күн болхла залуһиннь туурмҗ үзүлҗәнә. 
1CO.11.8	Яһад гихлә, залу күн күүкд күүнәс үүдәгдсмн биш, күүкд күн залу күүнәс үүдәгдлә. 
1CO.11.9	Залу күн күүкд күүнә төлә үүдәгдсн биш, күүкд күн залу күүнә төлә үүдәгдлә. 
1CO.11.10	Тиигәд Бурхна элчнрин төлә күүкд күн толһадан боодг бүркәгтә болх зөвтә. 
1CO.11.11	Болв Деед Эзнә ниицәһәр гергн залуһиннь медлд бәәх йоста, залу гергнәннь медлд бәәх йоста. 
1CO.11.12	Яһад гихлә, күүкд күн яһҗ залу күүнәс үүдәгдсмб, тиигҗ ода залу күн күүкд күүнәс төрнә. Зуг цугтан Бурхнас үүднә. 
1CO.11.13	Эврән ухалтн: күүкд күн Бурхнд толһаһан бүрклго мөргсн сән йовдлий? 
1CO.11.14+1CO.11.15	Залу күн ут үстә болхла, ичртә бәәдгинь темдг. Күүкд күн ут үстә болхла, эннь күндллһнә темдг гиҗ йиртмҗин бийнь мадниг сурһҗахший? Ут үсн энүнд бүркәг болтха гиҗ өггдҗ. 
1CO.11.16	Кемр энүнә тускар зүтклдх күн бәәхлә, би иигҗ келхв: маднд чигн, Бурхнд иткдг багмудт чигн оңдан авъяс уга.
1CO.11.17	Болв диг-дарани заавр өгхләрн, би тадниг буульхар бәәхшв. Яһад гихлә, тадна хургас мунь ик, олзнь баһ. 
1CO.11.18	Тиигәд хамгин түрүнд тадн хургтан хурхларн, хоорндан хувагдна гиҗ соңслав. Би энүнә зәрмднь иткҗәнәв. 
1CO.11.19	Таднас кен итклтәһинь медхин төлә тадн хоорнд хувагдлһн маһд уга бәәх зөвтә. 
1CO.11.20	Тадн хамдан хурхларн, Деед Эзнә хот ууҗахшит. 
1CO.11.21	Юңгад гихлә, күн болһн наадксан күләлго эврәннь хотан иднә. Тиигәд зәрмснь хот уга үлднә, зәрмснь согтна. 
1CO.11.22	Хот идх, уух эврә гер таднд угай? Эс гихлә тадн Бурхна иткдг улсиг күндлҗәхшт, хоосн улсиг дорацулҗант? Би таднд ю келхмб? Тадниг иим юм һарһснд буульхмби? Уга. Би буульшгов. 
1CO.11.23	Яһад гихлә, би Деед Эзнәс таднд өгсн ном авлав. Бәрүлҗ өггдсн сөөһәр Деед Эзн Исус өдмг авад, 
1CO.11.24	Бурхнд ханлтан өргәд, өдмгиг хуһлад Тер иигҗ келҗ: «Тадна төлә тәкл тәкҗәх эн мини цогц-махмуд. Намаг санад тиигҗ кетн». 
1CO.11.25	Терүнлә әдл асхна хотын хөөн ааһ авад иигҗ келв: «Мини цуснас тогтсн эн шин бооцана ааһ. Үүнәс уухларн, Намаг санад тиигҗ кетн». 
1CO.11.26	Яһад гихлә, тадн эн өдмг идхләрн болн эн ааһар уухларн, Деед Эзиг иртл, тадн Терүнә үклиг герчлҗәнәт. 
1CO.11.27	Тиигәд эн өдмг идсн, эс гихлә Деед Эзнә ааһас терүг күндллго уусн күн Деед Эзнә цогц-махмудын болн цусна өмнәс килнц һарһсндан бурута болх. 
1CO.11.28	Күн болһн бийән шинҗлчкәд Деед Эзнә өдмг идтхә, Терүнә ааһас уутха. 
1CO.11.29	Кемр эн өдмг идәд болн эн ааһас ууҗах күн Деед Эзнә цогц-махмудын тускар эс санхла, тер күн идх-уух цаглаһан бийән зарһд орулҗана. 
1CO.11.30	Тер учрар тадна ик зунь чинән уга болн гемтә, зәрмснь үкҗ одв. 
1CO.11.31	Кемр бидн бийән шинҗләд бәәсмн болхла, Бурхн мана зарһ кешго билә. 
1CO.11.32	Болв мадниг делкәлә хамдан цааҗла харһулшгон төлә Деед Эзн мана зарһ кеснд бидн сурһуль авнавидн. 
1CO.11.33	Тиигәд мини ахнр-дүүнр, кемр тадн хамдан хот идхәр цуглрхларн, нег-негән күләтн. 
1CO.11.34	Кемр тадн өлсҗ йовхла, хамдан цуглрхларн, Бурхна зарһла харһшгон төлә гертән хотан уучкад һартн. Оңдан төрмүдәр болхла, би таднд ирхләрн заавр өгнәв.
1CO.12.1	Тадна бичсн Әрүн Сәкүснә билгүдин тускар. Тадниг теднә тускар медтхә гиләв. 
1CO.12.2	Бурхн уга бәәдләр бәәхдән, тадниг күн түлкҗәх мет, келн уга худл шүтәдт мөргдгән тадн меднәлмт. 
1CO.12.3	Тиигәд кемр Бурхна Сәкүсн күүһәр дамҗад келҗәхлә, күн Исусиг хараҗ чадшгог тадн медтхә гиҗәнәв. Зуг күүһәр дамҗад Әрүн Сәкүсн эс келхлә, нег чигн күн: «Исус – Деед Эзн» гиҗ келшго. 
1CO.12.4	Зүсн-зүүл билгүд бәәнә, болв Сәкүсн нег кевтән. 
1CO.12.5	Зүсн-зүүл церглтс бәәнә, болв Деед Эзн нег кевтән. 
1CO.12.6	Бурхна зүсн-зүүл йовдлмуд бәәнә, болв Бурхн нег кевтән. Цугтаднь эн юмиг Бурхн өгнә. 
1CO.12.7	Олна сән бәәдлин төлә күн болһнд билг өгчәхдән Сәкүсн Бийән үзүлҗәнә. 
1CO.12.8	Негнднь Әрүн Сәкүсн цецнә үг өгнә, талдан күүнд медрлин үг өгнә. 
1CO.12.9	Талдан күүнд Әрүн Сәкүсн иткл өгнә, зәрмсднь Әрүн Сәкүсн эдгәдг билг өгнә. 
1CO.12.10	Зәрм күүнд Әрүн Сәкүсн өвәрц юм һарһх билг, зәрмднь – әәлдх билг, зәрмсднь – сәкүсд йилһҗ чадх билг, талдан күүнд – олн келәр келдг билг, зәрмсднь – олн улсин кел цәәлһҗ өгх билг өгнә. 
1CO.12.11	Болв эннь цугтан ор һанцхн Әрүн Сәкүснә йовдлмуд болҗана. Тиигәд Әрүн Сәкүсн Эврәннь таалар күн болһнд билг өгнә.
1CO.12.12	Күүнә цогц-махмуд негн болв олн мөчмүдтә. Олн мөчмүдтә болв чигн, болв тедн нег цогц-махмуд бүрдәҗәнә. Тиигҗ Христосин тускар келҗ болҗана. 
1CO.12.13	Яһад гихлә, нег Сәкүсн мадниг, евреймүдиг болн буру номта улсиг, ялчнриг болн сул бәәх улсиг нег цогц-махмудын мөчмүд кев. Бидн цугтан Бурхнас нег Сәкүс аввидн. 
1CO.12.14	Цогц-махмуд нег әңгәс биш, олн әңгәс бүрднә. 
1CO.12.15	Кемр көл иигҗ келсн болхла: «Би һар эс болсндан, цогц-махмудын мөч бишв». Энүнәс көлтә цогц-махмудын мөч биш болхви тер? 
1CO.12.16	Кемр чикн иигҗ келсмн болхла: «Би нүдн эс болсндан цогц-махмудын мөч бишв». Энүнәс көлтә цогц-махмудын мөч биш болхв тер? 
1CO.12.17	Кемр цогц-махмуд бүклдән нүдн болсн болхла, тиигхлә яһҗ тер соңсх бәәсмб? Кемр цогц-махмуд бүклдән чикнәс бүрдсмн болхла, яһҗ тер үнрчлх бәәсмб? 
1CO.12.18	Болв Бурхн зүсн-зүүл мөчмүдиг Эврәннь седвәрәр цогц-махмудт тәвв. 
1CO.12.19	Кемр цугтан нег мөч болсн болхла, тиигхлә цогц-махмуд уга болх билә. 
1CO.12.20	Болв олн мөчмүд бәәнә, зуг цогц негн болдг. 
1CO.12.21	Нүдн һарт иигҗ келҗ чадшго: «Чи нанд керг угач». Толһа көлд бас иигҗ келшго: «Тадн нанд керг угат». 
1CO.12.22	Түүнәс үлү чинән уга мөчмүд улм кергтә болҗана. 
1CO.12.23	Цогц-махмудын баһ чинртәд тоолгдҗах мөчмүдт бидн ик оньгтаһар килмҗән өгнәвидн. Күн үзшго мөчмүдиг бидн талдан нүднәс эвтәһәр далдлнавидн. 
1CO.12.24	Болв сәәхн мөчмүдт тиим килмҗ керг уга. Бурхн цогц-махмуд бүрдәхләрн, килмҗ керглгдҗәх мөчмүдт икәр килмҗ тусдгар бүрдәҗ. 
1CO.12.25	Тиигәд цогцд хувалһн уга, мөчмүд цугтан нег-негндән әдл килмҗ өгчәнә. 
1CO.12.26	Кемр цогцин нег мөч зовҗахла, терүнлә хамдан мөчмүд цугтан зовҗана. Кемр нег мөчиг туурулҗахла, терүнлә хамдан мөчмүд цугтан байрлна. 
1CO.12.27	Тадн Христосин цогц-махмуд болҗанат, таднас күн болһн Терүнә мөч болҗана. 
1CO.12.28	Христост иткдг улс дунд Бурхн түрүләд зәрмснь – апостол болтха, хойрдгчнь – әәлдәчнр, һурвдгчнь – багшнр болтха гиҗ шиидҗ. Зәрмстнь Бурхн өвәрц юм кех, зәрмстнь – эдгәх арһ, зәрмстнь – дөң болх, зәрмстнь – һардх, зәрмстнь – олн келәр келдг арһ өгч. 
1CO.12.29	Цугтан апостолмудый? Цугтан әәлдәчнрий? Цугтан багшнрий? Цугтан өвәрц юм һарһх арһтай? 
1CO.12.30	Цугтан әмдрүлдг билгтә болхий? Әмтн цугтан зүсн-зүүл келәр келҗ чаддви? Цугтан кел цәәлһҗ чадх арһтай? 
1CO.12.31	Түүнәс чинртә билгтә болхар седтн.
1CO.12.31	Би таднд терүнәс үлү сән хаалһ үзүлсүв.
1CO.13.1	Кемр би цуг әмтнә келәр, нам Бурхна элчнрин келәр келдг болад, зуг дурн уга болсмн болхла, тиигхләрн би хәңкнҗәх улан мөңгн көңкрг мет болн көгҗмин әәтә цаң мет болх биләв. 
1CO.13.2	Кемр нанд әәлдәчин билг бәәһәд, цуг нуувчиг меддг болад, цуг медрлтә болн итклтә болсарн уул көндәҗ чаддг болхла, зуг дурн уга бәәхлә, тиигхлә би юмн бишв. 
1CO.13.3	Би кемр бәәсән цугтаһинь түгәһәд өгәд, нам эврәннь цогц-махмудан шататха гиһәд өгсмн бийнь, дурн уга болхла, нанд мел олз уга. 
1CO.13.4	Дурн тесвртә болн цаһан саната, дурн үлү үзхш, караглхш. Дурн ик сана зүүхш, 
1CO.13.5	модьрун биш. Дурн бийдән олз хәәхш, уурта биш, өшә некхш.
1CO.13.6	Дурн өшәтә юмнд байрлхш, болв үнн юмнд байрлна. 
1CO.13.7	Дурн цугинь даана, цугтаһинь иткнә, цугтаднь нәәлнә, дурн тесвртә. 
1CO.13.8	Дурн мөңк. Әәлдхл чилх, келн тагчгрх, медрл уга болх. 
1CO.13.9	Яһад гихлә, мана медрл күцц биш, мана әәлдхлһн күцц биш. 
1CO.13.10	Болв кемр күцц юмн ирхлә, дутунь уга болх. 
1CO.13.11	Би нилх цагтан нилхинәр келдг биләв, ухалдг биләв, нилх бичкнә тоолврта биләв. Болв бөдүн күн болхларн, би бичкнәк цага тоотыг авсн угав. 
1CO.13.12	Ода бидн цугтаһинь бүркг нүр үздгт үзҗәхәр үзҗәнәвидн, хөөннь бидн цугтаһинь чирәһәрн нүүрцҗ үзхвидн. Ода би юм күцц медхшв. Бурхн намаг меддг әдләр хөөннь би цугинь күццднь медхв. 
1CO.13.13	Ода деерән һурвн юмн үлдҗәнә: иткл, нәәлвр, дурн. Эднәс хамгин чинртәнь дурн болҗана.
1CO.14.1	Дурнд седклән тәвтн. Әрүн Сәкүснә билгүд, түүнәс үлүһәр әәлдхлин билг авхар седтн. 
1CO.14.2	Медгддго келәр келҗәх күн күүнд биш Бурхнд келҗәнә. Яһад гихлә, терүнә келсиг күн медҗәхш. Әрүн Сәкүсәр дамҗад нуувч тер келҗәнә. 
1CO.14.3	Болв әәлдәч әмтиг сурһҗана, урмд өгчәнә, тогтнулҗана. 
1CO.14.4	Медгддго келәр келҗәх күн бийән сурһҗана. Әәлдәч болхла иткдг улс сурһҗана. 
1CO.14.5	Би болхла таднас күн болһн медгддго келәр келтхә гиҗ санлав, болв тадн әәлдхлә деер болх. Бурхнд иткдг улс сурһхин төлә медгддго келәр келсиг кен болв чигн эс цәәлһхлә, әәлдхл келҗәх күн медгддго келәр келҗәх күүнәс даву. 
1CO.14.6	Тиигәд, ахнр-дүүнр, кемр би тадн тал ирәд медгддго келәр келхлә, терүнәс таднд ямаран олз болхмб? Кемр би, нанд Бурхна сексн тоотыг эс гихлә медрл, эс гихлә әәлдхл, эс гихлә ном таднд авч эс ирхлә, мел олз уга. 
1CO.14.7	Үлгүрнь, әмн уга көгҗмин инструментмуд авад хәләтн: флейтиг эс гихлә арфиг. Кемр тал-талдан ә эс һарһхла, ямаран айс наадҗахиг яһҗ медхмб? 
1CO.14.8	Кемр бүрә бүшкүр шишлң докъя эс өгхлә, кен дәәнд белдхмб? 
1CO.14.9	Түүшң таднла болҗана. Кемр тадн эврәннь келәр медгддго үг келхлә, тана келсиг яһҗ медхмб? Тадна келсн юмн биш. 
1CO.14.10	Делкәд олн зүсн-зүүл келн бәәнә, тедн цугтан эврә чинртә. 
1CO.14.11	Кемр би келнә чинр эс медҗәхлә, тер келәр келҗәх улс нанд талдан орна улс болх, би теднд талдан орна күн болхв. 
1CO.14.12	Түүшң танад болҗана. Тадн Әрүн Сәкүснә билгүд авхар икәр седҗәхләрн, иткдг улс сурһхд церглҗәх билгүд икәр олзлтн. 
1CO.14.13	Тиигәд талдан келәр келҗәх күн эврәннь келән цәәлһхин төлә зальвртха. 
1CO.14.14	Яһад гихлә, кемр намаг талдан келәр зальврхла, мини сәкүсн зальврна, мини ухан терүнәс мел олз авчахш. 
1CO.14.15	Тиигхлә би яахмб? Би Әрүн Сәкүсәрн зальврнав, болв ухаһарн бас зальврнав. Би Сәкүсәрн дуулнав, ухаһарн бас дуулнав. 
1CO.14.16	Кемр чи Бурхнд Әрүн Сәкүсәрн ханлт өргҗәхлә, хаҗуд бәәх улсин кен негнь чини ханлтын хәрүд яһҗ «Тиигтхә!» гиҗ келхмб? Чамаг ю келҗәхиг тер медҗәхш. 
1CO.14.17	Чи Бурхнд сәәнәр ханлт өргнәч, болв оңдан күн дасҗ чадҗахш. 
1CO.14.18	Би талдан келмүдәр тадна кенәстн болв чигн икәр келҗәсндән Бурхнд ханлтан өргҗәнәв. 
1CO.14.19	Болв иткдг улсин хургт медгддго келәр арвн миңһн үгин ормд талдан улсиг сурһхин төлә медгдх тавн үг би келсв.
1CO.14.20	Ахнр-дүүнр, ухаһарн бичкдүд бичә болтн. Му юмнд бичкдүд мет болтн, болв ухан-санаһарн икчүдлә әдл болтн. 
1CO.14.21	Бурхна Бичгт иигҗ бичәтә: «Би эн улст медгддго келәр келҗәх улсар дамҗад келнәв, талдан орна улсар дамҗад келнәв, болв тиигв чигн тедн Намаг соңсшго гиҗ Деед Эзн келҗәнә». 
1CO.14.22	Тиигәд медгддго келәр келлһн иткдг улсин төлә биш, эс иткдг улсин төлә онц темдг болҗана. Әәлдхл эс иткдг улсин онц темдг биш, иткдг улсин онц темдг. 
1CO.14.23	Кемр иткдг улс цугтан цуглрад, медгддго келәр күүндҗәхлә, эгл улс эс гихлә Бурхнд иткдго улс орҗ ирхләрн, «тадн адрҗанат» гиҗ келшгой? 
1CO.14.24	Болв кемр цугтан әәлдҗәх цагт Бурхнд эс иткдг күн, эс гихлә эгл күн орҗ ирхлә, тер күүнә килнцнь әәлдхләр илдкгдх. Соңсҗасарн тер зарһла харһх. 
1CO.14.25	Терүнә нуувч седвәрнь илдкгдх, тер элкдәд, Бурхнд мөргәд келх: «Тадн дунд йосндан Бурхн бәәҗ!»
1CO.14.26	Ахнр-дүүнр, би иигҗ ухалҗалав. Тадн хамдан цуглрхларн, тадна негнд частр бәәнә, хойрдгчднь ном, талданднь Бурхнас илднь келх үг бәәнә, талданднь медгддго келәр келх арһ бәәнә, бас негнь медгддго келәр келсиг цәәлһх арһ бәәнә. Эдн цугтан иткдг улс батрулхин төлә бәәхмн болҗана. 
1CO.14.27	Кемр кен нег күн медгддго келәр келҗәхлә, тиигхлә хойрнь эс гихлә, зуг һурвнь чеерүдәр келтхә. Тиигхләрн негнь ю келҗәхиг цәәлһх зөвтә. 
1CO.14.28	Кемр медгддго келәр келсиг цәәлһдг күн уга болхла, тиигхлә медгддго келәр келхәр седҗәсн күн хургт тагчг бәәтхә, зуг бийдән болн Бурхнд келтхә. 
1CO.14.29	Хойр эс гихлә һурвн әәлдәчнр келтхә, цуглрсн улс цугтан келсн үгмүдинь үнлтхә. 
1CO.14.30	Кемр цуглрсн улс дундас негнь Бурхнас илдкл авчахла, тиигхлә келҗәсн күн тагчгрх йоста. 
1CO.14.31	Тадн сурһмҗ болн урмд авхин төлә цугтан селгәһәр әәлдхл кеҗ чадҗанат. 
1CO.14.32	Әәлдхлин билг әәлдәчин медлд бәәх йоста. 
1CO.14.33	Бурхн диг-дара эвдлһнә Бурхн биш, эвин Бурхн болҗана. Тадн Бурхна улсин цуг багмудар цуглрхла, 
1CO.14.34	күүкд улс тагчг бәәтхә. Теднд келх зөв өгчәхш, Закана некврәр тедн соңсхврта бәәх йоста. 
1CO.14.35	Кемр тедн ю болв чигн дасхар седҗәхлә, гертән эврәннь залуһасн сурх йостат. Яһад гихлә, күүкд күүнд хургт келхд ичртә. 
1CO.14.36	Бурхна үг таднас һарви? Эс гихлә зуг һанцхн таднд күрви? 
1CO.14.37	Кемр бийән әәлдәчд, эс гихлә Әрүн Сәкүсн һардҗах күүнд тоолҗахла, тиим күн мини бичҗәсиг цугтаһинь Деед Эзнә заавр мөн гиҗ нанла зөвшәрх йоста. 
1CO.14.38	Энүг һазалҗах күүг, тадн бас һазалтн. 
1CO.14.39	Тиигәд, ахнр-дүүнр, әәлдхәр шунтн, болв медгддго келәр келҗәхиг бичә хөртн. 
1CO.14.40	Зуг цугтан диг-даратаһар болн сән кевәр күцәгдх йоста.
1CO.15.1	Ахнр-дүүнр, мини цәәлһҗ өгсн Сән Зәңгин тускар таднд бас нег дәкҗ сана орулхар седләв. Тадн терүг авад, эврәннь ул келәт. 
1CO.15.2	Кемр тадн мини цәәлһҗ өгсн Сән Зәңг бәрхлә, хара эс итксмн болхла, тадн Сән Зәңгәр дамҗад авргдвт. 
1CO.15.3	Хамгин һол төрнь – авсан би таднд өгләв. Бурхна Бичгт бичгдсәр Христос мана килнцәс көлтә үкв. 
1CO.15.4	Бурхна Бичгт бичгдсәр Христос оршагдла, дәкәд һурвдгч өдртән әмдрлә. 
1CO.15.5	Хөөннь Кепт тер үзгдв. Дәкәд арвн хойр сурһульчнрт. 
1CO.15.6	Дәкәд Христос тавн зу һар ахнр-дүүнрт дегц үзгдв. Теднә ик зунь ода чигн әмд, зәрмснь өңгрҗ одв. 
1CO.15.7	Дарунь Христос Яковд болн апостолмудт цугтаднь үзгдв. 
1CO.15.8	Би чик биш цагт һарсн күүнлә әдл болсн бийнь хамгин сүүлднь нанд үзгдв. 
1CO.15.9	Би апостолмудын хамгин чинр угань болҗанав. Би, нам апостол гих нер зүүх зөв угав. Яһад гихлә, би Христост иткдг улсиг даҗрдг биләв. 
1CO.15.10	Болв Бурхна цаһан санаһар би тиимв. Бурхна хәәрлт нанд киидән давсн уга: апостолмудас цугтаһаснь икәр би көдлв. Зуг би биш, мини дотрк Бурхна хәәрлт тиигв. 
1CO.15.11	Би эс гихлә тедн таднд тиигҗ цәәлһв, тадн тиигҗ итквт.
1CO.15.12	Кемр Христос үкәд әмдрлә гиҗ цәәлһгдҗәхлә, тадна зәрмснь үкснә хөөн әмдрдмн биш гиҗ келҗәхмб? 
1CO.15.13	Болв үкснә хөөн әмдрдго болхла, тиигхлә Христос чигн әмдрүлгдсн уга. 
1CO.15.14	Кемр Христос эс әмдрүлгдсн болхла, тиигхлә, бидн киидән Сән Зәңг цәәлһҗәнәвидн, тадн киидән иткҗәнәт. 
1CO.15.15	Түүнәс даву бидн Бурхна тускар худл келдг улс болҗанавидн. Яһад гихлә, Христосиг үкснә хөөн Бурхн әмдрүлв гиҗ бидн терүнә тускар герчлләвидн. Болв кемр үксн улс дәкҗ әмдрдгонь үнн болхла, тиигхлә Бурхн Христосиг әмдрүлсмн уга. 
1CO.15.16	Яһад гихлә, кемр үксн улс әмдрдго болхла, тиигхлә Христос әмдрүлгдсн уга. 
1CO.15.17	Кемр Христос эс әмдрүлгдсн болхла, тадн харҗахар иткҗәнәт, тадн ода күртл килнцд авлгдҗ бәәнәт. 
1CO.15.18	Түүшң Христост иткәд үксн улс мөңк зовлңд орв. 
1CO.15.19	Кемр бидн эн җирһлдән Христост нәәлҗәхлә, бидн цугтаһаснь хөв уга улс болҗанавидн. 
1CO.15.20	Болв Христос үкәд әмдрүлгдлә! Эннь үксн улс бас әмдрүлгдх гисиг лавлҗана. 
1CO.15.21	Эн делкәд үкл негхн күүһәр дамҗад ирснлә әдләр үкләс әмдрүллһн негхн күүһәр дамҗад ирв. 
1CO.15.22	Цугтан Аадмла нииләд үксн мет мел тиим кевәр цугтан Христосла ниилсндән әмдрүлгдх. 
1CO.15.23	Зуг күн болһн чик диг-дараһар әмдрүлгдх: түрүләд Христос, Терүг ирхләг Терүнә болсн улс әмдрүлгдх. 
1CO.15.24	Тиигәд эн орчлңгин чилгч ирх. Һардҗах, йос бәрҗәх болн күчтә сәкүсдиг Христос уга кеснәннь дару залвран Эцк Бурхнд Тер бәрүлҗ өгх. 
1CO.15.25	Яһад гихлә, Бурхн цуг дәәсиг дииләд Христосин көлд хайтл, тер кем күртл Христос залх йоста. 
1CO.15.26	Уга кегдх сүүлңк дәәсн – үкл. 
1CO.15.27	Яһад гихлә, «Бурхн цугтаһинь Терүнә көлд кевтүлв». «Цугтан» гисн тоод Бурхн орҗахш, эн Эврән цугтаһинь Христосин медлд орулв. 
1CO.15.28	Бурхн цугтаһинь Христосин медлд орулхла, тиигхлә Көвүнь, Христос, Эврән Терүнә медлд цугтаһинь орулсн Бурхна медлд орх. Тиигәд Бурхн цугтаһинь залх. 
1CO.15.29	Үксн әмтнә төлә уснд кирслгдснь ю кеҗәхмб? Кемр үксн әмтиг әмдрүлдго болхла, теднә төлә ю хәәҗ уснд кирслгдхмб? 
1CO.15.30	Агчм болһн бидн ю хәәҗ әмәрн шордхмб? 
1CO.15.31	Ахнр-дүүнр, би өдр болһн үкл үзнәв. Би энүнд ик санаһар андһар өгчәнәв. Мана Деед Эзн Исус Христосин өмн би таднар эн ик сана зүүнәв. 
1CO.15.32	Әмтнә хәләцәр келхлә, Епест бәәх аңгудла ноолдхд нанд ямаран олз орла. Кемр үксн әмтиг әмдрүлдго болхла, «ода идәд уухмн, яһад гихлә, маңһдур үкч одхвидн». 
1CO.15.33	Бичә меклгдтн. «Му хань күүг үрәнә». 
1CO.15.34	Шинәс ухатаһар бәәһәд, килнц һарһдган хайтн. Тадна зәрмснь Бурхиг медхш гиҗ тадниг би ичәхәр бәәнәв.
1CO.15.35	Зәрмнь иигҗ сурх: «Үксн әмтн яһҗ әмдрдв? Тедн ямаран цогцта болхмб?» 
1CO.15.36	Һәргтәч! Тәрәнә эк чи тәрҗәхлә, үкчкәд тер урһад һарх. 
1CO.15.37	Урһмл кевтнь чи тәрҗәхшч, келхд буудян эс гихлә талдан йирин нег умш тәрҗәнәч. 
1CO.15.38	Эн экнд Бурхн эврәннь таалар урһц өгчәнә. Бурхн умш болһнд кергтә урһц өгнә. 
1CO.15.39	Цогц болһн әдл биш. Күн нег бәәдлтә цогц-махмудта, аңгуд талдан, шовуд – талдан, заһсд – талдан. 
1CO.15.40	Теңгрт болн һазр деер эврә дүрсн бәәнә. Теңгрин дүрснә туурмҗ һазр деерксин дүрснә туурмҗас йилһрнә. 
1CO.15.41	Нарна туурмҗ негн, сарин туурмҗ оңдан, одд эврә туурмҗта. Одн болһн талдан оддас эврәннь туурмҗарн йилһрнә. 
1CO.15.42	Үксн улс әмдрүлгдх цагт бас тиим болх. Үксн цогц һазрт булгдна, әмдрүлхлә мөңк болх. 
1CO.15.43	Мунь булгдна, сәнь әмдрүлгднә. Күчн татунь булгдна, чидлтәнь әмдрүлгднә. 
1CO.15.44	Һазра цогц-махмуд булгдна, Әрүн Сәкүснә өгсн цогц-махмуд әмдрх. Һазра цогц-махмуд бәәнә, Әрүн Сәкүснә өгсн цогц-махмуд бәәнә. 
1CO.15.45	Бурхна Бичгт иигҗ келгдҗәнә: «Түрүңк күн Аадм әмтә-киитә болв», сүүлңк Аадм болхла җирһл өгдг сәкүсн болв. 
1CO.15.46	Түрүләд Әрүн Сәкүснә өгчәх җирһл ирҗәхш, һазра ирҗәнә. Терүнә хөөн Әрүн Сәкүснә өгчәх җирһл ирх. 
1CO.15.47	Түрүңк күн һазрин шораһас үүдәгдҗ, хойрдгч күн – теңгрәс. 
1CO.15.48	Һазра улс һазрин күүнә бәәдлтә, теңгрин улс теңгрәс ирсн күүнлә әдл болх. 
1CO.15.49	Һазра күүнә дүрстә болснла әдләр теңгрин күүнә дүр зүүхвидн. 
1CO.15.50	Ахнр-дүүнр, махмуд болн цусн Бурхна орн-нутга өнч авачнь болдмн биш гиҗ би таднд келҗәнәв. Үкх юмн мөңк өнч эзлҗ чадшго. 
1CO.15.51+1CO.15.52	Би таднд нуувч келҗәнәв: бидн цугтан үкшговидн, болв сүүлңк бүрә-бүшкүр татхла, генткн цугтан нег агчмд оңдархвидн. Юңгад гихлә, бүшкүр татхла, үксн әмтн әмдрәд мөңк бәәдлтә болх, бидн оңдархвидн. 
1CO.15.53	Эн үмкәрдг үмкәрдгод хүврх йоста, үкдгнь мөңк бәәдлтәд хүврх йоста. 
1CO.15.54	Үмкәрдгнь үмкәрдгод, үкдгнь мөңк бәәдлтәд хүврхлә, тиигәд: «Үкл алгдв, Диилвр!» – гиҗ бичсн үгмүд бүтх. 
1CO.15.55	«О, үкл, чини диилвр альдв? О, үкл, чини хорн альдв?» 
1CO.15.56	Үклин хорн – килнц. Килнцин күчнь – закан. 
1CO.15.57	Болв Бурхнд ханлт. Эн мана Деед Эзн Исус Христосар дамҗад маднд диилвр өгв. 
1CO.15.58	Тиигәд мини дурта ахнр-дүүнр, батар алмацлго бәәтн. Кезә чигн Деед Эзнә көдлмш кетн. Деед Эзнә төлә кесн тадна көдлмштн хара бишнь медтн.
1CO.16.1	Бурхна улсин төлә цуглулгдҗах мөңгнә тускар. Һалатьяд бәәх иткдг улст мини келснлә әдләр тадн тиигҗ кетн. 
1CO.16.2	Олсн мөңгнләһән ирлцүлҗ долан хонгин нарн өдр күн болһн эврәннь мөңгнәсн хоршаһад бәәтхә. Намаг ирхлә, дәкҗ цуглуллго белн болдгар бәәтн. 
1CO.16.3	Би ирхләрн, тадна шүүҗ авсн улст селвгтә бичг өгнәв. Тедниг тадна цуглулҗ авсн мөңгиг күргтхә гиһәд Ерусалим тал илгәнәв. 
1CO.16.4	Кемр нанд тиигәрән йовх кергтә болхла, тедн нанла йовх.
1CO.16.5	Би Македониг һатлад, тиигәд тадн тал ирхв. Яһад гихлә, би Македоняр дәврҗ йовх йостав. 
1CO.16.6	Танад би цаг зуур бәәхв, болв үвлзәд чигн бәәхв. Нанд тадн цааранднь һазр эрглһнд дөңгән күргхит. 
1CO.16.7	Яһад гихлә, ода би таднла адһмта йовад харһхар седҗәхшв. Кемр Деед Эзн зөв өгхлә, танад цаг зуур бәәхәр би нәәлҗәнәв. 
1CO.16.8	Епест би тәвдгч өдрин нәр күртл бәәхв. 
1CO.16.9	Яһад гихлә, тенд олн өшәтн бәәв чигн, туста көдлмш кехд үүдн өргәр нанд секәтә. 
1CO.16.10	Кемр тадн тал Тимофей ирхлә, юмнас бичә әәтхә, тадн хәлән бәәтн. Юңгад гихлә, тер нанла әдл Деед Эзнә төлә көдлҗәнә. 
1CO.16.11	Нег чигн күн терүг бичә һолтха. Нан тал хәрү ирдгәр терүнд һазр эргәд йовлһнднь дөң болтн. Би терүг ахнр-дүүнрән дахулад ирхинь күләҗәнәв. 
1CO.16.12	Апол ахин тускар. Ахнр-дүүнртәһән тер таднд одтха гиҗ би терүг йир сурлав. Болв ода деерән тер йовхар седҗәхш, зуг чөлән болхла, тер ирх.
1CO.16.13	Сагар бәәтн, итклдән бат болтн, зөргтә болн чидлтә болтн. 
1CO.16.14	Кеҗәх тоотан дуран өгч кетн. 
1CO.16.15	Тадн Степаниг болн терүнә өрк-бүлиг меднәлмт. Ахьяд бәәх Христост иткдг улсин түрүңкснь тедн болҗана. Бийән тедн Бурхна улст церглхәр нерәдв. Би сурҗанав, 
1CO.16.16	теднлә көдлҗәх болн теднлә церглҗәх улсин һардврт соңсхврта болтн. 
1CO.16.17	Степан Портунат болн Ахьяк ирснд би байрлҗанав. Тедн нанд тадн угаһар дуту болҗасн юм өгв. 
1CO.16.18	Тедн нанд таднла әдл урмд өгв. Тиим улсиг күндлтн. 
1CO.16.19	Азийд бәәх иткдг улс менд келүлҗәнә. Әкүль болн Приска, теднә герт хурдг иткдг улс бас тадниг Деед Эзнлә ниилснтн халунар мендлҗәнә. 
1CO.16.20	Ахнр-дүүнр цугтан таднд мендән илгәҗәнә. Нег-негнләһән әрүн үмслһәр мендлтн. 
1CO.16.21	Би эврәннь һарар таднд бичҗәнәв: Павелас менд. 
1CO.16.22	Деед Эзнд дурлдго күн мөңкинд харалла харһтха. О, Деед Эзн, ир!
1CO.16.23	Таднла Деед Эзн Исусин хәәрлт бәәтхә. 
1CO.16.24	Цуг таднла Исус Христосла ниилснд мини дурн бәәтхә!
2CO.1.1	Бурхна таалар Христос Исусин апостол болтха гиҗ дуудгдсн Павелас болн мана дү Тимофеяс Бурхнд иткдг Көринтфин баг улст болн цуг Ахьяр бәәх Бурхна улст цугтаднь менд. 
2CO.1.2	Мана Эцк Бурхн болн Деед Эзн Исус Христос цаһан сана болн амулң бәәдл таднд өгтхә!
2CO.1.3	Бурхнд болн мана Деед Эзн Исус Христосин Эцкд, цаһан саната Эцкд болн мадниг төвкнүлдг Бурхнд туурмҗ! 
2CO.1.4	Бидн зүсн-зүүл зовлңта улсиг төвкнүлдгәр Бурхн мадниг мана цуг зовлң эдлҗәснд төвкнүлҗәнә. Бурхн мадниг төвкнүлснлә әдләр бидн тедниг бас төвкнүлҗәнәвидн. 
2CO.1.5	Христосин төлә бидн яһҗ икәр зовҗанавидн, тедү мет Бурхн мадниг Христосар дамҗад төвкнүлх. 
2CO.1.6	Кемр бидн зовҗахла, зуг тана төвкнлтин болн аврлтын төлә зовҗанавидн. Кемр мадниг төвкнүлҗәхлә, зуг тадна төвкнлтин төлә тиигҗәнә. Маднла хамдан дааҗах зовлңгиг тадн тесвртәһәр даахларн төвкнүлт авхит. 
2CO.1.7	Бидн таднд батар иткҗәнәвидн. Яһад гихлә, кемр тадн маднла әдл зовҗахла, тиигхлә маднла әдл төвкнүлгдхит.
2CO.1.8	Ахнр-дүүнр, Азийд маднд учрсн зовлңгин тускар тадниг медтхә гиҗ бидн санлавидн. Бидн мана зовлңгиг даахин арһас даву ик аһу күчр-күндлә харһвидн. Тиигәд нам әмд үлдх нәәлврән гееввидн. 
2CO.1.9	Үкх шиидврлә харһсан бидн тааһад медҗәләвидн. Болв эннь цугтан учрв: мадниг бийдән биш, үкләс әмдрүлҗәх Бурхнд нәәлтхә гиҗәнә. 
2CO.1.10+2CO.1.11	Бурхн мадниг тиим күчр үкләс аврв, мадниг дәкәд аврх. Кемр тадн мана төлә зальврад дөң болхла, Бурхн дәкн мадниг аврх гиҗ нәәлҗәнәвидн. Тиигәд Бурхн мана төлә олн зальврлһнд хәрү өгәд, маднд әдс өгх. Болв кесгнь мана төлә Бурхнд ханлтан өргх.
2CO.1.12	Бидн эн җирһлд йилһән даву таднла бәәхләрн, бийән юм нуулго бәрәд, Бурхна үнәр бәәснә тускар медҗәхән зүркәрн бидн буульҗанавидн. Болв бидн күүнә цецн ухаһар биш, Бурхна цаһан санаһар тиигҗ йоввидн. 
2CO.1.13+2CO.1.14	Бидн тана умшҗ болн медҗ чадхин тускар бичҗәнәвидн. Мана Деед Эзн Исусин ирх өдрт бидн тадна буульмҗ болхвидн, тедү мет тадн мана буульмҗ болхит. Эннь күцц бишинь тадн медсмн болхит. Тадниг күццднь медх гиҗ нәәлҗәнәв.
2CO.1.15	Би энүнд цугтаднь иткҗәләв. Тиигәд тадниг хойр дам әдс автха гиһәд түрүләд тадн тал ирхәр зуралҗалав. 
2CO.1.16	Би Македонь орҗ йовад, бас нег Македоняс хәрҗ йовад, тадн тал одхар седләв. Йудья тал йовхд тадн нанд дөң болх биләт. 
2CO.1.17	Иигҗ зуралхларн би нааһар ухалсн болвза? Эс гихлә би цогц-махмудыннь седвәрәс зуралҗану: «Э» – гиҗ келчкәд, «Уга» – гиҗ ухалҗану? 
2CO.1.18	Бурхн итклтә бидн «Э», «Уга» – гиҗ дегц келҗәхшвидн. 
2CO.1.19	Мини, Силан болн Тимофейин цәәлһҗ йовсн Бурхна Көвүн, Исус Христос, дегц «Э», «Уга» болҗахш. Тертн кезә чигн «Э» болҗана. 
2CO.1.20	Яһад гихлә, Бурхна өгсн үгд Христос цуг лавта хәрүнь болҗана. Тиигәд Исус Христосар дамҗад Бурхна туурмҗин төлә бидн «Тиигтхә!» гиҗ келнәвидн. 
2CO.1.21	Бурхн мадниг таднла Христост иткснд батраҗана, мадниг Бийиннь төлә салһв. 
2CO.1.22	Бурхн мадниг Эврәннь улст тоолад, мадниг тамһлв. Бурхн өгсн үгән цугтаһинь эркн биш күцәхәр мана зүркнд Әрүн Сәкүсиг өгв.
2CO.1.23	Таднд улм зовлң үзүлшгон төлә Коринф тал намаг ода күртл эс ирснә герчнь – Бурхн. 
2CO.1.24	Юунд иткхиг бидн таднд закҗ заахар бәәхшвидн. Яһад гихлә, тадн батар иткҗәнәт. Бидн хамдан тадна байрин төлә көдлҗәнәвидн.
2CO.2.1	Таднд һундл бичә төртхә гиһәд, би тадн тал одшго болҗ шиидв. 
2CO.2.2	Яһад гихлә, кемр би таднд һундл төрәхлә, намаг һундасн улсас талдан кен байрлулхмб? 
2CO.2.3	Кемр ирхләрн, намаг байрлулх улсас һундл үзшгон төлә би тиигҗ таднд бичв. Би иткҗәнәв: кемр би байрлхла, тадн цугтан бас байртат. 
2CO.2.4	Би дегд икәр һундрхад, зүркәрн гейүрәд болн икәр ууляд бәәсндән таднд бичләв. Болв би тадниг һундахар биш, таднд цугтадтнь ямаран икәр дуртаһан медүлхәр бичләв.
2CO.2.5	Кемр кен негнь кениг болв чигн һундасмн болхла, зуг намаг биш. Тер күн тадниг цугтаһитн баһар һундав. Би нам үлү юм келхәр бәәхшв. 
2CO.2.6	Иим күүнд тадна икңкәс авсн засгнь болҗана. 
2CO.2.7	Тиигәд тадн терүнә буруһинь тәвҗ өгәд, икәр һундадгоһар болн итклән хайдгоһар урмд өгх зөвтәт. 
2CO.2.8	Тадн йосндан терүнд дуран өгчәхән үзүлтн гиҗ би эрҗәнәв. 
2CO.2.9	Би таднд энүг бичхләрн, тадниг цугтаһинь күцәхд соңсхврта болх угаһинь медхәр сөрҗ бичләв. 
2CO.2.10	Тадн кенә буру тәвҗ өгчәнәт, терүнә буруг би бас тәвҗ өгчәнәв. Яһад гихлә, кенәннь чигн буру тәвх юмн бәәхлә, тадна төлә Христосин өмн би терүнә буруһинь тәвҗ өгчәнәв. 
2CO.2.11	Тадниг эрлг бичә меклтхә гиһәд тиигҗәнәв. Яһад гихлә, бидн терүнә зураг меднәвидн.
2CO.2.12	Намаг Троадт Христосин туск Сән Зәңг тархахар ирхлә, Деед Эзн тархах арһ өгсмн бәәҗ. 
2CO.2.13	Болв тенд мини дү Тит уга болсн учр деерәс би бийән тогтнулҗ чадад бәәвв. Тиигәд би Троадт бәәсн иткдг улсла мендләд, Македонь тал йовв.
2CO.2.14	Болв бидн Бурхнд ханлт өргҗәнәвидн. Яһад гихлә, Христосла нииләд, Бурхн мадниг диилвртәһәр залҗ йовна. Бурхн маднар дамҗад каңкнсн сәәхн үнр тархаҗах мет Христосин туск ном тархаҗана. 
2CO.2.15	Яһад гихлә, бидн Бурхнд Христосин бәрҗәх каңкнсн сәәхн үнр мет болҗанавидн. Эн үнр авргдҗах улс дунд чигн, үкҗәх улс дунд чигн тарҗана. 
2CO.2.16	Үкҗәх улст эннь үклин үнр, авргдҗах улст эннь җирһл өгдг үнр болҗана. Кен тиим юм күцәҗ чадхмб? 
2CO.2.17	Тиигхләрн бидн Бурхна үгиг олн улсла әдл олзин төлә цәәлһҗ йовхшвидн. Мадниг Бурхн илгәснд бидн Христосин зарцнр болад Бурхна өмн мел үнәр келҗәнәвидн.
2CO.3.1	Бидн бийән буульҗах болҗ медгдҗәдг болвза? Тадна төлә эс гихлә таднас авх цәәлһвртә бичг зәрм улсла әдл маднд кергтәй? 
2CO.3.2	Тадн цугтан меддгәр болн умшдгар мана зүркнд бичгдсн бичг болҗанат. 
2CO.3.3	Тадн мана күргсн Христосин бичг болсан үзүлҗәнәт. Эннь бекәр биш, әмд Бурхна Сәкүсәр бичгдв, тиигчкәд дөрвлҗн чолун деер биш, күүнә зүркнд бичгдв.
2CO.3.4	Тиим иткл Бурхнд бидн Христосар дамҗад аввидн. 
2CO.3.5	Иим көдлмш күцәх арһ маднас һарчана гиҗ би тоолҗахшв. Эн арһ Бурхнас ирҗәнә. 
2CO.3.6	Бурхн маднд Шин Бооцанд церглх арһ өгв. Шин Бооцан бичгдсн Заканас биш Сәкүснәс бүрдҗәнә. Бичгдсн Закан үкл авч ирнә, Сәкүсн болхла җирһл өгнә.
2CO.3.7	Закан чолун деер үзгүдәр сиилгдҗ. Эннь туурмҗ үзүлҗәҗ. Тиигәд Израилин улс Мошен чирә хәләҗ чадлго бәәҗ. Юңгад гихлә, туурмҗнь баһрҗасн бийнь терүнә чирәнь туурмҗас мандлҗаҗ. Кемр үкл авч ирсн Закан тиим туурмҗта болхла, 
2CO.3.8	тиигхлә Сәкүснә көдлмш түүнәс туурмҗта эс болхий? 
2CO.3.9	Кемр әмтиг засгла харһулх көдлмш туурмҗта болсмн болхла, аврлт авч ирдг көдлмш түүнәс ямаран туурмҗта болх! 
2CO.3.10	Эн саамд өдгә туурмҗас көлтә Закана туурмҗ туурмҗ биш болҗана. 
2CO.3.11	Яһад гихлә, кемр уга болсн юмн туурмҗта бәәсмн болхла, тиигхлә оньдинд бәәдг юмн ямаран ик туурмҗта болҗахмб?
2CO.3.12	Бидн тиим нәәлвртә болсндан, тиигәд зөргтә йовдл һарһҗанавидн. 
2CO.3.13	Бидн Мошелә әдл кеҗәхшвидн. Мошен туурмҗнь баһрад уга болҗасинь Израилин улс бичә үзтхә гиһәд, эврәннь чирәһән бүркәһәр бүркдг билә. 
2CO.3.14	Болв эн улсин ухан эндр күртл хаалһата. Хуучн бооцан тедн умшхла, ухань бүркәһәр бүркәтә. Эн бүркәг зуг Христосар авч хайгдх. 
2CO.3.15	Эндр өдр күртл Мошен бичсиг умшхла, Израилин улсин ухан бүркәһәр бүркәтә. 
2CO.3.16	Болв кемр күн Деед Эзн тал эргхлә, бүркә авгдна. 
2CO.3.17	Деед Эзн – Сәкүсн болҗана. Деед Эзнә Сәкүсн бәәҗәх һазрт сул бәәдл учрна. 
2CO.3.18	Бидн цугтан ил чирәһәрн Деед Эзнә туурмҗиг хәләҗәнәвидн. Деед Эзнә Сәкүсн мадниг Деед Эзнә дүрд хүврүлҗәнә, тиигәд улм ик туурмҗ үзүлҗәнәвидн.
2CO.4.1	Бурхн эврәннь хәәрлтәр маднд эн церглт өгсн деерәс бидн терүг тасллго күцәҗәнәвидн. 
2CO.4.2	Бидн нуувч болн ичртә йовдлмудыг цугтаһинь һәәлвидн, мек һарһдговидн, Бурхна үгиг бидн хаҗилһлго келнәвидн. Мадниг һанцхн үнниг цәәлһҗ йовснд Бурхн герч. Тиигәд маднд иткҗ болхиг күн болһн лавтаһар меднә. 
2CO.4.3	Кемр мана тархаҗах Сән Зәңг эс медҗәх зәрм улс бәәхлә, тернь – үкҗәх улс. 
2CO.4.4	Яһад гихлә, эн делкән бурхн иткдго улсин ухаһинь харңһтрулв. Тиигхләрн теднә төлә Христосин туурмҗин туск Сән Зәңгин герл бичә гилвктхә гиҗ тиигв. Христос мел Бурхна авц-бәрцтә дүр. 
2CO.4.5	Бидн бийән биш Деед Эзн Исус Христосин тускар цәәлһҗ өгч йовнавидн. Бидн болхла Исусин төлә бәәх тадна зарцнр болҗанавидн. 
2CO.4.6	Яһад гихлә, «Харңһу таңгас герл ортха!» – гисн Бурхн Христосар дамҗад Бурхна туурмҗ медтхә гиһәд, мана зүркнд герл орулв.
2CO.4.7	Цугтаһаснь даву чидл мадна чидл биш, Бурхна чидл. Терүг үзүлхин төлә эн зөөриг бидн шавр савд бәрҗәнәвидн. 
2CO.4.8	Мадниг шахҗана, болв балцлҗ чадҗахш. Бидн алмацнавидн, болв мел цөкрҗәхшвидн. 
2CO.4.9	Мадниг мөрдҗ көөлднә, болв Бурхн мадниг мел үлдәхш. Мадниг гүвднә, болв алҗ чадҗахш. 
2CO.4.10	Исусин җирһл мана цогц-махмудт үзгддгәр бидн эврәннь цогцдан кезә чигн Исусин үкл бәрҗәнәвидн. 
2CO.4.11	Исусин җирһл мана үкдг цогц-махмудт үзгддгәр бидн насн туршарт Христосин төлә үклин өмн өргнд зогсҗанавидн. 
2CO.4.12	Үкл мадн дотр бәәнә, җирһл болхла – тадн дотр. 
2CO.4.13	Бурхна Бичгт иигҗ бичәтә: «Би итксн учр деерәсн келләв». Бидн бас тер итклин Сәкүстә болад иткҗәнәвидн, тер төләд келҗәнәвидн. 
2CO.4.14	Исусиг үкләс әмдрүлсн Бурхн мадниг Исусла бас әмдрүләд таднла хамднь Бийиннь өмн зогсахиг бидн меднәвидн. 
2CO.4.15	Эн цугтан тадна төлә кегдҗәнә. Бурхна цаһан санан йир олн улст күртдгәр тиигҗәнә. Тиигхлә олн улс Бурхиг улм ханҗ йөрәх. Эннь Бурхнд туурмҗ авч ирх.
2CO.4.16	Тиигәд бидн церглтән зогсаҗахшвидн. Мана цогц-махмуд арһул элҗәнә, болв шин күн өдр ирвәс шинрҗәнә. 
2CO.4.17	Мана цаг зуура гиигн зовлң маднд зовлңгас кесг холван ик алдр мөңк туурмҗ маднд авч ирх. 
2CO.4.18	Бидн үзгдҗәхиг биш, эс үзгдҗәхиг хәләҗәнәвидн. Яһад гихлә, үзгдҗәхнь цаг зуура болҗана, эс үзгдҗәхнь мөңк.
2CO.5.1	Мана бәәх эн гер – мана һазр деерк цогц-махмуд – уга кегдхлә, теңгрт күн үүдәһәд уга мөңк гер маднд Бурхн өгхиг бидн меднәвидн. 
2CO.5.2	Тиигәд бидн түңшәд мана теңгртк цогц-махмуд авхар седҗәнәвидн. 
2CO.5.3	Бидн теңгртк цогц-махмуд авхларн, нүцкн болшговидн. 
2CO.5.4	Эн һазра цогц-махмудта җирһҗәх деерән бидн даргдад түңшҗәнәвидн. Болв эннь цогцасн салх мана седвәр биш. Бурхн мадниг оңдарулад маднд шин мөңк цогц өгтхә гиҗәнәвидн, мана һазр деерк цогц мөңкд сольгдтха гиҗәнәвидн. 
2CO.5.5	Энүнә төлә мадниг Бурхн үүдәв, дәкәд Тер өгсн үгән цугтаһинь лавтаһар күцәхәр маднд Әрүн Сәкүс өгв.
2CO.5.6	Тер учрар бидн кезә чигн зөргтәвидн. Эн һазр деерк цогц-махмудта бәәтлән, бидн Деед Эзнәс холд йовнавидн. 
2CO.5.7	Бидн үзҗәхәрн биш иткләрн бәәнәвидн. 
2CO.5.8	Тиигәд бидн зөргтәвидн, эврәннь һазр деерк цогц-махмудан үлдәһәд, Деед Эзнлә бәәхәр седҗәнәвидн. 
2CO.5.9	Бидн Деед Эзнлә бәәв чигн, эс гихлә холд бәәв чигн, Терүнд таасгдхар шамдһаһар киннәвидн. 
2CO.5.10	Яһад гихлә, бидн цугтан Христосин өмн зарһла харһхвидн. Тиигхләрн күн болһн һазр деерк цогц-махмудта бәәсәрн эврәннь му, эс гихлә сән йовдл һарһсарн авхан авх.
2CO.5.11	Деед Эзиг күндлнә гисиг бидн меднәвидн, тиигәд энүнд талдан улсиг иткүлхәр седнәвидн. Бурхн мадниг кевтнь меднә, тиигәд тадниг эврәннь зүркәрн намаг бас кевтнь меднәт гиҗ би нәәлҗәнәв. 
2CO.5.12	Бидн бийән таднд шинәс буульҗахшвидн. Болв таднд маднар бардмнх зөв өгчәнәвидн. Дотрк бәәдләрн биш, һазак бәәдләрн бардмнҗах улст тадн хәрү өгч чаддгар тиигҗәнәвидн. 
2CO.5.13	Кемр мадниг ухан тату улс гиҗ тоолҗахла, эннь Бурхна төлә. Кемр ухаһарн эрүл-менд гиҗ тоолҗахла, тернь тана төлә. 
2CO.5.14	Мадниг Христосин дурн һардҗана. Кемр нег күн цугтаннь ормд үксмн болхла, тиигхлә цугтан үкҗ одсиг бидн тодрхаһар меднәвидн. 
2CO.5.15	Әмд бәәх улс бийиннь төлә биш, теднә ормд үкәд әмдрсн Христосин төлә җирһдгәр Тер цугтаннь ормд үкв.
2CO.5.16	Иигәд эн цагас авн бидн тиигәд күүнә хәләцәр дәкҗ кен тал болв чигн хәләҗәхшвидн. Болв Христос тал бидн күүнә хәләцәр хәләдг биләвидн, зуг дәкҗ тиигҗәхшвидн. 
2CO.5.17	Кемр кен чигн күн Христосла ниицәд бәәхлә, тертн шин күн. Кезәңк давв, ода цугтан шин. 
2CO.5.18	Энүг цугтаһинь Бурхн күцәв. Тер мадниг Христосар дамҗад Бийләһән эвцүлв, эвцлтин туск зәңг тархах көдлмш маднд даалһв. 
2CO.5.19	Эн зәңг иим: Бурхн Христосар дамҗад делкәг Бийләһән эвцүлв. Әмтнә килнциг Бурхн теднә тоод дәкҗ орулҗахш. Бурхн маднд эвцлтин туск зәңгиг даалһв. 
2CO.5.20	Бидн Христосин элчнр болҗанавидн. Маднар дамҗад Бурхн келҗәнә. Христосин нерн деерәс тадниг сурҗанавидн: Бурхнла эвцтн! 
2CO.5.21	Яһад гихлә, Бурхн килнц уга Христосар мана килнцин төлә тәкл кев. Терүнлә ниицәд мадниг Бурхна чик бәәдл авдгар тиигв.
2CO.6.1	Бурхнас тана авсн цаһан санан киидән бичә давтха гиҗ бидн, Бурхнд көдлдг улс, таднас сурҗанавидн. 
2CO.6.2	Яһад гихлә, Бурхн келҗәнә: «Кергтә цагтан Би чамаг соңсв, тиигәд авргдх өдр чамд дөң болв». Ода кергтә цаг, ода авргдх өдр. 
2CO.6.3	Мана церглтиг күн бичә шалһтха гиһәд, бидн кенд чигн харшлтта йовдл һарһҗахшвидн. 
2CO.6.4	Бидн цуг кеҗәх тоотдан Бурхна зарцнр болҗахан үзүлҗәнәвидн. Бидн тесвртәһәр күчр-күндиг, түрү бәәдлиг, уга-ядуг дааҗанавидн. 
2CO.6.5	Мадниг гүвдлә, түүрмд суулһла, олн әмтн дәврлә. Бидн көштлән көдлвидн, нөр уга, хот уга бәәввидн. 
2CO.6.6	Цевр-цеерәрн, медләрн, тесврәрн, цаһан санаһарн, Әрүн Сәкүсәрн, йосн дурарн, үнн үгәрн 
2CO.6.7	болн Бурхна күчәр бидн Бурхна зарцнр болсан үзүлвидн. Бурхнла чик бәәлһн мана дәврлһнә болн харслтын зер-зев. 
2CO.6.8	Мадниг күндлнә болн мадниг күндлхш. Мадниг му келнә болн мадниг туурулна. Мадниг худлч гинә, болв үнәр келҗәнәвидн. 
2CO.6.9	Мадниг таньдгод тоолна, болв мадниг цугтан меднә. Мадниг үкснә тоод орулҗ болв бидн эн әмдвидн. Мадниг гүвднә, болв алҗ чадҗахш. 
2CO.6.10	Мадниг һундана гиҗ тоолна, болв бидн оньдин байрлнавидн. Мадниг түрү бәәнә гиҗ тоолна, болв олн улсиг бидн байҗуллавидн. Маднд мел юмн уга, болв цугтаһинь эзлнәвидн.
2CO.6.11	Коринфин улс! Бидн таднла иләр күүндҗәнәвидн. Бидн таднд йир дуртавидн. 
2CO.6.12	Таднд өгчәх мана дурн кемҗән уга, болв тадн эврән бийән бәрҗәнәт. 
2CO.6.13	Би таднд, эврәннь үрдүдт келснлә әдләр келҗәнәв: бидн таднд дурта болсн әдләр тадн маднд дурлтн.
2CO.6.14	Христост иткдго улсла ямаран чигн ниицәнд бичә ортн. Бурхнла чик бәәлһн болн зака эвдлһн хойрин хоорнд хамцу юн бәәхмб? Герл болн харңһу хойрин хоорнд хамцу юн бәәхмб? 
2CO.6.15	Христос эрлг хойрин хоорнд зөвшәл бәәхий? Христост иткдг күн иткдго күүнлә негдхд юн бәәхмб? 
2CO.6.16	Бурхна сүм худл кегдлмүдлә яһҗ ирлцхмб? Яһад гихлә, бидн әмд Бурхна сүм болҗанавидн. Бурхн эврән келлә: «Би теднлә бүүрләд, тедн дунд бәәхв. Би теднә Бурхн болнав, тедн Мини улс болх». 
2CO.6.17	Тиигәд Деед Эзн келҗәнә: «Тедн дундас һарад, бийән теднәс салһҗ автн. Бузр юм бичә көндәтн! Тиигәд Би тадниг орулҗ авхв. 
2CO.6.18	Би тадна Эцк болхв. Тадн Мини көвүд болн күүкд болхит, гиҗ цугтаг бәрҗәх Деед Эзн келҗәнә».
2CO.7.1	Мини дурта улс! Цуг эн үгмүдиг Бурхн маднд өгв. Тиигәд мана цогциг болн сәкүсиг бузрдаҗах тоотас бийән цугтаһаснь цеврлий! Бурхиг күндләд йир әрүнәр бәәхәр зүткий!
2CO.7.2	Маднд өгчәх дуран үзүлтн. Бидн кү һундасмн угавидн. Бидн нег чигн күүнд му йовдл һарһсн угавидн, кенәс чигн бийдән олз хәәсмн угавидн. 
2CO.7.3	Таниг засглхар би иигҗ келҗәхшв. Яһад гихлә, урднь келсәр хамдан үкв чигн, хамдан җирһв чигн бидн таднд дуртавидн. 
2CO.7.4	Би таднд йир икәр нәәлҗәнәв, тадн нанд йир ик сана зүүлһҗәнәт. Мана цуг күчр-күндт тадн нанд урмд өгвт, би йир байрта бәәнәв.
2CO.7.5	Македоньд ирхләрн, бидн амрлт үзсн угавидн. Бидн зөвәр түрвидн: әмтнлә зүтклдвидн, зүркнд әәмшг үүдв. 
2CO.7.6	Болв дорацулгдсн улст урмд өгдг Бурхн, Титиг ирүләд, маднд урмд өгв. 
2CO.7.7	Бидн һанцхн терүнә ирсәр биш, тадн терүнд яһҗ урмд өгсәр урмдта бәәнәвидн. Тадн намаг үзхәр бәәхиг, тана һундлин тускар, нанла дәкн үүрлхәр бәәхин тускар Тит маднд келв. Энүнд би йир икәр байрлв. 
2CO.7.8	Кемр урднь бичсн бичг тадниг һундасмн болхла, би терүнд харм төрҗәхшв. Болв би цаг зуур хармнв, яһад гихлә, тер бичг тадниг баахн цагт һундав. 
2CO.7.9	Зуг ода би тадниг һундасндан биш, тадн урдк җирһлән үлдәснд байрлҗанав. Тадн Бурхна төлә һундагдвт, тиигәд бидн таднд мел му үзүлсн угавидн. 
2CO.7.10	Бурхнас ирҗәх һундл килнцтә җирһл үлдәхд нөкд болна. Эннь әмтиг аврлтур авч ирнә, тиигәд энүнд цөкрлт мел уга! Эн делкән һундл үклүр әмтиг көтлнә. 
2CO.7.11	Хәләлт, Бурхнас ирсн һундл таднд ю кев? Тадниг үннч кев. Тадн эврәннь буру угаһан илдкх седкл зүүвт. Тадн уурлад үүмлдвт. Тадн нанла харһад үүрлхәр бәәввт. Буру һарһсн улсиг тадн засглхдан белн бәәнәт. Эн кергт тадн бийән буру бишән үзүлвт. 
2CO.7.12	Урднь бичсн бичгиг би му келсн күүнә болн му келүлсн күүнә төлә бичҗәхшв. Тадн мана тускар Бурхна өмн яһҗ иләр килмҗән тусхаҗахиг таднд үзүлдгәр бичләв. 
2CO.7.13	Тиигәд бидн урмд аввидн.
2CO.7.13	Энүнәс нань бас Титин байрин тускар бидн соңсҗ, дәкәд тадн терүнә седкл яһҗ төвкнүлсиг соңсад байрлвидн. 
2CO.7.14	Би тадниг терүнд буульв, терүнәсн ичсн угав. Болв цуг мана келсн үнн болсар тиим кевәр Титд буульсн йосндан үнн болҗана. 
2CO.7.15	Тадна соңсхврта бәәдлин тускар болн яһҗ терүнәс сүрдҗ әәмсҗ тадн тоссиг Титд тодлхла, таднд өгчәх терүнә дурн улм икднә. 
2CO.7.16	Би таднд нәәлҗ чадхарн байрта бәәнәв.
2CO.8.1	Ахнр-дүүнр, Македоньд бәәх Христост иткдг багмудт Бурхн ямаран хәәрлтән өгснә тускар тадниг медтхә гиҗәнәвидн. 
2CO.8.2	Тедн зовлңгар дамҗад икәр сөргдв. Дегд түрү бәәв чигн тедн мөңг өгхдән йир өгәнч болв, яһад гихлә, теднә байр аһу ик. 
2CO.8.3	Тедниг бәәснәсн өгч чадхан өгәд, нам терүнәсн давуһар өгсиг би герчлҗ чадхв. Эврәннь дурар 
2CO.8.4	Ерусалимд бәәх Бурхна улст дөң болхан тедн маднас итклтәһәр сурв. 
2CO.8.5	Теднә кеснь мана күләҗәснәс даву болв. Хамгин түрүнд тедн бийән Деед Эзнд нерәдв, дәкәд Бурхна таалар маднд дөң болв. 
2CO.8.6	Тадн дунд Титин экләд кеҗәх эн цаһан седклин кергиг күцәтхә гиҗ терүг сурвидн. 
2CO.8.7	Тадн цуг бәәсәрн байнт: иткләрн, келәрн, медрләрн, гүҗрлтәрн болн маднд өгчәх эврәннь дурарн. Бидн тадниг эн цаһан седклтә кергтән өгәнч болтн гиҗәнәвидн.
2CO.8.8	Би таднд заквр өгчәхшв. Талдан улсин гүҗрлтин тускар келхләрн, би тадна дурна үнниг зөрҗ медхәр седләв. 
2CO.8.9	Мана Деед Эзн Исус Христосин цаһан санаг тадн меднәт. Тер байн болв чигн Эврәннь түрү бәәдләрн тадниг байҗахин төлә тадна төлә тер хоосн күн болв. 
2CO.8.10	Эн төрәр мини ухан седкл иим: давсн җил эклсн көдлмшән күцәтн. Яһад гихлә, тадн эн кергиг түрүн эклвт, нам түрүләд күцәхәр седвт. 
2CO.8.11	Эн кергән тадн тана арһла ирлцүләд күцәтн. Тадн эклсн седвәрәрн эн кергән күцәҗ чадхан үзүлтн. 
2CO.8.12	Кемр тадн дөң күргхәр седҗәхлә, тиигхлә Бурхн эн седвәриг күүнд уга юмнла биш, бәәснләнь ирлцүлҗ авна. 
2CO.8.13	Би күчр-күндиг таднд даалһад, талдан улсин бәәдл гиигрүлхәр бәәнәв гиҗ келҗәхшв. Би әдл бәәдл учртха гиләв. 
2CO.8.14	Ода деерән тадн эврәннь ик зөөрәсн теднә дутуһинь дүүргҗ чадҗанат. Дәкәд теднд зөөр хоршхла, тиигхлә тедн тана дутуг күцәх. Тиигәд аштнь әдл бәәдл учрх. 
2CO.8.15	Бурхна бичгт иигҗ бичәтәлм: «Икәр юм хураҗ авснас үлү һардго, баһар хураснас дуту болдго».
2CO.8.16	Намаг кеснлә әдл Бурхн Титиг таднд дөң күрх ик седклтә кеснд би Бурхнд ханлтан өргҗәнәв. 
2CO.8.17	Эн сурвриг күцәхдән зөвшәл өгсн деерән Тит дөң болхар икәр седәд, эврәннь сән дурар тадн тал йовҗана. 
2CO.8.18	Терүнлә хамдан мадн бас нег ахан илгәввидн. Терүг Сән Зәңг тархадгднь Христост иткдг цуг багмуд икәр үнлнә. 
2CO.8.19	Түүнәс даву Деед Эзнә туурмҗин төлә болн мана сән седвәр үзүлхин төлә цаһан седклин эн кергиг бидн күцәх цагт иткдг улсин багмуд терүгәр маднд хань кев. 
2CO.8.20	Элвгәр өгсн эн белгиг яһҗ авч күргснд әмтн дурго болдгоһар бидн сагар йовнавидн. 
2CO.8.21	Яһад гихлә, бидн зуг Деед Эзнә өмн биш, болв цуг әмтнә өмн чикәр кехәр седҗәнәвидн. 
2CO.8.22	Теднлә бидн эврәннь ахан илгәввидн. Бидн терүг шулун-шулун шинҗләд, терүнә дөң болхар бәәх седклинь итквидн. Ода болхла терүнә дөң болх седвәрнь улм икдв, яһад гихлә, тер таднд иткҗәнә. 
2CO.8.23	Титин тускар келхлә, тер – мини хань болн таднд церглхд нанла хамдан көдлдг күн болҗана. Талдан ахнрин тускар болхла, тедн Христосин туурмҗнь болад терүнд иткдг багмудар илгәгдв. 
2CO.8.24	Мадниг таднар йосндан буульмҗ кеҗәхиг иткдг улсин цуг багмуд үзәд меддгәр ахнр-дүүнрт дуран өгтн.
2CO.9.1	Бурхна улст дөң күргхин тускар таднд бичәд керг уга. 
2CO.9.2	Тадн дөң болхар седҗәхиг би меднәв. Македоньд бәәх әмтнд би тадниг буульлав: «Ахьяд бәәсн ахнр-дүүнр, давсн җиләс авн дөң болхдан белн билә». Тана седвәр теднә кесгтнь сән йовдл һарһхднь дөң болв. 
2CO.9.3	Эн керг таднар буульмҗ кеҗәсн мана хоосн үг болад үлддгоһар, би эн ахнр-дүүнрән илгәҗәнәв. Болв, мини келсәр, тадн эврәннь дөңгән бел кетн. 
2CO.9.4	Кемр Македоньд бәәдг әмтн нанла хамдан ирәд, тадниг белн болад угаг үзхлә, маднд ичртә болх. Таднд түүнәс давуһар ичртә болх. 
2CO.9.5	Тегәд би иигҗ санув: тадна өгхәр седҗәсн белгиг мини ах-дүүнр танад одад, намаг иртл бел кетхә. Тиигхлә тер белг күчәр авсмн биш, эврә дурар өгсмн болҗ һарх.
2CO.9.6	Баһар тәрә тәрсн күн, баһар авдгиг тодлад авчктн. Элвгәр тәрсн күн элвгәр хадҗ авх. 
2CO.9.7	Күн болһн кедү мөңг өгнәв гиһәд шиидсән хармнл уга, өгцтә седвәрән оньгтан авлго өгх зөвтә. Яһад гихлә, Бурхн байрлҗ өгснд дурта. 
2CO.9.8	Бурхн таднд зүсн-зүүл белг асхрулҗ өгч чадх. Тиигәд кергтә тооттн кезә чигн таднд бәәх. Бас тертн ямаран чигн цаһан саната керг күцәхд күртх. 
2CO.9.9	Бурхна Бичгт иигҗ бичәтә: «Сән күн элвгәр түрү улст өгчәнә, терүнә цаһан санан – мөңк». 
2CO.9.10	Тәрәчиг хотын төлә тәрәнә экәр болн өдмгәр Бурхн теткнә. Тадниг бас Тер кергтә экәр теткх, терүг урһах, тадна цаһан саната йовдлын байн урһц өгх. 
2CO.9.11	Тадн байҗхларн кезә чигн өгәнч болхит. Маднар дамҗад таднд өгсн белгт олн улс Бурхнд ханлтан өргх. 
2CO.9.12	Яһад гихлә, эн дөң күрглһн Бурхна улсин зуг кергтә тоотынь теткх биш, нам Бурхнд улм ханлтан өргхиг икдүлх. 
2CO.9.13	Тадна церглтиг шинҗлснә хөөн тана бәрҗ йовсн Христосин Сән Зәңгд итклтә болсарн, кесгнь Бурхиг туурулх. Теднлә болн цугталань тадн бәәснәсн элвгәр хувалцснд тедн бас тиигх. 
2CO.9.14	Тадна ормд тедн әрүн дурарн мөргх, яһад гихлә, Бурхн таднд йир икәр цаһан санаһан күргв. 
2CO.9.15	Келҗ болшго белг өгсндән Бурхн тууртха!
2CO.10.1	Таднла бәәхләрн номһн, таднас холд бәәхләрн зөргтә гиҗ намаг келцхәнә. Би, Павел, номһн цаһан саната Христосин нерн деерәс таднд дуудвр кеҗәнәв. 
2CO.10.2	Тадн тал ирхлә, намар зөргтә болн нег мөслгч кү кехәр бичә седтн. Күүнә седвәрәр һардвр кеҗ мадниг көдлҗәнә гиҗ тоолҗах улсла би зөргтә болҗ чадхан лавта меднәв. 
2CO.10.3	Яһад гихлә, эн делкәд бидн бүүрләд бәәвв чигн, болв эн делкәд дәәлдглә әдләр дәәлдҗәхшвидн. 
2CO.10.4	Мана дәәнд бидн эн делкән зер-зев биш, шивә хамхлдг Бурхна күчтә зер-зев олзлнавидн. Бидн зүткәтә ухаг 
2CO.10.5	болн Бурхна медрлин өмнәс босҗах санаг уга кеҗәнәвидн. Христост соңсхврта болтха гиһәд, бидн санан болһниг бәрәнд авлавидн. 
2CO.10.6	Тадн цугтан Христост соңсхврта болхла, бидн ямаран чигн соңсвр уга йовдлыг засглхдан белнвидн.
2CO.10.7	Өмнән бәәсән хәләлт. Кемр кен нег күн бийән Христосин күүнд тоолҗахла, тиигхлә бидн бас терүнлә әдл Христосин улс болҗана гиҗ тоолтха. 
2CO.10.8	Деед Эзнә өгсн йосар бардмнхдан би нам ичҗәхшв. Эн йосн таниг эвдҗәхш, батраҗана. 
2CO.10.9	Би тадниг эврәннь бичгәрн әәлһҗәх күн болхар седҗәхшв. 
2CO.10.10	Яһад гихлә, зәрмнь келнә: «Терүнә бичгүд догшн болн күчтә, болв маднла бәәхләрн бийнь арһ уга, келнь мел хоосн». 
2CO.10.11	Таднас холд бәәхләрн мана бичгт бичҗәх тоот болн таднла бәәхләрн мана кех көдлмш хоорнд мел йилһлт угаһинь тиим күн медтхә.
2CO.10.12	Би бийән буульҗах күүнә тоод оршгов, эс гихлә теднлә бийән әдлцүлх сана зүүшгов. Тедн эргү болад, бийиннь тускар эврәннь кемҗәһәр кемҗәлҗ келҗәнә, бийән бийләһән әдлцүлҗәнә. 
2CO.10.13	Бидн болхла кемҗән угаһар бийән буульҗ чадшговидн. Бурхна кетхә гиһәд заасн көдлмш мана кемҗән болҗана. Энүнд тадн дунд кесн көдлмш бас тоод орҗана. 
2CO.10.14	Бидн тадн тал эс ирсн кевтә мана өмн тогтасн кемҗәнәс давҗахшвидн. Сән Зәңгиг таднд бидн түрүн болҗ авч ирвидн. 
2CO.10.15	Талдан улсин көдлмшәр бидн кемҗән угаһар бардмнҗахшвидн. Болв тана иткл өссәр тадн дунд мана кех көдлмш Бурхн тогтасн меҗә күртл икәр икдх гиҗ бидн нәәлҗәнәвидн. 
2CO.10.16	Тиигәд бидн Бурхнд талдан күүнә кесн көдлмшәр бардмнлго, оңдан орн-нутгудар чигн бидн Сән Зәңг тархаҗ чадхвидн. 
2CO.10.17	«Буульҗах күн Деед Эзән буультха». 
2CO.10.18	Эврән бийән буульҗах биш Деед Эзән буульҗах күн тоомсрта болна.
2CO.11.1	Кемр би нам невчкн эргү болв чигн, тадн нанла тесвртә болтн гиҗ санлав. Нанла тесвртә болтн! 
2CO.11.2	Би Бурхнла әдл тадниг һанцхн Терүнә болтха гиҗәнәв. Яһад гихлә, би тадна төлә һанцхн залуд Христост үг орулв. Терүнд би тас цевр келсн күүк үзүлх йостав. 
2CO.11.3	Болв моһа дүрстә эрлг эврәннь мекәр Хабаг меклснлә әдләр, түүшң тана ухан авлгдад, Христост күцсн болн цевр нерәдлһәс хольҗад одвза гиҗ би әәҗәнәв. 
2CO.11.4	Кемр кен чигн күн ирәд мана цәәлһәд уга талдан Исусин тускар цәәлһҗәхлә, эс гихлә тана авсн Сәкүснәс талдан Сәкүс авхла, эс гихлә тана авсн Сән Зәңгәс талданиг авхла, тиигхлә тадн тер күүнлә түргн тесвртә болнат. 
2CO.11.5	Деед апостолмудас би юуһарн чигн дуту болҗахшв гиҗ тоолҗанав. 
2CO.11.6	Би келмрч эс болв чигн, болв теднәс татуһар медхшв. Энүгән бидн зүсн-зүүл арһар кесг дәкҗ таднд лавллавидн.
2CO.11.7	Таднд Сән Зәңг өңгәр тархасндан би тадниг өргхин төлә бийән дорагшлулад килнц һарһсмн болвзав? 
2CO.11.8	Таднд церглхин төлә би иткдг талдан багмудас мөңг авсндан тедниг негҗв гиҗ келҗ болҗана. 
2CO.11.9	Танад бәәхләрн, би түрү бәәвв чигн, нег чигн күүнд ацан болш чигн угав. Нанд Македоняс ирсн ахнр-дүүнр кергтә тоотм өгчәв. Би таднд мел ацан болсн чигн угав, болх чигн угав. 
2CO.11.10	Нанд бәәх Христосин үнәр үгән өгчәнәв. Цуг Ахьяр энүгәр намаг бардмнхиг нег чигн күн зогсаҗ чадшго. 
2CO.11.11	Энүг би таднд дурго болад келҗәнү? Би таднд ямаран дуртаг Бурхн меднә.
2CO.11.12	Би кеҗәх көдлмшән цаарандан кенәв. Бурхна кергиг маднла әдл кеҗәнәв гиҗ бардмнхар учр хәәҗәх улст, би тиим арһ өгшгов. 
2CO.11.13	Яһад гихлә, тиим улс худл апостолмуд болҗана, тедн эврә көдлмшин тускар худл келҗәнә. Христосин апостолмудыг тедн дурана. 
2CO.11.14	Өврх юмн уга, яһад гихлә, эрлг бурхна герлин элчиг дурана. 
2CO.11.15	Кемр терүнә зарцнр чик бәәдлин көдлмшчнриг дураҗахла, тиигәд акад юмн мел уга. Аштнь тедн кесн кергәрн авхан авх.
2CO.11.16	Би бас нег давтад келҗәнәв: намаг һәргтә гиҗ бичә тоолтн. Кемр тадн тиигҗ тоолҗахла, бас невчк бардмндгар, намаг һәргтә күн кевтә орулҗ автн. 
2CO.11.17	Мини ода келхм Деед Эзнәс биш. Бийән бууляд би һәргтә күн кевтә келнәв. 
2CO.11.18	Олн улс күүнә учрар бардмнна, би бас тиигнәв. 
2CO.11.19	Тадн цецн болчкад, һәргтә улсла таасҗ тесвртә болнат. 
2CO.11.20	Тадн бийән бууляд мухлалсн күн болһниг, эс гихлә тадна арһиг олзлсиг, эс гихлә таднас авлһ булаҗасиг, эс гихлә таднд деерлксиг, эс гихлә халхартн ташсн күүг тесҗ даанат. 
2CO.11.21	Ичр хату болсар таднд тиим йовдл һарһхд маднд зөрг тату болад бәәв гиҗ би келсв. Би һәргтә күн кевтә келҗәнәв. Кемр кен болв чигн, юуһар болвчн бардмнхар седхлә, би бас тиигҗ кехв. 
2CO.11.22	Тедн – евреймүдий? Би бас. Израилин улсий? Би бас. Абрахамин хөөт үйнрий? Би бас. 
2CO.11.23	Тедн Христосин зарцнрий? Би һәрглсн күүнлә әдл келдг болв чигн, болв би зарцнрас деер зарцв. Би теднәс икәр көдлләв, түүрмд икәр суулав, икәр гүвдүлләв, үкхин өргнд ол дәкҗ бәәләв. 
2CO.11.24	Евреймүд намаг һучн йис дәкҗ тавн саамд малядв. 
2CO.11.25	Һурв дәкҗ римлянмуд намаг модар цокв. Нег дәкҗ чолуһар шивҗ цокв. Би һурв дәкҗ усна кермин хамхрлһнла харһв, өдр сө уга эң-зах уга теңгст цокгдв. 
2CO.11.26	Би эврәннь олн зуульчлһндан әәмшглә харһв: һолын деврлһнәс, тонулас, евреймүдәс, буру келтә улсас, худл ахнр-дүүнрәс балһснд, күн уга эҗго һазрт, теңгст би әәмшг үзв. 
2CO.11.27	Би чидлән геетлән көдлв, нөр уга бәәвв, харһнв, ундасв. Нурһлҗ би хот уга, бәәрн уга, хувцн уга бәәвв. 
2CO.11.28	Энүнәс талдан би өдр болһн иткдг цуг багмудт килмҗән өгх йир күнд даавртав. 
2CO.11.29	Кемр кен негнь чинән уга болхла, би бас чинән уга болнав. Кемр кен негнь килнц һарһҗахла, би зовнав.
2CO.11.30	Би кемр бардмнхар седхләрн, тиигхләрн чинән угаһим зааҗах юмар бардмннав. 
2CO.11.31	Бурхн болн Деед Эзн Исусин Эцк намаг худл эс келҗәхиг меднә. Мөңкинд Терүнд туурмҗ! 
2CO.11.32	Дамаскд Арет хаана залач намаг бәрхәр балһсна үүднд манач тәвв. 
2CO.11.33	Болв намаг эрст бәәсн нүкәр зембльд суулһад буулһв. Тиигәд би тер залачас әмд үлдв.
2CO.12.1	Олз-тус уга болвчн би бийән буульх зөвтә болҗанав. Болв би Деед Эзнә өгсн үзгдлин болн иләр келлһнә тускар күүндий гиҗәнәв. 
2CO.12.2	Христосла ниицәд бәәх арвн дөрвн җил хооран һурвдгч теңгрт өрггдсн күүг би меднәв. Болв тер күн цогц-махмудта бәәсинь, эс гихлә үзгдл бәәсинь би медхшв, Бурхн меднә. 
2CO.12.3+2CO.12.4	Э-э, тер күүг Бурхна садт авч одгдсинь би меднәв. Зуг цогц-махмудтан эс гихлә үзгдл болҗ тиигсинь би медҗәхшв. Бурхн меднә. Тер тенд үгәр болн амарн келҗ болшго юм соңсҗ. 
2CO.12.5	Би тиим күүг буульнав, бийән буульхшв, зуг эврәннь чинән угаһарн бардмнхас биш. 
2CO.12.6	Болв кемр би бардмнхар седхләрн, тиигхләрн би һәргтә күн кевтә келшгов, би үнәр келнәв. Зуг би бардмнхар бәәхшв, яһад гихлә, мини тускар кен чигн күн үзҗәснәсн үлүд тоолдгоһар, эс гихлә нанас соңсҗаснас үлүд тоолдгоһар санлав. 
2CO.12.7	Нанд Бурхн олн ил келлһ өглә. Бичә бардмнтха гиһәд Бурхн мини цогц-махмудт бог шааҗ. Эн бог эрлгин элч. Нанд өвдкүр өгхәр, намаг бичә деер сана зүүтхә гиһәд эн илгәгдҗ. 
2CO.12.8	Би Деед Эзнд һурв дәкҗ терүг уга кетхә гиһәд мөргҗ сурлав. 
2CO.12.9	Болв Деед Эзн нанд иигҗ келв: «Чамд мини хәәрлт болҗана. Яһад гихлә, кемр күн арһ тату болхла, мини чидл улм икдәд үзгднә». Тер учрар Христосин күчн нанд үзгддгәр би бийиннь арһ татуһан байртаһар буульнав. 
2CO.12.10	Би арһ татуһан, му келүлсән, күчр-күндән, көөлһсән, Христосин төлә шахгдсан зөвтә гиҗәнәв. Яһад гихлә, арһ тату болхларн, би чидлтәв.
2CO.12.11	Би һәрглүв. Болв тадн намаг тиим болдгар кевт. Яһад гихлә, тадн намаг буульх зөвтәт. Би юмн эс болвчн, эн йир өөдән апостолмудт тәвҗ өгчәхшв. 
2CO.12.12	Намаг йосн апостол болсиг тадн дунд кесн иим темдгүд медүлҗәнә: өвәрц юмн, онц темдг, күчр кергүд болн тесвр. 
2CO.12.13	Тиигәд таднд эс кеснәс талдан иткдг багмудт би ю кевв? Таднд би ацан эс болсарий. Энүнд буруһим тәвҗ хәәрлтн. 
2CO.12.14	Би тадн тал һурвдад йовхар белдҗәнәв. Болв тер бийнь би таднд ацан болшгов. Нанд тадна бәәсн юмн биш, тадн эврән кергтәт. Яһад гихлә, эврәннь эк-эцкин төлә үрдүд мөңг цуглулхш, эк-эцкнр үрдүдиннь төлә цуглулна. 
2CO.12.15	Тадна сәкүснә төлә бәәсән цугтаһинь, бийән өгхдән би байрта бәәнәв. Би таднд икәр дурта болснд тадн нанд баһар дурта болхийт? 
2CO.12.16	Би таднд ацан эс болснла зөвшәрҗәнәт. Зуг тадн намаг мектә гиҗ келхит, мекәр тадниг авлв гихит. 
2CO.12.17	Яһҗ? Тадн тал илгәсн улсас нанд олз орви? 
2CO.12.18	Би Титиг тадн тал одтха гиҗ сурлав, терүнлә бас нег ахан илгәләв. Тит таднас олзта һарви? Мини болн терүнә күсл негн биший? Тер би хойр әдләр көдлмш кеҗәхший?
2CO.12.19	Мел эн цагин туршарт бидн тадна өмн бийән харсҗана гиҗ санҗах бәәдлтәт. Уга! Бидн Бурхна өмн Христосин зарцнр болҗ таднд келҗәнәвидн: дурта улс, мана кеҗәх көдлмш тадниг батрахин төлә кеҗәх юмн. 
2CO.12.20	Намаг тадн тал кемр ирхлә, тадн мини седҗәснәс оңдарҗ одвзат, би бас тадна седҗәснәс оңдан болҗ одвзав гиҗ саглҗанав. Тадн дунд цүүглһ, үлү үзлһ, һалзурлһ, бийрхг бәәдл, худл, хов зөөлһ, деерклһ болн диг-дара эвдлһ үзхүв гиҗ би әәҗәнәв. 
2CO.12.21	Кемр би дәкәд тадн тал ирхлә, Бурхн намаг тана өмн дорацулх гиҗ әәҗәнәв. Тиигәд тадна икңкнь килнц һарһад, кесн бузр, шагшавд уга болн аля кергән эс хайсн олн улсиг би уульҗ хармнхв.
2CO.13.1	Эннь мини тадн тал һурвдгч ирлһн болҗана. Бурхна Бичгт иигҗ бичәтә: «Юн чигн гемшәлһн хойр эс гихлә һурвн герчәр лавлгдх зөвтә». 
2CO.13.2	Урднь килнц һарһсн улсиг болн цуг талдан улсиг би өмнәснь келләв. Ода танад эс бәәвв чигн би тедниг танад хойрдгч саамд ирхләрн саглснла әдләр өмнәснь саглҗанав. Кемр намаг дәкәд ирхләг, күн болһн засглдлго бәәшго. 
2CO.13.3	Нанар дамҗад Христос келҗәнә гисиг тадн батлхар седҗ некҗәнәт. Христос тадна төлә ю болв чигн кехләрн арһ уга биш, эврәннь чидлән тадн дунд үзүлҗәнә. 
2CO.13.4	Яһад гихлә, Тер чинән уга цагтан кирст хадгдла, болв Бурхна күчәр әмд бәәнә. Бидн Терүнлә ниилсндән чинән уганьвидн, зуг бидн тадна төлә бәәхләрн Бурхна күчәр Христосла бәәхвидн.
2CO.13.5	Бийән сөрәд хәләтн: тадн Христост иткҗ бәәдвтә. Бийән шинҗлтн. Зуг сөрлтиг эс дарсмн болхла, тадн Исус Христосла ниилҗ бәәсиг медҗәхшвтә? 
2CO.13.6	Бидн эн сөрлтиг даасиг тадниг медх гиҗ би нәәлҗәнәв. 
2CO.13.7	Болв бидн тадниг му юм бичә һарһтха гиһәд Бурхнд зальврҗанавидн. Мадниг сәәнәр сөрлһ даасиг үзүлхин төлә биш, тадниг цаһан саната йовдл һарһтха гиһәд тиигҗәнәвидн. Нам бидн сөрлһ эс дааҗ чадсмн болҗ һартха. 
2CO.13.8	Бидн үнниг бурушасндан биш, үннә төлә чидлтәвидн. 
2CO.13.9	Яһад гихлә, тадниг арһта болхла, бидн арһ уга болхларн байрлнавидн. Тиигәд тадн сән талан оңдартха гиһәд зальврҗанавидн. 
2CO.13.10	Таднас холд бәәһәд тиигәд би бичҗәнәв. Би тадн тал ирхләрн эвдрлһнә биш, батралһна төлә өгсн Деед Эзнә йосиг олзлад эвдх йовдл һарһдгоһар тиигҗәнәв.
2CO.13.11	Ахнр-дүүнр, аштнь байрлтн, чикртн, мини сурсн тоотыг күцәтн, нег-негнләһән нииһәр болн эвтәһәр бәәтн. Дурна болн эвин Бурхн таднла бәәх. 
2CO.13.12	Нег-негән әрүнәр үмсҗ тостн. Бурхна улс цугтан таднд мендән илгәҗәнә.
2CO.13.13	Деед Эзн Исус Христосин цаһан санан, Бурхна дурн болн Әрүн Сәкүснә иньглт цуг таднла бәәтхә.
GAL.1.1+GAL.1.2	Һалатьяд бәәх сүзгтни багмудт Павел иигҗ бичҗ. Нанла хамдан бәәх цуг ахнр-дүүнр танла мендлҗәнә. Намаг апостол болтха гиҗ күн чигн биш, күүһәр дамҗад чигн биш һанцхн Исус Христос болн Терүг үкләс әмдрүлсн Бурхн-Эцк дуудвр кев.
GAL.1.3	Мана Бурхн Эцк болн Деед Эзн Исус Христос цаһан сана, амулң-төвкнүн бәәдл таднд өгтхә.
GAL.1.4	Мадниг эн цагин му җирһләс сулдххин төлә мана килнцәс көлтә мана Бурхна болн Эцкин таалар Христос әмән өглә. 
GAL.1.5	Бурхн мөңкинд тууртха. Тиигтхә!
GAL.1.6	Христосин хәәрлтәр дамҗад таниг дуудсн Бурхиг тиим шулуһар үлдәһәд, талдан Сән Зәңг авситн би өврҗәнәв. 
GAL.1.7	Йосндан болхла, оңдан Сән Зәңг уга. Болв таниг үүмүлхәр седҗәх, Христосин Сән Зәңгиг хаҗилһхәр седҗәх улс бас бәәдг чигн. 
GAL.1.8	Кемр бидн эврән, эс гихлә теңгрәс Бурхна элч таднд цәәлһсн Сән Зәңгәс оңдан Сән Зәңг цәәлһсн болхла, хамгин ик цааҗла харһтха. 
GAL.1.9	Урднь мана келсиг би дәкн келҗәнәв: кемр таднд кен болв чигн тана авсн Сән Зәңгәс талдан Сән Зәңг цәәлһхлә, тер күн хамгин ик цааҗла харһтха.
GAL.1.10	Би күүнә зөв хәәҗәхшв. Би Бурхна зөвшәл хәәҗәнәв. Күүнд таасгдхар седҗәхшв. Кемр би эндр күртл күүнд таасгдҗасн болхла, Христосин зарц болшго биләв.
GAL.1.11	Ахнр-дүүнр, мини цәәлһҗ өгчәх Сән Зәңг күүнәс үүдсмн биш. Тедниг медтхә гиҗәнәв. 
GAL.1.12	Сән Зәңгиг би күүнәс авсн уга биләв. Терүг күүнәс дассн угав. Нанд терүг Исус Христос медүлв.
GAL.1.13	Намаг урднь евреймүдлә әдләр Бурхнд иткҗ йовсиг тадн соңссн болхит. Би Бурхна сүзгтни багмудыг догшар көөһәд, уга кехәр седләв. 
GAL.1.14	Евреймүдин шаҗна кергиг күцәлһәрн би эврә үйин көвүдәс өмн йовлав. Мана өвкнрин авъясиг би йир халурхч күцәдг биләв.
GAL.1.15	Болв Бурхн намаг эврәннь хәәрлтәрн һазр деер төртлм шүүҗ авад, Бийдән церглтхә гиҗ дуудҗ. 
GAL.1.16	Христосин туск Сән Зәңг буру номта улст тархахин төлә Бурхн нанд Эврәннь Көвүг үзүлв. Тер цагт би нег чигн күүнлә селвлцсн угав. 
GAL.1.17	Нанас өмн болсн апостолмудла харһхин төлә би Ерусалим балһсн тал одсн угав. Түүнә ормд Арабья тал йовад, дәкәд Дамаск тал хәрҗ ирв. 
GAL.1.18	Һурвн җил болад би Ерусалим тал Кеплә харһхар одв. Тенд би арвн тавн хонг бәәвв. 
GAL.1.19	Деед Эзнә дү Яковас талдан апостолмудла би харһсн угав.
GAL.1.20	Мини бичсн үнн. Би худл келҗәхшв. Бурхн меднә.
GAL.1.21	Түүнә хөөн Сирий болн Киликья Һазр тал һарв. 
GAL.1.22	Тиигхд Йудья һазрт, Христосин сүзгтни багмудт намаг меддго бәәҗ. 
GAL.1.23	«Эн күн урднь мадниг көөҗ йовла. Ода болхла, урднь уга кехәр бәәсн иткл цәәлһҗ йовна», – гиҗ тедн соңсҗ. 
GAL.1.24	Мини төлә тедн Бурхиг магтдг чигн.
GAL.2.1	Арвн дөрвн җил болад Бар-Набала хоюрн Титиг дахулад, дәкн Ерусалим тал одвидн. 
GAL.2.2	Би Бурхна заасар йовв. Би сүзгтни багин ахлачнрта нүүрлцәд харһад, теднд буру номта улст цәәлһҗ өгсн Сән Зәңгин тускар эврән келҗ өгв. Мини эндрк болн урдк кесн көдлмш йирдән бичә давтха гиләв. 
GAL.2.3	Тедн Титиг грек болсар керчүлтхә гиҗ нексн уга. 
GAL.2.4	Болв зәрмснь тиим йовдл һарһхар седв. Тедн худлар ахнр-дүүнр болад туршулчнр мет мадн дунд орцхаҗ. Тиигхләрн тедн Исус Христосла бәәсн ниицәһәр дамҗад мана сулдхврин тускар медхәр седв. Тедн маднар мухлаһан кехәр седҗәҗ. 
GAL.2.5	Болв бидн агчмин зуур чигн теднд тәвҗ өгсн угавидн. Яһад гихлә, бидн тана төлә Сән Зәңгин үнниг хадһлхар седләвидн.
GAL.2.6	Әмтн һардачнр гиҗ тоолҗасн улс (нанд болхла, кен болсинь мел йилһл уга. Бурхн һазак бәәдләр күүнә зарһ кешго) нанд шин юм мел келсн уга. 
GAL.2.7	Терүнә ормд Бурхн нанд буру номта улст Сән Зәңг цәәлһтхә гисн даалһвр өгсиг тедн үзлә. Бурхн Пётриг Сән Зәңг евреймүдт бас тиигҗ цәәлһтхә гилә. 
GAL.2.8	Бурхна күчәр Пётр евреймүдин төлә апостол болла. Би бас Бурхна күчәр буру номта улсин төлә апостол болв. 
GAL.2.9	Һардач гиҗ тоолгдҗасн Яков, Пётр болн Йохан нанд Бурхна өгсн эн шишлң даалһвр медв. Бар-Набаг болн терүнлә хамдан көдлҗәх улст тоолв. Аштнь бидн һаран атхлдад зөвшәрвидн. Би Бар-Набата буру номта улс дунд көдлх, тедн евреймүд дунд көдлх болҗ һарв. 
GAL.2.10	Зуг тедн мадниг түрү-зүдү улсин тускар бичә марттн гиҗ сурцхав. Тер сурвриг би эврән күцәхәр седдг биләв.
GAL.2.11	Пётр Антиохд ирхлә, би терүнә өмнәс иләр келләв. Яһад гихлә, тер хаҗһр йовдл һарһҗасмн. 
GAL.2.12	Яковин илгәсн улс иртл Пётр буру номта ахнр-дүүнрлә хамдан хот уудг бәәҗ. Зуг тедниг ирхлә, буру номта күүг керчүлтхә гиҗ некҗәсн әмтнәс әәһәд Пётр теднлә хамдан хот уудган уурв. 
GAL.2.13	Еврей ах-дүүнр Пётрлә хамдан хойр чирәтә йовдл һарһад бәәв. Тернь нам Бар-Набаг бас чик хаалһаснь хаҗилһв. 
GAL.2.14	Теднә һарһҗах йовдл Сән Зәңгин үннлә эс ирлцҗәхиг үзхләрн би теднә цугтаннь өмн Пётрт иигҗ келүв: «Чи, еврей болв чигн, буру номта күүнлә әдл бәәнәч. Тиигхлә буру номта улсиг евреймүдлә әдләр бәәтхә гиҗ яһад закҗахмбч? 
GAL.2.15	Бидн төрхәрә евреймүдвидн. Бидн килнцтә буру номта улс бишвидн. 
GAL.2.16	Исус Христост итксәр күн болһн чик седклтә болҗ тоолгдна. Эннь зака күцәсәр чигн биш. Тиигәд бидн зака күцәсәр биш, Христост итксәр, чик седклтә улс болҗ тоолгдхин төлә Исус Христост итквидн. Яһад гихлә, нег чигн күн зака күцәсәр чик седклтә күүнд тоолгдшго. 
GAL.2.17	Бидн Христосла ниилснд чик седклтәд тоолгдхар седләвидн. Болв килнцтә улс бәәсән бидн үзввидн. Тиигхлә Христос килнцин цергч болхий? Уга. Төрүц уга. 
GAL.2.18	Кемр би ода урднь хамхлсан босхҗахла, зака эвдсн күн болҗ һарчанав. 
GAL.2.19	Би Бурхна төлә бәәхәр зака күцәсәрн Бурхна өмн бийән чик седклтәд тоолдган уурв. Зака күцәҗәсндән би үкснә тоод йовлав. Намаг Христосла хамдан кирст хадла. 
GAL.2.20	Иим учрас иштә би ода урдк күн бишв. Христос мини дотр бәәнә. Өдгә цагт мини бәәҗәх җирһл иим темдгтә: би Бурхна Көвүнд итксндән җирһҗәнәв. Тер нанд дурлад, мини төлә эврәннь әмән өгв. 
GAL.2.21	Би Бурхна хәәрлтиг мел хайҗахшв. Кемр күн закаг күцәсәр чик седклтә гиҗ тоолхла, Христос киидән үксн болҗана».
GAL.3.1	Эргү һалатмуд! Кен тана экитн эргүлв?
GAL.3.2	Би танас нег юм медхәр седҗәнәв: Әрүн Сәкүсиг тадн зака күцәһәд авлт, эс гихлә Сән Зәңг соңссндан иткәд аввт? 
GAL.3.3	Тадн тиим эргү болвт? Әрүн Сәкүснәс экләд тадн эврәннь бәәдлән күчәр чиләхәр седҗәнт? 
GAL.3.4	Тадна дамшлт, дааһад һатлсн тоот мел хара зөңдән давхий? 
GAL.3.5	Таниг зака күцәснд Бурхн Әрүн Сәкүс өгәд, тадн дунд өвәрц юм үзүлҗәнә гиҗ сандг болвзат? Эс гихлә тадн Сән Зәңг соңсад итксн төләд тиигҗәнт? 
GAL.3.6	Тиигәд Абрахамин тускар ухалтн. Абрахам Бурхнд иткәд, Бурхн терүг чик седклтә күүнд тоолв. 
GAL.3.7	Иткҗәх улс цугтан Абрахамин үрдүд болсинь медҗ автн! 
GAL.3.8	Бурхнд итксәр, буру номта улсиг чик седклтәд Бурхн тоолсиг Бурхна Бичгт урднь келгдҗ. Сән Зәңг Абрахамд иигҗ цәәлһгдҗ: «Чамар дамҗҗ Бурхн келн улсиг цугтаһинь әдслх». 
GAL.3.9	Иткдг улс Бурхнд иткҗәсн Абрахамла хамдан ода әдс авчана. 
GAL.3.10	Зака күцәсәр, чик седклтә болх гиҗ нәәлҗәсн улсиг Бурхн цааҗла харһулх. «Закана дегтрт цуг бичәтәг эс күцәҗәх кен чигн күн кезә чигн Бурхнар цааҗлгдх», – гиҗ бичәтә бәәнәлм. 
GAL.3.11	Зака күцәсн күүг Бурхн чик седклтәд тоолҗахнь медгдҗәнә. Яһад гихлә, иткләрн чик седклтә болсн күн әмд бәәх. 
GAL.3.12	Закан иткллә әдл биш. Бурхна Бичгт иигҗ бичәтә: «Зака күцәҗәх күн терүгәрн җирһх». 
GAL.3.13	Христос мадниг му харал күртәҗәх Заканас сулдхв. Христос эврән мана ормд му харалла харһв. Энүнә тускар Бурхна бичгт иигҗ бичәтә бәәнә: «Моднд дүүҗлгдсн күн му харалла харһтха!» 
GAL.3.14	Учрнь иим: Абрахамд өгхәр бәәсн әдсиг Бурхн Христос Исусар дамҗад буру номта улст күргх. Бидн болхла Бурхна өгхәр бәәсн Әрүн Сәкүсиг иткләрн авнавидн.
GAL.3.15	Ахнр-дүүнр! Җирһләс авсн үлгүр соңстн: Күүнә бичсн герч бичгиг кен чигн оңдарулҗ эс гиҗ немҗ чадшго юмн. 
GAL.3.16	Абрахамд болн терүнә хөөт үрнд Бурхн олн үг өглә. Бурхна Бичгт иигҗ бичәтә бәәнә: «Олн хөөт үрдүдт биш, зуг һанцхн хөөт үрнд». Эннь Христос болҗана! 
GAL.3.17	Бурхн бооца батлсн хөөн дөрвн зун һучн җил болад Закан һарв. Эн закан тер бооцаг эвдҗ чадшго. Бурхна өгсн үгиг бас уга кеҗ чадшго. 
GAL.3.18	Кемр Бурхна билг Заканас һардг болхла, тер өгсн үгәс авгдшго билә. 
GAL.3.19	Закан юуни төлә бәәдв? Килнцәс көлтә Закан өгсн үг деер немгдв. Эн закан Абрахамин хөөт үрн иртл күчән геелго бәәҗ. Тер хөөт үрнд Бурхн үгән өгч. Бурхн эн закаг бийиннь болн күүнә хоорнд орлцачд эврәннь элчнрәр дамҗулад өгч. 
GAL.3.20	Бооцан хойр талас кегдхлә, хоорнд орлцдг күн кергтә болна. Болв Бурхн һанцарн Абрахамд үг өглә.
GAL.3.21	Тегәд юн болҗахмб? Бурхна өгсн үглә закан ирлцҗәхший? Уга. Кемр авсн закан маднд җирһл өгх күчтә болсмн болхла, Бурхн күүг зака күцәсәр чик седклтәд тоолх билә. 
GAL.3.22	Болв цуг улс килнцин үлмәд бәәнә гиҗ Бурхна Бичгт бичәтә. Иткдг улст Исус Христост итксәр үг өггдх. 
GAL.3.23	Итклин цаг иртл Закан мана харулч билә. Иткл медүлтл эн закан тиигҗ бәәлә. 
GAL.3.24	Христосиг иртл Закан мана сурһмҗлач болҗала. Бурхнд итксәр мадниг чик седклтәд тоолхин төлә Христос ирв. 
GAL.3.25	Итклин цаг ирв. Бидн дәкҗ сурһмҗлачин үлмәд бәәшговидн. 
GAL.3.26	Исус Христост иткснәс авн тадн Бурхна үрдүд болвт. 
GAL.3.27	Уснд кирслгдсн улс Христосла нииләд, Терүнә заң авв. 
GAL.3.28	Дәкҗ иудей, буру номта күн, ялч, сул күн залу, гергн гиҗ йилһл угат. Тадн цугтан Христос Исусла нииләд негн болвт. 
GAL.3.29	Кемр тадн Исус Христосин болхла, тиигхлә тадн Абрахамин хөөт үйнр болҗанат. Бурхна өгсн үг таднд күрх.
GAL.4.1	Бас иигҗ келхәр седләв: хөөт үрн нилх бәәдлтә, – зөөр кевтән түүнә болв чигн – эврәннь зөвәрн ялчас йилһрҗәхмн уга. 
GAL.4.2	Эцкин кемҗәлсн цаг иртл, хөөт үриг бичкнднь сурһмҗлачнр болн зөөринь бүрткдг улс өсклә. 
GAL.4.3+GAL.4.4	Бидн бас терүнлә әдл бичкн цагтан бәәсәр делкәг залдг сәкүсдин үлмәд мухла болҗ йовлавидн. Болв цаг ирхлә, Бурхн эврәннь Көвүг илгәв. Тер Күүкд күүнәс эн һазр деер төрәд, Закана бәәдләр бәәдг болв. 
GAL.4.5	Терүгәрн закана үлмәд бәәсн улсиг цугтаһинь сулдхад, мадниг Бурхна үрдүд болтха гив. 
GAL.4.6	Тадн Бурхна үрдүд! Тана зүркнд Бурхн эврәннь Көвүнә Сәкүс орулв. Тер Сәкүсн Бурхиг: «Аав-а! Эцк-ә!» – гиһәд дуудна. 
GAL.4.7	Тадн дәкҗ мухла бишит. Ода тадн Бурхна үрдүдт. Кемр тадн үрдүд болсмн болхла, Бурхна зөөр эдлх хөөт үрдүд болҗанат.
GAL.4.8	Бурхиг медәд уга цагтан тадн сәкүсдин мухла бәәҗит. Теднь Бурхн биш бәәҗ. 
GAL.4.9	Ода тадн Бурхиг меднәт. Эс гиҗ чикәр келхлә, – Бурхн тадниг меднә. Тиигхлә тадн яһад әрә торсн, түрү бәәдлтә сәкүсд тал хәрү эргҗәхмбт? Эврәннь сән дурар яһад урдк кевәр теднә ялч болхар тадн седҗәнәт? 
GAL.4.10	Тадн нам бемб өдр, шин сар, шин җил, байрин нәр темдглдг болҗанат. 
GAL.4.11	Би тадна төлә әәҗәнәв. Танад кесн мини көдлмш киидән давҗ одвза гиһәд әәҗәнәв. 
GAL.4.12	Ахнр-дүүнр, би таднас сурҗанав: Би буру номта улсла әдл болад заканд нәәлҗәхшв. Нанла әдл кетн. Тадн нанд мел му юм үзүлсн угат. 
GAL.4.13	Хаалһдан гемтәд түрүн болҗ би таднд Сән Зәңг цәәлһхәр ирләв. Терүг тадн меднәт. 
GAL.4.14	Тиигхд мини гем таднд чигн сөрлт болла. Намаг тадн һазалҗ һолсн угат. Тадн нанар Бурхна элч кеввт. Оңданар келхлә, Исус Христосиг тоссн мет тосвт. 
GAL.4.15	Тана түрүн байр яһла? Кемр арһ бәәсн болхла, тиигхд тадн нанд эврәннь нүдән чигн өгх биләт. Терүг би лавлҗ келҗәнәв. 
GAL.4.16	Эн үнн үг келхләрн, би тана өшәтн болсн болхий? 
GAL.4.17	Танар оңдан улс йир икәр соньмсҗана. Болв теднә күсл му йорта күсл. Мадниг тедн танас салһҗ авхар седҗәнә. Тиигхләрн тадн теднәр соньмстха гиҗәнә. 
GAL.4.18	Кемр күсл сән болхла, соньмслһн сән юмн. Намаг ирсәр биш, энтн кезә чигн үнн. 
GAL.4.19	Мини эңкр үрдүд, эк күн үрән һарһхларн зовҗах мет, би тана төлә бас тиигҗ зовҗанав. Эн зовлңгиг Исус Христосин заңгиг тадн эс автл, би даах зөвтә болҗанав. 
GAL.4.20	Би таднла бәәхәр седләв. Таднла оңдан дууһар би күүндх биләв. Би тана төлә йир зовҗанав.
GAL.4.21	Закана үлмәд бәәхәр седҗәх улс, нанд келтн: заканд юуна тускар келгдҗәхиг соңсвта? 
GAL.4.22	Терүнд иигҗ бичәтә бәәнә: Абрахам хойр көвүтә бәәҗ. Негнь ялчас һарч, хойрдгч көвүнь сулдан бәәсн күүкд күүнәс һарч. 
GAL.4.23	Ялчас һарсн көвүн йирдән үрн һардг әдләр һарч. Сулар бәәсн күүкд күүнәс Бурхна өгсн үгәр үрн төрҗ. 
GAL.4.24	Эннь теҗг болҗана. Хойр күүкд күн – хойр бооцан. Хагр Синай уулын хаҗуд кесн бооцанла әдлцүлгднә. Эн бооцана үрдүд мухла болҗанат. 
GAL.4.25	Бас Хагр Арабьяд бәәх Синай уул болҗана. Өдгә цагт энтн һазр деер бәәх Ерусалим. Түүнә келн әмтн цугтан мухла болв. 
GAL.4.26	Зуг теңгрин Ерусалим сулдан бәәнә. Тер мана эк. 
GAL.4.27	Бурхна Бичгт иигҗ бичәтә бәәнә: «Үрн уга болн үр эс һарһсн күүкд күн байрл! Үр һарлһлһна зовлң эс медсн күүкд күн хәәкр, бахмҗта бол! Залунь хайсн һанц күүкд күүнд үрн олар олдх». 
GAL.4.28	Ахнр-дүүнр, тадн Бурхнд үг өгснәс иштә төрсн Ицхакла әдл үрдүд. 
GAL.4.29	Тиигхд йирдән һарсн көвүн Әрүн Сәкүсн үг өгснәс көлтә һарсн үриг көөдг бәәҗ. Ода бас тиим йовдл һарчана. 
GAL.4.30	Энүнә тускар Бурхна Бичгт юн бичәтә? Тенд иигҗ келгдҗәнә: «Ялч гергиг көвүтәһинь көөһәд һарһ. Яһад гихлә, сул бәәсн күүкд күүнә көвүнд өгсн зөөр ялчин көвүнд күртшго юмн». 
GAL.4.31	Тегәд, ахнр-дүүнр, бидн ялч күүкд күүнә биш, сулдан бәәх күүкд күүнә үрдүдвидн.
GAL.5.1	Бидн сулвидн. Христос маднд сулдхвр өгв. Нег чигн күүнд бийән бичә даҗрултн, сулар бәәтн.
GAL.5.2	Намаг, Павелыг, танд ю келҗәхиг соңстн. Кемр тадн керчүлһ келгүлхлә, Христосас таднд олз уга. 
GAL.5.3	Бас нег давтад келҗәнәв: Кемр кен чигн күн керчүлхлә, закаг кевтнь күцәх йоста болҗана. 
GAL.5.4	Кемр тадн зака күцәсәр чик седклтәд тоолгдхар седҗәхлә, тадн Христосас йосндан салвт. Тиигхлә таднд Бурхна цаһан санан күртшго болҗана! 
GAL.5.5	Мана тускар болхлаг Бурхн мадниг иткләр дамҗад чик седклтәд тоолхд Әрүн Сәкүсн нәәлвр өгчәнә. 
GAL.5.6	Христосла ниилсн цагт күн керчүлсн эс керчүлснь төр уга. Төрнь болхла иткл болҗана. Мадниг итксн ашт – талдан улст мана өгчәх дурн болҗана. 
GAL.5.7	Тадн сәәнәр йовҗ йовлат. Үнниг бичә соңстн гиҗ кен таниг чик хаалһас хаҗилһв? 
GAL.5.8	Энүгәр таниг үгдән орулҗ авхар дуудснь Бурхн биш. 
GAL.5.9	Бичкн идән һуйриг цугтнь искәнә. 
GAL.5.10	Исус Христосла ниилсәр тадн эврәннь хәләцән сольшгот гиҗ лавлҗанав. Тадниг хутхҗах күн, кен болв чигн, засгла харһх. 
GAL.5.11	Ахнр-дүүнр! Кемр би керчүлһн кергтә гиҗ цәәлһҗ йовсмн болхла, намаг яһад көөлдх билә? Болв би эн керчүлһн кергтә гиҗ цәәлһсн болхла, кирсин туск мини цәәлһвр нег чигн еврей күүнд һундлта болшго билә. 
GAL.5.12	Тедн бийән мал мет ясхин керг күцәхлә, сән болх билә гиҗ ухалҗанав. 
GAL.5.13	Мини ахнр-дүүнр, Бурхн тадниг сулар бәәтхә гиҗ дуудла. Иим сул бәәдл таниг му седвәрт бичә авлултха. Зуг нег-негндән дуран өгч, дөң болтн. 
GAL.5.14	Юңгад гихлә, Закан кевтән нег зааврт багтҗана: «Эврәннь өөрхн күүнд бийләһән әдл дурл». 
GAL.5.15	Болв кемр тадн нег-негән зууһад, зерлг аңгудла әдл идәд хайҗахла, саглтн. Мел бийән уга кечквзәт.
GAL.5.16	Әрүн Сәкүсн тана җирһл залтха, гиҗ би таднд келҗәнәв. Тиигхлә тадн килнцтә седвәрт бәргдшгот. 
GAL.5.17	Килнцтә седвәр кезә чигн Сәкүснә седвәрлә ирлцхш. Сәкүснә седвәр болхла килнцтә бәәдлин седвәрлә ирлцхш. Эннь нег-негнләһән ирлцҗәхш. Аштнь тадн кехәр седсән күцәҗ чадҗахшт. 
GAL.5.18	Кемр тадниг Сәкүсн һардҗахла, тадн закана үлмәд бәәхшит. 
GAL.5.19	Килнцтә бәәдлин керг темдгтә: аля һарһлһн, бузр болн ичртә йовдл һарһлһн, 
GAL.5.20	шүтәнд шүтх, бө келһн, дәәлдлһн, дурго боллһн, һалзурлһн, бийәрн төр келһн, керлдлһн, тарлһн, 
GAL.5.21	үлү үзллһн, әркдлһн, буру номта улсин шаҗна нәәрт согтлһн болн нань чигн. Урднь келснлә әдләр Тадниг иим йовдлас саглтха гиҗ хөрҗәнәв. Тиигҗ бәәх улс Бурхна орн-нутгт оршго болҗана. 
GAL.5.22+GAL.5.23	Сәкүсн күүнә җирһлд иим бәәдл үүдәнә: дурн, байр, төвкнүн бәәлһн, тесвр, цаһан санан, өр-өвч йовдл һарһлһн, итклтә бәәдл, номһн бәәдл, бийән бәрлһн. Тиим улст закан мел харшлҗ чадшго. 
GAL.5.24	Исус Христосин улс эврәннь му седвәртә бәәдлән кирст хадла. 
GAL.5.25	Сәкүсн маднд йосн җирһл өгв. Тер тиигәд мадниг һардх йоста. 
GAL.5.26	Маднд деерлкх зөв уга, нег-негән уурлулх, үлү үзх зөв бас уга.
GAL.6.1	Ахнр-дүүнр! Кемр кен чигн күн килнц һарһсн болхла, Сәкүснә заасар бәәх тадн, тер күн килнц һарһдгоһар, номһнар зогсатн. Килнцд терүнлә әдл авлгдхас бийән саглтн. 
GAL.6.2	Күнд-түрү үзгдхлә, нег-негндән дөң болтн. Терүгәрн тадн Христосин зака күцәхит. 
GAL.6.3	Кемр кен чигн күн ик күн эс бәәсн бийнь бийән ик күүнд тоолхла, тиим күн бийән меклҗәнә. 
GAL.6.4	Күн болһн эврәннь йовдлан чик бишинь йилһх йоста. Терүнә йовдл сән болхла, тиигәд тер бийән магтҗ чадх. Эврәннь йовдлан кенлә чигн әдлцүлх йосн уга. 
GAL.6.5	Күн болһн эврәннь ацаһан теех. 
GAL.6.6	Сурһмҗ авчах күн багштаһан хувалцх йоста. 
GAL.6.7	Бичә меклгдтн. Бурхиг наад бәрҗ болшго. Күн болһн эврәннь тәрсән авдмн. 
GAL.6.8	Эврәннь му седвәрәр бәәсн күн аштнь үкҗ одх. Сәкүснә заасар бәәсн күн Әрүн Сәкүснәс мөңк җирһл эдлх. 
GAL.6.9	Цаһан саната йовдл һарһхдан бичә цуцртн. Кемр цаһан саната йовдл цаарандан чигн һарһхла, бидн цагтан түүнә олзинь үзхвидн. 
GAL.6.10	Тиигәд арһ бәәхлә, бидн күн болһнд цаһан санаһан күргх йоставидн. Тедн дундас онцар Бурхнд иткдг өрк-бүлин улст дөңгән күргтн.
GAL.6.11	Ода би энүгәс авн эврәннь һарар ямаран ик үзгүдәр бичҗәсиг тадн үзҗәнәт. 
GAL.6.12	Тадниг керчүлтхә гиһәд шахҗах улс эврәннь һазак бәәдлән бардмнҗана. Тиим йовдл кехләрн, зуг Христосин кирсәс көлтә бичә көөгдүлтхә гиҗәх йовдл. 
GAL.6.13	Нам керчүлгдсн улс зака күцәҗәхмн уга. Тадниг керчүлхәр седҗәх улс хөөннь бидн тадниг келгүлләвидн гиҗ караглхар бәәнә. 
GAL.6.14	Би болхла мана Деед Эзн Исус Христосин кирсәс оңдан юмар бардмнхар седҗәхшв. Нанд болхла делкәд бәәсн тоот кевтән кирст телүлгдлә. Би бас делкән төлә телүлгдләв. 
GAL.6.15	Керчүлсн күн эс керчүлсн күн чигн төрүц йилһн уга юмн. Хамгин күчтәнь Бурхна үүдәсн шин күн. 
GAL.6.16	Эн зокъялар бәәх улст Бурхн амулң бәәдл болн хәәрлт күргтхә. Тедн болн Бурхна цуг улс тиигҗ бәәтхә. 
GAL.6.17	Дәкҗ нанд нег чигн күн зовх юм бичә үзүлтхә. Мини махмудт бәәх шархин орм Христосин ялч болҗах темдгнь. 
GAL.6.18	Мини ахнр-дүүнр, таниг цуһар мана Деед Эзн Исус Христос хәәрлтхә! Тиигтхә!
EPH.1.1	Бурхна седвәрәр шүүҗ авсн Исус Христосин апостол Павелас Епест Христос Исусла ни-негн итклтә бәәх Бурхна улст. 
EPH.1.2	Мана Эцк Бурхн болн Деед Эзн Исус Христос цаһан сана, амулң бәәдл таднд өгтхә.
EPH.1.3	Бурхн болн мана Деед Эзн Исус Христосин Эцк магтгдх болтха. Мадниг Христосла ни-негн болсн учрас Бурхн маднд әдс өгхләрн цуг цаһан седклин әдсиг теңгрин орн-нутгт өгв. 
EPH.1.4	Терүнә өмн әрүн, буру уга болтха гиһәд, делкә үүдтл мадниг Христосла ни-негн болсар Эврәннь улс кехәр шүүҗ авв. 
EPH.1.4+EPH.1.5	Бурхн Исус Христосар дамҗад Эврәннь дурна ашт көвүдән кеҗ авхар мадниг заяв. Эннь Бурхна таал болн зура. 
EPH.1.6	Мадниг хәәрлсн учрас бидн Бурхиг туурулхмн. Дурта Көвүһәрн дамҗулҗ Тер маднд хәәрлтән күртәв. 
EPH.1.7	Христосла ни-негн болад, бидн Терүнә цусар сулдххвидн. Терүнә элвг евәләр мана килнц тәвгдв. 
EPH.1.8	Бурхн маднд цуг цецн уха болн медлһ өгсәрн хәәрлт заяв. 
EPH.1.9	Эврәннь тааларн Бурхн маднд нуувчин зураһан медүлв. Энүг Тер Христосар дамҗад күцәхәр шиидв. 
EPH.1.10	Бурхн эн зураг кергтә цагтан күцәх. Эн зура иим: үүдәгдсн тоотыг цугтаһинь теңгрт бәәсиг болн һазр дееркиг ниилүләд Христосар толһалулх. 
EPH.1.11	Бурхн мадниг Христосла нииләд Түүнә улс болтха гиҗ заяһад шүүҗ авв. Тер тиигҗ кехәр өмнәснь шиидв, яһад гихлә, эннь Терүнә күсл болҗала. Бурхн цугтаһинь Эврәннь таалын шиидврлә ирлцүлҗ кенә. 
EPH.1.12	Бидн хамгин түрүнд Христост экләд нәәлсәрн Бурхна туурмҗиг магтх зөвтәвидн. 
EPH.1.13	Тадн бас үнн үгин болн аврлтын туск Сән Зәңг соңсхларн Бурхна улс болвт. Тадн Христост итквт, тиигәд Бурхн эзнә тамһ тадн деер тәвв. Тер өгх болсн Әрүн Сәкүс таднд өгв. 
EPH.1.14	Мана авх өвиг Әрүн Сәкүсн батлҗана. Энүнә ашар Бурхн Эврәннь улсиг кевтнь сулдххиг бидн лавта меднәвидн. Бурхна туурмҗд магтал өргтхә!
EPH.1.15+EPH.1.16	Би таниг Исус Христост итксиг болн Бурхна цуг улст дурлсиг соңсснас авн тана төлә Бурхнд йөрәл өргхән мартхшв. 
EPH.1.16+EPH.1.17	Мана Деед Эзн Исус Христосин Бурхн, алдр Эцк, таднд Әрүн Сәкүс өгтхә гиҗ би зальврнав. Әрүн Сәкүсн таднд цецн уха зааһад, Бурхна тускар медүлх. Тиигәд тадн Бурхиг сәәнәр медхит. 
EPH.1.18+EPH.1.19	Ямаран нәәлврт Бурхн таниг дуудв? Бурхна улсин байн алдр өвнь юмб? Терүнә ямаран ик күчн мана дотр бәәнә? Тадн Бурхна герлиг үзәд, энүг медхин төлә би зальврҗанав. 
EPH.1.19	Мана, иткдг улсин дотр бәәх күчн, әвртә күчн болҗана. 
EPH.1.20	Эн күчәр Бурхн Христосиг үкснә хөөн әмдрүлв. Бурхн Терүг теңгрин орн-нутгт бийиннь барун талан суулһв. 
EPH.1.21	Христос цуг һардҗах, йос бәрҗәх, чидлтә болн нойлҗах сәкүсдәс өөдән бәәнә, цуг зүсн-зүүл нердәс болн цол нернәс, һанцхн эн җирһлд биш хөөтк җирһлд, өөдән йовхинь мөн. 
EPH.1.22	Бурхн Христост цугтаг һардх йос өгв, терүгәр цугтаннь толһач кев, хамгин түрүнд иткдг улсин толһач тәвв. 
EPH.1.23	Иткдг улс Христосин цогц-махмуд болҗана. Христос иткдг улсиг бүклднь дүүргҗәнә. Христос үүдәлтән төгсәҗәнә.
EPH.2.1	Тадн зака эвдснәс иштә болн килнцәсн көлтә үкҗ одлат. 
EPH.2.2	Тиигхд тадн эн делкәд бәәх әмтнлә әдл килнцтә җирһләр бәәләт. Тадн му һардачин үлмәд бәәләт. Тер теңгртк хар сәкүсдиг һардҗана, Бурхна соңсхвр уга улсин седкл эзлҗәнә. 
EPH.2.3	Цагтан бидн цугтан бас теднлә әдл биләвидн. Цогц-махмудыннь болн ухананнь седвәрәр бәәләвидн. Наадк улсла әдл бәәснд мадниг Бурхн засглх бәәсмн. 
EPH.2.4+EPH.2.5	Болв хәәрлтәр байн, маднд дегд дурта Бурхн зака эвдснәс көлтә үксн мадниг Христосла хамдан әмдрүлв. Тадн Бурхна хәәрлтәр авргдвт. 
EPH.2.6	Терүнлә хамдан теңгрин орн-нутгт залхин төлә Бурхн мадниг Христос Исусла әмдрүлв. 
EPH.2.7	Тиигҗ кехләрн, Бурхн эврәннь кемҗән уга хәәрлтән мөңкинд үзүлв. Эн хәәрлтән Бурхн маднд Христос Исусин дурар күргв. 
EPH.2.8	Яһад гихлә, тадн хәәрлтин ашт иткләр дамҗад авргдвт. Тадн хәәрлтд күршго биләт. Болв Бурхн терүг таднд белглв. 
EPH.2.9	Тадн эврәннь кергәр авргдсн угат. Кен чигн күн бичә көөртхә! 
EPH.2.10	Бидн Бурхна үүдәсн улсвидн. Терүнә белдсн цаһан саната керг мадниг күцәтхә гиһәд Бурхн мадниг Исус Христосла нииләд үүдәв.
EPH.2.11	Төрхәрә тадн керчүлгдсн улсин келсәр, керчүлгдәд уга буру номта улс болҗахан бичә марттн. 
EPH.2.12	Тиигхд тадн Христос угаһар бәәсән бас бичә марттн. Тадн Бурхна шүүҗ авсн улс биш биләт, тадн Бурхна өгх болсн бооцанд орлцшго биләт. Ицл уга болн Бурхн уга бәәләт тадн. 
EPH.2.13	Болв ода Христосла ниилснә күчәр урднь холд бәәсн улс тадн өөрхн болвт. Юңгад гихлә, Христос тадна төлә цусан асхв. 
EPH.2.14	Христос маднд эвин хәрлцә авч ирв. Евреймүдиг болн буру номта улсиг нег улст негдүлв. Христос кирс деер үкхләрн таднд дәәсн болҗасн эрсинь нурав. 
EPH.2.15	Хойр оңдан улсиг Бийтәһән ниилүләд нег шин улс Тер үүдәһәд, тедниг хоорнднь эвцүлхин төлә закврта болн зокалта зака уурулв. 
EPH.2.16	Христос кирс деер болсн үкләрн теднә хоорндк дәәсиг дарв. Кирсәр хойр улсиг негдүләд, тедниг Бурхнд хәрү өгв. 
EPH.2.17	Тиигәд Христос ирәд, таднд эвин туск Сән Зәңгиг Бурхнас хол йовсн буру номта улст, Бурхнд өөрхн бәәсн евреймүдт тархав. 
EPH.2.18	Христосин кесн көдлмшин ашар бидн цугтан нег Әрүн Сәкүсәр дамҗад Эцк талан ирҗ чадҗанавидн.
EPH.2.19	Ода тадн тиигәд күүнә, йовцсн улс бишит. Тадн Бурхна улсла нег улс болад, Терүнә өрк-бүлин улс болҗанат. 
EPH.2.20	Тадн тосхгдсн гер мет апостолмудын болн әәлдәчнрин номин ул деер тосхгдвт. Тадна тосхлтын хамгин һол чолунь Христос Исус болҗана. 
EPH.2.21	Һол чолун деер гер кевтән зогсҗана. Деед Эзнд нерәдсн әрүн сүм болтл Терүг өөдән өскҗәнә. 
EPH.2.22	Христосла нииләд, гер мет тадн цугталань хамдан тосхгдҗанат. Тер герт Бурхн Әрүн Сәкүсәр дамҗад бәәнә.
EPH.3.1	Тиигәд би, Павел, Христос Исуст церглсндән, тадн буру номта улсин төлә көдлсндән бәрәнд бәәнәв. 
EPH.3.2	Эн даалһвриг тадна төлә Бурхн эврәннь хәәрлтәрн нанд өгсиг тадн маһд уга соңссн болхит. 
EPH.3.3+EPH.3.4	Бурхн нанд эн нуувчиг медүлв. Би ахрар энүнә тускар таднд бичләв. Кемр тадн мини бичсиг умшхларн, Христосин нуувчиг намаг медҗәхиг үзхит. 
EPH.3.5	Урднь әмтнд эн нуувчин тускар келгдәд уга билә. Болв Бурхн энүг ода эврәннь әрүн апостолмудт болн әәлдәчнрт Әрүн Сәкүсәр медүлв. 
EPH.3.6	Нуувчнь эн: буру номта улс Сән Зәңгәр дамҗад евреймүдтә хамдан өнч авх улс болҗана. Тедн нег цогц-махмудын мөчмүд болҗана. Евреймүдтә хамдан тедн Исус Христосар дамҗад Бурхна өгхәр келсиг авх. 
EPH.3.7	Хәәрлтин белгәр дамҗад Бурхн намаг Сән Зәңгин цергч кев. Эн белг нанд Бурхн эврәннь чидл-күчән һарһад өгв. 
EPH.3.8	Би Бурхна улс дундас хамгин баһ чинртә күн болҗанав. Бурхн буру номта улст Христосин кемҗән уга зөөрин туск Сән Зәңг тархатха гиҗ эврәннь хәәрлтәрн нанд даалһвр өгв. 
EPH.3.9	Бурхна нуувч яһҗ күцәгдхиг цугтаднь намаг цәәлһтхә гиҗ даалһв. Цугтаһинь үүдәсн Бурхн давсн цагт Эврәннь нуувчан дарв. 
EPH.3.10	Учрнь иим: өдгә цагт һардҗах болн йос бәрҗәх сәкүсд теңгрин орн-нутгт Бурхна зүсн-зүүл цецн ухана тускар кевтнь иткдг улсар дамҗҗ меддгәр тииглә. 
EPH.3.11	Бурхн эврәннь мөңк күсллә ирлцүлҗ тиигв. Эн күслән мана Деед Эзн Христос Исусар дамҗулҗ күцәв. 
EPH.3.12	Христосла ниилснәс иштә болн Терүнд итксәрн бидн зөргтәһәр, бат итклтәһәр Бурхн тал ирҗ чадхвидн. 
EPH.3.13	Тиигәд тана төлә дааҗах мини зовлңгас көлтә тадниг бичә зовтн гиҗ би сурҗанав. Би таднд тус болтха гиһәд зовҗанав.
EPH.3.14+EPH.3.15	Тиигәд теңгрт болн һазр деер бәәх өрк-бүл болһниг үүдәсн Эцкин өмн би сөгдҗәнәв. 
EPH.3.16	Тадниг седкләрн күчтә болтха гиһәд би Бурхиг алдр туурмҗасн Әрүн Сәкүсәр дамҗулҗ күч өгтхә гиҗ сурҗанав. 
EPH.3.17+EPH.3.18	Иткләр дамҗад тана зүркнд Христос бүүрлтхә гиҗ би зальврҗанав. Дәкәд модна уңг гүүнд урһснла әдләр болн уул деер бәрсн гертә әдләр тана кеҗ-күцәҗәснә тоотын улнь дурн болтха гиҗ зальврҗанав. Тадн Бурхна цуг улсла хамдан Христосин дурн ямаран өргн, ут, өндр болн гүүнинь медтхә гиҗәнәв. 
EPH.3.19	Таниг күүнә медлһнәс даву бәәх Христосин дуриг медтхә гиһәд зальврҗанав. Бурхн бийнь кевтән тадна седклд бәәдгәр тиигҗәнәв. 
EPH.3.20+EPH.3.21	Бурхн Эврәннь күчәр мадн дотр бәәнә. Тер мана сурҗаснас эс гихлә ухалҗаснас икәр кеҗ чадна. Бурхнд иткдг улсар, Исус Христосар оньдин тууртха! Тиигтхә!
EPH.4.1	Би Деед Эзнд церглҗәсәрн бәрәнә күн болҗанав. Тадниг Бурхна дуудврла ирлцтәһәр бәәтн гиҗ эрҗәнәв. 
EPH.4.2	Кезә чигн тогтун, номһн болн тесвртә болтн. Нег-негнләһән тесвртәһәр дуран өгч бәәтн. 
EPH.4.3	Тадн нииһәр бәәхин арһ хәәтн. Тиим негдлтиг Әрүн Сәкүсн тадниг негдүлҗәх эвәр дамҗад таднд өгчәнә. 
EPH.4.4	Негхн цогц-махмуд болн негхн Сәкүсн бәәдг болҗана. Бурхн тадниг бас негхн нәәлврт дуудв. 
EPH.4.5	Һанцхн Деед Эзн, негхн иткл, негхн уснд кирсллһн бәәнә. 
EPH.4.6	Негхн Бурхн бәәнә. Тер цуг күмнә Эцк болҗана. Хамг әмтнә деер Эн бәәнә. Цугтаһар дамҗад эврәннь седвәр күцәнә. Күн болһнд Бурхн бәәнә
EPH.4.7	Христосин аһу ик зөөрәс мадн дундас күн болһн шишлң билг авв. 
EPH.4.8	Бурхна Бичгт иигҗ бичәтә: «Хамгин ик өндрт өөдлхләрн Тер бәрәд авсн улс дахулҗ авад, күмнд олн билг өгв». 
EPH.4.9	«Өөдлв» – гисн юмб? Урднь Христос һазрин ик гүүнднь күрсн күн болҗана. 
EPH.4.10	Күрсн күн альд чигн бәәхин төлә теңгрәс деегшән һарсмн болҗана. 
EPH.4.11	Тиигәд теднә негнь – апостолмуд, хойрдгчнь – әәлдәчнр, һурвдгчинь – Сән Зәңг тархачнр, зәрмснь иткдг улст килмҗән өгдг улс болн багшнр болтха гиҗ шиидв. 
EPH.4.12	Эврәннь цогц-махмуд өскхин төлә Христос цуг иткдг улсиг Бурхна церглтд белдхәр тиигв. 
EPH.4.13	Тиигәд одҗ бидн цугтан эврәннь итклдән болн Бурхна Көвүг медхдән негдлтд күрхвидн. Бидн иткләрн Христосла әдл бөдүн улс болхвидн. 
EPH.4.14	Дәкҗ бидн дольганд болн зүсн-зүүл номин салькнд цокгдҗ, үзг болһн тал дәәвлҗ йовх бичгүд болшговидн. Эн зүсн-зүүл худлчнрин ном. Тедн худл 
EPH.4.15	Терүнә ормд бидн үнн үг келәд, нег-негндән дурлх зөвтәвидн. Мана толһа болҗах Христосла нииләд өсх зөвтәвидн. 
EPH.4.16	Христосин һардврар цогц-махмудын мөчмүд негднә. Теднә залһлдаһар цогц-махмуд кевтән бәрәтә. Мөч болһн эврәннь кергән даахла, цогц-махмуд тегәд кевтән өсәд, дурар батрна.
EPH.4.17+EPH.4.18	Тиигәд би Деед Эзнә нерн деерәс таднд закҗанав: буру номта улс кевтә бәәдгән ууртн. Теднә седвәр хоосн, теднә ухань харңһутрҗ одҗ, теднд Бурхна җирһл уга. Яһад гихлә, медрл уга көндлң улс. 
EPH.4.19	Тедн ичрән гееһәд оньдин кемҗән угаһар аля болн зүсн-зүүл бузр юмнд авлгдна. 
EPH.4.20+EPH.4.21	Тиим җирһл Христосин тускар тана медснлә ирлцҗәхш. Юңгад гихлә, тадн Христосин тускар соңсвт. Исуст иткдг улс болад тадн Терүнә туск үнн медрл аввт. 
EPH.4.22	Кезәңк күүнә бәәдлән хайтн. Тер урдк бәәдл тадниг худл седвәрәрн алҗаҗ. 
EPH.4.23	Эврәннь ухан-седклән тадн шинрүлх йостат. 
EPH.4.24	Тадн шин күн болх йостат. Тер шин күүг Бурхн Бийән дуралһад үүдәҗ. Тер күн үннлә ирлцҗ чик седклтәһәр болн әрүнәр бәәнә. 
EPH.4.25	Күн болһн худл келдгән ууртн. Цугтан нег цогц-махмудын мөчмүд болсар, хаҗудк улстан үнн үг келтн. 
EPH.4.26	Уурлхларн бичә килнц һарһтн, нарн суутл ууран һарһтн. 
EPH.4.27	Тадниг сөрх арһ эрлгт бичә өгтн. 
EPH.4.28	Хулха кедг күн дәкҗ бичә хулхалтха. Кергтә мөңгән эврәннь чик күч-көлсәрн тер олтха. Олснасн түрү бәәх улсла хувалцтха. 
EPH.4.29	Күүнд му үг бичә келтн. Зуг соңсҗах күүнд сурһх, кергтнь дөң болх үгмүд келтн. 
EPH.4.30	Бурхна Әрүн Сәкүс бичә һундатн. Тертн тадниг Бурхна улс гисн тамһ болҗана. Цагнь ирхлә, Бурхн мадниг кевтнь сулдххиг тер лавлҗана. 
EPH.4.31	Һундлас, уурас, һалзуһас, хәәкрлһнәс, му, бузр үгәс болн талдан күүнд хоран күргх юмнас гетлтн. 
EPH.4.32	Нег-негнтәһән цаһан санатаһар бәәтн, хәәрлтән күргтн. Бурхн Христосар дамҗад тадна гем тәвҗ өгсн әдләр нег-негнәннь гем тәвтн.
EPH.5.1	Тадн Бурхна дурта үрдүд болсарн Терүнлә әдл бәәтн. 
EPH.5.2	Христос таднд дурлснла әдләр дурта болтн. Тана төлә Бурхна таалта бәрсн күҗ мет болн бәрц мет җирһлән Тер өгв. 
EPH.5.3	Тадн дунд цалдң йовдл, эс гихлә талдан бузр юмн, эс гихлә күүнә юм авхдан дурта йовдлын тускар төрүц бичә келтн. Иим күүндврт Бурхна улс дунд мел орм уга. 
EPH.5.4	Тана келсн үгд ичртә, эргү күүндвр болн бузр шог уга болх йоста. Энүнә ормд Бурхнд ханлтан өргҗ йөрәтн. 
EPH.5.5	Цалдң йовдл һарһсн болн му бәәдләр бәәсн улс, хармч улс Бурхна болн Христосин орн-нутгт оршгоһинь лавтаһар медтн. Хармндг йовдл худл шүтәнд шүтлһнлә әдл болҗана. 
EPH.5.6	Тадниг эргү үгәр кен чигн күн бичә авлтха. Соңсхвр уга күн Бурхна зарһла харһх 
EPH.5.7	Иим улсас хол йовтн. 
EPH.5.8	Цагтан тадн харңһуд бәәләт. Болв ода тадн герлд йовнат. Яһад гихлә, тадн Деед Эзнә улс болҗанат. Герлин бичкдүд мет бәәтн. 
EPH.5.9	Герл күүнд ямаран чигн цаһан саната йовдл һарһхд, үнәр болн чикәр бәәх арһ өгнә. 
EPH.5.10	Деед Эзнд таалта тоотыг тадн медҗ автн. 
EPH.5.11	Тадн харңһу бәәдлин олз уга кергт бичә орлцтн. Иим йовдл һарһдг улсиг чиклтн. 
EPH.5.12	Иим улс нуувчар ю кеҗәхинь нам келхд ичртә. 
EPH.5.13	Болв герлин үзүлҗәх тоотнь цугтан илдкгдх. 
EPH.5.14	Иләр үзүлсн тоот герл болҗана. Тиигәд чигн иигҗ бичәтә: «Унтсн күн, сер! Үксн күн, бос! Христос чамд герл тусхах». 
EPH.5.15	Тадн оньган өгч эврәннь бәәдлән хәләтн. Медрл угаһар биш, ухатаһар бәәтн. Таднд бәәх ямаран чигн арһан олзлтн. 
EPH.5.16	Яһад гихлә, эн цаг – килнцтә улсин цаг болҗана. 
EPH.5.17	Бичә эргү күн болтн. Болв тадн Деед Эзнә таал юунд бәәхинь медхәр шунтн. 
EPH.5.18	Тадн чаһр бичә икәр уутн. Тиим күн һәргтә йовдл һарһна. Терүнә ормд Әрүн Сәкүсн тадниг закртха. 
EPH.5.19	Нег-негндән Бурхна дуудас, частрас болн Әрүн Сәкүснә дуудас үгмүд келҗәтн. Дуултн, Деед Эзиг зүркнәсн туурултн. 
EPH.5.20	Мана Деед Эзн Исус Христосин нерәр Эцк Бурхиг цугтаннь төлә оньдин йөрәтн.
EPH.5.21	Тадн нег-негән соңстн. Яһад гихлә, тадн Христосиг күндлҗәнәт. 
EPH.5.22	Гергчүд, тадн Деед Эзиг соңсснла әдләр залусан соңстн. 
EPH.5.23	Юңгад гихлә, Христос иткдг улсин толһа. Тедү мет залу күн гергнәннь толһа болҗана. Тиигәд цогц-махмуднь болҗасн иткдг улсиг Христос аврв. 
EPH.5.24	Иткдг улс яһҗ Христосиг соңсна, түүшң гергчүд цуг халхар эврәннь залусан соңсх йоста. 
EPH.5.25	Залус, эврәннь улст Христос дурта болснла әдләр гергчүдтән тадн дурта болтн. 
EPH.5.26	Христост иткдг улсиг усар уһаһад, үгәр цеврдүләд, Бурхнд нерәдхин төлә эврәннь әмән Тер өгв. 
EPH.5.27	Иигхләрн Христос эврәннь улсан ке-сәәхнән үзүлҗ өмннь һартха гив. Тедн цевр болн буру, севг, хурнясн уга нег чигн һаң уга улс болх. 
EPH.5.28	Тиигәд залус, эврәннь цогц-махмудтан дурлснла әдләр гергчүдтән дурта болх йостат. Гергндән дурта күн бийдән дурта болҗана. 
EPH.5.29	Эврәннь цогц-махмудтан дурго күн уга. Күн болһн цогцан асрад, килмҗән тусхана. Тедү мет Христос иткдг улст килмҗән өгнә. 
EPH.5.30	Бидн Христосин цогц-махмудын мөчмүд болҗанавидн. 
EPH.5.31	Иигҗ бичәтә: «Тер учрар күн эцк-экән үлдәһәд гергтәһән ниилх. Залу гергн хойр нег цогц болх». 
EPH.5.32	Эн ик нуувч. Эн үгмүд Христос иткдг улс хойрин тускар келгдҗәнә. 
EPH.5.33	Зуг эн үгмүдт тадна тускар бас келгдҗәнә. Залу болһн гергндән бийдән мет дурта болх зөвтә. Гергн залуһан тевчх йоста.
EPH.6.1	Бичкдүд, Деед Эзнд итксәрн эврәннь эцк-экән соңстн. Энтн чик керг. 
EPH.6.2	«Эврәннь эцкән болн экән тевч», – эн Бурхна үгән өгснлә хамдан түрүн заавр болҗана. 
EPH.6.3	Бурхн иигҗ үгән өгв: «Эврәннь эцкән болн экән тевчхлә, һазр деер сәәнәр болн удандан бәәхич». 
EPH.6.4	Эцк-экнр, үрдүдән бичә уурлултн. Деед Эзнә таал юунд бәәхинь үзүләд, теднән сурһҗ өсктн.
EPH.6.5	Зарцнр, һазр деер эздүдән күндләд, теднәс әәһәд, тедниг соңстн. Әрүн зүркнәсн Христост церглҗәснлә әдләр тадн тиигҗ кетн. 
EPH.6.6	Таниг шинҗлҗәх кемд эзндән сәәнд үзгдхәр биш, болв иим йовдл әрүн седкләсн Бурхна таал күцәхәр Христосин зарцнр болҗ кетн. 
EPH.6.7	Күүнд биш Деед Эзнд церглҗәснлә әдләр Бийиннь дурар эздүдтән заргдтн. 
EPH.6.8	Күн болһниг – зарц, эс гихлә сулдан бәәх күн – йилһл уга кесн сән кергәрнь ашлх зөвтә гиҗ тадн ухалтн. 
EPH.6.9	Тадн, эздүд, эврәннь зарцнртаһан дигтә бәәтн, бичә тедниг әәлһтн. Теңгр деер тадна болн теднә Деед Эзн бәәхиг тодлад авчктн. Деед Эзн кениг чигн йилһлго зарһинь кех.
EPH.6.10	Аштнь иигҗ келхәр седләв: Деед Эзнлә нииләд, Терүнә алдр күчәр батртн. 
EPH.6.11	Бурхна өгсн цуг зер-зев бийдән өмстн. Тиигхләрн эрлгин мектә зурала сөрлцлҗ чадхит. 
EPH.6.12	Бидн әмтнлә ноолда кеҗәхшвидн. Болв бидн һардҗах, йос бәрҗәх, эн харңһу делкәд эзркҗәх болн теңгрин хар сәкүсдин өмнәс ноолда кеҗәнәвидн. 
EPH.6.13	Тер төләд Бурхна өгсн зер-зев кевтнь автн. Кемр му өдр ирхлә, тадн дәврсн тоотыг сөрәд цугинь даахит. 
EPH.6.14	Белн бәәтн. Белкүсндән бүс зүүтн. Эн бүс – үнн болҗана. Цө болд өмстн. Бурхна өмн тана чикәр бәәлһн цө болд болҗана. 
EPH.6.15	Башмг өмстн. Эвин туск Сән Зәңг цәәлһхд белн боллһн тана башмг болҗана. 
EPH.6.16	Халц бас автн. Иткл тана халц болҗана. Энүгәр тадн эрлгин цуг халун сумнас бийән харсҗ чадҗанат. 
EPH.6.17	Бас дуулх өмстн. Аврлт – дуулх болҗана. Әрүн Сәкүснә үлд автн. Эннь Бурхна үг. 
EPH.6.18	Әрүн Сәкүсн һарддгар кезә чигн Бурхнд зальврад дөң суртн. Тиигәд оньдин сергг бәәтн. Цуг иткдг улсин төлә Бурхнас дөң суртн. 
EPH.6.19	Мини тускар бас зальвртн. Нанд кергтә үг Бурхн өгтхә, юмнас әәлго Сән Зәңгин нуувчинь тархах зөрг өгтхә. 
EPH.6.20	Сән Зәңгин төлә түүрмд суусн бийнь би илгәгдсн күн болҗанав. Сән Зәңгин тускар би зөргтәһәр, йоста кевәр келдгәр тадн зальвртн.
EPH.6.21	Түхк, мана күндтә ах болн Деед Эзнә итклтә цергләч, таднд мини тускар цугинь келҗ өгх. Намаг бийән яһҗ бәрҗәхин тускар бас келх. Тиигәд тадн намаг ямаран бәәхиг медхит. 
EPH.6.22	Энүнә төлә би терүг тадн тал илгәҗәнәв. Тадн мана тускар медхит. Түхк таднд урмд өгх. 
EPH.6.23	Ахнр-дүүнр, таднд Эцк Бурхн болн Деед Эзн Исус Христос эв, дур болн иткл өгтхә. 
EPH.6.24	Мана Деед Эзн Исус Христост күүрдго мөңк дурта улсиг Бурхн хәәрлтхә!
PHP.1.1+PHP.1.2	Исус Христосин зарцнр Павелас болн Тимофеяс Христос Исусла ниилснд Пилип хотнд бәәх Бурхна улст, чонҗин ахлачнрт болн нөкднрт. Мана Эцк Бурхн болн Деед Эзн Исус Христос цаһан сана болн амулң бәәдл таднд өгтхә!
PHP.1.3	Тана тускар санҗасн цагтан би Бурхндан оньдин ханлт өргнәв. 
PHP.1.4	Тана тускар зальврҗасн цагтан оньдин байртаһар зальврнав. 
PHP.1.5	Учрнь иим: тадн намаг Сән Зәңг тархахд түрүңк өдрәс авн ода күртл нөкд болҗ йовнат. 
PHP.1.6	Тана седклд тиим сән көдлмш эклҗ үүдәсн Бурхн эн көдлмшән Исус Христосиг иртл күцәх гиҗ би лавта меднәв. 
PHP.1.7	Тана тускар тиигҗ ухалсм чик болҗана, яһад гихлә, тадн оньдин мини зүркнд. Нанд өггдсн церглтд тадн цуһар оньдин орлцҗ йовлат. Ода чигн, намаг түүрмд суусн цагтм чигн, Сән Зәңг харсҗ батлсн цагтм чигн тадн тиигҗ йовлат. 
PHP.1.8	Исус Христосла әдл би таднд дурта болдгиг Бурхн герч. 
PHP.1.9	Тана дурн улм өстхә, тадниг улм икәр медтхә, чикәр ухалтха гиҗ би зальврҗанав. 
PHP.1.10	Тиигхлә тадн сәәнинь йилһҗ чадхит. Христосиг ирхлә, тадн цевр болн буру уга болхит. 
PHP.1.11	Тадн Христосин өгдг чик бәәдлин дала сән йовдлта болхит. Эн цугтан Бурхнд туурмҗ болн магтал ирүлх.
PHP.1.12	Ахнр-дүүнр! Нанла учрсн йовдл күцәмҗтәһәр Сән Зәңг тархахд нөкд болсинь би таднд зәңглхәр седҗәнәв. 
PHP.1.13	Намаг Христосин төлә түүрмд суусиг хаана бәәшңд бәәсн улс болн наадк улс цугтан меднә. 
PHP.1.14	Намаг түүрмд суусн учрас ахнр-дүүнрин ик зунь Деед Эзнд батар иткдг болв, тедн Сән Зәңгиг улм зөргтәһәр болн әәмшг угаһар тархадг болв.
PHP.1.15	Үнәр келхд, зәрм әмтн нанд үлү үзәд, нанла дөрлдхәр Христосин туск ном цәәлһҗәнә. Болв зәрмснь болхла, сән седвәрәр тиигҗәнә. 
PHP.1.16	Сән Зәңг харсх көдлмшт Бурхн намаг орулсинь медәд, эдн нанд дурта болад цәәлһҗәнә. 
PHP.1.17	Талдан улс болхла эврәннь сә хәәһәд, Христосин туск номиг әрүн седкләрн цәәлһҗәхш. Түүрмд бәәсн цагтм намаг икәр зоваҗ чадх гиҗ тедн санҗана. 
PHP.1.18	Тиигв чигн юмб?! Тедн ямаран чигн учрар: сән седвәрәр эс гиҗ эврәннь сә хәәсн учрар Христосин туск ном цәәлһдгнь йилһл уга. Христосин тускар тедн келҗәхнь хамгин ик чинртә. Энүнд би байрлҗанав. Би цааранднь чигн байрта бәәхв. 
PHP.1.19	Яһад гихлә, тана зальврсар болн нанд Исус Христосин Сәкүсн нөкд болсар би эн түүрмәс һархв гиҗ санҗанав. 
PHP.1.20	Би кех зөвтә кергән оньдин күцәхв гиҗ халун зүркәрн күсл кеҗ нәәлҗәнәв. Ода болн оньдинд би әмд бәәв чигн, үкв чигн эврәннь цогцарн Христосиг зөргтәһәр туурулхв. 
PHP.1.21	Мини җирһлин күсл – Христос. Кемр намаг өңгрхлә, нанд олзта болх. 
PHP.1.22	Кемр нанд әмд бәәх цаг бәәхлә, би олн туста йовдлмуд кеҗ күцәхв. Зуг юуһинь шүүҗ авхинь би медҗәхшв. 
PHP.1.23	Би хойраһинь шүүҗ авх санатав. Эн җирһләс салҗ Христосла харһад бәәхәр седҗәнәв. Эннь хамгин деер болх. 
PHP.1.24	Зуг тана төлә нанд әмд бәәх кергтә. 
PHP.1.25	Би әмд бәәхән лавта меднәв. Тадниг итклдән өсхд, иткләс һарсн байр авхд нөкд болхар би таднла үлдхв. 
PHP.1.26	Намаг таднур дәкәд ирхләрн Исус Христосла ниилсндтн нанар буульмҗ кехд танад дала учр олдх.
PHP.1.27	Зуг Христосин Сән Зәңглә ирлцҗ бәәтн. Ни-негн бәәтн. Сән Зәңгин итклин төлә ноолдтн. Кемр би ирхлә, тана эн бәәдлиг үзхв, кемр эс ирхлә, энүнә тускар соңсхв. 
PHP.1.28	Юунд чигн өшәтнрәс бичә әәтн. Эн бәәдл теднд үкх гисн темдг, маднд аврх гисн темдг. Цуг эн Бурхнас. 
PHP.1.29	Христост һанцхн иткх биш, болв Терүнә төлә зовх зөв Бурхн таднд өглә. 
PHP.1.30	Тадн нанла әдл ноолдҗанат. Намаг яһҗ ноолдсинь тадн үзсн биләт, болв яһҗ би ноолдҗахинь ода соңсҗанат.
PHP.2.1+PHP.2.2	Кемр тадн Христосла нииләд нөкд авчахла, Терүнә дурн тадниг төвкнүлҗәхлә, Әрүн Сәкүснлә хамдан бәәхлә, санан зовҗ өр өвчәхлә, намаг улм ик байрта кетн. Хоорндан таарч нег-негндән әдл дурта болтн, ухан-седкләрн негдҗ нег күслтә болтн. 
PHP.2.3	Бийдән олз хәәҗ, нер хәәҗ юм бичә кетн. Бийән номһрулҗ хоорндан бәәтн. Кен чигн талдан күүг бийәсн деер тоолтн. 
PHP.2.4	Тадна кен чигн һанцхн эврәннь арһ хәәлго, әмтнә арһ хәәтхә.
PHP.2.5	Исус Христосла әдл ухалтн. 
PHP.2.6	Исус Бурхн болв чигн Бийән Бурхнла әдлцхәр зүткх йостав гиҗ сансн уга. 
PHP.2.7	Зуг зарц болн күн болҗ төрәд сән дурарн бәәсн юмнасн хаһцв. Тер бәәсн кевәрн күүнлә әдл болв, 
PHP.2.8	Бийән номһрулад үктлән, кирст үктлән соңсхврта бәәҗ. 
PHP.2.9	Тиим учрар Бурхн Терүг хамгин деерк ормд өргҗ, цуг нердәс хамгин алдр нер өгч. 
PHP.2.10	Тегәд теңгр деер, һазр деер, Һазр дор бәәсн цуг әмтә тоотнь Исусин нериг күндләд сөгдх. 
PHP.2.11	Бурхн Эцкиг туурулхин төлә Исус Христос Деед Эзн гиҗ күн болһн иләр келх.
PHP.2.12	Тегәд, хәәртә үүрмүд мини, намаг таднла бәәсн цагт тадн соңсврта биләт. Ода таднла эс бәәв чигн тадн соңсхврта болнат. Бурхиг күндләд, аврлтын көдлмш күцәхәр зүтктн. 
PHP.2.13	Яһад гихлә, Бурхн Эврәннь таал күцәх седвәр болн күч таднд өгчәнә.
PHP.2.14	Һундл төрл угаһар болн зүтклдән угаһар цугинь күцәтн. 
PHP.2.15	Тиигхлә тадн Бурхна нүл уга, цевр болн дуту уга үрдүд болхит. Тедн хар саната болн килнцтә улс дунд бәәцхәнә. Тедн одд мет әмтнә заагт гилвкнә. 
PHP.2.16	Тадн җирһл өгдг үгмүд тер улст келнәт. Тегәд Исус Христосин ирх өдрт би хара зөңдән марһанд орлцсн угав, хара зөңдән көдлсн угав гиҗ байрлхв. 
PHP.2.17	Болв кемр мини цусн тана тәкл деер асхрв чигн (тана тәкл гисн иткләр дамҗад Бурхнд церглт) би байрлхв, таднла хамдан байрлхв. 
PHP.2.18	Тадн бас байрлтн, нанла байрлтн.
PHP.2.19	Кемр Деед Эзн Исусин таал бәәхлә, би Тимофейиг тадн тал удл уга илгәхв, тиигәд тадниг яһҗ бәәхинь медәд седкләрн төвкнхв. 
PHP.2.20	Тер үнн седкләрн таднд ик килмҗ өгнә. Терүнәс даву нанд тиим күн уга. 
PHP.2.21	Наадкснь болхла Исус Христосин төлә арһ хәәл уга эврәннь арһан хәәнә. 
PHP.2.22	Тадн Тимофейиг итклтәһинь меднәт. Тер болхла нанла көвүн эцктәһән бәәсн метәр бәәҗ Сән Зәңг цәәлһҗ көдлҗ йовла. 
PHP.2.23	Тегәд нанла юн учрхиг сәәнәр медҗ авад, би удл уга энүг тадн тал йовулхв гиҗ нәәлҗәнәв. 
PHP.2.24	Деед Эзнә таал бәәхлә, би тадн тал эврән ирхв гиҗ лавта меднәв.
PHP.2.25	Зуг ода нанла хамдан көдлдг болн ноолддг ах Эпапродитиг тадн тал илгәх кергтә гиҗ би санҗанав. Тер таднас ирсн элч болад нанд нөкд болҗ йовла. 
PHP.2.26	Эн тадниг үзхәр икәр седҗәнә. Бийнь таасго болсинь тадн соңсв гиҗ зовҗана. 
PHP.2.27	Эннь үнн, дегд күндәр гемтәд Эпапродит үкн гив, зуг Бурхн энүг хәәрлв. Бурхн һанцхн энүг биш намаг чигн хәәрлв. Бурхн намаг улм икәр бичә зовтха гиҗ тиигсмн. 
PHP.2.28	Эн учрар Эпапродитиг үзәд, тадниг байрлтха гиһәд би энүг шулуһар тадн тал йовулнав. Тиигәд мини зовлң баһрх. 
PHP.2.29	Деед Эзнлә ниилсн ахиг тоссн метәр энүг байртаһар тостн. Энүнлә әдл улсиг күндлтн. 
PHP.2.30	Яһад гихлә, Эпапродит Христосин көдлмшин төлә эн әәмшгтә керг күцәһәд үкн гив. Тадниг нөкд болҗ эс чадсн цагт, эн тана элч болад нанд нөкд болҗ йовла.
PHP.3.1	Ахнр-дүүнрм! Деед Эзнлә нииләд байрта бәәтн гиҗ би аш сүүлднь келҗәнәв. Нег юм давтад бичәд бәәдгм нанд ацан биш, болв таднд болхла, әәмшгәс эн харслт болх.
PHP.3.2	Һалзу нохас мет бәәдг улсас бийән саглтн. Хар саната йовдл һарһдг улсас бийән саглтн. Керчүлһ кедг улсас саглтн. 
PHP.3.3	Яһад гихлә, тедн биш бидн йоста керчүлгдсн улсвидн. Бидн Әрүн Сәкүсәрн дамҗад Бурхнд мөргнәвидн. Бидн шаҗна һазак кергт нәәллго Исус Христосар буульмҗ кенәвидн. 
PHP.3.4	Болвчн би шаҗна һазак кергт нәәлх учртав. Кемр нег чигн күүнд шаҗна һазак кергт нәәлх учр бәәхлә, нанд тиим учр улм дала. 
PHP.3.5	Төрснә хөөн нәәмдгч өдртм Мошен закаһар би керчүлгдв. Би Израилин күмб, Беньяминә уңг-тохмтав. Цевр тохмта еврейв. Зака күцәлһнә тускар келхлә, би перушмв. 
PHP.3.6	Би иткдг улсиг шунлтта кевәр көөләв. Зака күцәсәр чик бәәдлтә болхин тускар келхлә, би нүл уга күн биләв. 
PHP.3.7	Тер бийнь кезәнә чинртә, олзта гиҗ тоолсн юмиг, ода болхла, би Христосин төлә юмн биш гиҗ тоолҗанав. 
PHP.3.8+PHP.3.9	Цуг юмсудыг мини Деед Эзн Исус Христосин туск медрллә дүңцүлхлә, эннь юмн биш гиҗ би тоолҗанав. Исус Христосин төлә би бәәсән һолад күүнд керго хог-богд тоолҗанав. Христосиг олҗ авхин төлә болн Терүнлә бүклдән ниилхәр би тиигҗәнәв. Күн зака күцәсәр чик бәәдл авна. Би тиим кевәр чик бәәдлтә бишв. Зуг би Христост итксәр тогтсн чик бәәдлтә болв. Эн чик бәәдл Бурхнас һарчана. 
PHP.3.10	Би Христосин болн Терүг әмдрүлсн күчиг медх санатав. Би Терүнлә әдл зовх санатав. Исусла әдл үкх санатав. 
PHP.3.11	Тиигхлә би әмдрхв гиҗ нәәлҗәнәв.
PHP.3.12	Күслдән күрләв, дуту уга болв гиҗ би келҗәхшв. Зуг би тер күслд күрхәр зүткҗәнәв. Тер күслин төлә Христос Исус намаг аврла. 
PHP.3.13	Ахнр-дүүнр! Күслдән күрләв гиҗ би тоолҗахшв. Зуг би ардк юман мартад, өмнк күслдән күрхәр зүткнәв. 
PHP.3.14	Би диилврин ач авхар күслд күрхәр зүткҗәнәв. Исус Христосар дамҗад энүг автха гиҗ Бурхн мадниг дуудв.
PHP.3.15	Бидн дуту уга улс тиигҗ ухалх зөвтәвидн. Кемр тадн дундас күн талданар ухалдг болхла, Бурхн терүнд цәәлһҗ өгх. 
PHP.3.16	Эн цаг күртл дахсн зокалмудар бәәҗ яһв чигн уралан йовий.
PHP.3.17	Ахнр-дүүнр! Талдан улсла хамдан нанас үлгүр автн. Таднд үзүлсн мана үлгүрәр бәәдг улсиг хәләтн. 
PHP.3.18	Яһад гихлә, кесг улс Христосин кирсин өшәтнр болҗ бәәнә. Эднә тускар би таднд урднь давтад келләв. Ода би уульн бәәҗ эднә тускар давтад келҗәнәв. 
PHP.3.19	Аш-сүүлднь, эн улс үкх. Эднә бурхн – гесн. Теднә буульмҗ кесн юмс бийснь һутана. Тедн һанцхн эн һазрин юмна тускар ухална. 
PHP.3.20	Зуг Мана Төрскн теңгр деер. Аврач болн Деед Эзн Исус Христосиг тендәс ирхиг бидн күләҗәнәвидн. 
PHP.3.21	Тер мана арһ уга үклд ордг цогц-махмудыг хүврүлҗ Эврәннь туурмҗта цогц-махмудла әдл күчәрн кех. Эн күчәр Тер цугиг медәндән орулна.
PHP.4.1	Мини хәәртә ахнр-дүүнр! Би тадниг икәр санҗанав. Тадн – мини байр, тадн – мини титм. Хәәртә ахнр-дүүнр, Деед Эзнлә нииләд батар зогстн.
PHP.4.2	Эвода болн Синтих, буйн болтха, Деед Эзнлә нииләд хоорндан ни-негн бәәтн гиҗ би эрҗәнәв. 
PHP.4.3	Мини итклтә нөкд, чамаг сурҗанав эн хойр күүкд улст нөкд бол. Эдн Клементлә болн нань чигн нөкднрлә хамдан нанд дөң болҗ Сән Зәңг делгрүллһнд орлцад көдлдг билә. Эн улсин нерд Җирһлин Дегтрт бичәтә. 
PHP.4.4	Деед Эзнлә ниилҗ оньдин байрта бәәтн. Байрта бәәтн гиҗ бас келҗәнәв. 
PHP.4.5	Тана номһн бәәдлин тускар цугтан медтхә. Деед Эзн өөрхн. 
PHP.4.6	Юмнд бичә зовад бәәтн. Юн учрв чигн Бурхндан ханлт өргәд эрҗ зальврад, эврәннь сансн-санаһан Терүнд келтн. 
PHP.4.7	Тиигхлә әмтнә ухана медәнәс ик деер бәәсн Бурхна эв тана ухан-седклиг Христосла ниилүләд харсх.
PHP.4.8	Аштнь ахнр-дүүнр: үннч, ачта, үнн чик, цевр, тааста, өврмҗтә, буйн болн буульмҗ авх ачта юмна тускар оньдин ухалтн. 
PHP.4.9	Нанас дассн, тодлҗ авсн, соңссн, үзсн юман күцәтн. Тиигхлә эвин Бурхн таднла бәәх.
PHP.4.10	Тадниг шинәс нанд килмҗән өгснд би Христосла ниилҗ байрлв. Тадн нанд урднь чигн нөкд болдг биләт, зуг нанд нөкд болх арһ таднд кесг цагт уга билә. 
PHP.4.11	Нанд юмн кергтә гиһәд би энүг келҗәхшв. Яһад гихлә, би бәәсндән байн болдг дасув. 
PHP.4.12	Түрү цагт болн юмн элвг цагт бәәдг дасув. Альд бәәв чигн, кезә бәәв чигн, өлсв чигн, эс гиҗ цадхлң бәәв чигн, дала юмта болн төрүц юмн уга бәәв чигн би бәәсндән байн болдг даслав. 
PHP.4.13	Нанд чидл өгдг Христос Исусла нииләд, би цугиг дааҗ күцәҗ чадҗанав.
PHP.4.14	Тадн мини зовлңгиг хувалцлат. Эннь йир сән. 
PHP.4.15	Урднь, Сән Зәңг экләд делгрүлсн цагт, намаг Македонь һазрас һарч йовхд, таднас даву талдан чонҗ нанд нөкд болҗ, мөңгиг цуглулҗ илгәсн угаһинь тадн, Пилип хотна әмтн, бийстн меднәт. 
PHP.4.16	Намаг Тесалоник гидг һазрт бәәхд тадн кесг дәкҗ нанд нөкд болдг биләт. 
PHP.4.17	Би таднас белг авхин төлә энүг келҗәхшв. Зуг тадниг бийдән сә авхин төлә тиигҗ кетхә гиҗәнәв. 
PHP.4.18	Эпапродитәр дамҗад тадн нанд кергтәһәс үлү юм илгәвт, тегәд чигн ода нанд цуг юмн бәәнә. Тана илгәсн юмн Бурхнд нерәдсн күҗ мет болн тааста таалмҗта бәрц мет. 
PHP.4.19	Мини Бурхн Исус Христосар дамҗад алдр зөөрәсн авад тадниг кергтә юмар теткх.
PHP.4.20	Мана Бурхн болн Эцк мөңкиндән тууртха! Тиигтхә.
PHP.4.21	Христос Исусла ниилснд Бурхна улст цугтаднь менд келтн. Нанла хамдан бәәсн ахнр-дүүнр бас таднд менд илгәҗәнә. 
PHP.4.22	Бурхна цуг улс таднд менд келҗәнә. Онц кевәр хаана бәәшңд көдлҗәсн улс бас менд келҗәнә.
PHP.4.23	Деед Эзн Исус Христосин хәәрлт таднла бәәтхә!
COL.1.1+COL.1.2	Бурхна улст, Калос хотна Христосла ниилсн итклтә ахнр-дүүнрт Бурхна седвәрәр Христос Исусин шүүҗ авсн апостол Павел халун менд илгәҗәнә. Мана дү көвүн Тимофей бас менд келүлҗәнә. 
COL.1.3	Мана Эцк Бурхн цаһан сана болн амулң төвкнүн бәәдл таднд өгтхә.
COL.1.3+COL.1.4	Тадниг Христос Исуст иткәд, Бурхна улст цугтаднь дуран өгситн соңсад, тадна төлә кезә чигн зальврхларн бидн Бурхнд, мана Деед Эзн Исус Христосин Эцкд, ханлтан өргнәвидн. 
COL.1.5	Сән Зәңгин үннә үгмүд таднд түрүн болҗ келхлә, нәәлврин тускар тиигхд соңслат. Теңгрт тана төлә белдсн тоотд нәәләд, тадн дуран өгч иткҗәнәт. 
COL.1.6	Түрүн өдрәс авн Бурхна хәәрлтин тускар соңсад, терүг йостаһар медснә хөөн Сән Зәңг тадн дунд сән ашта болад улм өргәр делгрнә. Терүнлә әдл Сән Зәңг нарт делкә деер бәәсн улс дунд бас тиигнә. 
COL.1.7	Бурхна хәәрлтин тускар тадн мана эңкр көдләч, Христосин итклтә зарц, маднд дөң болҗах Эпапрас медвт. 
COL.1.8	Әрүн Сәкүсн таднд өгсн дурна тускар Эпапр маднд келҗ өгв. 
COL.1.9	Тер учрар тана тускар түрүн болҗ соңсснас авн бидн оньдин тана төлә зальврнавидн. Калост бәәх иткдг улс Әрүн Сәкүснә өгчәх цецн ухаһар болн медрләр дамҗад Тана таалыг медтхә гиҗ бидн Бурхиг сурнавидн. 
COL.1.10	Тиигәд одҗ Деед Эзнә таалар Терүнд таасгддгар җирһәд, тадн олн сән йовдл һарһхит. Бурхна туск тана медрл өсх. 
COL.1.11	Тадниг түрү-зүдү, зовлң тесвртәһәр дааҗ чаддгар Бурхн туурмҗта арһарн таднд күч өгтхә. 
COL.1.12	Тиигәд тадн Эцкдән байртаһар ханлтан өргтн. Энтн герлин нутгт Эврәннь улсин зөөрәс нег әңгнь авхд тадниг белдв. 
COL.1.13	Мадниг тер харңһу йосна үлмәһәс гетлгәд, Эврәннь дурта Көвүнә нутгт көтләд орулв. 
COL.1.14	Эврәннь цусар Тер мадниг сулдхла, тиигҗ мана килнц тәвҗ өглә.
COL.1.15	Христос Бийәрн эс үзгдҗәх Бурхна авц-бәрцтә дүр болҗана. Цуг үүдсн юмсас Эн хамгин чинртәнь мөн. 
COL.1.16	Энүгәр дамҗад теңгрт болн һазр деерк тоотыг, үзгдҗәх эс үзгдҗәхиг цугтаһинь, залҗах, нойлҗах, һардҗах, йос бәрҗәх сәкүсиг Бурхн үүдәсмн болҗана. Бурхн Христосар дамҗад орчлң үүдәв. Үүдәсн тоотыннь күслнь Христос болҗана. 
COL.1.17	Цуг орчлңгиг үүдхәс урд Христос бәәсмн болҗана. Тиигәд үүдсн тоот цугтан Энүнлә нииләд дигтә-дарата бәәнә. 
COL.1.18	Сүзгтни хург Христосин цогц-махмуднь болҗана. Христос эн цогц-махмудын толһань болҗана. Христос сүзгтни хургин әмн-җирһлиннь экнь болҗана. Энтн Бурхна ууһн Көвүн. Бурхн Терүг үксн улсас хамгин түрүлҗ әмдрүлхләрн, цугтаһаснь түрүңкнь болтха гиҗ әмдрүлҗ. 
COL.1.19	Тиигәд Бурхна шиидврәр Бурхнд бийднь бәәсн тоот цугтан Көвүнднь бәәх йоста. 
COL.1.20	Бурхн Көвүһәрн дамҗад орчлңд бәәсн тоотыг Бийтәһән эвцүлхәр шиидв. Көвүнәннь кирсд асхсн цусар теңгрт болн һазр деер бәәх тоотыг Бийләһән тиигҗ Бурхн эвцүлв. 
COL.1.21	Урднь тадн му йовдл һарһад, хар саната йовсндан Бурхнас салу бәәләт. Тадн эврән Бурхна хортн болвт. 
COL.1.22	Болв ода Эврәннь Көвүнә үкләр Бурхн таниг Бийиннь иньгүд кев. Учрнь иим: Бурхн таниг әрүн, цевр, буру уга кеһәд өмнән зогсахар седҗәнә. 
COL.1.23	Болв тадн соңссн Сән Зәңгән цаарандан батар алмацлго иткәд нәәлврән бичә геетн. Би, Павел, нарт делкәд тархагдсн эн Сән Зәңгин цергләчнь ода болҗанав.
COL.1.24	Би тана төлә зовлң дааҗасндан байрта бәәнәв. Ода би Христос зовснла әдләр сүзгтни хургин төлә кевтнь зовлң даасиг чиләҗәнәв. Сүзгтни хург Христосин цогц-махмуднь болҗана. 
COL.1.25	Бурхн намаг сүзгни хургин цергләч кев. Таднд дөң болтха гиһәд Эн намаг көдлмшт орулв. Тер көдлмш иим: Бурхна үгиг кевтнь цәәлһҗ өгх. 
COL.1.26	Бурхн Эврәннь үгән урднь кесг зун җилмүдин туршарт күмн-әмтнәс нуувч кеҗ бәрҗ йовсмн. Ода болхла, Бурхн Эврәннь үгән улстан медүлв. 
COL.1.27	Бурхна зура иим: Эврәннь нуувчан Бурхна улст медүлх. Эн байн алдр нуувч олн әмтнә цугтаннь төлә белн. Нуувчнь эн: Христос тана ухан-седклд бәәнә. Энтн таднд Бурхна туурмҗд орх нәәлвр өгчәнә. 
COL.1.28	Тиигәд бидн Христосин тускар цугтаднь цәәлһҗәнәвидн. Бурхна өмн Исусла негдсн буру уга күүг зогсахин төлә күн болһниг бидн йир цецн кевәр саглҗ сурһнавидн. 
COL.1.29	Эн даалһвриг күцәхин төлә би кинҗ көдлҗәнәв. Би энүг күцәҗ чадхв, яһад гихлә, Христос нанд тиим күч өгчәнә. Тер күчн мини седклд икәр көдлнә.
COL.2.1	Танд болн Ләәдикья балһснд бәәсн иткдг улст, нанла харһад уга улст дөң болхар би яһҗ ик зовлң дааҗ көдлҗ йовхин тускар медүлхәр седләв. 
COL.2.2	Тедниг зөргтә болтха гиһәд, нег-негндән дуран тусхатха гиһәд би тиигҗ көдлв. Тиигәд үнн медрләс йосн нәәлвр кевтән ирх. Тедн тиигҗ Бурхна нууциг медҗ авх. Эн нууцнь – Христос Бийнь. 
COL.2.3	Христос Бурхна цецнинь болн медрлинь, бултулгдсн зөөр үзүлсн метәр медүлҗәнә. 
COL.2.4	Энүнә тускар бичхләрн, би кен чигн тадниг худл үгәрн, ямаран сән эс болв чигн чик хаалһас бичә хаҗилһтхә гиҗ санлав. 
COL.2.5	Би таднла хамдан эс бәәвв чигн, болв би кезә чигн таднла бәәнәв. Тадна диг-даратаһар зогсиг Христост лавта кевәр итксиг үзәд би байрлҗанав.
COL.2.6+COL.2.7	Христос Исус Деед Эзн гиҗ итксндән тадн Терүнлә ни-негәр бәәтн. Модна уңг гүүнд урһснла әдл тадн эврәннь иткл батлтн. Бәрҗәх гер ул деер зогсснла әдләр тадн эврәннь җирһлдән Христост улм икәр нәәлтн. Энүг цугтаһинь таднд дасхла. Энүнә төлә ханлтан өргтн. 
COL.2.8	Тадниг эндүрлһнә үлмәд орулхас саглтн. Тиим йовдл олн әмтнә авъясас, орчлңгиг залҗах сәкүсдәс
COL.2.9	Бурхн бийнь кевтән Христост, Терүнә цогц-махмудт бәәнә. 
COL.2.10	Тадн Христосла нииләд бәәсндән йосндан үнн җирһл аввт. Христос болх болшго, һардҗах болн йос бәрҗәх сәкүснәс өөдән йовна. 
COL.2.11	Христосла ни-негәр бәәһәд тадн керчүлгдләт. Тадниг күн биш Христос керчлә. Эн керчлһнә учрнь иим: му йовдл һарһх седвәрин үлмәһәс сулдхлһн. 
COL.2.12	Тадн уснд булхулгдхларн Исус Христосла оршагдад, Терүнлә тадн әмдрләт. Энтн Хритосиг әмдрүлсн Бурхна күчнд таниг иткснәс иштә учрв. 
COL.2.13	Урднь болхла тадн эврәннь килнцәсн көлтә болн эс керчүлгдсндән үкснә тоод йовлат. Болв Бурхн тадниг Христосла әмдрүлв. Бурхн мана цуг килнциг тәвҗ өгв. 
COL.2.14	Мадниг бурушаҗасн зааврмудта болн мана ялта цаасиг Тер уга кев. Терүг Бурхн кирст хадад кевтнь уга кев. 
COL.2.15	Христос һардҗах болн йос бәрҗәх сәкүснәс бийән сулдхв
COL.2.16	Тиигәд тадниг ю идх, уух, бурхн-шаҗна нәәрт орх, эс орхиг, шин сар һарсиг болн бемб өдр темдглх, эс темдглхиг нег чигн күн бичә гемшәтхә. 
COL.2.17	Тертн зуг цугтан иргчдән учрх йоста бәәсн юмна сүүдр болҗана. Лавта бәәдлнь Христос мөн. 
COL.2.18	Онц үзгдл үзсн төләдән бийән ик санатад тоолҗах күн бичә таниг гемшәтхә. Тиим күн талдан улс худлахар номһрулад, Бурхна элчнрт шүттхә гиҗ заана. Тиим күүнә ухан йирин күүнә уханла әдл. Терүгәрн деерлкнә. Болв деерлкх учр төрүц уга. 
COL.2.19	Тиим күн цогцин толһа болҗах Христост нәәлдгән уурв. Христосас цогц кевтән эдлвр авна. Терүнә цогцнь үйәр шүрүсәр бәрәтә болад, Бурхна таалар өсҗәнә.
COL.2.20+COL.2.21	Тадн Христосла хамдан үкләт, тиигәд орчлң залҗах сәкүсдәс
COL.2.22	Энтн зуг идх уухин туск зокъял. Эн зокъялмудыг күцәснәс төрүц олз уга. Иим зокъялмуд күүнә үүдәсн зокъялмуд болн ном. 
COL.2.23	Иим зокъялмуд күүнә цецн уханас үүдсн болҗ медгдҗәнә. Тедн медәнәр эврән Бурхна элчнрт шүтҗәхин, худлар номһрҗахин, цогцан модьрунар зоваҗахин тускар келҗәнә. Болв тиим зокъялмуд эврәннь седвәрән һардхар седсн күүнд тусан күргшго
COL.3.1	Кемр тадн Христосла хамдан әмдрсн болхла, теңгрт бәәх тоот тал өөрдх седкл зүүтн. Тенд Бурхна барун бийд Христос суусмн. 
COL.3.2	Тадн һазр деерк биш, теңгрт бәәх тоотын тускар ухалтн. 
COL.3.3	Яһад гихлә, тадн үкҗ одлат. Ода тана җирһл Христосла хамдан Бурхнд багтҗ бултулгдсн бәәнә. 
COL.3.4	Тана йосн җирһл – Христос болҗана. Һазр деер Христос ирхлә, тиигәд тадн Терүнлә хамдан туурмҗтаһар ирхит.
COL.3.5+COL.3.6	Тер учр деерәс тадн бийдән бәәсн му седвәрәс цугтаһаснь гетлтн: аля йовдлас, җигшүртә юмнас, һал седвәрәс, хорта уханас, хармнлһнас (эс гиҗ худл бурхнд шүтлһн). Иим му, хорта юм әмтн һарһснас көлтә Бурхна заасиг эс соңссн күүг Тер цааҗлх. 
COL.3.7	Урднь тадн иим му седвәртә бәәләт. Энтн тана җирһл залҗ йовсмн. 
COL.3.8	Болв ода һалзуһас, килңгәс, талдан күүнд хоран күргхәс болн му бузр үг келлһнәс бийән сулдхх зөвтәт. 
COL.3.9	Нег-негндән бичә худл келтн. Тадн хуучн авъясмудта күн болдган уурвт. 
COL.3.10	Ода шин күн болвт. Эн шин күүг Бурхн, түүнә Үүдәч, оңдарулна. Тиигҗ тер күн Бурхнла әдл болх. Энүнә учрнь иим болҗана: тер күн Бурхиг кевтнь медх. 
COL.3.11	Тиигәд буру номта улс, евреймүд, керчүлсн, эс керчүлсн, зүсн-зүүл келәр келдг улс, зерлг улс, ялч улс, сул бәәх улс дунд йилһвр уга болҗана. Христос хамгин тоомсртань болҗана. Иткдг улст Христос бүүрлҗ бәәнә. 
COL.3.12	Тадн Бурхна улс болҗанат. Бурхн таднд дурлад бийиннь төлә таниг шүүҗ авч. Тиигәд тадн өр-өвч, цаһан седклтә, тогтун, җөөлн, тесвртә бәәдл үзүлх болҗанат. 
COL.3.13	Нег-негнтәһән тесвртәһәр бәәтн. Кемр ө-һундл бәәхлә, тәвҗ өгтн. Деед Эзн тана килнц тәвҗ өгсн метәр нег-негнәннь буруһинь тадн бас тәвҗ өгтн. 
COL.3.14	Иим йовдл күцәхләрн тадн нег-негндән дуран тусхатн. Дурн әмтиг цугтаһинь кевтнь негдүлнә. 
COL.3.15	Христосин өгсн эв тадниг авх шиидврт күргтхә. Эн эв эдлхин төлә Бурхн тадниг нег цогцта болтха гиҗ дуудв. Бурхнд ханлтан өргҗ йовтн. 
COL.3.16	Христосин туск ном тана зүркнд байн кевтән бүүрлх йоста. Ямаран чигн цецн уха олзлад нег негән сурһад саглҗ йовтн. Бурхна дуд, частрмуд болн Әрүн Сәкүснә дуд дуултн. Дуулхларн зүркнәсн Бурхнд ханлт өргҗ дуултн. 
COL.3.17	Ю кев чигн, ю келв чигн, цугтаһинь Деед Эзн Исусин нернә төлә, Терүгәр дамҗад Эцк Бурхиг йөрәһәд күцәтн.
COL.3.18	Хәрд һарсн гергчүд, негн метәр залусиннь үгд ортн, яһад гихлә, Деед Эзнд иткдг улст эннь чик. 
COL.3.19	Залус, эврәннь гергчүдтән дурта болтн, тедндән модьрун заң бичә һарһтн. 
COL.3.20	Бичкдүд, мел эк-эцкән соңстн. Иим бәәдл Деед Эзнд тааста. 
COL.3.21	Эк-эцкнр, эврәннь үрдүдиннь урмдыг хәрүлшгон төлә тедниг бичә һундатн. 
COL.3.22	Зарцнр, эврәннь эздүдиннь даалһсн тоотынь кевтнь күцәтн. Тиигҗ кехләрн, тедн тадн тал хәләҗәх кемлә зуг теднә иткмҗ авлхар биш, Деед Эзиг күндлҗәхәс иштә тадн үнн зүркнәсн терүг күцәтн. 
COL.3.23	Күцәҗәх кергән седклән тәвәд, күүнә төлә биш, Деед Эзнә төлә кеҗәх кевтәһәр күцәтн. 
COL.3.24	Энүг тодлад автн: Деед Эзн танд Эврәннь әмтнә төлә бәәсн ачлврас өгх. Яһад гихлә, тана церглҗәх Христос йосн Деед Эзн мөн. 
COL.3.25	Хар мөр һарһсн күн кесн йовдларн засгла харһх. Кениг чигн Бурхн йилһлго засглх.
COL.4.1	Тадн, эздүд, эврәннь зарцнран чикәр болн зөвтәһәр бәртн. Тана Деед Эзн теңгрт бәәхиг мартхмн биш.
COL.4.2	Таслт угаһар зальврад, серглңгәр бәәһәд, оньдин йөрәлән өргҗәтн. 
COL.4.3	Цаарандан Христосин нуувчин туск Эврәннь үгиг тархах арһ Бурхн маднд өгтхә гиһәд мана төлә бас зальвртн. Энүнәс көлтә би ода түүрмд бәәнәв. 
COL.4.4	Намаг тодрхаһар цәәлһтхә гиһәд тадн зальвртн. Эн көдлмшиг би кех йостав. 
COL.4.5	Христост иткдго улсла харһхларн, цецнәр бийән бәртн. Христосин тускар ямаран чигн арһан олзлад күүндтн. 
COL.4.6	Күүнлә күүндхлә, тана келсн үг соньн болн таалмҗта болх йоста. Тиигчкәд әмтнд яһҗ чикәр хәрү өгхиг тадн медх зөвтәт.
COL.4.7	Мини тускар таднд мана эңкр дү, итклтә нөкд, маднла әдл Деед Эзнд церглҗәх Түхк цугинь келҗ өгх. 
COL.4.8	Мадниг ямаран бәәдлд бәәхиг медүлхин төлә, таднд урмд өгхин төлә би терүг тадн тал илгәҗәнәв. 
COL.4.9	Тадн тал тана хотнас ирсн итклтә болн эңкр дү Өнәсмиг Түхктә би бас илгәҗәнәв. Тедн энд юн болҗахинь цугтаһинь таднд келҗ өгх. 
COL.4.10	Нанла хамдан бәрәнд бәәх Аристарх менд келүлҗәнә. Бар-Набан зе көвүн Марк бас таднд мендән илгәҗәнә. Би таднд терүнә тускар бичләв. Кемр тер тана тал ирхлә, терүг тосҗ автн. 
COL.4.11	Юст гиҗ цугтан келдг Исус таднд мендән келүлҗәнә. Зуг эн һурвн Христост иткдг евреймүд Бурхна нутгин төлә нанла хамдан көдлҗәнә. Эдн нанд йир икәр дөңгән күргв. 
COL.4.12	Тана багин гешүн болн Христос Исусин зарц Эпапр бас менд келүлҗәнә. Эн оньдин тана төлә зальврна. Бурхнас иигҗ сурна: «Алмацл уга, Бурхиг соңсҗ зүркәрн иткдг улсла әдл, тедниг кевтә бат итклтә кетн». 
COL.4.13	Тана төлә, Ләәдикьян болн Ераполин иткдг улсин төлә тер йир шунҗ көдлҗәхиг би герчлҗ чадхв. 
COL.4.14	Таднд мана күндтә эмч Лука болн Дэм мендән илгәҗәнә. 
COL.4.15	Ләәдикьяд бәәх ахнр-дүүнрт болн Нумпад, терүнә герт цуглрдг хурлд нанас менд келтн. 
COL.4.16	Эн бичг танад умшгдсна дару Ләәдикьян чонҗд умшулхин төлә илгәчктн. Тадн болхла Ләәдикьяс илгәгдх мини бичг умштн. 
COL.4.17	Деед Эзнд церглн бәәҗ Архипд даалһсн даалһвриг күцәтхә гиһәд келчктн. 
COL.4.18	Эн бичгиг эврәннь һарарн бичҗәнәв: Павел таднд мендән илгәҗәнә. Намаг бәрәнд бәәхиг бичә марттн. Тадниг цугтаһитн Бурхн хәәрлтхә!
1TH.1.1	Тесалоникид бәәх Бурхн Эцкин болн Деед Эзн Исус Христосин иткдг улст Павелас, Силас болн Тимофейәс. Цаһан сана, төвкнүн бәәдл таднд Бурхн өгтхә.
1TH.1.2+1TH.1.3	Бидн кезә чигн тана төлә Бурхнд ханлтан өргнәвидн, бас зальврнавидн. Яһад гихлә, Христост иткснә ашт яһҗ көдлсиг, дурлсна ашт яһҗ күч-көлсән өгсиг, Деед Эзн Исус Христост нәәлснә ашт яһҗ тессиг бидн Бурхна болн мана Эцкин өмн төрүц мартхшвидн. 
1TH.1.4	Ахнр-дүүнр, Бурхн таднд дурлад, тадниг эврәннь улс болтха гиҗ шүүҗ авсиг бидн меднәвидн. 
1TH.1.5	Сән Зәңгиг тархахларн, бидн йирдән үг олзлв чигн, Әрүн Сәкүснә күчиг таднд бас үзүлвидн. Бидн Сән Зәңгд гүүнәр иткҗәхән медүлвидн. Таднла хамдан бидн яһҗ бәәсиг эврән меднәт. Тернь тана төлә бәәлһн билә. 
1TH.1.6	Тадн маднла әдл болн Деед Эзнлә әдл бәәдг дасвт. Зовлңта бәәсн бийнь тадн Сән Зәңгиг авад, Әрүн Сәкүснәс байрт күртвт. 
1TH.1.7	Бурхнд иткдг Македонь болн Ахья һазрин улст үлгүр болҗанат. 
1TH.1.8	Тиигәд таднас Деед Эзнә үг Македонь болн Ахья һазрин эргнд тарв. Тадниг Бурхнд иткснә туск зәңг бас эргндән соңсгдв. Маднд келдг үг уга, әмтн цугтаһинь меднә. 
1TH.1.9+1TH.1.10	Мана ирлһиг тадн яһҗ тоссиг, һарар кесн кегдлмүдт мөргдгән уурад, әмд йосн Бурхнд заргдхар болн үклин хөөн әмдрүлсн Бурхна көвүг теңгрәс бууҗ ирхиг күләҗәхиг әмтн келҗ өгҗәцхәнә. Исус Христос мадниг өөрдҗ йовх зарһас тач авх.
1TH.2.1	Ахнр-дүүнр, мана нааран ирлһн хара бишинь тадн медҗәнәт. 
1TH.2.2	Тадн тал ирхин өмн Пилипд бидн зөвәр зовлң үзәд басгдсиг бас меднәт. Мана өмнәс боссн улс бәәсн бийнь, Бурхн маднд Терүнә Сән Зәңг цәәлһх көдлмш кехд зөрг өгв. 
1TH.2.3+1TH.2.4	Мана дуудврт худл чигн, бузрдах чигн юмн уга. Бидн тадниг меклхәр седҗәхшвидн. Бурхн мадниг сөрәд, Сән Зәңг цәәлһх зөв өгв, тиигәд бидн Бурхна седсәр келҗәнәвидн. Бидн әмтнд биш мана седкл меддг Бурхнд таасгддг көдлмш кеҗәнәвидн. 
1TH.2.5	Тиигәд бидн күүнәс олз хәәҗәхшвидн. Зуһудх үгмүд бидн эс келсиг тадн меднәлмт. Бурхн герч. 
1TH.2.6	Маднд таднас чигн, талдан улсас чигн буульмҗ керг уга. 
1TH.2.7	Болв апостолмуд болсндан бидн таднас дөң авч чигн чадх биләвидн. Түүнәс даву эк килмҗ өгчәх бичкдүдлә әдл бидн болвидн. 
1TH.2.8	Бурхна Сән Зәңг биш, нам эврәннь әмән таднла хувалцх дүңгәһәр таднд ик дуртавидн. Тиим күндтәт тадн. 
1TH.2.9	Ахнр-дүүнр, яһҗ бидн шунҗ көдлсиг тадн меддг болхит. Бурхна Сән Зәңг танад цәәлһхин төлә бидн цәәһәд унтлан тадниг зовашгоһар өдр сө уга көдлҗәнәвидн. 
1TH.2.10	Мадниг тадн дунд бәәһәд, цугинь әрүнәр болн чикәр мел буру угаһар бәәсиг тадн болн Бурхн герч. 
1TH.2.11	Эцк күн эврәннь үрдүдтәһән яһҗ бәәнә, тедү мет бидн таднла бәәсиг тадн эврән меднәт. 
1TH.2.12	Таднд омг өгәд, тадниг эвләд, Бурхнд таасгдх бәәдләр җирһтхә гиҗ эрләвидн. Бурхн таниг эврәннь алдр орнд ортха гиҗ дуудҗана. 
1TH.2.13	Тадн маднас Бурхна үг соңслат. Бурхна үг танд Исус Христост иткх урмд өглә. Бурхнд оньдин ханлт өргх бас нег учр бәәнә. Тер үгиг тадн күүнә үг гиҗ биш, Бурхна йосн үг гиҗ авлат. Иткдг улс, тана бийинтн дотр, тер үг сольлт кеҗәнә. 
1TH.2.14	Ахнр-дүүнр, Исус Христосла ниилүлсн Йудьян зүсн-зүүл һазрар бәәх Бурхнд иткдг улсла учрсн тоот таднла харһв. Тадн эврәннь орн-нутгин әмтсәс, евреймүдәс иткдг улс көөгдснлә әдл зовлң үзвт. 
1TH.2.15	Деед Эзн Исус Христосиг болн әәлдәчнриг Йудья улс алла. Мадниг болхла көөлә. Тедн Бурхнд таасгдҗахш, олн әмтнә дәәсн болҗана. 
1TH.2.16	Яһад гихлә, тедн буру номта улс аврхин төлә мана кеҗәх цәәлһврин көдлмшт харш болҗана. Терүгәрн тедн эврәннь сүл килнцән немҗәнә. Ода Бурхн теднд зарһ кеҗәнә.
1TH.2.17	Ахнр-дүүнр, бидн цөөкн болзгт ухан-седкләрн биш цогцарн салу йоввидн. Тиигәд тадниг үзхәр йир икәр седләвидн. 
1TH.2.18	Би, Павел, тадн тал кесг дәкҗ йовхар седв. Болв хар сәкүснә нойн нанд харш болад бәәв. 
1TH.2.19+1TH.2.20	Мана Деед Эзн Исус Христос ирхд тадн бас мана диилврин буульмҗ, мана ицл, мана байр болҗанат! Тадн мана буульмҗ, мана байр лавта болҗанат!
1TH.3.1	Тиигәд бидн тесҗ ядад, эврән Афин балһснд үлдхәр седүвидн. 
1TH.3.2	Тадниг батлад, тана итклд туслхин төлә бидн маднла хамдан Исусин Сән Зәңг тархаҗ, Бурхна даалһвриг күцәҗ йовдг Тимофейиг илгәвидн. 
1TH.3.3	Илгәсн учрнь иим: учрх зовлңд даргдлго нег чигн күн итклән бичә хайтха. Иим зовлңд Бурхн маднд заясиг тадн эврән меднәт. 
1TH.3.4	Яһад гихлә, хамдан бәәсн цагтан бидн таднд зовлң үзхвидн гиҗ урдаснь келләвидн. Мана келсн тоот күцәгдсиг тадн меднәт. 
1TH.3.5	Тиигәд би тесҗ ядад, тана итклин тускар медхәр Тимофейиг илгәвүв. Эрлг тадниг бичә җилвтүлтхә гиһәд, дәкәд мана кеҗәх көдлмш мел хоосн болҗ һарвза гиҗ би саглҗалав. 
1TH.3.6	Ода Тимофей хәрү ирәд, тана итклин болн дурна туск Сән Зәңг авч ирв. Тадн даңгин мадна тускар байртаһар сандгиг, дәкәд тадн мадниг үзх күслтә бәәхиг тер маднд келҗ өгв. Бидн бас тиим седклтә бәәнәвидн. 
1TH.3.7	Тиигәд һашута болн зовлңта бәәсн мадниг тана туск зәңг, тана иткл мадниг төвкнүлв. 
1TH.3.8	Кемр тадн Деед Эзнлә нииләд бат бәәхләтн, тиигхлә бидн үнндән җирһхвидн. 
1TH.3.9	Тадна төлә Бурхнд ханлтан бидн ода өргҗ чадхвидн. Тана туск зәңг мадниг байрлулснд бидн Бурхна өмн ханлтан өргҗәнәвидн. 
1TH.3.10	Тадниг үзхин төлә болн Исуст тана итклһнд дуту тоотыг өгхин төлә өдр-сө уга бидн үнн седкләрн Бурхнд зальврдвидн. 
1TH.3.11	Тадн тал ирх хаалһиг мана Бурхн болн Эцк, мана Деед Эзн Исус Христос ясч өгг. 
1TH.3.12	Мадниг нег-негнтәһән болн олн улстаһан ни-негн, дурта бәәдгәр дүүргсн әдләр таниг Деед Эзн дүүргг. 
1TH.3.13	Мана Деед Эзн Исус цуг иткдг улсла хамдан ирх цагт Бурхн мана Эцкин өмн тадниг килнц уга, әрүн болхин төлә Деед Эзн батрулх.
1TH.4.1	Ахнр-дүүнр, Бурхнд тааста болдгар бәәдгиг маднас дасҗ авчит, ода тадн тиигҗ бәәнәт. Болв Деед Эзн Исусин нернә төлә түүнәс сәәнәр бәәтн гиҗ эрҗәнәвидн. 
1TH.4.2	Деед Эзн Исусин нерн деерәс ямаран заквр өгсиг тадн меднәт. 
1TH.4.3	Бурхн тадниг әрүн җирһләр җирһтхә гиҗәнә. Тана дунд аля кедгнь уга болтха. 
1TH.4.4	Күн болһн эврәннь цогц-махмудан әрүнәр болн күндтә кевәр бәрхиг медх зөвтә. 
1TH.4.5	Бурхиг меддго, буру номта улсла әдл эврәннь аля седвәрт бичә авлгдтн. 
1TH.4.6	Нег чигн күн эврәннь ахнр-дүүнртән му юм бичә үзүлтхә, нег-негән бичә меклтхә. Тиим нүүлтә йовдлмуд һарһсн күүг Бурхн засглх. Бидн таднд түүнә тускар өмнәснь келәд сагллавидн. 
1TH.4.7	Бурхн мадниг бузр, аля биш, әрүн җирһлүр дуудла. 
1TH.4.8	Эн номиг эс авсн күн, күүг биш, таднд Әрүн Сәкүс өгсн Бурхиг бийинь һолҗана. 
1TH.4.9	Ахнр-дүүнрин дурна тускар таднд бичәд керг уга гиҗ санҗанав, тадн эврән нег-негндән дурта бәәдгиг Бурхн дасхла. 
1TH.4.10	Македоньд бәәх ахнр-дүүнртән цугтаднь тадн дуртаг бидн меднәвидн. Болв энүнәс үлүһәр нег-негндән дурта болтн гиҗ эрҗәнәвидн. 
1TH.4.11	Урднь мана келснлә әдл тогтунар бәәһәд, күн болһн эврәннь кергән күцәһәд, хойр һартан нәәлтн. 
1TH.4.12	Бурхнд иткдго улс күндлдгәр бәәх кергтә болҗана. Тадн талдан күүнә үлмәд бичә ортн.
1TH.4.13	Ахнр-дүүнр, үксн күүнлә юн болдгинь тадниг медтхә гиҗәнәвидн. Ицл уга наадк улсла әдл тадниг зовашгоһин төлә тиигҗәнәвидн. 
1TH.4.14	Кемр бидн Исус үкәд дәкәд әмдрснд иткҗәхлә, Терүнд иткәд үксн улсиг Бурхн Исуста дахулҗ ирх. 
1TH.4.15	Деед Эзнә келсәр, Христосиг ирлһнд бидн әмд улс үксн улсас түрүлҗ Исуста харһшговидн гиҗ келҗәнәвидн. 
1TH.4.16	Бурхн эврән чаңһар заквр өгәд, дарунь Бурхна ах элчин дун һарад, Бурхна бүшкүрин ә һарсн цагт теңгрәс Деед Эзн бууҗ ирх. Тер цагт Исус Христост иткәд үксн улс түрүлҗ әмдрх. 
1TH.4.17	Дәкәд бидн, әмд улс, урднь үксн улсла хамдан Бурхна күчәр теңгрүр өрггдәд Исусла аһарт харһхвидн. Аш сүүлднь, оньдинд Деед Эзнлә хамдан бәәхвидн. 
1TH.4.18	Тиигәд иим үгәр нег-негән төвкнүлтн.
1TH.5.1	Ахнр-дүүнр, цагин болн йовдлын тускар таднд бичәд керг уга. 
1TH.5.2	Деед Эзнә өдр генткн сөөһин хулхач мет ирхинь тадн эврән сән меднәт. 
1TH.5.3	Әмтн «эв болн әәмшг уга» гиҗ келлдх, болв теднд күүкд һархин өмн генткн гесн мошклдг мет зовлң үзгдх. Тиигхлә нег чигн күн зовлңгас гетлшго. 
1TH.5.4	Болв, ахнр-дүүнр, тадн харңһуд бәәхшит. Тиигәд чигн эн өдр генткн таднур хулхач мет иршго. 
1TH.5.5	Бидн цугтан-герлин үрдүд, өдрин үрдүд болҗанавидн. Бидн сөөһин, таг сохр харңһуһин үрдүд бишвидн. 
1TH.5.6	Тиигәд бидн олн улс дахад, унтхмн биш, серглң бәәҗ, бийән бәрхмн. 
1TH.5.7	Унтдг улс сөөһәр унтна, әрк уудг улс сөөһәр уулдна. 
1TH.5.8	Тадн өдрә үрдүд болсндан, Бурхнд иткәд дурлх йостат. Энтн таднд харслтын дуулх мет болх. Тадн аврлтд нәәлх йостат. Тертн таднд хуйг мет болх. 
1TH.5.9	Бурхн мадниг цухлын төлә биш, мана Деед Эзн Исус Христосар дамҗад аврлт автха гиҗ урдаснь йилһв. 
1TH.5.10	Исус Христос мана төлә үкв. Бидн Терүг ирхлә, әмд болну, үксн болну хамдан Терүнлә бәәхвидн. 
1TH.5.11	Тиигәд ода бәәснлә әдләр нег-негән төвкнүлҗ нөкд болҗ бәәтн.
1TH.5.12	Ахнр-дүүнр, тадниг христианск җирһлүр залҗ, дасхҗ, тадн дунд көдлҗ йовх улсиг күндлтн гиҗ эрҗәнәвидн. 
1TH.5.13	Күцәҗ йовх кергин төлә тедниг хәәрлҗ, йир икәр күндлҗ йовтн. Хоорндан амулң-менд бәәтн. 
1TH.5.14	Ахнр-дүүнр, хуурмг улст уха орултн, әәмтхәднь омг өгтн, чидл угаднь нөкд болтн. Цугталань тесвртә бәәтн, гиҗ тадниг эрҗәнәвидн. 
1TH.5.15	Му йовдл һарһв гиҗ кенәс чигн өшә бичә нектн, хоорндан болн цугталань сәәнәр бәәтн. 
1TH.5.16	Оньдин байртаһар бәәтн. 
1TH.5.17	Оньдин зальврҗ йовтн. 
1TH.5.18	Кезә чигн Бурхнд ханлтан өргтн, яһад гихлә, Христосла негдсн улст Бурхна седвәр тиим. 
1TH.5.19	Әрүн Сәкүснә заль бичә унтратн. 
1TH.5.20	Әәлдхлиг бичә бастн. 
1TH.5.21+1TH.5.22	Цугинь сәәнәр хәләтн, сәәһинь авад, мууһинь хайтн. 
1TH.5.23	Мана Деед Эзн Исус Христос ирхләг эвин Бурхн тадниг кевтнь әрүлтхә, тана сүмс, седкл болн цогц килнцәс кевтнь сулдхтха. 
1TH.5.24	Таниг дуудсн Бурхн келсән күцәх, яһад гихлә, Бурхн итклтә. 
1TH.5.25	Ахнр! Мана төлә бас зальвртн. 
1TH.5.26	Ахнр-дүүнрән цугтаһинь әрүнәр үмсҗ мендлтн. 
1TH.5.27	Деед Эзнә нерн деерәс би танас сурҗанав: Эн бичгиг цуг ахнр-дүүнрт умшҗ өгтн. 
1TH.5.28	Деед Эзн Исус Христос тадниг хәәрлтхә.
2TH.1.1	Тесалоникид бәәх Бурхн-Эцкин болн Деед Эзн Исус Христосин иткдг улст Павелас, Силас болн Тимофейәс. 
2TH.1.2	Бурхн мана Эцк болн Деед Эзн Исус Христос таднд цаһан сана болн төвкнүн бәәдл өгтхә.
2TH.1.3	Ахнр-дүүнр, бидн кезә чигн тадна төлә Бурхнд ханлтан өргх йоставидн. Тернь чик, яһад гихлә, тадн Бурхнд улм иткәд, нег-негндән улм икәр дурлҗанат. 
2TH.1.4	Тиигәд талдан һазрт бәәдг Бурхнд иткдг улс дунд тана тесврин болн көөгдҗәсн, күнд-түрү дааҗах цагт һарһҗах итклин тускар бидн омгтаһар буульнавидн. 
2TH.1.5	Энтн цугтан Бурхна чик зарһ бәәснә темдг. Аштнь тадниг Бурхн Эврәннь орнд бәәх дүңгә улс гиҗ тоолх. Ода тадн Бурхна орна төлә зовлң үзҗәнәт. 
2TH.1.6	Бурхн үннч. Тиигәд таднд зовлң үзүлҗәх күүг зовлңла харһулх. 
2TH.1.7	Тиим зовлң үзҗәсн таднд болн маднд Бурхн төвкнүн бәәдл өгх. Тиим бәәдл Деед Эзн Исус күчтә Бурхна элчнрлә хамдан теңгрәс асҗах һалын зальд үзгдхлә, тиигәд учрх. 
2TH.1.8	Бурхиг һолҗасн болн мана Деед Эзн Исус Сән Зәңг эс авчах улсиг тер засглх. 
2TH.1.9	Тедн мөңк үклд тусх. Тиигәд оньдинд Деед Эзнә болн Терүнә күчтә алдрас тер улс салһгдх. 
2TH.1.10	Иим йовдл Деед Эзн ирх өдр болх. Бурхнд иткәд церглҗәх улсас туурмҗ болн күндллһ авхар Тер ирх. Тер тоод тадн бас бәәхит. Яһад гихлә, тадн мана келснд иткләт. 
2TH.1.11	Бидн кезә чигн тана төлә зальврнавидн. Тадниг Бурхн дуудсн җирһлә ирлцҗәнә гиҗ тоолх. Бурхн Эврәннь күчәрн сән йовдл кех седвәр өгх. Тадна иткл дамҗад тана кеҗәсн тоотыг цугтаһинь Бурхн күцәх, гиҗ бидн зальврҗанавидн. 
2TH.1.12	Тегәд Мана Бурхна болн Деед Эзн Исус Христосин хәәрлтәр Деед Эзн Исусин нерн таднас туургдад, тадн болхла, Терүнәс туургдх болхит.
2TH.2.1	Ахнр-дүүнр, Деед Эзн Исус Христос ирлһнә тускар болн мадна Терүнлә харһлтын тускар болхла, би тадниг эрҗәнәв: 
2TH.2.2	Тадн әәлдхлин үгәс, зәңгәс болн мана бичсн бичг кевтә бичгәс Деед Эзнә өдр ирв гиҗ соңсхларн, бичә адһҗ үүмтн, бичә седкләрн зовтн. 
2TH.2.3	Тадниг ямаран чигн кевәр бичә меклтхә. Бурхна өмнәс буцлт эс болтл, мөңк һалд йилһгдәд, Бурхна зака эвдҗәх күн эс иртл, тер өдр иршго юмн. 
2TH.2.4	Тертн Бурхн гиҗ нерәдсн тоотд, терүнд шүтсн тоотд өшәтн болх. Түүнәс даву бийән теднәс үлүд тоолад, һол сүмд орҗ орм эзләд: «Би, Бурхмб!» – гиҗ келх. 
2TH.2.5	Танад бәәхдән мини энүнә тускар келсиг мартчквт? 
2TH.2.6	Ода эн күүг юн бәрҗәхинь тадн медҗәнәт. Энтн эврәннь цагтан ирх. 
2TH.2.7	Болв зака эвдлһнә нуувч күцәгдҗәнә. Бәрҗәх юмн эс авгдтл учрх юмн учршго. 
2TH.2.8	Тиигхлә зака эвдҗәх күн бийән үзүлх. Болв Деед Эзн Исус ирлһнд терүг нег дәкҗ үләһәд алх. Исус Христосин бәәлһн терүг уга кех. 
2TH.2.9	Бурхна зака эвдҗәх күн эрлгин йоста ирх. Тер күн ик чидл үзүләд, худл өвәрц юм болн онц темдг үзүлх. 
2TH.2.10	Үкх әмтнә төлә тер зүсн-зүүл мек һарһх. Тедн аврлтын төлә үннд эс итксндән болн эс дурлсндан үкцхәх. 
2TH.2.11	Бурхн үкх әмтнд эндү һарһдг юм илгәх. Тиигәд тедн худлд иткх. 
2TH.2.12	Тиигәд үнниг эс иткәд килнц таасҗахинь Бурхн цааҗлх
2TH.2.13	Деед Эзнә дурлсн ахнр-дүүнр, тадна төлә бидн Бурхнд оньдинд ханлтан өргх йоставидн. Яһад гихлә, Бурхн тадниг Сәкүснә әрүллһнә көдлмшәр болн үннд итксәр дамҗад хамгин түрүнд аврхар шүүҗ авв. 
2TH.2.14	Мана цәәлһсн Сән Зәңг дамҗад Бурхн тадниг Терүнә төлә болн мана Деед Эзн Исус Христосин туурмҗиг хувалцтха гиҗ дуудв. 
2TH.2.15	Тиигәд, ахнр-дүүнр, батар бәәһәд, мана дасхсн тоотыг үгәр болн бичгәр дамҗад итктн. 
2TH.2.16+2TH.2.17	Маднд дурлад, бат ицлт, мөңк төвкнүлт хәәрлтәр өгсн мана Деед Эзн Исус Христос болн Бурхн мана Эцк тадна зүрк тогтнулад, тадниг сән йовдлмуд һарһҗ, сән үг келүләд батлх болтха!
2TH.3.1	Ахнр-дүүнр, аш сүүлднь, мана төлә зальвртн. Деед Эзнә үг цаарандан чигн шулун тарад, тадн дунд туурсн әдләр тууртха гиҗ зальвртн. 
2TH.3.2	Таарш уга болн хорта улсас мадниг сулдххин төлә зальвртн. Сән Зәңгд зәрмнь иткхш. 
2TH.3.3	Деед Эзнд нәәлҗ болҗана. Тер таниг батраһад, эрлгәс харсҗ авх. 
2TH.3.4	Деед Эзн мадниг таднд иткүлҗ, мана закҗасиг цугинь күцәһәд, цааранднь чигн күцәхит гиҗ ицҗәнәвидн. 
2TH.3.5	Деед Эзн таднд Бурхна дур болн Христосин теслт күртәтхә гиҗ би зальврҗанав.
2TH.3.6	Деед Эзн Исус Христосин нерн деерәс, ахнр-дүүнр, бидн таднд иигҗ закҗанавидн: залху болн мана өгсн номар эс бәәх күүнлә бичә үүрлтн. 
2TH.3.7	Маднас үлгүр авад яһҗ бәәхинь тадн эврән меднәт. Танад бәәхдән бидн залхурҗ цаган давулсн угавидн. 
2TH.3.8	Күүнә мөңг-эдлврәр бас бәәсн угавидн. Бидн күүнд ацан болшгоһар седәд, нам өдр сө уга шунҗ көдлвидн. 
2TH.3.9	Бидн таднас күццднь дөң авч чадх бийнь, таднд үлгүр үзүлхәр тиигҗ бәәләвидн. 
2TH.3.10	Танад бәәхдән бидн «эс көдлхәр седсн күүнд, хот бичә өгтн» гиҗ келдг биләвидн. 
2TH.3.11	Болв тадн дунд бәәх зәрм залху улс мел көдлхәр седхш. Тедн күүнә кергт орлцна! 
2TH.3.12	Деед Эзн Исус Христосин нерн деерәс тиим улсиг бидн чиктән бәәһәд, эврәннь теткврин мөңг экләд олтн гиҗ закад, өмнәснь хөрҗәнәвидн. 
2TH.3.13	Тадн болхла, ахнр-дүүнр, цуцрлт угаһар әмтнд сә кеҗ йовтн. 
2TH.3.14	Эн бичгт өгчәх заквр эс авчах улст шишлң оньган өгцхәтн. Эврәннь бәәдләс ичдгәр, тиим күүнлә бичә үүрлтн. 
2TH.3.15	Зуг тиим күүг эврәннь дәәсн гиҗ бичә тоолтн. Терүг эврәннь дүүлә әдл хөртн.
2TH.3.16	Мана Эвин булг – Деед Эзн танд төвкнүн бәәдл кезә чигн юунд болвчн учратха. Деед Эзн таднла оньдин бәәтхә! 
2TH.3.17	«Павелас менд!» бичг болһнаннь чилгчәр би һаран тәвҗәнәв. 
2TH.3.18	Деед Эзн Исус Христос таниг цугтаһитн хәәрлтхә!
1TI.1.1+1TI.1.2	Павелас, мана аврач Бурхна болн мана ицл Деед Эзн Христос Исусин закврар болсн апостолас Нанла хамдан иткдг мини көвүнд тоолгдсн Тимофейд. Цаһан сана, хәәрлт болн эвәр бәәлһ чамд Бурхн Эцк болн мана Деед Эзн Христос Исус өгтхә.
1TI.1.3	Македоньд йовҗаһад, би чамаг Епест үлдтхә гиҗ сурлав. Тенд худл ном сурһдг әмтн бәәнә. Чи теднд сурһдган уурулх заквр өг. 
1TI.1.4	Тедн кезәңк домгт болн то-томҗ уга уңг-тохмин тууҗд оньган бичә өгәд бәәтхә. Иим йовдл зуг керг уга зүткл учрана. Тернь Бурхна зурала төрүц залһлдан уга. Эн зураг бидн иткл дамҗад медҗ чадхвидн. 
1TI.1.5	Эн закврин күслнь – нег-негндән дурна седкләр хәрлцлһн. Иим дурн килнц уга зүркнәс болн цевр седкләс, үнн иткләс үүдҗәнә. 
1TI.1.6	Зәрм улс эднән үлдәчкәд, керг уга күүндврт авлгдв. 
1TI.1.7	Тедн Бурхна зака сурһдг багшнр болхар седнә. Болв эврән ю келҗәхән чигн медҗәхш, ю лавлҗ сурһҗахан чигн медҗәхш. 
1TI.1.8	Закаг чикднь эдлхлә, тер закан сән болхинь бидн меднәвидн. 
1TI.1.9	Чикәр бәәдг улсин төлә закас эс тогтагдсиг ухалх кергтә. Иим закас эвддг улсин болн буцлт босхдг улсин төлә, Бурхнд иткдго болн килнцтә улсин төлә, Бурхиг болн әрүн юмиг күндлдго улсин төлә, эцк-экән алдг болн йирдән алач улсин төлә тогтагдсмн. 
1TI.1.10	Тер закас аля, залус нег негән эзлдг, кү хулхалдг, худлч, андһаран эвддг болн чик номиг эвддг нань чигн улст нерәдҗ тогтагдсмн. 
1TI.1.11	Эн чик ном аврлтын туск Сән Зәңгәс үүдҗәнә. Эн туурмҗта Сән Зәңгиг цугтаннь алдр Бурхн нанд зарлх зөв өгв.
1TI.1.12	Нанд көдлмш кех арһ-күч өгчәх, мана Деед Эзн Христос Исуст би ханлтан өргҗәнәв. Тер намаг итклтә гиҗ тоолад, церглтхә гиһәд шүүҗ авв. 
1TI.1.13	Урднь би Христосиг му келәд, өөлүләд көөдг биләв. Болв Бурхн намаг хәәрлв. Яһад гихлә, би мел юм медлго, Христост итклго бәәсмн бәәҗв. 
1TI.1.14	Мана Деед Эзн нанд аврлтын цаһан санаһан күртәҗ, иткл болн дуран өгв. Тернь Христосла ниилхлә ирдмн. 
1TI.1.15	Иигҗ келсн чик, энүнд итктн: Исус эн орчлңд килнцтә улсиг аврхар ирсмн. Теднә хамгин мунь бив. 
1TI.1.16	Болв Христос Исусиг эврәннь кемҗән уга теслтән үзүлхин төлә Бурхн намаг хәәрлв. Мини хөөн Христост иткх улст болн мөңк җирһл эдлх улст би үлгүр болҗ чадхв. 
1TI.1.17	Мөңк хаанд, оньдинд әмд бәәдг, нүднд үзгддг уга ор һанцхн Бурхнд кезә чигн күндллһн болн туурмҗ күртҗ йовтха. Тиигтхә. 
1TI.1.18	Тимофей, көвүн минь, би чамд эн заквран иткүлҗәнәв. Эн заквр урднь тана тускар келгдсн әәлдхлин үгмүдлә ирлцҗәнә. Сәәнәр дәәлдхин төләд чи эн үгмүдиг зевсг кевтә олзлҗ, 
1TI.1.19	итклән хадһлҗ, седклән цеврәр бәрҗ йов. Зәрм улс ичрән алдснас көлтә итклән геев. 
1TI.1.20	Тедн дунд Хуменья Александр хойр бәәнә. Тедниг би засглхар эрлгт орулҗ өгләв. Бурхна тускар му бичә келтхә гиҗ дасххар би тиигләв.
1TI.2.1+1TI.2.2	Хамгин түрүнд би олн-әмтнә төлә, ик ахлачнрин төлә, йос һардҗах улсин төлә Бурхнас сурад, Бурхнд ханлтан өргәд зальвртн гиҗ закҗанав. Тиигәд одҗ Бурхиг күндләд, талдан улсиг тевчәд, бидн төвкнүн эвтә җирһләр җирһҗ чадхвидн. 
1TI.2.3	Тиим зальврлт сән болад, мана Аврачд, Бурхнд тааста болҗана. 
1TI.2.4	Олн-әмтн цугтан үнниг медәд авргдтха гих седвәр Бурхнд бәәнә. 
1TI.2.5	Бурхн ор һанцхн болдг. Бурхн олн-әмтнә хойрин хоорнд һанцхн эвцәчнь Исус Христос гидг күн болҗана. 
1TI.2.6	Цуг әмтиг аврхин төлә тер эврәннь әмәрн шордв. Тертн цагтан олн-әмтнд аврлт өгхәр седснә герч. 
1TI.2.7	Түүнә төлә би Бурхна ном тархачд, апостолд болн буру номта улсин төлә чик итклин багшт шүүҗ авлгдлав. Би таднд үнн үг келҗәнәв. Худл би келҗәхшв. 
1TI.2.8	Иткдг залус цүүгән-керүл болн ууран мартад, альд болвчн зальврхларн цевр һаран өргтхә гиҗәнәв би. 
1TI.2.9	Күүкд күн зальврхларн дигтә-тагта, цевр бийән дарсн хувц өмсх йоста. 
1TI.2.10	Бурхнд бийән даалһсн күүкд күн толһадк үсән икәр атхруллго самлх, бийән алтар, сувсар дегд үнтә юмар, үнтә хувцар кеерүлхәс үлү сән керг күцәх йоста. 
1TI.2.11	Тедн тогтун-тагчг, соңсхврта болҗ суртха. 
1TI.2.12	Би иткдг әмтн дунд сурһх эс гихлә залусиг һардх зөв күүкд күүнд мел өгшгов. Тедн тагчг бәәх йоста. 
1TI.2.13+1TI.2.14	Түрүн болҗ Бурхн Аадмиг үүдәлә, дәкәд Хабаг. Меклгдсн күнь Аадм биш, күүкд күн билә. Зуг тер меклгдәд Бурхна заквр эвдҗ. 
1TI.2.15	Кемр күүкд күн Христост иткәд, иткдг улст дурлад, цевр-цеерәр бийән бәрәд бәәхлә, Бурхн терүг күүкд һарһлһар дамҗад аврх. Иигҗ келсн чик, энүг итктн.
1TI.3.1+1TI.3.2+1TI.3.3	Иткдг улс һардхар седҗәх күн бәәхлә, тер буйнта көдлмш кехәр седҗәнә. Иткдг улсин һардач күн иим болх йоста: әмтнәс келүлшго, һанцхн гергтә
1TI.3.4	Тер күн эврәннь өрк-бүлән сәәнәр һардҗ чаддг болх зөвтә. Үрдүднь терүг бас тевчәд, соңсхврта болх йоста. 
1TI.3.5	Кемр кен чигн күн эврәннь өрк-бүлән эс һардҗ чадҗахла, тер күн яһҗ Бурхнд иткдг улсиг һардхмб? 
1TI.3.6	Һардх күүг шиңкән Бурхнд итксн улсас шүүҗ авхмн биш. Тиим күн ик сана зүүдг болдг. Тиигхләрн тер эрлглә әдл засггдх. 
1TI.3.7	Һардх күн олн дунд тоомсрта болх йоста. Эс тиигхлә тер күн һутагдҗ, эрлгин хавхд бәргдх.
1TI.3.8	Иткдг улсин нөкднр бас тиим болх йоста: сән заңгта, үннч, чаһрт авлгддго, мөңгнд хармч биш болх. 
1TI.3.9	Тедн сүзгин медүлсн үннд цевр седкләрн иткх йоста. 
1TI.3.10	Түрүләд тиим улсиг сөрәд хәләх кергтә. Кемр тедн эн шүүвр даахла, тиигәд одҗ иткдг улсин нөкдин көдлмш кеҗ чадхмн. 
1TI.3.11	Нөкднрин гергчүд
1TI.3.12	Нөкднр һанцхн гергтә
1TI.3.13	Нөкднр эврәннь көдлмшән сәәнәр күцәхлә, тедниг талдан иткдг улс өөдән үнлх. Тедн Исус Христост итклиннь тускар зөргтәһәр келх.
1TI.3.14+1TI.3.15	Би удл уга танад күрхв гиҗ нәәлҗәнәв. Кемр намаг удадхла, эн бичг Бурхна өрк-бүлд бийән яһҗ бәрхиг зааҗ өгх. Бурхна өрк-бүл әмд Бурхнд иткдг улс мөн. Иткдг улс болхла үннә ул болн хаац болҗана. 
1TI.3.16	Мана шаҗна нуувч ик алдр: Исус Христос күн болад төрсмн. 
1TI.3.16	Әрүн Сәкүсн терүг чик седклтә гиҗ үзүлв. Терүг Бурхна элчнр цугтан үзлә. Түүнә тускар олн улс дунд цәәлһвр кегдв. Христос туурмҗтаһар теңгрүр авгдла. Терүнд делкән олн улс иткв.
1TI.4.1	Сүл цагт зәрм улс итклән хаяд худлч сәкүсиг соңсад, хар сәкүснә номд иткх гиҗ Әрүн Сәкүсн тодрхаһар келҗәнә. 
1TI.4.2	Тиим олн ном худл келдг улсар болн хойр чирәтә улсар дамҗад ирх. Теднә ичрнь кезәнә үкҗ. 
1TI.4.3	Тедн әмтнд өрк-бүл бичә өндәлһтхә гиҗ, зәрм зүсн хотыг бичә идтхә гиҗ сурһх. Болв Бурхн тер хотыг иткдг улс болн үнниг медсн улс ханлтан өргҗ идтхә гиҗ үүдәҗ. 
1TI.4.4+1TI.4.5	Бурхна үүдәсн юмн цугтан сән. Юунас чигн цөкрхмн биш, ханлтан өргҗ цугинь идх кергтә. Яһад гихлә, хот кевтән Бурхна келсн үгәр болн зальврлһар әрүслгднә.
1TI.4.6	Чи, Тимофей, кемр энүнә тускар ахнр-дүүнртән цәәлһәд келәд бәәхлә, Исус Христосин итклтә көдләч болхич. Итклин үгәр болн урднь эврәннь дахсн чик номар чи өс. 
1TI.4.7	Чи Бурхн уга эргү домгт цаган бичә үрә. Бийән Бурхнд соңсхврта бәәдгәр дасх. 
1TI.4.8	Цогц-махмудан чаңһахд эврә олз бәәнә. Зуг Бурхнд соңсхврта бәәдл ик олзта, яһад гихлә, эн бәәдл ода болн мөңк җирһлд тусан күргх. 
1TI.4.9	Мини келсн мел үнн, цугтан иткх йоста. 
1TI.4.10	Бидн әмд Бурхнд нәәләд көдлҗ ноолдҗ йовнавидн. Бурхн цугтаг аврхар седнә. Иткдг улст аврлтан Бурхн күргҗәнә. 
1TI.4.11	Әмтнд закад, энүг сурһҗа. 
1TI.4.12	Бийән баахн гиҗ бичә күүнд басул. Үгәрн, бәәдләрн, дурарн, иткләрн болн цеврәр бийән бәрлһәрн иткдг улст үлгүр болҗ йов. 
1TI.4.13	Намаг иртл Бурхна Бичгиг олнд умшад, урмд өгәд сурһҗа, цәәлһҗ бә. 
1TI.4.14	Иткдг улсин ахлачнрин һар тәвлһәр дамҗад, әәлдхлин үгәр дамҗад чамд өгсн билгән бичә үлдә. 
1TI.4.15	Эн тоотыг шунҗ ке. Чини девшлһнә сән ашиг цугтан үздгәр бийән өгәд көдл. 
1TI.4.16	Бийиннь бәәдлән болн ю сурһҗахан оньһҗ хәлә. Энүгән оньдинд кеҗ йов. Кемр чи иигҗ кехлә, бийән чигн, чамаг соңсҗах улсиг чигн аврхич.
1TI.5.1	Медәтә күүнд шүрүһәр бичә үг кел. Теднлә эврәннь эцктәһән әдл бә. Баһчудла дүүнртәһән әдл бол. 
1TI.5.2	Медәтә күүкд күүнлә экләһән әдл бә. Баахн наста күүкдлә эврәннь эгч-дүүнрлә әдл бол. Альк халхарн теднлә чигн бийән цеврәр бәр.
1TI.5.3+1TI.5.4	Түрҗәх белвсн улст эдлврәр килмҗән тусха. Кемр белвсн күүнд үрн бәәхлә, эс гихлә ачнр-зеенр бәәхлә, тедн иткдг улсин даалһврар өрк-бүлдән килмҗән өгәд асрх. Тер килмҗәрн тедн өвкнртән ачинь хәрүлх. Бурхн тиигхәр седҗәнә. 
1TI.5.5	Йосндан һанц белвсн күүкд күн Бурхнд нәәләд, өдр-сө уга дөң сурад зальврна. 
1TI.5.6	Кемр белвсн күүкд күн аля җирһләр бәәхлә, тер әмд болв чигн Бурхнд шүтлһәрн үкҗ одҗ. 
1TI.5.7	Хөөннь кү гемшәдгон төләд чи энүнә тускар иткдг улст цәәлһәд келҗә. 
1TI.5.8	Эврәннь төрл-садан, терүнәс үлү өрк-бүлән эс асрҗах күн иткләсн хольҗад, йосндан болхла, иткдго күүнәс дор болҗана. 
1TI.5.9+1TI.5.10	Иткдг улсин теткврт җир күрсн болн нег дәкҗ мордсн
1TI.5.11	Җирн нас күрәд уга белвсн күүкд улсиг тер тоод бичә орул. Яһад гихлә, кемр әмд күүнә седвәрнь диилхлә, дәкн тедн мордхар седнә. Тер бәәдләрн тедн Исус Христосас холдҗана. 
1TI.5.12+1TI.5.13	Тиигәд тедн Христост өгсн үгән эвдсндән Бурхнас засглгдна: терүнәс оңданар болхла, тедн цаган хара давулдг дасна. Тедн гермүд эргнә, хов зөөнә, күүнә кергт орлдна, келгдшго юм келнә. 
1TI.5.14	Тиигәд би баахн наста белвсн күүкд улст күүнд одтха гиҗ селвг өгчәнәв. Тедн үр һарһад, гериннь эдл-ахуһан бүтәһәд, хортнасн му келүллго бәәтхә гиҗәнәв. 
1TI.5.15	Яһад гихлә, зәрм күүкд улс эврән итклән хаяд, эрлгиг дахлдв. 
1TI.5.16	Кемр Христост иткдг гергчүдт белвсн төрл-садн бәәхлә, тедндән килмҗән күргх йоста. Бийинь килмҗән тедн иткдг улсин багд даалһх йосн уга. Иткдг улсин баг болхла, йосндан төрл-садн уга, белвсн күүнд дөңгән күргх зөвтә.
1TI.5.17	Сәәнәр көдлмшән кеҗәх иткдг улсин ахлачнрт хойр дам җалв өгх кергтә. Түүнәс үлү цәәлһврин көдлмш кедг болн сурһдг ахлачнрт бас тиим мөңг өгхмн.
1TI.5.18	Бурхна Бичгт иигҗ бичәтә бәәнә: «Буудя цокҗах царин ам бичә бо», эс гихлә «Көдлҗәх күн эврәннь ачлвран авх йоста». 
1TI.5.19	Иткдг улсин ахлачнрт хойр-һурвн күн герч эс болтл гемшәхәр седсиг бичә соңс. 
1TI.5.20	Килнц һарһҗах ахлачнриг илднь олна нүүрт кел. Тиигхлә талдан улс килнц һарһхасн әәх. 
1TI.5.21	Бурхна, Исус Христосин, шүүҗ авсн Бурхна элчнрин нүүрт чамаг би эн зааврмуд авад, чирә хәләлго, нег чигн күүг йилһлго дураһад күцә гиҗ закҗанав. 
1TI.5.22	Деед Эзнә көдлмш күцәх кү шүүҗ авхин төлә бичә адһҗ терүн деер һаран тәв. Бас күүнә килнцд бичә орлц. Бийән цеврәр бәр. 
1TI.5.23	Цаарандан һанцхн ус биш, эврәннь геснә төлә болн эрүл-мендин төлә невчкн чаһр ууҗа. 
1TI.5.24	Зәрм күүнә килнц иләр үзгднә. Тиигәд тедниг Бурхн засглҗана. Зәрминнь килнц хөөннь одҗ медгднә. 
1TI.5.25	Түүшң сән керг бас иләр үзгднә. Зәрм сән керг хөөннь медгднә.
1TI.6.1	Бурхн болн христианск номиг әмтн мууһар бичә келтхә гиһәд, иткдг ялчнр эврәннь эзән соңсх йоста. 
1TI.6.2	Иткдг ялчнр эврәннь иткдг эздүдән күндлдгән баһрулх йосн уга. Яһад гихлә, эдн хоорндан ахнр-дүүнр болв. Ялчнр улм сәәнәр эзндән көдлх йоста. Ялчнрин көдлмшәс ору авчах эздүд теднд күндтә ахнр-дүүнр болҗана.
1TI.6.2	Энүг чи сурһад, иткдг улс тиигҗ кетхә гисн дуудвр кеҗә. 
1TI.6.3	Талданар сурһҗах, мана Деед Эзн Исус Христосин тиим үгмүдлә болн христианск шаҗна номла эс зөвшәрҗәх күн ик саната күн. Тиим күүнд ямаран чигн медрл уга. 
1TI.6.4+1TI.6.5	Тиим му седклтә күн цүүгхдән, үгмүдин учрин тускар зүткхдән дурта. Тиигәд үлү үзх, нег-негнтәһән дәәлдх, му келх, күүг харлх болн үгдән багтлго бәәсн күн эврәннь чик ухаһан, үнән геесн күн. Иткл күүг байҗуллһна эв-арһ болҗана гиҗ тиим күн санҗана. 
1TI.6.6	Кемр тер нанд бәәснь болх гиҗәхлә, иткл күүг байҗулна. 
1TI.6.7	Бидн эн орчлңд мел юм авч ирсмн угавидн. Эн җирһләс нег чигн юм бийтәһән бас авч йовшговидн. 
1TI.6.8	Маднд хувцн, хот бәәхлә, бидн болҗана гих йоставидн.
1TI.6.9	Байҗхар седсн улс җилвтәд хавхд бәргднә. Тиим улс эргү болн әәмшгтә седкл зүүһәд бийән зована. Тернь хөөннь теднә әмнь таслна. 
1TI.6.10	Мөңгнд дурллһн – цуг хорта тоотын уңгнь. Мөңгнд дурлад, эврәннь итклән хайсн олн улс бәәнә. Мөңгнд дурлснас көлтә тедн йир икәр зовцхав.
1TI.6.11	Чи, Тимофей, Бурхна күнч. Тиигәд тиим бәәдләс зулҗ йов. Бурхна өмн чикәр бә, Бурхна зура күцә. Йосн иткл, дурн, тесвр, номһн бәәдл бийдән шиңгәҗ ав. 
1TI.6.12	Урлданд орлцад диилхәр седҗәх күн мет бол. Мөңк җирһлин өөдән ачлвр авхар шүтҗ йов. Герчин нүүрт чини герчлсн кемд Бурхн чамаг эн җирһлүр дуудв. 
1TI.6.13+1TI.6.14	Цугтад җирһл өгсн Бурхна болн Понтий Пилатын нүүрт, әәлго герчлсн Исус Христосин өмн би чамд закҗанав: чамд заксиг тер кевтнь мана Деед Эзн Исус Христосин ирх өдр күртл күцә. Тиигәд кен чигн чамаг бичә гемшәтхә. 
1TI.6.15	Бурхн Исусиг учрх цаглань ирүлх. Алдр Бурхн ор һанцхн һардач болҗана. Тертн цуг хаадудын хан болҗана, цуг эздүдин эзн болҗана. 
1TI.6.16	Бурхн һанцарн мөңк әмд. Тер нег чигн күн өөрдшго герлд бәәнә. Терүг нег чигн күн үзәд уга. Үзҗ чигн чадшго. Тиигәд мөңк туурмҗ болн күчн Терүнә болтха. Тиигтхә. 
1TI.6.17	Байн улсиг иигҗ зак: «Бичә деерлктн. Зөөртән бичә нәәлтн. Мана байрта бәәдлин төлә кергтә тоотыг элвгәр өгчәх Бурхнд тадн нәәлтн. 
1TI.6.18	Тадн туста юм кетн. Кесг холван сән йовдл һарһтн, өгәнч болтн. Талдан улсла эврәннь зөөрән хувалцтн». 
1TI.6.19	Тиигәд тедн бийдән зөөр зөөһәд, тернь иргчиннь сән ул болх. Тедн мөңк җирһлд күрч чадх. 
1TI.6.20	Тимофей, чамд даалһсиг хадһлҗ йов. Хоосн күүндврәс холд йов. Медрл гиҗ эндүһәр нерәдҗәх худл номиг бичә ав. 
1TI.6.21	Харм тусҗ, зәрм улс иим номд бәәсндән итклин хаалһан геев. Бурхн тадниг хәәрлтхә!
2TI.1.1	Павелас, Бурхна седвәрәр шүүҗ авсн Христос Исусин апостолас. Урднь амлсн җирһлиг цәәлһтхә гиҗ Бурхн намаг илгәв. Зуг бидн Христос Исусла нииләд иим җирһлиг эдлҗ чадхвидн. 
2TI.1.2	Мини эңкр көвүн Тимофейд. Эцк Бурхн болн мана Деед Эзн Христос Исус чамд цаһан сана, хәәрлт болн эвтә бәәдл өгтхә.
2TI.1.3	Цевр седкләрн Бурхнд шүтәд мини өвкнр кеснлә әдл, би чини төлә өдр сө уга Бурхнд зальврҗ ханлтан өргҗәнәв. 
2TI.1.4	Чини уульсиг санад, чамаг дегд икәр үзхәр седҗәнәв. Эн харһлт намаг йир байрлулх билә. 
2TI.1.5	Чини үннч итклин тускар би саннав. Чини эмг эк Лоис тиигҗ иткдг билә, чини эк Юникә чигн бас. Чамаг теднлә әдл сүзгтә бәәх гиҗ би йир ицҗәнәв. 
2TI.1.6	Бурхна өгсн билгиг күццднь олзл гиҗ би чамд седвәр орулҗанав. Намаг һаран чам деер тәвсн цагт чи эн билг авлач. 
2TI.1.7	Мадниг күчтә болад, әмтнд дурта болад, бийән бәрҗ бәәтхә гиҗ, бичә әәтхә гиҗ Әрүн Сәкүс Бурхн өглә. 
2TI.1.8	Тиигҗ Деед Эзнә тускар келхләрн бичә ә. Христосас көлтә намаг бәрәнд бәәхәс бас бичә ич. Түүнә ормд Сән Зәңгин төлә нанла әдл зовлң даахдан белн бол. Бурхн чамд тер зовлңгиг даах күч өгх. 
2TI.1.9	Бурхн мадниг аврад, Түүнә улс болтха гиҗ дуудв. Мана сән керг-үүлин төлә биш, зуг Эврәннь цаһан санаһарн болн Эврәннь зураһар Бурхн тиигв. Делкә үүдтл Бурхн Христосар дамҗад маднд цаһан санаһан өгв. 
2TI.1.10	Мана Аврач Христос Исус эн һазрт ирсәр бидн Бурхна хәәрлт үзҗәнәвидн. Христос үклиг дииләд, маднд мөңк җирһлин хаалһ заасиг бидн Сән Зәңгәс меднәвидн. 
2TI.1.11	Намаг, Сән Зәңг тархач апостол болн багш болтха гиҗ Бурхн шиидв. 
2TI.1.12	Терүнәс көлтә би ода йир икәр зовҗанав. Болв кенд иткҗәхән сәәнәр меднәв, зовлңгас төрүц әәҗәхшв. Мини даалһсн тоотыг Исус Христос сүл өдр күртл хадһлх гиҗ икәр ицҗәнәв. 
2TI.1.13	Нанас соңссн тоотан олзл. Тер чамд чик номин үлгүр болх. Христос Исусла ниилсн учрас Терүнд иткәд дурл. 
2TI.1.14	Чамд бәәх Әрүн Сәкүснә күчәр чамд даалһсн үнниг хадһл.
2TI.1.15	Пүгел Гермоген хойр болн Азийин һазрт бәәх инкдг улс цугтан намаг үлдәв. Түүг чи меднәч. 
2TI.1.16	Өнәсәпр болн энүнә өрк-бүлинь Деед Эзн хәәрлг. Нанд тер кесг дәкҗ дөңгән күрглә. Намаг түүрмд суулһснас тер мел ичдго билә. 
2TI.1.17	Римд ирхләрн тер намаг хәәһәд олҗ авла. 
2TI.1.18	Деед Эзн эврәннь ирх өдртән түүг хәәрлтхә. Епес балһснд нанд Өнәсәпр яһҗ урмд өгсинь чи сәәнәр меднәлмч.
2TI.2.1	Көвүн минь, Христос Исусин өгчәх хәәрлт чамаг батратха! 
2TI.2.2	Талдан әмт сурһх дүңгә итклтә улст олн герчнрин нүүрт нанас соңссн тоотан келҗ йов. 
2TI.2.3	Чи Христос Исусин итклтә дәәч мет зовлң да
2TI.2.4	Нег чигн дәәч өдгә бәәдлин керглә оралдҗахмн уга. Түүнә һол төрнь – эврәннь толһачд таасгдх төр. 
2TI.2.5	Кемр марһана диг-дараг эвдхлә, нег чигн бөк эврәннь ачлвран авч чадшго. 
2TI.2.6	Тәрәнд көдлҗәх көдлмшч күн эврәннь хүвән хамгин түрүнд авх зөвтә. 
2TI.2.7	Мини келҗәхиг ухал. Чамд цугтаһинь медхд Деед Эзн дөң болх. 
2TI.2.8+2TI.2.9	Давидин хөөт үй, үкәд әмдрсн Христос Исусиг оньдин санҗ йов. Энтн мини тархасн Сән Зәңгәс медгдҗәнә. Сән Зәңг тархаснас көлтә би зовҗ йовнав. Терүнәс көлтә намаг йос эвдсн күн кевтә цевлв. Болв Бурхна үгиг цевлҗ болшго. 
2TI.2.10	Тиигәд би Бурхна шүүҗ авсн улсин төлә, тедн Христос Исуст иткәд аврлта болн мөңк җирһлтә болтха гиһәд цугинь дааҗанав.
2TI.2.11	Иигҗ келсн чик. Энүнд итктн: кемр бидн Христос Исусла хамдан үксн болхла, Терүнлә хамдан бидн җирһхвидн. 
2TI.2.12	Кемр бидн ода тесҗәхлә, Терүнлә һардх цаг учрх. Кемр: Бидн Терүг медхшвидн гихлә, Тер бас мадниг медхшв гих. 
2TI.2.13	Кемр бидн үгдән күрдго болхла, Тер оньдин үгдән күрнә. Яһад гихлә, Христос Исус бийиннь авц-бәрцән оңдарулҗ чадшго.
2TI.2.14	Бурхар
2TI.2.15	Бурхн чамаг сән зарц гиҗ келдгәр сәәнәр көдл. Эврәннь кесн көдлмшәсн ичдгоһар Бурхна үгиг чикәр сурһ. 
2TI.2.16	Бурхн уга күүндврәс хол йов. Тиим күүндвр әмтиг Бурхнас хольҗулад йовна. 
2TI.2.17	Тиим күүндвр үклин хальдврта гем мет тарна. Хуменья Пилет хойр тиим күүндвр кеҗәнә. 
2TI.2.18	Эдн үнн юмнас зөвәр хольҗад одцхав. «Бидн, иткдг улс, әмдрҗ одлавидн», – гиҗ тедн келҗәнә. Энүгәрн тедн олн улсин сүзг уурулҗана. 
2TI.2.19	Болв Бурхна бат ул күүршго. Терүн деер иим бичвртә тамһ бәәнә: «Деед Эзн эврәксән меднә», дәкәд «Би Деед Эзнә күмб гиҗәх күн, эврәннь килнцтә керг-үүлән хайх зөвтә». 
2TI.2.20	Ик гер болһнд, цаһан мөңгн, алтн савмудас талдан, модар болн шаврар кегдсн савмуд бәәхиг чи меднәлмч. Зәрм сав ачта кергт олзлгдна, зәрмнь йирин бәәдлд кергтә. 
2TI.2.21	Кемр күн тер худл номас цеврдәд һархла, ачта кергин төлә бәрҗәх сав мет тер болх. Яһад гихлә, тер Бурхнд нерәдгдсмн, дәкәд эврәннь Эзнд керглгдҗәнә. Тиим күн сән йовдл күцәхдән кезә чигн белн. 
2TI.2.22	Баһ насна җилвтә седкләс сагл. Чик седклтә бә. Деед Эзнд үнн ухаһарн мөргсн улсла итклтә бә, дурл, эвтәһәр бә. 
2TI.2.23	Медрл уга болн һәргтә зүтклдәнд бичә орлц. Тиим юмн кезә чигн саллт цацхмн болҗана. 
2TI.2.24	Деед Эзнә зарц тиим биш болх йоста. Тер, хәрнь, цаһан санатаһар цугталань бәәх, сурһмҗ дасхх, эврән тесвртә болх йоста. 
2TI.2.25+2TI.2.26	Кемр түүнә кергт кен негнь харш болҗахла, терүг җөөлн кевәр чиклх кергтә. Тиигәд одҗ, Бурхн терүнд ухан-санаһан сольх арһ өгх йосн үнниг медхмн болвза. Тегәд тер күн эрлгин хавхас һарч чадх. Яһад гихлә, урднь эрлг терүг бәрҗ авад, эврәннь үлмәд орулсмн билә.
2TI.3.1	Сүл цагт күнд болхиг медҗ ав. 
2TI.3.2	Әмтн бийрхг болх, мөңгнд дурта, деерңһү саната, деерлкдг, хорта үгтә, эк-эцкән соңсдго, «ханҗанав» гиҗ келдго, ичр-һутр уга бәәдг, 
2TI.3.3+2TI.3.4	өршәңгү уга, ни уга болх. Тедн ховч болх, бийән бәрҗ чадшго, догшн, сән йовдлд дурго, нәәлҗ болшго, килмҗ уга, караг улс болх. Тиим улс эврәннь седвәрт Бурхнас давуһар дурлх. 
2TI.3.5	Бәәдләрн Бурхнд сүзглсн мет йовна. Йосндан болхла, тедн Бурхна күчиг «керг уга» гих. Тиим улсас хол йов. 
2TI.3.6	Худл номта улс килнцдән даргдҗах, зүсн-зүүл седвәртән авлгдҗах муңхг күүкд улсин герт орад, тедниг эврәннь үлмәд орулҗана. 
2TI.3.7	Тиим күүкд улс кезә чигн сурсн бийнь үнниг медҗ чадшго. 
2TI.3.8	Ян Ямбр хойр бас Мошег келсн бийнь зөвшәрсмн уга. Эн улс бас тиигҗ кеҗәнә – үннлә зөвшәрҗәхш. Тедн чик ухаһан гееһәд, эврәннь итклән хайв. 
2TI.3.9	Болв теднә күцәмҗ удандан бәәшго. Теднә һәрглҗәх бәәдл олна нүүрт илрх. Тиим йовдл Мошелә эс зөвшәрсн улсла учрла.
2TI.3.10	Болв чи болхла, мини номиг, мини бәәдлиг, мини җирһлин күслиг дахвч. 
2TI.3.11	Чи мини итклиг, теслтиг, дуриг, чиирг бәәдлиг, мини ардас көөлдсиг, зовлңгиг сәәнәр меднәч. Тедү мет нанла Антиохд, Иконьд, Лустрт юн учрсинь чи меднәч. Би йир күчр юм дааҗ һарв. Болв Деед Эзн намаг терүнәс гетлгв. 
2TI.3.12+2TI.3.13	Христос Исусла нииләд Бурхнд соңсхврта бәәхәр седҗәх күүг көөх. Болв хар саната улс болн мек һарһдг улс улм-улм му йовдл һарһад йовх. Тедн олыг болн бийән цаарандан мекләд йовх. 
2TI.3.14	Чи болхла сурсарн, итксәрн һардвр ке. Кен чамаг сурһсиг чи меднәлмч. 
2TI.3.15	Чи бичкнәсн авн Бурхна Бичг меднәлмч. Эн Бичг чамд цецн уха орулад, Христос Исуст иткснәс иштә аврлтд күргх. 
2TI.3.16	Бурхна Бичг бичхд Бурхн урмд өгв. Эн Бичг сурһх йовдлд, буруһинь үзүләд чиклхд, Бурхна таалар бәәхд йир туста. 
2TI.3.17	Тиигәд одҗ Бурхна күн альк халхарн чигн цаһан сана күцәхдән белн болх.
2TI.4.1+2TI.4.2	Бурхнар болн әмдинь чигн, үксинь чигн зарһ кех Христос Исусар герч бәрҗ, чамаг Сән Зәңг тарха гиҗ би закҗанав. Яһад гихлә, Христос Исус хан мет ирҗ һардх. Әмтнд таасгдв эс таасгдв Сән Зәңгиг альк цагт болв чигн тархахд чи белн бол. Эндүһин тускар иләр келәд, чикләд, урмд өгәд йов. Әмтиг сурһхларн тесвртә бол. 
2TI.4.3	Удл уга әмтн чик номиг соңсхар седшго цаг ирх. Тедн эврәннь седсән күцәхәр седх. Әмтн зүсн-зүүл багшнр дуудад, тедниг соңсх. Болв теднь зуг соңсхар седҗәхинь әмтнд келҗ өгх. 
2TI.4.4	Үннә ормд тедн домг соңсх. 
2TI.4.5	Зуг чи бичә толһаһан ге, зовлңгиг дааһад, Сән Зәңгиг тархаҗ күцәһәд, эврәннь даалһвран цугтаһинь ке. 
2TI.4.6	Намаг удлго алх. Мини үкл Бурхнд тәкл тәкҗәснлә әдл болх. Нанд җирһхд баахн цаг үлдв. 
2TI.4.7	Би алдр урлданд орлцв. Ут хаалһиг күццднь һатлад, итклән хадһлв. 
2TI.4.8	Намаг чикәр бәәснд Бурхн нанд дииләчин ачлвр бел кечкв. Терүг Бурхн тааларнь бәәсн улст өгх. Үнн зарһч Деед Эзн темдглсн өдртән ачлвриг нанд эврән өгх. Һанцхн нанд биш Терүг ирхиг йир икәр күләҗәх улст өгх.
2TI.4.9	Дэм намаг үлдәснәс иштә шулуһар ирҗ үз. 
2TI.4.10	Тер эн җирһлд авлгдад Тесалоники балһс орв. Крескән Һалатья гидг һазр тал одв, Тит болхла Далматья гидг һазр тал йовв. 
2TI.4.11	Нанла һанцхн Лука үлдв. Кемр ирхләрн бийтәһән Маркиг дахул. Тер нанд мини көдлмшт икәр дөң болх. 
2TI.4.12	Би Түхкиг Епес балһсн тал йовулв. 
2TI.4.13	Нан тал йовхларн, мини деер өмсдг хувц, буйн болтха, авад ир. Би терүг Троя балһснд Карпин герт үлдәҗв. Дегтрмүд авад ир. Тедн заагт мини арсар кесн дегтрмүд авад ир. 
2TI.4.14	Улан мөңгнә урч Александр нанд кесг му йовдл үзүлв. Деед Эзн терүг кесн тоотарнь засглх. 
2TI.4.15	Чи бас терүнәс сагл. Яһад гихлә, тер мана цәәлһврин көдлмшин йир күчтә хортн. 
2TI.4.16	Намаг түрүн зарһд бийән харсҗ үг келсн цагт, нег чигн күн ирҗ дөңнсмн уга. Цугтан намаг хайв. Болв Бурхн бичә тедниг гемшәтхә. 
2TI.4.17	Деед Эзн нанла хамдан билә. Буру номта улсин төлә мини үгәр Сән Зәңг тархахар Тер нанд чидл өгв. Бурхн намаг үкләс татҗ авв. 
2TI.4.18	Цаарандан чигн Деед Эзн намаг му юмнас халхлх. Тер намаг эврәннь теңгрин орнд күргх. Мөңкинд Деед Эзн туурмҗта йовтха. Тиигтхә.
2TI.4.19	Прискад болн Әкүльд, бас Өнәсәприн өрк-бүлд менд кел. 
2TI.4.20	Эраст Коринф балһснд үлдв. Гемтсн Тропимиг би Мелитд үлдәх зөвтә болв. 
2TI.4.21	Чи үвл күртл нааран ирҗ үз. Чамд Юбул, Пудэн, Лин, Клавдья болн ахнр-дүүнр цугтан менд келүлҗәнә. 
2TI.4.22	Деед Эзн чамла бәәтхә. Бурхн тадниг цугтаһитн хәәрлтхә.
TIT.1.1+TIT.1.2+TIT.1.3	Павелас, Бурхна зарцас болн Исус Христосин апостолас. Би Бурхна шүүҗ авсн улсиг иткл болн мана шаҗна сурҗах үнниг медүлх апостол болҗ илгәгдләв. Мөңк җирһлин нәәлт эн үннә ул болҗана. Бурхн эклцәсн авн маднд мөңк җирһл өгхәр үгән өглә. Бурхн төрүц худл келдмн биш. Бурхн кергтә цагтан нанд даалһсн үгәр дамҗад зураһан маднд үзүлв. Аврач Бурхна зааврар би эн зураг цәәлһҗ өгчәнәв. 
TIT.1.4	Нанла хамдан нег иткл хувалцҗах, мини тоолгдсн көвүн Титд. Бурхн Эцк мана Деед Эзн Исус Христос хойр чамд цаһан сана, болн төвкнүн бәәдл өгтхә.
TIT.1.5	Чамаг Критд эклсән күцц күцәһәд, балһсн болһна чонҗд мини заасар ахлачнриг тәвтхә гиһәд үлдәләв. 
TIT.1.6	Ахлач күн урднь нег чигн буру уга болх зөвтә, һанцхн гергтә болх зөвтә. Терүнә үрдүд бас Христост иткәд, сән авъяста, соңсхврта болх зөвтә. 
TIT.1.7	Һардачд Бурхна көдлмш даалһгдҗана. Тиигәд тер урднь нег чигн буру йовдл эс һарһсн болх йоста. Тер күн сөрсхр биш, ур уга, чаһрт авлгддго, ноолдач биш, мөңгнд хармч биш болх зөвтә. 
TIT.1.8	Зуг тер кү гиичлүлхдән дурта, сә кехдән дурта, бийән сәәнәр бәрдг, чик седклтә болх. Тиим күн дигтә-дарата болад Бурхнд шүтх йоста. 
TIT.1.9	Дәкәд тиим күн номас авсн чик үгд иткх зөвтә. Тиигәд иткдг улст чик ном сурһад, урмд өгх. Эн номиг бурушаҗах күүнд теднә эндүһин тускар иләр келҗ чадх. 
TIT.1.10	Яһад гихлә, буцсн улс эврәннь эргү номарн әмтиг меклҗәхнь олар бәәнә. Христос иткдг улсас евреймүдин авъяс бәрҗәх багин улс тедн дунд йир олн. 
TIT.1.11	Худл ном тархахднь тедниг эрк биш зогсах кергтә. Тедн мөңг олхин төлә ичртә йовдлар өрк-бүлин иткл эвдәд, эс сурһшго юм сурһҗ заана. 
TIT.1.12	Нам теднә нег әәлдәчнь иигҗ келҗ: «Критин улс цугтан худлчнр, зерлг аңгуд, хуурмг болн ик хотта улс». 
TIT.1.13+TIT.1.14	Эннь үнн. Тиигәд теднә иткл чик болдгар, евреймүдин келсн туульд болн үнниг һолҗах әмтнә зааврмудт оньган өгдгоһар иләр кел. 
TIT.1.15	«Седкләрн цевр улст юн болвчн цевр болх», – гиҗ тедн келлә. Зуг килнцәр үрсн болн эс иткдг күүнд цевр юмн уга. Яһад гихлә, теднә ухан болн седклнь бас килнцәр үрҗ одҗ. 
TIT.1.16	Тедн Бурхиг меднәвидн гинә. Болв эврәннь кергәрн Бурхиг эс медҗәхән үзүлнә. Теднәс Бурхн җигшҗәнә. Соңсхвр уга, сән йовдл һарһҗ чадшго улс болҗана тедн.
TIT.2.1+TIT.2.2	Чи чик номла ирлцүлҗ сурһх йостач. Медәтә улсиг чаһр ууҗ согтдгоһар, тоолвртаһар бийән бәрдгәр сурһх. Христост чикәр иткәд, улст дурта болад, зовлңгиг тесәд тедниг сурһх йостач. 
TIT.2.3	Христост иткдг улсла әдл бийән бәрдгәр медәтә күүкд улсиг сурһ. Теднд хов зөөшго, икәр чаһр уушго заквр өг. Тедниг цаһан седклин йовдл һарһдгар сурһх зөвтә. 
TIT.2.4+TIT.2.5	Баахн гергчүд эврәннь залудан болн үрдүдтән дурта болдгар медәтә күүкд улс тедниг сурһх йоста. Тедн бийән бәрәд, цеврәр бәәһәд, гериннь көдлмш сәәнәр кеһәд, залусан соңсад, кен чигн күн Сән Зәңгиг муурулдгоһар бәәх кергтә болҗана. 
TIT.2.6	Баахн көвүд чикәр бийән бәрдгәр бәәлһх йоста
TIT.2.7	Чи юн болв чигнд сән йовдлын үлгүр болхич. Сурһуль заахдан үннч, болһамҗта бол. 
TIT.2.8	Күн чамаг бурушадгоһар келх чик үгән ухалад келҗә. Тиигхлә мана өшәтнр мадниг гемшәҗ чадшго, тедн чамла эсргүдсндән ичәгдх. 
TIT.2.9	Эздүдиннь келсиг цугтаһинь күцәдгәр, юуһарн чигн таасгддгар зарцнран сурһ. 
TIT.2.10	Тедн бичә зүтклдәд бәәтхә. Дәкәд бичә хулха кетхә. Итклтә күн кевтәһәр бәәтхә. Тиигәд теднә кеҗәсн тоот мана Аврач Бурхна Сән Зәңгд тус болх. 
TIT.2.11	Әмтн цугтан аврлтдгар Бурхн Эврәннь хәәрлтән үзүлв. 
TIT.2.12	Бурхна хәәрлт мадниг иигҗ сурһҗана: Бурхнд эс иткҗәх бәәдлән болн җирһлин му седвәрән хайтн. Эн җирһлдән бийән бәртн, чикәр җирһтн. 
TIT.2.13	Бидн кишгтә өдр ирхиг күләҗәнәвидн. Терүнд бидн цугтан нәәлҗәнәвидн. Тер өдр алдр Бурхн, мана Аврач Исус Христос, туурмҗтаһар ирх. 
TIT.2.14	Мадниг цуг килнцәс сулдххин болн цеврлхин төлә, зуг терүнә улс болдгар, сән йовдл һарһхдан белн болдгар Исус Христос бийән алулла. 
TIT.2.15	Энүг чи теднд сурһх йостач. Эврәннь йосан күццднь олзлад, иткдг улст урмд өгәд, теднә килнцин тускар иләр кел. Нег чигн күн чамаг басхар бичә седтхә.
TIT.3.1	Иткдг әмтн ахлачнриг болн йосна һардачнриг кевтнь соңстха гиҗ кел. Тедн сән йовдл һарһхдан белн болтха. 
TIT.3.2	Күн болһна тускар му келдгоһар, эвцтә болн үүрсг, нииһәр бәәһәд, цугтаһинь тевчдгәр теднд кел. 
TIT.3.3	Урднь бидн эргү, соңсхвр угаһар бәәсндән меклгдҗ йовлавидн. Зүсн-зүүл седвәр болн бахта юмн мадниг авлҗ йовла. Бидн эврәннь җирһлдән хортаһар, үлү үзәд, әмтн маднд дурго болад, бидн әмтнд дурго болад бәәләвидн. 
TIT.3.4	Бурхн, мана Аврач, эврәннь хәәрлт болн дуран өгсн цагтан мадниг аврла. Мана керг-үүл тоолҗ биш, зуг эврәннь хәәрлтәр мадниг аврла. 
TIT.3.5	Бурхн мадниг Әрүн Сәкүсәр уһаһад, шин төрлт болн шин җирһл өгв. 
TIT.3.6	Мана Аврач Исус Христосар дамҗад Бурхн маднд элвгәр Әрүн Сәкүс белглв. 
TIT.3.7+TIT.3.8	Тиигәд бидн түүнә хәәрлтәр Бурхнла чикәр бәәнәвидн. Аштнь бидн күләҗәсн мөңк җирһлән эдлхвидн. Иигҗ келсн чик, энүнд итктн. Би чамаг иим юмнд оньган өгтхә гиҗәнәв. Христост иткдг улс цаһан седклтә йовдл һарһхд килмҗән өгтхә
TIT.3.9	Эргү зүткәнд болн уңг-тохма төр хаһллһнд, закана туск зүткәнд бичә орлц. Терүнәс олз уга, дәкәд мел керг уга. 
TIT.3.10	Олниг цуцад хувахар седсн күүг нег дәкҗ, хойр дәкҗ келәд, цааранднь терүнлә бичә харһ. 
TIT.3.11	Тиим күн чик хаалһас салад, килнц цаарандан һарһҗахиг чи эврән меднәч. Терүгәрн тер бийиннь эндүһән үзүлҗәнә.
TIT.3.12	Намаг, чам тал Артемиг эс гихлә, Тихикиг илгәхлә, Никополь тал адһҗ ир. Би тенд үвлзхәр бәәнәв. 
TIT.3.13	Зину гидг закана күүнә болн Аполлосин хаалһин йовдлд дөңгән күрг. Теднд кергтә тоотынь белд. 
TIT.3.14	Христост иткдг күн сән йовдл һарһад цаган давулдгар дастха
TIT.3.15	Энд нанла хамдан бәәх улс цугтан чамд менд илгәҗәнә. Маднла иткдг иньгүдт цугтаднь менд кел. Бурхн цугтаһитн хәәрлтхә!
PHM.1.1+PHM.1.2	Исус Христост итксн учрас суулһгдсн Павелас болн дү көвүн Тимофейәс маднла хамдан көдлҗ йовдг хәәртә Пилемонд, хәәртә дү күүкн Апьяд болн маднла әдл церглҗ йовх Архиппд, тана герт хурдг сүзгтнрт. 
PHM.1.3	Бурхн мана Эцк болн Деед Эзн Исус Христос цугтаһитн хәәрлтхә. Би тадна амулң-төвкнүн бәәхин төлә зальврдв.
PHM.1.4+PHM.1.5+PHM.1.6	Күндтә дү көвүн, чи мини сананас кезәчн һархшич. Тиигәд зальврхларн, би эврәннь Бурхндан ханлтан өргдв. Яһад гихлә, чи Деед Эзн Исуст үнн седкләрн иткәд, иткдг улст дуран өгч күндлснә тускар би соңсв. Мини зальврлһна учр-утхнь иим: чи ма хойран үүрллһн маднд Христосас ач-тус күртәхин туск медрл медүлх. 
PHM.1.7	Чини дурн намаг ик гидгәр байрлулҗ урмдулв. Юңгад гихлә, чи иткдг улсин зүрк төвкнүлвч.
PHM.1.8+PHM.1.9	Тиигәд, чамд кех тоотыг зааҗ-закх нанд зөв бәәвв чигн, болв би чамд дурлсн учрас сурҗанав. 
PHM.1.10	Би түүрмд суулһгдсн Исус Христосин элч Павел чамаг Онәсмин
PHM.1.11	Урднь Онәсм чамд тус уга бәәҗ. Ода болхла, чамд, нанд кергтә күн болв. Тиигәд би Онәсмиг чам тал илгәҗәнәв. 
PHM.1.12	Чи болхла, энүг орулҗ ав. Эн күн нанд әвр хәәртә. 
PHM.1.13	Би Сән Зәңгәс көлтә сууҗаһад, Онәсмиг хаҗудан бәрхәр седҗәләв. Чини ормд нанд нөкд болх гиҗ санҗалав. 
PHM.1.14	Болв би чамаг нанд нөкд бол гиҗ закхар седҗәхшв. Чи эврәннь санаһарн энүг кехч гиҗ би санҗанав. Кемр чи зөвән эс өгхлә, би төрүц юм кешгов. 
PHM.1.15	Юңгад гихлә, тер хәрү мел чам тал ирхәр цаг зуур салсмн бәәҗ. 
PHM.1.16	Ода болхла, тер чини эгл зарц биш, чини эңкр дү көвүн болҗана. Тер нанд йир хәәртә. Терүг күн гиҗ, сүзгч гиҗ, нанас давуһар чамаг хәәрлхиг би иткҗәнәв. 
PHM.1.17	Тиигәд намаг эврәннь иньг гиҗ тоолҗахла, энүг нанла әдләр күндл. 
PHM.1.18	Кемр тер чамаг һундасн болхла, эс гиҗ чамд өртә болхла, терүнә өринь би даанав.
PHM.1.19	Би, Павел, терүнә өринь бийдән авчанав гисн цаас бичәд, эврәннь һаран тәвҗәнәв. Чи эврәннь җирһләрн нанд өртәч, болв энүнә тускар нег чигн амн үг келшговидн. 
PHM.1.20	Тиигәд, эңкр мини дү, Христосин төлә эн сән керг күцәһәд, намаг энүгәрн төвкнүл. 
PHM.1.21	Мини сурҗасиг чи күцәхч гиҗ би нәәлҗәнәв. Нам терүнәс давуһар кехичнь.
PHM.1.22	Бас нег чамас сурҗах юмн иим: нанд нег хора бел кеһәд оркчк. Тана зальврлһна тусар би сулдад һархв. Һархларн тадн тал ирхв гиҗ би ицҗәнәв.
PHM.1.23+PHM.1.24	Чамд эврәннь мендән илгәҗәхнь: Исус Христост итксн учрас суулһгдсн Епапр, бас нанла хамдан көдлдг Марк, Аристарх, Дэм болн Лука. 
PHM.1.25	Деед Эзн Исус Христос тадниг хәәрлтхә.
HEB.1.1	Кезәнә Бурхн әәлдәчнрәр дамҗад кесг дәкҗ олн зүсн эв-арһ олзлад, мана өвк эцкнрт келдг бәәсмн. 
HEB.1.2	Эн сүл өдрмүдт Бурхн Эврәннь Көвүһәрн дамҗад маднд келдг бәәсмн. Бурхн Көвүһәрн дамҗад нарт делкә үүдәһәд, цугин өнч авх Көвү кесмн. 
HEB.1.3	Көвүнднь Бурхна туурмҗ үзгднә. Көвүн Бурхна йосн дүр болҗана. Бурхна Көвүн цуг нарт делкәг Эврәннь күчтә Үгәрн бәрнә. Әмтнә килнц тәвснә хөөн теңгрт хамгин күчтә йосна барун бийд Тер суусмн.
HEB.1.4	Көвүн Бурхна элчнрәс деер болв, тиим кевәр Терүнд Бурхна өгсн нернь Бурхна элчнрин нердәс деер болв. 
HEB.1.5	Яһад гихлә, Бурхн ямаран чигн элчдән кезәчн: «Чи – Мини Көвүнч, эндр Би Чини Эцк болв», – гиҗ келсмн уга. Бурхн ямаранчн элчин тускар кезәчн: «Би Энүнә Эцк болхв болн Эн Мини Көвүн болх», – гиҗ эс келсмн болдг. 
HEB.1.6	Зуг Бурхн Эврәннь Ууһн Көвүһән орчлңд илгәх цагт иигҗ келсмн: «Бурхна цуг элчнр Терүнд сөгдтхә». 
HEB.1.7	Бурхна элчнрин тускар Тер: «Та Эврәннь элчнрәр сальк кенәт, Эврәннь зарцнрар шачасн һал кенәт», – гиҗ келв. 
HEB.1.8	Көвүнә тускар болхла, Бурхн иигҗ келҗәнә: «О, Бурхн, Тана заллт мөңкиндән бәәх, Та үнн чикәр Эврәннь алвтан залҗ йовнат. 
HEB.1.9	Та чик бәәдлд дуртат, йос эвдхдән дур угат. Эн учрар Бурхн, Тана Бурхн, Таниг байрин олив тосар Тана үүрмүдт түркснәс үлү икәр түрксмн». 
HEB.1.10	Дәкәд иигҗ бичәтә бәәнә: «Деед Эзн, Та хамгин түрүнд һазр үүдәвт, теңгр Тана һарар кесн керг болҗана. 
HEB.1.11	Цуг эн уга болҗ одх, зуг Та үлдхит. Цуг эн хувцнла әдл элҗ одх. 
HEB.1.12	Та эдниг хуучн хувцн кевтәһәр орахит, эдн хувцн кевтәһәр сольгдх. Зуг Та нег кевтән бәәхит, Тана насн төрүц чилшго». 
HEB.1.13	«Чини өшәтнриг көл дорчн тулур кевтәһәр эс тәвтл барун һартм су», – гиҗ Бурхн нег чигн элчдән кезә чигн келәд уга. 
HEB.1.14	Бурхна цуг элчнр церглдг сәкүсд болна, тедн аврлтд күртх улст нөкд болхар Бурхнар илгәгднә.
HEB.2.1	Салькнд туугдсн керм мет болш уга төләд бидн соңссндан оньган икәр өгч бәәх зөвтәвидн. 
HEB.2.2	Бурхна элчнрәр дамҗад келсн үг итклтә билә. Тегәд эн үгиг эс соңссн болн эвдсн күн болһн үнн чикәр цааҗла харһулгдх йоста билә. 
HEB.2.3	Бидн тиим алдр аврлтд оньган эс өгхлә, цааҗас алдрҗ чадшговидн. Эн аврлтын тускар Деед Эзн Бийнь әмтнд зәңглсн бәәнә. Энүнә тускар соңссн улс аврлт йосн үнн гиҗ маднд лавлҗ келсмн. 
HEB.2.4	Бурхн энүг онц темдгәрн, өвәрц йовдларн, олн зүсн сүркә йовдларн болн Эврәннь тааларн, әмтнд өггдсн Әрүн Сәкүснә билгәрн батлҗ үзүлсмн.
HEB.2.5	Мана келҗәсн иргч орчлңгиг залхин кергт Бурхн элчнрән тәвсн уга. 
HEB.2.6	Тиим биш, Бурхна Бичгт нег кесгт иигҗ бичәтә: «Күн гисн кемб? Яһад Та энүг эс мартнат? Күмни көвүн гисн кемб? Яһад энүг Та килмҗтәһәр хәләдвт? 
HEB.2.7	Та ахр болзгт терүг Бурхна элчнрәс дор тәвләт. Терүнә толһад туурмҗта болн ачта титм Та зүүввт. 
HEB.2.8	Цуг заллтыг терүнә һарт өгвт». Терүнә һарт цуг заллтыг өгсн цагтан, Бурхн нег чигн юм үлдәлго күүнә заллтд орулсмн. Зуг цугнь күүнә заллтд бәәхинь ода бидн үзәд угавидн. 
HEB.2.9	Исус Бурхна хәәрлтәр цуг улсин төлә үкхәр ахр болзгт Бурхна элчнрәс дор тәвгдсинь бидн үзҗәнәвидн. Эн үкллә харһҗ зовснднь Исуст туурмҗин титм зүүгдсинь бидн бас үзҗәнәвидн. 
HEB.2.10	Бурхнар болн Бурхна төлә цугнь үүдәгдсн бәәнә. Бурхн кесг көвүдиг туурмҗд орулх зөвтә билә. Зовлңгар дамҗад Исусиг, аврлтын һардачиг, Бурхн дуту уга болһҗ кесмн.
HEB.2.11	Яһад гихлә, әрүслдгнь болн әрүслгддгнь нег Эцктә. Эн учрар Исус тедниг ахнр-дүүнр гисндән ичхш. 
HEB.2.12	Исус Бурхнд: «Би Тана нериг ахнр-дүүнртән келнәв. Би иткдг улсин заагт Таниг туурулнав», – гиҗ келнә. 
HEB.2.13	Дәкәд бас иигҗ келнә: «Би Бурхнд нәәлнәв», болн «Энтн Бив, Бурхна өгсн үрдүдтә хамдан бәәнәв».
HEB.2.14	Эн үрдүд йирин улс бәәсн учрас Исус бас теднлә әдл күн болв. Эврәннь үкләрн үклин эзиг эс гиҗ эрлгиг уга кехәр Исус тиим болв. 
HEB.2.15	Үкләс әәһәд, җирһлин туршт мухла болсн улсиг сулдххар Исус тиигсмн. 
HEB.2.16	Яһад гихлә, Бурхна элчнрт биш, Абрахамин үлдл тохмд Тер нөкд болҗасинь медгдҗәнә. 
HEB.2.17	Тер учрар Бурхна өмн итклтә болн өршәңгү ах гелң болхар, әмтнә килнц тәвгддгәр Тер цуг бәәдләрн ахнр-дүүнрлә әдл бәәх зөвтә бәәсмн. 
HEB.2.18	Тегәд чигн Тер Бийнь сөрлһнлә харһад зовлңган эдлсн учрас сөргдҗәх улст ода нөкд болҗ чадх.
HEB.3.1	Тегәд Бурхнар бас дуудгдсн, әрүн ахнр-дүүнр, мана итклин элч болн ах гелң Исусин тускар ухалад бәәтн. 
HEB.3.2	Исус церглтд орулсн Бурхнд итклтә бәәсмн. Тиим кевәр Моше Бурхна герт итклтә бәәсмн. 
HEB.3.3	Тосхач герәс даву ик ачта болҗана. Тер учрар Исус Мошеһәс даву ик ачта болҗана. 
HEB.3.4	Гер болһн эврәннь тосхачта, болв Бурхн болхла цуг юмна Тосхач. 
HEB.3.5	Иргчдән Бурхна келхиг герчлхәр, Моше Бурхна герт зарц мет итклтә билә. 
HEB.3.6	Христос болхла Бурхна герт Көвүн мет итклтә болҗана. Кемр бидн зөргтә кевәр бәәһәд, Христост нәәләд батар зогсхла, бидн Бурхна гер болҗанавидн.
HEB.3.7	Эн учрас Әрүн Сәкүсн иигҗ келҗәнә: «Эндр, Бурхна ду соңссн цагтан, 
HEB.3.8	көдәд сөрсн өдрт буцснла әдл бүдүн күзүһән бичә үзүлтн. 
HEB.3.9	Дөчн җилдән Мини керг-үүлмүд үзв чигн тедн Намаг тенд сөрдг билә. 
HEB.3.10	Эн учрар Би тер әмтнд уурлад келләв: Тедн Намаг оньдин дахҗ йовхар седхш, Мини келсн үгиг күцәхәр седхш. 
HEB.3.11	Тегәд чигн Би уурлад: Эдн Мини амрлһна ормд төрүц оршго, – гиҗ андһар тәвләв».
HEB.3.12	Ахнр-дүүнр, оньган өгч саглтн: Тадн әмд Бурхиг үлдәшгоһар танад хар саната болн иткл уга зүркн бичә бәәтхә! 
HEB.3.13	Тадн дундас кен чигн күн килнцәр меклгдшгоһар, бүдүн күзүһән үзүлшгоһар, «эндр» гиҗ келәд бәәтл нег-негән өдр болһн урмдулҗ бәәтн. 
HEB.3.14	Кемр бидн экн түрүн авсн бәәдлән үкн-үктлән батар хадһлҗ бәәхлә, бидн Исус Христосла хамдан көдлдг улс болнавидн. 
HEB.3.15	Бурхна Бичгт: «Эндр Терүнә ду соңсад, буцлтын цагла әдл бүдүн күзүһән бичә үзүлтн», – гиҗ бичәтә.
HEB.3.16	Кен Бурхна ду соңсҗ Бурхна өмнәс буцлт өргсмб? Египетәс Мошеһар дахулгдҗ һарсн улс. 
HEB.3.17	Дөчн җилдән кенд Бурхн уурлсмб? Көдәд өңгрсн килнцтә улст уурлсмн. 
HEB.3.18	Тедн Мини амрлһна ормд оршго гиҗ, кенә тускар Бурхн келҗ андһар тәвсмб? Бурхиг соңсдго улсин тускар келсмн. 
HEB.3.19	Тедн эс итксндән тиигәрән орҗ чадсн угаһинь бидн үзҗәнәвидн.
HEB.4.1	Тегәд Бурхна амрлһна ормд орхит гисн Терүнә өгсн үг бәәтл, бидн терүнд орхас дутвзав гиҗ әәх зөвтәвидн. 
HEB.4.2	Яһад гихлә, бидн теднлә әдл Сән Зәңг соңславидн. Зуг тедн соңссн болв чигн тер үг тус күргсн уга. Яһад гихлә, тедн соңсв чигн итксмн уга. 
HEB.4.3	Бидн иткәд амрлһна ормд орҗанавидн. Яһад гихлә, «тедн Мини амрлһна ормд төрүц оршго», – гиҗ Бурхн келҗ. Терүнә керг-үүлмүд орчлң үүдсн цагт төгссн бийнь тиигҗ келҗ. 
HEB.4.4	Бурхна Бичгин нег һазрт доладгч өдрин тускар: «Бурхн доладгч өдрт цуг Эврәннь кергәсн амрв», – гиҗ бичәтә. 
HEB.4.5	«Тедн Мини амрлһна ормд төрүц оршго», – гиҗ Бурхна Бичгт бас бичәтә. 
HEB.4.6	Хамгин түрүнд Сән Зәңг соңссн улс эврәннь Бурхиг эс соңссндан амрлһна ормд орсн уга. Тегәд амрлһна ормд орх зәрм улс бәәсн төләд 
HEB.4.7	Бурхн «эндр» гидг өдр темдглсмн. «Эндр Терүнә ду соңссн цагтан бүдүн күзүһән бичә үзүлтн», – гиҗ кесг цаг давсн хөөн Тер Давидәр дамҗад урднь келсәр келв.
HEB.4.8	Кемр Навина Исус теднд амрлһ өгсн болхла, Бурхн энүнә хөөн талдан өдрин тускар келш уга билә. 
HEB.4.9	Тегәд чигн Бурхна улст амрлһна өдр үлднә. 
HEB.4.10	Яһад гихлә, Бурхна амрлһна ормд орсн күн, Бурхн күцәсн көдлмшәсн амрснла әдл эврәннь күцәсн көдлмшәсн амрв. 
HEB.4.11	Тегәд эн амрлһна ормд орхар зүткхм. Яһад гихлә, Бурхиг соңсдго күн Израилин улсла әдл амрлһна ормд орҗ чадшго.
HEB.4.12	Бурхна үг – әмд болн күцәмҗтә, тер ямаран чигн хойр талан хурц иртә үлдәс үлү хурц. Тер гүүнәр мана дотр ивтрҗ, сүмсн седкләс, нуһрсн яснас салһна. Тер күүнә зүркнә седвәр-санаг шүүнә. 
HEB.4.13	Нег чигн үүдәгдсн юмн Бурхнас бултҗ чадшго. Терүнә нүднд цугнь хуча уга секәтә. Терүнд бидн тооцаһан өгхвидн.
HEB.4.14	Тегәд итксн юман батар түший. Яһад гихлә, теңгрт өөд болсн алдр ах гелң, Бурхна Көвүн Исус Христос манад бәәнә. 
HEB.4.15	Мана арһ угаг меддго, сана зовдго ах гелң гиҗ манад уга. Зуг Тер маднла әдл сөрлһнлә харһвчн, килнц һарһсн уга. 
HEB.4.16	Эн учрар Бурхна хәәрлтин ширәд зөргтәһәр өөрдий. Маднд дөң кергтә болсн цагт тенд бидн өршәлд күртҗ, хәәрлт олҗ чадҗанавидн.
HEB.5.1	Бурхн ямаран чигн ах гелңгиг эврәннь келн-улсас шүүҗ авад, терүг келн-улсин нерн деерәс Бурхнд церглхин көдлмшт орулна. Ах гелң улсин килнцин төлә Бурхнд бәрц бәрәд, тәкл тәкнә. 
HEB.5.2	Ах гелң бийнь арһ уга төләдән медл угаһар буру юм кесн улст сана зовҗ чадҗана. 
HEB.5.3	Ах гелң арһ чинән уга төләд һанцхн әмтнә килнцин төлә биш, эврәннь килнцин төлә тәкл тәкх зөвтә.
HEB.5.4	Ах гелң болх ачиг күн эврә дурарн бийдән авх зөв уга. Зуг Бурхна дуудврар күн ах гелң болҗ чадна, тиигҗ Ааронла болв. 
HEB.5.5	Тиим кевәр Христос чигн Бийнь Эврә дурарн ах-гелң болх ач авсн уга. Зуг Бурхн Терүнд: «Чи Мини Көвүнч, эндр Би Чини Эцк болв», – гиҗ келҗ. 
HEB.5.6	«Чи Мелкицедклә әдл мөңкиндән гелң болхич», – гиҗ талдан кесгт келгдҗәнә.
HEB.5.7	Делкәд бәәсн цагтан Исус чаңһур хәәкрҗ ууляд зальврад, Бурхиг эрҗ сурсн билә. Бурхн Терүг үкләс харсҗ чадх билә. Исус Бурхиг номһн кевәр соңссн учрас Бурхн Терүг соңсв. 
HEB.5.8	Исус Бурхна Көвүн болвчн зовлңгар дамҗад соңсхврта болдгар дасҗ. 
HEB.5.9	Тегәд Бурхнд бүклдән Бийән нерәдәд, Тер Бийднь соңсхврта улсин мөңк аврлтын булг болв. 
HEB.5.10	Тиигәд Бурхн Терүг Мелкицедклә әдл ах гелң болхич гиҗ тәвсмн.
HEB.5.11	Бидн энүнә тускар дала юм келх йоставидн, зуг тадн соңсдг арһан геесн учрар таднд цәәлһхд дегд күчр болҗана. 
HEB.5.12	Яһад гихлә, цагар хәләхлә, тадн ода багш болх зөвтәт, зуг таднд шинәс Бурхна Үгин түрүн номиг дасхх кергтә. Акун хот идхин ормд ода күртл таднд үс уух кергтә. 
HEB.5.13	Үс уудг күн болһн чик седклтә бәәдлин туск ном медхш, яһад гихлә, тер нилх болҗана. 
HEB.5.14	Акун хот болхла дуту уга улст, яһад гихлә, тедн җирһлин дамшлтар му юмиг сән юмнас йилһҗ чадна.
HEB.6.1	Эн учрар Христосин түрүн номиг үлдәһәд бүдүн улс болхар адһий. Таднд шинәс түрүн ном дасхх керг маднд уга. Түрүн ном гиснь эн: олз уга йовдлмудан үлдәһәд, Бурхнд иткхин туск, 
HEB.6.2	кирсллһнә, күүнә толһан ора деер һар тәвлһнә, үксн улсин әмдрллһнә болн мөңк зарһин туск ном. 
HEB.6.3	Бурхн зөвшәрхлә, бидн энүг дасххвидн.
HEB.6.4	Яһад гихлә, нег дәкҗ Бурхна герл авсн, теңгрин билг амссн, талдан улсла Әрүн Сәкүс авсн әмтиг килнцтә җирһлинь үлдәлһҗ хәрү авч ирҗ болшго. 
HEB.6.5+HEB.6.6	Тедн Бурхна Үгин сәәһинь болн иргч цагин күчиг медәд, эврәннь итклән үлдәҗ. Яһад гихлә, тедн бийснь Бурхна Көвүг кирсд хадҗана, Терүг әмтнә өмн һутахар тәвҗәнә.
HEB.6.7	Дару-дарунь хурар услгдад, тәрсн әмтнд кергтә тәрә өгдг һазриг Бурхн әдс өгч йөрәнә. 
HEB.6.8	Зуг тер һазр деер хатханчг болн буг өвсн урһхла, тер һазр юунд чигн керг уга, болв Бурхн терүг удл уга харах. Тер һазр һалар шатагдҗ уга кегдх.
HEB.6.9	Хәәртә үүрмүд, мадниг тиигҗ келвчн, танад энүнәс сән юмс бәәдгинь бидн лавта меднәвидн. Эн юмс тана аврлла залһлдата. 
HEB.6.10	Яһад гихлә, Бурхн үнн чик. Тадниг Бийднь дурлсиг болн тана көдлсиг Тер мартшго. Эн дуриг тадн Бурхна улст урднь болн ода күртл дөң болсарн үзүлвт. 
HEB.6.11	Тадн дундас кен чигн эврәннь зөрсн күслән сүл күртл хадһлтха, гиҗ бидн санҗанавидн. Тегәд тана нәәлсн юмн күцх гиҗ тадн лавлҗ медхит. 
HEB.6.12	Тадниг залху бичә болтха гиһәд, зуг иткләрн болн тесврәрн Бурхна өгхәр бәәсинь авдг әмтиг дуратха гиҗәнәвидн.
HEB.6.13	Абрахамд үгән өгсн цагт Бурхн эврәннь нерәрн андһар тәвҗ. Яһад гихлә, Терүнәс даву ик алдр кен чигн уга билә. 
HEB.6.14	Бурхн иигҗ келсмн: «Үнн кевәр Би чамд әдс өгәд, уңг-тохмин дала үлдл өгхв». 
HEB.6.15	Абрахам тесвртә болсн төләдән Бурхна өгхәр бәәхиг авч.
HEB.6.16	Әмтн андһар тәвсн цагтан эврәннь нернәс ик нер олзлна. Тиигәд андһар ямаран чигн зүтклдәг зогсана. 
HEB.6.17	Бурхна өгхәр бәәхиг авх әмтнд шиидврән хүврдгоһинь медүлхәр Бурхн өгсн үг деерән андһар немв. 
HEB.6.18	Хойр хүврдго юмна тускар Бурхн худл келҗ чадшго. Эн хойр юмар дамҗад бидн, Бурхна өгсн бултдг ормд орсн улс, мана өмн тәвгдсн нәәлвриг батар бәрхин төлә урмд аввидн. 
HEB.6.19	Эн нәәлвр мана седклин әәмшг уга бат җахр мет. Сүмин көшгин ард бәәсн хамгин Әрүн ормд эн орна. 
HEB.6.20	Исус маднас өмн болн мана төлә тиигәрән орҗ. Тер Мелкицедклә әдл ах гелң мөңкиндән болв.
HEB.7.1	Мелкицедк Шалимин хан болн Деед Бурхна гелң бәәҗ. Абрахам дөрвн хаадудыг диилснә хөөн хәрҗ йовтлнь Мелкицедк терүг угтад йөрәҗ. 
HEB.7.2	Абрахам болхла дәәләд авсн зөөрәсн арвдгч хүвинь терүнд өгч. Негдвәр, Мелкицедк гидг нерн «чик бәәдлин хан» гиҗ орчулгдна. Тер Шалимин хан болсн учрас терүнә нерн «эвин хан» гиҗ бас орчулгдна. 
HEB.7.3	Мелкицедкин эк-эцкин, уңг-тохмин, төрсн болн нас барсна өдрин туск нег чигн үг уга. Тер Бурхна Көвүнлә әдл мөңк гелң болҗана.
HEB.7.4	Тер ямаран ик алдр бәәсинь тадн үзҗәнәт. Өвк эцк Абрахам дәәләд авсн зөөрин сәәнәснь арвдгч хүвинь өгч. 
HEB.7.5	Гелң болсн Левин тохмин үлдлмүд Закаһар Израилин улсин эс гиҗ эврәннь ах-дүүнрин авсн олзин арвдгч хүвинь авх йоста. Теднә ахнр-дүүнр Абрахамин тохмин үлдлмүд болвчн арвдгч хүвинь өгнә. 
HEB.7.6	Мелкицедк Левин тохмин үлдл биш билә. Зуг тер Абрахамас арвдгч хүвинь авад, Бурхна өгхәр бәәхиг авсн күүг йөрәсмн. 
HEB.7.7	Әдслдг күн әдс авчасн күүнәс деер болдг мөн. 
HEB.7.8	Нас бардг гелңгүд болхла арвдгч хүвиг авх зөвтә бәәҗ. Зуг Мелкицедкин тускар әмд бәәнә гисн герчллһн бәәнә. 
HEB.7.9	Тегәд арвдгч хүв авдг Леви бийнь Абрахамар дамҗад терүгән өгч. 
HEB.7.10	Яһад гихлә, өвк Абрахам Мелкицедклә харһсн цагла Леви түүнә дотрнь бәәсмн.
HEB.7.11	Тегәд Левинхнә гелңгүдин церглтин тускар зааврмуд әмтнд өггдҗ. Болв кемр Левинхнә гелңгүдин церглт күслдән күрсн болхла, Ахарона әдл биш, Мелкицедклә әдл талдан гелң һарч ирх учр уга болх билә. 
HEB.7.12	Яһад гихлә, гелңгин церглт сольгдхла, Закан бас сольгдх зөвтә. 
HEB.7.13	Энд мана Деед Эзнә тускар келгднә. Тер талдан уңг-тохмта билә, тер уңг-тохмас күн гелң болҗ церглдго бәәҗ. 
HEB.7.14	Тер Йудан тохмас һарсн күн гиҗ ил медгднә. Моше гелңгүдин тускар келсн цаглаһан эн уңг-тохмин тускар келҗ уга.
HEB.7.15	Талдан гелң Мелкицедклә әдл һарч ирсинь урднь келгдсн учрас цуг эн лавта медгднә. 
HEB.7.16	Уңг-тохмин туск зааврмудар болн тогтаврмудар тер гелң болсмн биш, зуг чилгч уга әмн җирһлин күчәр тиигсмн. 
HEB.7.17	Яһад гихлә, Бурхна Бичг иигҗ келҗәнә: «Чи Мелкицедклә әдл мөңкиндән гелң болхич».
HEB.7.18	Арһ уга болн керг уга төләднь хуучн заавр уга кегднә. 
HEB.7.19	Яһад гихлә, Закан юуг чигн күслд авч ирсн уга. Ода болхла хамгин сән нәәлвр өггдҗ. Энүгәр дамҗад бидн Бурхн тал өөрдҗәнәвидн.
HEB.7.20	Эн саамд Бурхна андһар бәәнә. Урднь талдан улс гелң болсн цагт андһар уга бәәҗ. 
HEB.7.21	Бурхн Исуст: «Деед Эзн, Чи мөңкиндән гелң болхич гиҗ андһар тәвәд, Эврәннь шиидврән сольшго», – гиҗ келв. Тер цагт Исус эн андһарар дамҗад гелң болҗ. 
HEB.7.22	Тиигәд Исус хамгин сән бооцана даалһгч күн болҗана.
HEB.7.23	Нег халхаснь авад хәләхлә, Левинхнә гелңгүд дала бәәҗ. Яһад гихлә, тедн өңгрәд церглтән цааранднь давулҗ чадлго бәәцхәв. 
HEB.7.24	Хойрдгч халхаснь авад хәләхлә, Исус мөңкиндән бәәсн төләд гелң болсн Исусин церглт мөңк. 
HEB.7.25	Эн учрар Терүгәр дамҗад Бурхнд ирсн күн болһниг Тер аврҗ чадна. Яһад гихлә, Исус теднә төлә Бурхнас сурхар мөңкиндән бәәнә.
HEB.7.26	Тиим ах гелң манад бәәх зөвтә: әрүн, нүл уга, бузрдад уга, килнцтә улсас йилһрдг, теңгр деер өөд болсн. 
HEB.7.27	Тер талдан ах гелңгүдлә әдл биш. Өдр болһн түрүләд Бийиннь килнцин төлә, дәкәд әмтнә килнцин төлә тәкл тәкх Терүнд керг уга. Яһад гихлә, Тер нег дәкҗ тәксмн, Бийәрн тәкл кесмн. 
HEB.7.28	Яһад гихлә, Закан арһ уга улсиг ах гелңгин көдлмшт орулна. Зуг Закана хөөн андһарлад тәвсн Бурхна өгсн үг Көвүг эн көдлмшт орулсмн. Бурхн Көвүг оньдиндән күслдән күрх арһта кев.
HEB.8.1	Мана келсн үгмүдин һол үгнь эн: Теңгрт бәәдг туурмҗта Бурхна ширән барун бийд суудг Ах гелң манад бәәнә. 
HEB.8.2	Күүнә һарар биш, Деед Эзәр тәвсн йосн сегт эс гиҗ әрүн бәәрнд Ах гелң болҗ Тер церглнә.
HEB.8.3	Ах гелң болһн Бурхнд бәрц бәрәд, тәкл тәкхин төлә шиидгднә. Тер учрар Бурхнд өгхин төлә мана Ах гелңгд өгх юмн бәәх зөвтә. 
HEB.8.4	Кемр Тер һазр деер үлдсн болхла, гелң болшго билә, яһад гихлә, Закаһар бәрц бәрдг гелңгүд бәәнә. 
HEB.8.5	Гелңгүд хамгин әрүн бәәрнд церглнә. Эн бәәрн теңгрт бәәсн хамгин әрүн бәәрнә тодрха биш дүр болҗана. 
HEB.8.6	Зуг ода Исуст өггдсн гелңгин церглт цуг наадк гелңгүдин церглтәс деер. Тиим кевәрчн эн бооцан хамгин сән бооцан болҗана. Эн бооцанд Бурхна болн күүнә хоорнд орлцачнь Исус болҗана. Яһад гихлә, эн бооцан өгсн хамгин сән үгәр тогтҗ.
HEB.8.7	Кемр түрүңк бооцан цугинь күцәҗ чаддг болсн болхла, хойрдгч бооцан кергго болх билә. 
HEB.8.8	Зуг Бурхн Эврәннь келн-әмтән гемшәҗ иигҗ келсн бәәҗ: «Деед Эзн иигҗ келҗәнә: Израилин улсла болн Йудья улсла шин бооца батлх цагнь ирх. 
HEB.8.9	Эн бооцан теднә өвк экцнриг һараснь көтлҗ Египетәс һарсн цагт батлсн бооцана әдл биш болх. Мини батлсн бооцанд тедн итклтә биш болснднь Би тедниг үлдәвүв гиҗ Деед Эзн келҗәнә. 
HEB.8.10	Болв Би тер өдрмүдин хөөн Израилин улсла иим бооца батлхув гиҗ Деед Эзн келҗәнә. Би Эврәннь закаһан теднә ухан-сананднь орулад, зүркнднь бичхв. Би теднә Бурхн болхв, тедн Мини келн-әмтн болх. 
HEB.8.11	Кен чигн өөрк күүһән, ах-дүүһән сурһҗ: Деед Эзиг медтн, – гиҗ келшго. Тиим керг уга болх. Яһад гихлә, тедн цуһар нертәнь, нерн угань Намаг медх. 
HEB.8.12	Би теднә геминь тәвҗ, буру йовдлмудынь мартхв». 
HEB.8.13	Бурхн шин бооцана тускар келсн цагт түрүңк бооцаг хуучнынь үзүлв. Кезәңк болн хуучн юмн дарунь уга болҗ одх.
HEB.9.1	Түрүңк бооцанд Бурхнд яһҗ сөгдхин тускар зааврмуд бичәтә бәәсмн. Энд чигн әрүн бәәрн бәәсмн. 
HEB.9.2	Нег сег тәвгдсн бәәҗ. Терүнә һазак әңг әрүн бәәрн гиҗ нерәдгдлә. Тенд зулын тәвц болн ширә Бурхнд нерәдсн дееҗин өдмгтә бәәҗ. 
HEB.9.3	Оңдан әңг һазак әңгәс хойр көшгәр салһгддг билә. Тернь хамгин әрүн бәәрн гиҗ нерәдгдҗ
HEB.9.4	Хамгин әрүн бәәрнд күҗ уңһтхадг алтн ширә, алтар цутхсн бооцана хәәрцг бәәҗ. Бооцана хәәрцг дотрнь «манна» гидг хотта алтн сав, Ахарона цецгәрсн тайг болн бооцана дөрвлҗн хойр чолун бәәдг бәәҗ. 
HEB.9.5	Бооцана хәәрцг деернь Херуб гидг нертә Бурхна элчнр зогсҗ. Тедн делсн җиврәрн килнц тәвлһнә орм хаадг бәәҗ. Ода энүнә тускар тодрхаһар келх цаг уга.
HEB.9.6	Цугнь иигҗ тосхата бәәҗ. Гелңгүд сегин һазак әңгднь орад, көдлмшән күцәдг бәәҗ. 
HEB.9.7	Хамгин әрүн бәәрнд болхла һанцхн ах гелң җилд нег дәкҗ ордг зөвтә бәәҗ. Тер эврәннь болн әмтнә кесн буруһас көлтә тәклин цус авч ирдг бәәҗ. 
HEB.9.8	Тиигәд һазак әңг бәәтл хамгин әрүн бәәрнд орх хаалһнь хаалһата гиҗ Әрүн Сәкүсн энүгәр үзүлдг бәәҗ. 
HEB.9.9	Цуг үүнд өдгә цагин темдг бәәнә. Тер дотр: Бурхнд нерәдҗ өгдг бәрц болн тәкл күүнә уха-седклиг буйн төгс болһҗ чадшго. 
HEB.9.10	Бәрц бәрлһн, тәкл тәклһн идх, уух юмна болн кесг цеврдүллһнә авъясмудла залһлдата. Цуг эн һадр талын зокалмуд. Бурхн шин диг-дараг тогтатл эдн олзлгдна.
HEB.9.11	Болв ирсн сәәһин ах гелң болҗ Христос ирсмн. Христос һазрин сегәс үлү ик алдр болн төгсвр сегәр орҗ һарв. Эн сег күүнә һарар кегдсн биш, үүдәгдсн орчлңгин нег әңг биш. 
HEB.9.12	Христос хамгин әрүн бәәрнд нег дәкҗ орад оньдиндән үлдсмн. Текмүдин болн бухмудын цусиг биш, Эврәннь цусан авад маднд мөңк аврлт өгсмн. 
HEB.9.13	Текмүдин болн бухмудын цусиг болн һалд шатагдсн туһлын үмсиг бузрдсн улс деегүр теднә цогциг цеврдүләд әрүлхәр цацдг бәәҗ. 
HEB.9.14	Тиигхлә Христосин цусн яһҗ икәр цеврүлдх! Әрүн Сәкүсәр дамҗад Тер Бийәрн буру уга тәкл кеһәд Бурхнд өгсмн. Әмд Бурхнд церглҗ чадхин төлә мадниг Христосин цусн мана седклиг үклд орулдг йовдлмудас цеврүлх.
HEB.9.15	Бурхна дуудврар ирсн улс Терүнә өгхәр бәәсн үлдл зөөриг авх арһта болһхин төлә Христос Бурхна болн күүнә хоорндк Шин Бооцана орлцач болҗана. Тедн түрүңк Бооца батлсн цагт һарһсн килнцәсн сулдад, тер мөңк үлдл зөөриг авх.
HEB.9.16	Герәсн бәәхлә, герәсиг бичсн күн насан барх зөвтә. 
HEB.9.17	Яһад гихлә, герәсиг бичсн күн насан бархла, герәсн күч авна. Болв герәсиг бичсн күн әмд бәәтл герәсн күч авшго. 
HEB.9.18	Тиим учрас түрүңк Бооца
HEB.9.19	Яһад гихлә, Моше закана зааврмуд әмтнә чирәд умшсн хөөн бухин болн текин цусиг авад, уснла холяд, Бурхна Бичг деер болн әмтнә деер цацв. Тер улан ноос болн хуссоп гидг урһмл олзлҗ цацсмн. 
HEB.9.20	Моше иигҗ келсмн: Эн бооцана цусн. Эн бооцаг тадн күцәх зөвтәт гиҗ Бурхн зәрлг өгв. 
HEB.9.21	Дәкәд тер Бурхна сег деегүр болн Терүнд сөгдҗ олзлдг савмуд деегүр цусиг әрүлҗ цацсмн. 
HEB.9.22	Закаһар болхла ик зунь цусар цеврлгднә. Цус асхлго килнц тәвгддмн биш.
HEB.9.23	Тегәд теңгрин дүрәр кегдснь тиим кевәр цеврдгдх зөвтә. Зуг теңгрин юмст энүнәс сән тәкл кергтә. 
HEB.9.24	Яһад гихлә, йосн әрүн бәәр дуралһҗ, күмни һарар кегдсн әрүн бәәрнд Христос орсн уга. Зуг Бурхна өмн мана төлә зогсхар Тер йосн теңгрт орсн бәәнә. 
HEB.9.25	Ах гелң болхла хамгин әрүн бәәрнд җил болһн эврәннь цустаһан биш орна. Христос болхла кесг дәкҗ тәкл болхар теңгрт орсн уга. 
HEB.9.26	Кемр эс тиигсн болхла Христос орчлң үүдсн цагас авн кесг дәкҗ зовагдад тәкл болх билә. Зуг Тер бийән тәклд өгсн учрас килнциг уга кехәр нег дәкҗ цагин чилгчд ирв. 
HEB.9.27	Күн болһн нег дәкҗ үкәд, үкснә хөөн Бурхна зарһла харһх зөвтә. 
HEB.9.28	Тиигҗ Христос кесг улсин килнц тәвхин төлә тәкл болҗ һарсмн. Әмтиг килнцәс цеврдүлхин төлә биш, Христосиг күләҗәсн әмтиг аврхин төлә Тер хойрдад ирх.
HEB.10.1	Закан әмтнд хөөтндән ирх сәәһин дүрсн биш, теднә сүүдр болдг бәәсмн. Оньдиндән җил болһн тәкгдсн әдл тәкләр Бурхнд сөгдхәр ирдг улсиг Закан төрүц цеврлүлҗ чадшго. 
HEB.10.2	Кемр закан энүг кеҗ чадсн болхла, әмтн тәкл тәкдгән уурх билә. Яһад гихлә, тедн килнцәсн цеврдәд, килнцәс көлтә бурутав гиҗ саншго билә. 
HEB.10.3	Зуг тәкләр җил болһн әмтнд килнцин тускар сана орулна. 
HEB.10.4	Яһад гихлә, бухмудын болн текмүдин цусн килнциг уга кеҗ чадшго.
HEB.10.5	Иим учрар Христос эн орчлңд ирхдән Бурхн: «Та тәкл чигн, бәрц чигн авхар седсн угат, зуг Та Нанд цогц белдвт. 
HEB.10.6	Та һалд шатгдсн, килнцәс көлтә тәксн тәклиг таасҗахшит. 
HEB.10.7	Тиигхлә Би иигҗ келләв: О, Бурхн! Би Бурхна Бичгт мини тускар бичгдсәр Тана таалыг күцәхәр ирсн бәәнәв», – гиҗ келв. 
HEB.10.8	Урднь Христос иигҗ келлә: «Та һалд шатагдсн болн әмтнә килнцәс көлтә тәксн тәклиг таасҗахшит». Эн тәклмүд Закаһар тәкгднә. 
HEB.10.9	Энүнә хөөн Христос иигҗ келв: «Би Тана таалыг күцәхәр ирсн бәәнәв». Тегәдчн Бурхн хуучн тәклин туск зокал уга кеһәд, соңсхврин туск зокалар сольв. 
HEB.10.10	Исус Христос Бурхна таалыг күцәсн төләд бидн тәкләр дамҗад килнцәсн цеврлгдсн биләвидн. Тәкл гиснь – нег дәкҗ Христос Эврәннь цогцан өгсн үүл йовдл.
HEB.10.11	Оньдинд өдр болһн әдл тәклмүд тәкҗ, гелң болһн церглтән күцәнә. Эн тәклмүд күүнә килнциг төрүц уга кеҗ чадшго. 
HEB.10.12	Зуг Христос әмтнә килнцәс көлтә негхн тәкл тәкҗ, Бурхна барун бийд суусмн. 
HEB.10.13	Бурхн өшәтнриг көл дорнь тулг болһҗ эс тәвтл Христос тенд күләҗәнә. 
HEB.10.14	Негхн тәкләр Тер килнцәс цеврлҗәх улсиг оньдиндән дуту уга болһҗ.
HEB.10.15	Әрүн Сәкүсн маднд бас герчләд, негдвәр, иигҗ келҗәнә: 
HEB.10.16	«Тер өдрмүдин хөөн Би теднлә иим бооца батлнав гиҗ Деед Эзн келҗәнә. Би Эврәннь Закаһан теднә уха-сананднь орулад зүркнднь бичхв». 
HEB.10.17	Цааранднь Әрүн Сәкүсн келҗәнә: «Дәкҗ теднә килнцинь болн му йовдлмудынь төрүц тодлшгов». 
HEB.10.18	Килнц тәвгдхлә, килнцәс көлтә тәкл тәкх керг уга.
HEB.10.19	Тегәд, ахнр-дүүнр, бидн Исусин цусар дамҗад, хамгин әрүн бәәрнд шин болн әмд хаалһар орҗ чадҗанавидн гиҗ лавта меднәвидн. 
HEB.10.20	Эн хаалһиг Исус маднд көшгәр дамҗад, талданар келхд, Бийиннь цогцар дамҗад сексмн. 
HEB.10.21	Манад Бурхна гер деер Алдр Гелң бәәнә. 
HEB.10.22	Эн учрар үнн седкләрн буруһасн цеврдсн зүрктәһән, цевр усар уһагдсн цогцтаһан, цуг бийәрн иткәд, Бурхн тал өөрдий. 
HEB.10.23	Әмтнд өгсн амн үгин нәәлврт батар зогсий. Яһад гихлә, Бурхн өгсн үгән оньдин күцәнә. 
HEB.10.24	Тегәд нег-негән медлцҗ, нег-негндән дурта болҗ, нег-негндән сә кех арһ хәй. 
HEB.10.25	Чонҗан үлдәдг авъяста улсла әдл чонҗан үлдәхмн биш. Зуг нег-негндән улм икәр урмд өгхмн. Яһад гихлә, Деед Эзнә өдр өөрдҗ йовхинь тадн үзҗәнәт.
HEB.10.26	Кемр бидн секгдсн үнниг медә бәәҗ килнц цаарандан чигн кеһәд бәәхлә, тер килнциг нег чигн тәкл тәвүлҗ чадшго. 
HEB.10.27	Тиим юмн учрхла, бидн ик әәмшгтәһәр ирх зарһиг болн Бурхна өшәтнриг уга кедг, өршәңгү уга һалыг күләх болҗанавидн. 
HEB.10.28	Мошен Закаг эс соңсдг күүг хойр болн һурвн герчин үгмүдәр өршәңгү угаһар алдг бәәсмн. 
HEB.10.29	Ухалтн: Бурхна Көвүг басдг, килнцәснь цеврдүлсн болн бооцана цусиг әрүн юмнд тоолдго, хәәрлтин Сәкүсиг му келдг күн ямаран ик цааҗла харһх! 
HEB.10.30	Яһад гихлә, «Би өшәһинь авхв», болн «Күүнә һарһсн буруһин ашар Би терүг цааҗлхв» гисн үгмүдин Эзинь бидн меднәвидн. Дәкәд Тер иигҗ келсн бәәнә: «Деед Эзн Эврәннь улсан зарһла харһулх». 
HEB.10.31	Әмд Бурхна һарт бәргдхлә, йир әәмшгтә юмн!
HEB.10.32	Урдк цаган, Бурхна герл авсн цаган тодлтн. Тадн ик зовлң эдлсн биләт, зуг ямаранчн зовлң дааҗ чадлат. 
HEB.10.33	Зәрмдән тадниг әмтнә чирәд му келдг, зовадг билә. Тиим зовлң даасн улсин җирһлд тадн зәрмдән орлцҗ, нөкд болдг биләт. 
HEB.10.34	Түүрмд суусн әмтнд
HEB.10.35	Зөргтә бәәдлән бичә алдтн, яһад гихлә, зөргтә бәәхлә хамгин сәәнәр ачтн хәрүлгдх. 
HEB.10.36	Бурхна таалыг күцәхин төлә, Терүнә өгхәр бәәсиг авхин төлә тадн ик тесвртә бәәх зөвтәт. « 
HEB.10.37	Яһад гихлә, удл уга невчкн цаг болад Ирдгнь ирх, икәр удшго. 
HEB.10.38	Мини чик седклтә күн иткләрн бәәх, зуг кемр күн Намаг дахдган уурхла, тер Нанд тааста болшго». 
HEB.10.39	Зуг бидн Бурхиг дахдган уурад, үкллә харһх улс бишвидн. Бидн иткнәвидн, тегәд авргдвидн.
HEB.11.1	Иткл гиснь: Мана нәәлҗәх юмн бәәнә гиҗ лавта медх, болн эс үзгддг юмн бәәнә гиҗ лавта медх. 
HEB.11.2	Кезәнә әмтн иткләр дамҗад Бурхнд тааста болдг бәәсмн.
HEB.11.3	Нарт делкә Бурхна үгәр үүдсмн, тер учрар эс үзгддг юмнас үзгддг юмн үүдсинь бидн иткләр дамҗад меднәвидн.
HEB.11.4	Иткләрн Абель Кәнәс сән тәкл Бурхнд тәксмн. Иткләрн Абель чик седклтә күн гисн герчллһ авсмн. Бурхн Абелин белг авсндан эн герчллһ өгсмн. Абель кезәнә өңгрвчн иткләрн ода күртл келҗәнә.
HEB.11.5	Иткләрн Ханок үкллә харһл уга һазрас авгдла. Терүнә цогцинь күн олҗ чадсн уга, яһад гихлә, Бурхн терүг авла. Эн орчлңгас авгдхин өмн Ханок Бурхнд тааста күн гисн герчллһ авсмн. 
HEB.11.6	Иткл угаһар күн Бурхнд тааста болҗ чадшго. Яһад гихлә, Бурхн тал ирсн күн Бурхн бәәнә гиҗ, Бурхн Терүг хәәдг күн болһниг ачлна гиҗ иткх зөвтә.
HEB.11.7	Иткләрн Ноах юн учрх гисн сагллһна зәңг Бурхнас авсмн. Ноах Бурхиг соңсад, гер-бүлән харсҗ аврхин төлә керм тосхсмн. Ноах орчлңгиг гемшәһәд, иткләрн Бурхнас чик седкл авв.
HEB.11.8	Өнчән авх һазр тал йовтха гиҗ Бурхн Абрахамиг дуудв. Иткләрн Абрахам Бурхиг соңсв. Тер альдаран йовхан эс медсн бийнь йовсмн. 
HEB.11.9	Иткләрн Абрахам Бурхна өгнәв гисн орн-нутгт хәр күн болҗ бүүрлҗ. Абрахам Ицхак Яков хойрла сегт бәәсмн. Тедн Абрахамла әдл Бурхна өгнәв гисн өнч авх улс бәәсмн. 
HEB.11.10	Яһад гихлә, Абрахам мөңк улта балһсиг күләҗәсн билә. Тер балһсна проектын Зурач болн Тосхач Бурхн Бийнь бәәсмн.
HEB.11.11	Сарра үр һарһхд зөвәр наста бәәҗ. Зуг тер күср болвчн иткләрн үр һарһх күч авсмн. Бурхн өгсн үгән күцәдмн гиҗ тер иткдг бәәҗ. 
HEB.11.12	Иим учрар насан барн гиҗ йовх Абрахамас хөөт үйнр һарсмн. Теднә тонь теңгрин одд мет болн теңгсин көвәд бәәсн элсн мет олн бәәсмн.
HEB.11.13	Эн улс цугтан Бурхнд иткәд өңгрв. Эдн Бурхна өгх юмиг авсн уга, болв холас үзәд байрлдг бәәсмн. Эн һазр деер бидн ирсн хәр улс болн зуульчнрвидн гиҗ тедн бийиннь тускар келдг бәәҗ. 
HEB.11.14	Бийиннь тускар тиигҗ келдг улс тиигәд эврәннь йосн Төрскән хәәҗәхән үзүлҗәнә. 
HEB.11.15	Кемр тедн үлдәсн төрскн орн-нутгин тускар ухалдг бәәсн болхла, тедн тиигәрән хәрү ирҗ чаддг арһта бәәх билә. 
HEB.11.16	Зуг тедн энүнәс сән орн-нутгур эс гиҗ теңгрин орн-нутгур темцдг билә. Тиим учрар тедн Бурхиг «мана Бурхн» гиснәс Бурхн эмәхш. Яһад гихлә, Бурхн эн улст балһс белдсмн.
HEB.11.17	Бурхн Абрахамиг сөрхлә, иткләрн тер Ицхакар тәкл тәкхәр белдсмн. Бурхна өгхәр бәәсн юмнд тер иткәд, эврәннь ор һанцхн көвүһәрн тәкл тәкхәр седлә. 
HEB.11.18	Ицхакин тускар Бурхн Абрахамд: «Чини уңг-тохм Ицхакас эклх», – гиҗ келв. 
HEB.11.19	Бурхн үксн улсиг әмдрүлҗ чаддгтнь Абрахам итклә. Болв Абрахам Ицхакиг үкләс авч гиҗ келҗ болҗана.
HEB.11.20	Иргчдән Яков Эсав хойрин әдс ирх гиҗ Ицхак иткләрн келсмн.
HEB.11.21	Иткләрн Яков өңгрхиннь өмн Йосипин көвүн болһнд әдс өгч. Тер тайган түшәд, Бурхнд сөгдсмн.
HEB.11.22	Иткләрн Йосип өңгрхиннь өмн Израилин улс Египетәс һарх гиҗ сана орулад, эврәннь цогцан яһҗ оршахинь келҗ өгсмн.
HEB.11.23	Иткләрн Мошен эк-эцкнь терүг төрснә хөөн һурвн сардан бултулв. Тедн көвүһән ик сәәхнинь үзв, болв хаана заквр эвдхәсн әәсн уга.
HEB.11.24	Моше наснь өөдләд ирхләрн иткләрн фараона күүкнә көвүн бишв гив. 
HEB.11.25	Килнцтә, ахр байрта җирһләр бәәхин ормд тер Бурхна әмтнлә зовлң даах җирһл шүүҗ авв. 
HEB.11.26	Христосин төлә му нер зүүхиг Египетин зөөрәс ик үнтә юмнд тер тоолдг бәәҗ. Яһад гихлә, Моше иргч ачлвр тал темцҗ хәләдг бәәсмн. 
HEB.11.27	Иткләрн тер хаана цухлас әл уга Египетәс һарсмн. Яһад гихлә, тер эс үзгддг Бурхиг үзҗәх метәр хәрү эргҗ йовсн уга. 
HEB.11.28	Иткләрн Моше Песах гидг нәр тогтаһад, үүдн болһниг цусар цацтн гиҗ әмтнд закв. Үклин элч Израилин улсин ууһн көвүдиг бичә алтха гиҗ тиигв.
HEB.11.29	Иткләрн Израиль улс улан теңгсиг хүүрә һазрар йовҗ йовх мет һатлҗ һарсмн. Египетин улс бас тиигҗ кехәр седәд уснд чивсмн.
HEB.11.30	Әмтн долан өдр Ерихо балһсиг эргснә хөөн иткләр балһсна эрс нурад унҗ одҗ.
HEB.11.31	Иткләрн Рахаб гидг аля күүкд күн наадк бүдүн күзүтә улсла үксн уга. Яһад гихлә, тер туршулчнриг сәәнәр тосад, гертән орулсмн.
HEB.11.32	Дәкәд ю келхв? Гидеона, Баракин, Шимшона, Иптән, Давидин, Самуэлин болн әәлдәчнрин тускар келхлә, цаг күртшго. 
HEB.11.33	Иткләрн тедн зәрм орн-нутгиг диилҗ эзләд, чик кергән күцәһәд, Бурхна өгх юм авв. Тедн арслңгудын ам хаав. 
HEB.11.34	Ик һал унтраһад, хурц иртә үлдәс авргдла; чинән уга бәәсн бийнь чидл орад одла. Дәәнд орлцад ик чидлтә болад, күүнә цергиг көөв. 
HEB.11.35	Иткләрн күүкд улс үксн элгн-саднаннь әмдрсинь олҗ авв. Зәрмнь сулдхвр керг уга гиһәд, улм сән җирһлд әмдрхәр ик зовлңтаһар үкв. 
HEB.11.36	Зәрм улсиг наад бәрәд, маляһар цокад, цевд күләд түүрмд хайв. 
HEB.11.37	Тедниг чолуһар цокад, көрәһәр көрәдәд, үлдәр чавчад алв. Тедн хөөнә, ямана арс көдрәд, һазр кедәд йовдг бәәҗ, угатя яду боллдад, көөгдәд икәр зовагдв. 
HEB.11.38	Эн улс орчлңгас деер билә. Тедн көдә һазрмудар, уулмудар, хадын көндәһәр, уулын хавчгар кедәд йовв.
HEB.11.39	Эдн цуһар иткләрн Бурхнд тааста билә. Зуг теднәс нег чигн күн Бурхна өгхәр бәәсн юмиг авсн уга. 
HEB.11.40	Яһад гихлә, Бурхн маднд энүнәс сән юм белдсмн. Тедн маднла хамдан дуту уга җирһлд күрч чадхиг Бурхн урдаснь тогтав.
HEB.12.1	Мана эргнд олн герчнр бәәнә. Эн учрар мана хаалһд бәәсн харшлтас болн маднд хальддг килнцәс гетләд, маднд заасн хаалһар тесвртәһәр гүүһәд йовий. 
HEB.12.2	Нүдән аньлго Исус тал оньдин хәләй. Энтн итклин Үүдәч болн Күцәһәч. Исус Бийднь заясн иргчин байрин төлә һә үклиг юмнд тооллго кирсд үкәд, Бурхна ширән барун бийд суусмн.
HEB.12.3	Цуцрад цөкршгон төләд килнцтә әмтнә ик өшәрклһиг даасн Исусин тускар ухалтн.
HEB.12.4	Тадн болхла килнцин өмнәс босҗ үктлән дәәлдәд угат. 
HEB.12.5	Эврәннь үрдүдтән келҗәснлә әдл Бурхна келсн урмдта үгмүдиг тадн мартвт? «Көвүм минь! Деед Эзн чамаг чиклхлә, бичә бас. Деед Эзн чамаг засглхла, бичә цөкр. 
HEB.12.6	Яһад гихлә, Деед Эзн дурта көвүһән чиклнә. Көвүн гиҗ тоолгддг күн болһниг малядна». 
HEB.12.7	Бурхна заслһиг тесвртәһәр даатн. Яһад гихлә, Бурхн тадниг Эврәннь көвүдән гиҗ тоолна. Эцкәс засгдад уга көвүн бәәдмб? 
HEB.12.8	Кемр Бурхн тадниг Эврәннь цуг көвүдлә әдл эс засдг болхла, тадн Терүнә һарсн көвүд биш болҗанат, зуг йосн бишәр һарсн көвүд. 
HEB.12.9	Мана һазрин эцкнр мадниг засдг билә, болв бидн тедниг тевчдвидн. Иим учрар энүнәс үлү яһҗ бидн Сәкүсдин Эцкин үгд орх зөвтәвидн. Эн соңсхврта бәәдл маднд җирһл өгнә! 
HEB.12.10	Мана һазрин эцкнр ахр болзгт мадниг засад авдг билә. Тедн мадниг чикәр засҗанавидн гиҗ тоолдг билә. Зуг Бурхн мадниг мана сәәһин төлә, мадниг Бийтәһән әдл Терүнә әрүн улс болһхар засна. 
HEB.12.11	Яһад гихлә, кемр күн засгла харһхла, тер засг байр биш зовлң болҗ медгднә. Хөөннь эн засгар сурһмҗ авсн күн чик бәәдлиг болн эвтә җирһлиг урһц метәр хурана.
HEB.12.12	Тегәд эврәннь цуцрсн һаран өргтн, чинән уга өвдгән батрултн. 
HEB.12.13	Доһлң көлән өвдкәшгоһар, болв эдгәхәр һо хаалһар цааранднь чигн йовтн.
HEB.12.14	Күн болһнла эвәр бәәхәр шунтн. Әрүн җирһләр бәәхәр зүтктн, яһад гихлә, әрүн җирһләр эс бәәхлә Деед Эзиг үзҗ чадшгот. 
HEB.12.15	Хәлән бәәтн: тадн дундас күн һашун уңгта урһмл мет урһад әмтнд дала хоран күргвзә, кесг әмтиг бузрдавза. Бурхна хәәрлтиг күн үлдәвзә! 
HEB.12.16	Хәлән бәәтн! Бурхн уга Эсавла әдл, эс гиҗ тадн аля күн бичә болтн. Эсав нег ааһта хотын төлә ууһн көвүнә зөвән хулдчксн билә. 
HEB.12.17	Энүнә хөөн тер эцкәсн әдс авхар седв. Зуг эцкнь сурсинь өгсн уга. Яһад гихлә, Эсав әдс авхар зүткҗ уульв чигн кесн үүлән сольҗ чадсмн уга.
HEB.12.18	Тадн һарарн көндәҗ болшго болн һалд шачах уулур, таг харңһуһур, догшн салькнур, 
HEB.12.19	бүрә-бүшкүрин әәһүр, үг келдг дууһур ирсн угат. Тер ду соңссн әмтн дәкҗ үг бичә келтхә гиҗ эрв. 
HEB.12.20	Яһад гихлә, тедн өгсн зәрлгиг авч чадсмн уга. Зәрлг гиснь эн: Кемр мал болв чигн эн уул тал күрхлә, чолуһар цокгдҗ үкх. 
HEB.12.21	Әмтнә үзсн юмн ик әәмшгтә болад: «Би икәр әәһәд чичрҗәнәв», – гиҗ Моше келҗ.
HEB.12.22	Зуг тадн Сион уулур, Әмд Бурхна балһснур эс гиҗ теңгрин Ерусалимур Бурхна тоолҗ болшго элчнр тал өөрдвт. 
HEB.12.23	Тадн ууһн көвүдиннь байрин хургт өөрдвт. Теднә нерд теңгр деер бичәтә бәәнә. Тадн Бурхн тал, цуг күмни Зарһч тал, дуту уга болн чик седклтә сүмсд тал өөрдвт. 
HEB.12.24	Тадн Исус тал эс гиҗ Бурхна болн күүнә хоорндк Шин Бооцана орлцач тал, цацгдсн цусн тал өөрдвт. Эн цусн Абелин цуснас үлү сән юм өгхәр бәәнә.
HEB.12.25	Хәлән бәәтн! Үг келҗәх Бурхиг күн соңслго буру хәләвзә. Һазр деер үг келҗәсн Мошег соңсхар седдго улс цааҗас зулҗ чадсн уга. Энүнәс үлү бидн теңгрәс үг келҗәх Бурхиг эс соңсхла, цааҗас зулҗ чадшговидн. 
HEB.12.26	Тиигхд Бурхна дун һазриг чичрүлдг билә. Ода болхла Бурхн иим үг өгч: «Дәкн Би һанцхн һазриг биш, теңгриг чигн чичрүлхв». 
HEB.12.27	«Дәкн» гисн цуг делкәд үүдәгдсн юмн чичргдәд уга болҗ одх – гисн үг. Тегәд чичрүлҗ болшго юмиг үлдәхин төлә тиим юмн учрх.
HEB.12.28	Тер учрар мадн ормаснь көндәҗ болшго орн-нутг авчах төләдән ханлтта бәәхм. Бурхнд сөгдәд, күндләд, Терүнәс әәһәд, Бурхнд тааста болад, Терүнд ханлт өргхм. 
HEB.12.29	Яһад гихлә, мана Бурхн цугинь шатаҗ уга кедг һал болҗана.
HEB.13.1	Иткдг ахнр-дүүнр мет нег-негндән дурта болад бәәтн. 
HEB.13.2	Зуульч улсиг кезәчн гиичлүлхән бичә марттн. Тиигҗ кеһәд зәрмснь медлго, Бурхна элчнриг гиичлүлсмн. 
HEB.13.3	Түүрмд бәәсн улсиг бичә марттн. Тадн бийстн түүрмд бәәсн метәр теднә тускар ухалтн. Зовлң дааҗасн улсиг бичә марттн, бийстн зовлң дааҗах мет теднә тускар ухалтн.
HEB.13.4	Гертә-бүлтә бәәдл-җирһлиг цуһар күндлх зөвтә. Залу гергн хойр хоорндан итклтә болх зөвтә. Хуульч болн аля улсиг Бурхн зарһла харһулх.
HEB.13.5	Мөңгнд дегд дурта бичә болтн. Бәәсәрн байн болтн. Яһад гихлә, Бурхн иигҗ келв: «Би чамаг үлдәшгов, Би чамаг хайшгов». 
HEB.13.6	Тегәд зөргтәһәр келҗ болҗана: Деед Эзн – мини нөкд. Би юмнас әәшгов? Күн нанд ю кехмб?
HEB.13.7	Тадниг Бурхна үгәр сурһсн һардачнран бичә марттн. Теднә җирһлин болн үклин тускар ухалад, тедниг дураҗ итктн. 
HEB.13.8	Исус Христос Өцклдүр, эндр, мөңкиндән нег кевәрн бәәнә, төрүц хүврхш. 
HEB.13.9	Таднд күүнә болдг олн зүсн ном чик хаалһастн бичә хаҗилһтхә. Тана седклтн хотын туск зокалмуд күцәлһнәр биш, Бурхна хәәрлтәр батрдгнь сән. Хотын туск зокалмуд күцәдг улст эн зокалмуд олз өгшго.
HEB.13.10	Манад тәклин ширә бәәнә. Евреймүдин сегт церглдг улс тер ширәһәс хот идх зөв уга бәәсмн. 
HEB.13.11	Яһад гихлә, ах гелң хамгин әрүн бәәрнд әмтнә килнц тәвүлхин төлә малын цус орулна. Малмудын цогцнь болхла, әмтн бүүрлдг һазрин ард шатагддг бәәсмн. 
HEB.13.12	Тегәд чигн Исус әмтиг килнцәснь цусарн цеврлхәр балһсна ард үксмн. 
HEB.13.13	Тегәд чигн әмтн бүүрлдг һазрин ард һарад Терүнүр йовхм, Исусин му нериг хувалцхм. 
HEB.13.14	Яһад гихлә, энд һазр деер бәәх балһсн манад уга болад, бидн иргч балһсиг хәәҗәнәвидн. 
HEB.13.15	Тегәд Исусар дамҗад, Бурхнд нерәдсн бәрц болсн магтал оньдиндан өргий. Магтал гиснь – амнас һарчах Бурхнд нерәдсн бәрц болҗана. Эн бәрц: Исус – Деед Эзн гисн үгмүд. 
HEB.13.16	Нег-негндән сә кеҗ, нөкд болдган бичә марттн. Яһад гихлә, эн Бурхнд тааста бәрц.
HEB.13.17	Таднд сурһмҗ өгдг улсин үгд орад, теднә келсинь күцәтн. Тедн килмҗән өгәд, тана седклиг оньдин хәләнә. Яһад гихлә, тедн эврәннь цергллһнә туск тооцаһан Бурхнд өгх зөвтә. Эн учрар эврәннь көдлмшән байртаһар күцәҗ зөвүр угаһар тедн бәәтхә. Кемр эс тиигхлә, эн таднд олз өгшго.
HEB.13.18	Мана төлә зальврад бәәтн. Яһад гихлә, бидн седклдән гем уга бәәнәвидн гиҗ лавта келҗ чадҗанавидн. Тегәд үнн чикәр бәәхәр шунҗанавидн. 
HEB.13.19	Бурхн намаг удл уга таднур йовултха гиһәд зальвртн гиҗ, би үнн седкләрн эрҗәнәв.
HEB.13.20+HEB.13.21	Мана Деед Эзн Исусиг эс гиҗ хөөдин алдр Хөөчиг мөңк бооцана цусар дамҗад әмдрүлсн Эвин Бурхн таднд Терүнә таалыг күцәхд кергтә сәәг өгх болтха! Исус Христосар дамҗад, Бурхнд тааста юм мана дотр Тер күцәтхә! Исус Христос мөңкиндән тууртха! Тиигтхә!
HEB.13.22	Ахнр-дүүнр, эн урмдта үгмүд седкләрн орултн гиҗ би эрҗәнәв. Яһад гихлә, мини бичсн бичг ик биш. 
HEB.13.23	Мана дү Тимофей түүрмәс сулдхвр авснь медтн. Кемр тер удл уга ирхлә, би тадниг терүнлә хамдан бәәсинь үзхүв.
HEB.13.24	Тана һардачнрт болн Бурхна улст менд илгәҗәнәв. Италин ахнр-дүүнр таднд менд илгәҗәнә.
HEB.13.25	Бурхна хәәрлтд тадн багтад бәәх болтха!
REV.1.1	Эн дегтрт Исус Христосин иләр үзүлсн йовдлмуд бичәтә. Удл уга юн учрхиг Эврәннь зарцнртан үзүлхәр Бурхн эн ил үзүллһ Исуст өгсмн. Исус болхла Эврәннь Йохан гидг зарц тал Бурхна элч илгәһәд энүг медүлҗ. 
REV.1.2	Йохан үзсән келҗ, Бурхна үгмүд болн Исус Христосин медүлсн йовдлмудыг бичҗ авч. 
REV.1.3	Эн дегтриг умшдг күн буйн-кишгтә! Соңсдг болн умшсан күцәдг күн бас буйн-кишгтә! Яһад гихлә, энүнд бичгдсн йовдлмуд удл уга күцх.
REV.1.4	Би, Йохан, Азийин һазрт бәәсн долан сүзгтни хургудт нерәдҗ энүг бичҗәнәв. Ода бәәдг, урднь чигн бәәсн, иргчдән ирх Бурхн, Терүнә ширән өмн бәәсн долан сәкүсн болн Исус Христос цаһан сана, амулң төвкнүн бәәдл таднд өгтхә! 
REV.1.5	Хамгин түрүн әмдрсн итклтә герч, һазр болһна хаадудын Залач Исус Христос маднд ик хәәртә болад, цусан асхрулҗ мадниг килнцәс сулдхсмн. 
REV.1.6	Эврәннь Бурхндан болн Эцкдән церглүлхин төлә Исус мадниг гелңгүд болсн улс кеҗ ниилүлв. Исус Христос тууртха! Мөңкиндән залтха! Тиигтхә! 
REV.1.7	Хәләтн: Исус үүлн деер бууҗ йовна. Күн болһн болн Исусиг үлдәр шаасн улс Терүг үзх. Цуг күмн әмтн Исусин тускар оркрх. Тиим. Тиигтхә! 
REV.1.8	Би «Альфа» болн «Омега»
REV.1.9	Би, Йохан, тана ахв, таднла әдл Бурхна йосиг күләһәд тесвртәһәр зовлңта йовнав. Эн зовлңгиг бидн, Исусин сурһульчнр болад дааҗанавидн. Бурхна үг болн Исусин медүлсн үнниг тархаснас көлтә намаг Патмос арлд туусмн. 
REV.1.10	Деед Эзнә өдрлә би Әрүн Сәкүсәр дүүрәд, ардан бүрәни әдл чаңһ ду соңсв. 
REV.1.11	Тер иигҗ келв:
REV.1.11	– Үзсән дегтрт цугинь бичҗ авад, Епес, Смирна, Пергәм, Тутыр, Сардис, Пиладельпья, Ләәдикья гидг долан балһснд бәәсн сүзгтни хургудт илгә.
REV.1.12	Тиигҗ келҗәх күүг үзхәр эргҗ хәләхләрн, би олн зул өргсн долан алтн тәвц үзв. 
REV.1.13	Тер зулта долан алтн тәвц хоорнд күмни көвүнә дүрстә күн зогссинь би үзв. Тер өрчән алтн бүсәр бүслсн, ут хувцта бәәҗ. 
REV.1.14	Толһаннь үснь цаһан ноосн мет, цасн мет цаһан мәр, нүднь һал мет шачаҗ. 
REV.1.15	Көлнь һалд цутхад өңглсн күрл мет гилвксн, дунь усна күркрәнә шууган мет чаңһ. 
REV.1.16	Барун һартан долан од бәрәд зогсҗ. Амнаснь хойр талан иртә хурц үлд үзгднә. Нүүрнь һал үдин нарн кевтәһәр герлтҗ бәәнә. 
REV.1.17	Терүг үзн, би үксн күн мет көлднь киисв. Тиигхлә Тер барун һаран нан деер тәвәд иигҗ келв:
REV.1.17	– Бичә ә. Би Түрүңкв болн Сүүлңкв.
REV.1.18	Би әмдв. Би үкч одлав, зуг ода мөңкиндән әмд бәәхв. Үклиг залдг, үклин һазриг залдг йосн Нанд бәәнә. 
REV.1.19	Үзҗәсән ода болҗахиг болн бас хөөннь чигн учрхиг бичҗ ав. 
REV.1.20	Барун һартм бәәсн чини үзҗәсн долан одна болн зул өргсн долан алтн тәвцин нууцин тәәлврнь эн: долан одн гиснь – долан балһснд бәәсн сүзгтни хургудын Бурхна долан элчнр. Зул өргсн долан алтн тәвц гиснь – долан сүзгтни хургуд.
REV.2.1	Епес балһсна сүзгтни хургин Бурхна элчд иигҗ бич: Барун һартан долан од бәрдг зул өргсн долан алтн тәвц заагт йовх Исус Христосин келсн үг эн: 
REV.2.2	Чини бәәдл җирһлиг, күнд көдлмшиг, ик тесвртә бәәдлиг Би меднәв. Чи хар саната улсиг тесҗ чадхшич. Бийән апостолмуд гиҗ нерәддг, зуг апостолмуд биш улсиг шалһҗ, тедниг худлч болсиг илдкҗ һарһсичнь бас меднәв. 
REV.2.3	Чамаг ик тесвртәһичинь, Мини төлә зовлңган эдлсичинь, цуцрлго Намаг дахсичинь Би меднәв. 
REV.2.4	Зуг чи урдк кевәрн Нанд дурн-седклән тәвдгән уурвч. Энчн буру. 
REV.2.5	Урднь яһҗ бәәсән тодл. Килнцтә җирһлән үлдәҗ урдк кевәрн бә. Килнцтә җирһлән эс үлдәхләчн Би ирәд чини зулыг ормаснь көндәхв. 
REV.2.6	Хәрнь нег сән юмн бәәнә. Николайин сурһульчнр кесн юмнд чи дургоч. Би теднә кеснд бас дургов. 
REV.2.7	Сүзгтни хургудт Әрүн Сәкүснә келсиг соңсхар седснь соңстха! Диилвр бәрсн күүнд Би Бурхна садт бәәсн әм өгдг модна темснәс амсх зөв өгхв.
REV.2.8	Смирна балһсна сүзгтни хургин Бурхна элчд иигҗ бич: Түрүңкнь болн Сүүлңкнь, үкәд Әмдрснь чамд иигҗ келҗәнә:
REV.2.9	– Би чини зовлңгиг, чини угатя-яду бәәдлиг (йосндан болхла, чи байнч) меднәв. Бийән евреймүдт тоолдг улсиг чамаг му келдгинь бас меднәв (зуг тедн еврей биш). Йосндан болхла, теднә хург эрлгин хург. 
REV.2.10	Бийләһән учрх зовлңгас бичә ә. Соңс! Тадн дундас зәрмнь сөрхәр түүрмд эрлг суулһх. Тадн арвн өдр зовлңган эдлхит. Үкв чигн итклтә бол, тиигхләчн Би чамд мөңк җирһлин титм зүүлһхв. 
REV.2.11	Сүзгтни хургудт Әрүн Сәкүснә келсиг соңсхар седснь соңстха! Диилвр бәрсн күүнд хойрдгч үкл хорлтан күргәшго.
REV.2.12	Пергәм балһсна сүзгтни хургин Бурхна элчд чи иигҗ бич: Хойр талан иртә хурц үлд Бәрсинь иигҗ келҗәнә: – 
REV.2.13	Чамаг эрлгин ширә бәәсн һазрт бәәдгинь Би меднәв. Эрлг бәәсн һазрт Мини итклтә герчиг Антипаг алсн цагт, чи Нанд иткдгән уурлго Нанла итклтәһәр бәәләч. 
REV.2.14	Тиигвчн чамд бас невчкн буру юмн бәәнә. Тадн дунд зәрм улс Баламин ном дахҗ бәәнә. Израилин улсиг килнцд яһҗ орулхиг Балам Балак хаанд зааҗ өгв. Тедн шүтәнә өмн өргсн хотыг идәд, аля йовдл һарһсмн. 
REV.2.15	Тиим кевәр тадн дунд Николайин дахгчнрин номд орсн улс бәәнә. 
REV.2.16	Килнцтә җирһлән хай! Эс тиигхләчн, Би ирәд амнасм һарч йовх хойр талан иртә хурц үлдәр теднлә дәәлдхв. 
REV.2.17	Сүзгтни хургудт Әрүн Сәкүснә келсиг соңсхар седснь соңстха! Диилвр бәрсн күүнд бултулсн манна гидг хотас амсулнав, цаһан чолу өгнәв. Тер чолун деер шин нерн бичәтә бәәх. Тер нериг чолу авсн күүнәс нань күн медшго.
REV.2.18	Тутыр балһсна сүзгтни хургин Бурхна элчд иигҗ бич: шачасн һал мет нүдтә, өңглсн күрл мет гилвксн көлтә Бурхна Көвүн иигҗ келҗәнә: – 
REV.2.19	Чамаг яһҗ бәәдгинь, Нанд дурта болад иткдгичн Би меднәв. Чи Нанд цергләд, зовлңгиг тесвртә кевәрн даалач. Энүг Би бас меднәв. Ода чамаг урдкас үлү икәр үүлән күцәҗәхиг бас меднәв. 
REV.2.20	Зуг невчкн буру юмн бәәнә. Танад Эзабел күүкд күн бийән әәлдәчд тоолад, Нанд иткдг улсиг сурһҗ, буру юм зааһад, аля йовдл һарһад, шүтәдт өргсн хот идәд, бузр юм кеҗәнә. Чи болхла терүг хөрхшич. 
REV.2.21	Би терүнд килнцтә җирһлән хайх цаг өгләв. Зуг тер аля бәәдл-җирһлән хайхар седсн уга. 
REV.2.22	Хәләтн! Би терүг му гемәр цааҗлхв. Терүнлә хамдан аля кедг улсиг килнцәсн эс һарһхла, би тедниг ик зовлңла харһулхв. 
REV.2.23	Би терүнә дахгчнриг алад уга кехв. Болв Намаг әмтнә уха-сана медҗ чаддгиг цуг сүзгтни хургуд медҗ авх. Би таднас күн болһниг кесн үүләрнь цааҗлхв. 
REV.2.24+REV.2.25	Зуг тадн болн нань чигн улс тер күүкд күүнә заасар болсн угат. Эрлгин гүн нууц гиҗ зәрм улс нерәддг номиг тедн дассн уга. Намаг иртл Нанд батар итктн гисн зааврас талдан заавр Би танд өгчәхшв. 
REV.2.26+REV.2.27	Диилвр бәрсн күүнд, цагин чилгч күртл Мини заасиг күцәсн күүнд буру номта улсиг залх йос Би өгхв. Тер йосиг Нанд Эцк өгв. Төмр тайгар тедниг Тер хәрүлх, буһш кевтәһәр цокҗ хамхлх. 
REV.2.28	Би терүнд диилврин темдг болгч өрүни од өгхв. 
REV.2.29	Сүзгтни хургудт Әрүн Сәкүсн келсиг соңсхар седснь соңстха!
REV.3.1	Сардис гидг хотна сүзгтни хургин Бурхна элчд иигҗ бич: Бурхна долан Сәкүс залдг болн долан од Бәрҗәхинь иигҗ келҗәнә:
REV.3.1	– Чини бәәдл җирһлиг Би меднәв. Чамаг әмтн әмд гиҗ тоолна, зуг чи әмн уга. 
REV.3.2	Эн бәәдләсн серхнчн! Үлдсн юман геешгон төлә батл. Яһад гихлә, Бурхна хәләцәр эклсн юм күцәһәд угаһичнь Би үзләв. 
REV.3.3	Христосин номиг урднь яһҗ авсан, яһҗ соңссан тодл. Терүг зөвтнь күцәҗ килнцтә җирһлән хай! Эн бәәдләсн эс серхләчн, Би хулхач метәр генткн ирҗ чамаг цааҗхв. Чи мини ирх цагиг медҗ чадшгоч. 
REV.3.4	Зуг тана Сардис хотнд хувцан цеврәр бәрдг зәрм улс бәәнә. Тедн цаһан хувцтаһан Нанла хамдан йовх, яһад гихлә, тедн энүнлә ирлцәтә болх. 
REV.3.5	Диилвр бәрсн күн теднлә әдл цаһан хувц өмсх. Би терүнә неринь әмн-җирһлин дегтрәс һарһлго эврәннь Эцкин өмн, Бурхна элчнрин өмн «Эн күн Мини», гиҗ келхв. 
REV.3.6	Сүзгтни хургудт Әрүн Сәкүснә келсиг соңсхар седснь соңстха!
REV.3.7	Пиладельпья хотна сүзгтни хургин Бурхна элчд иигҗ бич. Эн Давид хаана түлкүртә Әрүн Үннчин келсн үгмүд. Кемр Тер үүдиг секхлә, күн хааҗ чадшго, кемр тер үүдиг хаахла күн секҗ чадшго. 
REV.3.8	Би чини бәәдл-җирһлиг меднәв. Чамаг олнд деерк орм эс эзлдгичнь меднәв. Тер бийнь Чи мини ном дахлач, Исусиг медхшв гиҗ төрүц келсн угач. Би чини өмнк үүдиг секүв, күн терүг хааҗ чадшго. 
REV.3.9	Хәлә! Бийән евреймүдт тоолдг эрлгин хургин гешүдиг авч ирәд, чини көлд сөгдүлнәв. (Йосндан тедн евреймүд биш.) Тиигәд тедн Намаг чамд дуртаг лавта медх. 
REV.3.10	Чи Мини заасар тесҗ бәәввч. Тер учрар Би чамаг һазр деер улсиг сөрсн цагт харсҗ авхв. Тедниг ик зовлңла харһулҗ Би сөрхв. 
REV.3.11	Удл уга ирхв. Дииләчин титмиг чамас күн булаҗ авшгон төлә Нанд батар иткҗ бә. 
REV.3.12	Диилвр бәрсн күн Мини Бурхна сүмд түшг болҗ зогсад, төрүц тендәс һаршго. Би тер күүнә деер Мини Бурхна нериг болн Мини Бурхна балһсна нериг бичхв. Тер Шин Ерусалим балһсн теңгрәс Мини Бурхнас бууҗ ирх. Шин нерән тер күн деер бас бичхв. 
REV.3.13	Сүзгтни хургудт Әрүн Сәкүснә келсиг соңсхар седснь соңстха!
REV.3.14	Ләәдикья балһсна сүзгтни хургин Бурхна элчд иигҗ бич: Эн Тиигтхә гисн үннч итклтә герчин үг. Бурхн Терүгәр дамҗҗ цугинь үүдәҗ. 
REV.3.15	Би чини бәәдл-җирһлиг сәәнәр меднәв. Чамаг халун чигн бишинь, киитн чигн бишинь Би меднәв. Халун эс гиҗ киитн болсн болхла, деер болх билә. 
REV.3.16	Зуг чи халун чигн, киитн чигн биш – бүләнч. Тер учрар Би чамаг амнасн нульмад хайснла әдләр көөҗ һарһнав. 
REV.3.17	Чи бийән муульта, сана зовадган, угатя, сохр, нүцкн бәәдгән медлго: «Би байнв, элвг-делвг бәәнәв, нанд юмн керго», – гиҗ келнәч. 
REV.3.18	Мини селвг эн: байн болхин төлә һалд әрүслсн алт Нанас хулдҗ ав, бийән хувцлхар нүцкн ичртә цогцан хаахар Нанас цаһан хувц хулдҗ ав. Юм үзхин төлә нүдндән түркдг эм Нанас хулдҗ ав. 
REV.3.19	Дурлсн улсан Би керлдәд заснав. Килнцтә йовдлан хайҗ, Нанд халун зүркәрн итк! 
REV.3.20	Соңс! Би чини үүднә ца зогсад, үүд цокҗанав. Күн Мини ду соңсад, үүдән секхлә, Би гертнь орад, терүнлә хамдан хотынь эдлхв. 
REV.3.21	Би диилвр бәрәд Эцктәһән хамдан Терүнә ширәд суулав. Тиигҗ Би диилвр бәрсн күүнд Нанла хамдан ширәдм суух зөв өгхв. 
REV.3.22	Сүзгтни хургудт Әрүн Сәкүснә келсиг соңсхар седснь соңстха!
REV.4.1	Энүнә хөөн би теңгр деер секәтә үүд үзв. Урднь нанд келсн бүрәни ә мет дун иигҗ келв:
REV.4.1	– Наар, хөөннь юн учрхиг би чамд үзүлхв.
REV.4.2	Тер дарунь Әрүн Сәкүсәр би дүүрв. Теңгр деер ширә бәәҗ. Тер ширәд Бурхн сууҗ. 
REV.4.3	Сууснь йаспд болн сардс гидг эрднь чолун мет ноһан, улан өңгәр герлтҗ бәәнә. Ширән эргнд смарагд гидг эрднь чолун мет ноһан өңгәр гилвксн солңһ бәәҗ. 
REV.4.4	Эн ширән эргнд талдан хөрн дөрвн ширә бәәҗ. Тер ширәст хөрн дөрвн көгшә суула. Тедн алтн титмтә, цаһан хувцта билә. 
REV.4.5	Ширә талас цәклһн цәкләд, шууган, оһтрһун дун һарад бәәв. Ширән өмн долан һал – Бурхна долан Сәкүсн асҗ бәәнә. 
REV.4.6	Нимгн мөснлә әдл цегән шил теңгс мет нег юмн ширән өмн бәәҗ. Ширән эргнд дөрвн үзг болһнднь тал талдан әмтә дөрвн юмн зогсҗ. Тедн өмнән, ардан кесг нүдтә бәәҗ. 
REV.4.7	Түрүңкнь арслңгин бәәдлтә, хойрдгчнь туһлын бәәдлтә, һурвдгчиннь чирәнь күүнә чирәтә әдл бәәҗ. Дөрвдгчнь нисҗ йовх һәрд шовуна дүрстә билә. 
REV.4.8	Тедн дөрвүлн тус-тустан зурһан җивртә, җиврнь һаза дота уга кесг нүдтә. Өдр сө уга тедн оньдиндән:
REV.4.8	«Әрүн, Әрүн, Әрүн Деед Эзн!
REV.4.8	Хамгин сүркә күчтә
REV.4.8	Урднь бәәсн,
REV.4.8	Ода бәәдг
REV.4.8	Иргчдән ирх Бурхн!» – гиһәд келәд бәәнә.
REV.4.9+REV.4.10+REV.4.11	Эн дөрвн әмтә юмс ширәд суусн мөңкиндән бәәдг Бурхнд магтал, ханлт өргәд күндлҗ бәәхлә, хөрн дөрвн көгшәһәс ширәд Суудгин өмннь унад, мөңкиндән Бәәдгт сөгднә. Тедн эврәннь титмән ширән өмн тәвәд иигҗ келнә:
REV.4.9+REV.4.10+REV.4.11	«Мана Деед Эзн Бурхн!
REV.4.9+REV.4.10+REV.4.11	Та цугинь үүдәләт!
REV.4.9+REV.4.10+REV.4.11	Тана таалар цугнь үүдҗ бәәнә!
REV.4.9+REV.4.10+REV.4.11	Тер учрар
REV.4.9+REV.4.10+REV.4.11	Тана алдр бәәдлин тускар әмтн келнә,
REV.4.9+REV.4.10+REV.4.11	Таниг күндлнә,
REV.4.9+REV.4.10+REV.4.11	Йоситн туурулна!
REV.4.9+REV.4.10+REV.4.11	Тиим зөв Танд бәәнә!»
REV.5.1	Тиигхлә би Суусна барун һартнь хойр таласнь бичәтә, долан тиизтә цаас үзв. 
REV.5.2	Йос бәрсн Бурхна элчиг:
REV.5.2	– Тиизиг эвдҗ задлх, цаасиг секх зөвтә күн бәәнү? – гиһәд чаңһ дууһарн келҗәсинь би үзв.
REV.5.3	Зуг теңгр, һазр деер, һазр дор чигн тер цаасиг күн секҗ чадсн уга. 
REV.5.4	Тер цаасиг секәд умшх күн уга болсн учрас би һашудҗ оркрҗ бәәләв. 
REV.5.5	Тиигхлә көгшәсин дундас негнь:
REV.5.5	– Бичә ууль, хәлә! Йудан тохмас һарсн арслң, Давидин үлдл тохм диилвр бәрҗ. Тер долан тииз эвдҗ задлх, цаасиг секҗ чадх, – гиҗ нанд келв.
REV.5.6	Ширән өөр зогсҗасн Хурһиг би үзв. Терүг әмтә дөрвн юмн болн көгшәс эргҗ зогсҗ. Тер тәклд тәкгдсн хурһна бәәдлтә бәәҗ, долан өвртә, долан нүдтә бәәҗ. Долан өвр болн долан нүдн гиснь: һазр болһнд илгәгдсн Бурхна долан Сәкүсн. 
REV.5.7	Хурһн өөрдәд, ширә деер Суусна барун һарас цаас авв. 
REV.5.8	Терүг цаас авсна хөөн дөрвн әмтә юмн болн хөрн дөрвн көгшәс Хурһнд сөгдцхәв. Көгшәс тус-тустан һартан ятх, саңгин идәһәр дүүрң ааһ бәрсн бәәлә. Саңгин идәһәр дүүрң аһ гиснь: Бурхна улсин мөргүл. 
REV.5.9	Тедн шин дууһан дуулцхав:
REV.5.9	– Цаас авад тиизинь задлх зөв Танд бәәнә. Яһад гихлә, Та тәкл болад Эврәннь цусарн Бурхнд 
REV.5.10	тохм болһнас, келн болһнас, келн-әмтн болһнас әмтиг хулдҗ авлат. Та теднәр Бурхна гелңгүд болсн улс тедн һазриг залх.
REV.5.11	Тиигхлә би хәләһәд ширән эргнд тоолҗ болшго Бурхна элчнрин, әмтә дөрвн юмсын болн көгшәсин ду соңсв: 
REV.5.12	Тәклин алгдсн Хурһн цецн уха, байн зөөр, күч, йос бәрх ачта! Терүг улс туурулх, күндлх йоста! 
REV.5.13	Теңгр, һазр деер, һазр дор, теңгст бәәсн әмтә киитә тоотнь, цуг орчлңд бәәсн тоотнь иигҗ келсинь би соңсв: Ширәд Сууснь болн Хурһна күч-йос Бәрснь тууртха! Мөңкиндән Тедниг күндлтхә! 
REV.5.14	Әмтә дөрвн юмс: Тиигтхә, – гиҗ келв. Тиигхлә көгшәс сөгдҗ мөргцхәв.
REV.6.1+REV.6.2	Хурһн ном бичәтә цаасна долан тиизин негинь задлхла, дөрвн әмтә юмна негнь оһтрһун дууһар:
REV.6.1+REV.6.2	– Нааран ир, – гиһәд дуудна.
REV.6.1+REV.6.2	Би цаһан мөр үзв. Тер мөрн деер һартан нум бәрсн күн сууҗ. Терүнд титм зүүлһв. Тер диилвр бәрсн мөртә күн бәәҗ, цааранднь диилвр бәрхәр һарч ирҗ. 
REV.6.3	Цаасна хойрдгч тииз Хурһн задлхла, хойрдгч әмтә юм: Нааран ир, – гив. 
REV.6.4	Тиигхлә улан зеерд мөрн һарч ирв. Эн мөриг унсн күн делкәд бәәх эвиг әмтнәс авх йоста бәәҗ. Тер учрар әмтн нег-негән алдг болв. Тер күүнә һарт ик үлд бәрүлҗ. 
REV.6.5	Хурһн һурвдгч тииз задлхла, һурвдгч әмтә юмн: Нааран ир, – гисинь би соңсв. Тиигхлә хар мөрн һарч ирв. Терүн деер чиңнүр бәрсн күн сууҗ. Энүг би үзв. 
REV.6.6	Әмтә дөрвн юмн бәәсн һазрас:
REV.6.6	– Нег өдрин җалвинь һанцхн нег кило цаһан буудя, эс гиҗ һанцхн һурвн кило ичмән болна. Зуг олив болн уста үзм моддыг бичә үрә! – гисн дуунла әдл юм би соңсв.
REV.6.7	Хурһн дөрвдгч тииз задлхла: нааран ир гисн әмтә юмна ду би соңсв. 
REV.6.8	Тиигхлә бор мөрн һарч ирв. Тер мөрн деер Үкл гидг нертә юмн сууҗ. Түүнә ардас «Үклин һазр» гидг юмн дахад һарч ирв. Тедн хоюрн орчлңгин дөрвдгч әңгиг дәәһәр, харһнлһнар, му гемәр, зерлг аңгудар дамҗҗ алх йоста бәәҗ. 
REV.6.9	Хурһн тавдгч тиизиг задлхла, тәклин ширә дор бәәсн Бурхна үгиг итклтә кевәр тархаснас көлтә алгдсн улсин сүмсдиг би үзв.
REV.6.10	– Сүркә күчтә Әрүн Үннч Деед Эзн! Кезә күртл Та һазр деер бәәсн мана цус асхрулсн улсиг гемшәл уга, цааҗлл уга бәәхмт? – гиҗ тедн чаңһ дууһар хәәкрцхәв.
REV.6.11	Теднә күн болһнд цаһан хувцн өггдв:
REV.6.11	– Исуст церглҗ тана ахнр-дүүнрлә әдләр алгдсн улсин то эс күцтл, невчк күләҗәтн. Бичә зовтн! – гиҗ теднд келлә.
REV.6.12	Хурһн зурһадгч тиизиг задлхла, һазр икәр чичрв. Нарн хар хувцн мет харңһурад, сар цусн метәр улатрв. 
REV.6.13	Теңгрин одд, инҗр модна көк темсн кевтәһәр догшн салькнд нәәхләд унцхав. 
REV.6.14	Теңгр цаасн мет орагдад, уул, арл болһн ормасн көндрв. 
REV.6.15	Орчлңгин хаадуд, йос бәрдг улс, цергин ахлачнр, баячуд, тоомсрта улс, зарцнр, сул улс цугтан хадын көндәд, уулын хад чолун заагт орҗ бултцхав.
REV.6.16	– Мадн деер унад, ширәд Суусн Бурхна нүднәс, Хурһна цухлас мадниг бултулыт! 
REV.6.17	Яһад гихлә, Теднә алдр цухлын өдр ирв. Тер цухлын өмнәс кен тесҗ бәәҗ чадхмб? – гиҗ тедн келцхәв.
REV.7.1	Энүнә хөөн би Бурхна дөрвн элчнриг үзв. Тедн һазрин дөрвн үзгт зогсад, һазр тал, теңгс тал, модд тал сальк үләшгоһар гиҗ дөрвн сальк бәрҗ. 
REV.7.2	Дорд үзгәс һарч йовх әмд Бурхна тамһта элчиг би үзв. Тер һазрт болн теңгст хорлт кех йоста Бурхна элчнрт чаңһ дууһарн иигҗ келв:
REV.7.3	– Мана Бурхна зарцнрин маңна деер тамһ эс тәвтл һазрт, уснд, моддт хорлт бичә күргәтн.
REV.7.4	Нег зун дөчн дөрвн миңһн күн маңнадан Бурхна тамһта болсинь би соңсв. Тедн цуг Израилин арвн хойр уңг-тохмас һарсн улс бәәҗ, уңг-тохм болһнас арвн хойр миңһн күн чигн. 
REV.7.5+REV.7.6+REV.7.7+REV.7.8	Йудан уңг-тохмас, Рубен уңг-тохмас, Гадын уңг-тохмас, Ашерин уңг-тохмас, Напталин уңг-тохмас, Манашен уңг-тохмас, Шимона уңг-тохмас, Левин уңг-тохмас, Исахарин уңг-тохмас, Зебулуна уңг-тохмас, Йосипин уңг-тохмас, Беньяминә уңг-тохмас орҗ.
REV.7.9	Энүнә хөөн келн-әмтн болһнас, әәмг болһнас, келн болһнас тоолҗ болшго олн күн ширән өмн, Хурһна өмн цаһан хувцтаһан шавдл зандн модна бүчрмүд һартан бәрҗ зогссинь би үзв.
REV.7.10	– Ширә деер Суусн мана Бурхн болн Хурһн мадниг аврла! – гиҗ тедн чаңһ дууһарн хәәкрҗәнә.
REV.7.11	Бурхна элчнр цугтан ширәг, көгшәсиг болн әмтә дөрвн юмиг эргҗ зогсҗала. Дәкәд ширән өмн элкдҗ унад Бурхнд мөргцхәв.
REV.7.12	– Мана Бурхн алдр туурмҗта, цецн ухата, күчтә, ачта! Мана Бурхнд магтал, мөңкиндән ханлт! Тиигтхә!
REV.7.13	– Цаһан хувцтань кемб? Альдас эдн ирсмб? – гиҗ нег көгшә нанас сурв.
REV.7.14	– Аав, та эврән меднәт, – гиҗ би хәрү өгв.
REV.7.14	– Эдн ик алдр зовлң дааһад, Хурһна цусар хувцан уһаҗ цаһалһсн улс. 
REV.7.15	Тегәд чигн эдн Бурхна ширән өмн зогсад, өдр сө уга Бурхна сүмд церглнә. Ширәд Сууснь эднлә хамдан бүүрлҗ, эн улсыг харсх. 
REV.7.16	Эдн дәкҗ өлсшго, ундасшго, һаң халун, нарн чигн эднд мууһан хальдашго. 
REV.7.17	Яһад гихлә, ширән өөр зогссн Хурһн эдниг хәрүлҗ, урсдг булг тал дахулҗ авч ирх. Бурхн теднә нүднәс асхрсн нульмс болһниг арчх.
REV.8.1	Хурһн бичәтә цаасна тиизиг задлхла, теңгр деер өрәл часин туршарт ә-чимән уга болв. 
REV.8.2	Би Бурхна долан элчиг үзв. Тедн Бурхна өмн зогсла, долан бүрә теднд бәрүлв. 
REV.8.3	Бурхна талдан элч ирәд, тәклин бәәрнә өөр зогсв. Һартнь алтн сав бәәҗ. Бурхна улсин мөргүллә ниилүлхин төләд болн ширән өмн бәәсн алтн тәклин бәәрнд бәрц бәрхин төләд терүнд дала саңгин идә өгч. 
REV.8.4	Бурхна улсин мөргүллә дегц Бурхна элчин һарт бәәсн савас һарсн саңгин идәнә утан Бурхнд өргц болв. 
REV.8.5	Бурхна элч сав авад, тәклин бәәрнәс һалта цог савд тәвәд һазрт хайв. Тер дарунь оһтрһун дун һарад, шууган болад, цәкл цәкләд, һазр чичрв.
REV.8.6	Бүрә бәрсн Бурхна долан элч бүрәһән татхар белдцхәв. 
REV.8.7	Түрүңк элч бүрәһән татв: цуснла хольсн һал болн мөндр һазрт унв. Һазрин һурвдгч хүв деернь урһсн моддла, олн зүсн ноһанла хамдан шатҗ одв. 
REV.8.8	Бурхна хойрдгч элч бүрәһән татв. Шатҗасн ик уул мет нег юмн теңгсин уснд хайгдв. Теңгсин һурвдгч хүвнь цуснд хүврв. 
REV.8.9	Теңгсин һурвдгч хүвин әмтә киитә юмс үкәд, тенд кермс уга болҗ одв. 
REV.8.10	Бурхна һурвдгч элч бүрәһән татв. Һал мет шатҗасн алдр одн теңгрәс һарад, һолмудын болн усна булгудын һурвдгч хүвднь унв. 
REV.8.11	Тер одна нернь – Шарлҗн. Усна һурвдгч әңгнь һашурҗ одв, олн әмтн тер усиг ууһад үкҗ одв. Яһад гихлә, тер усн һашурҗ одв. 
REV.8.12	Бурхна дөрвдгч элч бүрәһән татв. Нарн, сар, одд цагин һурвдгч хүвднь герл өгшгоһар эвдгдҗ. Өдрин һурвна нег хүвднь нарн герл өгдго болв. Сар болн одд болхла сөөһин һурвна нег хүвднь герл өгдго болв. 
REV.8.13	Ик деер теңгрт нег һәрд шовуг нисҗ йовхинь би үзв. Терүг чаңһ дууһарн иигҗ келсиг соңсв.
REV.8.13	– Әәҗәнәв! Әәҗәнәв! Үлдсн һурвн бүрән ә соңсгдхла, һазр деер бәәсн улс басл зовлңган эдлх.
REV.9.1	Бурхна тавдгч элч бүрәһән татхла, теңгрәс һазрт унсн од би үзв. Йорал уга худг секдг түлкүр однд өгв. 
REV.9.2	Тер йорал уга худг секв. Терүнәс ик бешәс һарчах кевтә, утан һарад аһариг дүүргәд, нарна герлиг хаав. 
REV.9.3	Утанас царцаха һарад һазр деер тарв. Һазрин чим хорхан йос терүнд өгв. 
REV.9.4	Һазрин олн зүсн урһмлд болн моднд хорлт күрглго, зуг маңнадан Бурхна тамһ уга әмтнд хорлт күрг гисн заквр теднд өгв. 
REV.9.5	Эн әмтиг аллго тавн сардан зовах зөв теднд өгв. Тедн чим хорха хатхсн метәр әмтиг зовав. 
REV.9.6	Тер цагт әмтн үкл хәәх зуг олҗ чадшго, үкхәр седх, зуг үкл теднүр иршго. 
REV.9.7	Тер царцаха дәәнд белдсн мөрнә бәәдлтә, толһа деернь алтн титм мет юмта бәәҗ. Нүүрнь күүнә чирә дураҗ. 
REV.9.8	Үснь күүкд улсин үсн мет, шүднь арслңгин сая мет. 
REV.9.9	Төмр мет хуйгта, җиврин шууган дәәнд довтлсн кесг мөрн тергнә шууган мет билә. 
REV.9.10	Тедн чим хорхан сүүлтә болн хатхурта, тедн сүүләрн әмтнд тавн сардан хорлт күргәх зөвтә бәәҗ. 
REV.9.11	Теднә хан йорал уга худгиг залдг Бурхна элч – нернь еврей келәр Абадон, грек келәр Аполион. (Эвдәч гисн утхта.) 
REV.9.12	Түрүңк зовлң давхла, энүнә хөөн дәкәд хойр зовлң аашна. 
REV.9.13	Бурхна зурһадгч элч бүрәһән татв. Бурхна өмн бәәсн тәклин алтн ширән дөрвн талк үзгәс дун соңсгдв. (Тәклин алтн ширән дөрвн талкнь өврин бәәдлтә бәәсмн.) 
REV.9.14	Тер бүрән дун Бурхна зурһадгч элчд иигҗ келнә:
REV.9.14	– Евфрат гидг алдр һолд күләтә Бурхна дөрвн элчиг сулдха!
REV.9.15	Бурхна дөрвн элч күмни һурвдгч хүвинь алхин төләд сулдгдв. Эн час, өдр, сар болн җилин төлә тедн бийән белдәд бәәҗ. 
REV.9.16	Би мөртә цергин тооһинь соңсв. Тернь хойр зун сай бәәҗ. 
REV.9.17	Тер мөрдинь би үзгдлдән үзв. Тер мөрд деер суусн улсин хуйгнь һал мет улан, сапфир гидг эрднь чолун мет көк, күкр мет шар өңгтә бәәҗ. Мөрдин толһас арслңгин толһан бәәдлтә бәәсмн. Һал, утан болн күкр амнаснь һарад бәәҗ. 
REV.9.18	Мөрнә амнас һарсн һурвн аюл: һал, утан болн күкр күмни һурвдгч хүвинь алҗ уга кеҗ. 
REV.9.19	Яһад гихлә, мөрнә күчнь амн сүл хойрт бәәҗ. Сүүлмүд моһан толһан бәәдлтә бәәҗ. Терүгәрн тедн хорлт күргв. 
REV.9.20	Эн олн аюлас әмд үлдсн әмтн эврәннь кедг юман хайсн уга, тедн хар сәкүсдт, юм соңсҗ үзҗ йовҗ чаддго алтн мөңгн зес, чолун болн модн шүтәдт сөгддгән уурсн уга. 
REV.9.21	Тедн кү алдган, бө кедгән, аля бузр йовдл һарһдган, хулха кедгән хайсн уга.
REV.10.1	Би Бурхна йос бәрдг талдан элчиг үзв. Тер теңгрәс бууҗ ирв. Бурхна элчиг үүлн хувцн мет ораҗ. Толһа деерән солңһта, чирәнь нарн мет гилвксн, көлнь һал бахн мет билә. 
REV.10.2+REV.10.3	Һартан секәтә бичкн цаас бәрсн барун көләрн теңгс ишкәд, зүн көләрн һазр ишкәд арслңгин оркрлһн мет чаңһ дууһар хәәкрв. Терүг хәәкрхлә, долан оһтрһун дун һарв. 
REV.10.4	Тер долан оһтрһун дууһар хәәкрхлә, би бичхәр белдүв, зуг теңгрәс һарсн дун иигҗ келв:
REV.10.4	– Долан оһтрһун келсн үг нууһад бичә бич.
REV.10.5	Тиигхлә теңгс һазр деер зогссн Бурхна элчиг барун һаран теңгрүр өргсиг би үзв. 
REV.10.6	Теңгр, һазр, теңгс һурвиг болн тенд бәәсн цуг юмиг үүдәсн мөңкиндән бәәдг Бурхна нер олзлад тер андһар тәвәд:
REV.10.6	– Бүтх юмн эрк биш бүтх. 
REV.10.7	Бурхна доладгч элч бүрәһән татхла, Эврәннь нууцин зураһан Бурхн күцәх. Энүнә тускар Тер Эврәннь зарц әәлдәчнртән урднь зәңглсмн, – гив.
REV.10.8	Урднь нанд үг келсн, теңгрәс һарсн дун дәкәд иигҗ келв:
REV.10.8	– Йов! Теңгс деер болн һазр деер зогсҗасн Бурхна элчин һарт бәәсн секәтә цаасинь ав.
REV.10.9	Би Бурхна элчүр өөрдәд, тер бичкн цаасиг сурв.
REV.10.9	– Эн цаасиг авад ид. Чини геснд һашун болх. Зуг амндчн бал идсн мет әмтәхн болх, – гиҗ тер нанд келв.
REV.10.10	Би Бурхна элчин һарт бәәсн цаас авад идв. Тер цаасн амндм бал мет әмтәхн болв. Идәд дуусхлам гесндм һашун болв.
REV.10.11	– Чи келн-улсин, келмүдин болн кесг хаадудын тускар дәкн әәлдх зөвтәч, – гиҗ нанд келв.
REV.11.1	Тер кемҗәлхин төлә нанд тайг өгв.
REV.11.1	– Йовад Бурхна сүмиг тәклин ширәтә хамднь кемҗәл. Дотрнь сөгдҗәх улсиг тоол. 
REV.11.2	Сүмин һазак бәәриг бичә кемҗәл. Яһад гихлә, тер буру номта улст өгсн юмн. Тедн әрүн балһсиг дөчн хойр сардан даҗрад залх. 
REV.11.3	Һашудсн цагт өмсдг хувцта хойр герчән илгәнәв. Тедн миңһн хойр зун җирн өдрт әәлдх йоста болх.
REV.11.4	Эн хойр герч – орчлңгин Деед Эзнә өмн зогссн хойр олив модн, зул өргсн хойр тәвц болҗана. 
REV.11.5	Теднд күн хоран күргхәр седхлә, теднә амнаснь һал һарад өшәтнриг уга кех. Тиигәд эн герчнрт хоран күргхәр седсн күн тиигҗ алгдх. 
REV.11.6	Әәлдсн цагтан тедн теңгр хаах, хур ордгинь уурулх. Усиг цуснд хүврүлх дурта цагтан, һазрт аюл илгәх. Тедн тиим йоста болх. 
REV.11.7	Тедниг герчлҗ дуусхлань, йорал уга худгас һарсн догшн аң хойр герчин өмнәс дәәлдҗ, тедниг диилҗ алх. 
REV.11.8	Теднә әмн уга цогц алдр балһсна уульнцд кевтх. Тенд урднь теднә Деед Эзн кирс деер цааҗлгдсмн. Эн балһсна теҗг нернь Содом болн Египет. 
REV.11.9	Келн-әмтн болһнас, әәмг болһнас, келн болһнас цуг улс һурвн өдр дундур эн күшмүд хәләҗ үкәрт оршах зөв өгшго. 
REV.11.10	Тер хойр әәлдәч һазрт бәәсн улсиг зовасн учрас күмни улс теднә үклд икәр байрлх. Әмтн нег-негндән белг өгәд нәр кех. 
REV.11.11	Һурвн дундур өдр давхла, Бурхнас һарсн әмнә Сәкүсн теднә цогцд орад, тер хойр герч босад көләрн зогсҗ. Энүг үзсн улс икәр әәцхәҗ.
REV.11.12	– Нааран, деегшән һартн, – гиҗ теднд келсн чаңһ дун теңгрәс һарсинь тер әәлдәчнр соңсв.
REV.11.12	Тер хойр герч үүлн деер теңгрүр өөдлв. Теднә өшәтнр энүг үзв. 
REV.11.13	Тер дарунь һазр икәр чичрв. Балһсна арвдгч хүвнь хольврад унҗ одв. Эн һазр чичрлһнд долан миңһн күн үкв, наадкснь икәр сүрдәд, теңгрин Бурхнд туурмҗ өргв. 
REV.11.14	Хойрдгч зовлң давад, һурвдгч зовлң бачм кевәр өөрдҗ йовна.
REV.11.15	Бурхна доладгч элч бүрә татв.
REV.11.15	– Мана Бурхн болн Терүнә илгәсн Аврач орчлңгиг залх йоста болв. Бурхн мөңкиндән залх, – гисн кесг чаңһ дун теңгрәс соңсгдв.
REV.11.16	Бурхна өмн суусн хөрн дөрвн көгшәс элкдҗ киисәд Бурхнд сөгдҗ келцхәв:
REV.11.17	– Ода бәәдг, урднь чигн бәәсн, Деед Эзн, сүркә күчтә Бурхн! Алдр күч авад орчлңгиг залсндтн ханлт өргҗәнәвидн! 
REV.11.18	Буру номта улс килңнҗ бәәнә. Болв Тана цухлын цаг ирв. Та үксн улсиг зарһла харһулхит. Тана зарцнрт, әәлдәчнрт, Бурхна улст болн таниг әәдг тоомсрта болн тоомср уга улст ачинь хәрүлх цагнь ирв. Орчлңгиг хоосрулҗах улсиг уга кех цаг өөрдв! 
REV.11.19	Теңгрт бәәсн Бурхна сүм тер дарунь секгдәд, тенд бәәсн бооцана хәәрцг үзгдв. Генткн цәкл цәкләд, шууган, оһтрһун дун һарад, мөндр икәр орад, һазр чичрв.
REV.12.1	Теңгр деер алдр темдг үзгдв. Нарар хувц кеҗ өмссмн, көл дорнь сарта, толһа деерән арвн хойр одта титм зүүсн күүкд күн үзгдв. 
REV.12.2	Тер күүкд күн саата болад гиигрхәр, элкн мошклхла, хәәкрәд зовад бәәҗ. 
REV.12.3	Теңгрт талдан темдг үзгдв. Долан толһата, арвн өвртә, толһа болһнднь бичкн титмтә һал улан лу һарч ирҗ. 
REV.12.4	Терүнә сүүлнь оддын һурвдгч әңгнь бәрҗ авад һазрт шивчкв. Күүкд күүнә гиигрх цагинь күләһәд, тер лу үринь авч идхәр өмннь гетәд суув. 
REV.12.5	Күүкд күн көвү һарһҗ. Тер көвүн төмр тайгар цуг күмн әмтиг хәрүлх зөвтә бәәҗ. Нилх көвүг Бурхн тал деегшән, Терүнә ширә тал өөдлүлсмн. 
REV.12.6	Күүкд күн көдә һазрт белдсн бәәрнүр темцҗ зулад гүүҗ одна. Тенд түүнд нег миңһн хойр зун җирн өдр теҗәл өггдх. 
REV.12.7	Теңгр деер ик дән болҗ. Михаил гидг Бурхна ах элч талдан элчнртәһән лууһин өмнәс дәврҗ. Лу болхла эврәннь элчнртәһән терүг зөрәд дәәлдҗ. 
REV.12.8	Зуг лу элчнртәһән хамдан диилгдҗ. Теңгр деер теднд бәәх бәәрн үлдәсн уга. 
REV.12.9	Лу элчнртәһән хамдан һазрур көөгдв. Эн кезәңк моһа, Гемшәч болн Өшәтн гидг нертә күмн әмтнә худлч. 
REV.12.10	Энүнә хөөн би теңгрәс һарсн чаңһ ду соңсв.
REV.12.10	– Ода мана Бурхн эврәннь улсан аврх! Тер Эврәннь йосан олзлад хан мет залх! Бурхна илгәсн Аврач орчлңгиг залх. Яһад гихлә, ахнр-дүүнриг Бурхна өмн өдр сө уга гемшәдг Гемшәч ода уга болҗ одв. Тер теңгрәс көөгдв. 
REV.12.11	Тедн Хурһна цусар болн эврәннь цәәлһсн үнн үгәрн терүг диилцхәв. Кергтә цаглаһан, тедн әмән әрвллго үкхдән белн билә. 
REV.12.12	Теңгрт бәәсн цуг әмтә тоотнь байрта бәәтхә! Зуг һазр, теңгс басл зовлңган эдлхит, яһад гихлә, эрлг тадн тал бууҗ ирв. Цагнь ахр болсн учрас тер ик цухлта бәәнә.
REV.12.13	Һазрур көөгдсән медәд, лу нилхиг һарһсн күүкд күүг көөдг болв. 
REV.12.14	Көдә һазрт бәәсн эврәннь бәәрндән нисәд күртхә гиһәд, тер күүкд күүнд ик һәрд шовуна хойр җивр өгч. Тенд терүг һурвн җил дундур теҗәх, тенд эрлгәс бултх. 
REV.12.15	Гиигрсн күүкд күүг һолын урсхулар уга кехәр лу амнасн һол мет дала ус һарһҗ. 
REV.12.16	Зуг тер күүкд күүнд һазр шуурад нөкд болҗ, лууһин амнас һарсн усиг зальгв. 
REV.12.17	Лу тер күүкд күүнд улм килңнәд, терүнәс төрсн үрдүдлә дәәлдхәр һарад йовна. Тер үрдүд Бурхна заавриг күцәдг бәәҗ болн Исусин сексн үннд итклтә бәәҗ. 
REV.12.18	Лу теңгсин көвәд ирәд зогсҗ.
REV.13.1	Теңгсин усн дотрас долан толһата, арвн өвртә аң һарч ирсинь би үзв. Өвр болһнд титмтә, толһа болһнд Бурхиг муурулдг нерд бичәтә бәәҗ. 
REV.13.2	Тер аң ирвскин бәәдлтә, көлнь аюһин көллә әдл, амнь арслңгин амнла әдл бәәҗ. Лу терүнд эврәннь күчән, әмтиг залх алдр йосан өгч. 
REV.13.3	Тер аңгин нег толһань үклин шавта бәәсинь би үзв. Зуг тер үклин шав эдгҗ. Энүг үзсн улс икәр өврәд аңгиг дахҗ. 
REV.13.4	Лу аңд эврәннь йосан өгсн учрас цуһар лууд сөгдҗ. Эн аңла кен әдлцхмб? Энүнлә кен дәәлдҗ чадхмб? – гиҗ цуһар аңд сөгдәд келцхәв. 
REV.13.5	Тер догшн аңд дөчн хойр сарин туршарт бийән буульх, Бурхна тускар му келх зөв өггдҗ. 
REV.13.6	Тегәд аң Бурхиг, Терүнә нериг болн бүүрлсн бәәриг, теңгрт бәәсн цуг юмсыг экләд харана. 
REV.13.7	Бурхна улсин өмнәс дә босхх, тедниг диилх зөв тер авч. Әәмг болһниг, келн-әмтн болһниг, келн болһниг залх йос тер авч. 
REV.13.8	Орчлңд бәәсн күмн әмтн терүнд сөгдх. Зуг әмн-җирһлин дегтрт орчлң үүдхәс өмн
REV.13.9	Соңсхар седснь соңстха! 
REV.13.10	Бәргдх зөвтә күн бәргдх, үлдәр алгдх зөвтә күн үлдәр алгдх. Бурхна улс тесвртә, итклтә болх зөвтә гиснь эн үгмүдәс медгднә. 
REV.13.11	Талдан догшн ик аңгиг би үзв. Тер аң Хурһнла әдл хойр өвртә бәәҗ. Лу кевтәһәр ду һарад, тер һазр дорас һарч ирв. 
REV.13.12	Тер түрүңк догшн аңгин чирәд терүнә йос олзлад, һазр деер бәәсн күмн-әмтиг эдгсн шархта түрүңк аңд сөгдүлв. 
REV.13.13	Тер аң алдр онц темдг үзүлҗ, әмтнә чирәд теңгрәс һал һарһад һазрт хайҗ. 
REV.13.14	Түрүңк аңгин өмн хойрдгч аң онц темдгүд үзүлҗ, әмтиг меклв. Тер аң һазрт бәәсн улст иигҗ закв:
REV.13.14	– Үлдәр шавтгдад әмд үлдсн түрүңк аңгин дүрстә шүтә кетн! 
REV.13.15	Эн шүтән келхин төләд болн шүтәнд эс мөргсн улсиг алх зәрлг өгдг болхин төләд, түрүңк догшн аңгин шүтәнд әм орулх зөв хойрдгч аңд өггдв. 
REV.13.16	Нерн уга болн нертә, байн болн угатя, сул болн мухла цуг улс цугтаднь барун һартнь эс гиҗ маңнаднь тамһ күчәр тәвх зәрлг хойрдгч аң өгв. 
REV.13.17	Учрнь иим: тамһ уга күн юм хулдх, хулдҗ авх арһ уга болх. Тамһ гиснь: аңгин нерн эс гиҗ аңгин нернә то. 
REV.13.18	Энүг медхин төлә цецн ухата болх кергтә. Ухата күн аңгин тооһин чинр-утхнь медҗ чадх. Аңгин то – лавта күүнә тонь. Эн тонь: 666.
REV.14.1	Бурхна Хурһиг Сион уулд зогсҗасинь би үзв. Терүнлә хамдан зун дөчн дөрвн миңһн күн бәәҗ. Теднә маңна деер Хурһна болн Терүнә Эцкин нерн бичәтә бәәҗ. 
REV.14.2	Усна күркрәнә шууган мет оһтрһу йир чаңһар күрҗңнсн дун мет болн җиңнсн ятхин айс мет дун соңсгдв. 
REV.14.3	Ширән өмн, әмтә дөрвн юмна өмн, көгшәсин өмн 144.000 күн шин ду дуулҗана. Эднәс даву талдан күн эн дууг дасҗ дуулҗ чадсн уга. Орчлңгин әмтнәс һанцхн эдн авргдсн бәәҗ. 
REV.14.4	Тедн күүкд күүнлә бийән бузрдалго, гер мал угаһар бәәдг бәәҗ. Тер улс Хурһна йовсн хаалһар дахҗ йовна. Орчлңгас һанцхн тедн авргдсмн. Тедн Бурхна улс болн Хурһна улс Бурхнд бәрсн түрүңк урһцин дееҗ мет билә. 
REV.14.5	Тер улсиг худл келдгоһар цуһар меднә, тегәд чигн теднд буру уга.
REV.14.6	Би Бурхна талдан элчиг үзв. Тер һазрт бәәсн улст, ямаранчн келн әмтнд, цуг әәмг болн баг келнд тархахин төлә мөңк Сән Зәңг һартан ик деер теңгрт нисҗ йовҗ.
REV.14.7	– Бурхиг күндлтн! Терүнд магтал өргтн! Бурхна зарһин цаг ирв. Теңгрин, һазрин, теңгсин, усна булгудын Үүдәчд сөгдтн! – гиҗ тер чаңһ дууһар келлә.
REV.14.8	– Вавилон каарв! Алдр Вавилон каарв! Чаһр күүг авлсн метәр Вавилон аля-бузр йовдларн келн-әмтн болһниг авлснь мөн. Тер учрар Бурхн тер әмтиг цааҗла харһулх, – гиҗ Бурхна түрүңк элчиг дахсн хойрдгч элч келв.
REV.14.9+REV.14.10+REV.14.11	Догшн аңд, терүнә дүрстә шүтәнднь сөгдәд маңнадан эс гиҗ һартан тамһинь авсн күн болһн Бурхна цухлын чаһрас уух. Уснла хольгдад уга эн чаһриг Бурхн Эврәннь цухлын ааһд кев. Эн улс Бурхна әрүн элчнрин болн Хурһна чирәд һалта күкрд тусҗ зовлңган эдлх. Тедниг зовадг һалын утан мөңкиндән һарх. Яһад гихлә, догшн аңд, терүнә дүрст сөгдсн, терүнә нертә тамһта улс өдр сө уга зовҗ, амр-зая уга бәәх, гиҗ Бурхна хойрдгч элчиг дахсн һурвдгч элч чаңһ дууһар келв. 
REV.14.12	Бурхна заавриг күцәдг Исуст иткдг Бурхна улс тесвртә бәәх зөвтәнь эн үгмүдәс медгднә. 
REV.14.13	Генткн би теңгрәс ду соңсв. Тер иигҗ келв:
REV.14.13	– Бичҗ ав: Эн цагас авн экләд Деед Эзнд иткдг улс болҗ үкдг улс буйн кишгтә!
REV.14.13	Әрүн Сәкүсн хәрүднь:
REV.14.13	– Буйн кишгтә мөн! Тедн көдлмшән чиләһәд амрч бәәтхә! Яһад гихлә, теднә күцәсн керг-үүлнь ардаснь дахҗ йовна! – гиҗ келв.
REV.14.14	Тиигәд би хәләһәд, цаһан үүл үзв. Тер үүлн деер Суусна дүрснь күмни күүнә дүрстә бәәҗ. Тер толһадан алтн титм зүүҗ, һартан хурц иртә хадур бәрҗ. 
REV.14.15	Бурхна талдан элч сүмәс һарад үүлнд Суусиг дуудад:
REV.14.15	– Цуг һазр деер урһцнь болвсрҗ. Хурах цаг ирхлә, хадуран олзлҗ урһциг хадҗ ав, – гиҗ чаңһ дууһарн келв.
REV.14.16	Үүлн деер Сууснь хадурар һазрт бәәсн урһциг хадад хурав. 
REV.14.17	Бурхна талдан элч теңгрт бәәсн сүмәс һарна. Һартнь бас хурц иртә хадур бәәҗ. 
REV.14.18	Тәклин ширә бәәсн һазрас дәкәд нег Бурхна элч һарв. Тер һалын эзн бәәҗ.
REV.14.18	– Ода һазрин уста үзм сән болвсрсн учрас уста үзмин темсинь хадурарн хадҗ ав, – гиҗ хурц хадурта Бурхна элчд тер чаңһар келв.
REV.14.19	Бурхна элч хадурарн хадҗ һазрин уста үзмин темсинь хураҗ авад, Бурхна цухлын алдр һазрт хайв. Тенд уста үзм шахҗ шүүс кедг бәәҗ. 
REV.14.20	Уста үзм шахдг һазрт балһсна һазань бәәҗ. Тендәс һарсн цусн һол мет урсад гүүнәрн күсдундур метр, утарн һурвн зун шаху дууна һазрт деврҗ.
REV.15.1	Тиигхлә би теңгр деер талдан алдр онц темдг үзв. Тернь: Бурхна долан сүүлңк аюлта элчнр. Эднә хөөн Бурхна цухл чилв. 
REV.15.2	Дәкәд би һалла хольсн шил теңгс үзв. То болсн нертә догшн аңгиг болн терүнә дүрстә шүтәг диилсн улсиг би бас үзв. Тедн Бурхна ятх бәрәд, теңгсин көвәд зогсҗаҗ.
REV.15.3	– Сүркә күчтә Бурхн! Тана кесн үүл ик алдр болн өврмҗтә! Келн-әмтн болһна хан. Тана хаалһ чик болн үнн! 
REV.15.4	Таниг күндлдго, туурулдго күн бәәхий? Та һанцхн әрүн Бурхнд! Һазр деер бәәсн цуг келн әмтн ирәд Танд сөгдх. Яһад гихлә, Тана үнн чик керг-үүлмүдиг цуһар ил үзлә! – гиҗ тедн Бурхна зарц Мошен дуулсн дууг болн Хурһна дууг дуулҗ.
REV.15.5	Энүнә хөөн би хәләһәд, теңгрт секгдсн хамгин әрүн бәәриг үзв. Тер герчллһнә өргә дотр бәәҗ. 
REV.15.6	Герчллһнә өргәһәс долан аюлта Бурхна долан элчнр һарч ирв. Тедн өрчән алтн бүсәр бүслсн гилвксн цаһан хувцта бәәҗ. 
REV.15.7	Әмтә дөрвн юмна негнь Бурхна долан элчнр болһнднь мөңкиндән бәәдг Бурхна цухлар дүүрң долан алтн ааһ өгв. 
REV.15.8	Герчллһнә өргә Бурхна туурмҗас болн күч-йоснас һарчах утаһар дүүрв. Бурхна долан элчнрин долан аюл эс дуустл күн хамгин әрүн бәәрн дотр орҗ чадсн уга.
REV.16.1	– Долан ааһас Бурхна цухлыг һазр болһнд йовҗ асхтн! – гисн чаңһ дун хамгин әрүн бәәрнәс һарсинь би соңсв.
REV.16.1	Тер дун Бурхна долан элчнрт энүг келҗ. 
REV.16.2	Бурхна негдгч элч йовад, һазр деер ааһас асхна. Тер дарунь догшн аңгар тамһлгдсн болн терүнә дүрстә шүтәнд мөргдг улсин цогц деернь әәмшгтә өөртә шарх һарна. 
REV.16.3	Бурхна хойрдгч элч теңгсин уснд ааһас асхна. Тер дарунь усн үксн күүнә цусн мет болад одна, уснд бәәсн цуг әмтә тоотнь үкҗ одна. 
REV.16.4	Бурхна һурвдгч элч һолд, усна булг болһнд ааһас асхна. Тер уснь цуснд хүврнә. 
REV.16.5	Бурхна элч, цуг усна эзн, иигҗ келсинь би соңсв:
REV.16.5	– Та әрүн Бурхнд! Та урднь бәәһәд оньдиндән бәәдг биләт! Тана кесн зарһтн үнн чик! 
REV.16.6	Эн һазрин улс Бурхна улсин болн әәлдәчнрин цус асхрулла, тегәд чигн Та эдниг цусар услҗанат. Эдн кесн үүлән эдлҗәнә.
REV.16.7	Деед Эзн сүркә күчтә Бурхн! Тана зарһтн үнн болн әрүн чик! – гисн дун тәклин ширәһәс һарсинь би соңсв.
REV.16.8	Цаарандан Бурхна дөрвдгч элч эврәннь ааһас нарн деер асхна. Тегәд әмтиг һаң халуһар шатах зөв тер авв. 
REV.16.9	Ик һаң халунд әмтн шатв. Тер цагт әмтн эн аюлын Эзн Бурхиг му келәд, килнцтә үүлән хайсн уга, Бурхиг туурулсн уга. 
REV.16.10	Тавдгч Бурхна элч догшн аңгин ширәд ааһас асхна. Терүнә нутг харңһурад, әмтн ик зовлңгас көлтә келән зууцхав. 
REV.16.11	Тедн шавта, шархта болсн учрас теңгрин Бурхиг му келв, болв килнцтә йовдлан хайсн уга. 
REV.16.12	Бурхна зурһадгч элч Евфрат гидг алдр һолд ааһас асхна. Дорд үзгин хаадудт хаалһинь белдсәр Евфрат гидг һолын усн хагсҗ одҗ. 
REV.16.13	Лууһин, догшн аңгин болн худл әәлдәч һурвна амнас тус-тустан һурвн меклән дүрстә хар сәкүсн һарсинь би үзв. 
REV.16.14	Тер һурвн хар сәкүсн онц темдг үзүлв. Сүркә күчтә Бурхна алдр өдрлә дәәлдхәр цуг делкән хаадудыг цуглулхар тедн һарна. 
REV.16.15	Соңстн! Хулхач герт генткн ордг кевәр би ирхв. Чирм нүцкн һаршгоһар, бийән һуташгоһар, эврәннь хувцан хадһлҗ, саг-сергг бәәсн күн буйн кишгтә! 
REV.16.16	Тер һурвн хар сәкүсн орчлңгин хаадудыг еврей келәр Армагедон гидг нертә һазрт цуглулҗ. 
REV.16.17	Бурхна доладгч элч аһар деер ааһас асхна. Сүм дотрас ширә бәәсн һазрас «Күцв», – гисн чаңһ дун һарв. 
REV.16.18	Тегәд цәкл цәкләд, оһтрһун дун, ик шууган һарад, һазрин ик чичрлһн болв. Эн һазрин чичрлһн күн үүдснәс авн үзгддго. 
REV.16.19	Ик алдр балһсн һурвн әңгәр әңгрв. Келн-әмтн болһна балһсд хольврв. Алдр Вавилоныг догшн цухлын ааһас уулһхар Бурхн терүг санҗ тодлв. 
REV.16.20	Арл, уул болһн уга болҗ одв. 
REV.16.21	Дөчн кило дүңгә ик мөндр теңгрәс әмтн деер унв. Мөндрин аюлд икәр зовад, әмтн Бурхиг му келцхәв, яһад гихлә, тер аюл йир күчр болв.
REV.17.1	Долан ааһ бәрсн Бурхна элчнрин негнь нан тал өөрдәд иигҗ келв: – Нааран ир! Дала һолын усна өөр суусн ик нертә аля күүкд
REV.17.2	Һазрин хаадуд терүнлә аля, бузр йовдл кеҗ, һазрт бәәсн улс терүнә аля бузр чаһрас ууҗ согтсмн. 
REV.17.3	Би Әрүн Сәкүсәр дүүрв, Бурхна элч намаг эҗго көдәд авч ирнә. Тенд улан догшн аң деер суусн күүкд күүг би үзв. Тер аң деер Бурхиг му келдг олн нерд бичәтә бәәҗ. Тер аң долан толһата арвн өвртә бәәҗ. 
REV.17.4	Күүкд күн улавцр, көк болн улан хувцта, алтн кеерүлһтә, эрднь чолуһар, сувсар кесн чимгтә бәәҗ. Һартнь зута болн бузр-аля йовдлмудар дүүрң алтн ааһ бәәҗ. 
REV.17.5	Терүнә маңнаднь нууц тәәлвртә нернь бичәтә бәәҗ. Тер нернь эн: Вавилон гидг алдр балһсн – орчлңгин аля күүкд улсин болн зута йовдлын эк. 
REV.17.6	Бурхна улсин цусар, Исусин тускар герчлсн улсин цусар терүг согтсинь би үзв. Тер күүкд күүг үзәд би йир икәр өврв.
REV.17.7	– Яһад өврәд бәәнәч? Эн күүкд күүнә болн терүнә суусн долан толһата, арвн өвртә аңгин нууц чинринь би чамд ода цәәлһҗ өгнәв. 
REV.17.8	Чини үзсн аң урднь әмд билә, ода тер әмн уга. Зуг тер йорал уга худгас һарад үкллә харһх. Орчлң үүдснәс өмн әмн-җирһлин дегтрт нернь эс бичгдсн әмтн аңгиг үзәд икәр өврх. Яһад гихлә, тер аң урднь әмд билә, ода әмн уга, зуг хәрү ирх. 
REV.17.9	Цугинь медҗ авхин төлә цецн ухан кергтә. Долан толһа гиснь – күүкд күн суусн долан өөдм һазр, бас тернь долан хан болҗана. 
REV.17.10	Түрүңк тавнь өңгрҗ одла, негнь ода ширә деер сууна, сүүлңкнь ирәд уга. Тер ирхләрн хан болҗ удан үлдшго. 
REV.17.11	Урднь әмд бәәсн, ода әмн уга аң долан хаадудын негнь, эн нәәмдгч хан болҗ хәрү ирх. Эн үкллә харһх. 
REV.17.12	Чини үзсн арвн өвр – арвн хан мөн. Тедн әмтиг залад уга, зуг аңла хамдан хан болад, нег частан йос бәрх зөв авх. 
REV.17.13	Тер арвн хаадуд нег ухан-саната, болв тедн эврәннь йосан болн күчән догшн аңд өгх. 
REV.17.14	Тедн Хурһнла дәәлдх. Зуг Хурһн Эврәннь Бурхна дуудсн, шүүҗ авгдсн итклтә дахгчнртаһан тедниг диилх. Яһад гихлә, Тер эздүдин Эзн, хаадудын Хан.
REV.17.15	Дәкәд Бурхна элч иигҗ келв:
REV.17.15	– Аля күүкд күн суусн дала һолын усн гиснь – олн зүсн келн-улс, олн келн. 
REV.17.16	Чини үзсн арвн өвр болн аң аля күүкд күүнд дурго болад, терүнә эзлсн юминь цугинь булаҗ авад, күүкд күүг чим нүцкн үлдәх. Эдн күүкд күүнә цогц махмудынь идәд, терүг һалд шатах. 
REV.17.17	Яһад гихлә, Бурхн Эврәннь таалыг күцәх сана арвн хаадудын уханднь орулсмн. Бурхна таал эн: Бурхна үг эс күцтл арвн хаадуд нег уха-сана зүүһәд, йос күчән аңд өгх. 
REV.17.18	Чини үзсн күүкд күн болхла орчлңгин хаадудыг залдг алдр балһсн мөн.
REV.18.1	Энүнә хөөн Бурхна талдан элчиг теңгрәс бууҗахинь би үзв. Тер ик йоста бәәҗ. Бурхна элчәс асҗах гегән һазрт тусҗ цугинь герлтүлв. 
REV.18.2	Тер чаңһ дууһарн иигҗ хәәкрв:
REV.18.2	– Вавилон ка тусв! Алдр Вавилон каарв! Тер зүсн зүүл хар сәкүсдин болн бузр җигшүртә шовудын [болн зүсн-зүүл бузр аңгудын] гер болҗ. 
REV.18.3	Яһад гихлә, орчлңгин әмтн болһн, хан болһн терүнлә бузр-аля йовдл кедг бәәҗ. Орчлңгин кувцнр терүнә байн зөөрәс көлтә икәр байҗҗ.
REV.18.4	Тер хоорнд талдан дун теңгрәс һарсинь би соңсв:
REV.18.4	– Эн балһснд бәәсн әмтнлә әдл килнц һарһшгон төлә, энүнд илгәсн Бурхна цааҗла харһшгон төлә, Мини улс, эн балһснас һартн! 
REV.18.5	Яһад гихлә, энүнә килнц теңгрт күрч. Тегәд Бурхн энүнә хар йовдлмудыг тодлв. 
REV.18.6	Эн балһснд бәәсн улс талдан әмтнд ю кесн болна, тедү метәр бийсднь кеһәд, дәкәд хойр холванд икәр ачинь хәрүлтн. Эн бийнь талдан улст белддг ундас хойр холванд үлү чаңһ унд энүнә ааһднь кетн. 
REV.18.7	Яһҗ эн алдр бәәдләрн бийән бууляд, байн элвг-делвгәр бәәдг билә, тедү мет зовлң, түрү-зүдүг энүнд илгәтн. Яһад гихлә, эн балһсн бийдән келҗ: «Би ширәд суусн хатн ханв. Би белвсн күүкд күүнлә әдл төрүц юмнд һашудшгов, гейүршгов». 
REV.18.8	Энүнәс көлтә нег өдрин кемҗәд тер ик аюлла харһх: тер му гемәр гемтәд, залуһан гееһәд, берк гидгәр харһнх. Энүг цааҗла харһулсн Деед Эзн Бурхн сүркә күчтә болсн учрас эн ик һалд шатҗ одх. 
REV.18.9	Энүнлә хамдан бузр-аля йовдл кесн, байн зөөрт орлцсн орчлңгин хаадуд Вавилон балһсиг шатасн һалын утаг үзҗ, энүнд зовҗ оркрх. 
REV.18.10	Тедн энүнлә әдл зовх гиҗ әәһәд, балһсна цаад зогсад иигҗ келх: Ю, әәҗәнәв! Әәҗәнәв! Алдр балһсн! Бат балһсн Вавилон! Нег часин эргцд чи гемшәгдҗ цааҗла харһвч. 
REV.18.11	Күн орчлңгин кувцнрин өлг-эд эс хулдҗ авдг учрас тедн энүнд зовад оркрҗ һашудх. 
REV.18.12	Өлг-эднь эн: алтн, мөңгн, эрднь чолун болн сувсн, цаһан болн гилвксн улавцр көк хувцн, торһн болн улан хувцн, зүсн-зүүл каңкнсн үнртә модн, занын сояһар, үнтә модар, зесәр, төмрәр болн һаньтг чолуһар кеҗ сиилүлсн чимгүд, 
REV.18.13	шинз
REV.18.14	– Чини эзлхәр седсн сән юмн уга болҗ одв. Чини байн зөөрчн, чини цуг сәәхн гилвкдг юмн уга болҗ одв. Болв дәкҗ чи тедниг хәрү авч чадшгоч, – гиҗ кувцнр энүнд келв.
REV.18.15	Эн балһсна байн хулдар байҗсн кувцнр, энүнлә әдл зовхас әәһәд цаад зогсх. Тедн һашудҗ оркрх.
REV.18.16	– Әәҗәнәв! Әәҗәнәв! Алдр балһсн! Цаһан гилвксн, улавцр көк болн улан хувц эн өмсдг билә. Эн бийән алтар, эрднь чолуһар болн сувсар кеерүлдг билә! 
REV.18.17+REV.18.18	Негхн цагин кемҗәд эн эврәннь бәәсн зөөрән геечкв!
REV.18.17+REV.18.18	Кермиг залачнр болн кермәр йовдг улс, матросмуд болн теңгсәр йовад мөңг шиңгәдг улс балһснас цаад зогсад, түүмрин утаг үзәд, иигҗ хәәкрлә: Иим алдр балһснас даву алдр балһсн уга бәәсн биший? 
REV.18.19	Тедн һашудад, толһа деерән үмсн цацад оркрҗ һундл төрв:
REV.18.19	– Әәҗәнәв! Әәҗәнәв! Алдр балһсн! Теңгсәр йовад, цуг кермсин залачнр энүнә зөөрәс байҗсн биший? Негхн цагин кемҗәд тер цугинь геечкв. 
REV.18.20	Теңгр, Бурхна улс, апостолмуд, әәлдәчнр энүнд байрлтха! Яһад гихлә, Бурхн эн балһсиг таднд му кесн учрас зарһла харһулла.
REV.18.21	Йос бәрсн Бурхна элч теермин чолу авад:
REV.18.21	– Иим күчәр алдр балһсн Вавилон ка тусх, әмтн терүг дәкҗ үзшго, – гиҗ келәд уснд хайчкв.
REV.18.22	Ятхин, бүрән, бүшкүрин айс болн көгҗмчнрин дун Вавилона уульнцд дәкҗ төрүц соңсгдшго. Чини урн һарта көдләчнр уга болҗ одх, теермин чолуна шууган чини уульнцд соңсгдшго. 
REV.18.23	Шамин герл чини уульнцд дәкҗ үзгдшго. Хәрд һарчах күүкнә болн күргнә дун дәкҗ соңсгдшго. Чини кувцнр эн балһснд хамгин күчтә улс билә. Чи бө, удһн йовдл кеҗ келн-улс болһниг меклләч! 
REV.18.24	Әәлдәчнриг болн Бурхна улсиг алснд Вавилон бурута болсн учрас цааҗла харһв. Тиим! Вавилон орчлңгин улсиг аллһнд лавта бурута!
REV.19.1	Энүнә хөөн теңгрин тоотнь олар цуглрсн мет шууга би соңсв. Тернь олн әмтнә дун: Бурхн тууртха! Мана Бурхн – Аврач! Мана Бурхн сүркә күчтә болн алдр! 
REV.19.2	Энүнә зарһ – йосн болн үнн чик! Әмтнлә аля йовдл һарһад, теднәр хар йовдлыг күчәр келһүлдг олн меддг аля күүкд күүг Бурхн зарһла харһулла. Тер күүкд күн зарцнринь алсн учрас Бурхн терүг цааҗв!
REV.19.3	Тедн дәкн хәәкрцхәв:
REV.19.3	– Бурхн тууртха! Эн шатаҗах балһсна һалын утан мөңкиндән деегшән һарх.
REV.19.4	Хөрн дөрвн көгшә болн әмтә дөрвн юмн элкдҗ унад, ширәд суусн Бурхнд сөгдцхәв.
REV.19.4	– Тиигтхә! Бурхн тууртха! – гиҗ тедн келцхәв.
REV.19.5	– Нертәнь, нерн угань, цугтан Бурхнд церглдг болн Терүг күндлдг улс мана Бурхиг туурултн! – гисн дун ширә талас һарчахинь би соңсв.
REV.19.6	Тиигхлә олн улсин дун мет, ик күркрәнә шууган мет, оһтрһу мет дун иигҗ келсинь соңсв:
REV.19.6	– Бурхн тууртха! Мана сүркә күчтә Бурхн залдг болв! 
REV.19.7	Хурһна хүрмин цаг ирв, Терүнә күүкн бийән белдв. Цуһар байсҗ байрлтха! Бурхиг туурултха! 
REV.19.8	Күүкнд цевр гилвксн хувц өгсмн. Хувцн гиснь – Бурхна улсин цаһан йовдлмуд.
REV.19.9	Дәкәд Бурхна элч нанд иигҗ келв:
REV.19.9	– Бичҗ ав! Хурһна хүрмин нәәрт дуудгдснь буйн кишгтә!
REV.19.9	Дәкәд немв:
REV.19.9	– Эн йосн Бурхна үгмүд.
REV.19.10	Би терүнд сөгдхәр көлднь унв.
REV.19.10	– Бичә тииг! Би чамла әдл, Бурхнд иткдг чини ахнр-дүүнрлә әдл зарцв. Тедн Исусин сексн үнниг дахҗ йовна. Тер учрар Бурхнд сөгд! – гиҗ Тер келв. Яһад гихлә, Исусин сексн үнн әәлдәчнрт әәлдх арһ өгнә.
REV.19.11	Теңгр заагрхла, би цаһан мөр үзв. Мөрн деер суусн күн Итклтә болн Үннч. Үнн-чик кевәр зарһ кеҗ Тер дәәлдг билә. 
REV.19.12	Тер шачах һал мет нүдтә, толһа деернь кесг титмтә. Деернь бийәсн нань күн меддго нерд бичәтә. 
REV.19.13	Цуснд будгдсн хувц тер өмссн бәәҗ. Нернь – Бурхна Үг. 
REV.19.14	Цевр, гилвксн цаһан хувц өмссн, цаһан мөрд унсн теңгрин цергүд ардаснь йовна. 
REV.19.15	Амнаснь хурц иртә үлд үзгднә. Тер үлдәрн буру номта улсиг диилх. Төмр тайгарн тедниг залх, сүркә күчтә Бурхна цухлын алдр һазрт болн уста үзм дардг уста үзм көләрн шахх. 
REV.19.16	Терүнә хувцн деер болн һуйднь: Хаадудын Хан, Эздүдин Эзн гидг нерн бичәтә. 
REV.19.17	Би нарн деер зогсҗах Бурхна элчиг үзв. Тер теңгр деер нисҗ йовсн шовудт чаңһ дууһарн хәәкрв:
REV.19.17	– Наартн, цуһар Бурхна алдр нәәрт нисҗ иртн! 
REV.19.18	Хаадудын, миңһн цергин толһачнрин, цергүдин, мөрдин болн мөртә улсин, сул болн зарцнрин, нертә болн нерн уга, цуг улсин күш идхәр наартн!
REV.19.19	Тиигхлә би догшн аңгиг болн һазрин хаадудыг цергтәһинь үзв. Тедн цаһан мөрн деер Суусна өмнәс, Терүнә цергин өмнәс дәәлдхәр цуглрҗ. 
REV.19.20	Болв догшн аң болн худл әәлдәч бәргдв. Тер худл әәлдәч догшн аңгин өмн өвәрц йовдлмуд үзүлдг бәәҗ. Тер өвәрц йовдлмударн догшн аңгин тамһта болн терүнә дүрстә шүтәнд мөргдг улсиг меклдг бәәҗ. Догшн аң болн худл әәлдәч күкрәр шатҗасн нуурт әмдәр хайгдв. 
REV.19.21	Мөрн деер суусна амнас һарчасн үлдәр догшн аңгин церг алгдҗ. Цуг шовуд теднә күшмүдиг цадтлан идцхәҗ.
REV.20.1	Теңгрәс бууҗ йовх Бурхна элчиг би үзв. Һартан тер йорал уга худгас түлкүр болн күнд цев бәрҗ. 
REV.20.2	Бурхна элч көгшн моһаг Гемшәч, болн Өшәтн гидг лууг бәрҗ авад күлв. Тер миңһн җилдән күләтә бәәх. 
REV.20.3	Терүг йорал уга гүн һазрт хаяд, үүдинь төдгләд, тамһ тәвҗ. Бурхна элч терүг күмни улсиг бичә меклтхә гиҗ миңһн җилин туршарт тиигҗ суулһҗ. Энүнә хөөн тер ахрхн цагт сулдхгдх. 
REV.20.4	Би зарһ кех йоста ширәс деер суусинь үзв. Исусин тускар келснәс болн Бурхна үг тархаснас көлтә хәәчлә харһулгдсн улсин сүмсд үзв. Тедн догшн аңд болн терүнә дүрстә шүтәнд мөргсн уга, терүнә тамһиг маңнадан болн һартан тәвүлсн уга. Тедн әмдрәд, Бурхна илгәсн Аврачла хамдан миңһн җилд нойлҗ йовла. 
REV.20.5	Наадк үксн улс миңһн җил давад уга бәәтл әмдршго. Эн үксн әмтнә түрүңк әмдрллһн. 
REV.20.6	Эн цагт әмдрллһнд орлцсн күн буйн кишгтә. Эдн Бурхна улс. Эдн хойрдгч үкллә харһшго. Бурхна болн Христосин гелңгүд болҗ, эдн Терүнлә хамдан миңһн җилд залх.
REV.20.7	Миңһн җил давсна хөөн эрлг бәрәнәсн сулдхгдх. 
REV.20.8	Цуг һазрт бәәсн келн-улсиг меклхәр тер һарх. Тер улсин нерн Гог Магог хойр. Эрлг тедниг дәәлхәр цуглулх. Тооһарн тедн теңгсин элсн мет олн болх. 
REV.20.9	Тедн һазрар тарад, Бурхна улсин һазриг болн Бурхна дурта балһсиг бүслх. Зуг теңгрәс һарсн һал тедниг кевтнь шатаһад алх. 
REV.20.10	Дәкәд тер улсиг меклсн эрлг күкрәр шачасн нуурт хайгдх. Догшн аң болн худл әәлдәч бас тенд хайгдх. Тедн өдр сө уга мөңкиндән тенд зовагдх.
REV.20.11	Ик цаһан ширә болн ширә деернь Суусиг би үзв. Теңгр һазр хойр терүнә өмн уга болҗ одв. Дәкҗ күн тедниг үзсн уга. 
REV.20.12	Нертә, нерн уга үксн улсиг ширән өмн зогсҗасинь болн дегтрмүд секәтәһинь би үзв. Дәкәд талдан дегтр секәтә бәәҗ. Тернь әмн-җирһлин дегтр. Үксн улс дегтрмүдт бичгдсн теднә кесн йовдлмударнь зарһла харһулгдсн бәәҗ. 
REV.20.13	Теңгсин дотр бәәсн үксн улсиг усн һарһҗ өгв. Үкл болн Үклин һазрт бәәсн үксн улсиг һарһҗ өгв. Күн болһн кесн йовдларн зарһла харһулгдв. 
REV.20.14	Энүнә хөөн Үкл болн Үклин һазр һалта нуурт хайгдв. Һалта нур гиснь: хойрдгч үкл мөн. 
REV.20.15	Әмн-җирһлин дегтрт нернь эс бичгдсн күн болһн һалта нуурт хайгдв.
REV.21.1	Энүнә хөөн би шин теңгр болн шин һазр үзв. Урдк теңгр һазр хойр болн теңгс уга болҗ одв. 
REV.21.2	Әрүн балһсн шин Ерусалим теңгрәс, Бурхнас бууҗ йовхинь би үзв. Эн балһсн күргнә төлә белн болад хәрд һарчах күүкн мет билә. 
REV.21.3	Ширә талас һарчах чаңһ ду би соңсв:
REV.21.3	– Хәләтн! Ода Бурхн әмтнлә хамдан бүүрлх. Бәәрнь әмтнә дунд бәәх. Тедн Бурхна келн-әмтн болх, болв Бурхн Бийнь теднлә хамдан бәәдг теднә Бурхн болх, – гив. 
REV.21.4	Бурхн әмтнә нүднәс һарчах нульмсинь арчх. Күн дәкҗ үкшго. Өвчн-зөвүр уга, уульлһн-дууллһн уга цуһар бәәх. Яһад гихлә, урдк бәәсн юмн өңгрәд уга болв.
REV.21.5	Ширә деер Сууснь иигҗ келв:
REV.21.5	– Би цугинь шинәс үүдәнәв.
REV.21.5	Дәкәд нанд келв:
REV.21.5	– Энүг бичәд ав! Эн үгд иткҗ болҗана. Яһад гихлә, эн йосн үнн.
REV.21.6	Дәкәд Тер нанд келв:
REV.21.6	– Цугнь күцв! Би «альфа» болн «омега»
REV.21.7	Диилвр бәрсн күүнд Би цуг энүг өгхв. Би терүнә Бурхн болхв, тер Мини көвүн болх. 
REV.21.8	Әәмтхә, Исуст иткдгән уурсн улс, бузр килнц кедг, алач-булачнр, аля кедг, бө кедг, шүтәнд мөргдг улс, худлчнр болхла, күкрәр шатҗасн нуурт хайгдх. Эн нур хойрдгч үкл.
REV.21.9	Сүүлңк долан аюлар дүүрң долан ааһта Бурхна долан элчнрин негнь нан тал өөрдв.
REV.21.9	– Нааран йов! Би чамд Хурһна келсн күүкиг, авалиг үзүлхв, – гиҗ тер нанд келв.
REV.21.10	Әрүн Сәкүсәр би дүүрв. Бурхна элч намаг ик уулын ора деер авч ирәд, теңгрәс, Бурхнас, әрүн Ерусалим балһсн бууҗахинь үзүлв. 
REV.21.11	Эн балһсн Бурхна туурмҗта герләр гилвксн билә. Тер герл йаспд гидг эрднь чолун мет көк улан өңгтә болн шил мет цегән билә. 
REV.21.12	Балһсн ик өндр эрстә, 12 үүдтә билә. Бурхна 12 элч тус-тустан үүдн болһнд зогсҗ. Үүдн болһнд Израилин 12 уңг-тохмин нерд тус-тустан бичәтә бәәҗ. 
REV.21.13	Үзг болһнднь 3 үүдн: 3 үүдн дорд үзгт, 3 – өмн үзгт, 3 – ар үзгт, 3 – барун үзгт. 
REV.21.14	Балһсна эрс 12 чолута ул деер зогсҗ. Ул болһнднь тус-тустан Хурһна 12 апостолын нерд бичәтә. 
REV.21.15	Нанд үг келсн Бурхна элч кемҗәлгч алтн тайгта билә. Тер балһсиг, үүд болһниг болн эрсиг кемҗәлх саната бәәҗ. 
REV.21.16	Балһсн дөрвлҗн бәәҗ: утарн болн өргнәрн әдл бәәҗ. Бурхна элч кемҗәлгч тайгарн балһсиг кемҗәлхлә, тернь 2400 дууна һазр бәәҗ. Утарн, өргнәрн, өндрәрн әдл бәәҗ. 
REV.21.17	Дәкәд Бурхна элч эрсин зузанынь кемҗәлв. Тернь 66 метр бәәҗ. Цуг энүг Бурхна элч әмтнә кемҗәһәр тоолсн билә. 
REV.21.18	Балһсна эрс йаспд гидг эрднь чолуһар кегдсмн, балһсн бийнь болхла йосн алтар кегдҗ. Тер шил мет цегән билә. 
REV.21.19+REV.21.20	Балһсна эрсин улмуд олн-зүсн эрднь чолуһар кеерүлгдҗ. Түрүңк йаспд, хойрдгч сапфир, һурвдгч агат, дөрвдгч смарагд, тавдгч сардоникс, зурһадгч сардион, доладгч хризолит, нәәмдгч берилл, йисдгч топаз, арвдгч хрисопрас, арвн негдгч гиацинт, арвн хойрдгч аметист. 
REV.21.21	Арвн хойр үүднь сувсар кегдҗ. Үүдн болһн нег сувсн билә. Уульнц болһн шил мет цегән алтар кегдҗ. 
REV.21.22	Балһсн дотр сүм би үзсн угав. Яһад гихлә, терүнә сүм – Эврән Деед Эзн сүркә күчтә Бурхн болн Хурһн мөн. 
REV.21.23	Нарн, сар хойрин герл тер балһснд керг уга билә, яһад гихлә, Бурхна туурмҗ энүнд герл өгнә. Хурһн энүнә шам болна. 
REV.21.24	Орчлңгин улс болһн эн герлд йовдг болх. Һазрт бәәсн хаадуд эврәннь зөөрән энүнд авч ирх. 
REV.21.25	Сө уга болсн учрас балһсна үүдн оньдин секәтә болх. 
REV.21.26	Келн-әмтн болһн зөөрән болн алдр олзан балһснд авч ирх. 
REV.21.27	Зуг бузр юмн балһснд оршго, җигшүртә, ичртә юм кедг, худлч улс тиигәрән төрүц оршго. Әмн-җирһлин дегтрт, Хурһна дегтрт нернь бичәтә күн болһн тер балһснд орх.
REV.22.1	Бурхна болн Хурһна ширәһәс урсҗ йовх шил мет цегән әмн-җирһлин усна һолыг Бурхна элч нанд үзүлв. 
REV.22.2	Эн һол балһсна уульнцин тал дундаһур урсдг билә. Һолын эрг болһнд әмн-җирһлин модд урһсн билә. Тедн нег җилд сар болһн 12 дәкҗ урһц өгдг бәәсмн. Тер модна хамтхас әмтиг эдгәхин төлә бәәсмн. 
REV.22.3	Бурхнд таасгддго күн чигн, юмн чигн балһснд бәәшго. Энд Бурхна болн Хурһна ширә бәәх, Бурхнд зарцнр Терүнд церглх. 
REV.22.4	Тедн Бурхна чирә үзх, Бурхна нерн теднә маңнад бичәтә болх. 
REV.22.5	Энд сө уга болх, шам, нарна герл чигн керг уга болх. Яһад гихлә, Деед Эзн Бурхн теднә герл болх. Тедн мөңкиндән залх.
REV.22.6	Бурхна элч нанд иигҗ келв:
REV.22.6	– Эн үгмүдт иткҗ болҗана, яһад гихлә, эн йоста үнн. Әәлдәчнрт урмд өгдг Деед Эзн Бурхн удл уга юн учрхиг зарцнртан үзүлхәр Эврәннь элчиг илгәв.
REV.22.7	– Соңстн! Удл уга Би ирхв. Эн дегтрин әәлдхлин үгмүд күцәдг улс буйн-кишгтә! – гиҗ Исус келҗәнә.
REV.22.8	Энүг соңссн, үзсн күн бив, Йоханв. Үзсн, соңссн хөөн би цугинь нанд үзүлсн Бурхна элчин көлднь унад, терүнд сөгдхәр седләв. 
REV.22.9	Зуг тер нанд:
REV.22.9	– Бичә тииг! Би чини әәлдәч ахнр-дүүнрлә әдл, чамла әдл болн эн дегтрин үгмүд күцәдг улсла әдл Бурхнд церглдв. Бурхнд сөгд! 
REV.22.10	Эн дегтрт бәәсн әәлдхлиг бичә нууһад бә! Яһад гихлә, цуг эн удл уга учрх. 
REV.22.11	Му йовдл һарһдгнь му йовдлан цааранднь кетхә, аля бузр йовдл кедгнь аляһан цааранднь кетхә. Сә кедгнь сәәһән цааранднь кетхә. Әрүн улс му йовдл кехәс салтха! – гиҗ келв.
REV.22.12	Исус:
REV.22.12	– Удл уга би ирхв. Күн болһнд кесн үүләрнь ачинь хәрүлхв. Бурутаһинь цааҗхв. 
REV.22.13	Би «альфа» болн «омега». Би Түрүңкв болн Сүүлңкв. Би – Эклцв болн Чилгчв, – гиҗ келв.
REV.22.14	Хувцан цеврлҗ уһаснь буйн кишгтә, тегәд чигн тедн әмн-җирһлин моднас темс идҗ чадҗана, балһснд үүдәр орҗ чадҗана. 
REV.22.15	Зута килнц кедг, бө шаҗна, аля кедг, алач, шүтәнд мөргдг, худлд дурта болн оньдин худл келдг улст балһснд орх зөв уга болх.
REV.22.16	– Би, Исус, сүзгтни хург болһнд бәәсн таднд энүг герчлхин төлә эврәннь элчән илгәвүв. Би Давид хаана тохмин-үлдл, герлтә болн өрүни однла әдлв, – гиҗ Исус келв.
REV.22.17	Әрүн Сәкүсн болн хәрд һарчах күүкн:
REV.22.17	– Наар! – гинә.
REV.22.17	Энүг соңссн күн болһн:
REV.22.17	– Наар! – гитхә.
REV.22.17	Ундасҗасн күн ирәд, әмн-җирһлин ус өңгәр автха!
REV.22.18	Эн дегтрин әәлдхлин үгмүд соңссн күн болһнд би герчлҗәнәв. Эн үгмүдт үлү юм күн немхлә, Бурхн терүг цааҗад, эн дегтрт бичәтә долан аюл илгәх. 
REV.22.19	Эн дегтрт бичгдсн әәлдхлин үгмүд күн хасхла, эн дегтрт әмн-җирһлин модна темсәс идх зөв болн әрүн балһснд орх зөв Бурхн тер күүнәс булаһад авх. 
REV.22.20	Энүг герчлҗәснь иигҗ келҗәнә:
REV.22.20	– Тиим! Удл уга ирхв.
REV.22.20	– Тиигтхә! Деед Эзн Исус ирит!
REV.22.21	Деед Эзн Исусин цаһан санан таднд цугтаднь күрттхә!
