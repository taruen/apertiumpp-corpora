MAT.1.1	Ɗèlèwèr nzlembaƋ ndohi te verzi Yèsu Kristi, kra David, kra Abraham.
MAT.1.2	Abraham bab Isaac; Isaac bab Jacob; Jacob bab Juda a kramamhi nenga'a. 
MAT.1.3	Juda bab Pharès a Zara, man Thamar a ya na Juda. Pharès bab Esrom; Esrom bab Aram. 
MAT.1.4	Aram bab AminaƋab; AminaƋab bab Naasson; Naasson bab Salmon; 
MAT.1.5	Salmon bab Boaz, man Rabab a ya na; Boaz bab Obed man Ruth a ya na; 
MAT.1.6	Obed bab Isai; Isai bab bi David.
MAT.1.6	Bi David, bab Salomon, man ngwoz Urie a ya na. 
MAT.1.7	Salomon bab Roboam; Roboam bab Abia; Abia bab Asa; 
MAT.1.8	Asa bab Josaphat; Josaphat bab Joram; Joram bab Ozias; 
MAT.1.9	Ozias bab Joatham; Joatham bab Achaz; Achaz bab Ezéchias; 
MAT.1.10	Ezéchias bab Manassé; Manassé bab Amon; Amon bab Josias;
MAT.1.11	Josias bab Jéchonias a kramamhi nenga'a, a vi man ta hel ta a kokwar Babylone. 
MAT.1.12	Te deɓa'a aman ta hel ta a kokwar Babylone ma, Jéchonias bab Salathiel; Salathiel bab Zorobabel; 
MAT.1.13	Zorobabel bab Abiud; Abiud bab Eliakim; Eliakim bab Azor; 
MAT.1.14	Azor bab Sadok; Sadok bab Achim; Achim bab Eliud;
MAT.1.15	Eliud bab Eléazar; Eléazar bab Matthan; Matthan bab Jacob; 
MAT.1.16	Jacob bab Joseph; nenga'a baki Marie, man a yu Yèsu, man ta baba na Kristi. 
MAT.1.17	Gar haha te Abraham, ha David, verzi ndohi 14. Te David, ha vi man ta hel ta a kokwar Babylone, verzi ndohi 14. Te mvi man ta hel ta a kokwar Babylone ma, ha Kristi, verzi ndohi 14.
MAT.1.18	Nyi Yèsu Kristi a ngu ar haha: Marie, mam na, medemi Joseph, a n'ngots kra a Mèzhèɓ Zhiklè nkezla'a, baki a m'mana a vna di ɓai. 
MAT.1.19	Joseph, baki na, ndo nzura'a, a woy a mpa na hori a di a Marie ɓai, a nhuro a woy a njèkeda a metsar. 
MAT.1.20	Aman a hur skwi haha arsa, gol Bi Zhiklè a ngudoko na va a dai te nshunè, a ngaƋa na:
MAT.1.20	Joseph, kra David, ka gu zlau ɓai! Co Marie, a ngwoz ngaya, aman kra nt'hwaƋ na, Mèzhèɓ Zhiklè nkezla'a a mva na. 
MAT.1.21	A da yi kra ngura'a, a ka da va na nzlembaƋ nenga'a Yèsu, aman nenga'a a da mbel ta ndohi nenga'a te mali tenga'a.
MAT.1.22	Skwi haha a ngau, ara ma Zhiklè, man a goƋ te ma ndo nhadka ma:
MAT.1.23	Na haha bidali a ngècè kra, a da yi kra ngura'a a ta da va na nzlembaƋ nenga'a Emmanuel, ara ngèƋè: Zhiklè a nda nga.
MAT.1.24	A Joseph a mpiƋèkwe na, a ngu ara man gol Bi Zhiklè a gaƋa na, a mco ngwoz na a gai, 
MAT.1.25	aman a m'mana a vna ɓai, ha a nya kra ma, a mva na nzlembaƋ nenga'a Yèsu.
MAT.2.1	Aman Yèsu nya te kokwar Bethléhem ma, te Judée, te va man Hérode bai, na haha ndohi nƋèl bantai te man a civèƋ mvèng pats ta shkè Jérusalem, 
MAT.2.2	a ta gaƋa:
MAT.2.2	Bi ndohi Juif man ta yau, na tema?
MAT.2.2	Nga rka banti nenga'a te civèƋ mvèng pats, a nga shkè, aman nga slébèrdè'a.
MAT.2.3	Aman Hérode a ntsena ma haha, a m'mbeƌa ma na ndav, a nda ndohi kokwar Jérusalem tèlèba. 
MAT.2.4	A mɓic ta ndohi mvi skwi a Zhiklè mbibihia'a, a malamhai, a njunjor te ma tenga'a:
MAT.2.4	Ta yu Kristi tema?
MAT.2.5	Ta gaƌa na:
MAT.2.5	Te Bethléhem, te kokwar Judée, man ndo nhadka ma a mwindo te ƌèlèwèr Zhiklè: 
MAT.2.6	Ka kokwar Bethléhem, ka nhüƌök genè ka ɓai, aman te ka, bai a di a shkè auda. Nenga'a a da gi a ndo mɓer ndohi Israel ga.
MAT.2.7	A Hérode a mbaba ta ndohi nƋèl bantai a metsar, a njunjor te ma tenga'a:
MAT.2.7	Kin rka banti a ngèmè?
MAT.2.8	A nzlinde ta a Bethléhem, a ngaƋa ta:
MAT.2.8	Vodo, a kin jhèƋè ma a géƌ kra'a. Aman kin da ngotso, a i ba a i dè, a i dè slébèrdè'a.
MAT.2.9	Aman ta tsena ma Hérode ma, to do. Na haha, bantai man ta rka te civèƋ mvèng pats, a nde ta, ha a n'nza a géƋ gai, man kra te pa. 
MAT.2.10	Aman ta rka bantai, ta wuffè a vata. 
MAT.2.11	A to do a gai, a ta ngots kra'a, a Marie mam na, a ta gurɓahai a sam nenga'a, a ta slubordo, a ta va na skwi mèshèlè:
MAT.2.11	guro, mbar ɓurdi a myrrhe. 
MAT.2.12	A nshunè a nkeƌ ta, a ngaƌa ta, aman ta dè a deɓa a sam bi Hérode azɓai. A to do ta a ngwai, a ta beza a civèƌ ngiƌè. 
MAT.2.13	Aman ndohi nƋèl bantai to do ta ma, gol Bi Zhiklè a ngudoko na va a dai a Joseph te nshunè, a ngaƋa na:
MAT.2.13	SlambaƋa, co kra a mam na, a ka hu ngaya a kokwar Egypte, a ka da nza a pa, sèi a di i gaƋa ka; aman Hérode a woy kra, a nkéƋè'a.
MAT.2.14	A Joseph a nslambaƋa, a nco kra a mam na, a vaƋ, a to do ta a kokwar Egypte. 
MAT.2.15	A ta nza a pa, ha Hérode a m'mets na ma; a gu ara ma Zhiklè man a goƋ te ma ndo nhadka ma:
MAT.2.15	I baba na kra ga te kokwar Egypte.
MAT.2.16	Aman bi Hérode a rka'a, ndohi nƋèl bantai ta mbeƋda hai, a ngu ndav a vata, a nzlinde ndohai, aman ta bazl ta wud ngurhai te kokwar Bethléhem, a sam man a kwèrè tèlèba. Wudahi man ta yu tok tok, ha a ngu mvi cèw, a Ƌöl te pats man a ntsena te ma ndohi nƋèl bantai. 
MAT.2.17	Gar haha a gu ara man Jérémie, ndo nhadka ma, a gaƋa:
MAT.2.18	Ta tsena mbèhè te Rama, kuƋa a wobau mbia'a. Rachel a kuƋi wud na, ndo a slaha a mbidè ɓai, te man wudahi na ta asaɓai.
MAT.2.19	Te deɓa'a, aman Hérode a m'mets na ma, gol Bi Zhiklè a ngudoko na va a dai a Joseph te nshunè, te kokwar Egypte, 
MAT.2.20	a ngaƋa na:
MAT.2.20	SlambaƋa, co kra a mam na, men ngaya a deɓa a kokwar Israel; aman tengahi man ta woy a ta keƋa kra, ta bazl ta ma.
MAT.2.21	A Joseph a nslambaƋa, a nco kra a mam na, a ta shkè a kokwar Israel. 
MAT.2.22	Aman a tsena'a, Archélaus bai te kokwar Judée, te di man a Hérode, bab na, Joseph a ngu zlau, a nda a pa ɓai. A Zhiklè a n'ngreda na te nshunè, aman a dè a kokwar Galilée. 
MAT.2.23	A mdo, a n'nza a kokwar Nazareth, a gu ara man ndohi nhadka ma ta gaƋa:
MAT.2.23	Ta da baba na ndo Nazareth.
MAT.3.1	A pats nasa, Jean Baptiste a mshkè, a n'nju ma Zhiklè t'hèshèkèƋ Judée, 
MAT.3.2	a ngaƋa:
MAT.3.2	Vangwode ndav kinè, aman kokwar-Bi-Zhiklè a zhè ndul ndul.
MAT.3.3	Nasa Jean, man Esaie, ndo nhadka ma, a goƋ a géƋè'a:
MAT.3.3	NgèƋè ndo ngiƋè man a bèhè t'hèshèkèƋ: Vatila civèƋ Bi Zhiklè, vaga civèƋ nenga'a sara'a!
MAT.3.4	Maslaka Jean, ta tsu a gwots zlugumai, a m'mana na gèƋ a hi a hutèƋ. A n'nda dzarai a vongwom. 
MAT.3.5	Kokwar Jérusalem, a kokwar Judée, a kokwarhi tèlèba a sam woyam Jourdain, to do a sam na. 
MAT.3.6	A Jean a n'nga ta baptême te woyam Jourdain, a ta ngreda mali ta auda. 
MAT.3.7	Aman a rka ndohi pharisie a ndohi sadducée ta shkè a sam baptême kumba, a ngaƋa ta:
MAT.3.7	Kinè wud tsebarhai, n'ngreda kinè wa, aman kin slaha kin hi kinè a ndzoan Zhiklè man a di a shkè? 
MAT.3.8	Vangreda auda zura'a, ara man kin ngwode ndav kinè! 
MAT.3.9	Kin hur ɓai, a kin gaƋa, Abraham bab nga! Aman i gaƋa kinè: Zhiklè a slaha a nyoko na wuda a Abraham te kwahi haha. 
MAT.3.10	Antanta dzana te verzi wof, a wof staƌ staƌ tèlèba man a yi wuda zura'a azɓai, ta ngélè'a, a ta kalda a vogwa.
MAT.3.11	Iyè i ga kinè baptême te iyam, te man kin ngwoda ndav kinè. Aman ndo ngiƋè a di a shkè te deɓ ga, man a fena wuƌi ga, i gi huyokoko'a, i slaha a i gshè kotokoroh nenga'a a ri ɓai. Nenga'a a da ga kinè baptême te Mèzhèɓ Zhiklè nkezla'a, a vogwa. 
MAT.3.12	Kokwi te ri nenga'a. A nenga'a a da pèvè dau a hedak tèlèba. Dau nenga'a a da ɓicè a wov, aman topok dau a fa na vogwa man a mbècè asaɓai.
MAT.3.13	Te deɓa'a Yèsu a mshkè te kokwar Galilée a ma woyam Jourdain, a sam Jean, aman Jean a ga na baptême. 
MAT.3.14	Aman Jean a m'mende va na a deɓa, a ngaƌa:
MAT.3.14	Sèi ka gay baptême ar ka! Anai ka, ka shkè a sam ga Ƌè?
MAT.3.15	Aman Yèsu a m'mbeƋa na a ma:
MAT.3.15	Sèi ka gi ar haha; na haha ambaba nga, aman nga ndeva ngizura'a tèlèba.
MAT.3.15	A Jean a nco. 
MAT.3.16	Aman Jean a n'nga na baptême a Yèsu ma, a Yèsu a mshkè auda te iyam, na haha giƋfèk a mwin na, a nrka Mèzhèɓ Zhiklè man a shkèhai a gèƋ na, ara nkuƋhom. 
MAT.3.17	Na haha ta tsena ngèƌè te zhiklè te géƌè'a, man a gaƌa:
MAT.3.17	Nenga kra ga man i woya'a a ndav ga. Ndav ga a wuffè kumba a géƋ nenga'a.
MAT.4.1	Te deɓa'a Mèzhèɓ Zhiklè a n'nda Yèsu a hèshèkèƋ, aman bi madzagai a mpi a wai. 
MAT.4.2	M'mèn 40 a n'nda skwi n'ndi ɓai, a mi a nkeƌa'a. 
MAT.4.3	A ndompendoawai a mshkè a sam na, a ngaƋa:
MAT.4.3	Aman ka, ka kra Zhiklè, gaƋa ta kwahi haha, a ta ngwèdè va ta a movar!
MAT.4.4	Yèsu a m'mbeƋa na a ma:
MAT.4.4	Ta windo te Ƌèlèwèr Zhiklè: Ndo a nzi a nshèffè a géƋ movar genè ka ɓai; aman a géƋ ma staƋ staƋ tèlèba, man a shkè auda te ma Zhiklè.
MAT.4.5	A bi madzagai a n'nda Yèsu a kokwar nkezla'a, a géƋ gi Zhiklè, 
MAT.4.6	a ngaƋa na:
MAT.4.6	Aman ka, ka kra Zhiklè, kalde va ngaya a hai! Aman ta windo te Ƌèlèwèr Zhiklè: Zhiklè a da gaƋa ta golahi nenga'a, aman a ta ɓer ka, a ta ndaw ka, aman kwa a da tsama ka sak azɓai.
MAT.4.7	A Yèsu a ngaƋa na:
MAT.4.7	Ta windo te Ƌèlèwèr Zhiklè za'a: Ka jkeda Bi Zhiklè ngaya ɓai!
MAT.4.8	A bi madzagai a n'nda Yèsu a géƋ za mbia'a, a n'ngreda na kokwar-Bihiherkeda tèlèba, a n'njèl tenga'a, 
MAT.4.9	a ngaƋa na:
MAT.4.9	Skwi haha tèlèba i woy man a i va ka, aman ka kèlèhi a deɓ sak ga, a ka slebardyè.
MAT.4.10	Aman Yèsu a ngaƋa na:
MAT.4.10	Kazla ngay auda a tsagi ga, SaƋan! Aman ta windo te Ƌèlèwèr Zhiklè: Sèi ka slébèrdè Bi Zhiklè ngaya staƋ genè, a ka gi mizlinè nenga'a staƋ genè.
MAT.4.11	Te deɓa'a bi madzagai a njèkeda Yèsu a pa. Na haha, golahi Zhiklè ta shkè a sam Yèsu, a ta takaha. 
MAT.4.12	Aman Yèsu a ntsena'a, ta gso Jean ma, a n'ndo na a kokwar Galilée. 
MAT.4.13	A njèkeda kokwar Nazareth, a mshkè, a n'nza te kokwar Capemaum, a ma iyam mbia'a, a ma kokwar Zabulon a Nephthali. 
MAT.4.14	Gar haha a ngu ara man Esaie, ndo nhadka ma, a goƌ a géƌ
MAT.4.15	ndohi Zabulon, a ndohi Nephthali, a ma iyam mbia'a, te wud woyam Jourdain, a ndohi herkeda te kokwar Galilée, 
MAT.4.16	ndohi man ta nza te ruva, ta rka skwi nhél sam mbia'a; a sam ndohi man ta nza a sam m'metsai, te mèzhèɓ m'metsai, skwi nhél sam a nhulko gèƋ.
MAT.4.17	A pats nasa, Yèsu a nhüno man a njè ta ma Zhiklè, a ngaƋa:
MAT.4.17	Vangwode ndav kinè, aman kokwar-Bi-Zhiklè a zhè ndul ndul!
MAT.4.18	Aman Yèsu a shèwèlè a ma iyam mbia'a te Galilée, a nrka ta ndohi cèw, ta a kramam na. Simon, man ta baba na Pierre, a André, kramam na. A ta kèldè lata a iyam, aman tenga'a ndohi mpèr klèf. 
MAT.4.19	A Yèsu a ngaƋa ta:
MAT.4.19	Vadzadzarkayè, a i ndede kinè a ndohi mpèr ndo!
MAT.4.20	A nasa nasa ta jèkeda latahai, a ta dzodzora. 
MAT.4.21	Aman Yèsu a n'ndo a ma, a nrka ta ndohi ngiƋè cèw, ta a kramam na: Jacques, kra Zébédée, a Jean, kramam na. Ta te wurom a Zébédée, bab ta, a ta til latahi ta. A Yèsu a mbaba ta. 
MAT.4.22	Tsam-tsam ta jèka na wurom a bab ta, a ta dzodzor Yèsu.
MAT.4.23	Yésu a nsawala te kokwar Galilée tèlèba, a nsenda ta te gi-njèngè-ma-Zhiklè, a n'njè ta ma mbela'a man a kokwar-Bi-Zhiklè, a m'mbel ta ndohi matakwan te skwi ndzi tsaƌ tsaƌ.
MAT.4.24	A labar ma nenga'a a zlèzlèmè te kokwar Syrie tèlèba. A ta cko ndohi man skwa a dza ta tèlèba a sam na, a matakwan tsaƋ tsaƋ, a skwi ndzi tsaƋ tsaƋ, ndohi zluèƋ a ndohi man mèzhèɓ ambaɓia'a a ga ta, a ndohi man sak m'metsa, ri m'metsa; a nenga'a a m'mbel ta. 
MAT.4.25	A ndohi rèdèdè'a ta dzodzora, te Galilée, te Dècapole, te Jèrusalem, te Judèe, te wud woyam Jourdain.
MAT.5.1	Mrke nhèyè ndo, a nteva a gèƋ za, a n'nzahai, a golahi nenga'a ta herde va a sam na. 
MAT.5.2	Te deɓa'a a nhüno man a slebda ta, a ngaƋa:
MAT.5.3	Mwuffé a sam tenga'a man ndohi ngiƋé ta sla ta ndohi ntawassa'a te maya. 
MAT.5.4	Mwuffé a sam ndohi man ta kuƋi te ndav ta; aman Zhiklé a da bid ta. 
MAT.5.5	Mwuffé a sam ndohi man ndav lüɓekwa'a; aman ta da gi a ndohin'ndiherkeda. 
MAT.5.6	Mwuffè a sam ndohi man ngizura'a a zle ta, ara skwi n'ndai, ara iyam nsai; aman sèi ta da ngézhè"a. 
MAT.5.7	Mwuffé a sam ndohi man ndo a se ta te va; aman tenga'a ta da si Bi Zhiklé te va. 
MAT.5.8	Mwuffé a sam ndohi man ndav ta mpana; aman ta da rka Bi Zhiklè.
MAT.5.9	Mwuffé a sam ndohi man ta tsi gumai; aman ta da baba ta wud Bi Zhiklè. 
MAT.5.10	Mwuffé a sam ndohi man ta paraha ta a géƋ ngizura'a; aman kokwar-Bi-Zhiklè a tenga"a. 
MAT.5.11	Mwuffé a sam kiné, aman taga kiné ma a va, a ta paraha kine, a ta cékélma ambaɓi tsaƋ tsaƋ a géƌ kiné, a géƌ ga. 
MAT.5.12	Vawuffa, vagu langlanga"a, aman skwi ntul kiné a gi a mbia'a te zhiklé, te géƋè'a. Aman ta paraha ta ndohi nhadka ma hala'a lèmèlèmè.
MAT.5.13	Kinè boma herkeda. Boma man a jèn ɓai wurzkwurzka'a, ta da gi a wotata'a a mè Ta gi skwa a vna asaɓai, sèi ta wushedaussa, a ndohi ta mbècè a pa a sak. 
MAT.5.14	Kinè skwi nhél sam herkeda. Kokwar mbia"a a géƋ za a nghédè azɓai. 
MAT.5.15	Ta vècè vogwa pitirla, aman ta fi a hwaƋ gadagar azɓai; aman ta fia a géƌè'a, a sam nfi pitirla, te deɓa"a a hela ta sam a ndohi tèlè man ta te gai.
MAT.5.16	Gar haha vagu aman skwi nhél sam kinè a hél sam a sam di ndohai, aman ta rka mizlinè kinè man amba, a ta slébèrdè bab kinè te zhiklè. 
MAT.5.17	Kin hur a kin gaƌa, i shkè a ngéƌéshé ma kita Zhiklè, a ma ndohi nhadka ma, ka ɓai. I shkè a ngéƌéshé ka ɓai, aman i a nrufa'a. 
MAT.5.18	I gaƌa kinè a vava: Ha giƌfèk a herkeda ta ndev ta, ko lamba staƌ, ko skwi nvèlèhè'a staƌ te ma kita Zhiklè, a zi azɓai, sèi tèlèba n'nga'a.
MAT.5.19	Ko wawa man a jèkèda staƌ te va ma kita Zhiklè, ko ma nkèshè'a genè, a slebda ta ndohi ngiƌè arsa, ta da baba na nkèshè'a te kokwar-Bi-Zhiklè. Aman ndo man a da fi gèƋè'a, a slebda ta ndohi ngiƋè a ta fi gèƋè'a arsa, ta da baba na ndo mbia'a te kokwar-Bi-Zhiklè. 
MAT.5.20	Aman iyè i gaƋa kinè: Sèi ngizura kinè a fena ngizura malamhai a ndohi pharisie mbelembela, man ɓai kin dè a kokwar-Bi-Zhiklè azɓai.
MAT.5.21	Kin tsena'a, ara man ta gaƋa ta babababhi kinè: Ka kuƋ ndo ɓai! Ndo man a kéƋè ndo, a kèlé a kita. 
MAT.5.22	Aman iyè, i gaƋa kinè: Ndo man a gi ndav a géä kramam nenga'a, a kèlè a kita. Aman ndo man a gaƋa na kramam nenga'a 'medekam ndo', a ngu malai, aman ta cémma a géƋè'a. A ndo man a gaƋa: Ka, skwa a ga ka! A ngu malai, aman a dè a vogwa kita.
MAT.5.23	Gar haha, aman ka vi skwi ngaya a sam mvi skwi a Zhiklè, a pa ka héré'a, ara man ma a zhé te ndav kramam ngaya a géƌ ngaya, 
MAT.5.24	jékeda skwi man ka woy a ka va na Zhiklè a sam mvi skwi a Zhiklè; a ko do nshèlèkura'a, a kin menda gumi a hai a kramam ngaya, ga ka shkè, a ka da vi skwi ngaya.
MAT.5.25	Aman mayam ngaya a pin ka, valèmda ma kinè a civèƋ dai, man ɓai a de ka a sam ndo kita, a ndo kita a da va ka a ri a sojè, a ta fe ka a gi dangai. 
MAT.5.26	I gaƋa ka a vava: Ka shkè auda te pa ambalai azɓai, sèi ka pi suli tèlèba, ko sissi a pcè a deɓa azɓai.
MAT.5.27	Kin tsena'a, ara man ta gaƋa: Ka gu mphömè ngwoz ɓai! 
MAT.5.28	Aman iyè, i gaƋa kinè: Ndo man a cèkè di a ngwoz, a ngu mphömè a vna te ndav na ma. 
MAT.5.29	Aman di ngaya nte civèƋ ri mandai a kalde ka a malai, vedotkoƋauda, a ka kaldaussa. Dara nfèfèn va ngaya staƋ a gedas na, a géƋ va ngaya tèlèba man ta kalda a vogwa kita.
MAT.5.30	Aman ri mandi ngaya a kalde ka a malai, ngela na auda, a ka kaldaussa. Dara nfèfèn va ngaya staƋ a gedas na, a géƋ va ngaya tèlè man ta kalda a vogwa kita. 
MAT.5.31	Ta gaƋa nga a va'a: Ndo man a kwola ngwoz na, sèi a va na Ƌèlèwèr njèkè ngwoz. 
MAT.5.32	Aman iyè, i gaƋa kinè: Ndo man a kwola ngwoz na, a géƋ mphömè ka ɓai, a kalde ngwoz a mphömè. A ndo man a cè ngwoz man ndo ngiƋè a njèkeda, a gi mphömè.
MAT.5.33	Kin tsena a va'a, ara man ta gaƋa ta babababhi kinè: Ka mbaƋa ambali ɓai! Aman sèi ka gi ara ma man ka gaƋa na hi a Bi Zhiklè. 
MAT.5.34	Aman iyè, i gaƋa kinè: Kin mboƋ ɓi fèt ba! Kin mbaƋa a nzlembaƋ giƋfèk ɓai, aman nenga'a sam n'nzi Bi Zhiklè. 
MAT.5.35	Kin mbaƋa a nzlembaƋ herkeda ɓai, aman nenga'a sam nfi sak Bi Zhiklè. Kin mbaƋa a nzlembaƋ kokwar Jérusalem ɓai, aman nenga'a kokwar Bi mbia'a.
MAT.5.36	Ka mbaƋa a géƋ va ngaya ɓai, aman ka slaha a ka slekaƋa a ka madza gwots gèƋ ngaya azɓai, ko staƋ ba. 
MAT.5.37	Vagu aman halau kinè, a gi a halau, a a'ai kinè, a gi a a'ai; skwi man kin gèƋè a va'a, ambaɓai.
MAT.5.38	Kin tsena'a, ara man ta gaƋa: Dai te di man a dai; zlè'èn te di man a zlè'èn. 
MAT.5.39	Aman iyè, i gaƋa kinè, aman kin sala va, man ta ga kinè skwi ambaɓia'a ɓai. Man ndo a tsama ka bazlazlam ri mandi ngaya, ka ngwoda na civèƋ ngiƋè. 
MAT.5.40	Ndo man a woy ma a ka, a ncèma ka maslaka nt'hwaƌa'a, va na dawar a va'a. 
MAT.5.41	Ndo man a tsa ka rai, a ka feda na ma, ngelka na di cèw! 
MAT.5.42	Va na ndo man a dzhaƌ ka, ka kalda ma a ndo man a dzhaƌ ka ɓai.
MAT.5.43	Kin tsena'a, ara man ta gaƋa: Woy nslamagi ngaya, gu shèwa a ndo mayam ngaya! 
MAT.5.44	Aman iyè, i gaƋa kinè: Vawoy ndohi mayamhi kinè! Vatsu ri a géƋ ndohi man ta paraha kinè! Vaga ta skwi man amba a ndohi man ta ga kinè shèwa, 
MAT.5.45	aman kin ndi a wudahi Bab kinè te zhiklè. Nenga'a a gi aman pats a vèngè a géƋ ndohi ambaɓihia'a, a géƋ ndohi man amba, a gi aman iyam a shkèhai a géƋ ndohi nzura'a, a géƋ ndohi nzura ka ɓai, cèw ba.
MAT.5.46	Aman kin woy ndohi man ta woy kinè genè, kin ngècè mè? ncèkèlè skwai ta gi arsa azɓi ƌè? 
MAT.5.47	Aman kin ga ta mbalai a kramamhi kinè genè, kin fen ta a mè? Ndohi nte deɓa ta gi arsa azɓi Ƌè? 
MAT.5.48	Gar haha sèi kin ndikè a sam jèlèlè'a, ara Bab kinè te zhiklè, jèlèlè'a.
MAT.6.1	Vagu maya a géƋ ngizura kinè, aman kin da gu a sam di ndohi ɓai, a ta rka kinè; aman kin da gu arsa, skwi ntul kinè asaɓai a sam Bab kinè te zhiklè. 
MAT.6.2	Aman ka vi skwai, ka babeda ɓai, ara ndohi n'ngwèdè ndo ta gia'a te gi-njèngè-ma-Zhiklè, a civèƋ, a ta woy a ndohi ta slebarde ta. A vava i gaƋa kiné: Ta ngots skwi ntul ta ma.
MAT.6.3	Aman ka vi skwai, gu aman ri gula ngaya a sun skwi man ri mandi a gia ɓai. 
MAT.6.4	A woy skwi man ka via'a, n'ngheda'a; a Bab ngaya man a rka a sam n'ngheda'a, a da menda ka a deɓa.
MAT.6.5	Aman kin tsi rai, kin gu ara ndohi n'ngwèdè ndo ɓai, man ta woy a ta zlècè, a ta tsi ri te gi-njèngè-ma-Zhiklè, a zolom civèƋ, a ta woy a ndohi ngiƋè ta rka ta. A vava i gaƋa kinè: Ta ngots skwi ntul ta ma. 
MAT.6.6	Aman ka tsi rai, do a gi ngaya nt'hwaƋa'a, a ka tsi ri a Bab ngaya, a sam n'ngheda'a. A Bab ngaya man a rka a sam n'ngheda'a a da va ka skwia'a.
MAT.6.7	Aman kin tsi rai, kin ndurh ma kumba ɓai, ara ndohi nte deɓa; aman ta hur te ndav, Zhiklè a tsena'a, aman ta ndérh ma kumba. 
MAT.6.8	Gar haha kin gu lèmèlèmè ara tenga ɓai! Ga kin tsi rai, Bab kinè a sun skwi man kin tèkwènè'a. 
MAT.6.9	Ani haha sèi kin tsi ri arsa:
MAT.6.9	Bab nga, man ka zhè te zhiklè te géƋè'a. 
MAT.6.10	A woy ta kezla nzlembaƋ ngaya. Kokwar-Bi ngaya da shkè. Skwi man ka woya'a, da gu t'herkeda lèmèlèmè ara nte zhiklè. 
MAT.6.11	Vaka nga skwi n'ndi nga te di mpatsna ba. 
MAT.6.12	Pra nga mali nga, ara man nga pra mali ndohai man ta gu mali a sam nga. 
MAT.6.13	Ka de nga a sam man a pe nga a wi ɓai, aman ɓer nga te ri nenga'a man ambaɓai. Aman kokwar-Bi a ngaya, a wuƌai, a n'njèlè, pèc pècèk a mèdèp ba. Amen. 
MAT.6.14	Aman kin prè mali ndohai, Bab kinè te zhiklè a dè prè mali kinè arsa. 
MAT.6.15	Aman kin prè mali ndohi azɓai, Bab kinè te zhiklè a dè prè mali kinè azɓai arsa.
MAT.6.16	Aman kin jèkeda skwi n'ndai, kin da gursa di ɓai, ara ndohi n'ngwèdè ndo. Tenga'a ta min dai, aman ndohi ngiƋè ta rka'a, ara man ta jèkeda skwi n'ndai. A vava i gaƋa kinè: Ta ngots skwi ntul ta ma. 
MAT.6.17	Aman ka jèkeda skwi n'ndai, pana di ngaya, tila va ngaya, 
MAT.6.18	aman ndohi ngiƋè ta da rka ɓai, ara man ka jèkeda skwi n'ndai, sèi Bab ngaya man a zhè a sam n'ngheda'a. A Bab ngaya man a rka a sam n'ngheda'a a da va ka skwia'a.
MAT.6.19	Kin ɓüco skwi mèshèlè t'herkeda ɓai, a sam man pombok a hezai ta ndia'a, a sam man ndohi metsarhai ta zlinè'a, a ta hilè'a. 
MAT.6.20	Aman vaɓüco skwi mèshèlè te zhiklè te géƋè'a, a sam man pombok a hezai ta ndia azɓai, a metsarhai ta zlinè'a, a ta hilè'a azɓai. 
MAT.6.21	A sam man skwi mèshèlè ngaya a pa, ndav ngaya ba a pa.
MAT.6.22	Dai, ara pitirla va. Aman di ngaya amba, va ngaya tèlèba nhela'a. 
MAT.6.23	Aman di ngaya di n'ngwèdè ndo, va ngaya tèlèba nara ruva. Aman skwi nhél sam a va ngaya a hél sam azɓai, ruva a ndi a mbia'a. 
MAT.6.24	Ɓèl azɓai, man a slaha a ngi mizlinè babgihi cèw. Gar a gi shèwa a nstaƌ, a woy ngiƋè a ndav na, gar a gshè va a nstaƋ, a nkwola ngiƋè. Kin slaha kin gi ɓèl Zhiklè a ɓèl skwi mèshèlè cèw ɓai.
MAT.6.25	Gar haha i gaƋa kinè: Kin hur gèƋ zlau ɓai, a géƋ nshèffè kinè, a géƋ skwi man kin ndia'a, a kin sia'a, a géƋ va kinè, a géƋ skwi man kin fi a va. Nshèffè a nfena skwi n'ndi ɓi Ƌè? Va a nfena skwi nfi a va ɓi Ƌè? 
MAT.6.26	Varka Ƌiakihi t'hwaƋ giƋfèk: ta zleki azɓai, ta ɓicè skwa a wov azɓai, aman Bab kine te zhiklè a va ta skwi n'ndi genè. Kin fen ta mbelembela ɓi ƌe? 
MAT.6.27	Te ndev kinè nslaha a nhérdè nshèffè na kèshkata a ma a ri na, wa? Ko a nhér gèƌ.
MAT.6.28	Kin hér gèƌ a géƌ maslaka èhèmè? Varka nwurzhè bèmbèzh te gi dau, ara man ta grè, ta grè: ta gi mizlinè azɓai, ta tsi maslaka azɓai. 
MAT.6.29	I gaƌa kinè, ko Salomon a n'njèl nenga'a, az ara tenga'a ɓai, ko staƌ te va'a. 
MAT.6.30	Aman Zhiklè a va na va a kuza arsa, kuza man a patsna a zhè, angoslèm ta wusheda a vogwa: a sam kinè a gi arsa azɓi ƌe? Kinè ndohi man kin ca a ndav kumba ɓaií
MAT.6.31	Gar haha kin hur gèƌ zlau ɓai, a kin gaƌa: Nga da ndi mè, nga da si mè, nga da fì a va mè? 
MAT.6.32	Ndohi herkeda ta hér arsa. Aman Bab kinè te zhiklè a sun skwi man kin tèkwènè'a. 
MAT.6.33	Vahur kokwar-Bi-Zhiklè a ngizura nenga'a nshèlèkura'a, a kin ngècè skwi haha tèlèba a deɓa'a. 
MAT.6.34	Ani haha kin hur gèƋ zlau a géƋ mangoslèm ɓai. Aman pats mangoslèma'a, skwi a da til na. A géƌ pats, skwi ntul mpats nstaƌ, dè'a.
MAT.7.1	Kin bazla na mali a gèƋ a ndo ngiƋè ɓai, aman Zhiklè a da bazla kinè mali a gèƋ azɓai.
MAT.7.2	Skwi man kin ga ta ndohi ngiƋè, ta da ga kinè lèmèlèmè; a skwi man kin livè a vna, ta da livè a kinè. 
MAT.7.3	Ka rka kuza te di kramam ngaya, aman ka rka goƋozlom wof te di ngaya ɓi èhèmè? 
MAT.7.4	Ehèmè ka woy a ka gaƋa na kramam ngaya: KazlaƋai, i woy man a i cko ka kuza auda te di ngaya! a na haha, godozlom wof te di ngaya a zhè.
MAT.7.5	Ka ndo n'ngwèdè ndo! Sèi ka cko goƋozlom wof auda te di ngaya nshèlèkura dai; te deɓa'a ka rka tsaraya'a, a ka cko kuza auda te di kramam ngaya. 
MAT.7.6	Skwi Zhiklè nkezla'a, kin da va ta a ma kdadihi ɓai; ta da ngwoda kinè a gèƌ va a ta cizl kinè. Kin kalda skwi da'ai kinè a ma wodalahi ɓai; ta da mbatsaha a sak. 
MAT.7.7	VodzhoƋo, ta da va kinè; vawoya, kin da ngècè'a; voboho a ntamagai, ta da winè kinè. 
MAT.7.8	Ko wawa man a jhèƋè'a, ta va na; ko wawa man a woya'a, a ngècè'a; ko wawa man a bèhè a ntamagai, ta winè na.
MAT.7.9	Ndo te ndev kinè, man kra nenga'a a jhèƋè movar, a nva na kwa te dia wa? 
MAT.7.10	Aman a jhèdè klèf, a nva na zhüzhok te dia wa? 
MAT.7.11	Ani haha kinè ndohi ambaɓihia'a, a kin sun mvi skwi man amba a wudahi kinè. Bab kinè te zhiklè a fena'a, aman a va ta skwi man amba a tenga'a man ta jhèƋè azɓi Ƌè? 
MAT.7.12	Gar haha skwi man kin woy ndohi ta ga kinè, vaga ta tenga'a lèmèlèmè! Nasa ma kita Zhiklè, a ma ndohi nhadka ma.
MAT.7.13	Vabeza a ntamagi nlüha'a! Aman ntamagi mbia'a, a civèƌ nzlototo'a, man a da'a a sam nzhidè ndo; ndohi kumba man ta bizhè a pa. 
MAT.7.14	A ntamagi nlüha'a, a civèƋ nlüha'a, man a da'a a nshèffè; ndohi man ta ngècè'a matskata genè. 
MAT.7.15	Vagu maya a sam ndohi nhadka ma ncèkèlma; aman ta shkè a sam kinè, ta lèɓèslè'a ara tambak, aman te ndav ta, ta ara kda dak man a woya a n'nde kinè a ma. 
MAT.7.16	Séi kin sen ta a sam skwi man ta gia'a. Nga slaha a nga n'ndi hawan te wof wandar Ƌè? Nga slaha a nga n'ndi kslor te nkuƋdzari Ƌè?
MAT.7.17	Gar haha wof mbela'a staƋ staƋ tèlèba a yi wuda man amba; aman wof ambaɓia'a a yi wuda man ambaɓai. 
MAT.7.18	Wof man amba a slaha a nyi wuda man ambaɓai azɓai. Wof man ambaɓai a slaha a nyi wuda man amba azɓai. 
MAT.7.19	Wof staƋ staƋ tèlèba man a yi wuda mbela'a azɓai, ta ngeldahai, a ta wusheda a vogwa. 
MAT.7.20	Gar haha sèi kin sen ta a sam skwi man ta gia'a. 
MAT.7.21	Ndohi man ta babayè: Bai, Bai, ta dè tèlèba a kokwar-Bi-Zhiklè azɓai, sèi ndohi man ta gi skwi man Bab ga te zhiklè a woya'a.
MAT.7.22	A pats nasa ndohi kumba man ta da gaƋayè: Bai, Bai! Nga hodko ma a nzlembaƋ ngaya ka ɓi dè? Nga dzor madzagihi auda a nzlembaƋ ngaya ka ɓi Ƌè? Nga gu nrkedi kumba a nzlembaƋ ngaya ka ɓi Ƌè? 
MAT.7.23	Te deɓa'a i da gaƋa ta: I sen kinè ɓai. Vakazlay auda a tsagai, kinè ndohi mphömè! 
MAT.7.24	Gar haha, ndo man a tsena ma ga haha, a gia'a, i lèmdè a va ndo maya, man a rèm gi nenga'a a géƌ pra.
MAT.7.25	Aman iyam a shkè nchènchè, a iyam a hèy va hai, a kozlar a gai, a tsi gi tivtiva, a, gai a mbeƋè azɓai, te man na géƌ pra. 
MAT.7.26	A ndo man a tsena ma ga haha, a gi azɓai, i lèmdè a va ndo nrzla'a, man a rèm gi nenga'a a géƋ wyak. 
MAT.7.27	Aman iyam a shkè nchènchè, a iyam a hèy va hai, a kozlar a gai, a tsi gi tivtiva, a, a mbedda gi aussa, a nceda ma.
MAT.7.28	Te deɓ ngèƋè Yèsu, nhèyè ndohai ta rzl ta a géƌ njèma nenga'a; 
MAT.7.29	aman nenga'a a nsenda ta ara ndo man a n'ngots wuƌibai, ara malamhi tenga ka ɓai.
MAT.8.1	Aman Yèsu a nshkèhi te za ma, ndohi rèdèdèa ta dzodzora. 
MAT.8.2	Na haha, ndo hutsoƋ a mshkè a sam nenga'a, a nkalahi a deɓ sak nenga'a, a ngaƋa na:
MAT.8.2	Bai, man ka woya'a, ka slaha ka sudyè!
MAT.8.3	A Yèsu a ngeda rai, a nlama na, a ngaƋa:
MAT.8.3	I woya'a, suƋ ngaya!
MAT.8.3	A nasa nasa a nsuƋ na. 
MAT.8.4	Yèsu a ngaƋa na:
MAT.8.4	Gu maya, ka da gaƋa na ndo ngiƋè ɓai! Do a ka ngreda na va ngaya a ndo mvi skwi a Zhiklè, a ka va na skwi a Zhiklè ara man Moise a gaƋa, a gi a skwi malwuƋai a sam tenga'a.
MAT.8.5	Aman a nshkè a kokwar Capemaum, bi sojè staƋ a mshkè a sam na, a ngaƋa na:
MAT.8.6	Bai, gol ga a m'mana t'hai te ngwai, a slèmbèƋè azɓai, skwa a dza na a vata.
MAT.8.7	Yèsu a ngaƋa na:
MAT.8.7	I woy man a i dè a i da mbela'a.
MAT.8.8	A bi sojè a m'mbeƋa na a ma:
MAT.8.8	I ndo man a ka shkè a gi ga ka ɓai. Sèi ka gèƋè ma ngaya staƋ, a gol ga a m'mbel na. 
MAT.8.9	Aman iyè ba, wuƋi ndo ngiƋè a zhè a géƌ ga. Sojèhi ga ta zhè man i kwor ta. Aman i gaƋa na staƋ te va tenga'a: Do! a dè. Aman i gaƋa na ngiƋè: Washkè! a shkè. Aman i gaƋa na ɓèl ga: Gu arsa! a gia, a.
MAT.8.10	Aman Yèsu a ntsena ma haha, a nrzl na, a ngaƋa ta ndohi man ta dzodzora:
MAT.8.10	I gaƋa kinè a vava, ko te kokwar Israel i ngots ndo man a nco a ndav a vata ar haha ɓai.
MAT.8.11	Aman i gaƋa kinè: Ndohi kumba ta da shkè te civèƋ mvèng pats, te civèƋ nkèl pats, a ta da nzi a nda Abraham, a Isaac, a Jacob te kokwar-Bi-Zhiklè. 
MAT.8.12	Aman man a matsa ta ndohi kokwarBai, ta da kalde ta auda a ruva; te pa ta kudai a ta peƋi zlè'èn.
MAT.8.13	A Yèsu a ngaƋa na bi sojè:
MAT.8.13	A gi a sam ngaya, ara man ka co a ndav.
MAT.8.13	A nasa nasa gol nenga'a a m'mbel na. 
MAT.8.14	Aman Yèsu a mshkè a gi Pierre, a nrka skwar Pierre, m'mana t'hai, vogwa a va. 
MAT.8.15	A Yèsu a ngso ri nenga'a, a vogwa a ndal na. A ngwoz a nslambaƋa, a ntakaha. 
MAT.8.16	A dakwaƌ, man pats nkala ma, ta hulkoƌi ndohi tsaƌ tsaƌ, man mèzhèɓ ambaɓia'a a ga ta, a sam na. A ndzorkoƌi mèzhèɓhi ambaɓihia'a auda a ma nenga'a staƌ, a m'mbel ta ndohi matakwan, 
MAT.8.17	a gu ara ma Zhiklè, man Esaie, ndo nhadka ma, a gaƌa:
MAT.8.17	Nenga'a a nco matakwan nga a géƌ va na, a nzuɓ skwi ndzi nga.
MAT.8.18	Aman Yèsu a rka, ndohi rèdèdè'a ta tèuda a pa, a mfa ta ma a gèƋ, aman ta dè a wud woyam, a dzah ngiƋè. 
MAT.8.19	A malam staƋ a nherda na va, a ngaƋa na:
MAT.8.19	Ndo njèngè ma, i woy man a i dzadzar ka a sam tèlèba man ka dè a pa.
MAT.8.20	Yésu a ngaƋa na:
MAT.8.20	Barkdadihai ta ngots vèvèd ta, diakihai t'hwad gidfèk ta ngots gi ta, aman Kra-ndo a n'ngatsa sam na ɓai, aman a fí gèƋ a pa.
MAT.8.21	StaƋ te va golahi nenga'a a ngaƋa na:
MAT.8.21	Bai, jèkyè man i dè a i reko bab ga dai!
MAT.8.22	Aman Yèsu a ngaƋa na:
MAT.8.22	Dzadzarkayè, sèi ndohi m'metsa'a ta ri ndohi tenga'a m'metsa'a!
MAT.8.23	Aman Yèsu a mdo a wurom ma, golahi nenga'a ba to do. 
MAT.8.24	Na haha, kozlar mbia'a a nslambaƋa a géƋ iyam, a iyam a ngu tsuvoƋoh-tsuvoƋoha'a, a wurom a woy a ndhè a iyam. Aman Yèsu a nzhuna. 
MAT.8.25	A golahi nenga'a ta herda na va, a ta pidèkwuda, a ta gaƋa na:
MAT.8.25	Mbel nga, Bai! Nga zi nga!
MAT.8.26	Yèsu a ngaƋa ta:
MAT.8.26	Kinè ndohi man kin co a ndav a vata ɓai! Kin gi zlau kata èhèmè?
MAT.8.27	Te deɓa'a a nslambaƋa, a nguv kozlar a woyam mbia'a, a iyam a n'nza géɓitè'a.
MAT.8.27	A ndohi ta rzl ta, a ta gaƋa:
MAT.8.27	Ndo haha wa, aman ko kozlar, ko iyam mbia'a ta fí gèƋ a ma nenga'a!
MAT.8.28	Aman ta ndika a wud dzah ngiƋè, te kokwar GaƋara, ta zlü gèƋ a ndohi cèw man madzagai a ga ta. Ta shkè auda a sam gi dzavai, a ta guv ndo, a ta pra ta zlau a va ndohi man ta beza a civèƋè'a. 
MAT.8.29	A ta tsu lalau, a ta gaƋa:
MAT.8.29	Nga gakaƋa a ka mè, a kra Zhiklè? Ka shkè a ka ga nga matakwan, ko a ndika a sama di ɓi dè?
MAT.8.30	Dra kètè wodalahai ta zhè a pa kumba, a ta ndi mandai. 
MAT.8.31	A madzagihai ta tsu rai, a ta gaƋa na Yèsu:
MAT.8.31	Man ka dzar nga auda, pre nga, a nga dè a va rèwè wodalahai!
MAT.8.32	Yèsu a ngaƋa ta:
MAT.8.32	Vodo!
MAT.8.32	A to do auda, a to do a va rèwè wodalahai. A na haha, rèwè wodalahai ta wush ta a drav iyam, a ta bazl ta te iyam mbia'a. 
MAT.8.33	Ndohi mber ta, ta hu ta, a to do a kokwar, a ta ngreda ta ma ndohi madzagi a ndohi tèlèba. 
MAT.8.34	A kokwar tèlèba a mdo auda, aman ta zli gèƋ a nda Yèsu. Aman ta rka'a, ta dzhoƋo aman a jèka ta kuma ta.
MAT.9.1	Yèsu nte wurom, a ndo a wud woyam ngiƌè, a mshkè a kokwar na.
MAT.9.2	Na haha, ta zuɓkoƌi ndo vedal a sam na, m'mana t'hai a sam m'mènè na. Aman Yèsu a rka'a, ara man ta co a ndav ta, a ngaƋa na ndo vedal:
MAT.9.2	Kra ga, mana ndav ngaya, malihi ngaya ta pra ma!
MAT.9.3	Malamhai cèwkata ta hur te ndav ta:
MAT.9.3	Nenga'a a derƋe Zhiklè!
MAT.9.4	Aman Yèsu a sun skwi man ta huro, a ngaƌa ta:
MAT.9.4	Kin hur skwi ambaɓi ar haha èhèmè? 
MAT.9.5	Mwuƌi a te pa ɓi nangwa: Ngèƌè, malihi ngaya ta pra ma ƌè, ƌè, slambaƌa a ko do ƌè? 
MAT.9.6	A géƌ man a kin shinè'a, wuƌi Kra-ndo a zhè, aman a prè malai a géƌ herkeda, a ngaƌa na ndo vedal:
MAT.9.6	Slambaƌa, co sam m'mènè ngaya, a ko do ngwai!
MAT.9.7	A nenga'a a nslambaƌa, a nde na ngwai. 
MAT.9.8	Aman ndohi rèdèdèa ta rka'a, ta gu zlau, a ta slubordo Zhiklè, man a va ta wuƌi mbia'a arsa a ri ndohai. 
MAT.9.9	Aman Yèsu a do a ma, a nrka ndo ngiƋè, a n'nza a ma gi duak, nzlembaƋ na Matthieu, a ngaƋa na:
MAT.9.9	Dzadzarkayè!
MAT.9.9	A nenga'a a nslambaƋa, a ndzodzora. 
MAT.9.10	Te deɓa'a, aman a nza te gai, a ta ndau skwi n'ndai, ndohi ncèkèllè skwai a ndohi malihai kumba ta nza a nda Yèsu a golahi nenga'a. 
MAT.9.11	Aman ndohi pharisie ta rka'a, ta gaƌa ta golahi nenga'a:
MAT.9.11	Ndo njèngè ma kinè a ndi skwi a ndohi ncèkèlè skwai a ndohi malihai èhèmè?
MAT.9.12	Aman Yèsu a ntsena'a, a ngaƌa ta:
MAT.9.12	Ndohi man skwa a dza ta azɓai, ta dè a sam ndo madzaf azɓai; sei ndohi matakwan. 
MAT.9.13	Vodo, vasun skwi haha: I woy aman ndo a si ndo te va, mvi skwi a Zhiklè ka ɓai. I shkè aman i behè ndohi nzura'a ka ɓai; i shkè, a i behè ndohi malihai.
MAT.9.14	Te deɓa'a golahi Jean ta shkè a sam na, a ta gaƋa:
MAT.9.14	Nga a ndohi pharisie nga jè keda skwi n'ndai pats ngiƋè pats ngiƋè; aman golahi ngaya ta jèkeda skwi n'ndai azɓai èhèmè?
MAT.9.15	Yèsu a ngaƋa ta:
MAT.9.15	A pats man ntsima a zhè, mandalahi nenga'a ta slaha a ta kuƌi ƌè? Sèi pats ngiƌè, man ta ceda ntsim tenga'a a ma ma, te deɓa'a ta da jèkeda skwi n'ndai. 
MAT.9.16	Ndo a tsi maslaka m'mova'a a maslaka mɓua'a azɓai; man ɓai maslaka m'mova, a a zlaraha ma na, a kurats na, a fena nshèlèkura'a. 
MAT.9.17	Ndo a ɓéjè zom mɓeslɓia'a a duzlakhi man hwaƋa'a n'nda'a, azɓai; man ɓai duzlakhi ta tuw ta, a zom mɓeslɓia'a a mbaƋahai, cèw cèw ta gedas ta. Aman sèi ta ɓéjè zom mɓeslɓia'a a duzlak man hwaƋa'a a n'nde ɓai. Ar haha cèw ba ta nzi dai.
MAT.9.18	Aman a ngaƋa ta ma haha, bi ngiƋè te gi-njèngè-ma-Zhiklè a mshkè a gai, a nkalahai a deɓ sak Yèsu, a ngaƋa na:
MAT.9.18	Dem ga m'metsa, antanta. Aman washkè, a ka fa na ri ngaya a gèƋ, aman a da nzi a nshèffè.
MAT.9.19	A Yèsu a nslambaƋa, a ta dzodzora a golahi nenga'a. 
MAT.9.20	Na haha, ngwoz staƋ man hwaƋ a va mvi 12, a mshkè te deɓa, a nlama na ma maslakana, 
MAT.9.21	aman a hurte ndav na:
MAT.9.21	Ko man i da lama na maslaka genè ba, i mbél ga.
MAT.9.22	A Yèsu a nturƌo va, a nwora. Aman a rka'a, a ngaƋa na:
MAT.9.22	Dem ga, mana ndav ngaya, ncè-a-ndav ngaya a m'mbel ka ma.
MAT.9.22	A nasa nasa ngwoza mbel na.
MAT.9.23	Aman Yèsu a ndo a gi bigi-njèngè-ma-Zhiklè, a nrka'a, ndohi ta tsi tolom, a ndohi rèdèdè'a ta rubai. 
MAT.9.24	A nenga'a a ngaƋa ta:
MAT.9.24	Vodo kinè, aman dem haha m'metsa ɓai, a nzhun genè.
MAT.9.25	A ta ngwossaha. Aman ta dzar ta ndohi rèdèdè'a auda ma, Yèsu a ndo a gai, a ngso ri dema'a, a dema'a a nslambaƌa. 
MAT.9.26	A labar ma nenga'a a zlèzlèmè a kokwar tèlèba. 
MAT.9.27	Aman Yèsu a ndo a ma, ndohi mandazli cèw ta dzodzora, a ta boho a wuƋai, a ta gaƋa:
MAT.9.27	Nga da se ka te va, kra David!
MAT.9.28	Aman Yèsu te gi ma, ndohi mandazli ta shkè a sam na, a Yèsu a ngaƋa ta:
MAT.9.28	Kin co a ndav a kin gaƋa, i slaha a i gi skwi haha Ƌè?
MAT.9.28	Ta gaƋa na:
MAT.9.28	Halau, Bai.
MAT.9.29	Te deɓa'a a nlama ta di ta, a ngaƋa ta:
MAT.9.29	Ara man kin co a ndav kinè, da gu a sam kinè!
MAT.9.30	A di tenga'a a mwin na, a Yèsu a mfa ta ma a gèƋ, a ngaƋa ta:
MAT.9.30	Vagu maya, ndo ngiƋè da sun ɓai!
MAT.9.31	Aman tenga'a to do, a ta ngreda ma haha te kokwar tèlèba. 
MAT.9.32	Aman to do ta ma, na haha, ta cko ndaɓazlam a sam Yèsu, man mèzhèɓ ambaɓia'a a ga na. 
MAT.9.33	Aman Yèsu a ndzarda madzagi auda ma, ndaɓazlam a ngoƌ ngèƌè. A ndohi rèdèdè'a ta rzl ta, a ta gaƌa:
MAT.9.33	Nga rka skwi ar haha te kokwar Israel di ɓai.
MAT.9.34	A ndohi pharisie ta gaƌa:
MAT.9.34	Nenga'a a jèr madzagihi auda a bimadzagai.
MAT.9.35	Yèsu a nsawala te kokwar mbibihia'a, te kokwar nkèshnkèshèhia'a tèlèba, a nsenda ta te gi-njèngè-ma-Zhiklè, a njè ta ma mbela'a man a kokwar-Bi-Zhiklè, a m'mbel ta ndohi te matakwan a skwi ndzi tsaƋ tsaƋ tèlèba. 
MAT.9.36	Aman a nrka nhèyè ndo, ta su te va, aman ntulè a ked ta, wuƋi ta azɓai, ta ksar ta ara tambakihai, man ta ngatsa ndo mɓer ta ɓai. 
MAT.9.37	Te deɓa'a a ngaƋa ta golahi nenga'a:
MAT.9.37	A vava skwi nsla'a a zhè a vata; aman ndohi mizlinè ta az a vata ɓai. 
MAT.9.38	Vatsu ri a bi skwi nsla'a, aman a zlinde ta ndohi mizlinè, a ta ɓicè skwi na.
MAT.10.1	Yèsu a mbaba ta golahi nenga'a 12 a sam na, a mva ta wuƋai a géƋ mèzhèɓhi ambaɓihia'a, aman ta dzar ta auda, aman ta mbel ta ndohi te matakwan a skwi ndzi tsaƋ tsaƋ tèlèba. 
MAT.10.2	NzlembaƋ ndohi sak 12, ta haha: Nshèlèkura'a Simon, man ta baba na Pierre; a André, kramam na; Jacques, kra Zébédée, a Jean, kramam na. 
MAT.10.3	Philippe a Barthélemy; Thomas a Matthieu, ndo ncèkèlè skwai; Jacques, kra Alphée; a Thaddée. 
MAT.10.4	Simon, ndo Cana, a Judas Iscariot, man a nga na ri a gèƌ Yèsu. 
MAT.10.5	Ta 12 haha, Yèsu a nzlinde ta, a mfa ta ma a gèƋ, a ngaƋa ta:
MAT.10.5	Kin do a civèƋ ndohi herkeda ɓai! Kin do a kokwar ndohi Samarie ɓai! 
MAT.10.6	Aman vodo a sam tambakhi te gi Israel, man ta zlak ta. 
MAT.10.7	Vodo, vanjè ta ma Zhiklè, vagaƋa ta: Kokwar-Bi-Zhiklè a zhè ndul ndul. 
MAT.10.8	Vambel ta ndohi matakwan, vasud ta ndohi hutsod, vaslambaƋde ta ndohi m'metsa'a, vadzar ta madzagihi auda! Kin ngots ambalai, vava ta ambali ba. 
MAT.10.9	Kin helda guro a verzhègenè a suli a ri ɓai, 
MAT.10.10	kin helda gozhèm a ri ɓai, kin hul maslaka cèw ɓai, kotokoroh ka ɓai, a gaƋa ka ɓai. Aman ndo mizlinè sèi a ngècè skwi n'ndi na.
MAT.10.11	Aman te kokwar mbia'a, te kokwar nkèshè'a, ko ahngwa ahngwa man kin dè a pa, vodzhoƌo ndo nlèɓèslè'a, a kin nzi a sam na, ha pats man kin jèkeda za'a, a kin dè a ma ma. 
MAT.10.12	Aman kin dè a gai, vaga na mbali dai. 
MAT.10.13	Aman ndo nlèɓèslè'a, gumi kinè a dè a gi sa. Aman ndo nlèɓèslè ɓai, gumi kinè a shkè a deɓa a gèƌ kinè.
MAT.10.14	Aman ta cè kinè azɓai, a ta tsena ma kinè ɓai, vodo kinè, vatassa lokotor a sak kinè. 
MAT.10.15	I gaƌa kinè a vava: a pats kita, kita kokwar haha a da fena kita SoƋome a Gomorrhe. 
MAT.10.16	Na haha i zlinde kinè ara tambakihai a ndev kdadidakhai. Gar haha vagu maya ara zhüzhokihai, valèɓèslè ara nkuƌhomhai. 
MAT.10.17	Vagu maya a géƌ kinè a sam ndohai. Ta da va kinè a sam ncènima, ta da ndah kinè te ginjèngèma tenga'a.
MAT.10.18	Ta de kinè a sam bihi mbibihia, a, a sam bihi nkèshèhia'a, a géƌ ga, aman kin gi a ndohi malwuƌihi a sam tenga'a, a sam ndohi herkeda. 
MAT.10.19	Aman ta de kinè a sam kita, kin hur gèƌ ɓai a géƌ ma man kin da gaƌa ta. Aman kin da ngècè ma man kin gèƌè'a, a sama'a. 
MAT.10.20	Aman kinè, a ndè gèƌè ka ɓai, aman Mèzhèɓ Bab kinè man a gèƌè te ndav kinè.
MAT.10.21	Ndohi ta da vi kramamhi ta a m'metsai; bab a da vi kra na, a wudahi ta da slèmbèƋè a gèƋ a bab ta a mam ta, a ta da bazl ta. 
MAT.10.22	Tèlèba ta da gi shèwa a kinè, a géƋ nzlembaƋ ga. Aman nenga'a man a de a ma ma a slagama, ha skwi a ndev na, a mbél na. 
MAT.10.23	Aman ta da paraha kinè te kokwar staƋ, vahu kinè a kokwar ngiƋè. Aman i gaƋa kinè a vava, kin ndikeda kokwar Israel tèlèba azɓai, ha Kra-ndo a mshkè ma.
MAT.10.24	Ndo nslebi skwai a fena ndo n'ngra na azɓai; ɓèlè ba a fena babgi nenga'a azɓai. 
MAT.10.25	A slra aman ndo nslebi skwai a gi lèmèlèmè ara ndo n'ngra na, a ɓèlè ara babgi na. Aman ta baba na babgi a nzlembaƋ Béelzebul, holhola'a ndohi gi nenga'a arsa.
MAT.10.26	Kin gu zlau tenga'a ɓai! Skwi n'ngheda, a azɓai, man a di a ngrédè auda azɓai; skwi man ta gu a metsar azɓai, man ndo a di a shinè azɓai. 
MAT.10.27	Skwi man i gaƋa kinè te ruva, vagoƋa a di pats! Skwi man kin tsena a zlembaƋ kinè, vangreda auda a dala! 
MAT.10.28	Kin gu zlau tenga'a man ta keƋa va kinè ɓai; aman ta slaha ta zede nshèffè kinè azɓai. Aman vagu zlau nenga'a nshèlèkura'a, man a slaha a ngédèshè nshèffè a va kinè cèw ba a sam vogwa kita.
MAT.10.29	Ta prè shishihi cèw a suli staƋ ka ɓi Ƌè? Aman ko staƋ a kèlèhi a herkeda azɓai, aman Bab kinè a sun ɓai. 
MAT.10.30	Ko gwots gèƋ kinè n'ngra'a tèlèba. 
MAT.10.31	Ani haha kin gu zlau ɓai; kin fena shishihi kumba. 
MAT.10.32	Ko wawa man a ngredyè auda a sam ndohai, i ngrédè nenga'a a sam bab ga, man a zhè te zhiklè. 
MAT.10.33	Aman ko wawa man a gi ara man a senyè ɓai a sam ndohai, i ba i gi ara man i sun nenga'a ɓai a sam Bab ga, man a zhè te zhiklè.
MAT.10.34	Kin hur a kin gaƋa, i shkè aman i ckoƋi gumi a herkeda ɓai. I shkè aman i ckoƋi gumi ka ɓai; i shkè, aman i ckoƋi kafahi gwesh. 
MAT.10.35	I shkè, aman i kezli gèƋ a nda kra a bab na, dema'a a mam na, ngwoz kra a mam baki na, 
MAT.10.36	ndohi gi na, mayamhi na.
MAT.10.37	Ndo man a woy bab na a mam na, a fena iyè, nenga'a ndo ga ka ɓai. Ndo man a woy kra na a dem na, a fena iyè, nenga'a ndo ga ka ɓai. 
MAT.10.38	Ndo man a zhüɓ wof ngézlèl na azɓai, a ndzadzarkayè, nenga'a ndo ga ka ɓai. 
MAT.10.39	Ndo man a mbel nshèffè naari na, nshèffè nenga'a a zi na. Ndo man a zede nshèffè na a gèƌ ga, a ngècè'a te deɓa'a.
MAT.10.40	Ndo man a ce kinè, a cyè; ndo man a cyè, a ce nenga'a man a zlindekayè. 
MAT.10.41	Ndo man a ce ndo nhadka ma a géƋ man nenga'a ndo nhadka ma, a ngècè skwi ntul ndo nhadka ma. Ndo man a cè ndo nzura'a a géƋ man nenga'a ndo nzura'a, a ngècè skwi ntul ndo nzura' a. 
MAT.10.42	Ko wawa man a ɓala na iyam nkéƌècè'a a ndo nkèshèa staƋ haha, a géƋ man nenga'a gol Yèsu, a vava i gaƋa kinè, skwi ntul nenga'a a zi azɓai.
MAT.11.1	Aman Yèsu a n'ndeva ma nenga'a haha a sam golahi na ma, a ndo na, a nsenda ta ma, a njè ta ma Zhiklè te kokwarhi tenga'a. 
MAT.11.2	Aman Jean te gi dangai a ntsena ma a géƌ mizlinè Kristi, a nzlinde ta golahi nenga'a, man ta gaƌa na:
MAT.11.3	Ka nenga'a man ta gaƌa a da shkè ƌè, ƌè nga zhèr ndo ngiƋè di äè?
MAT.11.4	Yèsu a m'mbeƋa ta a ma:
MAT.11.4	Vodo a kin menda na Jean skwi man kin tsena'a a kin rka'a: 
MAT.11.5	mandazlihi ta rka dai, ndohi vedal ta dè a sak ta, ndohi hutsoƋ ta suƋ ta, ndaɓazlamhai ta tsena zlembaƋ, ndohi m'metsa'a ta slambaƋ ta. Ma mbela'a, ta njè a sam ndohi ntawassa'a. 
MAT.11.6	Mwuffè a sam ndo man sak nenga'a a slèfèƋè azɓai a géƋ ga!
MAT.11.7	Aman to do ta ma, Yèsu a nhüno a ngaƋa ta ndohi rèdèdèa ma a géƋ Jean:
MAT.11.7	Kin do a hèshèkèƋ, a kin da war mè? Pandar man kozlar a gidè Ƌè? 
MAT.11.8	Kos kin do a kin da war mè? Ndo man maslaka mbela'a a va Ƌè? Na haha, ndohi man ta fèda maslaka mbela'a a va, ta te gi bihai. 
MAT.11.9	Kin do, a kin da war mè? Ndo nhadka ma Ƌè? I gaƋa kinè: nenga'a a fena ndo nhadka ma. 
MAT.11.10	Nenga'a ndo man ta windeda Ƌèlèwèr Zhiklè: Na haha, i zlindè gol ga a ma ngaya, a ntil civèƌ a ma ngaya.
MAT.11.11	I gaƋa kinè a vava: te va ndohi man ngwozi ta yau, ndo nfena Jean Baptiste azɓai. Aman ndo man ta sla na ndo nkèshèa te kokwar-Bi-Zhiklè, mba nenga'a a Jean. 
MAT.11.12	A hüno te Jean Baptiste, ha patsna, ta woy kokwar-Bi-Zhiklè a wuƋai, a ndohi wuƋai ta woya n'ngèzlè'a. 
MAT.11.13	Ko ndohi nhadka ma, ko ma kita, ta hodko ma, ha nshkè Jean. 
MAT.11.14	Aman kin woy a kin cè'a, nenga'a Elie man ta gaƌa a di a shkè. 
MAT.11.15	Ndo man zlembaƌ na a zhè, da tsena'a!
MAT.11.16	I lèmdè ndohi a géƋ herkeda haha a mè? Ta lèmèlèmè ara wudahai man ta nza a luma, a ta baba ta mandalahi tenga'a, a ta gaƋa: 
MAT.11.17	Nga voƋ shingelèk, a kin gatsa ɓai. Nga tsu nguzlah, a kin ga wobu ɓai. 
MAT.11.18	Jean a mshkè, a n'nda skwa ɓai, a nsa skwa ɓai, a ta gaƋa: madzagi a ga na. 
MAT.11.19	Kra-ndo a mshkè, a ndi skwai, a si skwai, a kin gaƋa: Na haha, ndo n'ndi skwi hamhama'a, ndo zom, mandal ndohi ncèkèlè skwai, a ndohi malihai! Maya a ngrédè auda te skwi man maya a gia'a.
MAT.11.20	Te deɓa'a a nhüno man a gi ndzoan a géƋ kokwarhi mbibihia'a, man a gu nrkedi holhola'a te pa, aman ndohi ta ngwoda ndav ɓai.
MAT.11.21	Woba ka, kokwar Chorazin! Woba ka, kokwar Bethsaida! Aman agassa ta gu nrkedihi te kokwar Tyr a Sidon, ara man ta gu a sam ngaya, ar ndohi te pa, ta ngwoda ndav ta te mèrwec n'nzi a zhè ma. 
MAT.11.22	Aman i gaƋa kinè: Kokwar Tyr a Sidon, dara tenga'a a kinè a pats kita.
MAT.11.23	Ka Capemaum, ka da grè ta zhiklè Ƌè? A'ai! Ta da kalde ka a vogwa kita. Aman agassa ta gu nrkedihi te kokwar SoƋome, ara man ta gu a sam ngaya, ar kokwar SoƋome a nzi dai, ha nshkè na ma mpatsna. 
MAT.11.24	Aman i gaƌa kinè: Kokwar SoƋome dara nenga'a a kinè a pats kita.
MAT.11.25	A pats nasa Yèsu a nhüno a ngaƋa:
MAT.11.25	I shida ka gèƋ, Bab ga, Bi zhiklè a Bi herkeda, aman ka nghede skwi haha a sam ndohi maya, a ndohi man ta sun skwi te gèƋ; ka ngredkoƋauda a sam ndohi man ta gre di ɓai. 
MAT.11.26	Halau, Bab ga, aman arsa ambaba ka. 
MAT.11.27	Skwi tèlèba Bab ga a mvay a rai. Ndo ngiƋè a sun kra ɓai, sèi Bab kra a suna a vava. Ndo ngiƋè a sun bab kra ɓai, sèi kra a suna a vava, a ndohi man kra a ngreda ta.
MAT.11.28	Vowashkè a sam ga, kin tèlèba man ntulè a keƋ kinè, man skwi mwuƋitpa a ga kinè, a i da va kinè nshèk va. 
MAT.11.29	Vakelawda wof nte da'ai ga a da'ai kinè, vaslebau a sam ga! Aman iyè, i ndo man ndav lüɓekwa'a, a i manda gèƋ ga a hi a sam tèlèba; a ndav kinè a ngècè nshèk va. 
MAT.11.30	Aman wof nte da'ai ga, wuƋi a te pa ɓai; a skwi ga man kin zhüɓa'a, a nzala kinè azɓai.
MAT.12.1	A pats nasa Yèsu a mbeza a ndev gi dau, a pats nshèk va. Ami a nkeƋ ta golahi nenga'a. A ta hüno a ta pèsl dau, a ta ndia'a. 
MAT.12.2	Aman ndohi pharisie ta rka'a, ta gaƋa na Yèsu:
MAT.12.2	Na haha, golahi ngaya ta gi skwi ambaɓia'a a pats nshèk va.
MAT.12.3	Yèsu a ngaƋa ta:
MAT.12.3	Kin jènga ɓi Ƌè, skwi man David a gau, man mi a nkeda'a, a tengahia ba man ta zhè a sam na? 
MAT.12.4	A n'ndo a gi Zhiklè, a n'ndau movar nkezla'a, movar man sèi ndohi mvi skwi a Zhiklè ta ndia genè, David a ndohi nenga ka ɓai. 
MAT.12.5	Kin jènga te ma kita Zhiklè ɓi Ƌè, aman ndohi mvi skwi a Zhiklè ta gi skwi ta a pats nshèk va, mali a sam Zhiklè ka ɓai. 
MAT.12.6	Aman i gaƋa kinè: Na haha skwi a zhè man a fena gi Zhiklè.
MAT.12.7	Aman agassa kin sun verzi ma haha: Nsi ndo te va a fena mvi skwi a Zhiklè, ar kin fa ta mali a gèƋ a ndohi man mali ta azɓi ɓai. 
MAT.12.8	Aman Kra-ndo, bai, a géƋ pats nshèk va ba.
MAT.12.9	Aman Yèsu a n'ndo a ma, a n'ndo a gi-njèngè-ma-Zhiklè tenga'a. 
MAT.12.10	Na haha, ndo staƋ a zhè te pa, ri nenga'a ngwora. A ta dzhoƋo Yèsu, a ta gaƋa na:
MAT.12.10	Amba aman ta mbel ndo a pats nshèk va Ƌè?
MAT.12.10	Ta hèsh maya, a ta gi ma a géƋ Yèsu. 
MAT.12.11	A Yèsu a ngaƌa ta:
MAT.12.11	Te ndev kinè, man tambak nenga'a staƋgenè, a pats nshèk va a nkal na a vèvèƋ, nckoƋauda azɓi wa? 
MAT.12.12	Aman ndo a fena tambak azɓi Ƌè? Ani haha amba aman a pats nshèk va ta gi skwi mbela'a.
MAT.12.13	Te deɓa'a a ngaƋa na ndo matsa:
MAT.12.13	Pelaha ri ngaya!
MAT.12.13	A mpelaha rai, a ntila, a n'nge na ara ri ngiƋè.
MAT.12.14	A ndohi pharisie to do auda, a ta vhè ma a géƋè'a, a ta woya aman ta kéƋè'a. 
MAT.12.15	Aman Yèsu a sun skwi haha, a njèkeda sama'a. A ndohi rèdèdèa ta dzodzora, a nenga'a a m'mbel ta tèlèba te matakwan. 
MAT.12.16	A Yèsu a mfa ta ma a gèƋ, da ngreda ɓai, 
MAT.12.17	aman a gi ara ma Esaie, ndo nhadka ma, man a gaƋa:
MAT.12.18	Na haha, ɓèl ga man i ngotskoƋauda. Ndo man i woya a ndav ga; ndav ga a wuffè kumba a géƋ nenga'a. 
MAT.12.19	I da vi Mèzhèɓ ga a gèƋ na, a nenga'a a da njè ta kita ga a ndohi herkeda. Nenga'a. A da virsl ma a ndo azɓai, a bèhè a wuƋi azɓai, a ndo a cinè da'ai nenga'a a dal kokwar azɓai. 
MAT.12.20	A pèslè pandar ngurɓa'a azɓai, a mbècè vogwa ndüzhèa azɓai, ha skwi nzura'a a gi a ngula'a. 
MAT.12.21	A ndohi herkeda ta da zhèr skwi tèlè a nzlembaƌ nenga'a.
MAT.12.22	Te deɓa'a ta cko ndo madzagai a sam na, ndo'a mandazlai ndaɓazlam. A Yèsu aj m'mbela'a, a gèƋè, a rka dai. 
MAT.12.23	A ndohi rèdèdèa tèlèba ta rzl ta, a ta gaƋa:
MAT.12.23	nenga'a kra David ka ɓi Ƌè?
MAT.12.24	Ndohi pharisie, aman ta tsena'a, ta gaƋa:
MAT.12.24	nenga'a a jèr madzagihi auda a Béelzèbul, bimadzagai.
MAT.12.25	Aman Yèsu a sun skwi man tahur te ndav ta, a ngaƋa ta:
MAT.12.25	Kokwar-Bi man nkezla te va, a géƌèsh na. Te kokwar-Bi staƋ staƋ tèlèba, te gi staƋ staƋ tèlèba, man gèƋ ndohi nkezla, ta nzi azɓai. 
MAT.12.26	Aman SaƋan a jèr SaƋan auda, a ngi gèƋ a va na. A kokwar-Bi nenga'a a slaha man a nzi ƌè? 
MAT.12.27	Aman i jèr madzagihi auda a Béelzébul, ndohi kinè ta dzar ta a mè? Gar haha tenga'a ta gi a ndohi kita kinè. 
MAT.12.28	Aman i jèr madzagihi auda a Mèzhèɓ Zhiklè, nasa kokwar-Bi-Zhiklè nshkè a sam kinè ma.
MAT.12.29	Ndo a slaha a ndè a gi ndo wuƋai, aman a gi metsar te pa, sèi a ndzawa ndo wuƋi nshèlèkura'a ka ɓi Ƌè? Sèi a dzawa ndo wuƋi nshèlèkura'a dai, te deɓa'a a dè a gi metsar te gi nenga'a. 
MAT.12.30	Ndo man nga a vna ka ɓai, nenga'a mayam ga. Ndo man nga ɓicè skwi a vna ka ɓai, a ksarda skwi aussa. 
MAT.12.31	Gar haha i gaƋa kinè: Mali tèlèba, ma ndérƋè ndo tèlèba, Zhiklè a da pra ta ndohai. Aman ndo man a dérƋè Mèzhèɓ Zhiklè nkezla'a, mali nenga'a a prè azɓai.
MAT.12.32	Ko wawa man a gi ma a géƋ Kra-ndo, mali na a prè; aman ko wawa man a gi ma a géƋ Mèzhèɓ Zhiklè nkezla'a, mali nenga'a a prè azɓai, ko t'herkeda antanta, ko pats ngiƋè. 
MAT.12.33	Kin gaƌa: Wof man amba a da yi wuda man amba. Aman wof ambaɓia'a a da yi wuda ambaɓia'a. Aman te nyi wof ta shin wofa'a. 
MAT.12.34	Wud tsebarhai! Kinè ambaɓai, kin slaha kin gèƌè ma man amba dè? Aman te skwi n'ndha te ndav, ma a gèƋè'a.
MAT.12.35	Ndo man amba a cko skwi man amba auda te ndav nenga'a man amba. Ndo man ambaɓai a cko skwi man amɓaɓai auda te ndav nenga'a man ambaɓai. 
MAT.12.36	Aman i gaƋa kinè: a géƋ ma ambali staƋ staƋ tèlèba, man ndo a gèƋè'a, ta da jhèƋè ma'a a pats kita. 
MAT.12.37	A géƋ ma nenga'a ta da gi kita, gar amba, gar ambaɓai.
MAT.12.38	Te deɓa'a ndohi pharisie a malamhai cèwkata, ta gaƋa na:
MAT.12.38	Ndo njèngè ma, nga woy a nga rka skwi malwuƋi a sam ngaya.
MAT.12.39	Yèsu a m'mbeƋa ta a ma:
MAT.12.39	Ndohi ambaɓihia'a, a ndohi mphoma'a ta jhèƋè skwi malwuƋai. Aman ta ngècè skwi malwuƋi ngiƋò azɓai, sèi skwi malwuƋi Jonas, ndo nhadka ma. 
MAT.12.40	Aman lèmèlèmè ara Jonas a n'nza a hwaƋ klèf mbia'a pats makar, vaƋ makar, lèmèlèmè Kra-ndo a da nzi t'hwaƋ herkeda, pats makar, vaƋ makar.
MAT.12.41	Ndohi te kokwar Ninive ta da slèmbèƋè a sam kita a nda ndohi haha, a ta da fa ta mali a gèƋ; aman tenga'a ta ngwoda ndav ta, a géƌ ma Zhiklè man Jonas a nje ta. Na haha, ndo a zhè man a fena Jonas. 
MAT.12.42	A bai man ngwoza'a te tsagai a da slèmbèƋè a sam kita a nda ndohi haha, a nenga'a a da fa ta mali a gèƋ; aman nenga'a a mshkè te verzi herkeda, aman a cinè ma maya Salomon. Na haha, ndo a zhè man a fena Salomon.
MAT.12.43	Aman mèzhèɓ ambaɓia'a a ndo auda te ndo, a dè nshèwèlè a ɓala, a woya a nshèk va, aman a ngècè nshèk va azɓai. 
MAT.12.44	Te deɓa'a a gaƋa: I woy a i dè a deɓa a gi ga. Man i slambaƋka te pa. Aman a shkè, a ngècè gai, skwa a te pa ɓai, mpatsa, ntila. 
MAT.12.45	Te deɓa'a a dè, a hil mèzhèɓhi ambaɓihia'a tsaraƋ a nda nenga'a, ta ambaɓai, ta fena nenga'a, a ta dè a pa, a ta nzi a pa. Te deɓa'a ndo haha wuƋitpa holhola'a, a fena matsa. A gi lèmèlèmè a sam ndohi ambaɓihia'a t'herkeda haha.
MAT.12.46	Te va man a gèƌè a ndohi rèdèdè'a, na haha mam na a kramamhi na ta zlatsa t'uda, a ta woy a ta gaƋa na. 
MAT.12.47	A ndo ngiƋè a ngaƋa na Yèsu:
MAT.12.47	Na haha, nda mam ngaya a kramamhi ngaya ta zlatsa t'uda, a ta woy a ta gaƋa ka.
MAT.12.48	A Yèsu a m'mbeƋa na a ma a ndo ngaƋa na:
MAT.12.48	Mam ga wa, kramamhi ga wa?
MAT.12.49	A ngeda ri a gèƋ golahi nenga'a tèlèba, a ngaƋa:
MAT.12.49	Na haha, mam ga a kramamhi ga. 
MAT.12.50	Aman ko wawa man a gi skwi man Bab ga te zhiklè a woya'a, nenga'a kramam ga, demam ga, mam ga.
MAT.13.1	A pats nasa Yèsu a ndo auda te gai, a n'nza a ma iyam mbia'a. 
MAT.13.2	A ndohi rèdèdèa ta ɓücko va a sam na, a Yèsu a mdo a wurom, a n'nzahai, a ndohi rèdèdèa ta zlatsa a ma iyam. 
MAT.13.3	Yèsu a ngaƋa ta ma kumba a ngèlègèƋma:
MAT.13.3	Na haha, ndo nwush tser skwai a mdo auda, aman a nwushè tser skwai. 
MAT.13.4	Aman a mwusha ma, faƋkata ta wusha a civèƋ, a diakihi ta shkè, a ta ndedama. 
MAT.13.5	FaƋkata ta wusha a verzi pra, man herkeda az a pa a vata ɓai. Tsam-tsam nftsa, aman herkeda az a pa a vata ɓai. 
MAT.13.6	Aman pats a dzai, a halala, a ngwora'a, te man ta tsa zluzlor ɓai.
MAT.13.7	NgiƋè faƋkata ta wusha a ndev vatakihai. A vatakihai ta grè a vna, a ta pizl ta a pa. 
MAT.13.8	NgiƋè faƋkata ta wusha a sam mbela'a, a ta yu wuda, ngiƋè 100, ngiƋè 60, ngiƋè 30 te verzi skwi staƋ. 
MAT.13.9	Ndo man zlembaƋ na a zhè, da tsena'a!
MAT.13.10	A golahi Yèsu ta shkè, a ta gaƌa na:
MAT.13.10	Ka njè ta ma a ngèlègèƌma èhèmè?
MAT.13.11	A Yèsu a m'mbeƌa ta a ma:
MAT.13.11	Skwi man n'ngheda te kokwar-Bi-Zhiklè, a kinè. Aman a tenga'a ka ɓai. 
MAT.13.12	Ndo man a n'ngots skwai, ta va na a va'a, aman a ngots a vata, a njèkèƌia'a a zhè. Aman ndo man a ngatsa skwa ɓai, ko skwi man a ngotso, ta cèma na. 
MAT.13.13	Gar haha i gaƌa ta ma a ngèlègèƌma, di ta a zhè, ta rka ɓai; zlembaƋ ta a zhè, ta tsena ɓai, a ta sun ɓai.
MAT.13.14	A sam tenga'a a gi ara ma Zhiklè, man Esaie a hodko ta, a ngaƋa: Kin fi zlembaƋ, kin tsena ɓai; kin pi dai, kin rka ɓai. 
MAT.13.15	Aman ndav ndohi haha nsassaya, a ta pizlè di ta, aman ta rka di ɓai, aman ta tsena zlembaƋ ɓai, aman ta sun te ndav ɓai, a ta woy a ta menkaƋa deɓa a i da mbel ta ɓai.
MAT.13.16	Aman mwuffè a sam kinè, man di kinè a rka skwai, man zlembaƋ kinè a tsena ma. 
MAT.13.17	Aman i gaƌa kinè a vava hala'a ndohi nhadka ma a ndohi nzura'a kumba ta woy a ta rka skwi man kin rka'a, aman ta rka ɓai: a ta woy a ta tsena ma man kin tsena'a, aman ta tsena ɓai.
MAT.13.18	Vatsena verzi ngèlègeƋma a geƋ ndo nwush tser skwai: 
MAT.13.19	Ko wawa man a tsena ma kokwar-Bi-Zhiklè, aman a sun ɓai, ndo ngedassa ndo a ngezlda ma man ta wusheda a ndav na, a ma; nenga'a nara skwi man a wushahai a civèƋ. 
MAT.13.20	NgiƋè man a wusha a verzi pra, nara ndo man a tsena ma, tsam-tsam a cè'a a mwuffè. 
MAT.13.21	Aman a ntsa zluzlor te ndav na ɓai, a nzi kètè genè. A matakwan a shkè, a ta paraha a géƋ ma Zhiklè, a slafaƋama na sak.
MAT.13.22	NgiƋè man a wusha a ndev vatakihai, nara ndo man a tsena ma'a, aman a hér gèƌ; ntètèkè skwi mèshèlè a skwi kumba a pèkèteda, a mpizlè na ma a pa, a yi wuda azɓai. 
MAT.13.23	Ngiƌè man a wusha a sam mbèla'a, nara ndo man a tsena ma'a, a sun te ndav na, a yi wuda, ngiƋè 100, ngiƋè 60, ngiƋè 30 te verzi skwi staƋ.
MAT.13.24	A ngaƋa ta ngèlègèƋma ngiƋè, a ngaƋa:
MAT.13.24	Kokwar-Bi-Zhiklè lèmèlèmè ara ndo, man a wushè tser skwi mbela'a a gi dau na. 
MAT.13.25	Aman a vaƌ, man ndohi ta nzhuna, ndo mayam na a mshkè, a nwusha na dau zizlè a va dau, a mdo na. 
MAT.13.26	Aman skwi nftsa ma, a dè gèƋ auda, dau zizlè ba a gudko gèƋ auda. 
MAT.13.27	A ndohi mizlinè ta shkè a sam bab gi dau, a ta gaƋa na: Bai, ka wusha tser skwi mbela'a a gi dau ngaya ka ɓi Ƌè? Dau zizlè a `shkè tema?
MAT.13.28	A nenga'a a ngaƋa ta: Ndo mayam a ngau. A ndohi mizlinè ta gaƋa na: Ka woya aman nga dè a nga pelkoƋauda Ƌè? 
MAT.13.29	A bab gi dau a ngaƋa ta: Azɓai, man ɓai kin da pelkoƋauda cèw ba. 
MAT.13.30	Sèi kin jèke ta cèw ba, aman ta grè a vna, ha pats man nsla. A pats man nsla i da gaƋa ta ndohi ntsi dau: Vaɓica dau zizlè nshèlèkura'a, vamana, a, vawusheda a vogwa. Aman dau, vaɓiceda a wov ga!
MAT.13.31	Yèsu a ngaƋa ta ngèlègèƋma ngiƋè:
MAT.13.31	Kokwar-Bi-Zhiklè lèmèlèmè ara tser gevda, man ndo ngiƋè a mco, a nzlekeda a gi dau na. 
MAT.13.32	Tser gevda, nkèshèa nenga, a te va tser skwi tèlèba. Aman ngra ma, a nfena vahhi ngiƌè tèlèba, a gi a wof man ƌiakihi t'hwaƌ giƌfèk ta gi gi ta a hwaƌa'a.
MAT.13.33	A ngaƋa ta ngèlègèƋma ngiƋè:
MAT.13.33	Kokwar-Bi-Zhiklè lèmèlèmè ara skwi nshégèr skwai, man ngwoz a mco, a nhumda na va gufa, agoƋa 30, ha a nsagara gufa tèlèba.
MAT.13.34	Yèsu a ngaƌa ta ndohi rèdèdè'a ma haha tèlèba a ngèlègèƌma. Man a ngèlègèƌma ka ɓai, a ngaƌa ta ɓai. 
MAT.13.35	A gi ara ma Zhiklè man a goƌ te ma ndo nhadka ma:
MAT.13.35	I da gaƌa ta a ngèlègèƌma, i da gaƌa ta a ma man ngheda'a daga nhinkaƌ herkeda.
MAT.13.36	Te deɓa'a a njèke ta ndohi rèdèdè'a a pa, a mshkè a gai, a golahi nenga'a ta shkè a sam na, a ta gaƋa na:
MAT.13.36	Ngra nga ngèlègèƋma a géƋ dau zizlè te gi dau!
MAT.13.37	Yèsu a m'mbeƋa ta a ma:
MAT.13.37	Ndo man a wushè tser skwi mbela'a, nenga'a Kra-ndo. 
MAT.13.38	Gi dau, nenga'a herkeda. Tser skwi mbela'a, nasa ndohi kokwar-Bi-Zhiklè. Dau zizlè, nasa wud ndo ngedassa ndo. 
MAT.13.39	Ndo mayam man a wushe dau zizlè, nasa bimadzagai. Pats man nsla, nenga'a pats man herkeda a ndev na. Ndohi ntsi dau, tenga`a golahi Zhiklè.
MAT.13.40	Lèmèlèmè ara man ta ɓicè dau zizlè a ta wusheda a vogwa, lèmèlèmè a da gi a pats man herkeda a da ndev na. 
MAT.13.41	Kra-ndo a di a zlündkodi golahi nenga'a, a ta ɓicè ndohi tèlèba man ta slafaƋama ta sak a ndohai, a ndohi mphömè, te kokwar-Bi nenga'a. 
MAT.13.42	Ta da wushede ta a vogwa mbia'a. Te pa ta da kuƋai, a ta da peƋi zlè'èn. 
MAT.13.43	A ndohi nzura'a ta da hél sam te kokwar-Bi Bab ta, ara pats. Ndo man zlembaƋ na a zhè, da tsena'a!
MAT.13.44	Kokwar-Bi-Zhiklè lèmèlèmè ara skwi mèshèlè n'ngheda'a te gi dau, a ndo ngiƋè a n'ngotso, a n'ngheda za'a. A géƋ mwuffè nenga'a, a dè a preda skwi na a ma tèlèba, a nshum gi dau matsa. 
MAT.13.45	A va za'a, kokwar-Bi-Zhiklè lèmèlèmè ara ndo ganai, man a woy kwa mbela'a. 
MAT.13.46	Aman a ngots kwa mbela'a staƋ, gani nenga'a kumba, a nda preda skwi nenga'a a ma tèlèba, a nshum nenga'a.
MAT.13.47	A va za'a, kokwar-Bi-Zhiklè lèmèlèmè ara lata, man ta wusheda a iyam mbia'a, aman a ɓicè skwi nte iyam tsaƋ tsaƋ. 
MAT.13.48	Aman n'ndha ma, ta ngozlkoƋai a dzah, a ta nzahai a ta pèr skwi man amba a kokwi ngiƋè, skwi man ambaɓai ta wushedaussa. 
MAT.13.49	A gi lèmèlèmè a pats man herkeda a da ndev na. Golahi Zhiklè ta dè a ta pèr ndohi ambaɓihia'a auda te ndev ndohi nzura'a, 
MAT.13.50	a ta da wushede ta a vogwa mbia'a. Te pa ta da kuƋai a ta da peƋi zlè'èn.
MAT.13.51	Yèsu a ngaƋa ta:
MAT.13.51	Kin sun skwi haha tèlè Ƌè?
MAT.13.51	A ta gaƋa na:
MAT.13.51	Halau!
MAT.13.52	Aman Yèsu a ngaƋa ta:
MAT.13.52	Gar haha malam staƋ staƋ tèlèba, man n'nde na a ndo kokwar-Bi-Zhiklè, lèmèlèmè ara babgai, man a ngecè skwi auda te skwi mèshèlè nenga'a, ko skwi mɓua'a ko skwi m'mova'a.
MAT.13.53	Aman Yèsu a n'ndeva ngèlègèƋma haha ma, a nde na. 
MAT.13.54	A ndo a kokwar bab na, a nsenda ta ma te gi-njèngè-ma-Zhiklè, tèlèba ta rzl ta, a ta gaƋa:
MAT.13.54	A n'ngotsko maya a wuƋi haha tema?
MAT.13.55	Nenga'a kra ndo mbèzl wof ka ɓi Ƌè? Mam nenga'a Marie ka ɓi Ƌè? Kramamhi nenga'a Jacques a Joseph a Simon a Jude ka ɓi Ƌè?
MAT.13.56	Demamhi nenga'a ta zhè tèlè a sam nga ka ɓi Ƌè? Nenga'a a n'ngotsko wuƋi tèlèba tema?
MAT.13.57	A skwi haha a nslafaƋama ta sak. Aman Yèsu a ngaƋa ta:
MAT.13.57	Ta slébèrdè ndo nhadka ma; aman te kokwar bab na ka ɓai, te gi nenga ka ɓai.
MAT.13.58	Yèsu a nga nrkedi te pa kumba ɓai, a géƌ man ta ca a ndav ɓai.
MAT.14.1	A pats nasa, Hérode, bi Galilée, a ntsena labar ma Yèsu, 
MAT.14.2	a ngaƋa ta ndohi nenga'a:
MAT.14.2	Ndo haha Jean Baptiste. Nenga'a a nslambaƌkaƌna auda te va ndohi m'metsa'a. Gar haha a gi skwi mbia'a arsa.
MAT.14.3	Aman te va nasa Hérode a ngso Jean, a ndzawa'a, a mfèda a gi dangai, a géƋ Hérodias, ngwoz Philippe, kramam na, 
MAT.14.4	aman Jean a ngaƋa na:
MAT.14.4	Ambaɓai aman ko co ngwoz haha!
MAT.14.5	A woya a nkeƋa'a, aman a gi zlau ndohi rèdèdè'a. Tenga'a ta rka Jean ara ndo nhadka ma. 
MAT.14.6	A pats nhér nyi Hérode, a dem Hérodias a ngu wai a sam tenga'a. Ambaba Hérode. 
MAT.14.7	A Hérode a ngaƋa na, a m'mbaƋa, a da va na skwi ko mèmè man a jhèƋè'a. 
MAT.14.8	A nenga'a a ndzhoƋo, ara mam nenga'a a ngaƋa na:
MAT.14.8	Vay gèƋ Jean Baptiste a kèlèhèr.
MAT.14.9	A ndav bai a m'mbeƋ na. Aman a géƋ m' mbèƋ na, a géƋ ndohi man ta nza a sam na, a ngoƋo, da va na arsa. 
MAT.14.10	A nzlündo ndo, aman a ngulkoƋi gèƋ Jean Baptiste te gi dangai. 
MAT.14.11	A ta foko gèƋ nenga'a a kèlèhèr, a ta va na dem matsa, a nenga'a a mva na mam na. 
MAT.14.12	A golahi Jean ta shkè, a ta zuɓ nckondo nenga'a, a ta ra'a. A to do a ta ngreda na ma'a a Yèsu.
MAT.14.13	Yèsu a ntsena ma'a, a n'ndo na a wurom, a woy a ndè, aman a nzi a géƋ na. Aman ndohi rèdèdèa ta tsena'a, ta dzodzora a sak, te kokwarhi tsaƋ tsaƋ. 
MAT.14.14	Ndè na auda, a nrka ndohi rèdèdè'a, a ta sia te va, a m'mbèl ta ndohi matakwan. 
MAT.14.15	A dakwaƌ, golahi Yèsu ta shkè a sam na, a ta gaƌa na:
MAT.14.15	Na haha hèshèkèƌ, pats dakwaƌ ma. Gaƌa ta ndohi rèdèdè'a, aman ta dè a kokwar, a ta shum skwi n'ndi ta.
MAT.14.16	Aman Yèsu a ngaƌa ta:
MAT.14.16	Ko man ta dè ta azɓai: vava ta skwi n'ndi te ri kinè!
MAT.14.16	Aman tenga'a ta gaƌa na:
MAT.14.17	Nga ngatsa skwa a haha ɓai, sèi movar zlam a klèf cèw.
MAT.14.18	A Yèsu a ngaƌa:
MAT.14.18	Vahulkoƌa a sam ga!
MAT.14.19	A ngaƌa ta ndohi rèdèdè'a, aman ta nzahai a kuza. A mco movar zlam a klèf cèw, a mpu di a zhiklè, a mpshè na ma, a ntsaka movar, a mva ta golahi nenga'a, a golahi ta va ta ndohi rèdèdè'a. 
MAT.14.20	A ta ndau tèlèba, a ta ngeza'a. A ta hul njèkèƌi movar, gaƋagar 12, n'ndha'a. 
MAT.14.21	Ndohi man ta ndau, ngurhi 5.000, ngwozi a wudahi ta te va ɓai.
MAT.14.22	Tsam-tsam Yèsu a mvas ta golahi nenga'a a wurom, aman ta dè a ma nenga'a a wud woyam. A njèke ta ndohi rèdèdè'a. 
MAT.14.23	Aman a njèke ta ndohi ma, a ndo na za, a géƌ na, aman a tsi rai. A dakwaƌ man pats nkala ma, nenga'a a zhè a géƌ za. 
MAT.14.24	Wurom a zhè te ndev iyam mbia'a, a iyam a ngeda na matakwan a wurom, a kozlar a erƌeka ta a deɓa.
MAT.14.25	Aman a prèk vaƋ, a mdo a sam tenga'a, a mdo a géƋ iyam. 
MAT.14.26	Aman golahi nenga'a ta rka'a, a dè a géƋ iyam, ta gu zlau, a ta gaƋa:
MAT.14.26	Mèzhèɓ skwi ngiƋè!
MAT.14.26	A ta tsu lalau. 
MAT.14.27	Tsam-tsam Yèsu a ngaƋa ta:
MAT.14.27	Vamana ndav kinè, iyè, kin gu zlau ɓai!
MAT.14.28	A Pierre a m'mbeƋa na a ma:
MAT.14.28	Bai, man ka gokwèn, babayè, a i dè a sam ngaya a géƋ iyam.
MAT.14.29	Yèsu a ngaƋa na:
MAT.14.29	Washkè!
MAT.14.29	A Pierre a njèkeda wurom, a ndo a géƋ iyam, aman a dè a sam Yèsu. 
MAT.14.30	Aman a mpu di a kozlar mbia'a, a ngu zlau, a nhüno ndè a va iyam, a ntsu lalau, a ngaƌa:
MAT.14.30	Bai, mbelyè!
MAT.14.31	A Yèsu a ntor ri tsam-tsam, a ngso, a ngaƌa na:
MAT.14.31	Ka ndo man ka co a ndav kèshkata genè, ka pu gèƌ cèw èhèmè?
MAT.14.32	Aman to do a wurom ma, kozlar a njèkeda. 
MAT.14.33	A tengahi te wurom ta shkè, a ta kalahi a deɓ sak nenga'a, a ta gaƌa:
MAT.14.33	A vava, ka, kra Zhiklèî
MAT.14.34	A ta ndikè a wud woyam mbia'a te kokwar Génésareth. 
MAT.14.35	Aman ndohi te ko­kwar sa ta sun Yèsu, a ta baba ta ndohi kokwar a ndohi a tsagi kokwar tèlèba, a ta hulkoƋi ndohi matakwan tèlèba a sam na. 
MAT.14.36	A ta tsu ria'a, ta woy a ta lama na ko ma maslaka genè ba. Ko wawa man a lama na, a m'mbel na dzaf dzafa'a.
MAT.15.1	Te deɓa'a malamhai a ndohi pharisie te kokwar Jérusalem ta shkè a sam Yèsu, a ta gaƋa:
MAT.15.2	Golahi ngaya ta jèkeda ma bababhi nga èhèmè? Aman ta ndi movar, ta pènè ri azɓai.
MAT.15.3	A Yèsu a m'mbeƋa ta a ma:
MAT.15.3	Kinè, kinjèkeda ma kita Zhiklè, a kinjéjèr ma bababhi kinè èhèmè? 
MAT.15.4	Aman Zhiklè a gaƋa: Slubordo bab ngaya a mam ngaya. Ndo man a tsi demgasl a bab na, a mam na, a kèlè a kita m'metsai. 
MAT.15.5	Aman kinè, kin gaƋa: Ndo man a gaƋa na bab na a mam na: Di man i gaƋa i takaha ka a vna, i va na Zhiklè, a takaha bab na a mam na te deɓa'a asaɓai. 
MAT.15.6	Ar haha kin fu ma Zhiklè a ma ambalai, a géƋ ma bababhi kinè.
MAT.15.7	Ndohi n'ngwèdè ndo! Esaie a nhodko ma a géƋ kinè amba, aman a gaƋa: 
MAT.15.8	Ndohi haha ta slebardyè a ma; aman ndav tenga'a dra a sam ga. 
MAT.15.9	Ta slebardyè ambalai; aman ta senda ta ma ndo a ndohi ngiƋè.
MAT.15.10	A nenga'a a mbaba ta ndohi rèdèdèa, a ngaƋa ta:
MAT.15.10	Vatsena'a, a kin suna! 
MAT.15.11	Skwi man a beza a hwaƌ a ma, nasa a lizhè ndo azɓai. Sèi skwi man a bezkaƌ auda te ma, nasa a lizhè ndo.
MAT.15.12	Te deɓa'a golahi nenga'a ta shkè a sam na, a ta gaƋa na:
MAT.15.12	Ka sun Ƌè, aman ndohi pharisie ta tsena ma haha, a Ƌawarama ta ndav.
MAT.15.13	A Yèsu a m'mbeƌa ta a ma:
MAT.15.13	Skwi staƋ staƋ tèlèba, man Bab ga te zhiklè a nzleka ɓai, ta da ptsokoƋauda. 
MAT.15.14	Vajèke ta, tenga'a ndohi ncè ta ma mandazlihai, man ta rka di ɓai. Aman mandazlai a fidè ma mandazli ngi∂è, cèw ba ta da wushè a vèvèƌ.
MAT.15.15	Pierre a m'mbeƋa na a ma:
MAT.15.15	Ngra nga ngèlègèƋma haha!
MAT.15.16	A Yèsu a ngaƋa na:
MAT.15.16	Ko kinè ba, kin sun ɓi Ƌè? 
MAT.15.17	Kin tsena ɓi Ƌè? Skwi tèlèba man a beza a ma, a deda hwaƋ genè, a dè na auda a zai. 
MAT.15.18	A skwi man a shkè auda te ma, a shkè auda te ndav, nenga'a a lizhè ndo. 
MAT.15.19	Te ndav ndo, skwi ambaɓai man a hérè'a a shkè auda: nkéƋ ndo, mphömè, nda ngwoz a ngura'a ta gi baki a dala, ngi metsar, malwuƌi ncèkèlma, ntsi demgasl. 
MAT.15.20	Skwihi haha tèlèba ta lizhè ndo. Aman n'ndi skwai a ri mpanɓia'a, a lizhè ndo azɓai.
MAT.15.21	Yèsu a mdo na a kokwar Tyr a Sidon. 
MAT.15.22	Na haha, ngwoz Cananite, man a shkè a kuma ngiƋè, a kuƋai, a ngaƋa:
MAT.15.22	I da se ka te va, Bai, kra David! Madzagai a ga na dem ga a vata.
MAT.15.23	Yèsu a m'mbeƋa na a ma ɓai. A golahi nenga'a ta shkè a sam na, a ta gaƋa na:
MAT.15.23	Jèkeda ngwoz haha, man a dzadzarka nga a mbèhè!
MAT.15.24	A nenga'a a m'mbeƋa ta a ma:
MAT.15.24	Ta zlindekayè a géƋ ndo ngiƋè ɓai, sèi a géƋ tambakihi te Israel, man ta zlak ta.
MAT.15.25	Aman ngwoz a mshkè, a nkalahai a deɓ sak nenga'a, a ngaƋa:
MAT.15.25	Bai, takahayè!
MAT.15.26	A Yèsu a m'mbeƋa na a ma:
MAT.15.26	Ambaɓai aman ndo a cè movar wudahai, a wusheda na kdadihai.
MAT.15.27	Halau, a bai! Ko kdadihai ta ndi boborƋihia'a, man ta wushahai a hwaƋ table bab ta.
MAT.15.28	A Yèsu a m'mbeƋa na a ma:
MAT.15.28	Ngwoz, ncè-a-ndav ngaya a zhè a vata! A gi a sam ngaya, ara man ka woya'a.
MAT.15.28	A nasa nasa dem nenga'a m'mbela. 
MAT.15.29	Yèsu a ndo a ma iyam mbia'a te Galilée. Aman a nteva za, a n'nzahai. 
MAT.15.30	A ndohi rèdèdè'a ta shkè a sam na, a ta hulkoƋi ndohi man sak ta azɓai, a ndohi mandazlai, a ndohi ndaɓazlam, a ndohi vedal, a ndohi ngiƋè tsaƋ tsaƋ, a ta mande ta a sam sak Yèsu, a nenga'a a m'mbel ta.
MAT.15.31	Aman ndohi rèdèdè'a ta rzl ta, aman ta rka'a, ndohi ndaɓazlam ta gèƌè, ndohi vedal ta mbela, a ndohi man sak ta azɓai, ta dè a sak ta, a ndohi mandazli ta rka dai. A ta slubordo Zhiklè Israel. 
MAT.15.32	Aman Yèsu a mbaba ta golahi nenga'a a sam na, a ngaƌa ta:
MAT.15.32	Ndohi rèdèdè'a haha ta syè te va, aman m'mèn makar ta zhè a sam ga, skwi n'ndi ta azɓai. I woya man a i va ta skwi n'ndai, ga i jèke ta; ta da tiƋ ta a mai a civèƋ.
MAT.15.33	Aman golahi nenga'a ta gaƋa na:
MAT.15.33	Nga ngècè movar kumba, aman ndohi rèdèdè'a ta ngézhè te ndev hèshèkèƋ haha, tema?
MAT.15.34	A Yèsu a ngaƋa ta:
MAT.15.34	Movar te ri kinè ngama?
MAT.15.34	A ta gaƋa na:
MAT.15.34	TsaraƋ, a wud klefhi cèwkata.
MAT.15.35	A Yèsu a ngaƌa ta ndohi rèdèdè'a, aman ta nza a herkeda. 
MAT.15.36	A nco movar tsarad a klèfihai, a nshüd gèƋ a ntsaka'a, a mva ta golahi nenga'a, a golahi nenga'a ta va ta ndohi rèdèdè'a. 
MAT.15.37	Ta ndau tèlèba, a ta ngeza'a, a ta hul njèkèƌi movar, gaƋagar tsarad n'ndha'a.
MAT.15.38	Ndohi man ta ndau, ngurhi 4.000, ngwozi a wudahi ta te va ɓai. 
MAT.15.39	Aman a njèke ta ndohi rèdèdè'a ma, a mdo a wurom, a mdo a kokwar Magadan.
MAT.16.1	Ndohi pharisie a ndohi sadducée ta shkè a sam na, ta pi a wai, a ta dzhoƋo, aman a ngreda ta skwi malwuƋi te zhiklè. 
MAT.16.2	A Yèsu a m'mbeƋa ta a ma:
MAT.16.2	A dakwaƋ kin gaƋa: Verzi gi nduzo'a, iyam a da shkè azɓai. 
MAT.16.3	A prèk tegai, kin gaƋa: Verzi gi m'madza, a patsna iyam a shkè. Kin sun nƋèl skwi a giƋfèk, aman kin sun nƋèl skwi a géƋ herkeda ɓai. 
MAT.16.4	Ndohi ambaɓihia'a, a ndohi mphoma'a ta jhèƋè skwi malwuƋai. Aman ta ngècè skwi malwuƋi ngiƋè azɓai, sèi skwi malwuƋi Jonas.
MAT.16.4	A Yèsu a njèke ta, a ndo na. 
MAT.16.5	Aman golahi Yèsu ta ndikè a wud woyam, movar mpca ta a gèƋ. 
MAT.16.6	A Yèsu a ngaƋa ta:
MAT.16.6	Vagu maya a skwi nshégèr skwai a sam ndohi pharisie a ndohi sadducée!
MAT.16.7	A golahi ta goƋ a va ta:
MAT.16.7	A goƋ a géƋ man nga cka movar a ri ɓai.
MAT.16.8	Aman Yèsu a sun skwi man ta gèƋè'a, a ngaƋa:
MAT.16.8	Kinè ndohi man kin ca a ndav a vata ɓai. Kin gèƋè a va kinè, a géƋ man kin ngatsa movar ɓai, èhèmè? 
MAT.16.9	Kin sun di ɓi Ƌè? Kin hér ma movar zlam a ndohi gozhèm zlari azɓi Ƌè? A kin ɓüco njèkèƋia'a gadagar ngama? 
MAT.16.10	Kin hér movar tsaraƋ a ndohi gozhèm faƋ azɓi Ƌè? Kin ɓüco njèkèƋia'a gaƋagar ngama? 
MAT.16.11	Kin tsena ɓi èhèmè? I gaƋa kinè a géƋ movar ka ɓai. Aman vagu maya a skwi man a shégèr skwai a sam ndohi pharisie a ndohi sadducee.
MAT.16.12	Te deɓa'a ta suna, a ngaƋa ta a géƋ skwi nshégèr movar ka ɓai, aman a géƋ njema ndohi pharisie a ndohi sadducée. 
MAT.16.13	Aman Yèsu a mdo a kokwar Césarée a Philippe, a ndzhaƋ ta golahi nenga'a:
MAT.16.13	Ndohi ta sla na Kra-ndo wa?
MAT.16.14	Ta gaƋa na:
MAT.16.14	Ndohi ngiƋè ta gaƋa: Jean Baptiste. Ndohi ngiƋè: Elie.
MAT.16.14	Ndohi ngiƋè: Jérémie, man ɓai, ndo nhadka ma ngiƋè.
MAT.16.15	A Yèsu a ngaƋa ta:
MAT.16.15	A kinè, kin slay wa?
MAT.16.16	Simon Pierre a m'mbeƋa na a ma:
MAT.16.16	Ka Kristi, kra Zhiklè, Zhiklè man a zhè a nshèffè.
MAT.16.17	Yèsu a m'mbeƋa na a ma:
MAT.16.17	Mwuffè a sam ngaya, Simon Pierre, kra Jonas! Aman ndo a ngra ka ka ɓai, aman Bab ga, man a zhè te zhiklè. 
MAT.16.18	Aman iyè ba, i gaƋa ka: Ka Pierre: a géƋ pra haha i woya man a i til mpi ndohi Zhiklè ga. M'metsai a da slaha ta azɓai. 
MAT.16.19	I da va ka skwi mwinè kokwar-Bi-Zhiklè. A skwi ko memè man ka da mana'a a géƋ herkeda, m'mana te zhiklè. A skwi ko mèmè man ka pra'a a géƋ herkeda, mpra te zhiklè.
MAT.16.20	Te deba'a a mfa ta ma a gèƋ a golahi nenga'a, da ngreda na ndo ngiƋè, nenga'a Kristi, ɓai. 
MAT.16.21	A hüno a pats nasa, aman a senda ta a golahi nenga'a: Sèi i dè a kokwar Jérusalem; ndohi nhala'a a ndohi mvi skwi a Zhiklè mbibihia'a a malamhai ta da gay matakwan mbia'a, a ta da keƌyè, aman a pats mamakara'a i da slambaƌkaƌauda. 
MAT.16.22	A Pierre a ngskoƌa deɓa, a mfa na ma a gèƌ:
MAT.16.22	Bai, Zhiklè da ber ka! Skwi haha da ga ka ɓai!
MAT.16.23	Aman Yèsu a n'ngwoda na ma, a ngaƌa na Pierre:
MAT.16.23	Do ngaya a deɓa a sam ga, SaƋan! Ka war a ka slafaƌamay sak. Aman ka hér skwi Zhiklè ka ɓai, ka hér skwi ndohai.
MAT.16.24	A Yèsu a ngaƋa ta golahi nenga'a:
MAT.16.24	Ndo man a woya a ndzadzarkayè, da hur a géƋ nshèffè na ɓai, da zuɓ wof ngézlèl na, da dzadzarkayè! 
MAT.16.25	Aman ndo man a woya a mbél nshèffè na a ri na, a da zede nshèffè na. Aman ndo man a zede nshèffè na a géƋ ga, a da ngècè'a a deɓa. 
MAT.16.26	Ndo man a ngots herkeda tèlèba, aman a zede nshèffè nenga'a, a ngècè te pa mè? Ndo a shum nshèffè na a mè?
MAT.16.27	Kra-ndo a di a shkè a n'njèl Bab na, a nda golahi nenga'a. Te deɓa'a a da va na ndo staƋ staƋ tèlèba te di skwi man a gau. 
MAT.16.28	A vava i gaƋa kinè: Ndohi ngiƋè man ta zhè a haha, ta metsi di azɓai, sèi ta rka Kra-ndo man a shkè te kokwar-Bi nenga'a dai.
MAT.17.1	Te deɓ m'mèn mokwa, Yèsu a nco Pierre a nda Jacques a nda Jean, kramam Jacques, a nde ta a géƋ za mbia'a, ta a géƋ ta.
MAT.17.2	A Yèsu a n'ngwoda ta va a dai. Medi nenga'a a si di ara pats, maslaka nenga'a ndayndaya'a ara skwi nhél sam. 
MAT.17.3	Na haha, nda Moise a Elie ta gudoko ta va a dai, a ta goƋ a Yèsu. 
MAT.17.4	Pierre a ngaƋa na:
MAT.17.4	Bai, amba aman nga zhè a haha. Man ka woya'a, i gi gihi makar a haha; staƋ a ngaya, staƋ a Moise, staƋ a Elie.
MAT.17.5	NgèƋè ma nenga'a, na haha vani nslekaƋa a mshkè, a mva ta mèzhèɓ a gèƋ. Na haha, ta tsena ngèƋè staƋ te va vanai:
MAT.17.5	Nenga'a kra ga, man i woya'a a ndav ga. Ndav ga a wuffè kumba a géƋ nenga'a. Vatsun ma na!
MAT.17.6	Aman golahi Yèsu ta tsena ngèƋè haha, ta kalahi a medai, a ta gu zlau a vata. 
MAT.17.7	A Yèsu a nherda ta va, a nlama ta, a ngaƋa:
MAT.17.7	VaslambaƋa, kin gu zlau ɓai!
MAT.17.8	Aman ta pu di a zhiklè, ta rka ndo ngiƋè ɓai, sèi Yèsu staƋgenè. 
MAT.17.9	Aman ta shkèhai te za, Yèsu a nfa ta ma a gèƋ:
MAT.17.9	Skwi man a rka kinè a di haha, kin da ngreda na ndo ngiƋè ɓai, ha pats man Kra-ndo a nslambaƋkaƋauda te ndev ndohi m'metsa ma.
MAT.17.10	A golahi nenga' a ta dzhoƋo:
MAT.17.10	Malamhaì ta gaƋa: Sèi Elie a shkè nshèlèkura di kè?
MAT.17.11	A Yèsu a m'mbeƋa ta a ma:
MAT.17.11	A vava, sèi Elie a shkè, a til skwi tèlèba. 
MAT.17.12	Aman i gaƋa kine: Elie a mshkè ma, a ta sun nenga'a ɓai, aman ta gu a sam na, ara ndav tenga'a man a woya'a. Gar haha pats ngiƋè ta da geda na matakwan a Kra-ndo lèmèlèmè.
MAT.17.13	A golahi nenga'a ta suna, a goƋ a géƋ Jean Baptiste. 
MAT.17.14	Aman ta shkè a sam ndohi rèdèdèa, ndo ngiƋè a mshkè a sam na, a ngurɓahai, a ngaƋa:
MAT.17.15	Bai, kra ga da se ka te va! ZluèƋ a ga na, skwa a dza na a vata. Pats ngiƋè a kèlè a vogwa, a kèlè a iyam. 
MAT.17.16	I ckoƋa sam golahi ngaya ba, ta slaha ta mbela ɓai.
MAT.17.17	A Yèsu a m'mbeƋa ta a ma:
MAT.17.17	Kinè ndohi man ambaɓai, man kin ca a ndav ɓai! I da nzi a sam kinè genè Ƌè? I da nzi a sam kinè, aman i takaha kinè genè Ƌè? VackoƋa a sam ga!
MAT.17.18	A Yèsu a nguvo madzagai, a nenga'a a nhu na auda te va kra. A nasa nasa kra ngura'a m'mbel na. 
MAT.17.19	Golahi Yèsu ta shkè a sam Yèsu, ta a gèƋ ta, a ta gaƋa na:
MAT.17.19	Nga slaha nga dzama ɓi èhèmè?
MAT.17.20	Yèsu a ngaƋa ta:
MAT.17.20	A géƋ man ncè-a-ndav kinè az a vata ɓai. A vava i gaƋa kinè, aman agassa ncè-a-ndav kinè a zhè kèshkata, ara tser gevda nkütèkütè'a, kin da gaƌa na za haha: Ca va ngaya a haha, do ahngata! A dè a pa. 
MAT.17.21	A skwi man kin da slaha ɓi ba, azɓai.
MAT.17.22	Aman ta sawala te kokwar Galilée, Yèsu a ngaƋa ta:
MAT.17.22	Ta da vi Kra-ndo a ri a ndohai, 
MAT.17.23	a ta da keƋa'a. Aman a pats mamakara"a, a da slambaƋkaƋauda.
MAT.17.23	A ndav golahi Yèsu a m'mbeƋ na. 
MAT.17.24	Aman ta shkè a kokwar Capemaum, ndohi ncèkèl budu ta shkè a sam Pierre, a ta gaƋa:
MAT.17.24	Ndo njèngè ma kinè a pi suli gi Zhiklè azɓi ƌè?
MAT.17.24	A ngaƌa na:
MAT.17.24	A pia ɓiha!
MAT.17.25	Aman a mshkè a gai, Yèsu a ndzhoƌo tsam-tsam:
MAT.17.25	Simon, ka hur kè? Bihi a gèƋ herkeda ta jhèƋè duak a budu te ri ngè? Te ri wudahi ngwi tenga Ƌè, Ƌè te ri ndohi mbrokihi Ƌè?
MAT.17.26	Pierre a ngaƋa na:
MAT.17.26	Te ri ndohi mbrokihai.
MAT.17.27	Yèsu a ngaƋa na:
MAT.17.27	Gar haha wudahi ngwai, ndohi mpra`a. Aman a gèƋ man nga da slafaƋama ta sak azɓai, do a ma woyam, wu sheda jir, a ka por klèf! Winèma na ma, a nshèlèkura'a, ka da ngècè gurso te pa. Co a ka da va ta, te di man a ga a ka.
MAT.18.1	A pats nasa golahi Yèsu ta shkè a sam na, a ta gaƋa:
MAT.18.1	Ndo mbia'a a mfena ngiƋè te kokwar-Bi-Zhiklè, wa?
MAT.18.2	A Yèsu a mbaba na kra nkèshèa staƋ a sam na, a nzlatseda a ndev tenga'a, 
MAT.18.3	a ngaƋa:
MAT.18.3	A vava i gaƋa kinè, aman kin ngwèdè ndav kinè azɓai, a kin ndi ara wudahi ka ɓai, kin dè a kokwar-Bi-Zhiklè azɓai. 
MAT.18.4	Gar haha ndo man a manda gèƌ na a ni a ri na, a ndi a nkèshè'a ara kra haha, nenga`a mbia'a te kokwar-Bi-Zhiklè. 
MAT.18.5	Ko wawa man a cè kra nkèshèa aranta a nzlembaƋ ga, a cyè.
MAT.18.6	Aman ko wawa man a slafaƋama na sak a kra nkèshèa haha staƋ, man a cyè a ndav, dara ta mana na vova a da'ai, a ta kalda a drav iyam. 
MAT.18.7	Woba herkeda a gèƋ skwi man a slafaƋama ta sak a ndohai! Aman skwi man a slafaƋama ta sak a ndohai sèi a shkè ndèzl. Aman woba ndo man a slafaƋama ta sak a ndohai!
MAT.18.8	Aman ri ngaya a sak ngaya ta kalde ka a malai, ngeldaussa, a ka wushedaussa! Dara ka dè a sam nshèffè ara ndo vedal, a gèƋ man ta kalde ka a vogwa kita man a mbècè azɓai a mèdèp, a ri cèw a sak cèw. 
MAT.18.9	Aman di ngaya a kaide ka a malai, vedotkodauda, a ka kaldaussa. Dara ka dè a sam nshèffè a di staƋ, a gèƋ man ta kalde ka a vogwa kita a di cèw.
MAT.18.10	Vagu maya aman kin da kwol ta wudahi nkèshèa haha ɓai, ko staƋ! Aman i gaƋa kinè, golahi Zhiklè tenga"a ta rka Babga pèc pècèk tezhiklè. 
MAT.18.11	(Aman Kra-ndoamshkè, ambel tandohi mantazlak ta). 
MAT.18.12	Kin hèr mè? Ndo man a ngots tambakihi tèmère, staƋ te va tenga"a a nzlak na. A njeke ta njèkèƋia'a 99 a der za ka ɓi Ƌè, aman a dè a woy nenga'a man a zlak na?
MAT.18.13	Man a nda ngotso, a vava i gaƋa kinè, a wuffè a géƋè'a holhola'a, a fena a géƌ tengahia 99 man ta zlak ta ɓai. 
MAT.18.14	Gar haha Bab kinè man a zhè te zhiklè a woya aman ko staƋ te va wudahi nkèshèa haha da ze ɓai! 
MAT.18.15	Aman kramam ngaya a ngu malai, do ngra na mali na, kinè a vna cèw genè. Aman nenga'a a ntsun ma ngaya, ka da ngots kramam ngaya ma.
MAT.18.16	Aman a ntsena ma ngaya ɓai, co ndo ngiƋè staƋ man ɓai cèw, a verzai, a kin gi a ndohi malwuƋihi cèw, man ɓai makar. 
MAT.18.17	Aman a woya a ncinè ma tenga'a ɓai, gaƋa ta ndohi Zhiklè. Aman a woya ncinè ma mpi ndohi Zhiklè ba azɓai, rka ara ndo nte deɓa, ara ndo ncèkèlè skwai.
MAT.18.18	A vava i gaƋa kinè: Skwi man kin da mènè'a a géƋ herkeda, m'mana te zhiklè. A skwi man kin da prè'a a géƋ herkeda, mpra te zhiklè. 
MAT.18.19	A vava i gaƋa kinè za'a: Aman cèw te ndev kinè ta humda ma ta a géƋ herkeda, skwi ko mèmè man ta tsi rai a géƋè'a, Bab ga te zhiklè a da va ta. 
MAT.18.20	Aman a sam man cèw, man makar, ta ɓica va a nzlembaƋ ga, i zhè te ndev tenga'a.
MAT.18.21	Pierre a mshkè a sam Yèsu, a ngaƋa na:
MAT.18.21	Bai, i prè mali kramam ga, man a gu mali a sam ga, a gi sak ngama? Sak tsaraƋ Ƌè?
MAT.18.22	Yèsu a ngaƋa na:
MAT.18.22	I gaƋa ka, tsaraƋ ka ɓai, aman tsaraƋ tsaraƋ, a gi 70. 
MAT.18.23	Gar haha kokwar-Bi-Zhiklè lèmèlèmè ara bi ngiƋè, man a baba ta ɓèlèlihi nenga'a, aman ta menda na suli na a deɓa. 
MAT.18.24	NgiƋè a zhè, goƋèrè nenga'a million kula te ri na. 
MAT.18.25	Aman a n'ngatsa suli a mpil goƋèrè a vna ɓai. A bai a ngaƋa, da preda ma, a ngwoz na ba, a wudahi na ba, a skwi na tèlèba, a mpil goƋèrè a vna.
MAT.18.26	A ɓèl nenga'a a nkalahai a deɓ sak nenga'a, a ngaƋá: Bai, keƋay a va dai, i woya man a i pela ka tèlèba. 
MAT.18.27	A nenga'a a nsu bi te va, a bai a njèkeda, a goƋèrè nenga'a ba. 
MAT.18.28	A ɓèl matsa a ndo auda, a n'ngots masli ngiƋè. GoƋèrè nenga'a te ri na, gozhém. A ngsama na da'ai, a ngaƋa na: Pelay goƋèrè ga!
MAT.18.29	A ɓèl sa a nkalahai a deɓ sak nenga'a, a ngaƋa na: KeƋay a va dai, i woya man a i pela ka. 
MAT.18.30	Aman nenga'a a woya ɓai, a nda'a a gi dangai, ha a mpela goƋèrè nenga'a. 
MAT.18.31	Aman ɓèlèlihi bi matsa ta rka'a, a ndza ta a ndav, a ta ngreda na skwi man a gau a bai. 
MAT.18.32	A bai a mbaba na a sam na, a ngaƋa na: Ka, ka ndo ka ɓai! GoƋèrè ngaya tèlèba i pra ka, aman ka tsu ri a sam ga.
MAT.18.33	Ɓèl ngiƌè a se ka te va azɓi ƌè, ara man ka syè te va? 
MAT.18.34	A bai a ngu ndav a vata, a mva na a ri a ndohi kita, ha a mpela goƋèrè nenga'a tèlèba. 
MAT.18.35	Bab ga te zhiklè a da gi lèmèlèmè aman staƋ staƋ tèlèba te ndev kinè kin prè mali kramamhi kinè azɓai.
MAT.19.1	Te deɓa'a, aman Yèsu a ndeva ma haha ma, a nslambaƋa te kokwar Galilée, a ndo a ma kokwar Judée, te wud woyam Jourdain. 
MAT.19.2	A ndohi rèdèdèa ta dzodzora, a Yésu a m'mbel ta te pa te matakwan. 
MAT.19.3	Ndohi pharisie ta shkè a sam na, a ta jkeda'a, a ta gaƌa na:
MAT.19.3	Amba aman ndo a kwola ngwoz na a géƋ ma tsaƋ tsaƋ Ƌè?
MAT.19.4	Yèsu a m'mbeƋa ta a ma:
MAT.19.4	Kin jènga ɓi Ƌè? Nenga'a man a nge ta, t'hinèkaƋna, a ngu ngura'a a ngwoz. 
MAT.19.5	Gar haha ndo a di a jèkeda bab na a mam na, a ta nzi a ngwoz na, a ta cèw ta ara ndo staƌ, 
MAT.19.6	aman ta az cèw ɓai, ta nstaƌ. Gar haha skwi man Zhiklè a humda, ndo da kezla ɓai!
MAT.19.7	Ta gaƌa na:
MAT.19.7	Moise a gaƌa, ta windè ƌèlèwèr njèkè ngwoz, a ta kwola'a, èhèmè?
MAT.19.8	Yèsu a ngaƌa ta:
MAT.19.8	Moise a mva kinè civèƋ, aman kin jèkeda ngwoz kinè, a géƋ man ndav kinè nsassaya. Aman t'hinèkaƋna, n'nga ar haha ɓai. 
MAT.19.9	Aman i gaƋa kinè: Ko wawa man a jèkeda ngwoz na, a géƋ mphömè ka ɓai, a cè ngwoz ngiƋè, a gi mphömè. (Ko wawa man a cè ngwoz, man baki ngiƋè a njèkeda, a gi mphömè.)
MAT.19.10	Golahi nenga'a ta gaƋa na:
MAT.19.10	Aman ma ngura'a a ngwoz a zhè arsa, dara ta cè ngwoz azɓai, dara ta dè ngwoz azɓai!
MAT.19.11	Aman Yèsu a ngaƋa ta:
MAT.19.11	Ma haha ndohi ta cè tèlè azɓai, sèi tengahia man Zhiklè a n'ngra ta. 
MAT.19.12	Ndohi ngiƋè kiɓèt te nyeka ta. Mathria'a ngiƋè, ndo a ntsuɓ ta. Mathria'a ta zhè, ta tsuɓa va ta a ri ta, agéƋkokwar-Bi-Zhiklè. Aman ndoaslaha man a cinè'a, da tsena'a!
MAT.19.13	Te deɓa'a ta hulkoƋi wudahi a sam na, aman a nfa ta ri a gèƋ, a ntsi rai. A golahi nenga'a ta ga ta ndzoan. 
MAT.19.14	Aman Yèsu a gaƋa:
MAT.19.14	Vajèk ta wudahi aman ta shkè a sam ga. Kin gedassa civèƋ tenga'a ɓai! Aman kokwar-Bi-Zhiklè a ndohi ara tenga'a.
MAT.19.15	A Yèsu a nfa ta ri a gèƌ, a njèkeda sama'a. 
MAT.19.16	Te deɓa'a ndo ngiƋè a mshkè a sam na, a ngaƋa na:
MAT.19.16	Ndo njèngè ma, i da gi skwi man amba be mè, aman i ngècè nshèffè a mèdèp ba?
MAT.19.17	Yèsu a ngaƋa na:
MAT.19.17	Ka dzhaƋyè a géƋ skwi man amba èhèmè? Man amba, na staƋ genè. Aman ka woy a ka dè a nshèffè, dzodzor ma nkwèr Zhiklè!
MAT.19.18	Nenga'a a ngaƋa na:
MAT.19.18	Ma mè?
MAT.19.18	Yèsu a ngaƋa na:
MAT.19.18	Ma a haha: Ka kuƋ ndo ɓai, ka gu mphömè ɓai, ka gu metsar ɓai, ka gu malwuƋi ncèkèlma ɓai, 
MAT.19.19	slubordo bab ngaya a mam ngaya, woy ndo, ara man ka woy nshèffè ngaya!
MAT.19.20	A gol matsa a ngaƋa na:
MAT.19.20	Skwi haha tèlèba i gia'a; za njèkèƋi a sam ga mè?
MAT.19.21	A Yèsu a ngaƋa na:
MAT.19.21	Man ka woy a ka ndikè a sam man ka gi a njèlèlè'a, do a ka preda skwi ngaya tèlèba a ma, a ka va ta ndohi ntawassa'a. Ka da ngècè skwi mèshèlè te zhiklè te géƋè'a. A ka shkè, dzadzarkayè!
MAT.19.22	Aman gol matsa a ntsena ma haha, a ndo na, ndav na a mbeƋè, aman skwi nenga'a a zhè a vata. 
MAT.19.23	A Yèsu a ngaƋa ta golahi nenga'a:
MAT.19.23	A vava, i gaƋa kinè: Wuƌitpa a ndo mèshèlè a ndè a kokwar-Bi-Zhiklè. 
MAT.19.24	I gaƋa kinè za'a: Dara zlugumai man a bizhè a vèvèƋ lèpèr, a géƌ ndo mèshèlè man a dè a kokwar-Bi-Zhiklè.
MAT.19.25	Aman golahi Yèsu ta tsena'a, ta rzl ta kurzla'a, a ta gaƋa:
MAT.19.25	Nslaha a mbél wa?
MAT.19.26	Yèsu a mpa ta dai a ngaƋa ta:
MAT.19.26	Ndo a slaha ɓai, sèi Zhiklèa slaha skwi tèlèba.
MAT.19.27	Pierre a m'mbeƋa na a ma:
MAT.19.27	Ani haha, ngajèkeda skwi tèlèba ma, a nga dzadzar ka. Nga da ngècè mè?
MAT.19.28	Yèsu a ngaƋa ta: A vava, i gaƋa kinè:
MAT.19.28	Kinè, aman kin dzadzarkayè: a pats man herkeda a gi a mɓua'a, aman Kra-ndo a nzi a géƋ sam n'nzi bi n'njèl na, kinè ba kin da nzi a géƋ sam n'nzi bi 12, a kin da ga ta kita a verzi ndohi Israel 12. 
MAT.19.29	Ko wawa man a jèkeda kramamhi na, man demamhi na, man bab na, a mam na, man ngwoz na, man wud na, man gi dauhi na, man gihi na, a géƋ nzlembaƋ ga, a ngècè'a a va'a kumba. A ta ngècè nshèffè mbia'a man a ndiv azɓai a mèdèp. 
MAT.19.30	Aman ndohi kumba, te va ndohi nshèlèkurhia'a ta da ndi a n'ndikèma ndohai. A n'ndikèma ndohai ta da ndî a ndohi nshèlèkurhia'a.
MAT.20.1	Kokwar-Bi-Zhiklè lèmèlèmè ara ndo ngiƋè, man a wurkaƋauda te gi a prèk, a woy ndohi mizlinè a gi dau na. 
MAT.20.2	Aman ta lèmdè ma ta a pa, nvèk staƌ a gi gurso l, a nzlinde ta a gi dau na. 
MAT.20.3	A pats wushèr a ndo auda, a nrka ta ndohi ngiƋè, ta nza a gi luma ambalai. 
MAT.20.4	A ngaƋa ta: Kinè ba, vodo a gi dau ga, a i da pela kinè zura'a.
MAT.20.5	A tenga`a to do. Te deɓa'a a ndo auda za'a a géƋ pats, 
MAT.20.6	a ndo auda za'a a pats nlaɓasla, a ndo auda za'a a pats tsafkata, a n'ngots ndohi ngiƋè, a ngaƋa ta: Kin vak a pa ambali èhèmè? 
MAT.20.7	Ta gaƋa na: Ndo a mva nga mizlinè ɓai. A nenga'a a ngaƋa ta: Kinè ba, vodo a gi dau ga!
MAT.20.8	A dakwaƋ man pats nkala ma, bab gi dau a ngaƋa na bigol nenga'a: Baha ta ndohi mizlinè, va ta skwi ntul tenga'a, a hinè a sam ndohi man ta shkè a deɓa, a ndè a sam ndohi nshèlèkurhia'a. 
MAT.20.9	Aman tenga'a man a baba ta a mizlinè a dakwaƋ, ta shkè, ta ngots gurso staƋ staƋ tèlèba. 
MAT.20.10	Aman ndohi nshèlèkurhia'a ta shkè, ta huro, ta ngècè skwi a va'a. Aman tenga'a ba ta ngots gurso staƋ staƋ tèlèba.
MAT.20.11	Aman ta ngotso, ta gu ma numnuma'a a sam bab gi dau. 
MAT.20.12	Ta gaƋa: Ndohi haha man ta shkè a deɓa, ta gu mizlinè kèshkata genè, a ka va ta lèmèlèmè ara nga, man nga vak a mizlinè, a vazaza a va.
MAT.20.13	Nenga'a a m`mbeƋa na a ma a ndo staƋ te va ten­ga'a: Masli ga, i ga ri a sam ngay ɓai! Nga lèmdè ma nga a géƋ gurso 1 ka ɓi Ƌè? 
MAT.20.14	Co suli ngaya, a ko do ngaya! Aman i woy a i va na ndo man a shkè a deɓa haha lèmèlèmè ara man i va ka, ambaɓi Ƌè? Skwi ga, a i gi a vna ara man i woya ka ɓi Ƌè? 
MAT.20.15	Aman i gu skwi man amba, ka gi srak a vna Ƌè? 
MAT.20.16	Gar haha ndikèma ndohai ta da ndi a ndohi nshèlèkurhia'a. A ndohi nshèlèkurhia'a ta da gi a ndikèma ndohai.
MAT.20.17	Aman Yèsu a ndo a kokwar Jérusalem, a mbezl tagolahi na 12 azlawa kètè, a ngaƋa ta:
MAT.20.18	Anai nga dè a kokwar Jérusalem, a ta da vi Kra-ndo a ri a ndohi mvi skwi a Zhiklè mbibihia'a, a malamhai, a ta da ngela na kita m'metsai a gèƌ, 
MAT.20.19	a ta da va na a ri a ndohi herkeda, aman ta da ngwossaha kiƋè-kiƋè'a; ta da ndèhè'a a mènèwèƋ, a ta da gezlala'a. Aman a pats mamakara'a a da slambaƋkaƋauda.
MAT.20.20	Te deɓa'a mam wuda Zébédée a mshkè a sam na, a nda wudahi nenga'a, a nkalahi a deɓ sak nenga'a, a ndzhoƋo. 
MAT.20.21	Yèsu a ngaƋa na:
MAT.20.21	Ka war mè?
MAT.20.21	A nenga'a a ngaƋa na:
MAT.20.21	GoƋo, a woy wudahi ga cèw haha ta nzi te kokwar-Bi ngaya, staƋ te civèƋ ri mandai, staƋ te civèƋ ri gula ngaya.
MAT.20.22	Yèsu a m'mbeƋa na a ma:
MAT.20.22	Kin sun skwi man kin jhèƋè ɓai. Kin slaha kin si a kokwi man i da sia te pa Ƌè?
MAT.20.22	Ta gaƋa na:
MAT.20.22	Nga slaha.
MAT.20.23	Yèsu a ngaƋa ta:
MAT.20.23	A vava kin da si a kokwi ga. Aman sam n'nzi te civèƋ ri mandi ga, te civèƋ ri gula ga, nasa ma ga ka ɓai. Sam n'nzi sa sèi a tenga'a man Bab ga a tila ta a tenga'a.
MAT.20.24	Aman njèkèƋia kula ta tsena'a, ta gu ndav a géƌ kramamhi tenga'a ncèw. 
MAT.20.25	Yèsu a mbaba ta a sam na, a ngaƌa:
MAT.20.25	Kin suna, bihi ndohi herkeda ta kwor ta ndohi herkeda, a ndohi mbibihia'a ta ga ta wuƋai. 
MAT.20.26	Te ndev kinè az arsa ɓai. Aman ko wawa man a woya a ngi a mbia'a te ndev kinè, da gu a ndo ntakaha kinè. 
MAT.20.27	A nenga'a man a woya a ngi a tusuvoma'a te ndev kinè, da gu a ɓèl kinè. 
MAT.20.28	Lèmèlèmè Kra-ndo a mshkè aman ndohi ta takaha ka ɓai; a mshkè, aman a takaha ta ndohai, a vi nshèffè nenga'a a skwi mpil gèƌ a géƌ ndohi kumba.
MAT.20.29	Aman ta jèkeda kokwar Jéricho, ndohi rèdèdè'a ta dzodzora. 
MAT.20.30	Na haha mandazlihi cèw, man ta nza a civèƋ, a ta tsena Yèsu a mbeza a tsagi ta, ta boho:
MAT.20.30	Nga da se ka te va, Bai, kra David!
MAT.20.31	A ndohi rèdèdè'a ta ga ta ndzoan, aman a ta nzi tètè. Aman ta boho a wuƋi holhola'a:
MAT.20.31	Nga da se ka te va, Bai, kra David!
MAT.20.32	A Yèsu a nzlatsahai, a mbaba ta, a ngaƋa:
MAT.20.32	Kin woy a i ga kinè mè?
MAT.20.33	Ta gaƋa na:
MAT.20.33	Bai, gu aman a nga rka dai.
MAT.20.34	A ta su Yèsu te va, a nlama ta di ta, a nasa nasa di ta a mwin na. A ta dzodzora.
MAT.21.1	Aman ta ndikè ndul ndul a Jérusalem, te Bethphagé te man a za oliviers, Yèsu a nzlinde ta cèw te va golahi na, 
MAT.21.2	a ngaƋa ta:
MAT.21.2	Vodo a kokwar a ma kinè, kin da ngècè mam kƋèh langa, m'mana'a a gol kƌèh a tsagia'a. 
MAT.21.3	Vaprokoƌai, a kin hulkoyè! Aman ndo ngiƌè a dzhaƌ kinè, vagaƌa na: Bai a woya'a. A da jèka kinè langa.
MAT.21.4	Ma haha tèlèba a gu ara man ndo nhadka ma a gaƋa:
MAT.21.5	VagaƋa na kokwar Sion: Na haha Bi ngaya a shkè a sam ngaya, a ndav amba, a deɓ kƋèh, man a zhüɓ skwai, gol kƋèh.
MAT.21.6	Aman golahi Yèsu to do ma, a ta gu ara man Yèsu a gaƋa ta, 
MAT.21.7	ta hulkoƋi nda mam kƋèh a gol kƋèh, a ta pa na maslaka a deɓa, a Yèsu a n'nza a pa. 
MAT.21.8	A ndohi rèdèdè'a a vata ta wuzheda maslaka tenga'a a civèƋ, a tengahi ngiƋè ta berzlko vah te wof, a ta wusheda a civèƋ. 
MAT.21.9	Ndohi nhaya'a to do a ma, ndohi nhaya'a ta dzodzor te deɓa, a ta boho a wuƋai:
MAT.21.9	Vanzala kra David! Nga slébèrdè nenga'a man a shkè haha, a nzlembaƋ Bi Zhiklè. N'njèlè te zhiklè te géƋè'a!
MAT.21.10	Aman Yèsu a mdo a kokwar Jérusalem ma, ndohi tèlèba ta slambaƋa, a ta gaƌa:
MAT.21.10	Nenga'a wa?
MAT.21.11	A ndohi rèdèdè'a ta gaƌa:
MAT.21.11	nenga'a Yèsu, ndo nhadka ma, ndo Nazareth te kokwar Galilée.
MAT.21.12	Yèsu a ndo a gi Zhiklè, a ndzam ta ndohi gani tèlèba auda, tengahi man ta shum skwai, a tengahi man ta prè skwai te gi Zhiklè. A nzukde table ndohi nhumbèƋè sulai, a sam n'nzi ndohi man ta prè nkuƋhom, 
MAT.21.13	a ngaƋa ta:
MAT.21.13	Ta windo te Ƌèlèwèr Zhiklè: Ta baba na gi ga, gi ntsi rai. Aman kine, kin ndeda a gi ndohi metsar,
MAT.21.14	A ndohi mandazlai, a ndohi vedal ngiƋètegi Zhiklè tashkè asam na, a nenga'a a m'mbel ta. 
MAT.21.15	Aman ndohi mvi skwi a Zhiklè mbibihia'a, a malamhai, ta rka nrkedi man a gau, a wudahi man ta boho a wuƌai te gi Zhiklè:
MAT.21.15	Vanzala kra David!
MAT.21.15	Ta gu ndav, a ta gaƌa na:
MAT.21.16	Ka tsena ma man ta gèƌè ƌè?
MAT.21.16	Yèsu a ngaƌa ta:
MAT.21.16	Halau, kin jongo di ɓi ƌè? Ka gu, a wudahi man ta gra di ɓai, a wudahi man a wa, ta slèbèrdè ka.
MAT.21.17	A Yèsu a njèke ta, a njèkede kokwar a ndo Béthanie, a m'mana a pa. 
MAT.21.18	A prèk a m'men na a deɓa a kokwar, a mi a nkeƋa'a. 
MAT.21.19	A nrka wof kslor a civèƌ, a ndo a sama'a, a n'ngatsa vaha genè. A Yèsu a ngaƌa na:
MAT.21.19	anai, ka da yi wuda asaɓai a mèdèp.
MAT.21.19	A nasa nasa wof kslor a ngwor na. 
MAT.21.20	Aman golahi Yèsu ta rka'a, ta rzl ta, a ta gaƌa:
MAT.21.20	Wof kslor a gwor na tsam-tsam ar haha èhèmè?
MAT.21.21	Yèsu a m'mbeƋa ta a ma:
MAT.21.21	A vava, i gaƋa kinè: Aman kin cè a ndav, a kin pi gèƋ cèw azɓai, kin da gi nrkedi kslor genè ka ɓai; aman kin gaƋa na za haha: Ca na va ngaya auda a ka kal ngaya a iyam mbia'a! A gi arsa. 
MAT.21.22	Ko mèmè kin jhèƋè tèlè a ntsi ri kinè, a kin co a ndav, kin da ngècè'a.
MAT.21.23	Aman Yèsu a ndo a gi Zhiklè, a nsenda ta ndohai, ndohi mvi skwi a Zhiklè mbibihia'a a ndohi nhala'a ta shkè a sam na, a ta gaƌa:
MAT.21.23	Ka gi skwi haha a wuƌibi ngè? Mva ka wuƌibi wa?
MAT.21.24	Yèsu a m'mbeƌa ta a ma:
MAT.21.24	I ba dzhaƌ kinè ma ngiƌè staƌ, vamendayè! Te deɓa'a i da gaƌa kinè, a wuƌibi ngè man i gi skwi haha. 
MAT.21.25	Jean a ngu baptême a wuƌibi ngè, a wuƌi Zhiklè ƌè, ƌè a wuƌi ndohi ƌè?
MAT.21.25	A tenga'a ta hur te ndav ta:
MAT.21.25	Aman nga gaƌa na: a Zhiklè — a da gaƌa nga: kin co a ndav ɓi èhèmè? 
MAT.21.26	Aman nga gaƌa na: a ndohai, — nga gi zlau ndohi rèdèdè'a, aman tèlèba ta huro, Jean ndo nhadka ma.
MAT.21.27	A ta gaƌa na Yèsu:
MAT.21.27	Nga sun ɓai.
MAT.21.27	A Yèsu a ngaƌa ta:
MAT.21.27	I ba i ngreda kinè azɓai, a wuƌibi ngè man i gi skwi haha. 
MAT.21.28	Kin hér mè? Ndo ngiƋè a n'ngots wudahi cèw. A mdo a sam tsuvoma'a, a ngaƋa na: Kra ga, a patsna, do a ka gu mizlinè te gi dau ga! 
MAT.21.29	A nenga'a a m'mbeƋa na a ma: Bai, i dè! Aman n'nda ɓai. 
MAT.21.30	A ndo matsa a mdo a sam mbegéƌè'a, a ngaƌa na lèmèlèmè: A nenga'a a m'mbeƋa na a ma: I woya ɓai. Aman a hur te deɓa'a, a n'ndo. 
MAT.21.31	Te va wudahi ncèw a haha, a ngu skwi man bab tenga'a a woya'a, wa?
MAT.21.31	Ta gaƋa na:
MAT.21.31	Macecèwa'a.
MAT.21.31	A Yèsu a ngaƋa ta:
MAT.21.31	A vava i gaƋa kinè: Ndohi ncèkèlè skwai, a ngwozi man ta gi baki a dala, ta dè a kokwar Bi Zhiklè, ta da ngelka kinè a deɓa. 
MAT.21.32	Aman Jean a mshkè a sam kinè, a civèƌ ngizura'a, kin ca a ndav ɓai. Ndohi ncèkèlè skwai a ngwozi man ta gi baki a dala, ta co a ndav ta. Aman kinè, ko kin rka ta, kin kuƌa a gèƌ mali kinè ɓai, a kin ca a ndav azɓai.
MAT.21.33	Vatsena ngèlègèƋ ma ngiƋè! Ndo ngiƋè a zhè, a n'ngu gi wof barassa, a n'ngalda pa a zlazlar, a ntila sam nƋèc barassa, a nrom gi mɓer gi wof barassa, a mva na gi wof a ri a ndohi mizlinè nenga'a, a ndo na nshèwèlè.
MAT.21.34	A pats man skwi n'ndha, a nzlinde ta ɓèlèlihi na a sam ndohi mizlinè te gi wof, da da hulkona nyi wof na. 
MAT.21.35	A ndohi mizlinè ta pat ta ɓèlèlihi nenga'a. Ta tsau ngiƋè, ngiƌè ta keƌa'a, ngiƌè ta kola a kwa. 
MAT.21.36	Te deɓa'a a nzlinde ta ɓèlèlihi ngiƌè, mba tenga'a a nshèlèkura'a. A ta ga ta arsa genè.
MAT.21.37	Te deɓa'a a nzlündo kra nenga'a a sam ta, a ngaƌa: Ta da gi hori kra ga! 
MAT.21.38	Aman ndohi mizlinè ta rka kra, ta goƌ a va ta: nenga'a kra n'ndi gai. Vowashkè, ngakuƌokoya, a nga da ndi di gia'a. 
MAT.21.39	A ta gso, a ta kaldaussa a ta keƋa'a a dal gi wofbarassa. 
MAT.21.40	Aman bab gi wofbarassa a shkè, a da ga ta ndohi mizlinè sa kè?
MAT.21.41	Ta gaƋa na:
MAT.21.41	A da bazl ta ndohi ambaɓihia'a, a da va ta gi wof nenga'a a ri a ndohi mizlinè ngiƋè, man ta woy a ta va na skwi na, a pats man skwi n'nga'a.
MAT.21.42	Yèsu a ngaƋa ta:
MAT.21.42	Kin jongo te Ƌèlèwèr Zhiklè ɓi Ƌè? Kwa man ndohi nƋizlè gai ta kwola'a, a nge na a kwa nte verzia'a. Bi-Zhiklè a ngu arsa, a nga rzl nga a pa.
MAT.21.43	Gar haha i gaƋa kinè: Ta da cè kokwar-Bi-Zhiklè te ri kinè, a ta da va ta ndohi verzi ngiƋè, aman ta va na skwi na. 
MAT.21.44	Ndo man a kèlèhai a géƋ kwa haha, a pèsl na. A ndo man kwa a nkala na a gèƋ, a hasleda pa.
MAT.21.45	Aman ndohi mvi skwi a Zhiklè mbibihia'a a ndohi pharisie ta tsena ngèlègèƌ ma haha, ta suna, a goƌ a gèƌ tenga'a; 
MAT.21.46	a ta woya a ta gshè'a. Aman ta gu zlau ndohi rèdèdèa. Tenga'a ta rka'a, ara ndo nhadka ma.
MAT.22.1	Yèsu a ngaƋa ta ngèlègèƋ ma ngiƋè za'a:
MAT.22.2	Kokwar Bi Zhiklè lèmèlèmè ara bi ngiƋè, man a tu skwi n'ndi ngolala nfí ngwoz kra na a gai. 
MAT.22.3	A nzlinde ta ɓèlèlihi nenga'a, a ta baba ta mandalahi nenga'a a sam ngolala. Aman ta woya ta shkè ɓai. 
MAT.22.4	Te deɓa'a a nzlinde ta ɓèlèlihi ngiƋè za'a, a ngaƋa: VagaƋa ta ndohi man nga baba ta a sam ngolala: Na haha, i tila skwi n'ndi ga ma! Nga bazla zlèhi ngrahia'a a skwi kuƋomhi ma. Tèlèba ntila. Vowashkè a ngolala nfí ngwoz a gai!
MAT.22.5	Aman tenga'a ta tsena ɓai, a to do ta, ngiƋè a gi dau na, ngiƋè a ngi gani na. 
MAT.22.6	NjèkèƋia'a ta por ɓèlèlihi nenga'a, ta ga ta skwi ambaɓi tsaƋ tsaƋ, a ta bazl ta. 
MAT.22.7	A bai a ngu rdav, a nzlinde ta sojèhi nenga'a, a ta bazl ta ndohi nkede ndo matsa, a ta fa na vogwa a kokwar tenga'a. 
MAT.22.8	Te deɓa'a a ngaƋa ta ɓèlèlihi nenga'a: Ngolala nfi ngwoz a gai ntila ma. Aman ndohi man ta baba ta a ngolala, ta ambaɓai. 
MAT.22.9	Anai vodo a dal kokwar, a civèƋ, a kin baba na ko wawa man kin ngècè'a, a ngolala nfi ngwoz a gai.
MAT.22.10	A ɓèlèlihi matsa to do a civèƋ, a ta ɓic ta tèlèba, man ta ngotso, ndohi ambaɓihia ba, a ndohi mbela'a ba, cèw ba. Gi n'ndha a ndohi ngolala. 
MAT.22.11	Aman bai a mdo a gai, man a rka ta ndohi ngolala nenga'a, a nrka ndo ngiƋè te pa, maslaka ngolala az a va ɓai.
MAT.22.12	Bai a ngaƋa na: Masli ga, ka bezkaƋa gi haha a nangwa? Man ka ngatsa maslaka ngolala ɓai. A nenga'a a n'nza tètè. 
MAT.22.13	A bai a ngaƋa ta ndohi mizlinè nenga'a: Vadzawama na ri a sak, a kin kaldaussa a va ruva. Te pa ta kuƋai a ta peƋi zlè'èn. 
MAT.22.14	Aman ndohi kumba man ta baba ta, aman ndohi man ta ngotso, kèshkata genè.
MAT.22.15	Ndohi pharisie to do a ta tsomma, aman ta gshè'a a géƌ ma na. 
MAT.22.16	A ta zlinde ta golahi tenga'a a nda ndohi Hérode a sam na, a ta gaƋa na:
MAT.22.16	Ndo njèngè ma, nga suna, ka ndo nzura'a, a ka njè civèƋ Zhiklè zura'a. Ka gi zlau ndo azɓai, ka ƌèl ndo te di ka ɓai. 
MAT.22.17	Ka hur kè? Amba aman ta pa na budu a bi ƌè, ƌè ambaɓi dè?
MAT.22.18	Aman Yèsu a sun maya shèwa tenga'a, a ngaƋa:
MAT.22.18	Kin piyè a wi èhèmè? 
MAT.22.19	Vangray suli budu!
MAT.22.19	A ta va na gurso. 
MAT.22.20	A Yèsu a ngaƋa ta:.
MAT.22.20	GèƋ ngè man ta vèhèda pa?
MAT.22.21	Ta gaƋa na:
MAT.22.21	A bai.
MAT.22.21	A Yèsu a ngaƋa ta:
MAT.22.21	Ani haha, vava na skwi bai a bai, a skwi Bi Zhiklè a Bi Zhiklè.
MAT.22.22	Aman ta tsena ma haha, ta rzl ta, a ta jèkeda Yèsu a pa, a to do ta. 
MAT.22.23	A pats nasa ndohi sadducée ta shkè a sam na. Tenga'a ta gaƋa, nslambaƋkaƋauda te m'metsai, azɓai. A ta dzhoƋo, a ta gaƋa:
MAT.22.24	Ndo njèngè ma, Moise a ngaƋa: Man ndo ngiƋè a m'mets na, wuda na azɓai, kramam nenga'a da co ngwoz nenga'a, aman a nyia na kra a kramam na. 
MAT.22.25	Aman kramamhi tsaraƋ ta zhè a sam nga. Tsuvoma'a a nco ngwoz, a m'mets na, a n'ngatsa kra ɓai, a njèka na ngwoz a kramam na. 
MAT.22.26	Lèmèlèmè a ngu a sam mbegéƋèhia'a, ha matsaraƋa'a. 
MAT.22.27	Te deɓ tenga'a tèlèba, ngwoz a m'mets na. 
MAT.22.28	A pats nslambaƋkaƋauda a nda cè a ngwoz te va ntsaraƋ haha wa? Aman ta geda a va tèlèba.
MAT.22.29	Yèsu a m'mbeƋa taa ma:
MAT.22.29	Kin pèkèt kinè, te man kin sun Ƌèlèwèr Zhiklè ɓai, a kin sun wuƋi Zhikle ɓai. 
MAT.22.30	Aman a sam nslambaƋkaƋauda, ta cè ngwoz azɓai, ta dè ngwoz azɓai, aman ta ara golahi Zhiklè te zhiklè te géƋè'a. 
MAT.22.31	A géƋ nslambaƋkaƋauda te ndev ndohi m'metsa'a, kin jongo ma man Zhiklè a gaƋa kinè ɓi Ƌè? 
MAT.22.32	Iyè, i Zhiklè Abraham, Zhiklè Isaac, Zhiklè Jacob? Nenga'a Zhiklè ndohi m'metsa ka ɓai, aman Zhiklè ndohi a nshèffè.
MAT.22.33	Aman ndohi rèdèdèa ta tsena'a, ta rzl ta a géƋ njè ma nenga'a. 
MAT.22.34	Aman ndohi pharisie ta tsena'a, a mpizlèma ta ma a ndohi sadducée, ta ɓica va. 
MAT.22.35	Ndo njèngè ma kita staƌ te va tenga'a a nkjudo, a ndzhoƌo:
MAT.22.36	Ndo njèngè ma, ma kita Zhiklè mbia'a nangwa?
MAT.22.37	Yèsu a ngaƌa na:
MAT.22.37	Woy Bi Zhiklè ngaya a ndav ngaya tèlèba, a nshèffè ngaya tèlèba, a nhèr gèƌ ngaya tèlèba. 
MAT.22.38	Na haha mbia te va'a, man a fena ngiƌè. 
MAT.22.39	Macecèwa'a lèmèlèmè: Woy ndo ara man ka woya nshèffè ngaya! 
MAT.22.40	Ma kita tèlèba a ma ndohi nhadka ma, nte ma ncèw a haha.
MAT.22.41	Aman ndohi pharisie ta ɓica va ma, Yèsu a ndzhaƌ ta, a ngaƌa:
MAT.22.42	Kin hur kè, a géƌ Kristi? Nenga'a verzi ngè?
MAT.22.42	Ta gaƋa na:
MAT.22.42	Verzi David.
MAT.22.43	A ngaƋa ta:
MAT.22.43	Ehèmè David a ri na a baba na te Mèzhèɓ Zhiklè: 
MAT.22.44	Bai a ngaƋa na Bi ga, nzahai a civèƌ ri mandi ga, ha i pe ta mayamhi ngaya a hwaƌ sak ngaya. 
MAT.22.45	Aman David a ri na a baba na Bai, kos verzi na kè?
MAT.22.46	Ko staƋ a slaha a m'mbeƋa na a pa ɓai. A pats nasa ndohi ta gu zlau, aman ta jhèƋè ma ngiƋè a va'a.
MAT.23.1	Te deɓa'a Yèsu a ngaƋa ta ndohi rèdèdè'a a golahi nenga'a:
MAT.23.2	Malamhai a ndohi pharisie ta gshè va a njè Moise. 
MAT.23.3	Skwi tèlèba man ta gaƌa kinè, vagau, vadzodzora! Aman kin gu ara man a tenga ɓai! Tenga'a ta gèƋè'a a ma genè, aman ta gia'a azɓai. 
MAT.23.4	Ta gi aman ndohi tazhüɓ skwi mwuƋitpa a gèƋ ta, aman ta woya a ta takaha ta ɓai, ko kèshkata.
MAT.23.5	Aman skwi tèlèba ta gi a sam di ndohi genè. Ta ngreda Ƌèlèwèr mbia'a, man ta tsi ri a vna, a bècècèr maslaka mbia'a. 
MAT.23.6	Ta woya sam n'nzi mbela'a a ma te ngolala. A ta woy a ta nzi a ma te gi njèngè ma Zhiklè. 
MAT.23.7	Ta woya ndohi ta ga ta mbalai a luma. Ta woya ndohi ta baba ta Rabbi.
MAT.23.8	Aman kinè, kin gu arsa ɓai, da baba kinè Rabbi ɓai! Ndo njèngè ma kinè staƋgenè, kin tèlèba kramamhai. 
MAT.23.9	Ko wawa kin baba na bab kinè ɓai, aman Bab kinè staƋgenè, nenga'a man a zhè te zhiklè te géƋè'a. 
MAT.23.10	Lèmèlèmè aman ndohi tababa kinè ndo mbia'a, kin co ɓai! Aman ndo mbia'a kinè staƋgenè, Kristi. 
MAT.23.11	Ndo man a fena ngiƋè te ndev kinè, da gu a ndo ntakaha kinè. 
MAT.23.12	Ko wawa man a woya a ngrè gèƋ na a ri na, ta da manda na gèƋ a hai. Ko wawa man a manda gèƋ na a hai a ri na, ta da slambaƋda na gèƋ.
MAT.23.13	Woba kinè, malamhai a ndohi pharisie! Kinè ndohi n'ngwèdè ndo, aman kin pizlèa kokwar Bi Zhiklè a sam ndohai. 
MAT.23.14	Kinè, kin dè a pa azɓai, a kin gedassa ta civeƌ a ndohi man ta woy ndè a pa.
MAT.23.15	Woba kinè, malamhai a ndohi pharisie! Kinè ndohi n'ngwèdè ndo! Kin shèwèlè a géƌ iyam mbia'a, a gèƌ herkeda tèlèba, aman kin bidè ko staƌ genè ba a civèƌ kinè. Te deɓa'a, aman kin ngots ma, kin geda a ndo ambaɓia'a a fena kinè, man a dè dè vogwa kita. 
MAT.23.16	Woba kinè, kin ndohi ncè ta ma ndohai, man kin rka di ɓai! Kin gaƌa: Ndo man a mbaƌa a nzlembaƌ gi Zhiklè, m'mbèƌè nenga'a ambalai. Aman ndo man a mbaƌa a guro te gi Zhiklè, sèi a gi ara m'mbèƌ na.
MAT.23.17	Nrzlavahai! Mandazlihai! Nfena mè, guro ƌè, ƌè gi Zhiklè man a gi guro a skwi nkezla'a ƌè? 
MAT.23.18	Kin gèƌè za'a: Ndo man a mbaƌa a nzlembaƌ sam mvi skwi a Zhiklè, m'mbèƌè nenga'a ambalai. Aman ndo man a mbaƌa a skwi man ta va na Zhiklè, man a zhè a pa, sèi a gi ara m'mbèƌ na.
MAT.23.19	Mandazlihai! Nfena mè, skwi man ta va na Zhiklè ƌè, ƌè sam mvi skwi a Zhiklè man a gi skwi man ta va na Zhiklè a skwi nkezla'a ƌè? 
MAT.23.20	Ndo man a mbèƌè a nzlembaƌ sam mvi skwi a Zhiklè, a mbèƌè a nzlembaƌ nenga'a, a nzlembaƌ skwi tèlèba man a géƌè'a ba. 
MAT.23.21	A ndo man a mbèƌè a nzlembaƌ gi Zhiklè, a mbèƌè a nzlembaƌ nenga'a, a nzlembaƌ skwi man a n'nza te pa ba. 
MAT.23.22	Ndo man a mbèƌè a nzlembaƌ zhiklè, a mbèƌè a nzlembaƌ sam n'nzi Bi Zhiklè, a nzlembaƌ nenga'a man a n'nza a pa ba.
MAT.23.23	Woba kinè, malamhai a ndohi pharisie! Kinè ndohi n'ngwèdè ndo! Kin vi skwi staƋ te va kula, ko te va skwi nkèshèa; a kin jèkeda ma mbia'a te ma kita Zhiklè, ara: kita, nsi ndo te va, ncè a ndav. Aman agassa kin gi skwi haha, a kin jèka ma mbia'a te ma kita Zhiklè ɓi ba.
MAT.23.24	Kinè ndohi ncè ta ma ndohai, man kin rka di ɓai! Kin dègèlè skwi nkèshèa auda te va skwi n'ndai, a skwi mbia'a man a ndèrè a ndo, kin ndi a hwaƋ. 
MAT.23.25	Woba kinè, malamhara ndohi pharisie, kinè ndohi n'ngwèdè ndo! Kin pènè deɓ kokwi a gandaf, aman hwaƋ kokwi n'ndha a skwi metsar, a skwi ntétékè.
MAT.23.26	Kinè ndohi pharisie man kin rka di ɓai! Vapana hwaƋ kokwi a gandaf, ko deɓa ba a pènè.
MAT.23.27	Woba kinè, malamhai a ndohi pharisie, kinè ndohi n'ngwèdè ndo! Kinè lèmèlèmè ara gi dzavai, man slalia a pa. T'uda ta rka ara man amba, aman t'hwaƋa'a n'ndha a vatasl nckondo a skwi nlizhè'a tsaƌ tsaƌ. 
MAT.23.28	Kinè lèmèlèmè! A sam di ndohai, a deɓa'a kinè ara ndohi nzura'a. Aman ndav kinè n'ndha a ncèkèlma a mphömè.
MAT.23.29	Woba kinè, malamhai a ndohi pharisie, kinè ndohi n'ngwèdè ndo! Aman kin ri gi dzavi ndohi nhadka ma, a kin til gi dzavi ndohi nzura'a mbelembela, 
MAT.23.30	kin gaƋa: Man a matsa nga zhè a nda bababhi nga, ar nga mba ma a nda tehga'a a nga bazl ta ndohi nhadka ma ɓai. 
MAT.23.31	Gar haha kin ngreda va kinè auda a ri kinè, a kin gaƋa: Nga wudahi ndohi man ta bazl ta ndohi nhadka ma. 
MAT.23.32	Anai, varufa skwi man babhi kinè ta gau!
MAT.23.33	Zhüzhokihai! Wud tsebarhai! Kin da hi kinè auda a sam vogwa kita a maya mè? 
MAT.23.34	Gar haha i zlinde ta ndohi nhadka ma, a ndohi man ta sun maya, a ndohi man ta sun Ƌèlèwèr Zhiklè, a sam kinè. Matrhia'a kin da bazl ta, a kin da gezlal ta, matrihia'a kin da ndah ta a mènèwèƋ te gi njèngè ma Zhiklè kinè, a kin dzam ta te kokwar te kokwar. 
MAT.23.35	Pombaz ndohi nzura'a tèlèba na gèƌ kinè, a hinè a sam pombaz Abel, ndo nzura'a, ha ndè a pombaz Zacharie, kra Barachie, man kin keƌa'a a ma gi Zhiklè, a sam mvi skwi a Zhiklè.
MAT.23.36	A vava i gaƌa kinè, kita haha tèlèba a di a shkè a géƌ verzi ndohi haha. 
MAT.23.37	Jérusalem, Jérusalem, man ka bazl ta ndohi nhadka ma, man ka kal ta ndohi man Zhiklè a nzlinde ta a sam ngaya, a kwa! Sak ngama, man i woy a i ɓic ta wudahi ngaya a sam ga, ara wotsak, man a ɓic ta wudahi na a hwaƋ kelpasl na. Kin woya ɓai. 
MAT.23.38	Na haha, ta da jèkede gi kinè a dikai. 
MAT.23.39	Aman i gaƋa kinè: Anai kin da rkayè asaɓai, ha pats man kin da gaƋa: Nga slébèrdè nenga'a man a shkè a nzlembaƋ Bi Zhiklè!
MAT.24.1	Yèsu a mshkè auda te gi Zhiklè. A golahi nenga'a ta shkè a sam na, aman ta ngra na gihi n'ngela'a tsaƋ tsaƋ te gi Zhiklè. 
MAT.24.2	A Yèsu a ngaƋa ta:
MAT.24.2	Kin rka skwi haha tèlèba ka ɓi Ƌè? A vava i gaƋa kinè: Ko kwa staƋ a da nzi a géƋ ngiƌè azɓai, ta da mbèƌ ta tèlèba.
MAT.24.3	Aman a nza a géƋ za oliviers, golahi nenga'a ta shkè a sam na, ta a gôƋ ta, a ta gaƋa:
MAT.24.3	GaƋa nga, kos skwi haha a da gi a ngèmè? Nda ngreda nga mshkè ngaya, a ndikèma skwi mè?
MAT.24.4	Yèsu a m'mbeƋa ta a ma:
MAT.24.4	Vagu maya, aman ndo a pèkètède kinè azɓai! 
MAT.24.5	Aman ta kumba ta da shkè a nzlembaƋ ga, a ta gaƋa: I Kristi! A ta pètè ta ndohi kumba. 
MAT.24.6	Kin da tsena ma var, a nguzli var. Na haha, kin da gu zlau ɓai, aman skwi haha a da gi ndèzl. Aman skwi haha ndikèma skwi di ka ɓai. 
MAT.24.7	Ndohi herkeda ngiƋè ta da slambaƋa ta va a ndohi herkeda ngiƋè. Kokwar-Bi ngiƋè a da slambaƋa na va a kokwar-Bi ngiƋè. Mi a di a shkè, a herkeda a di a gudzai a sam tsaƋ tsaƋ. 
MAT.24.8	Nasa tèlèba nhin matakwan di genè.
MAT.24.9	Te deɓa'a ta da pe kinè a ri a skwi mwuƋitpa, ta da ɓazl kinè, a ndohi herkeda tèlèba ta da gi shèwa a kinè, a géƋ nzlembaƋ ga. 
MAT.24.10	Te deɓa'a skwi a slafaƋama ta sak a ndohi kumba. NgiƋè a da ngrè ngiƋè, ngiƋè a da gi shèwa a ngiƋè. 
MAT.24.11	A ndohi nhadka ma ncèkèlma kumba ta da slèmbèƋè, a ta da pèkètède ta ndohi kumba.
MAT.24.12	Te deɓa'a a géƋ man mphömè a dè a ma ma, mwoy ndo a dè pkwe na te ndav ndohi kumba. 
MAT.24.13	Aman ndo man a dè a ma ma a slagama, ha skwa a n'ndev na, a mbél na. 
MAT.24.14	Ma mbela'a haha man a kokwar-Bi-Zhiklè, ta da njè'a a géƋ herkeda tèlèba, a gi a skwi malwuƋi a sam ndohi herkeda tèlèba. Te deɓa'a ndikèma skwai a shkè.
MAT.24.15	Aman kin rka skwi ngedassa haha, man a ndèrè a ndo, a zhè a sam nkezla'a ara man Daniel a hodko ma (aman ndo man a jèngè'a da huro!) 
MAT.24.16	ndohi te Judée, sèi ta hi ta a za, 
MAT.24.17	a ndo man a nza a géƋ gai, da shkèhi ɓai, aman a hil skwi te gai. 
MAT.24.18	Ndo man a zhè te gi dau, da shkè a deɓa ɓai, a nda cè maslaka na.
MAT.24.19	Woba ngwozi man ta a hwaƋ, a ngwozi man wuda a rai a pats sa! 
MAT.24.20	Vatsu rai, nhi kinè da ga kinè a gèƋ a via ɓai, a pats nshèk va ka ɓai. 
MAT.24.21	Aman matakwan mbia'a a zhè, te nhinkaƋ herkeda n'nga'a arsa ɓai, ha patsna, a pats ngiƋè ba a da gi arsa azɓai.
MAT.24.22	Aman Zhiklè nda takossa patshi saɓai, ar ndoa mbélèazɓai. Aman a géƋ ndohi man Zhiklè a mpar ta, a da takossa patshi sa. 
MAT.24.23	Te deɓa'a, man ndo ngiƋè a gaƋa kinè: Kristi a haha, Kristi ahngata. Kin co ma nenga'a ɓai!
MAT.24.24	Aman kristihi ncèkèlma, a ndohi nhadka ma ncèkèlma ta da slèmbèƋè, a ta ngreda skwi malwuƋi mbia'a, a nrkedai, aman ta pèkètède ta ndohi mparahia'a ba, man ta slaha. 
MAT.24.25	Na haha, i gaƋa kinè skwi tèlèba a hi ma. 
MAT.24.26	Aman ta da gaƋa kinè: Na ahnga ta, na zhè t'hèshèkèƋ! Na haha, na zhè te gai! Kin co ma tenga'a ɓai! 
MAT.24.27	Lèmèlèmè ara ndidiyam man a ndoko te verzi gai, kalkaƋai a géƋè'a, a da gi lèmèlèmè a mshkè Kra-ndo.
MAT.24.28	Aman a sam zluèƋ nhusla'a, mohoƋokihai ta haya a pa. 
MAT.24.29	Te deɓ matakwan sa, a nasa nasa pats a dè na zhiklè, a kia a hél sam asaɓai, a bantihai ta wush ta hai, a wuƋi te zhiklè te géƋè'a a wurƋeko va. 
MAT.24.30	Te deɓa'a skwi n'ngrédè Kra-ndo a ngrèdè auda te giƋfèk, a gerzi ndohi herkeda tèlèba ta tsi lalau, a ta rka Kra-ndo man a shkè te va vanai, a wuƋai, a n'njel na mbia'a.
MAT.24.31	A nenga'a a di a zlinde ta golahi nenga'a, a ta tsi tolom mbia'a, a ta ɓic ta ndohi mparahia'a, te tsagi herkeda faƋ, te verzi gai, ndè a verzi gi ngiƋè. 
MAT.24.32	VaƋöl te wof tèngètè! Aman ri wof nenga'a a gi kilɓakilɓa'a, a vaha'a a gi rutsutsutsa'a a Ƌai, via ndul ndul ma. 
MAT.24.33	Lèmèlèmè kinè ba, aman kin rka skwi haha, vasuna, Kra-ndo a zhè ndul ndul a ntamagai. 
MAT.24.34	A vava i gaƋa kinè, ndohi man a géƋ herkeda antanta, ta da ndiv azɓai, sèi skwi haha a gi dai.
MAT.24.35	GiƋfèk a herkeda ta da ndiv ta. Aman ma ga a da ndiv azɓai. 
MAT.24.36	Aman patsa'a, ndo a sun ɓai, ko golahi Zhiklè te zhiklè, ko kra Zhiklè, sèi Bab Zhiklè staƌ genè. 
MAT.24.37	Aman lèmèlèmè ara man ta gu a pats Noè, lèmèlèmè ta da gi a pats man Kra-ndo a da shkè. 
MAT.24.38	Lèmèlèmè ara man ta gu a pats iyam mbia'a: ta ndau a ta sau, ta co ngwoz, to do ngwoz, ha pats man Noé a n'ndo a wurom,
MAT.24.39	a ta hur skwi ngiƋè ɓai, ha pats man iyam mbia'a kalkaƌai, a nhel ta ma tèlèba. Lèmèlèmè mshkè Kra-ndo. 
MAT.24.40	Te deɓa'a ndohi cèw ta zhè te gi dau, staƋ ta cè'a, staƋ ta jèkeda. 
MAT.24.41	Ngwozi cèw ta shidè a vova, staƋ ta cè'a, staƋ ta jèkeda.
MAT.24.42	Gar haha vozhoro, aman kin sun pats man Bi kinè a shkè, ɓai. Aman skwi haha vasuna: 
MAT.24.43	Aman babgi a suna, sam tèkè metsar a shkè, ar a nzhuna azɓai, a va na civèƌ azɓai, aman a zlinè gi nenga'a. 
MAT.24.44	Lèmèlèmè kinè ba, vozhoro, aman Kra-ndo a shkè a pats man kin hera ɓai.
MAT.24.45	Ɓèl nlèɓèslèa, man a sun maya, wa, man bi a mvau a ndo mɓer ndohi mizlinè nenga'a, aman a va ta skwi n'ndi ta tiƋè sama zura'a? 
MAT.24.46	Mwuffe a sam ɓèl sa, aman bi nenga'a a shkè a deɓa, a ngècè'a, a gi arsa. 
MAT.24.47	A vava, i gaƌa kinè, a da fí a bai a géƋ skwi nenga'a tèlèba.
MAT.24.48	Aman ɓèl ambaɓia'a a hérè te ndav na: Bi ga a gi ndudoh, a shkè di azɓai, 
MAT.24.49	a hinè man a tsi ndohi mizlinè nenga'a, a ndi skwai, a si skwai a nda ndohi zom, 
MAT.24.50	bi ɓèl matsa a shkè a pats man ɓèl nenga'a a nhera ɓai, sam tèkè a sun ɓai, 
MAT.24.51	a kéƋè'a, a va na skwi ara man a va ta ndohi n'ngwèdè ndo. Te pa ta kuƋai a ta peƋi zlè'èn.
MAT.25.1	Te deɓa'a kokwar-Bi Zhiklè lèmèlèmè ara dalahi kula. Ta hul pitirla ta, aman ta dè zli gèƋ a ntsim ta. 
MAT.25.2	Aman ta zlam te va tenga'a, maya ta azɓai. Nzlama ngiƋè, maya ta a zhè. 
MAT.25.3	Dalahi man maya ta azɓai, ta hul pitirla ta, aman ta ca mbar a ri ɓai. 
MAT.25.4	Dalahi m'maya te gèƋ, ta ceda mbar ta a ri te gatsak, a nda pitirla ta. 
MAT.25.5	A ntsima a ngu ndudoh, a dalahi tèlèba ta zhingètè, a ta nzhun ta. 
MAT.25.6	A géƋ vaƋ ta tsena nhèzlèwè mbia'a: Na haha ntsima a shkè! Vowashkè a kin dè zli gèƋ a nda nenga'a!
MAT.25.7	A dalahi tèlèba ta slambaƋa, a ta til pitirla ta. 
MAT.25.8	Dalahi man maya ta azɓai, tagaƋa ta dalahi m'maya te gèƋ: Vaɓedza nga mbar kinè kètè, pitirla nga ta mbèc ta. 
MAT.25.9	Aman dalahi m'maya te gèƋ ta mbeƋa ta a ma: A'ai! Mbar a gu dè'a man a nga, dè'a man a kinè ɓai. Aman vodo a luma, a kin sum mbar kinè! 
MAT.25.10	A to do, aman ta shum mbar, a ntsima a mshkè. A tengahi man ta tila ma, to do a sam ngolala a nda nenga'a. Te deɓa'a a mpizla ntamagai.
MAT.25.11	Dalahi man maya ta azɓai, ta shkè, a ta gaƋa: Bai, bai, winè nga! 
MAT.25.12	Aman nenga'a a m'mbeƋa ta a ma: A vava, i gaƋa kinè: I sen kinè ɓai! 
MAT.25.13	Ani haha vanza a dai, aman kin sun patsa'a a sama'a ɓai.
MAT.25.14	Ndo ngiƋè a ndo a nshèwèlè. A mbaba ta golahi nenga'a, a mva ta skwi nenga'a, aman ta ɓere'a. 
MAT.25.15	A mpa na gozhèm zlam a ndo staƌ, a mpa na gozhèm cèw a ngiƋè, a gozhèm staƋ a ndo mamakara'a. A mva na ndo staƋ, staƋ, ara wuƋi na. Te deɓa'a a mdo na.
MAT.25.16	A ndo man a ngots gozhèm zlam, a n'ndo, a ngu mizlinè a vna, a n'ngots gozhèm zlam a va'a. 
MAT.25.17	Lèmèlèmè nenga'a man a ngots gozhèm cèw, a n'ngots cèw a va'a. 
MAT.25.18	Aman ndo man a ngots staƋ, a n'ndo, a n'nghede suli bi na a vèvèƋ. 
MAT.25.19	Te deɓa'a bi tenga'a a mshkè ngwai, a mbaba ta ɓèlèlihi nenga'a, aman ta menda na suli nenga'a a deɓa.
MAT.25.20	A ndo man a ngots gozhèm zlam a mshkè, a mpa na gozhèm zlam a va'a, a ngaƌa: Bai, ka pay gozhèm zlam, na haha, i gu mizlinè a vna, a i ngots gozhèm zlam a va'a. 
MAT.25.21	Bi na a ngaƋa na: Ka gu amba, ɓèl ga nlèɓèslè'a, man amba. Ka lèɓèsla a géƌ skwi nkèshè'a. Anai i da ge ka a ndo mɓer skwi mbia'a. Do a sam mwuffè bi ngaya!
MAT.25.22	A nenga'a man a ngots gozhèm cèw a mshkè, a ngaƋa: Bai, ka pay gozhem cèw, na haha i ngots gozhèm cèw ngiƌè a vna. 
MAT.25.23	Bi na a ngaƌa na: Ka gu amba, ka ɓèl ga nlèbèslè'a man amba. Ka lèɓèsla a géƌ skwi nkèshè'a. I da ga ka a ndo mɓer skwi mbia'a. Do a sam mwuffè bi ngaya!
MAT.25.24	Ndo man a ngots gozhèm staƋ, a mshkè a ngaƋa: Bai, i suna, ka ndo mwuƋitpa. Ka tsi dau a sam man ka zleka a pa ɓai. Ka ɓicè skwai a sam man ka ga a pa ɓai. 
MAT.25.25	I gu zlau, a i do man i nghede suli ngaya a vèvèƋ. Skwi ngaya anai!
MAT.25.26	Bi na a m'mbeƋa na a ma: Ka ɓèl ambaɓia'a, ka ndo wudar, ka suna, i tsi dau a sam man i zleka a pa ɓaî, i ɓicè skwi a sam man i ga a pa ɓai. 
MAT.25.27	Ka va ta suli ga a ri a ndohi nhumbèƋè suli ɓi èhèmè, a i shkè, a i ngècè skwi ga a mpataka te va'a!
MAT.25.28	Anai, voco gozhèm te ri nenga'a, a kin va na a va'a a ndo man a ngots gozhèm kula. 
MAT.25.29	Ndo man a ngots skwai, ta va na a va'a, a skwi nenga'a, a ngeza na, a njèkèƋia'a zhè. Ndo man a ngatsa skwa ɓai, ta cèma na skwi man a ngotso. 
MAT.25.30	Ɓèl ambalai, vagso, vakalda a ruva! Te pa ta kuƋai a ta peƋi zlè'èn.
MAT.25.31	Aman Kra-ndo a shkè a n'njèl na, a nda golahi Zhiklè tèlèba, a da nzi a géƋ sam n'nzi bi n'njèl na. 
MAT.25.32	A da ɓic ta ndohi herkeda tèlèba a sam nenga'a. A nenga'a a da ngel ta, lèmèlèmè ara ndo mɓer skwai a nkezla tambakai a ɓokwai. 
MAT.25.33	Tambakai, aƋa pe ta a civèƋri mandai, ɓokwai a civèƋ ri gula.
MAT.25.34	A bai a da gaƋa ta tengahi nte civèƋ ri mandi na: Vowashkè, kinè ndohi man Bab ga a pshè kinè ma. Vandau kokwar-Bi nenga'a, man ntila a géƋ kinè te nhinkaƋ herkeda. 
MAT.25.35	A pats man mi a keƋyè, kin vay skwi n'ndai. Iyam a dzayè, kin vay iyam nsai. I ndo mbrok, kin fiyè a gai. 
MAT.25.36	Iyè aƋai, kin vay maslaka a va. I mbelakaɓai, kin ndzarahayè. I te dangai, kin ngelay dai.
MAT.25.37	A ndohi nzura'a ta da gaƋa na: Bai, nga rka ka, man mi a keƋe ka, a nga va ka skwi n'ndai, a ngèmè? Iyam a dza ka, a nga va ka iyam nsai a ngèmè? 
MAT.25.38	Nga rka ka ara ndo mbrok, a nga fe ka a gi a ngèmè? Ka aƋai, a nga va ka maslaka a va a ngèmè? 
MAT.25.40	Bai a ngaƋa ta: A vava i gaƋa kinè, aman kin gu arsa a sam mbelaw ndo staƋ te ndev kramamhi ga haha, kin gay a iyè.
MAT.25.41	Te deɓa'a a da gaƋa ta tengahi ba man ta te civèƋ ri gula: Kinè ndohi mphomda'a, vodo vogwa, man ntila a gèƌ bimadzagai a golahi na, man a mbècè azɓai a mèdèp. 
MAT.25.42	Aman mi a keƋyè, kin vay skwi n'ndi ɓai. Iyam a dzayè, kin vay iyam nsi ɓai. 
MAT.25.43	I ndo mbrok, kin fiyè a gi ɓai. Iyè aƋai, kin vay maslaka a va ɓai. I mbelakaɓai, i te gi dangai, kin ndzarahayè ɓai.
MAT.25.44	Te deɓa'a tenga'a ba ta da gaƋa na: Bai, nga rka ka, man mi a keƋe ka, man iyam a dza ka, man ka ndo mbrok, man ka aƋai, man ka mbelakaɓai, man ka te gi dangai, a nga takaha ka ɓai, a ngèmè? 
MAT.25.45	Te deɓa'a a da gaƋa ta: A vava i gaƋa kinè, aman kin ga arsa ɓai a sam mbelaw ndo staƋ haha, kin gay a iyè ɓi ba. 
MAT.25.46	A tenga'a ta dè matakwan man a ndivè azɓai. Aman ndohi nzura'a ta dè a nshèffè mbia'a man a ndivè azɓai a mèdèp.
MAT.26.1	Aman Yèsu a n'ndeva ma nenga'a haha tèlèba, a ngaƋa ta golahi nenga'a:
MAT.26.2	Kin suna, njèkè m'mèn cèw, ta da gi ngolala Pâque, a ta da gshè Kra-ndo a kita, aman ta da gézlèlè'a.
MAT.26.3	Te deɓa'a ndohi mvi skwi a Zhiklè mbibihia'a, a malamhai, a ndohi nhala'a ta ɓeceda va a gala Bi ndohi mvi skwi a Zhiklè, nzlembaƌ na Caiphe, 
MAT.26.4	a ta tsomma, aman ta gshè Yèsu, a maya ncèkèlma, a ta kèƌè'a. 
MAT.26.5	Aman ta gaƌa:
MAT.26.5	Te ngolala ka ɓai, man ɓai ndohi ta da rubai.
MAT.26.6	Aman Yèsu a zhè te Béthanie, te gi Simon, ndo hutsoƋ, 
MAT.26.7	ngwoz ngiƋè a mshkè a sam na, a koloba ɓurdi te rai, nshum nenga'a a vata. Aman Yèsu a ndi skwai, ngwoz a mbaƋa na burdi a gèƋ. 
MAT.26.8	Aman golahi Yèsu ta rka'a, ta gu ndav, a ta gaƋa:
MAT.26.8	A gedasse te pa me? 
MAT.26.9	Dara man ta preda ma a suli kumba, a ta va ta ndohi ntawassa'a.
MAT.26.10	Aman Yèsu a suna, a ngaƋa ta:
MAT.26.10	Kin pra na zlau a va ngwoz haha èhèmè? A ngau skwi man amba a sam ga. 
MAT.26.11	Ndohi ntawassa'a ta zhè a sam kinè pèc pècèk; aman iyè, i nzi a sam kinè pèc pècèk azɓai. 
MAT.26.12	Nenga'a a mbaƋa burdi a va ga, aman a tilay va ga, ga i metsi ga. 
MAT.26.13	A vava i gaƌa kinè: T'herkeda tèlèba, man ta da njè ta ma mbela'a, ta da gèƋè skwi man ngwoz haha a gau, a ta da hérè'a.
MAT.26.14	Judas Iscariot, staƋ te va 12, a mdo a sam ndohi mvi skwi a Zhiklè mbibihia'a, 
MAT.26.15	a ngaƌa:
MAT.26.15	Aman i va kinè Yèsu a ri a kinè, kin da vay mè?
MAT.26.15	A tenga'a ta ngra na gurso 30. 
MAT.26.16	Te deɓa'a a hüno man a nwoy maya, aman a nga na ri a gèƌ. 
MAT.26.17	A pats nshèlèkura'a man ta ndi movar man skwi nshégèrè a te di ɓai, golahi Yèsu ta shkè a sam Yèsu, a ta gaƋa na:
MAT.26.17	Ka woya aman nga da tila ka skwi n'ndi Pâque a ka ndia'a tema?
MAT.26.18	Yèsu a ngaƋa ta:
MAT.26.18	Vodo a kokwar mbia'a, vagaƋa na zana te pa: Ndo njèngè ma a gaƌa: País ga ndul ndul ma. Nga a golahi ga, nga ndi tambak Pâque a sam ngaya.
MAT.26.19	A golahi Yèsu ta gu ara man Yèsu a gaƋa ta, a ta tila skwi n'ndi Pâque. 
MAT.26.20	A dakwaƋ man pats nkala ma, Yèsu a n'nza hai a ndi skwai a nda golahi 12. 
MAT.26.21	Aman ta ndi skwi n'ndai, a ngaƋa ta:
MAT.26.21	A vava i gaƋa kinè: StaƋ te ndev kinè a da gay ri a gèƌ.
MAT.26.22	Tenga'a ta kuƌi te ndav ta, a ta hüno, staƌ staƌ a ndzhoƌo:
MAT.26.22	Bai, i dè?
MAT.26.23	A nenga'a a m'mbeƋa ta a ma:
MAT.26.23	Nenga'a man nga tèr ri a gandaf a vna, nenga'a a nda gay ri a gèƌ. 
MAT.26.24	Kra-ndo a dè na ara man ta windo te ƌèlèwèr Zhiklè a géƋ nenga'a; aman woba ndo man a ga na ri a gèƋ a Kra-ndo. Dara man da yoko ɓai.
MAT.26.25	A Judas man a nga na ri a gèƋ, a m'mbeƋa na a ma Yèsu:
MAT.26.25	I Ƌè, Rabbi?
MAT.26.25	A Yèsu a ngaƋa na:
MAT.26.25	Ara ngèƋ ngaya!
MAT.26.26	Aman ta ndi skwai, Yèsu a nco movar, te deɓ man a mpshè na ma, a ntsaka'a, a mva ta golahi nenga'a, a ngaƋa:
MAT.26.26	Voco, vandau, na haha va ga!
MAT.26.27	Te deɓa'a a nco kokwai, te deɓ nshid gèƋ, a mva ta, a ngaƋa:
MAT.26.27	Vasau tèlèba te pa! 
MAT.26.28	Aman na haha pombaz ga, pombaz nderzlèma, man mbaƋahai, a mprè mali ndohi kumba. 
MAT.26.29	I gaƋa kinè, anai i si barassa te deɓ anta asaɓai, ha pats man i da sia'a mɓua'a a nda kinè te kokwar-Bi Bab ga.
MAT.26.30	Te deɓa'a aman ta slu dimèsh psaume Zhiklè ma, to do ta, a za oliviers. 
MAT.26.31	Yèsu a ngaƋa ta:
MAT.26.31	A vaƋ haha, kin da jèkyè tèlèba; aman ta windo te ƌèlèwèr Zhiklè: I keƌa ndo mɓer skwai, a tambakihi a ta ngezl ta. 
MAT.26.32	Aman i slambaƋkaƋauda te m'metsi ma, i dè a ma kinè a kokwar Galilée.
MAT.26.33	A Pierre a m'mbeƋa na a ma:
MAT.26.33	Aman tèlèba ta jèke ka a pa, iyè, i jèke ka a pa azɓai.
MAT.26.34	Yèsu a ngaƌa na:
MAT.26.34	A vava, i gaƌa ka, a vaƋ haha, ga ngarah a tsi da'ai, ka cèkèlma a géƋ ga sak makar.
MAT.26.35	Pierre a ngaƋa na:
MAT.26.35	Ko i metsi ga a va ka, i cèkèlma a géƋ ngaya azɓai.
MAT.26.35	A golahi tèlèba ta goƋ arsa. 
MAT.26.36	Te deɓa'a Yèsu a mshkè a nda golahi na a sam man ta baba na Gethsémané. Yèsu a ngaƋa ta:
MAT.26.36	Vanza hai, ha i dè a i tsi ri ahngata.
MAT.26.37	A nco Pierre a wudahi Zèbédèe cèw a nda nenga'a, a hüno man a nkuƌi te ndav na, ndav nenga'a a mbeƌè. 
MAT.26.38	A ngaƋa ta:
MAT.26.38	Ndav ga a mbeƋè, nlèyè a keƋyè a hi a vèvèƋ. Vanza a haha, vanza a dai a nda iyè!
MAT.26.39	Te deɓa'a a nco sak a ma kètè, a ntseda medi a hai, a ntsu rai, a ngaƋa:
MAT.26.39	Bab ga, aman ara man a gai, kokwi haha do do auda a sam ga; aman ara man iyè a nwoya ka ɓai, aman ara man ka, ka woya'a.
MAT.26.40	A Yèsu a mshkè a deɓa a sam golahi nenga'a, a n'ngats ta, ta nzhuna. A ngaƋa na Pierre:
MAT.26.40	Ka slaha ka nzi a dai a nda iyè kèshkata azɓi Ƌè? 
MAT.26.41	Vanza a dai, vatsu rai, aman skwa da pe kinè a wi ɓai. Mèzhèɓ a woya a ngi amba, aman wuƋi ndo azɓai.
MAT.26.42	A va za'a, macecèwa'a, a ndo a ntsu rai, a ngaƋa:
MAT.26.42	Bab ga, aman kokwi haha a slaha a ndè auda a sam ga azɓai, sèi i sia'a, da gu ara man ka woya'a.
MAT.26.43	Aman a mshkè a deɓa za'a, a n'ngats ta, ta nzhuna. 
MAT.26.44	A njèke ta, a ndo za'a, a ntsu ri mamakara'a, a ngoƌ lèmèlèmè. 
MAT.26.45	Te deɓa'a a mshkè a sam golahi nenga'a, a ngaƋa ta:
MAT.26.45	Antanta vanzhun ma! Vasok va! Na haha, tiƋè sama ma, a ta va na Kra-ndo a ri a ndohi malihai. 
MAT.26.46	VaslambaƋa, ngodokoya, na haha, nenga'a man a gay ri a gèƋ a herdeka nga va.
MAT.26.47	Aman a gèƋè dai, na haha Judas a mshkè, staƋ te va 12, a ndohi rèdèdèa a nda nenga'a, a ka fahi gwèsh a géƌ gaƋa, ara man ndohi mvi skwi a Zhiklé mbibihia'a, a ndohi nhala'a, ta zlinde ta. 
MAT.26.48	Ndo n'nga na ri a gèƌ a Yèsu, a ngaƌa ta ar haha, aman ta shinè te pa:
MAT.26.48	Nenga'a man i da kelawa na ri a da'ai, vogso!
MAT.26.49	Tsam-tsam a mshkè a sam Yèsu, a ngaƌa:
MAT.26.49	Mbalai, Rabbi!
MAT.26.49	A nkelawa na ri a da'ai. 
MAT.26.50	Yèsu a ngaƌa na:
MAT.26.50	Masli ga, gu skwi man ka shkè a géƌè'a.
MAT.26.50	Te deɓa'a ta shkè, a ta faha ri a Yèsu, a ta gso. 
MAT.26.51	Na haha, staƋ te va tenga'a man ta zhè a nda Yèsu, a ngeda rai, a mpho kafahi gwèsh, a ntsau ɓèl bi ndohi mvi skwi a Zhiklè, a ntsahama na zlembaƋ auda a va. 
MAT.26.52	A Yèsu a ngaƋa na:
MAT.26.52	Ciɓda gwèsh a gi na! Aman ndohi tèlèba man ta phè gwèsh auda, ta da metsi te ri gwèsh. 
MAT.26.53	Ka hur antanta ba i slaha a i tsi ri a bab ga azɓi Ƌè, aman a zlindkoƋi golahi a fena gozhèm 12 a sam ga? 
MAT.26.54	Ɗèlèwèr Zhiklè a da ndikè a pa kè? Sèi a gi arsa!
MAT.26.55	A pats nasa Yèsu a ngaƌa ta ndohi rèdèdèa:
MAT.26.55	Kin shkè ara man kin shkè a sam ndo metsar, a kafahi gwesh a géƌ gaƋa, aman a kin gsyè Ƌè? Pèc pècèk i nza a sam kinè te gi Zhiklè, a i senda kinè, kin gsyè ɓai. 
MAT.26.56	Aman skwi haha tèlèba a gi arsa, ara man Ƌèlèwèr ndohi nhadka ma Zhiklè a gaƋa.
MAT.26.56	A golahi nenga'a ta jèkeda a pa tèlèba, a ta hu ta. 
MAT.26.57	A ndohi man ta gso Yèsu, ta da'a a sam Caiphe, bi ndohi mvi skwi a Zhiklè, a sam man malamhai a ndohi nhala'a ta ɓica va. 
MAT.26.58	A Pierre a ndzodzor te deɓa dra, ha a ndè a gala bi ndohi mvi skwi a Zhiklè, a n'nzahai a sam ndohi mizlinè, a woya a nrka kita man ta da ngela na a gèƋ.
MAT.26.59	A ndohi mvi skwi a Zhiklè mbibihia'a, a ndohi ncèmma tèlèba ta woy malwuƌi ncèkèlma a géƌ Yèsu, aman ta woy a ta kèƌè'a. 
MAT.26.60	Aman ta ngatsa ɓai, ko ndohi malwuƋihi ncèkèlma kumba ta shkè, a ta tsokol ma a géƋ nenga'a. Te deɓa'a ndohi malwuƋihi ncèkèlma cèw ta shkè, a ta gaƋa:
MAT.26.61	Ndo haha a gaƌa: I slaha man i mbèƌda gi Zhiklè aussa, a i rèm ngiƋè te m'mèn makar.
MAT.26.62	A bi ndohi mvi skwi a Zhiklè a nslambaƋa, a ngaƋa na Yèsu:
MAT.26.62	Ndohi haha ta gi ma a géƋ ngaya, ka mbeƋi a pa azɓi Ƌè?
MAT.26.63	Aman Yèsu a n'nza tètè. A bi ndohi
MAT.26.63	mvi skwi a Zhiklè a ngaƋa na: I mbaƋa ka a nzlembaƋ Bi Zhiklè a nshèffè, sèi ka ngra nga, aman ka Kristi, kra Zhiklè!
MAT.26.64	A Yèsu a ngaƋa na:
MAT.26.64	Ara ngèƋ ngaya! Aman i gaƋa kinè: Anai kin da rka Kra-ndo a nzi te ri mandi Zhiklè, a da shkè te va vanai te zhiklè.
MAT.26.65	A bi ndohi mvi skwi a Zhiklè a nkuratsa maslaka nenga'a, a ngaƋa:
MAT.26.65	A derƋe Zhiklè! Kos nga woy ma malwuƋi ngiƋè za Ƌè? Antanta kin tsena'a ara man a derƋi Zhiklè. 
MAT.26.66	Kin hur kè?
MAT.26.66	A ta mbèƌa na a ma:
MAT.26.66	M'metsi mènè!
MAT.26.67	Te deɓa'a ta njfa na slèslèɓ a dai, ta dutso, matrhia'a ta tsama na bazlazlam, 
MAT.26.68	a ta gaƋa:
MAT.26.68	Kristi, ngreda nga, ntse ka wa?
MAT.26.69	Pierre a n'nzat'uda te gala. A dem mizlinè a mshkè a sam na, a ngaƋa:
MAT.26.69	Ka ba, kin nza a nda Yèsu, ndo Galilée!
MAT.26.70	A Pierre a ntsokol ma a sam di ndohi tèlèba, a ngaƋa:
MAT.26.70	I sun skwi man ka gèƋè ɓai.
MAT.26.71	Aman a ndo auda a ntamagai, dem mizlinè ngiƋè a nrka'a, a ngaƋa ta tengahi man ta zhè:
MAT.26.71	Nenga'a ba a n'nza a nda Yèsu, ndo Nazareth.
MAT.26.72	A Pierre a tsokol ma za'a a mbèƋè:
MAT.26.72	I sun ndo haha ɓai!
MAT.26.73	Te deɓa kètè ndohi man ta zlatsa a pa ta shkè, a ta gaƋa na Pierre:
MAT.26.73	A vava ka ba, ka staƋ te va ndohi nenga'a; aman da'ai ngaya ara tenga'a.
MAT.26.74	Te deɓa'a a hüno man a mbèƋè a géƋ va na:
MAT.26.74	I sun ndo haha ɓai!
MAT.26.74	A nasa nasa ngarah a ntsu da'ai. 
MAT.26.75	A Pierre a nhur ma Yèsu, ara man a gaƋa na:
MAT.26.75	Ga ngarah a tsi da'ai, ka cèkèlma a géƋ ga, sak makar.
MAT.26.75	A mdo auda, a nkuƋau a vata.
MAT.27.1	A prèk te gai, ndohi mvi skwi a Zhiklè mbibihia'a, a ndohi nhala'a ta tsomma a géƌ Yèsu, aman ta kèƌè'a. 
MAT.27.2	A ta dzawa'a, a ta da'a, a ta va na a ri a Pilate Pontius, ngomna. 
MAT.27.3	Aman Judas, nenga'a man a nga na ri a gèƋ, a nrka, ta ga na kita a gèƋ a Yèsu, a nhur mali na, a nhulko suli gurso 30 a deɓa a sam ndohi mvi skwi a Zhiklè mbibihia'a, a ndohi nhala'a, 
MAT.27.4	a ngaƌa:
MAT.27.4	I gu malai, man i ga na ri a gèƌ nshèffè ndo man n'nga mali ɓai.
MAT.27.4	Aman ta gaƌa na:
MAT.27.4	A nga nga a pa mè? Ma ngaya!
MAT.27.5	A nenga'a a nwushede suli aussa a gi Zhiklè, a n'ndo na, a nkelawda teɓa a da'ai na, a m'mets na. 
MAT.27.6	A ndohi mvi skwi a Zhiklè mbibihia'a ta hul sulai, a ta gaƌa:
MAT.27.6	Ambaɓai aman nga feda a sam skwi man nga va na Zhiklè; aman suli haha, suli man pombaz a géƌè'a.
MAT.27.7	A ta tsomma, a ta sum gi dau ndo nrèmè, man ta ri ndohi mbrokihai a pa. 
MAT.27.8	Gar haha ta baba na gi dau matsa gi dau pombaz, ha patsna. 
MAT.27.9	Gar haha a gu ara man Jèrémie, ndo nhadka ma, a gaƌa:
MAT.27.9	A gurso 30 (suli man ndohi Israel ta shum ndo a vna), 
MAT.27.10	ta sum gi dau ndo nrèmè, ara Bi Zhiklè a ngredayè.
MAT.27.11	Yèsu nzlatsa a sam ngomna. A ngomna a ndzhoƋo, a ngaƋa:
MAT.27.11	Ka bi ndohi Juif Ƌè?
MAT.27.11	Yèsu a ngaƋa na:
MAT.27.11	Ara ngèƋ ngaya!
MAT.27.12	Aman ndohi mvi skwi a Zhiklè mbibihia'a, a ndohi nhala'a, ta pin Yèsu, nenga'a a m'mbeƌa ta a ma ɓai. 
MAT.27.13	A Pilate a ngaƌa na:
MAT.27.13	Ka tsena ma tsaƌ tsaƌ a géƌ ngaya ɓi ƌè?
MAT.27.14	A Yèsu a m'mbeƌa na a ma ɓai, ko staƌ ba. A ngomna a nhur a vata. 
MAT.27.15	A pats ngolala, a pats ngolala, ngomna a mpra ta ndo dangai staƋ a ndohi rèdèdèa, nenga'a man ta woya'a. 
MAT.27.16	A pats nasa ndo dangai ambaɓia'a ngiƋè a zhè, nzlembaƋ na Barabbas. 
MAT.27.17	A Pilate a ngaƋa ta ndohi mɓica'a:
MAT.27.17	Kin woy a i pra kinè wa, Barabbas Ƌè, Ƌè Yèsu man ta baba na Kristi Ƌè?
MAT.27.18	Aman nenga'a a suna, ta gu srak a géƋè'a. 
MAT.27.19	Aman Pilate a n'nza a géƋ sam n'nzi kita, ngwoz nenga'a, a nzlündo ndo a sam na, a ngaƋa na:
MAT.27.19	Skwa da gu te ndev kinè ɓai, nenga'a ndo nzura'a. Nshunè a nkeƋyè a patsna a géƋ nenga'a, a ngeday matakwan kumba.
MAT.27.20	Aman ndohi mvi skwi a Zhiklè mbibihia'a, a ndohi nhala'a, ta poko ta gèƌ auda a ndohi rèdèdè'a, aman ta jhèƌè Barabbas, a ta kéƌè Yèsu. 
MAT.27.21	A ngomna a ngaƌa ta:
MAT.27.21	Te ndev ndohi cèw, kin woy a i pra kinè wa?
MAT.27.21	A ta mbeƌa na a ma:
MAT.27.21	Barabbas!
MAT.27.22	A Pilate a ngaƌa ta:
MAT.27.22	Aman i gi a Yèsu mè, man ta baba na Kristi?
MAT.27.23	Tèlèba ta gaƌa:
MAT.27.23	Sèi ta gezlala'a!
MAT.27.23	A ngomna a ngaƌa:
MAT.27.23	A ge mali mè?
MAT.27.23	Tèlèba ta boho holhola'a:
MAT.27.23	Sèi ta gezlala'a!
MAT.27.24	Aman Pilate a nrka, a slaha ta ndohi rèdèdè'a ɓai, a ta rubai, a nco iyam, a mpana ri nenga'a a sam di ndohi rèdèdè'a, a ngaƌa:
MAT.27.24	Ri ga sa! Anai mali ga azɓai a sam m'metsi ndo nzura haha. Ma kinè!
MAT.27.25	A ndohi tèlèba ta mbeƌa na a ma:
MAT.27.25	Pombaz nenga'a da shkè a gèƌ nga, a gèƌ wudahi nga!
MAT.27.26	Te deɓa'a a mpra ta Barabbas. A ngu aman ta ndèha Yèsu a mènèwèƋ, a mva ta, aman ta gezlala'a. 
MAT.27.27	A sojèhi Pilate ta co Yèsu, a ta da'a a gala ngomna, a ta ɓic ta ndohi tèlèba a pa. 
MAT.27.28	A ta suƋama na maslaka nenga'a auda a va, a ta va na maslaka vèvèzh a va, 
MAT.27.29	a ta paƋa na gèƋ a vatak ntsaffa'a, a ta va na pandar a ri mandi nenga'a, a ta kalahai a deɓ sak nenga'a, a ta ngwossaha, a ta gaƋa:
MAT.27.29	Mbali bi ndohi Juif!
MAT.27.30	A ta jfa na slèslèɓ a dai, a ta co gaƋa, a ta tsau a gèƋ.
MAT.27.31	Aman ta ngwossaha ma, ta cèma na maslaka vèvèzh auda a va, a ta va na maslaka na a va, a ta da'a, aman ta gezlala'a. 
MAT.27.32	Aman ta do auda, ta ngots ndo Cyrène ngiƌè, nzlembaƌ na Simon, a ta fa na a gèƋ a wuƋai, aman a zhüɓ wof ngézlèl Yèsu. 
MAT.27.33	Aman ta shkè a sam man ta baba na Golgotha, ara ngèƋè 'vatasl gèƋ', 
MAT.27.34	ta va na barassa a mèƋètèr, te pa, aman a nsia'a. Aman a ntoro, a woya a nsia ɓai.
MAT.27.35	Aman ta gezlala ma, ta kezla maslaka na, ara man ta gu a jimèr.
MAT.27.36	A ta nza a ta ɓerè'a a pa. 
MAT.27.37	A ta windo mali nenga'a a deɓ wof: Nenga'a Yèsu, bi ndohi Juif. 
MAT.27.38	Te deɓa'a ta gezlala ndohi metsarhi cèw a nda nenga'a, staƋ te ri mandai, ngiƋè te ri gula. 
MAT.27.39	A ndohi man ta beza a pa, ta dérƋè'a, a ta gidè gèƋ kwotakwota'a, a ta gaƋa:
MAT.27.40	Ka, man ka mbeƋa gi Zhiklè, a ka rèmè ngiƋè te m'mèn makar ar ka mbela va ngaya a ri ngaya; aman ka, ka kra Zhiklè, sulomkaƋahai a wof ngézlèlè haha!
MAT.27.41	Lèmèlèmè, ndohi mvi skwi a Zhiklè mbiɓihia'a ta ngwossaha, a malamhai, a ndohi nhala'a, a ta gaƌa:
MAT.27.42	A m'mbel ta ndohi ngiƌè, aman va nenga'a a slaha a mbela ɓai. Aman nenga'a ɓi Israel, da sulomkaƌahai a wof ngèzlèlè, a nga woya a nga cè'a a ndav. 
MAT.27.43	Nenga'a a pi ndav a Bi Zhiklè, Bi Zhiklè da mbela'a antanta, man a woya'a. Aman a ngaƌa: I kra Zhiklè, ar na.
MAT.27.44	Gar haha ndohi metsarhai man ta gezlal ta a nda nenga'a, ta durƌo lèmèlèmè. 
MAT.27.45	Aman a géƌ pats, ruva a ngau a géƋ herkeda tèlèba, ha pats tsafkata. 
MAT.27.46	A Yèsu a mboho a wuƋai, a ngaƋa:
MAT.27.46	Eli, Eli, lama sabachthani?
MAT.27.46	Ara man a gaƋa:
MAT.27.46	Zhiklè ga, Zhiklè ga, ka jèkyè èhèmè?
MAT.27.47	Aman ndohi tsaƋ tsaƋ man ta zlatsa a pa, ta tsena'a, ta gaƋa:
MAT.27.47	A baba na Elie!
MAT.27.48	Tsam-tsam staƋ te va tenga'a a mhau, a nco maslaka, a nkalda a iyam mbertéktéka'a, a m'manda a gaƋa, a ntkwo na a ma. 
MAT.27.49	Ndohi ngiƌè ta gaƌa:
MAT.27.49	KazlaƋai, nga rka aman Elie a shkè a mbela'a!
MAT.27.50	A Yèsu a mboho a wuƋi za'a, a mva na Mèzhèɓ na a ri a Zhiklè.
MAT.27.51	Na haha, maslaka mbia'a te gi Zhiklè a nkurats na te va, te géƋè'a a nshkèhai a goƋok, a herkeda a ngudzai, a zahi a ta cizl ta, 
MAT.27.52	a gi dzavihi a ta win ma ta. Te deɓ nslambaƌkaƌauda nenga'a, ndohi Zhiklè man ta mets ta ma, kumba ta shkè auda te dzavai, 
MAT.27.53	a to do a kokwar nkezla'a, a ta gudoko ta va a dai a ndohi kumba. 
MAT.27.54	Aman bi sojè, a ndohi mɓer Yèsu, ta rka, herkeda a gudzai, a skwi man a gau, ta gu zlau a vata, a ta gaƋa:
MAT.27.54	A vava, ndo haha kra Zhiklè!
MAT.27.55	Ngwozi ngiƋè kumba, ta a pa, man ta rkoƋi dra. Ta dzodzor Yèsu te Galilée te va nasa, a ta takaha. 
MAT.27.56	Te va tenga'a Marie Magdala; a Marie, mam Jacques, a Joseph; a mam wudahi Zébédée.
MAT.27.57	A dakwaƋ man pats nkala ma, ndo mèshèlè ngiƋè a mshkè te Arimatée, nzlembaƋ na Joseph, nenga'a ba gol Yèsu. 
MAT.27.58	Nenga'a a ndo a sam Pilate, a ndzhoƋo va Yèsu. A Pilate a ngoƋ aman ta va na.
MAT.27.59	A Joseph a nco va Yèsu, a mpaƌda a bata mbela, 
MAT.27.60	a mfeda a gi dzavi na mɓua'a, man ta zlüno te za, a ngudumbala na ngezlambar kwa mbia'a a ma gi dzavai, a mdo na. 
MAT.27.61	A Marie Magdala, a Marie ngiƋè, ta zhè, ta nza zura'a a ma gi dzavai.
MAT.27.62	Te mangoslèma'a, te deɓ pats man ta tül Pâque, ta ɓica va a ndohi mvi skwi a Zhiklè mbibihia'a, a ndohi pharisie, a sam Pilate, a ta gaƌa:
MAT.27.63	Bai, ma ndo matsa man a pe ta ndohi a wai, a haka nga gèƌ: A ngaƌa, a pats man a n'nza a nshèfíe dai: Te deɓ m'mèn makar i da slèmbèƌè auda te m'metsai. 
MAT.27.64	Gar haha goƌ aman ta cèpè gi dzavai, ha pats mamakara'a, aman golahi nenga'a da shkè ɓai, a ta cè'a, a ta gaƋa ta ndohi tèlèba te deɓa'a: A nslambaƋkaƋauda te m'metsai; a ncèkèlma a nda gi a nholhola'a, a fena nshèlèkura'a.
MAT.27.65	Pilate a ngaƋa ta:
MAT.27.65	Kin ngots ndohi mɓer gai, vodo a sam tenga'a, vaɓüro a maya kinè!
MAT.27.66	A tenga'a to do, a ta tsapa gi dzavai, a ta pu sojèhai, a ta ɓer gi dzavi a nda ta.
MAT.28.1	Te deɓ pats nshèk va, a pats nshèlèkura'a te luma, a prèk vaƋ, Marie Magdala, a Marie ngiƋè, ta shkè, aman ta rka gi dzavai.
MAT.28.2	Na haha, herkeda a gudzi a vata, a goI Bi Zhiklè a mshkè te zhiklè, a ngudumbala na kwa auda a ma, a n'nza a pa. 
MAT.28.3	Va nenga'a ara ndidiyam, maslaka nenga'a nslekaƌa'a kuƌkuƌè'a, ara gogumai. 
MAT.28.4	A ndohi mɓer gi dzavai ta gu zlau a vata, ta gudzai, ta ara man ta metsa. 
MAT.28.5	A gol Bi Zhiklè a ngaƋa ta ngwozai:
MAT.28.5	Kin gu zlau ɓai, aman i suna, kin woy Yèsu, man ta gezlala'a. 
MAT.28.6	Na az haha ɓai, aman nenga'a a nslambaƋkaƋ na ma, ara man a gaƋa. Vowashkè, varka sama'a man a m'mana a pa. 
MAT.28.7	Te deɓa'a vodo tsam-tsam, a kin gaƋa ta golahai nenga'a: Yèsu a nslambaƋkaƋauda te m'metsi ma! Na haha a dè a ma kinè a kokwar Galilée. Te pa kin da rka'a. Ma ga anta.
MAT.28.8	A to do tsam-tsam, a ta jèkeda gi dzavai a zlau a mwuffè mbia'a, a ta hau, aman ta ngreda ta golahi nenga'a. 
MAT.28.9	Na haha Yèsu a mshkè, aman ta zli gèƋ a tenga'a, a ngaƋa:
MAT.28.9	Vombalai!
MAT.28.9	Aman tenga'a ta shkè, a ta kalahai a deɓ sak nenga'a. 
MAT.28.10	Yèsu a ngaƋa ta:
MAT.28.10	Kin gu zlau ɓai, vodo, vanjè ta kramamhi ga, aman ta dè a kokwar Galilée. Te pa ta da rkayè.
MAT.28.11	Aman to do, na haha ndohi ngiƋè, man ta ɓer gi dzavai, ta shkè a kokwar, a ta ngreda ta ndohi mvi skwi a Zhiklè mbibihia'a skwi tèlèba man a gau. 
MAT.28.12	A ta ɓica va a nda ndohi nhala'a, a ta tsomma. A ta va ta sulai a vata a sojèhai, 
MAT.28.13	a ta gaƌa:
MAT.28.13	Vagoƌa: Golahi nenga'a ta shkè a vaƌ, a ta cko va auda a metsar, aman nga nzhuna. 
MAT.28.14	Aman ngomna a da cinè'a, nga da ɓidè'a, a nga gi maya, aman a gi ma a gèƌ kinè azɓai.
MAT.28.15	A tenga'a ta co sulai, a ta gu ara man ta gaƌa ta. A ma haha a zlèzlèmè a zlèzlèmè a sam ndohi Juif, ha patsna. 
MAT.28.16	A golahi 11 to do a kokwar Galilée, a za, a sam man Yèsu a gaƋa ta aman ta dè a pa. 
MAT.28.17	Aman ta rka'a, ta kalahai a deɓ sak nenga'a. Matrhia'a ta pu gèƋ cèw. 
MAT.28.18	A Yèsu a mshkè a sam ta, a ngaƋa ta:
MAT.28.18	WuƋi tèlèba te zhiklè ba, t'herkeda ba, nte ri ga. 
MAT.28.19	Anai vodo, vage ta ndohi herkeda tèlèba a golahi ga, vaga ta baptême a nzlembaƋ Bab Zhiklè, a nzlembaƋ kra Zhiklè, a nzlembaƋ Mèzhèɓ Zhiklè nkezla'a. 
MAT.28.20	Vasenda ta, aman ta gi skwi tèlèba man i fa kinè a gèƋ. Na haha, i zhè a sam kinè pèc pècèk, a pats a vaƋ, ha herkeda a ndiv na.
MRK.1.1	Nhin ma mbela'a te Yèsu Kristi, kra Zhiklè, 
MRK.1.2	ara man Esaie, ndo nhadka ma, a windo te ƌèlèwèr nenga'a:
MRK.1.2	Na haha, i zlinƋè bigol ga a ma ngaya, man a da til civèƌ ngaya. 
MRK.1.3	Nenga'a ngèƋè ndo ngiƋè, man a bèhè t'hèshèkèƋ: Vatila civèƋ Bi Zhiklè, vaga civèƋ nenga'a sara'a!
MRK.1.4	Jean a mshke, a ngu baptême t'hèshèkèƋ, a nju ma baptême, aman ndohi ta ngwode ndav ta, a mali tenga'a a mpra'a. 
MRK.1.5	A kokwarJudée tèlèba, a ndohi kokwar Jérusalem tèlèba, to do a sam nenga'a, a Jean a n'nga ta baptême te woyam Jourdain, a ta ngrede mali ta. 
MRK.1.6	Maslaka Jean, ta tsu a gwots zlugumai, a m'mana na gèƋ a hai a hutèƋ. 
MRK.1.7	A n'nda dzarai a vongwom. A n'nju ma Zhiklè, a ngaƋa:
MRK.1.7	Nenga'a man a shkè te deɓ ga, wuƋi nenga'a a fena wuƋi ga; i gi huyokoko'a i slaha a i gshè kotokoroh nenga'a a ri ɓai. 
MRK.1.8	Iyè, i ga kinè baptême a iyam; aman nenga'a a da ga kinè baptême te Mèzhèɓ Zhiklè nkezla'a.
MRK.1.9	A pats nasa, Yèsu a mshkè te Nazareth, te kokwar Galilée, a Jean a n'nga na baptême te woyam Jourdain. 
MRK.1.10	Mshkè na auda te iyam, na haha gidfèk a mwina, a Mèzhèɓ Zhiklè a shkèhai a gèƋ nenga'a ara nkuƋhom.
MRK.1.11	A ta tsena ngèƋè staƋ te zhiklè te gèƋè'a:
MRK.1.11	Ka kra ga, man i woy ka a ndav ga. Ndav ga a wuffè kumba a gèƋ ngaya.
MRK.1.12	A nasa nasa Mèzhèɓ Zhiklè a erƌe Yèsu a hèshèkèƋ. 
MRK.1.13	Te pa a ngau m'mèn 40, a SaƋan a mpeda a wai. Yèsu a n'nza te ndev skwi hèshèkèƋ, a golahi Zhiklè ta takaha. 
MRK.1.14	Te deɓa man ta gseda Jean a dangi ma, Yèsu a mdo Galilée, a njè ta ma mbela'a te Bi Zhiklè, 
MRK.1.15	a ngaƋa ta:
MRK.1.15	TiƋè sama ma, kokwar Bi Zhiklè ndul ndul. Vangwoda ndav kinè, voco ma mbela'a a ndav!
MRK.1.16	Aman a mdo a ma iyam mbia'a te Galilée, a nrka Simon a André, kramam Simon, ta kèlƋè lata a iyam; aman tenga'a ndohi mpèr klèf. 
MRK.1.17	A Yèsu a ngaƋa ta:
MRK.1.17	Vadzadzarkayè, a i ndeda kinè a ndohi mpèr ndo.
MRK.1.18	A nasa nasa ta jèkeda latahi ta, a ta dzodzora. 
MRK.1.19	Aman a mdo a ma kètè, a nrka Jacques, kra ZèbèƋèe, a Jean, kramam na. Ta te wurom, ta til latahai. 
MRK.1.20	Tsam tsam a mbaba ta. A ta jèkeda ZèbèƋèe, bab tenga'a, a wurom a nda ndohi mizlinè, a ta dzodzor Yèsu.
MRK.1.21	To do Capemaum, a pats nshèk va. A nasa nasa Yèsu a ndo a gi njèngè ma Zhiklè, a nsenda ta. 
MRK.1.22	A ta rzl ta a géƋ njèma nenga'a, te man nenga'a a nsenda ta ara ndo man a ngots wuƋibai, ara malamhi ka ɓai. 
MRK.1.23	Te gi njèngè ma Zhiklè tenga'a, a nkala na gèƌ a ndo man mèzhèɓ amba­ɓia'a a ga na. Nenga'a a ntsu lalau:
MRK.1.24	Nga gakaƋa a ka mè, Yèsu te Nazareth? Ka shkè a ngéƌèsh nga Ƌè? I sun ngakaƋ ngaya. Ka ndo man Zhiklè a nkezla'a!
MRK.1.25	A Yèsu a nguva, a ngaƋa:
MRK.1.25	Nze tètè, do auda te ndo sa!
MRK.1.26	A mèzhèɓ ambaɓia'a a n'ndo na auda te ndo sa, a ntsu laîau, a ndo sa a mɓerzl na. 
MRK.1.27	A ndohi tèlèba ta rzl ta, a ta dzhoƋo a va ta:
MRK.1.27	Naha mè? Njèma mɓua'a a wuƋibai!
MRK.1.27	A gèƋè ma staƌgenè, a mèzhèɓhi ambaɓihia ba ta fi gèƌ a ma nenga'a.
MRK.1.28	Labar ma nenga'a a ndo a ma ma te kokwar Galilée tèlèba a nasa nasa. 
MRK.1.29	Ta shkè auda te gi njèngè ma Zhiklè, a nda Yèsu a to do a Jacques a Jean, a gi Simon a André langa. 
MRK.1.30	Skwar Simon a m'mana t'hai, vogwa a va. Tsam tsam ta ngra na Yèsu. 
MRK.1.31	A Yèsu a nherda na va, a ngso ri nenga'a, a nslambaƋda, a vogwa a ndal na. Te deɓa'a ngwoz a ntakaha ta.
MRK.1.32	A dakwaƋ man pats nkala ma, ta hulkoƋi ndohi matakwan, a ndohi tsaƋ tsaƋ man mèzhèɓ ambaɓia'a a ga ta a sam nenga'a. 
MRK.1.33	Te kokwar tèlèba ta ɓicko va a ntamagia'a. 
MRK.1.34	A Yèsu a mbel ta ndohi matakwan kumba te skwi ndzi ta tsaƋ tsaƋ, a ndzorko mèzhèɓhi ambaɓihia'a auda a vata, a mva ta civèƋ a mèzhèɓhi ambaɓihia'a azɓai, aman ta gèƋè, a géƋ man ta sun nenga'a.
MRK.1.35	A prèk vaƋ a nslambaƋa, a ndo a sam man ndo az a pa ɓai, aman a tsi ri a pa. 
MRK.1.36	A Simon a tengahi man to do a verzi na, a ta woya'a. 
MRK.1.37	N'ngècè na, ta gaƋa na:
MRK.1.37	Tèlèba ta has ka.
MRK.1.38	Nenga'a a m'mbeƋa ta a ma:
MRK.1.38	Ngo-dokona a kokwarhi ngiƋè, aman te pa ba, i njè ta ma Zhiklè. I shkè a géƋ nenga'a.
MRK.1.39	A nenga'a a njè te ma Zhiklè te gi njèngè ma Zhiklè tenga'a, te kokwar Galilée tèlèba, a ndzar ta mèzhèɓhi ambaɓihia'a auda. 
MRK.1.40	A ndo hutsoƋ staƋ a mshkè a sam Yèsu, a nkalahi a deɓ sak nenga'a, a ndzhoƋo:
MRK.1.40	Man ka woya'a, ka slaha ka suƋyè.
MRK.1.41	A nenga'a a nsau Yèsu te va. A ngeda rai, a nlama na, a ngaƋa na:
MRK.1.41	I woya'a, suƋ ngaya!
MRK.1.42	A nasa nasa hutsoƋ a ndal na, a nsuƋ na. 
MRK.1.43	A Yèsu a nzlinda a deɓa langa, a mfa na ma a gèƌ:
MRK.1.44	Gu maya, ka da gaƋa na ndo ngiƋè ɓai! Do, a ka ngreda na va ngaya a ndo mvi skwi a Zhiklè, a ka va na skwi ara man Moise a gaƋa, a géƋ man ka suƋa ma. A skwi haha a gi a skwi malwuƋi a sam tenga'a.
MRK.1.45	Aman ndo matsa, nƋè na auda, a hüno a njè ta ma'a a ndohi kumba; a ma haha a ndo a ma ma, aman Yèsu a slaha a nƋè a kokwar a di ndo ɓai. A n'nza a sam man ndo ngiƌè az te pa ɓai. A sam tèlèba ta shkè a sam na.
MRK.2.1	Te deɓ m'mèn kètè, Yèsu a mdo a deɓa a kokwar Capemaum, a ta tsena man nenga'a te ngwai. 
MRK.2.2	Ta kumba ta ɓica va, dala a slra ɓai, ko a ntamagai. A nenga'a a njè ta ma Zhiklè.
MRK.2.3	Tengahi ngiƋè ta shkè a sam na, a ta zuɓkoƋi ndo vedal a sam na. Ndohi faƋ a nzuɓkoƋai. 
MRK.2.4	Aman ta slaha ta ndikè a sam nenga'a ɓai, ndo kumba. A ta pelassa gèƌ gai, man Yèsu te pa. A ta co sam m'mènè, man ndo vedal a pa, a ta bezda a pa a géƋ gai. 
MRK.2.5	Yèsu, man a rka, ta co a ndav ta, a ngaƋa na ndo vedal:
MRK.2.5	Kra ga, malihi ngaya ta pra ma!
MRK.2.6	Malamhai matskata ta nza a pa, a ta huro.
MRK.2.7	Ndo haha a goƌ ar haha èhèmè? A derƌe Zhiklè. Nslaha a mprè mali ndohi wa, sei Zhiklè staƌgenè kla.
MRK.2.8	A nasa nasa Yèsu a sun te Mèzhèɓ na, skwi man ta hur te ndav ta, a ngaƌa ta:
MRK.2.9	Kin hur skwi kata èhèmè? Mwuƌi a te pa ɓi nangwa: Ngèƌè a ndo vedal: Mali ngaya mpra ma ƌè, ƌè slambaƌa, co sam m'mènè ngaya, a ko do, ƌè? 
MRK.2.10	A géƌ man a kin shinèa, wuƌi Kra-ndo a zhè, aman a prè malai a géƌ herkeda,
MRK.2.10	a ngaƌa na ndo vedal:
MRK.2.11	I gaƌa ka: slambaƌa, co sam m'mènè ngaya, a ko do ngwai!
MRK.2.12	A nasa nasa a nslambaƌa, a nco sam m'mènè na, a ndo auda a sam di ndo tèlèba. Gar haha ta tèlèba ta rzl ta, a ta slubordo Zhiklè, a ta gaƌa:
MRK.2.12	Nga rka skwi ar haha di ɓai.
MRK.2.13	Yèsu a mdo a ma, a ma iyam mbia'a. Ndohi rèƋèƋè'a tèlèba ta shkè a sam na, a nenga'a a nsenda ta.
MRK.2.14	Aman a Ƌè, a nrka Lévi, kra Alphée, n'nza a ma gi duak, a ngaƋa na:
MRK.2.14	Dzadzarkayè!
MRK.2.14	A Lévi a nslambaƋa, a ndzodzora. 
MRK.2.15	A Yèsu a n'nza a gi Lévi, aman a ndi skwi n'ndai. Ndohi ncèkèlè skwai, a ndohi malihai a vata ta nza a nda Yèsu a golahi nenga'a, te man ndohi kumba ta dzodzora. 
MRK.2.16	Malamhai a ndohi pharisie, man ta rka, a ndi skwi n'ndai a nda ndohi malihai a ndohi ncèkèlè skwai, ta gaƌa ta golahi Yèsu:
MRK.2.16	Nenga'a a ndi skwi n'ndai a nda ndohi duakhai a ndohi malihai èhèmè?
MRK.2.17	Aman Yèsu a ntsena'a, a ngaƌa ta:
MRK.2.17	Ndohi man skwa a dza ta azɓai, ta Ƌè a sam ndo madzaf azɓai, aman ndohi matakwan a nƋè. I shkè aman i bèhè ndohi nzura'a ka ɓai; i shkè, a i bèhè ndohi malihai.
MRK.2.18	A pats ngiƋè, golahi Jean a golahi malamhai ta jèkeda skwi n'ndai. A ta shkè, a ta gaƋa na Yèsu:
MRK.2.18	Golahi Jean a golahi malamhai ta jèkeda skwi n'ndai; aman golahi ngaya te jèkeda skwi n'ndi azɓi èhèmè?
MRK.2.19	Yèsu a ngaƋa ta:
MRK.2.19	Mandalahi ntsima ta slaha ta jèkè skwi n'ndi Ƌè, man ta a nda ntsim ta dai? A pats man ta a nda ntsim ta dai, ta slaha ta jèkeda skwi n'ndi ɓai. 
MRK.2.20	Aman pats a di a shkè, a ta da ceda ntsim tenga'a a ma, a mandalahi nenga'a ta da jèkeda skwi n'ndai a pats sa.
MRK.2.21	Ndo a tsi maslaka mɓua'a a maslaka m'mova'a azɓai. Man ɓai maslaka m'mova'a a zlaraha ma na, a kurècè holhola'a. 
MRK.2.22	Ndo a ɓejè zom ɓeslɓia'a a duzlakhi man hwaƌa'a n'nda'a, azɓai. Man ɓai zom ɓeslɓia'a a tuw ta duzlakhai, a zom ɓeslɓia'a a duzlakhi ta gedas ta. Aman sèi ta béjè zom ɓeslɓia'a a duzlakhi man hwaƌa'a n'nde ɓai.
MRK.2.23	N'nga ar haha: a pats nshèk va, Yèsu a mbeza a ndev gi dau. A golahi nenga'a ta hüno a ta pèsl dau. 
MRK.2.24	A ndohi pharisie ta gaƋa na Yèsu:
MRK.2.24	Ehèmè ta gi skwi ambaɓia'a a pats nshèk va?
MRK.2.25	A Yèsu a ngaƋa ta:
MRK.2.25	Kin jènga ɓi Ƌè, skwi man David a gau, aman a woy skwi n'ndai, mi a nkeƋa'a, a tengahi man ta zhè a sam na. 
MRK.2.26	A mdo a gi Zhiklè, te va man Abiathar bindohi mvi skwi a Zhiklè. A n'ndau movar nkezla'a te gi Zhiklè, movar man sèi ndohi mvi skwi a Zhiklè ta ndia'a genè. A mva ta tenga'a ba, man ta zhè a sam na.
MRK.2.27	Te deɓa'a a ngaƌa ta:
MRK.2.27	Ta gu pats nshèk va a géƋ ndohai, ndo a géƋ pats nshèk va ka ɓai. 
MRK.2.28	Gar haha, Kra-ndo, bai a géƋ pats nshèk va ba.
MRK.3.1	Yèsu a mdo a deɓa a gi njèngè ma Zhiklè za'a. Ndo staƋ a zhè te pa, ri nenga'a ngwora. 
MRK.3.2	A ta kotè Yèsu, aman ta rka'a: a da mbela'a a pats nshèk va Ƌè? Ta hèsh maya aman ta slaha a ta pinè'a. 
MRK.3.3	A Yèsu a ngaƋa na ndo man ri ngwora:
MRK.3.3	SlambaƋ ngay auda te ndev tenga'a!
MRK.3.4	Te deɓa'a a ngaƋa ta:
MRK.3.4	A pats nshèk va a woy ta gi skwi man amba Ƌè, Ƌè skwi man ambaɓi Ƌè? A woy ta mbél ndo Ƌè, Ƌè, ta keƋa'a Ƌè?
MRK.3.4	Aman a ta nza tètè. 
MRK.3.5	A Yèsu a mpu di a ndohi tèlèba, a ngu ndav, ndav nenga'a a nkuƋau, a géƋ man ndav tenga'a nsassaya, a ngaƋa na ndo matsa:
MRK.3.5	Pelaha ri ngaya!
MRK.3.5	A mpelaha rai, a ri nenga'a ntila ma. 
MRK.3.6	Aman ndohi to do ta auda ma, tsam tsam ndohi pharisie a ndohi Hérode ta vhè ma a géƋè'a, a ta woya aman a ta keƋa'a. 
MRK.3.7	A Yèsu a mdo na a ma iyam mbia'a a nda golahi nenga'a. Ndohi rèƋèƋè'a ta dzodzora te Galilée, te Judée, 
MRK.3.8	te Jérusalem, te Idumée, t'wud woyam Jourdain, t'hwaƌ Tyr a Sidon. Ndohi rèƋèƋè'a, aman ta tsena skwi man a gau, ta shkè a sam na.
MRK.3.9	A Yèsu a fa ta ma a gèƋ a golahi nenga'a, a woy wurom nkèshèa a zhè a sam na, aman ndohi rèƋèƋèa ta nƋèƋècè'a azɓai. 
MRK.3.10	A géƌ man a m'mbel ta ndohi kumba te matakwan, ndohi matakwan tèlèba ta gu gazawa, aman ta lama na. 
MRK.3.11	Mèzhèɓhi ambaɓihia'a, aman ta rka'a, ta gurɓahai a sam na, a ta tsu lalau, a ta gaƋa:
MRK.3.11	Ka kra Zhiklè!
MRK.3.12	A Yèsu a mfa ta ma a gèƌ zura'a, aman ta ngreƋè'a a sam ndohi ngiƌè azɓai. 
MRK.3.13	Te deɓa'a a nteva za, a mbaba ta tengahi man a par ta, a ta shkè a tsagi na. 
MRK.3.14	A mpar ta 12, aman ta nzi a sam na, a woy ta a ndohi sak na, a ta da njè ma mbela'a. 
MRK.3.15	A mva ta wuƋai, aman ta jèr madzagihai.
MRK.3.16	Tenga'a nkula a géƋè'a cèw ta a haha: Simon, man a baba na Pierre; 
MRK.3.17	Jacques, kra Zébédée, a Jean, kramam Jacques, tenga'a a mbaba ta Boanergès, ara ntsi iyam; 
MRK.3.18	André; Philippe; Barthélemy; Matthieu; Thomas; Jacques, kra Alphée; Thaddée; Simon ndo Cana; 
MRK.3.19	a Judas Iscariot, nenga'a man a nga na ri a gèƋ Yèsu.
MRK.3.20	A ta shkè a deɓa a gai, a ndohi rèƋèƋèa ta ɓica va za'a, a Yèsu a golahi nenga'a ta ngatsa ri a ndi skwi n'ndi ɓai. 
MRK.3.21	A ndohi gi Yèsu, aman ta tsena skwi man a gau, ta shkè aman ta gshè'a, aman ta gaƋa:
MRK.3.21	GèƋ na za.
MRK.3.22	Malamhai, man ta shkèhi te Jérusalem, ta goƋ za'a:
MRK.3.22	Madzagi a ga na.
MRK.3.22	A jèr madzagihai auda a bi madzagihai.
MRK.3.23	A Yèsu a mbaba ta, a ngaƋa ta a ngèlègèƋ ma:
MRK.3.23	SaƋan a slaha man a jèr va na Ƌè? 
MRK.3.24	Kokwar-Bi nkezla te va, kokwar-Bi matsa a slaha man a nzi azɓai. 
MRK.3.25	Aman te gi staƋ, gèƋ ndohi nkezla, gi matsa a slaha man a nzi azɓai. 
MRK.3.26	Aman kokwar-Bi SaƋan a ngi gèƋ a va na, nenga'a nkezla te va, a slaha man a nzi azɓai, a di a ndiv na.
MRK.3.27	Ndo a slaha a nƋè a gi ndo wuƋai, a ngi metsar te gi nenga'a, azɓai, sèi a dzawa ndo wuƌi dai. Te deɓa'a a nda gi metsar te gi nenga'a. 
MRK.3.28	A vava i gaƋa kinè: mali tèlèba, a ma ndérƋè ndo tèlèba, Zhiklè a pra ta ndohai. 
MRK.3.29	Aman ndo man a derƋe Mèzhèɓ Zhiklè nkezla'a, mali nenga'a a prè azɓai a mèƋèp. Nenga'a a ngu mali man a nzi a mèƋèp.
MRK.3.30	Yèsu a ngoƋ ar haha, a géƋ man ta gaƋa, mèzhèɓ ambaɓi a ga na. 
MRK.3.31	Mam nenga'a, a kramamhi nenga'a ta shkè, a ta zlatsa t'uda, a ta zlündo ndo a nda baba na. 
MRK.3.32	Ndohi rèƋèƋè'a ta nza, a ta tèuda a pa, a ta gaƋa na:
MRK.3.32	Na haha, nda mam ngaya a kramamhi ngaya t'uda. Ta dzhaƋ ka.
MRK.3.33	A Yèsu a m'mbeƋa ta a ma:
MRK.3.33	Mam ga a wa? Kramamhi ga a wa?
MRK.3.34	Te deɓa'a a pi di a tenga'a man ta nza, a ta tèuda a pa, a ngaƋa ta:
MRK.3.34	Na haha, mam ga, a kramamhi ga. 
MRK.3.35	Aman ko wawa man a gi skwi man Zhiklè a woya'a, nenga'a kramam ga, demam ga, mam ga.
MRK.4.1	Yèsu a hüno man a senda ta za'a a ma iyam mbia'a. Ndohi rèƋèƋè'a ta ɓücko va a sam na. Yèsu a mdo a wurom a gèƌ iyam. Ndohi rèƋèƋè'a ta zhè a dzah woyam. 
MRK.4.2	A nsenda ta skwi kumba a ngèlègèƌ ma, a ngaƌa ta te. Njèma na:
MRK.4.3	Vatsena'a! Ndo nwush tser skwai a mdo auda, man a wushè tser skwai. 
MRK.4.4	A gu aman a nwushe na, tser faƋkata a wusha a zolom civèƋ, a Ƌiakihi ta shkè a ta ndeda ma. 
MRK.4.5	NgiƋè faƋkata a nwusha a verzi pra, man herkeda az a pa a vata ɓai. Tsam tsam nftsa, aman herkeda az a vata ɓai. 
MRK.4.6	Aman pats a dzai, a halala, a ngwora'a, te man a ntsa zluzlor ɓai.
MRK.4.7	Ngiƌè faƋkata a nwusha a ndev vatakihai. Vatakihai ta grè, a ta pizlèda pa, a yi wuda azɓai. 
MRK.4.8	NgiƋè faƋkata a nwusha a sam mbela'a, a nyu wuda. A ntsu rai, a grè, a yi wuda, ngiƋè a gi 30, ngiƋè 60, ngiƋè 100 te verzi skwi staƋ.
MRK.4.9	Te deɓa'a a ngaƋa ta:
MRK.4.9	Ndo man nzlembaƋ na zhè, da tsena'a!
MRK.4.10	Aman Yèsu na gèƋ na ma, tengahi man ta tèuda a pa, a tengahia 12, ta dzhoƋo a géƋ ngèlègèƋma. 
MRK.4.11	A Yèsu a ngaƋa ta:
MRK.4.11	Skwi man n'nghedate kokwar-Bi Zhiklè a kinè. Aman a tenga'a man ta t'uda, ma a gi a ngèlègèƌma, 
MRK.4.12	a ta rka di ba, aman ta sun ɓai; a ta tsena a zlembaƋ ba, aman ta sun ɓai, a ta woy a ta menkaƋa deɓa a malihi tenga'a mpre ɓai.
MRK.4.13	A ngaƋa ta:
MRK.4.13	Kin tsena ngèlègèƋma haha ɓi Ƌè? Kin da cinè njèkèƋi ngèlègèƋ mahi a maya mè? 
MRK.4.14	Ndo nwush tser skwai a wusbei ma Zhiklè. 
MRK.4.15	Tengahi ngiƋè, ta ara zolom civèƋ, man a wusheda ma Zhiklè a pa. A ta tsena ma, aman tsam tsam SaƋan a shkè, a helama ta ma'a man nwusha a ndav ta. 
MRK.4.16	Tengahia ngiƋè ta ara verzi pra. Aman ta tsena ma, tsam tsam ta co a mwuffè. 
MRK.4.17	Aman ta ngatsa zluzlor te ndav ta ɓai, wuƋi ta azɓai. Aman matakwan a shkè, a ta paraha ta a géƋ ma Zhiklè, a slafaƋama ta sak.
MRK.4.18	Tengahia ngiƋè ta ara nte ndev vatakihai. Nasa tengahi man ta tsena ma, 
MRK.4.19	aman ta hér gèƋ. Ntétékè skwi mèshèlè, a skwi kumba, a pe ta a wai tsaƋ tsaƋ, a pizlè na ma a pa, a ta yi wuda azɓai. 
MRK.4.20	Tengahi ngiƋè ta ara sam mbela'a. Nasa tenga'a man ta tsena ma, ta co, a ta yi wuda, a gi 30, 60, a 100 te verzi skwi staƋ.
MRK.4.21	A ngaƋa ta a va'a:
MRK.4.21	Ndo a fi vogwa a pitirla, aman a fèda a hwaƋ gaƋagar, man ɓai a hwaƋ sam m'mènè Ƌè? Aman a fí a géƋè'a ka ɓi Ƌè? 
MRK.4.22	Aman skwi n'ngheda ɓai, man a di a shinè auda azɓai; skwi man ta pizlèa azɓai, man a da giƋè auda azɓai. 
MRK.4.23	Aman ndo man zlembaƋ na zhè, da tsena'a!
MRK.4.24	A ngaƋa ta a va'a:
MRK.4.24	Vagu maya a géƋ skwi man kin tsena'a. Ta liva kinè a skwi man kin livè a vna, a ta pa kinè a va'a. 
MRK.4.25	Aman tava na skwi a ndo man a ngots skwai. A nenga'a man a ngatsa skwi ɓai, ta cèma na skwi man a ngotso ba.
MRK.4.26	A ngaƋa ta:
MRK.4.26	Kokwar-Bi Zhiklè lèmèlè me ara ndo ngiƋè man a wusheda tser skwi a herkeda. 
MRK.4.27	Ko man a nzhuna, ko man a nza a dai, ko a vaƋ ko a pats, tser skwi a fcè, a grè, a senaha azɓai. 
MRK.4.28	Herkeda a ri na a ftskoƋauda nshèlèkura'a vaha'a, te deɓa'a nshishwiƋè'a, te deɓa'a dau a di ma. 
MRK.4.29	A pats man dau nsla, ta tsia'a a gwodza, te man tiƋè sam ntsi skwi ma.
MRK.4.30	A ngaƋa ta a va'a:
MRK.4.30	Nga lèmƋè kokwar Bi Zhiklè a mè? 
MRK.4.31	Nga da ngreƋè auda a ngelègèƋma mè? Nenga'a ara tser gevda, man ta wushahai a herkeda, nkèshèa nenga'a a tser skwi tèlè man ta zhè t'herkeda. 
MRK.4.32	Aman a wushahi ma, a ftskaƌauda, a grè, a nfena vahhi ngiƌè, a tsi ri a vata, man ƌiakihi t'hwaƌ giƌfèk ta slaha a ta gi gi ta a mèzhèɓ nenga'a.
MRK.4.33	A Yèsu a njè ta ma Zhiklè a ngèlègèƋ mahi ar haha, ara man ta slaha a ta cinè'a. 
MRK.4.34	A ngaƌa ta sèi a ngèlègèƌma genè. A nslebda ta golahi nenga'a te deɓa'a a gèƌ ta. 
MRK.4.35	A dakwaƋ, man pats nkala ma, Yèsu a ngaƋa ta:
MRK.4.35	Ngodokoya a wud woyam!
MRK.4.36	A Yèsu a njèke ta ndohi rèƋèƋè'a, a to do a nda golahi nenga'a a wurom, man nte pa.
MRK.4.37	Wuromhi ngiƌè ta zhè a sama'a. A kozlar mbia'a a nslambaƌa, a iyam a ngu tsuvoƌohtsuvoƌoha'a, a bèƋè a wurom, a wurom a woya a ndhè. 
MRK.4.38	A Yèsu a nzhuna te gerzi wurom, a géƋ skwi nfí gèƋ. A ta piƋèkwuda, a ta gaƋa na:
MRK.4.38	Ndo njèngè ma, ka fa na gèƋ azɓi Ƌè, aman nga zi nga?
MRK.4.39	A Yèsu a nslambaƋa, a nguv kozlar, a ngaƋa na woyam mbia'a:
MRK.4.39	Nze tètè, jèkeda!
MRK.4.39	A kozlar a njèkeda, a n'nza géɓitè'a. 
MRK.4.40	Te deɓa'aa ngaƋa ta:
MRK.4.40	Kin ga zlau mè? Kin ca a ndav kinè ɓi Ƌè?
MRK.4.41	Zlau mbia'a a ngs ta, a ta goƋ a va ta:
MRK.4.41	Ndo haha wa, aman ko kozlar, ko iyam mbia'a, ta fí gèƋ a ma nenga'a?
MRK.5.1	A ta ndika a wud woyam mbia'a, a kokwar GaƋara. 
MRK.5.2	Aman Yèsu a mshkè auda te wurom, a nasa nasa ta zlü gèƋ a ndo ngiƋè man mèzhèɓ ambaɓia'a a ga na. 
MRK.5.3	Nenga'a a mshkè auda a sam gi dzavihai. Ndo azɓai, man a slaha a ndzawa'a, ko a teɓa züdo. 
MRK.5.4	A sam ngiƋè, ndzawa'a a teɓa züdo te sak; a nenga'a a ruhda teɓa züdo aussa, a ngesla teɓa züdo te sak, ndo azɓai man a slaha a ngshè'a.
MRK.5.5	Nenga'a a njèkeda sam gi dzavi ɓai, a vaƋ a pats a zhè te za, a tsi lalau, a kèlƋè va na a kwa. 
MRK.5.6	A nrka Yèsu dra, a nhakaƋai, a nkalahai a deɓ sak nenga'a, 
MRK.5.7	a ntsu lalau, a ngaƋa:
MRK.5.7	Nga gakaƋa a ka mè, Yèsu! Ka, kra Zhiklè te géƋè'a! I mbaƋa ka a nzlembaƋ Zhiklè, ka gay matakwan ɓai!
MRK.5.8	Aman Yèsu a ngaƋa na:
MRK.5.8	Mèzhèɓ ambaɓia'a, do auda te ndo haha!
MRK.5.9	A ndzhoƋo:
MRK.5.9	NzlembaƋ ngay wa?
MRK.5.10	A nenga'a a ngaƌa na:
MRK.5.10	Nzlembaƌ ga rèƋèƋè'a, aman nga kumba.
MRK.5.10	A ntsu ria'a a vata:
MRK.5.10	Kam, kam, ka dzam nga auda a haha ɓai!
MRK.5.11	Aman a der za rèwè wodalahi a zhè a ta ndi mandai. 
MRK.5.12	A madzagihai sa tèlèba ta gaƋa na:
MRK.5.12	Pre nga a va wodalahi ahngata, a nga Ƌè a va tenga'a.
MRK.5.13	A Yèsu a mpre ta. Tsam tsam mèzhèɓhi ambaɓihia'a ta shkè auda, a to do a va wodalahai, a wodalahi ta wush ta a iyam mbia'a. Wodalahi a gi 2.000, tèlè ta bazl ta a iyam mbia'a.
MRK.5.14	Ndohi mɓer ta ta hu ta, a to do a kokwar, a ta ngreda ta ma'a. A ma'a a ntsena a ngwai te kokwar mbia'a, a kokwar nkèshèa, a ndohi to do, a ta rka skwia'a. 
MRK.5.15	Ta shkè a tsagi Yèsu, a ta rka ndo man a matsa madzagi a ga na, a n'nza'a, maslaka a va, a maya te gèƋ; a zlau a ndza ta.
MRK.5.16	A tengahi man ta rka skwi man a ga na ndo madzagi sa, a ma wodalahai, ta ngreda ta ndohi ngiƋè man ta shkè. 
MRK.5.17	Te deɓa'a ta hüno a ta dzhoƋo, aman Yèsu a jcka ta kokwar ta. 
MRK.5.18	Aman a mdo a wurom, nenga'a man a matsa madzagi a ga na, a ndzhoƋo, a woya man a ta nzi a vna. 
MRK.5.19	A Yèsu a mva na civèƋ ɓai, aman a ngaƋa na:
MRK.5.19	Do a gi ngaya, a sam gwoli ngaya, a ka gaƋa ta ma tèlèba, man Bi Zhiklè a ga ka, ara man ka su te va.
MRK.5.20	A ndo na, a hüno man a njè ta te kokwar Décapole skwi tèlè man Yèsu a ga na. Tèlèba ta rzl ta. 
MRK.5.21	A Yèsu a m'men na a deɓa a wud woyam ngiƌè a wurom. Te pa ndohi rèƋèƋè'a ta ɓücko va a tsagi nenga'a. 
MRK.5.22	Nenga'a a ma iyam. Na haha, bi ngiƋè staƋ te gi njèngè ma Zhiklè a mshkè, nzlembaƋ na Jairus. Aman a rka'a, a nkalahi a deɓ sak Yèsu, 
MRK.5.23	a ntsu ria'a a vata, a ngaƋa:
MRK.5.23	Dem ga nkèshèa a woy m'metsai. Washkè, a ka fa na ri ngaya a gèƋ, aman a mbél na, a nzi a nshèffè.
MRK.5.24	A nda Yèsu a to do a vna. A ndohi rèƋèƋèa ta dzodzora, ta ndéƋècè'a. 
MRK.5.25	A ngwoz ngiƋè a zhè, hwaƋ a va, mvi 12. 
MRK.5.26	Ndohi madzaf ta ga na matakwan kumba, a n'ndeva skwi nenga'a tèlèba, n'nga na dara ɓai, a nherdaha holhola'a. 
MRK.5.27	Aman a ntsena labar ma Yèsu, a mshkè te deɓa, a n'ndo a ndev ndohi rèƋèƋè'a, a nlama na maslaka nenga'a, 
MRK.5.28	aman a gaƋa:
MRK.5.28	Ko man i da lama na maslaka na genè ba, i mbél ga.
MRK.5.29	A nasa riasa sam man pombaz a hakaƋauda, a ngwor na, a nenga'a a sun te va na, m'mbela ma te matakwan nenga'a. 
MRK.5.30	Tsam tsam Yèsu a sun te ndav na, wuƋi kètè kala auda te va nenga'a. A n'ngwode va na a deɓa te ndev ndohi rèƋèƋèa, a ngaƋa:
MRK.5.30	Nlama na maslaka ga wa?
MRK.5.31	Golahi nenga'a ta gaƋa na:
MRK.5.31	Ka rka ndohi rèƋèƋèa, man ta ndeƋats ka, a ka gaƋa: Nlamay wa?
MRK.5.32	A Yèsu a nturƋo va, a wère'a, aman a nrka nenga'a man a gu arsa. 
MRK.5.33	A ngwoz a ngu zlau, a ngudzau, a sun skwi man a gu te va na. A mshkè, a nkalahi a deɓ sak nenga'a, a ngaƋa na ma zura'a tèlèba. 
MRK.5.34	Aman Yèsu a ngaƋa na:
MRK.5.34	Dem ga, ncè-a-ndav ngaya a m'mbel ka ma. Do a gumai! Ka mbela ma!
MRK.5.35	Aman a gèƋe dai, ndohi te gi bi gi njèngè ma Zhiklè ta shkè ta gaƋa:
MRK.5.35	Dem ngaya m'mets na ma. Ka gedka na matakwan a ndo njèngè ma èhèmè?
MRK.5.36	Aman Y'èsu, ara man a tsena ɓai, a ngaƋa na bi gi njèngè ma Zhiklè:
MRK.5.36	Ka gu zlau ɓai, co a ndav genè!
MRK.5.37	A mva na civèƋ a ndo ɓai, sèi a Pierre a Jacques a Jean, kramam Jacques, man ta Ƌè a vna. A ta ndika a gi bi gi njèngè ma Zhiklè. 
MRK.5.38	Te pa, Yèsu a nrka ndohi rèƋèƋèa ta rubai, a ndohi ta kuƋai, a ta tsi lalau. 
MRK.5.39	A mdo a pa, a ngaƋa ta:
MRK.5.39	Kin hèzlèwè ar haha èhèmè, kin kuƋ mè? Dema'a m'metsa ɓai, aman a nzhun genè.
MRK.5.40	A ta ngwossaha. Te deɓa'a, aman a ndzarka ta tèlèba auda ma, a nda bab a mam dema'a, a ndohi man ta shkè a nda nenga'a, to do a gai, man dema'a te pa. 
MRK.5.41	A ngso ria'a, a ngaƌa na:
MRK.5.41	Talitha koumi!
MRK.5.41	ara ngèƌè:
MRK.5.41	Bidalai, i gaƋa ka, slambaƋa!
MRK.5.42	A nasa nasa dem sa a nslambaƋa, a nƋè. Mvi nenga'a 12. A ta rzl ta kurzla'a. 
MRK.5.43	A Yèsu a mfa ta ma a gèƋ: Ndo da sun skwi haha ɓai! A ngaƋa ta, aman ta va na skwi n'ndai a dema'a.
MRK.6.1	A Yèsu a mdo na auda te pa, a mdo a kokwar bab na. A golahi nenga'a ta dzodzora.
MRK.6.2	A pats nshèk va, a mdo, a hüno a nsenda ta te gi njèngè ma Zhiklè. Ndohi kumba man ta tsena'a, ta rzl ta, a ta gaƋa:
MRK.6.2	A n'ngotsko ma haha tema? Maya haha a n'ngotsko tema? A gi nrkedi ar haha èhèmè?
MRK.6.3	Nenga'a ndo mbèzl wof, kra Marie, kramam Jacques a Joses a Jude a Simon ka ɓi Ƌè?
MRK.6.3	Demamhi nenga'a ta a sam nga ka ɓi Ƌè?
MRK.6.3	A skwi haha a nslafaƋama ta sak. 
MRK.6.4	A Yèsu a ngaƋa ta:
MRK.6.4	Ta slébèrƋè ndo nhadka ma, aman te kokwar bab na ka ɓai. A sam gwoli na, te gi nenga'a tèlèba, ta slèbèrƋè'a azɓai.
MRK.6.5	A nga nrkedi ɓai te pa, sèi a mfa ta ri a gèƌ ndohi matakwan kètè, a m'mbel ta. 
MRK.6.6	A Yèsu a nrzl na, a gèƌ man ta ca a ndav ɓai. A ndo a kokwar, a kokwar, t'hwaƌ kokwar, t'hwaƌ kokwar, a nsenda ta ndohai.
MRK.6.7	Te deɓa'a a mbaba ta golahi na 12, a hüno a nzlinde ta, cèw, cèw, a mva ta wuƋai á géƋ mèzhèɓhi ambaɓihia'a. 
MRK.6.8	A mfa ta ma a gèƋ, aman ta hil skwa a ri a nshèwèlè azɓai, sèi gaƋa staƌ. Da ceda movar a ri ɓai, gozhèm ka ɓai, suli ka ɓai, 
MRK.6.9	maslaka cèw a va ka ɓai, aman vapeda kotokoroh a sak. 
MRK.6.10	A ngaƌa ta:
MRK.6.10	Gi staƌ staƌ man kin Ƌè a pa, vanza a pa, ha pats man kin Ƌè kinè za'a. 
MRK.6.11	Aman a sam ngiƌè ndohi ta ce kinè azɓai, aman ta tsena ma kinè ɓai, vodo kinè, vatassa lokotor a sak kinè! Aman skwi haha a gi a skwi malwuƌai a sam tenga'a.
MRK.6.12	A to do, a ta njè ta ma Zhiklè, aman ndohi ta ngwèƋè ndav ta. 
MRK.6.13	Ta dzor madzagihi kumba, a ta faƋa ta mbar a gèƋ a ndohi matakwan kumba, a ta mbel ta. 
MRK.6.14	Bi Hérode a ntsena labar ma Yèsu aman nzlembaƋ henga'a kala a géƋè a gèƋ, a ngaƋa:
MRK.6.14	Jean Baptiste a nslambaƌkaƌna te va ndohi m'metsa'a, a géƌ nenga'a a gi nrkedi arsa.
MRK.6.15	Ndohi ngiƋè ta gaƋa:
MRK.6.15	Nasa Elie.
MRK.6.15	Ndohi ngiƋè ta gaƋa:
MRK.6.15	Nasa ndo nhadka ma ngiƋè.
MRK.6.16	Aman Hérode a ntsena'a, a ngaƋa:
MRK.6.16	Nasa Jean, man i ngelama na gèƋ. Nasa nenga'a man a slambaƋkaƋauda.
MRK.6.17	Aman Hérode, nenga'a man a ngso Jean, a ndzawa'a a mfèda a gi dangai, a géƋ Hérodias, ngwoz Philippe, kramam na, man Hérode a mco. 
MRK.6.18	Aman Jean a ngaƋa na:
MRK.6.18	Ambaɓai, aman ka co ngwoz kramam ngaya.
MRK.6.19	A Hérodias a ngu ndav a géƌ Jean, a woya man a nkeƌa'a. Aman a slaha ɓai. 
MRK.6.20	Hérode a gi zlau Jean, a suna, Jean ndo nzura'a, ndo nkezla'a. A Hérode a berè'a. Aman a ntsena ma nenga'a, a sun skwi man a gia ɓai, ma Jean ambaba a vata.
MRK.6.21	A pats ngiƋè, aman Hérode a hur nyi nenga'a, a ngu skwi n'ndi ngolala a ndohi nenga'a mbibihia'a, a bihi ndohi var, a ndohi mbibihia'a te Galilée. 
MRK.6.22	A dem Hérodias a mdo na gai, a ngu wai, ambaba Hérode a ndohi ngolala nenga'a. A bai a ngaƋa na dam:
MRK.6.22	DzhoƋo te ri ga skwi tèlèba man ka woya'a, a i da va ka!
MRK.6.23	A ngoƋ a va'a a mbèƋè:
MRK.6.23	Skwi tèlèba man ka dzhoƋo, i da va ka, ko rèta kokwar-Bi ga.
MRK.6.24	Mshkè na auda, dam a ngaƋa na mam na:
MRK.6.24	I jhèƋè mè?
MRK.6.24	Mamna a ngaƋa na:
MRK.6.24	GèƋ Jean Baptiste!
MRK.6.25	A dema'a a nvosso va a gai a sam bai, a ndzhoƋo arsa:
MRK.6.25	I woy a ka vay gèƋ Jean Baptiste a kèlèhèrantanta.
MRK.6.26	A ndav bai m'mbeƋ na. Aman a géƋ ma m'mbèƋè nenga'a, a gèƋ ndohi ngolala, a slaha man a ngèƋè ɓai: I vi azɓai. 
MRK.6.27	A nasa nasa a nzlündo soje nenga'a staƋ, aman da ckoƋi gèƋ Jean Baptiste.
MRK.6.28	A nenga'a a mdo a n'ngulkoƌi gèƌ Jean te gi dangai, a mfokoƋa a kèlèhèr, a mva na dem matsa, a nenga'a a mva na mam na. 
MRK.6.29	A golahi Jean, aman ta tsena'a, ta shkè, a ta zuɓ nckondo nenga'a, a ta ra'a. 
MRK.6.30	A ndohi sak Yèsu, man ta ɓicko va a sam na, ta ngreda na ma tèlèba, skwi man ta gau, a ma man ta njè ta ndohai. 
MRK.6.31	A Yèsu a ngaƋa ta:
MRK.6.31	Vowashkè, ngodokoya, aman nga nzi a géƋ nga; vosok va kètè!
MRK.6.31	Aman a haha ndohi ngiƋè ta shkè, ndohi ngiƋè ta shkè kumba, a ta ngatsa ri a n'ndi skwi ɓai. 
MRK.6.32	A to do ta a wurom, a ta woy a ta nzi a géƋ ta.
MRK.6.33	Ndohi kumba a ta rka ta, aman ta Ƌè ta, a ta sen ta. Te kokwar tèlèba ta hakaƋi mènè, a ta ha ta a ma, a sam man ta woy a ta Ƌè a pa. 
MRK.6.34	Aman Yèsu a mshkè auda te wurom, a nrka ndohi rèƋèƋè'a, ta sia te va, aman ta ara tambakihai, man ta ngatsa ndo mɓer ta ɓai. A hüno man a senda ta skwi kumba. 
MRK.6.35	Aman a pats dakwaƋ, golahi nenga'a ta do a sam na, a ta gaƌa na:
MRK.6.35	A haha hèshèkèd, pats nkala. 
MRK.6.36	Zlinde ta a deɓa, aman ta Ƌè a kokwar, a ta shum skwi n'ndai.
MRK.6.37	Yèsu a m'mbeƋa ta a ma:
MRK.6.37	Vava ta skwi n'ndi te ri kinè!
MRK.6.37	Aman ta gaƋa na:
MRK.6.37	Nga Ƌè a nga shum movar a suli 2.000, a nga va ta skwi n'ndi Ƌè?
MRK.6.38	A nenga'a a ngaƋa ta:
MRK.6.38	Movar te ri kinè ngama? Vodo a kin wora!
MRK.6.38	A ta dzhoƋo, a ta menda na:
MRK.6.38	Zlam, a klèf cèw.
MRK.6.39	Te deɓa'a a ngaƋa ta, aman ta Ƌaha va, a ta nzahi a kuza. 
MRK.6.40	A ta nzahai, ta Ƌaha va, ngiƋè 100, ngiƋè 50. 
MRK.6.41	A Yèsu a nhul movar zlam a klèf cèw, a mpu di a Zhiklè, a mpshè na ma. Te deɓa'a a ntsaka movar, a mva ta golahi nenga'a, aman ta kezla ta tèlèba. A nkezla ta klèf cèw a ndohi tèlèba.
MRK.6.42	Tèlèba ta ndau, a ta ngeza'a. 
MRK.6.43	A ta hul njèkèƌi movar a njèkèƌi klèf, gaƋagar 12, n'ndha'a. 
MRK.6.44	Ndohi man ta ndau movar, ngurhi 5.000. 
MRK.6.45	Tsam tsam te deɓa, Yèsu a mvas ta golahi nenga'a a wurom, aman ta Ƌè a ma nenga'a, a wud woyam, a civèƋ Bethsaida. A nenga'a a nzlinde ta ndohi rèƋèƋèa a deɓa. 
MRK.6.46	Aman a njèke ta, a mdo na za, aman a tsi rai.
MRK.6.47	A dakwaƋ man pats nkala ma, wurom a zhè te ndev woyam mbia'a, a Yèsu te za a géƋ na. 
MRK.6.48	A nrka aman ta wurr iyam a wuƋai, a kozlar a erƋeka ta a deɓa. Te man a prèk vaƋ a mdo a sam tenga'a, a mdo a géƌ iyam, a woya a ngel ta a pa. 
MRK.6.49	Aman ta rka'a, a Ƌè a gèƌ iyam, ta huro, ta rka mèzhèɓ skwi ngiƋè, a ta tsu lalau. 
MRK.6.50	Ta tèlèba ta rka'a, a ta gu zlau. Tsam tsam Yèsu a ngaƋa ta:
MRK.6.50	Vamana ndav kinè, iyè, kin gu zlau ɓai!
MRK.6.51	Te deɓa'a a ndo a sam ta a wurom, a kozlar a njèkeda. Ta rzl ta, a ta huro a vata, 
MRK.6.52	aman ta sun nrkedi movar matsa ɓai, ndav ta ngwora. 
MRK.6.53	Aman ta ndika a wud woyam mbia'a, ta shkè a kokwar Génésareth.
MRK.6.54	Aman ta jèkeda wurom ma, ndohi ta sun Yèsu langa, 
MRK.6.55	A ta hakaƌai t'hwaƌ kokwar tèlèba, a ta hüno a ta hulkoƌi ndohi matakwan a sam m'mènè ta, a sam tèlèba man ta tsena'a, man na pa. 
MRK.6.56	Ko ahngwa ahngwa, man na pa, te kokwar nkèshè'a, te kokwar mbia'a, te dak, ta hulkoƌi ndohi matakwan, a ta pe ta a luma, a ta tsu ria'a, aman a va ta civèƌ, a ta lama na ko ma maslaka na gen ba. A ko wawa man a lama na, a m'mbel na.
MRK.7.1	Ndohi pharisie a malamhai ngide ta shkè te Jérusalem, a ta ɓicko va a sam Yèsu. 
MRK.7.2	A ta rka golahi nenga'a cèwkata, man ta ndau skwi n'ndai a ri nlizhèa (a ri mpanɓia'a).
MRK.7.3	Aman ndohi pharisie a ndohi Juif tèlèba, ta dzodzor babababhi ta: ta da ndi skwi, sèi ta pènè ri ten­ga'a mbelembela di kla. 
MRK.7.4	Aman ta shkè a luma, ta ndi skwi azɓai, sèi ta pana ri mbèlembèla dai. A ta gi skwi tsaƌ tsaƌ a ndiv ɓai, ara man babababhi ta ta gaƋa: ara man ta pèn kokwai, a shiƋef, a tassa züdo. 
MRK.7.5	A ndohi pharisie a malamhai ta dzhoƋo:
MRK.7.5	Golahi ngaya ta jèjèr ma bababhi ta azɓi èhèmè? A ta ndi skwi n'ndi a ri mpanɓia'a èhèmè?
MRK.7.6	Yèsu a m'mbeƋa ta a ma:
MRK.7.6	Kinè ndohi n'ngwèƋè ndo! Esaie a nhodko ma zura'a a géƌ kinè, ara man a windo te Ƌèlèwèr Zhiklè: Ndohi haha ta slebardyè a ma; aman ndav tenga'a dra a sam ga. 
MRK.7.7	Ta slebardyè ambalai, aman ta senda ta ma ndo a ndohi ngiƋè. 
MRK.7.8	Kin jèkeda ma Zhiklè, a kin jèjèr ma babababhi kinè!
MRK.7.9	A ngaƋa ta a va'a:
MRK.7.9	Kin kwola ma nkwèr Zhiklè, a kin jèjèr ma bababhi kinè. 
MRK.7.10	Moise a gaƋa: Slubordo bab ngaya a mam ngaya! Ndo man a tsi demgasl a bab na mam na, a kèlè a kita m'metsai.
MRK.7.11	Aman kinè, kin gaƋa: Ndo man a gaƋa na bab na a mam na: Skwi man i gaƋa i takaha ka a vna, i va na Zhiklè, 
MRK.7.12	a takaha bab na a mam na te deɓa'a asaɓai. 
MRK.7.13	Aranta kin fu ma kita Zhiklè a ma ambalai, a géƋ ma bababhi kinè. A kin gi skwi tsaƋ tsaƋ kumba ar haha.
MRK.7.14	Te deba'a, aman a mbaba ta ndohi rèƋèƋè'a a sam na za'a, a ngaƌa ta:
MRK.7.14	Vatsena ma ga, kin tèlèba, a kin suna! 
MRK.7.15	Skwi man a dala, man a beza a hwad a ma ndo, a lizhè ndo azbai, ko staƋ ba. Skwi man a shkè auda te ndav ndo, nasa man a lizhè ndo. 
MRK.7.16	(Ndo man zlembaƋ na a zhè, da tsena'a!)
MRK.7.17	Aman a ndo na gai, a njèkeda ndohi rèƋèƋèa, golahi nenga'a ta dzhoƋo a géƋ ngèlègèƌma sa. 
MRK.7.18	A Yèsu a ngaƌa ta:
MRK.7.18	Ko kinè ba, kin sun ɓi Ƌè? Kin tsena ɓi Ƌè? Skwi man a dala, man a beza a hwaƋ a ma nüo, a slaha man a lizhè'a azɓai. 
MRK.7.19	Aman nenga'a a Ƌè a ndav azɓai, a deda hwaƌ genè, te deɓa'a a Ƌè auda a zai, klèng.
MRK.7.20	A ngaƌa ta a va'a:
MRK.7.20	Skwi man a shkè auda te ma ndo, nasa a lizhè ndo. 
MRK.7.21	Aman te nenga'a, te ndav ndohai, skwi ambaɓia'a man a hèré'a, a shkè auda: ngwoz a ngura'a ta gi baki a dala, ta gi metsar, ta kéƋ ndo, 
MRK.7.22	ta gi mphömè, ta tétékè skwi ndo ngiƋè, ta gi shèwa, ta ngwèƋè ndo, ta bizhè zlawa, ta gi srak, ta tsi demgasl, ta fi va, ta rzla. 
MRK.7.23	Skwihi ambaɓihia'a ar haha tèlèba ta shkè auda te ndav ndo, a ta lizhè ndo.
MRK.7.24	Yèsu a njèkeda saïna'a, a mdo na a kokwar Tyr. A mdo a gi ngiƋè, a woya ndo asun ɓai. Aman a slaha a n'nghede va na ɓai. 
MRK.7.25	A nasa nasa ngwoz ngiƋè, man a ntsena labar ma Yèsu, a mshkè, a nkalahi a deɓ sak nenga'a. Mèzhèɓ ambaɓia'a a ga na dem nenga'a. 
MRK.7.26	Ngwoza'a grècque na tsaƋ, te kokwar Syrophénicie. A mtsu ria'a, aman a jèr madzagi auda te dem nenga'a. 
MRK.7.27	A Yèsu a ngaƋa na:
MRK.7.27	Skwi n'ndi da ngeza ta wudahi nshèlèkura'a dai. Ambaɓai aman ndo a cè movar wudahai, a wusheda na kdadihai.
MRK.7.28	Halau a bai, ngwoz a m'mbèƌa na a ma:
MRK.7.28	Aman kdadihai man t'hwad table ta ndi boborƋia'a man a wudahai.
MRK.7.29	Te deɓa'a Yèsu a ngaƋa na:
MRK.7.29	A géƋ ma haha, do, madzagi kala auda te dem ngaya ma!
MRK.7.30	Aman nenga'a a mshkè a deɓa a ngwai, a n'ngots dema'a, m'mana t'hai a sam m'mènè. Madzagi a ga na asaɓai.
MRK.7.31	A Yèsu a njèkeda kokwar Tyr, a mdo a ma woyam mbia'a te Galilée, a mbeza a ndev Sidon, a mdo a kokwar Décapole. 
MRK.7.32	A ta cko ndaɓazlam, man a slaha a ngèƋè ɓai, sèi a wuƋi a va, a ta tsu ria'a, aman a nfa na ri a gèƋ. 
MRK.7.33	A Yèsu a nckoƋauda te ndev ndohi rèƋèƋèa, a nda'a daf kata, a mfa na ri a zlembaƋ, a ntor ri a nè'èn, a n'natsa na slèslèɓ na a pa. 
MRK.7.34	A mpu di a zhiklè, a nsakat na, a ngaƋa:
MRK.7.34	Ephphatha!
MRK.7.34	Ara ngèƋè:
MRK.7.34	Winè'a!
MRK.7.35	Tsam tsam zlembaƋ nenga'a a mwin na, nè'èn nenga'a a mpre na, a ngoƋ ngèƋè tsaraya'a. 
MRK.7.36	A Yèsu a mfa ta ma a gèƋ, aman da ngreda na ndo ɓai. Aman ko a mfa ta ma a gèä, ta nju ma'a tèlèba, holhola'a. 
MRK.7.37	A ta rzl ta a vata, a ta gaƋa:
MRK.7.37	Nenga'a a gi skwi tèlè, tèlè amba a vata. A gi aman ndaɓazlam ba a tsena'a, ndo ɓagga ba a gèƋè.
MRK.8.1	A pats nasa ndohi rèƋèƋè'a ta ɓica va za'a, a ta ngatsa skwi n'ndi ɓai. A Yèsu a mbaba ta golahi nenga'a, a ngaƋa ta:
MRK.8.2	Ndohi rèƋèƋèa haha ta siyè te va. Aman m'mèn makar ta zhè a sam ga, skwi n'ndi ta azɓai. 
MRK.8.3	Aman i zlinde ta a ngwai, ta nda skwi ɓai, ta da tiƌ ta a mi a civèƌ, aman matrhia'a ta shkè dra.
MRK.8.4	A golahi nenga'a ta gaƌa na:
MRK.8.4	Nga gi mè a nga ngècè movar t'hèshèkèƌ haha, aman ndohi ta ngizhè?
MRK.8.5	A Yèsu a ndzhaƋ ta:
MRK.8.5	Movar te ri kinè ngama?
MRK.8.5	TsaraƋ, ta gaƋa na.
MRK.8.6	Te deɓa'a a ngaƋa ta ndohi rèƋèƋèa, aman ta nzahai a herkeda. A mhul movar tsaraƋ, a nshüd gèƋ, a ntsaka'a, a mva ta golahi nenga'a, aman ta va ta a ndohai. 
MRK.8.7	A ta ngots wud klèfi cèwkata a va'a. A Yèsu a mpshè na ma, a ngaƌa ta golahi nenga'a, aman ta kezla ta a ndohai.
MRK.8.8	Ta ndau, a ta ngeza'a, a ta hul njèkèƋia'a, gaƋagar tsaraƋ, n'ndha'a. 
MRK.8.9	Ndohi tèlèba man ta ndau, 4.000. Te deɓa'a Yèsu a njèke ta. 
MRK.8.10	Tsam tsam Yèsu a to do a wurom a golahi nenga'a, a to do a ma kokwar Dalmanutha.
MRK.8.11	A ndohi pharisie ta shkè, a ta verslè a nda Yèsu; aman ta jkeda'a, a ta dzhoƌo, aman a ngreda ta skwi malwuƋi te zhiklè te géƌè'a. 
MRK.8.12	Yèsu a nsakat na te ndav, a ngaƋa:
MRK.8.12	Ndohi haha ta jhèƋè skwi malwuƋi èhèmè? I gaƋa kinè a vava, ta ngècè skwi malwuƋi azɓai.
MRK.8.13	Te deɓa'a a njèke ta, a ndo a deɓa a wurom, aman a Ƌè a wud woyam. 
MRK.8.14	A mpca ta a gèƋ a golahi nenga'a, aman tacè movar a rai. Njèkèmovartenga'a te wurom staƋgenè. 
MRK.8.15	A Yèsu a mfa ta ma a gèƋ:
MRK.8.15	Vagu maya a sam skwi nshégèrè ndohi pharisie, a Hérode ba.
MRK.8.16	A golahi ta goƋ a va ta:
MRK.8.16	Nasa a goƋ a géƋ man movar nga azɓai.
MRK.8.16	A Yèsu a suna, a ngaƋa ta:
MRK.8.17	Kin gèƋè a va kinè a géƋ man kin ngatsa movar ɓi èhèmè? Kin sun di ɓi Ƌè? Ndav kinè ngwora Ƌè? 
MRK.8.18	Di kinè a zhè, kin rka ɓi Ƌè? ZlembaƋ kinè a zhè, kin tsena ɓi Ƌè? Kin hérè azɓi Ƌè? 
MRK.8.19	Aman i tsaka movar zlam a ndohi 5.000, kin hul njèkèƋia'a gaƋagar n'ndha'a, ngama?
MRK.8.19	12, ta gaƋa na.
MRK.8.20	A movar tsaraƋ a ndohi 4.000, kin hul njèkèƋia'a, gaƋagar n'ndha'a, ngama?
MRK.8.20	7, ta gaƋa na.
MRK.8.21	A nenga'a a ngaƋa ta:
MRK.8.21	Kin tsena di ɓi èhèmè?
MRK.8.22	A to do ta a Bethsaida; te pa ta ckoƋi ndo mandazlai a sam Yèsu, a ta dzhoƋo, aman a lama na.
MRK.8.23	A Yèsu a ngso ri ndo mandazlai, a nda'a a der kokwar. Te deɓa'a a n'nga na slèslèɓ a dai, a mfa na ri a gèƋ, a ndzhoƋo:
MRK.8.23	Ka rka skwi Ƌè?
MRK.8.24	A ndo mandazlai a mbirzh dai, a ngaƌa:
MRK.8.24	I rka ndo zhèw zhèwa'a, ara wofhi man ta Ƌè.
MRK.8.25	A Yèsu a mfa na ri a di za'a. Aman ndo mandazlai a mpu dai, m'mbela, a nrka skwi tsaraya ma. 
MRK.8.26	Te deɓa'a Yèsu a nzlinda a ngwai, a ngaƌa na:
MRK.8.26	Ko do kokwar ɓai!
MRK.8.27	A Yèsu a to do ta a golahi nenga'a a kokwar Césarée a Philippe. A civèƋ a ndzhaƋ ta:
MRK.8.27	Ndohi ta gaƋa, i wa?
MRK.8.28	Ta mbeƋa na a ma:
MRK.8.28	Jean Baptiste; ndohi ngiƋè Elie;
MRK.8.28	ndohi ngiƋè, ndo nhadka ma ngiƋè.
MRK.8.29	A ndzhaƋ ta:
MRK.8.29	Kinè, kin gaƋa, i wa?
MRK.8.29	A Pierre a m'mbeƋa na a ma:
MRK.8.29	Ka, ka Kristi!
MRK.8.30	A Yèsu a mfa ta ma a gèƋ, aman ta gèƋè ma haha a ndo ngiƋè azɓai. 
MRK.8.31	Te deɓa'a a hüno man a senda ta, ara man Kra-ndo a da si matakwan a vata, ara man ndohi nhala'a a ndohi mvi skwi a Zhiklè mbibihia'a a malamhai ta da kwola'a, a ta da keƌa'a, aman te deɓ m'mèn makar a da slambaƌkaƌauda za'a. 
MRK.8.32	A nwuzhko ma haha auda tèlèba. A Pierre a ngskoƌa deɓa, a woya a ngra na maya. 
MRK.8.33	Aman Yèsu a n'ngwoda ta ma a va, a mpa ta di a golahi nenga'a, a n'nga na ndzoan a Pierre, a ngaƌa:
MRK.8.33	Do ngaya a deɓa a sam ga, SaƋan! Ka hera skwi Zhiklè ɓai, ka hér skwi ndohai.
MRK.8.34	Te deɓa'a a mbaba ta ndohi rèƋèƋè'a, a golahi nenga'a, a ngaƌa ta:
MRK.8.34	Aman ndo a woya a ndzadzarkayè, da hur a géƋ nshèffè na ɓai, da zuɓ wof ngézlèl na, da dzadzarkayè! 
MRK.8.35	Aman ndo man a woya a mbel nsheffè na a ri na, a da zeda nshèffè na. A ndo man a zeda nshèffè na a géƋ ga, a géƋ ma mbela'a, a da mbela'a. 
MRK.8.36	Ndo man a ngots herkeda tèlèba, aman nshèffè nenga'a a zi na, a n'ngots te pa mè?
MRK.8.37	Ndo a vi te di nshèffè nenga'a mè? 
MRK.8.38	Aman ko wawa man a gi hori ga, a hori ma ga a sam ndohi mphömè a ndohi malihi haha, Kra-ndo ba a da gi hori nenga'a, a pats man a shkè te n'njèl Bab na, a nda golahi Bi Zhiklè nkezla'a.
MRK.9.1	A ngaƋa ta a va'a:
MRK.9.1	A vava i gaƋa kinè: Ndohi man ta zlatsa a haha, matrhia'a ta da metsi di azɓai, sèi ta rka kokwar Bi Zhiklè man a da shkè dai a wuƋai.
MRK.9.2	Te deɓ m'mèn mokwa, Yèsu a to do a Pierre, Jacques a Jean. A Yèsu a nde ta a géƋ ta, a géƋ za mbia'a. 
MRK.9.3	A n'ngwoda ta va a dai. Maslaka nenga'a n'nge na nslekaƌa kuƌkuƌè'a, a si dai, skwi nslekaƌa arsa azɓai t'herkeda. 
MRK.9.4	A nda Elie a Moise ta gudoko ta va a dai, a ta goƌa a Yèsu. 
MRK.9.5	A Pierre a hüno a ngaƌa na Yèsu:
MRK.9.5	Rabbi, amba aman nga zhè a haha. Ngogokoy gihi makar, staƌ a ngaya, staƌ a Moise, staƌ a Elie.
MRK.9.6	Aman nenga'a a sun skwi man a gèƌè ɓai, zlau a ndza ta a vata. 
MRK.9.7	A vani staƌ a mshkè, a mva ta mèzhèɓ a géƌ. A ta tsena ngèƌè staƌ te va vanai:
MRK.9.7	Nenga'a kra ga man i woya a ndav ga. Vatsun ma nenga'a!
MRK.9.8	A nasa nasa golahi Yèsu ta ngul dai. Aman ta rka ndo ngiƌè ɓai, sèi Yèsu staƌ a sam ta genè. 
MRK.9.9	Aman ta shkèhi te za, Yèsu a mfa ta ma a gèƋ, aman ta ngreda na skwi man ta rka a ndo ngiƋè ɓai, sèi te deɓa'a, a pats man Kra-ndo a slambaƋkaƋauda te va ndohi m'metsa'a ma. 
MRK.9.10	Ta hur ma haha, a ta dzhoƋo a va ta. NslambaƋkaƋauda te va ndohi m'metsa ara mè? 
MRK.9.11	A ta dzhoƋo Yèsu:
MRK.9.11	Malamhai ta gaƋa, sèi Elie a shkè nshèlèkura'a dai, èhèmè?
MRK.9.12	A Yèsu a m'mbeƋa ta a ma:
MRK.9.12	Elie a shkè nshèlèkura'a, a til skwi tèlèba. Te Ƌèlèwèr Zhiklè ta windo a géƋ Kra-ndo, ara man sèi a si matakwan, sèi ta rka ara ndo ambalai, èhèmè? 
MRK.9.13	Aman i gaƋa kinè: Elie a mshkè ma, a ta gu a sam na, ara ndav tenga'a man a woya'a, ara man ta windo te Ƌèlèwèr Zhiklè a géƋ nenga'a.
MRK.9.14	Aman ta shkè a deɓa a sam golahi ngiƋè, ta rka ndohi rèƋèƋèa a vata a sam ta. A malamhai ta versl ma a nda tenga'a. 
MRK.9.15	Aman ndohi rèƋèƋèa ta rka Yèsu, ta gu gurts kata, a ta hakaƋai, aman ta ga na mbalai. 
MRK.9.16	Yèsu a ndzhaƋ ta malamhai:
MRK.9.16	Kin verslè mè a nda tenga'a?
MRK.9.17	A ndo staƋ te va ndohi rèƋèƋèa a ngaƋa na:
MRK.9.17	Ndo njèngè ma, i cko kra ga a sam ngaya. Mèzhèɓ ambaɓia'a a ga na, a nƋèma na zlembaƋ, a gèƋè azɓai. 
MRK.9.18	A sam tèlèba man a gshè'a, a kaldahi a herkeda, maslokof te ma kra, a peƋi zlè'èn, a sal na. I gaƋa ta golahi ngaya, aman ta jèm mèzhèɓ ambaɓia'a auda, aman ta slaha ɓai.
MRK.9.19	A Yèsu a m'mbeƋa ta a ma:
MRK.9.19	Kinè ndohi man kin cè a ndav kinè azɓai; i da nzi a sam kinè gen Ƌè? I da takaha kinè gen Ƌè? VackoƋa a sam ga! A ta cko kra a sam nenga'a.
MRK.9.20	A nasa nasa, aman kra a rka Yèsu, mèzhèɓ a n'nga na a vata, a kra a mɓerzl na, a nkalahi a herkeda, a ncéƋè va a maslokof te ma. 
MRK.9.21	A Yèsu a ndzhod baba'a:
MRK.9.21	N'nzi tèkè aman skwi a ga na ar haha?
MRK.9.22	A ga na te kra, a ngaƋa na. Pats ngiƋè, pats ngiƋè mèzhèɓ ambaɓia'a a kalda a vogwa, a kalda a iyam, a woya man a nkeƌa'a. Takaha nga, man ka slaha! Nga da se ka te va!
MRK.9.23	A Yèsu a ngaƋa na:
MRK.9.23	Aman ka slaha ...
MRK.9.24	Ndo man a nco a ndav, a slaha tèlèba. Tsam tsam bab kra a mboho:
MRK.9.24	I co! Man i co a ndav ɓai, takahayè!
MRK.9.25	A Yèsu aman a rka ta ndohi rèƋèƋèa ta hakaƋai, a nguva mèzhèɓ ambaɓia'a, a ngaƋa na:
MRK.9.25	Mèzhèɓ ambaɓia'a, i gaƋa ka a ma staƋ, do auda te kra, a ka minè a deɓa a va nenga'a azɓai!
MRK.9.26	A mdo na auda, a ntsu lalau, kra a mɓerzl na. Kra ara man m'metsa. Aman tengahi ngiƌè kumba ta gaƌa:
MRK.9.26	A m'metsa ma.
MRK.9.27	Aman Yèsu a ngso ri nenga'a, a kra a nslambaƋa, a nzlatsa. 
MRK.9.28	Aman Yèsu a ndo a gai, golahi nenga'a ta dzhoƋo, ta a géƋ ta:
MRK.9.28	Nga slaha nga dzama nenga'a ɓi èhèmè?
MRK.9.29	A Yèsu a ngaƋa ta:
MRK.9.29	Skwi haha a slaha man a Ƌè auda azɓai, sèi a ntsi rai (a njèkè skwi n'ndai).
MRK.9.30	A ta jèkeda sama'a, a ta beza a ndev Galilée. Yèsu a woya aman ndo ngiƋè a sun ɓai. 
MRK.9.31	A nsenda ta golahi nenga'a, a ngaƋa ta:
MRK.9.31	A di ta gshè Kra-ndo, a ta da fí a ri a ndohai, a ta da keda'a. Man a m'mets na ma, te deɓ m'mèn makar, a da slambaƋkaƋauda.
MRK.9.32	Aman golahi Yèsu ta tsena ma haha ɓai. Ta gu zlau aman ta jhèƋè'a.
MRK.9.33	A ta ndikè Capemaum. Aman a zhè te gai, Yèsu a ndzhaƋ ta:
MRK.9.33	Kin gaƋa a va kinè mè, a civèƋ?
MRK.9.34	Aman ta nza tètè. Aman a civèƋ ta gu gèjau:
MRK.9.34	Te va nga nfena ngiƋè wa?
MRK.9.35	Te deɓa'a a n'nzahai, a mbaba ta 12, a ngaƋa ta:
MRK.9.35	Ndo man a woya a gi a ndo nshèlèkura'a, nenga'a da ga a'n'ndikèma ndo, da gu ɓèl ndohi tèlèba.
MRK.9.36	A mco kra nkèshèa, a nzlatseda a va tenga'a, a nhumbètè'a, a ngaƌa ta:
MRK.9.37	Ko wawa man a cè te va wudahi ar haha, a géƌ nzlembaƋ ga, a ciyè. Ko wawa man a ciyè, a ciyè ka ɓai, aman a cè nenga'a man a zlindekayè.
MRK.9.38	Jean a ngaƋa na:
MRK.9.38	Ndo njèngè ma, nga rka ndo ngiƋè, aman a jèr madzagihai a nzlembaƋ ngaya, aman a Ƌè a verzi nga azɓai. Nga gedassa skwi nenga'a, a géƋ man a dzadzar nga azɓai.
MRK.9.39	A Yèsu a ngaƋa ta:
MRK.9.39	Kin gedassa na skwi nenga'a ɓai! Ndo azɓai, man a gi nrkedi a nzlembaƋ ga, aman tsam tsam te deɓa a da gèƋè ma ambaɓia'a a géƋ ga. 
MRK.9.40	Ndo man ndo mayam nga ka ɓai, nenga'a mandal nga. 
MRK.9.41	Ko wawa man a bala kinè iyam a géƌ nzlembaƌ ga, a géƌ man kinè a Kristi, a vava i gaƌa kinè, skwi ntul nenga'a a zi azɓai. 
MRK.9.42	Aman ko wawa man a slafaƋama na sak a kra nkèshèa ar haha, a géƋ man a nciyè a ndav, dara ta mana na vova a da'ai nenga'a, a ta kalda a drav iyam.
MRK.9.43	Man ri ngaya a kalde ka a malai, ngeldaussa! Dara ka Ƌè a sam nshèffè ara ndo vedal, a géƌ man ka zi ngaya a vogwa kita mbia'a a ri cèw 
MRK.9.44	[a sam man meturƋai tenga'a ta metsi azɓai, a sam vogwa man a mbècè azɓai a mèƋèp]. 
MRK.9.45	Man sak ngaya a kalde ka a malai, ngeldaussa! Dara ka Ƌè a sam nshèffè ara ndo vedal, a géƋ man ta kalde ka a vogwa kita mbia'a a sak cèw 
MRK.9.46	[a sam man meturƋai tenga'a ta metsi azɓai, a sam vogwa man a mbècè azɓai a mèƋèp].
MRK.9.47	Man di ngaya a kalde ka a malai, veƋotkoƋauda. Dara ka Ƌè a kokwar Bi Zhiklè a di staƋ, a géƋ man ta kalde ka a vogwa kita mbia'a a di cèw, 
MRK.9.48	a sam man meturƋai tenga'a ta metsi azɓai, a sam vogwa man a mbècè azɓai a mèƋèp. 
MRK.9.49	Ndohi tèlèba ta wèslè'a a vogwa. 
MRK.9.50	Boma skwi mbela'a. Man boma a vrè azɓai, kin vrè'a a mè? 
MRK.9.51	Sèi ndav kinè da jèn ara boma, a kin nzi a gumai, ngiƌè a ngiƌè, ngiƌè a ngiƌè.
MRK.10.1	A Yèsu a nslambaƋa, a mdo a kokwar Judée, a wud woyam Jourdain. Ndohi rèƋèƋèa ta nzahi za'a a sam nenga'a. Ara man a gia pèc pècèk, a hüno man a senda ta. 
MRK.10.2	Ndohi pharisie ta shkè a sam na, ta dzhoƌo, a ta jkeda'a:
MRK.10.2	Ndo a slaha a nkwola ngwoz na Ƌè?
MRK.10.3	A Yèsu a m'mbeƋa ta a ma:
MRK.10.3	Moise a gaƋa kinè kè?
MRK.10.4	Ta gaƋa:
MRK.10.4	Moise a mva nga civèƋ, aman nga winƋè Ƌèlèwèr njèkè ngwoz, a nga jekeda.
MRK.10.5	Yèsu a m'mbeƋa ta a ma:
MRK.10.5	Moise a mva kinè ma haha, a gèƋ man ndav kinè nsassaya. 
MRK.10.6	Te nhinkaƋ na, Zhiklè a ngu ngura'a a ngwoz. 
MRK.10.7	Gar haha ngura'a a di a jèkeda bab na a mam na, 
MRK.10.8	a ta nzi a ngwoz na, ta cèw ta gi ara ndo staƌ. Tenga'a ta az cèw ɓai, aman ta nstaƌ. 
MRK.10.9	Gar haha skwi man Zhiklè a humda, ndo da kezla ɓai!
MRK.10.10	Aman ta te gai, golahi Yèsu ta dzhoƋo za'a a géƋè'a. 
MRK.10.11	A Yèsu a ngaƋa ta:
MRK.10.11	Ko wawa man a jèkeda ngwoz na, a cè ngwoz ngiƋè, a gi mphömè a sam ngwoz na nshèlèkura'a. 
MRK.10.12	Aman ngwoz ngiƋè a jèkeda baki na, a Ƌè a gi baki ngiƌè, a gi mphömè.
MRK.10.13	A ta hulkoƋi wudahi a sam na, aman a lama ta. Aman golahi Yèsu ta ga ta ndzoan a ndohi nhelka ta wudahai. 
MRK.10.14	Aman a rka'a, a ndza na a ndav a Yèsu, a ngaƋa ta:
MRK.10.14	Vajèk tawudahi aman ta shkè a sam ga! Kin gedassa civèƋ tenga'a ɓai, aman kokwar Bi Zhiklè a ndohi ara tenga'a. 
MRK.10.15	A vava i gaƌa kinè: ko wawa man a cè kokwar Bi Zhiklè ara kra azɓai, a Ƌè a pa azɓi fèt.
MRK.10.16	Te deɓa'a a nhumbat ta, a mpshè ta ma, a mfa ta ri a gèƌ. 
MRK.10.17	Aman Yèsu a civèƋ ma, ndo ngiƋè a nhakaƋai, a ngurɓahai a sam na, a ndzhoƋo:
MRK.10.17	Ndo njèngè ma man amba: I da gi be kè, aman i ngècè nshèffè mbia'a man a ndev azɓai a mèƋèp?
MRK.10.18	Yésu a ngaƋa na:
MRK.10.18	Ka babayè man amba èhèmè? Man amba, na staƋgenè, sèi Zhiklè. 
MRK.10.19	Ka sun ma Zhiklè: Ka kuƋ ndo ɓai, ka gu mphömè ɓai, ka gu metsar ɓai, ka gu malwuƋi ncèkèlma ɓai, ka ngwoda ri a ndo ɓai, slubordo bab ngaya a mam ngaya!
MRK.10.20	Nenga'a a ngaƋa na:
MRK.10.20	Ndo njèngè ma, i goko skwia daga man i kra.
MRK.10.21	A Yèsu a mpa na dai, a woya'a a ndav na, a ngaƋa na:
MRK.10.21	Njèkè skwi staƋ a sam ngaya: Do, preda skwi ngaya tèlèba a ma, va ta ndohi ntawassa'a, a ka ngècè skwi mèshèlè te zhiklè te géƋè'a. A ka shkè, dzadzarkayè!
MRK.10.22	A ndav ndo matsa a m'mbeƋ na, a géƋ ma haha. A mdo na, a ndav man a kuƋai; aman skwi nenga'a a zhè a vata. 
MRK.10.23	A Yèsu a mpu dai, a ngaƌa ta golahi nenga'a:
MRK.10.23	Wuƌitpa a ndohi man skwi ta a zhè a vata, aman a ta Ƌè a kokwar Bi Zhiklè.
MRK.10.24	Golahi Yèsu ta huro a vata a gèƌ ma nenga'a. A Yèsu a hüno a ngaƌa ta:
MRK.10.24	Wuƌahi ga, wuƌitpa a sam ndohai, aman a ta Ƌè a kokwar Bi Zhiklè. 
MRK.10.25	Dara zlugumai man a ɓizhè a vèvèƌ lèpèr, a gèƌ ndo mèshèlè man a Ƌè a kokwar Bi Zhiklè.
MRK.10.26	A golahi Yèsu ta rzl ta kurzla'a, a ta goƌ a va ta:
MRK.10.26	Nslaha a mbel wa?
MRK.10.27	A Yèsu a mpa ta dai, a ngaƌa:
MRK.10.27	Ndo a slaha ɓai, sèi Bi Zhiklè! Bi Zhiklè a slaha skwi tèlèba.
MRK.10.28	A Pierre a hüno a ngaƋa na:
MRK.10.28	Na haha, nga jèkeda skwi tèlèba, a nga dzadzar ka.
MRK.10.29	A Yèsu a ngaƋa na:
MRK.10.29	A vava i gaƋa kinè, ko wawa man a njèkeda gi na, man kramamhi na, man demamhi na, man mam na, man bab na, man wudahi na, man gi dauhi na, a géƋ ga, a géƋ ma mbela'a, 
MRK.10.30	aman a ngècè a va'a azɓai a gi 100,100, ko ta paraha, t'herkeda antanta: gihai, kramamhai, demamhai, mamhai, wudahai, gi dauhai; te deɓa'a te zhiklè te géƋè'a nshèffè mbia'a man a ndiv azɓai a mèƋèp. 
MRK.10.31	A ndohi kumba te va ndohi nshèlèkurhia'a ta da ndi a n'ndikèma ndohai. A n'ndikèma ndohai, ta da ndi a ndohi nshèlèkurhia'a.
MRK.10.32	Ta a civèƋ man ta Ƌè Jérusalem, a Yèsu a mdo a ma tenga'a. A golahi Yèsu ta hur te ndav a vata, a ta dzodzora a zlau.
MRK.10.33	Yèsu a nhelka ta 12 za'a a sam na, a hüno man a ngreda ta skwi man sèi a di a shkè a géƋ nenga'a: Na haha, nga Ƌè a kokwar Jérusalem; ta da vi Kra-ndo a ri a ndohi mvi skwi a Zhiklè mbibihia'a, a malamhai. Ta da ngela na kita m'metsai, a ta da va na a ri a ndohi herkeda. 
MRK.10.34	Ta da ngwossaha kiƌèkiƌè'a, a ta njfa na slèslèɓ a dai, a ta nƋèha'a a mènèwèƌ, a ta da keƌa'a. Te deɓ mèn makar a da slambaƌkaƌauda.
MRK.10.35	Jacques a Jean, wudahi Zébédée cèw, to do a sam Yèsu, a ta gaƋa na:
MRK.10.35	Ndo njèngè ma, nga woy a ka ga nga skwi mèmè man nga jhèƋè a sam ngaya.
MRK.10.36	A Yèsu a ngaƋa ta:
MRK.10.36	Kin woy a i ga kinè mè?
MRK.10.37	Ta gaƋa na:
MRK.10.37	Va nga, aman nga nzi a sam ngaya, staƋ a ri mandi ngaya, staƋ a ri gula ngaya, aman ka zhè a sam n'njèl ngaya.
MRK.10.38	A Yèsu a ngaƋa ta:
MRK.10.38	Kin sun skwi man kin jhèƋè ɓai. Kin slaha kin si a kokwi man i sia te pa Ƌè? A kin slaha kin gi baptême man sèi ta gayè nƋèzl Ƌè?
MRK.10.39	Ta gaƋa na:
MRK.10.39	Nga slaha.
MRK.10.39	A Yèsu a ngaƋa ta:
MRK.10.39	Kin si a kokwi man i sia te pa nƋèzl, a kin gi baptême man sèi ta gayè nƋèzl. 
MRK.10.40	Aman n'nzi te ri mandai, te ri gula ga, nasa ma ga ka ɓai. Sam n'nzi sa sèi a tenga'a, man Zhiklè a tila ta a tenga'a.
MRK.10.41	Ta kula, aman ta tsena ma haha, ta hüno ngi ndav a géƋ Jacques a Jean. 
MRK.10.42	A Yèsu a mbaba ta, a ngaƋa ta:
MRK.10.42	Kin suna, bihi herkeda ta kwor ta ndohi herkeda, a ndohi mbibihia'a ta ga ta wuƋai. 
MRK.10.43	Te ndev kinè az arsa ɓai! Aman ko wawa man a woya a ngi a mbia'a te ndev kinè, da gu a ndo ntakaha kinè; 
MRK.10.44	ko wawa man a woya a ngi a tsuvoma'a te ndev kinè, da gu a ɓèl ndohi tèlèba. 
MRK.10.45	Aman Kra-ndo ba a shkè aman ndohi ta takaha ka ɓai; aman a shkè, aman a ntakaha ta ndohai, a vi nshèffè nenga'a a skwi mpil gèƌ a gèƌ ndohi kumba.
MRK.10.46	A ta shkè a kokwar Jéricho. Mshkè Yèsu auda te kokwar, a nda golahi nenga'a, a nda ndohi kumba, Bartimée, kra Timée, mandazlai man a hèsh skwai, a n'nza a zolom civèƌ. 
MRK.10.47	Aman a ntsena'a, nasa Yèsu te Nazareth, a nhüno man a bèhè a wuƋai:
MRK.10.47	Kra David, Yèsu, i da se ka te va!
MRK.10.48	Tengahi ngiƋè ta ga na ndzoan, aman a nzi tètè. Aman nenga'a a mboho a wuƋi holhola'a:
MRK.10.48	Kra David, i da se ka te va!
MRK.10.49	A Yèsu a nzlatsahai, a ngaƋa:
MRK.10.49	Vababa na!
MRK.10.49	A ta baba na mandazlai, a ta gaƋa na:
MRK.10.49	Mana ndav ngaya, ka gu zlau ɓai, slambaƋa, a baba ka!
MRK.10.50	Ndo mandazlai a nkalda maslaka nenga'a, a nslambaƋa, a nzevai, a mshkè a sam Yèsu. Yèsu a ngaƌa na:
MRK.10.51	Ka woya a i ga ka mè?
MRK.10.51	Ndo mandazlai a m'mbeƌa na a ma:
MRK.10.51	Rabbuni, i woya aman i rka dai!
MRK.10.52	A Yèsu a ngaƌa na:
MRK.10.52	Do, ncè-a-ndav ngaya a m'mbel ka ma!
MRK.10.53	A nasa nasa a rka dai, a ndzodzor Yèsu.
MRK.11.1	Aman ta ndikè ndul ndul a Jérusalem, Bethphagé a Béthanie, te man a za oliviers, Yèsu a nzlinde ta cèw te va golahi nenga'a, a ngaƋa ta:
MRK.11.2	Vodo a kokwar a ma kinè. Aman kin da Ƌè a pa, kin da rka gol kƋèh langa, m'mana'a, ndo a n'nza a deɓ nenga'a di ɓai. VaprokoƋai, a kin ckoƋai! 
MRK.11.3	Man ndo ngiƋè a gaƋa kinè: Kin gia kè? Kin gaƋa na: Bai a woya'a. A nasa nasa a da jèka kinè langa.
MRK.11.4	A golahi Yèsu to do, a ta ngots kƌèh, m'mana'a a dalmagai, a ma civèƌ, a ta prokoƌai. 
MRK.11.5	Tengahi ngiƌè, man ta zlatsa a pa, ta gaƌa ta:
MRK.11.5	Kin prokoƌi gol kƌèh haha èhèmè?
MRK.11.6	A ta menda ta ara ngèƌe Yèsu. A ta jèkeda, aman ta Ƌè'a. 
MRK.11.7	A ta da gol kƌèh a sam Yèsu, a ta va na maslaka ta a deɓa, a Yèsu, a n'nza a pa. 
MRK.11.8	Ndohi kumba ta wuzheda maslaka tenga'a a civèƌ, a tengahi ngiƌè ta berzlko vah, a ta wusheda a civèƌ. 
MRK.11.9	Matrhia'a to do a ma, matrhia'a ta dzodzor Yèsu, a ta boho a wuƌai:
MRK.11.9	Vanzala'a! Nga slébèrƋè nenga'a man a shkè haha, a nzlembaƌ Bi Zhiklè! 
MRK.11.10	Nga slébèrƋè kokwarBai man a shkè, kokwar-Bi David, Bab nga! Vanzala'a te zhiklè te géƋè'a!
MRK.11.11	A Yèsu a mdo a kokwar Jérusalem, a gi Zhiklè. Aman a war skwi tèlèba ma, dakwaƋ n'nga ma, a mdo Béthanie a nda tengahi 12. 
MRK.11.12	Te mangoslèma'a, aman ta jèkeda Béthanie, mi a nkeƌa Yèsu. 
MRK.11.13	Dra a nrka wof kslor a vaha a va, a ndo aman a wèr nyi nenga'a. Aman a herda na va, a nrka sèi vah genè; tiƋè nyi nenga'a di ka ɓai. 
MRK.11.14	A hüno a ngaƋa na:
MRK.11.14	Ani haha, ndo da ndu nyi ngaya ɓai a mèƋèpl
MRK.11.14	A golahi nenga'a ta tsena'a. 
MRK.11.15	A ta ndikè Jérusalem, a Yèsu a n'ndo a gi Zhiklè. A hüno a ndzam ta ndohi ga­nai, tenga'a man ta shum skwai, a tenga'a man ta pre skwai, te gi Zhiklè. A nzukda table ndohi nhumbèƋè sulai, a sam n'nzi ndohi man ta pre nkuƋhom, 
MRK.11.16	a mva na civèƋ a ndo ɓai, aman ta bizhè a ndev gi Zhiklè a skwi a gèƋ. 
MRK.11.17	A Yèsu a nsenda ta, a ngaƋa ta:
MRK.11.17	Ta windo te Ƌèlèwèr Zhiklè ɓi Ƌè, ta baba na gi ga, gi ntsi ri ndohi herkeda tèlèba. Aman kinè, kin ndeda a gi ndohi metsar.
MRK.11.18	A ndohi mvi skwi a Zhiklè mbibihia'a, a malamhai ta tsena'a, a ta woy maya, aman ta keƌa'a. Aman ta gu zlau nenga'a, te man ndohi rèƋèƋè'a ta rzl ta a géƌ njèma nenga'a. 
MRK.11.19	A pats dakwaƌ, Yèsu a golahi nenga'a ta jèkeda kokwara'a. 
MRK.11.20	A prèk, aman ta beza a sam wof kslor, ta rka'a, ngwora, a zluzlora tèlèba. 
MRK.11.21	A ngèƋè Yèsu man a goƋ aƋatsa, a nhaka na a gèƋ a Pierre, a ngaƋa na Yèsu:
MRK.11.21	Na haha, Rabbi, wof kslor man ka phomda, ngwor na ma!
MRK.11.22	A Yèsu a m'mbeƋa na a ma, a ngaƋa ta:
MRK.11.22	Voco Bi Zhiklè a ndav kinè! 
MRK.11.23	A vava i gaƋa kinè, aman ndo a gaƋa na za haha: Co va ngaya, a ka kalda a drav iyam, a pi gèƋ cèw azɓai, aman a nco a ndav ara man a gaƋa, a rka, a da gi arsa. 
MRK.11.24	Na sata man i gaƋa kinè, ko mèmè kin jhèƋè'a tèlè a ntsi ri kinè, voco a ndav ara man kin ngotso, a da gi arsa, a sam kinè. 
MRK.11.25	Aman kin zlatsahai, a kin tsi rai, a ma a zhè te ndev kinè a ndo ngiƌè, vapra na mali na, a Bab kinè ba, man a zhè te zhiklè te géƌè'a, a prè mali kinè lèmèlèmè. 
MRK.11.26	[Aman kin prè mali ndo ngiƋè azɓai, Bab kinè ba, man a zhè te zhiklè te géƋè'a, a da prè mali kinè azɓai, lèmèlèmè arsal.]
MRK.11.27	A ta men ta a deɓa a kokwar Jérusalem. Aman Yèsu a mdo nshèwèlè a gi Zhiklè, ndohi mvi skwi a Zhiklè mbibihia'a, a malamhai, a ndohi nhala'a ta shkè a sam na, a ta gaƌa na:
MRK.11.28	Ka gi skwi haha a wuƌi ngè, a mva ka wuƌi wa, aman ka gi skwi ar haha?
MRK.11.29	A Yèsu a ngaƋa ta:
MRK.11.29	I dzhaƋ kinè ma ngiƋè staƋ, vambeƋkay a pa! Te deɓa'a i da gaƋa kinè, a wuƋi ngè man i gi skwi haha. 
MRK.11.30	Jean a ngu baptême a wuƋi ngè: a Zhiklè te géƋè'a Ƌè, Ƌè a ndo Ƌè? VambeƋkay a pa!
MRK.11.31	Aman ta goƋ te ndav ta:
MRK.11.31	Aman nga gaƋa na: a Zhiklè, nenga'a a da gaƋa nga: Kin co a ndav kinè ɓai èhèmè? 
MRK.11.32	Aman nga gaƋa na:
MRK.11.32	a ndo ... ta gi zlau ndohi rèƋèƋèa, te man tèlèba ta hur a vava, Jean ndo nhadka ma. 
MRK.11.33	A ta mbeƋa na ma a Yèsu:
MRK.11.33	Nga sun ɓai.
MRK.11.33	A Yèsu a ngaƋa ta:
MRK.11.33	Gar haha i ba, i ngreda kinè azɓai, a wuƋi ngè man i gi skwi haha.
MRK.12.1	Te deɓa'aYèsu a hüno man a senda ta a ngèlègèƋma:
MRK.12.1	Ndo ngiƋè a ngu gi wof barassa, a n'ngalda a pa a zlazlar, a ntila sam nƋèc barassa. A nramda gi ngurèa a pa, a mva na gi wof barassa a ri a ndohi mizlinè nenga'a, a ndo na nshèwèlè. 
MRK.12.2	A pats man skwi n'ndha, a nzlündo ɓèl nenga'a staƋ a sam ndohi mizlinè, aman a da hulkona nyi wof. 
MRK.12.3	A ta gso, a ta tsau, a ta zlündeda deɓa, ta va na skwa a ri ɓai.
MRK.12.4	A nzlündo ɓèl nenga'a ngiƋè za'a a sam ta, a ta tsau a gèƋ, a ta durƌo. 
MRK.12.5	A nzlündo ngiƋè, a ta keƋa'a. Te deɓa'a a nzlinde ta tengahia'a ngiƋè, matrhia'a ta tsah ta, matrhia'a ta bazl ta.
MRK.12.6	Njèkè kra nenga'a staƋ, man a woya a ndav na. Te deɓa'a a nzlündo nenga'a a sam ta, a huro, a ngaƋa: Ta gi hori kra ga. 
MRK.12.7	Aman ndohi mizlinè ta goƌ a va ta: Na haha, kra n ndi gai. Vowashkè, ngokuƋokoya, a nga ndi gia'a! 
MRK.12.8	A ta gso, a ta keƌa'a, a ta kalda a dal gi wof barassa. 
MRK.12.9	Anai, bab gi wof barassa a gi mè? Nenga'a a shkè, a bazl ta ndohi mizlinè, a va ta gi wofbarassa a ndohi ngiƋè.
MRK.12.10	Kin jongo te Ƌèlèwèr Zhiklè ɓi Ƌè? Kwa man ndohi ndizlè gai ta kaldaussa, n'nga'a a kwa nte verzia'a. 
MRK.12.11	Bi Zhiklè a ngau arsa, a nga rzl nga a pa.
MRK.12.12	A ta woya a ta gshè'a, aman ta gu zlau ndohi rèƋèƋè'a. Ta suna, Yèsu a ngoƋ ngèlègèƋma a géƋ tenga'a. A ta jèkeda, a to do ta. 
MRK.12.13	A ta zlínde ta ndohi pharisie a golahi Hérode a sam na. Ta woy a ta gshè'a, a géƋ ma nem, a'a. 
MRK.12.14	A ta shkè, a ta gaƋa na:
MRK.12.14	Ndo njèngè ma, nga suna, ka ndo nzura'a, ka gi zlau ndo azɓai, ka Ƌèl ndo te di ka ɓai, ka njè civèƋ Zhiklè zura'a. Amba aman ta pa na budu a bi Ƌè? Séi nga pa na nƋèzl Ƌè, Ƌè nga pa na ɓi Ƌè?
MRK.12.15	Yèsu a suna, ta ndohi n'ngwèƋè ndo, a ngaƌa ta:
MRK.12.15	Kin jkedyè èhèmè? Vacko suli budu, a i rka'a.
MRK.12.16	A ta cko staƋ, a Yèsu a ndzhaƋ ta:
MRK.12.16	GéƋ ngè man ta vèhèda pa?
MRK.12.16	A bai, ta gaƋa na.
MRK.12.17	Àni haha, vava na skwi bai a bai, a skwi Bi Zhiklè a Bi Zhiklè.
MRK.12.17	A ta rzl ta a géƋ ma nenga'a. 
MRK.12.18	Ndohi sadducée ta gaƋa, nslambaƋkaƋauda te m'metsi azɓai. A ta shkè a sam Yèsu, a ta dzhoƋo:
MRK.12.19	Ndo njèngè ma, Moise a winda nga: Aman kramam ndo ngiƋè a m'mets na, a njèkeda ngwoz na, wuda na azɓai, kramam nenga'a da co a ngwoz nenga'a, aman a ya na kra a kramam na.
MRK.12.20	Kramamhi tsaraƋ ta zhè. Tsuvoma'a a nco ngwoz, a m'mets na, a n'ngatsa kra ɓai. 
MRK.12.21	MbegéƋè'a a nco a ngwoz mazai, a m'mets na, a n'ngatsa kra ɓai. 
MRK.12.22	Narsa genè a sam mamakara'a. Ko staƋ te va tsaraƋ, kra ta azɓai. Te deɓ tenga'a tèlèba, ngwoz ba a m'mets na. 
MRK.12.23	A pats nslambaƋkaƋauda te ndev ndohi m'metsa'a, nda gi a ngwoz te va ntsaraƌ haha wa? Aman ta tsaraƌ tèlèba ta geda a va a ngwoz.
MRK.12.24	Yèsu a ngaƋa ta:
MRK.12.24	Kin pèkèt kinè ka ɓi Ƌè, te man kin sun ma Zhiklè ɓai, a kin sun wuƋi Zhiklè ɓai. 
MRK.12.25	A pats nslambaƋkaƋauda te ndev ndohi m'metsa'a, ta cè ngwoz azɓai, ta Ƌè ngwoz azɓai, aman ta ara golahi Zhiklè te zhiklè te gèƋè'a. 
MRK.12.26	A géƋ nslambaƋkaƋauda te ndev ndohi m'metsa'a kin jongo ɓi Ƌè, te Ƌèlèwèr Moise, ara man Zhiklè a gaƋa na ma te wof ntustusa'a: Iyè i Zhiklè Abraham, Zhiklè Isaac, Zhiklè Jacob. 
MRK.12.27	Nenga'a Zhiklè ndohi m'metsa'a ka ɓai, aman Zhiklè ndohi a nshèffè. Kin pèkèt kinè a vata.
MRK.12.28	Ndo malam ngiƋè a ntsena ngèƋè ten­ga'a, a suna, Yèsu a m'menda ta ma man amba a ndohi sadducée, a nherda na va, a ndzhoƋo:
MRK.12.28	Te va ma Zhiklè man a kwor ta ndohi a vna, mbia nangwa?
MRK.12.29	A Yèsu a ngaƋa na:
MRK.12.29	Na haha ma man a fena ngiƋè: Vatsena'a, ndohi Israel! Bi Zhiklè, Zhiklè nga, Bi staƋgenè. 
MRK.12.30	Woy Bi Zhiklè ngaya a ndav ngaya tèlèba, a nshèffè ngaya tèlèba, a nhér gèƋ ngaya tèlèba, a wuƋi ngaya tèlèba. Na haha ma man a fena ngiƋè. 
MRK.12.31	Na haha, macecèwa'a: Woy ndo, ara man ka woy nshèffè ngaya. Ma ngiƌè, man Zhiklè a kwèr ndo a vna, a nfena nta asaɓai.
MRK.12.32	Ndo malam a ngaƋa na:
MRK.12.32	Ndo njèngè ma, amba! Ka goƋ zura'a, Zhiklè staƋgenè, ngiƋè azɓai, sèi nenga'a. Aman nga woya'a a ndav nga tèlèba, 
MRK.12.33	a nhér gèƋ nga tèlèba, a nshèffè nga tèlèba, a wuƌi nga tèlèba, a nga, woy ndo, ara man nga woy nshèffè nga, a fena skwi tèlèba man nga ndara na Zhiklè, a nga zla na Zhiklè.
MRK.12.34	A Yèsu, aman a rka'a, nenga'a a m'menda na ma a maya, a ngaƋa na:
MRK.12.34	Ka dra ka ɓai a kokwar Bi Zhiklè.
MRK.12.34	A ta gu zlau, aman ta jhèƋè ma ngiƋè a va'a.
MRK.12.35	Yèsu a nsenda ta te gi Zhiklè a ma ma, a ngaƋa:
MRK.12.35	Naha mè, aman malamhai ta gaƌa, Kristi kra David? 
MRK.12.36	David a ri na a ngoƋo te Mèzhèɓ Zhiklè nkezla'a: Bai a ngaƋa na Bi ga, nzahai a civèƋ ri mandi ga, ha i pe ta ndohi mayamhi ngaya a hwaƋ sak ngaya. 
MRK.12.37	Aman David a ri na a baba na Bai, kos verzi na èhèmè?
MRK.12.37	A ndohi rèƋèƋèa ta tsena ma nenga'a a mwuffè. 
MRK.12.38	A ngaƋa ta, aman a senda ta:
MRK.12.38	Vagu maya a sam malamhai, aman ta woy a ta Ƌè nshèwèlè a dawar, a ta woy a ndohi ta ga ta mbalai a luma. 
MRK.12.39	Ta woy a ta nzi a ma te gi njèngè ma Zhiklè, a ta woy sam n'nzi mbela'a a sam ngolala, 
MRK.12.40	a ta ndi gi ngwozi mazihai, a ta gi ara man ta tsi ri kumba. Kita tenga'a a gi mwuƋitpa holhola'a.
MRK.12.41	A Yèsu a n'nza a ma koti sulai, man ta va na skwi a Zhiklè a pa. A nrka ara ndohi rèƋèƋèa ta fèda suli a pa. Ndohi mèshèlè tsaƋ tsaƋ ta feda a pa kumba. 
MRK.12.42	Ngwoz mazi ngiƋè ntawassa'a a mshkè, a mpeda skwi cèw a pa, te di toro staƋ. 
MRK.12.43	Te deɓa'a Yèsu a mbaba ta golahi nenga'a, a ngaƋa ta:
MRK.12.43	A vava, i gaƋa kinè, ngwoz mazi ntawassa'a haha a mpau, a fena skwi man ndohi ngiƋè ta peda a koti sulai tèlè. 
MRK.12.44	Aman tèlèba ta pe njèkèƌia'a te skwi man a ngeza ta ma. Aman nenga'a a mpau skwi tèlè man a ngotso, a gèƌ skwi n'ndai.
MRK.13.1	Mshkè Yèsu auda te gi Zhiklè, gol nenga'a staƋ a ngaƋa na:
MRK.13.1	Ndo njèngè ma, rka gihi haha, man ta gu a kwa mbibihia'a dai!
MRK.13.2	A Yèsu a ngaƌa na:
MRK.13.2	Ka rka gihi mbibihia'a haha cè? Ko kwa staƌ a da nzi a géƌ ngiƌè azɓai, ta da mbeƌ ta tèlèba.
MRK.13.3	A Yèsu a n'nzahai a géƌ za oliviers, zura a gi Zhiklè. A Pierre, Jacques, Jean a André ta dzhoƋo, ta a géƌ ta:
MRK.13.4	GaƋa nga, kos skwi haha a da gi a ngèmè? Nga da shinè te mè, aman a da gi ar haha tèlèba?
MRK.13.5	Yèsu a ngaƋa ta:
MRK.13.5	Vagu maya, ndo da pètè kinè ɓai! 
MRK.13.6	Aman ta kumba ta da shkè a nzlembaƋ ga, a ta gaƋa: Iyè Kristi! A ta pètè ta ndohi kumba. 
MRK.13.7	Aman kin tsena ma var, nguzli var, kin gu zlau ɓai; skwi haha a da gi nƋèzl. Aman skwi haha n'ndikèma di ka ɓai. 
MRK.13.8	Ndohi herkeda ngiƋè ta da slambaƋa ta va a ndohi herkeda ngiƋè; kokwar-Bi ngiƋè a da slambaƋa na va a kokwar-Bi ngiƋè. Herkeda a da gudzi a sam tsaƋ tsaƋ, a mai a di a shkè. Nasa nhinè matakwan di genè.
MRK.13.9	Vagu maya a géƋ va kinè. Ta da de kinè a sam ncèmma, ta da ndah kinè te gi njèngè ma Zhiklè, ta da de kinè a sam bihi mbibihia'a, a sam bihi nkèshèa, a géƋ ga, aman kin da gi a ndohi malwuƋihai a sam ten­ga'a. 
MRK.13.10	Séi ta njè ta ma mbela'a a ndohi herkeda tèlèba nshèlèkura'a.
MRK.13.11	Aman ta de kinè a sam kita, kin hurgèƋ a géƋ man kin da gèƋè ɓai; aman kin da gaƋa ta skwi man kin ngots te gèƋ kinè a sama'a. Kinè ngèƋè ka ɓai, aman Mèzhèɓ Zhiklè nkezla'a a ngèƌè. 
MRK.13.12	Kramama a da da kramam na a m'metsai. Bab kra a da vi kra na. Wudahi ta da slambaƋa ta gèƋ a bab ta a mam ta, a ta bazl ta. 
MRK.13.13	Ndohi tèlèba ta da ga kinè shèwa a géƌ nzlembaƋ ga. Aman nenga'a man a Ƌè a ma ma a slagama, ha skwi a ndev na, a mbél na.
MRK.13.14	Aman kin rka skwi ngedassa'a man a nƋèrè a ndo a zhè a sam man ta woya a pa ɓai (ndo man a jèngè'a, da huro), ndohi te Judée sèi da hu ta a za. 
MRK.13.15	Ndo man a nza a géƌ gai, da shkèhi do do a gi ɓai, aman a hil skwi te gai. 
MRK.13.16	Ndo man a zhè te gi dau, da shkè a deɓa ɓai, a nda cè maslaka na.
MRK.13.17	Woba ngwozi man ta a hwad, a ngwozi man wuda a rai, a pats sa. 
MRK.13.18	Vatsu rai, aman skwi arsa a da ga kinè a vi ɓai. 
MRK.13.19	Te ndev nasa matakwan mbia'a a zhè, te nhinkaƋ man Zhiklè a ngu herkeda, ha patsna, aranta azɓai.
MRK.13.20	Aman Zhiklè a ntakossa patshi sa ɓai, ar ndo a mbélè azɓai. Aman agéƋ ndohi man Zhiklè a mpar ta, a ntakossa patshi sa. 
MRK.13.21	Te deɓa'a man ndo ngiƋè a gaƋa kinè: Na haha, Kristi! Kristi ahngata! Kin co ma nenga'a ɓai! 
MRK.13.22	Aman Kristihi ncèkèlma, a ndohi nhadka ncèkèlma ta da slèmbeƌè, a ta da ngreda skwi malwuƌai a nrkedai, man ta pèkètèƋè ndohi man Zhiklè a mpar ta, man ta slaha. 
MRK.13.23	Aman kinè, vagu maya! Na haha, i gaƌa kinè skwi tèlèba a hima.
MRK.13.24	Te ndev nasa, te deɓ matakwan, pats a Ƌè na a zhiklè, a kia a hél sam asaɓai, 
MRK.13.25	a bantihai ta wush ta hai, a wuƌihi te zhiklè te gèƌè'a ta wurƌko va. 
MRK.13.26	Te deɓa'a ta da rka Kra-ndo man a shkè te va vanai, a wuƌi mbia'a, a n'njèl na. 
MRK.13.27	Te deɓa'a a da zlinde ta golahi nenga'a, a ta ɓic ta ndohi man a mpar ta te tsagi herkeda faƌ, te verzi zhiklè, a nƋè a verzi zhiklè ngiƌè.
MRK.13.28	VaƋöl te wof tèngètè! Aman ri wof nenga'a a gi kilɓakilɓa'a, a vaha'a a gi rutsutsa'a a Ƌai, via ndul ndul ma. 
MRK.13.29	Lèmèlèmè kinè ba, aman kin rka skwi haha a shkè, vasuna, Kra-ndo a zhè ndul ndul a ntamagi. 
MRK.13.30	A vava i gaƋa kinè, ndohi man ta a géƋ herkeda antanta ta da ndivè azɓai, sèi skwi haha a gi dai. 
MRK.13.31	Gidfèk a herkeda ta da ndiv ta. Aman ma ga a da ndivè azɓai.
MRK.13.32	Aman patsa'a, ndo a sun ɓai, ko golahi Zhiklè te zhiklè, ko kra Zhiklè, sèi Bab Zhiklè staƌgenè. 
MRK.13.33	Vagu maya, vanza a dai, vatsu rai, te man kin sun pats man skwi haha a shkè ɓai. 
MRK.13.34	Ara ndo man a Ƌè nshèwèlè, a njèkeda gi na, a mva ta mizlinè a ri a ɓèlèlihi na, a n'ngreda ta mizlinè tenga'a staƋ staƋ tèlèba. A ngaƋa na ndo mɓer ntamagai, aman a ɓerè'a.
MRK.13.35	Vanza a dai, te man kin sun pats man babgi a shkè a deɓa ɓai. Gar a pats dakwad, gar a géƋ vaƋ, gar a prèk vaƋ, gar a prèk. 
MRK.13.36	A da shkè a nasa nasa, a nda ngats kinè, kin nzhuna. 
MRK.13.37	Skwi man i gaƋa kinè, i gaƋa kin tèlèba: Vanza a daü
MRK.14.1	Njèkè m'mèn cèw, ga ngolala Pâque a movar man skwi nshégèrè a te di ɓai. A ndohi mvi skwi Zhiklè mbibihia'a, a malamhai ta woy maya, aman ta gshè Yèsu a maya ncèkèlma, aman ta keƌa'a. 
MRK.14.2	Aman ta gaƌa:
MRK.14.2	Te ngolala ka ɓai, man ɓai ndohi ta da rubai.
MRK.14.3	Yèsu a zhè te Béthanie, te gi Simon, ndo hutsoƋ. Aman a ndu skwai, ngwoz ngiƌè a mshkè a gai, a koloba ɓurdi te rai, a ɓurdi mbela'a, nshum nenga'a a vata. A mpaslama na ma a koloba, a mbaƋa na burdi a gèƋ Yèsu. 
MRK.14.4	Tengahi ngiƋè ta gu ndav, ta ɓüco ma, a ta goƌ a va ta:
MRK.14.4	Ɓurdi haha ngedas na, amba Ƌè? 
MRK.14.5	Dara man ta preda ma a suli 300.000, a ta va ta ndohi ntawassa'a.
MRK.14.5	A ta gu ndav a géƌ ngwoza'a. 
MRK.14.6	Aman Yèsu a ngaƌa ta:
MRK.14.6	Vajèkeda ngwoz haha! Kin pra na zlau a va èhèmè? A ngu skwi man amba a sam ga. 
MRK.14.7	Ndohi ntawassa'a ta zhè a sam kinè pèc pècèk. Aman kin woy a kin ga ta skwi man amba, kin slaha. Aman iyè, i nzi a sam kinè pèc pècèk azɓai. 
MRK.14.8	Nenga'a a vau skwi man a slaha a via'a. A mfaƋay mbar a va, ga i metsi ga. 
MRK.14.9	A vava i gaƋa kinè, t'herkeda tèlèba man ta da njè ma mbela'a, ta da gèƋè skwi man ngwoz haha a gau, a ta da hérè'a.
MRK.14.10	Judas Iscariot, staƋ te va 12, a ndo a sam ndohi mvi skwi Zhiklè mbibihia'a, aman a ga na ri a gèƌ a Yèsu. 
MRK.14.11	Aman ta tsena'a, ndav ta langlanga'a, a ta gaƌa na:
MRK.14.11	Nga da va ka sulai.
MRK.14.11	A Judas a woy maya, aman a ga na ri a gèƋ a Yèsu. 
MRK.14.12	Pats man ta ndi movar man skwi nshégèrè a te di ɓai, nshèlèkura'a, aman ta zli tambak Pâque, golahi Yèsu ta gaƋa na:
MRK.14.12	Ka woya aman nga tila ka skwi n'ndi Pâque a ka ndia'a tema?
MRK.14.13	A nenga'a a nzlündo cèw te va golahi nenga'a, a ngaƋa ta:
MRK.14.13	Vodo a kokwar mbia'a, a kin da zli gèƋ a ndo ngiƋè, a duzlak a gèƋ. Vadzodzora! 
MRK.14.14	A sam man a Ƌè a pa, kin gaƋa na babgia'a: Ndo njèngè ma a gaƋa: Gi mbrok ga tema, aman nga ndi skwi n'ndi Pâque a nda golahi ga? 
MRK.14.15	A nenga'a a da ngreda kinè gi mbia'a a géƋè'a, kolongwi te pa, tèlèba ntila amba. A sama'a i woya man kin tila nga skwi n'ndi Pâque.
MRK.14.16	A golahi Yèsu to do, a ta ndikè a kokwar, a ta ngots skwi tèleba, ara man Yèsu a gaƌa ta. A ta tila skwi n'ndi Pâque. 
MRK.14.17	A dakwaƋ, Yèsu a mshkè a nda tengahia 12. 
MRK.14.18	Aman ta nzahai a ta ndi skwi n'ndai, Yèsu a ngaƋa:
MRK.14.18	I gaƋa kinè a vava, staƋ te jidev kinè, man nga ndi skwi a vna, a da gay ri a gèƋ.
MRK.14.19	A ta hüno a ta kuƋi te ndav, a ta gaƋa na staƋ staƋ:
MRK.14.19	I Ƌè?
MRK.14.20	Yèsua ngaƋata:
MRK.14.20	StaƋte ndev 12, nenga'a man nga tèr ri a gandaf a vna. 
MRK.14.21	Kra-ndo a Ƌè na, ara man ta windo te Ƌèlèwèr Zhiklè a géƋ nenga'a. Aman wobau a géƋ ndo man a ga na ri a gèƋ Kra-ndo. Dara'a man ta yoko ɓai.
MRK.14.22	Aman ta ndi skwi n'ndai, Yèsu a nco movar, te deɓ man a mpshè na ma, a ntsaka'a, a mva ta, a ngaƋa:
MRK.14.23	Voco, na haha va ga.
MRK.14.23	Te deɓa'a a nco kokwai, te deɓ nshid gèƋ, a mva ta, a ta su tèlèba te pa. 
MRK.14.24	A ngaƋa ta:
MRK.14.24	Na haha pombaz ga, pombaz nderzlèma, man mbaƋahai a géƌ ndohi kumba. 
MRK.14.25	A vava i gaƋa kinè, anai i si barassa te deɓ anta asaɓai, ha pats man i da sia'a mɓua'a a nda kinè te kokwar Bi Zhiklè.
MRK.14.26	Te deɓa'a man ta sla dimèsh psaume ma, to do ta a za oliviers. 
MRK.14.27	Yèsu a ngaƋa ta:
MRK.14.27	A vaƋ haha kin da jekyè a pa tèlèba. Aman ta windo te Ƌèlèwèr Zhiklè: I keƋa ndo mɓér skwai, a tambakihi a ta ngezl ta. 
MRK.14.28	Aman i slambaƌkaƌauda te m'metsi ma, i Ƌè a ma kinè a kokwar Galilée.
MRK.14.29	A Pierre a ngaƌa na:
MRK.14.29	Aman ta jèke ka a pa tèlèba, iyè, i jèkè ka a pa azɓai.
MRK.14.30	A Yèsu a ngaƌa na:
MRK.14.30	I gaƌa ka a vava, a patsna, a vaƌ haha, ga ngarah a tsi da'ai cèw, ka da cèkèlma a géƌ ga sak makar.
MRK.14.31	Aman Pierre a tsi gèjau gené. Ko man i metsi ga a va ka, i cékèlma a géƌ ngaya azɓai. Tèlèba ta goƌa arsa. 
MRK.14.32	Te deɓa'a to do a sam man ta baba na Gethsémané, a Yèsu a ngaƋa ta golahi nenga'a:
MRK.14.32	Vanzahai, i da tsi rai.
MRK.14.33	A nco Pierre, Jacques a Jean, a hüno man a gudzai, a hér zlau te gèƋ, 
MRK.14.34	a ngaƋa ta:
MRK.14.34	Nlèyè a keƋyè a hi a vèvèƋ. Vanza haha, vanza a dai!
MRK.14.35	Te deɓa'a a nco sak a ma kètè, a nkalda va na a hai, a ntsu rai. Aman a slaha, sam patsa'a do do auda a sam na. 
MRK.14.36	A ngaƋa:
MRK.14.36	Abba, Bab ga, ka slaha skwi tèlèba, co kokwi haha auda a sam ga; aman ara man i woya ka ɓai, aman ara man ka, ka woya'a.
MRK.14.37	A Yèsu a mshkè a sam golahi nenga'a, a n'ngats ta, ta nzhuna, a ngaƋa' na Pierre:
MRK.14.37	Simon, ka nzhuna! 
MRK.14.38	Ka slaha ka nzi a dai a nda iyè kèshkataazɓi Ƌè! VanzaaƋai, vatsu rai, skwa da pe kinè a wi ɓai! Mèzhèɓ a woya a ngi amba, aman wuƋi ndo azɓai.
MRK.14.39	A mdo na za'a, a ntsu ri arsa genè. 
MRK.14.40	A mshkè a deɓa za'a, a n'ngats ta, ta nzhuna. Ta zhingètè, nzhunè a di tenga'a. A ta sun ma man ta menda na ɓai. 
MRK.14.41	A Yèsu a mshkè a deɓa mamakara'a, a ngaƋa ta:
MRK.14.41	Antanta vanzhun ma! Vasok va! Dè'a! TiƋè sama ma! Na haha, ta va na Kra-ndo a ri a ndohi malihai. 
MRK.14.42	VaslambaƋa, ngodokoya, na haha nenga'a man a gay ri a gèƋ a herdeka nga va.
MRK.14.43	A nasa nasa, aman a gèƋè dai, Judas a mshkè, staƌ te va 12, a ndohi rèƋèƋè'a a nda nenga'a, a tsakwal, a gèƌ gaƋa. Ndohi mvi skwi a Zhiklè mbibihia'a a malamhai a ndohi nhala'a a nzlindeka ta. 
MRK.14.44	Ndo n'nga na ri a gèƋ Yèsu a n'ngreda ta ar haha:
MRK.14.44	Ndo man i kelawa na ri a da'ai, nenga'a! Vagsa mbelembela, a kin da'a!
MRK.14.45	Mshkè na, a nherda na va a Yèsu, a ngaƋa:
MRK.14.45	Rabbi, a nkelawa na ri a da'ai.
MRK.14.46	Te deɓa'a ta faha ri a Yèsu, a ta gso. 
MRK.14.47	StaƋ te ndev tenga'a man ta zhè a sama'a, a mpho kafahi gwèsh, a ntsahama na zlembaƋ a ɓèl bi ndohi mvi skwi a Zhiklè. 
MRK.14.48	A Yèsu a ngaƋa ta:
MRK.14.48	Kin shkè a sam ga, ara man kin shkè a sam ndo metsar, a tsakwal, a géƋ gaƋa te rai, aman a kin gsyè Ƌè? 
MRK.14.49	Pèc pècèk i nza a sam kinè, a i senda kinè tegi Zhiklè, aman kin gsiyè ɓai. Aman skwi a gi ara man Ƌèlèwèr Zhiklè a gaƋa.
MRK.14.50	Te deɓa'a tèlèba ta jèkeda, a ta hu ta. 
MRK.14.51	Gola staƌ a ndzodzora, jampi a va genè. A ta gso. 
MRK.14.52	Aman nenga'a a mpra ta maslaka na a rai, a mhu na aƋai. 
MRK.14.53	A ta da Yèsu a sam bi ndohi mvi skwi a Zhiklè, a sam man ndohi mvi skwi a Zhiklè mbibihia'a tèlèba ta ɓiceda va a pa, a ndohi nhala'a a malamhai.
MRK.14.54	A Pierre a ndzodzor te deɓa dra, a n'nzahai a nda ndohi mizline te gala bi ndohi mvi skwi a Zhiklè, aman a dzi vogwa. 
MRK.14.55	A ndohi mvi skwi a Zhiklè mbibihia'a, a ndohi kita tèlèba, ta hèsh malwuƌi a gèƌ Yèsu, aman ta slaha ta keƌa'a. Aman ta ngatsa ɓai. 
MRK.14.56	Aman ndohi tsaƌ tsaƌ ta goƌ ma malwuƌi ncèkèlma a gèƌ Yèsu, a malwuƌi tenga'a nhumda ɓai. 
MRK.14.57	Tengahi ngiƌè ta slambaƌa, a ta tsokol ma a géƌ nenga'a, a ta gaƌa:
MRK.14.58	Nga tsena ara man a gaƌa: I woya man i mbeƌda gi Zhiklè haha aussa, man ri ndo a ngau, a i da rèm ngiƌè te m'mèn makar, gi man ri ndo a ngu ka ɓai.
MRK.14.59	Ko ar haha malwuƌi tenga'a nhumda ɓai. 
MRK.14.60	Te deɓa'a bi ndohi mvi skwi a Zhiklè a nslambaƋa te ndev nhèyèndo, a ndzhoƋo Yèsu:
MRK.14.60	Ndohi haha ta gi ma a géƌ ngaya, ka mbeƋi a pa azɓi Ƌè?
MRK.14.61	Aman Yèsu a nza tètè, a m'mbeƋa ta a ma ɓai. Bi ndohi mvi skwi a Zhiklè a ndzhoƌo za'a:
MRK.14.61	Ka Kristi, kra Zhiklè man ta slébèrƋè'a ƌé?
MRK.14.62	A Yèsu a ngaƌa na:
MRK.14.62	I nenga'a. A kin da rka Kra-ndo, n'nza te ri mandi Zhikle, a di a shkè te zhiklè te va vanai.
MRK.14.63	Te deɓa'a bi ndohi mvi skwi a Zhiklè a nkuratseda maslaka nenga'a aussa, a ngaƋa:
MRK.14.63	Kos nga woy malwuƋi za ƌe? 
MRK.14.64	Kin tsena'a, a dérdé Zhiklè. Kin hur kè?
MRK.14.64	Tèlèba ta phomda a kita m'metsai. 
MRK.14.65	A tengahi ngiƌè ta njfa na slèslèɓ a dai, ta pizlèma na dai, a ta ƌutso, a ta gaƌa na:
MRK.14.65	Ani haha, hodko ma! Nduts ka wa?
MRK.14.65	A golahi ndohi mvi skwi a Zhiklè ta tsama na bazlazlam. 
MRK.14.66	Aman Pierre a zhè te gi nte goƋok te gala, dem mizlinè bi ndohi mvi skwi a Zhiklè staƌ a mshkè. 
MRK.14.67	Aman a rka Pierre, a dzi vogwa, a mpa na dai, a ngaƌa:
MRK.14.67	Ka ba, kin nza a nda Yèsu te Nazareth!
MRK.14.68	Pierre a ntsokol ma, a ngaƌa:
MRK.14.68	I sun ɓai, i sun skwi man ka woya a ka gaƌayè a haha ɓai.
MRK.14.68	Te deɓa'a a mdo auda a dzaudzau.
MRK.14.69	A dem massa, man a rka'a, a nhüno za'a, a ngaƌa ta ndohi a di vogwa tèlèba:
MRK.14.69	Ndo haha staƌ te va golahi ndo sa!
MRK.14.70	A Pierre a ntsokol ma za'a. Te deɓ kètè tengahi man ta zhè, ta gaƌa na Pierre za'a:
MRK.14.70	Halau, ka te va ndohia'a; da'ai ngaya ara ndo Galilée.
MRK.14.71	A Pierre a hüno a ngèƌè, a m'mbaƌa:
MRK.14.71	I sun ndo man kin gèƌè haha ɓai!
MRK.14.72	A nasa nasa ngarah a ntsu da'ai macccèwa'a. A ma Yèsu a nhaka na gèƌ a Pierre, man a ngaƌa na:
MRK.14.72	Ga ngarah a tsi da'ai macecèwa'a, ka cèkèlma a gèƌ ga,
MRK.14.72	sak makar a nhur a vata, a nkuƌau.
MRK.15.1	A prèk te gai, ta tsomma, a ndohi mvi skwi a Zhiklè mbibihia'a, a ndohi nhala'a, a malamhai, a ndohi kita tèlèba. 
MRK.15.2	Aman ta dzawa Yèsu ma, ta da'a, a ta va na a ri a Pilate. Pilate a ndzhoƋo:
MRK.15.2	Ka bi ndohi Juif Ƌè?
MRK.15.2	Yèsu a m'mbeƋa na a ma:
MRK.15.3	Ara ngèƌè ngaya.
MRK.15.3	A ndohi mvi skwi a Zhiklè mbibihia'a ta püno a ma tsaƌ tsaƌ. 
MRK.15.4	A Pilate a ndzhoƌo za'a:
MRK.15.4	Ka mbeƌa nga a ma azɓi ƌè?
MRK.15.5	Tsena, man ta pin ka a ma tsaƌ tsaƌ. A Yèsu a m'mbeƌa ta a ma asaɓi fèt, a Pilate a nrzl na. 
MRK.15.6	A pats ngolala, a pats ngolala, Pilate a mpra ndo dangai staƋ, nenga'a man ndohi ta woya'a. 
MRK.15.7	Te gi dangai ndo ngiƋè a zhè, nzlembaƋ na Barabbas. Ta a golahi nenga'a ta keƋa ndo te va nrubai. 
MRK.15.8	Ndohi rèƋèƋè'a ta shkè, aman ta jhèƌè skwai, ara man Pilate a va ta pèc pècèk. 
MRK.15.9	Pilate a m'mbeƌa ta a ma:
MRK.15.9	Kin woy a i pra kinè bi ndohi Juifƌè?
MRK.15.10	Aman nenga'a a suna, ta gskoƌi Yèsu a srak genè. 
MRK.15.11	Aman ndohi mvi skwi a Zhiklè mbibihia'a ta poko ta gèƌ auda a ndohi rèƋèƋè'a, dara Pilate a pra ta Barabbas. 
MRK.15.12	A Pilate m'mena na a gèƌ, a m'mbeƌa ta a ma za'a:
MRK.15.12	I gi mè a nenga'á man kin baba na bi ndohi Juif?
MRK.15.13	A ta boho:
MRK.15.13	Gezlala'a!
MRK.15.14	A Pilate a ngaƌa ta:
MRK.15.14	A ge mali mè?
MRK.15.14	A ta boho holola'a:
MRK.15.14	Gezlala'a!
MRK.15.15	A Pilate a woya aman a ga ta skwi man ambaba ta ndohi, rèƋèƋè'a, a mpra ta Barabbas. Te deɓa'a aman ta ndoho a mènèwèƌ ma, a mva ta Yèsu a rai, a ta gezlala'a. 
MRK.15.16	A sojèhi ta co Yèsu, a ta da'a a gala ngomna, a ta baba ta sojèhi tèlèba. 
MRK.15.17	A ta va na maslaka vèvèzh a va, ta paƋa na gèƋ a vatak ntsaffa'a. 
MRK.15.18	Te deɓa'a ta hüno a ta ga na mbalai:
MRK.15.18	Mbali bi ndohi Juif!
MRK.15.19	A ta tsu géƌè'a a gaƋa, a ta njfa na slèslèɓ a va, a ta gurɓahai a sam na, a ta ngwossaha, a ta kalahai a deɓ sak nenga'a. 
MRK.15.20	Te deɓ man ta ngwossaha ma, ta cèma na maslaka vèvèzh auda a va, a ta va na maslaka na a va, a ta da'a, aman ta gezlala'a. 
MRK.15.21	A ta fa na a gèƋ a wuƋai a Simon te Cyrène, Bab Alexandre a Rufus, man a shkè te gi dau na, aman a zhüɓ wof ngézlèl Yèsu.
MRK.15.22	A ta da Yèsu a sam man ta baba na Golgotha, ara ngèƋè' Vatasl gèƋ'. 
MRK.15.23	A ta va na iyam man a zhkè mbertéktéka'a, aman a nsia'a. Aman nenga'a a nca ɓai. 
MRK.15.24	A ta gezlala, a ta kezla maslaka nenga'a, a ta gu jimèr, ta woy a ta sun skwi man ndo staƋ staƋ a ngècè'a.
MRK.15.25	Man ta gezlala, gol pats. 
MRK.15.26	Mali man a metsa a géƋè'a, ta windeda a deɓ wof: Bi ndohi Juif. 
MRK.15.27	A ta gezlala a nda ndohi metsarhi cèw, staƋ te ri mandai, ngiƋè te ri gula.
MRK.15.28	(A gau, ara man ta windo te Ƌèlèwèr Zhiklè. Ta fèda a ndev ndohi malihai).
MRK.15.29	Ndohi man ta beza a pa, ta durƋo, a ta giƋè gèƋ kwotakwota'a, a ta gaƋa:
MRK.15.29	Ɗakwa, ka, ka gaƋa: i mbeƋda gi Zhiklè aussa, a i rèmè'a te m'mèn makar, 
MRK.15.30	mbela va ngaya a ri ngaya, sulomkaƌahai a wof ngèzlèlè!
MRK.15.31	A ndohi mvi skwi a Zhiklè mbibihia'a ba, a malamhai ta goƌ a va ta:
MRK.15.31	A m'mbel ta ndohi ngiƌè, va na a slaha a m'mbela ɓi ƌè? 
MRK.15.32	Aman nenga'a Kristi, bi Israel, da sulomkaƌahai a wof ngézlèl na haha antanta.
MRK.15.32	A nga rka'a, nga da cè a ndav nga! Tengahi man ta gezlal ta a nda nenga'a ba, ta durƌo. 
MRK.15.33	A géƌ pats, ruva a ngau a géƋ herkeda tèlèba, ha pats tsafkata. A pats tsafkata Yèsu a mboho a wuƋai:
MRK.15.34	EJoi, Eloi, lama sabachthani?
MRK.15.34	ara ngèƋè:
MRK.15.35	Zhiklè ga, Zhiklè ga, ka jèkyè èhèmè?
MRK.15.35	Tengahi ngiƋè man ta nza a pa, ta tsena'a, a ta gaƋa:
MRK.15.35	Na haha, a baba na Elie.
MRK.15.36	A ndo staƋ a nkalda maslaka a iyam mbertéktéka'a, a m'manda a gaƋa, a ntkwo na ma, a ngaƋa:
MRK.15.36	KazlaƋai, nga rka, aman Elie a shkè, a nckoƌahai!
MRK.15.37	Aman Yèsu a mboho a wuƋai a vata, a m'mets na. 
MRK.15.38	Tegi Zhiklè, maslaka mbia'aa nkurats na te va, te géƋè'a a nshkèhi a goƋok. 
MRK.15.39	Bi sojè, man a zlatsa zura'a a Yèsu, a rka'a, man a mets na ar haha, a ngaƋa:
MRK.15.39	Ndo haha a vava kra Zhiklè.
MRK.15.40	A ngwozi ba ta zhè, aman ta pi di dra. Te va tenga'a Marie Magdala, Marie mam Jacques nkèshèa a Joses, a Salomé, 
MRK.15.41	man ta dzodzora, a ta takaha, te va man a zhè te Galilée dai, a tengahi ngiƋè tsaƌ tsaƌ man ta shkè a Jérusalem a verzi nenga'a.
MRK.15.42	A dakwad man pats nkala ma, nciƋ sama'a pats nshek va, aman ta til patsa'a ma, 
MRK.15.43	Joseph te Arimathée, ndo ncèmma mbia'a, a mshkè; nenga'a ba a zhèr kokwar Bi Zhiklè. Nenga'a a n'nga zlau ɓai, aman a ndo a sam Pilate, a njhèƋè va Yèsu. 
MRK.15.44	Pilate a nhuro a vata, aman Yèsu a m'mets na tsam tsam aranta. A mbaba na bi sojè, a njunjoro, aman a mets na n'nzi a zhè.
MRK.15.45	Aman a ntsena zura'a a sam bi sojè, a mva na nckondo Yèsu a Joseph. 
MRK.15.46	A Joseph a nsum maslaka, a mproko Yèsu a hai a wof ngèzlèl na, a mpaƋda maslaka, a mfeda a gi dzavi te za, a ta gudumbala na ngezlambar kwa mbia'a a ma gi dzavai. 
MRK.15.47	A Marie Magdala, a Marie mam Joses ta rka sam man ta feda Yèsu a pa.
MRK.16.1	Te deɓ pats nshèk va, Marie Magdala, Marie mam Jacques, a Salomé ta sum mbar burdi, aman ta Ƌè a ta fèƋè a va Yèsu. 
MRK.16.2	Pats nshèlèkura'a te luma, to do a ma gi dzavai, a prèk vaƌ, mshkè pats auda lèshè'a. 
MRK.16.3	A ta goƋ a va ta:
MRK.16.3	Nda gudumbala nga ngezlanibar kwa auda a ma gi dzavi wa?
MRK.16.4	A ta pi di a ma, a ta rka, ngezlambar kwa ngudumbala ma. Ngezlambar kwa mbia'a. 
MRK.16.5	To do a gi dzavai, a ta rka gola, n'nza te civèƋ ri mandai, maslaka nslekaƋa'a a va, a ta gu zlau. 
MRK.16.6	A nenga'a a ngaƋa ta:
MRK.16.6	Kin gu zlau ɓai! Kin woya Yèsu te Nazareth, man ta gezlala'a. Nenga'a a nslamaƌkaƌauda ma, na az a haha ɓai. Na haha sam man ta feda a pa. 
MRK.16.7	Aman vodo, vagaƋa ta golahi nenga'a, a Pierre ba, a Ƌè a ma kinè a Galilée. Te pa kin da rka'a, ara man a gaƋa kinè.
MRK.16.8	A ta shkè auda te gi dzavai, a ta hu ta. Ta gudzai, zlau a ndzakaɓama ta gèƌ, a ta ngreda na a ndo ngiƌè azɓai, te ri zlau. 
MRK.16.9	A Yèsu man a slambaƌkaƌauda, a prèk a pats nshèlèkura'a te luma, a ngudoko na va a dai a Marie Magdala nshèlèkura'a, te va nenga'a man a ndzor madzagihi auda tsarad. 
MRK.16.10	Nenga'a a mdo a n'ngreda ta ma'a a ndohi man ta nza a Yèsu pèc pècèk. 
MRK.16.11	A ndav tenga'a a mbeƌè, a ta kuƌai. Ko man ta tsena, Yèsu a zhè a nshèffè, Marie a nrka'a, ta ca a ndav ɓai.
MRK.16.12	Te deɓa'a a ngudoko ta va a dai, a va nenga'a n'ngwoda, a ndohi cèw te ndev tenga'a, a civèƋ man a Ƌè a kokwar ngiƋè. 
MRK.16.13	A to do a ta ngreda ta ndohi ngiƋè. Aman ta ca ma tenga'a a ndav ɓi genè. 
MRK.16.14	Te deɓa tèlè a ngudoko ta va a dai a tengahia 11, aman ta ndi skwai. A n'nga ta ndzoan, a géƋ man ta ca a ndav ɓai, a ndav tenga'a ngwora, a ta ca ma ndohi man ta rka'a, a nslambaƋkaƋauda ma, a ndav ɓai. 
MRK.16.15	Te deɓa'a a ngaƌa ta:
MRK.16.15	Vodo a gèƌ herkeda tèlèba, vanjè ta ma mbela'a a ndohi herkeda tèlèba! 
MRK.16.16	Ko wawa man a cè a ndav, a gi baptême, a mbel na. Aman ko wawa man a cè a ndav azɓai, a da ngècè kita a gèƌ. 
MRK.16.17	Na haha nrkedi man a gi a sam tenga'a, man ta co a ndav ta: Ta da jèr madzagihi a nzlembaƌ ga, ta da gèƌè ma a nè'èn mɓua'a, ta da pèr zhüzhokihai, ta da si Ƌèrè, a da ga ta skwa azɓai. 
MRK.16.18	Ta da fa ta ri a gèƌ a ndohi matakwan, a ndohi matakwan ta mbel ta.
MRK.16.19	Bai Yèsu, man a njè ta ma haha ma, a mdo a zhiklè, a n'nzahai te ri mandi Zhiklè. 
MRK.16.20	A to do ta, a ta nju ma Zhiklè a sam tèlèba. Bi Zhiklè a ngu mizlinè a nda tenga'a, a n'nzala ma nenga'a a nrkedihai.
LUK.1.1	Thèophile ga! Ndohi kumba ta windeda skwi man a gu a sam nga a hai; 
LUK.1.2	ara man tenga'a, man ta rka'a a di ta te nhinkaƌ na, a ta nda a ndohi njè ma Zhiklè, a ta ngra nga. 
LUK.1.3	Ko i ba, i hur amba, aman i winƋè ka skwia staƌ staƌ tèlèba, ara man i junjor te nhinkaƌ na, 
LUK.1.4	a ka da suna, skwi man ta senda ka, a ngu arsa a vava.
LUK.1.5	Te va man Hérode bi kokwar Judée, ndo mvi skwi a Zhiklè ngiƋè a zhè, nzlembaƋ na Zacharie, te verzi Abia. Ngwoz nenga'a nzlembaƋ na Elisabeth, nte va dalahi Aaron. 
LUK.1.6	Ta cèw ba, ta ndohi nzura'a a sam di Zhiklè, a ta dzodzor ma nkwèr Bi Zhiklè a ma kita nenga'a, ta tawaƋaha ɓai, ko staƋ. 
LUK.1.7	Ta yi kra azɓai. Elisabeth delai. Ta cèw ba ta hala ma.
LUK.1.8	A pats ngi mizlinè na, Zacharie a ngu mizlinè te gi Zhiklè. Ndohi mvi skwi a Zhiklè ta venu va a mizlinè tenga'a pèc pècèk. 
LUK.1.9	A nenga'a a mdo a gi Zhiklè, a mpeda ɓurdi a vogwa, man vodzok a Ƌüzhè, ara man ndohi Juif ta gia'a pèc pècèk. 
LUK.1.10	A pats nasa ndohi tèlèba ta t'uda, a ta tsu rai. 
LUK.1.11	A gol Bi Zhiklè staƋ a ngudoko na va a dai a Zacharie, a sam mvi skwi a Zhiklè, man vodzok a Ƌüzhè a pa, te civèƋ ri mandai. 
LUK.1.12	Aman Zacharie a rka'a, a gudzai, zlau a dza na. 
LUK.1.13	Gol Zhiklè a ngaƋa na:
LUK.1.13	Ka gu zlau ɓai, Zacharie; aman Zhiklè a ntsena ntsi ri ngaya. Elisabeth, ngwoz ngaya, a da ya ka kra ngura'a, a ka da va na nzlembaƋ na Jean. 
LUK.1.14	A gi a kra man ndav ngaya a wuffè langlanga'a a géƋè'a. A ndohi kumba ta da wuffè a géƋ nyi nenga'a. 
LUK.1.15	Nenga'a a gi a ndo mbia'a a sam di Bi Zhiklè, a da si zom a skwi man a Ƌè gèƌ azɓai. Ko t'hwad mam na, Mèzhèɓ Zhiklè nkezla'a a n'ndha ndav na.
LUK.1.16	A da ngwodko ndav wuda Israel kumba a sam Bi Zhiklè tenga'a. 
LUK.1.17	A nenga'a a Ƌè a ma Bi Zhiklè te Mèzhèɓ a wuƋi Elie, a ngwodko ndav babgihai a sam wud ta, a gi aman ndohi mèƋègèƋ a ta hér ma ndohi nzura'a, a da til ndohi a sam Bi Zhiklè.
LUK.1.18	Zacharie a ngaƋa na gol Zhiklè:
LUK.1.18	l da shinè skwi haha te mè? Aman iyè, i babgai, ngwoz ga ba, nhala ma.
LUK.1.19	A gol Zhiklè a m'mbeƋa na a ma:
LUK.1.19	Iyè Gabriel, man i zlatsa a sam di Zhiklè. Nenga'a a nzlindekayè man i gaƋa ka ma haha. A i ngreda ka ma mbela haha. 
LUK.1.20	Ani haha ka gi a ndaɓazlam. Ka slaha ka gèƋè azɓai, ha pats man skwi haha tèlèba a ndev na, a géƋ man ka ca ma ga a ndav ngaya ɓai. Aman a da gi ara ma ga a vava.
LUK.1.21	A ndohi t'uda ta zhèr Zacharie, a ta hur a vata, aman a ngu ndudoh te gi Zhiklè. 
LUK.1.22	Mshkè Zacharie auda ma, a slaha a ngèƌè ɓai. A ta suna, skwa a nrka na dai te gi Zhiklè. Nenga'a a geda ri mènè, n'nde na a ndaɓazlam ma. 
LUK.1.23	Aman mizlinè nenga'a klèng ma, a ndo na ngwai. 
LUK.1.24	Te deɓa'a Elisabeth, ngwoz na, a ngu a hwaƌ, a n'ngheda va na ki zlam, a ngaƌa:
LUK.1.25	Bi Zhiklè a vay pombai arsa, te man a héryè te ndav na, a cay hori auda a dai.
LUK.1.26	Te mamokwa kia, Bi Zhiklèa nzlündo Gabriel, gol nenga'a, a kokwar Nazareth, te Galilee, 
LUK.1.27	a sam bidali ngiƋè, medemi Joseph, te verzi David. NzlembaƋ dema'a, Marie. 
LUK.1.28	A gol Zhiklè a mdo a gai a sam na, a ngaƋa na:
LUK.1.28	Mwuffè a sam ngaya, ka man Zhiklè a mva ka pombai! Bi Zhiklè a zhè a nda ka!
LUK.1.29	Aman dema'a a ntsena ngèƋè haha, a gudzai, a nhuro:
LUK.1.29	Mabali haha nkèkèkè?
LUK.1.30	A gol Zhiklè a ngaƌa na:
LUK.1.30	Ka gu zlau ɓai, Marie! Ka ngots pombai a sam Zhiklè! 
LUK.1.31	Na haha, ka da gi a hwaƌ, ka da yi kra ngura'a, a ka da baba na Yèsu. 
LUK.1.32	Nenga'a a da gi a mbia'a, a ta da baba na kra Zhiklè te géƌè'a. Bi Zhiklè a da va na sam n'nzi bi David, bab na. 
LUK.1.33	A nenga'a a da gi bai a géƋ gi Jacob a mèƋèp, a kokwar-Bi nenga'a a ndivè azɓai.
LUK.1.34	A Marie a ngaƋa na gol Zhiklè:
LUK.1.34	Skwi haha a da gi a nkèkèkè? I sun baki ɓai.
LUK.1.35	A gol Zhiklè a m'mbeƋa na a ma:
LUK.1.35	Mèzhèɓ Zhiklè nkezla'a a di a shkè a géƋ ngaya, a wuƋi Zhiklè te géƋè'a a da nzi a géƋ ngaya. Gar haha kra man ka da yia'a, nkezla'a, ta da baba na kra Zhiklè. 
LUK.1.36	Na haha, ko Elisabeth, dem bab ngaya, man ta baba na delai, kra t'hwad ma, ko nhala ma. Ki nenga'a mokwa antanta. 
LUK.1.37	Skwi man Zhiklè a slaha ɓi ba, azɓai.
LUK.1.38	A Marie a ngaƋa:
LUK.1.38	Na haha, i ɓèl Bi Zhiklè. Da gu a sam ga, ara man Zhiklè a gaƋa.
LUK.1.38	A gol Zhiklè a mdo na. 
LUK.1.39	A pats nasa Marie a nslambaƌa, a mdo tsam tsam va a za ngiƌè te kokwar Judée. 
LUK.1.40	A ndo a gi Zacharie, a n'nga na mbalai a Elisabeth. 
LUK.1.41	Aman Elisabeth a ntsena mbali Marie, kra t'hwaƋ a giƋè va, a Mèzhèɓ nkezla'a a n'ndha ndav Elisabeth. 
LUK.1.42	A Elisabeth a mboho a wuƋai:
LUK.1.42	Te ndev ngwozai, Zhiklè a mpshè ka ma, kinè a kra nt'hwaƋ ngaya! 
LUK.1.43	I wa, a mam Bi ga a shkè a sam ga? 
LUK.1.44	Na haha, man i tsena mbali ngaya te zlembaƋ ga, ambaha kra nt'hwaƋ ga, a wuffè, a giƋè va. 
LUK.1.45	Mwuffè a sam ngaya, man ka co a ndav; a gi ara man Bi Zhiklè a gaƋa ka!
LUK.1.46	A Marie a ngaƋa:
LUK.1.46	Ndav ga a slébèrƋè Bi Zhiklè! 
LUK.1.47	Mèzhèɓ ga a wuffè te Bi Zhiklè, Bi m'mbelyè! 
LUK.1.48	Nenga'a a nrkayè, i ɓèl nenga'a nkèshè'a. Na haha, anai verzi ndohi tèlèba ta da gaƋayè: Mwuffè a sam ngaya! 
LUK.1.49	Aman Zhiklè wuƋi tèlèba a ngu skwi mbia'a a sam ga. NzlembaƋ nenga'a nkezla. 
LUK.1.50	A verzi, verzi ndohi man ta gi zlaua'a, ta sia te va.
LUK.1.51	Ri nenga'a a ngu skwi mbia'a. A nksar ta ndohi nfí va aussa. 
LUK.1.52	A nhelka ta ndohi mbibihia'a auda a sam n'nzi bi ta, a nslambaƋda ta gèƋ a ndohi man ta manda gèƋ ta a hai. 
LUK.1.53	Ndohi man mi a keƋ ta, a n'ngez ta a skwi man amba a vata; aman ndohi mèshèlè a menda ta a deɓa, skwa a te ri ɓai. 
LUK.1.54	Nenga'a a ntakaha Israel, ɓèl na. 
LUK.1.55	Abraham a wud na ta sia te va a mèƋèp, ara man a gaƌa ta bababhi nga.
LUK.1.56	A Marie a n'nza a sam nenga'a, ki makar. Te deɓa'a a ndo na a deɓa a ngwai. 
LUK.1.57	A pats nyi kra Elisabeth, a myu kra ngura'a.
LUK.1.58	A nslamagihi na, a gwoli na ta tsena, a msau Bi Zhiklè te va, a ta wuffè a nda nenga'a.
LUK.1.59	M'mèn matsamakaƋa'a a ta shkè, aman ta ngél ngwon kra, a ta woy a ta va na nzlembaƋ bab na, Zacharie. 
LUK.1.60	A mam nenga'a a ngaƋa ta:
LUK.1.60	Azɓai, sèi ta baba na Jean!
LUK.1.61	A ta gaƋa na:
LUK.1.61	Te va gwoli ngaya ndo man a ngots nzlembaƋ ar haha, ngiƋè a zhi Ƌè?
LUK.1.62	A ta kutèka na ri a bab na, a woy a ta baba na kra wa? 
LUK.1.63	A nenga'a a ndzhoƋo wof, a mwindeda pa: NzlembaƋ na Jean. Ta tèlèba ta rzl ta. 
LUK.1.64	A nasa nasa ma nenga'a a mwin na, a nè'èn nenga'a a mpre na, a ngèƋè, a nslubordo Zhiklè. 
LUK.1.65	A zlau a ndza ta nslamagihi ta. Te za Judée tèlèba ta goƋ ma haha. 
LUK.1.66	A ndohi tèlèba man ta tsena'a, ta hérè'a a ta gaƋa:
LUK.1.66	Kra haha a da gi a kra mè?
LUK.1.66	Aman Bi Zhiklè a zhè a nda nenga'a. 
LUK.1.67	A Mèzhèɓ Zhiklè nkezla'a a n'ndha ndav Zacharie, bab kra. A Zacharie a nhodko ma, a ngaƋa:
LUK.1.68	Vaslubordo Bai, Zhiklè Israel, aman nenga'a a mshkè a sam ndohi na, a mpreka ta auda. 
LUK.1.69	A mva nga ndo m'mbel ndo man wuƋi na zhè, te verzi David, ɓèl na, 
LUK.1.70	ara man a hodko ma te ma ndohi nhadka ma nkezlahia'a hala'a,
LUK.1.71	ara man a gaƌa, a mbel nga te ri ndohi mayamhi nga, te ri ndohi shèwa nga tèlèba. 
LUK.1.72	Bababhi nga ta sia te va, a hér nderzlèma nenga'a nkezla'a, 
LUK.1.73	a m'mbèƋè man a mbaƋa na Abraham, bab nga. 
LUK.1.74	Aman te deɓa'a, aman nga mbel nga te ri ndohi mayamhi nga ma, a gi aman nga gi mizlinè nenga'a a zlau ka ɓai, 
LUK.1.75	zura'a, a ndav nkezla'a, a sam di nenga'a, a pats nshèffè nga tèlèba.
LUK.1.76	Ka ba, kra ga, ta da baba ka ndo nhadka ma Bi Zhiklè te géƋè'a, a ka Ƌè a ma ma a sam di Bi Zhiklè, aman ka tila na civèƋ, 
LUK.1.77	a ka winè ta dai a ndohi na, aman ta rka skwi m'mbel tenga'a, a mali tenga'a mpra'a; 
LUK.1.78	a géƋ man nga si Zhiklè te va. Te nenga'a skwi man a vangka te géƋè'a a mshkè a sam nga, 
LUK.1.79	aman a hela ta sam a ndohai, man ta te ruva, man ta te mèzhèɓ m'metsai, a da pa nga sak a civèƋ gumai.
LUK.1.80	A kra a grè a grè, a n'ngots wuƋai te Mèzhèɓ Zhiklè, a n'nza te ndev hèshèkèƌ, ha pats man a ngreda ta va na auda a sam ndohi Israel.
LUK.2.1	A pats nasa Bi Auguste a mbaba ta ndohi tèlèba, aman a nger ta. 
LUK.2.2	N'ngér ndo nshèlèlura'a sa, ta gu te va man Quirinius ngomna te kokwar Syrie. 
LUK.2.3	A gi a gai tèlèba to do, aman ta nger ta, ngiƋè a kokwar na, ngiƋè a kokwar na. 
LUK.2.4	A Joseph ba te Galilée, te kokwar Nazareth, a mdo Judée, a kokwar David, man ta baba na Bethléhem, te man nenga'a te verzi David, 
LUK.2.5	aman ta da nger ta a Marie, medemi na, kra t'hwaƌ.
LUK.2.6	Aman ta shkè a sama'a, ki na ma, a nyu kra nenga'a. 
LUK.2.7	A nyu tsuvom nenga'a, kra ngura'a, a mpaƋda a bomtèrè, a mfèda a torok, te man sam m'mènè ngiƋè azɓai te gi mbrokihai. 
LUK.2.8	A ndohi mɓer skwai ta zhè te pa te dak. Ta mana a sam skwi ta. 
LUK.2.9	A na haha, gol Bi Zhiklè a mshkè a sam tenga'a, a n'njèl Zhiklè a nhela sam cerh-cerha'a. A ta gu zlau a vata. 
LUK.2.10	A gol Zhiklè a ngaƋa ta:
LUK.2.10	Kin gu zlau ɓai! Na haha, i njè kinè ma mbela'a a mwuffè mbia'a, man a Ƌè wuffèƋè ndohi tèlèba. 
LUK.2.11	Aman a patsna ta ya kinè te kokwar David ndo m'mbel ndo, nenga'a Kristi, Bai. 
LUK.2.12	Va-suna te skwi malwuƋi haha: Kin ngècè kra, mpaƋa'a a bomtèrè, m'mana t'hai te torok.
LUK.2.13	A nasa nasa golahi Zhiklè rèƋèƋèa ta zhè a sam gol Zhiklè. Ta slébèrƋè Zhiklè, a ta gaƋa:
LUK.2.14	N'njèlè a sam Zhiklè te gèƌè'a, gumai a herkeda, a sam ndohai man Zhiklè a va ta pombai!
LUK.2.15	Aman goIahi Zhiklè ta men ta a deɓa a zhiklè, ndohi mɓer skwai ta goƋ a va ta:
LUK.2.15	Ngo-dokona a kokwar Bethléhem, a nga da rka skwi man a gau, man Bi Zhiklè a ngra nga a haha.
LUK.2.16	A to do tsam tsam, a ta ngots, Marie a Joseph, a kra m'mana te torok. 
LUK.2.17	Mrke na, a ta zlèzlèmè ma kra a ma ma. 
LUK.2.18	A ndohi tèlèba man ta tsena'a, ta hur ma ndohi mber skwai, a ta rzl ta. 
LUK.2.19	A Marie a n'ngheda ma tèlèba a ndav na, a nhérè'a. 
LUK.2.20	A ndohi mɓer skwai ta men ta a deɓa, a ta shid gèƋ, a ta slébèrƋè Zhiklè, a géƋ skwi tèlèba man ta tsena'a, a ta rka'a, ara golahi Zhiklè ta ngreda ta.
LUK.2.21	Te deɓ m'mèn tsamakaƋ, aman ta ngela ngwon nenga'a, ta va na nzlembaƋ na Yèsu, ara man gol Zhiklè a va na, man a t'hwaƋ di ɓai. 
LUK.2.22	Man maudza n'nga ma, ara man Moise a gaƋa, ta da kra a kokwar Jérusalem, aman ta va na a ri Bi Zhiklè 
LUK.2.23	(ara man ta windo te Ƌèlèwèr Zhiklè:
LUK.2.23	Wudahi ngurhi tèlèba, tsuvomhi tsumvomhi tèlèba, man ta yia'a, wuda nkezla'a a sam Bi Zhiklè).
LUK.2.24	A ta vi skwi a Bi Zhiklè, a ta pil gèƋè'a, ara man ma kita Zhiklè a gaƋa:
LUK.2.24	nkuƋhomhi cèw, man ɓai wud ngudokwarhi cèw.
LUK.2.25	A na haha, te kokwar Jérusalem, ndo ngiƋè a zhè, nzlembaƋ na Siméon. Nenga'a ndo nzura'a, a woy Zhiklè, a zhèr skwi mbid Israel, a Mèzhèɓ Zhiklè nkezla'a a zhè a géƋ nenga'a. 
LUK.2.26	Mèzhèɓ Zhiklè nkezla'a a ngaƋa na:
LUK.2.26	Ka da rka Kristi, Bi dai, ga ka metsi ngaya.
LUK.2.27	A Mèzhèɓ Zhiklè a nda'a a gi Zhiklè. Aman Marie a Joseph ta cko kra ta, Yèsu, aman ta gia ara man ma Zhiklè a gaƌa, 
LUK.2.28	nenga ba a nhumbatda a rai, a nslubordo Zhiklè, a ngaƌa:
LUK.2.29	Bai, anai ka da jèkeda ɓèl ngaya, aman a Ƌè vèvèƌ a gumai, ara ma ngaya a gaƌa. 
LUK.2.30	Aman i rka skwi m'mbel ndo ngaya a di ga ma, 
LUK.2.31	skwi m'mbel ndo man ka tila a sam di ndohi herkeda tèlèba; 
LUK.2.32	skwi nhél sam man a ngreda ta civèƋ a ndohi herkeda tèlèba; n'njèlè asam Israel, ndohi ngaya.
LUK.2.33	Nda bab na a mam na ta rzl ta a gèƌ ma man a goƌ a géƌè'a. 
LUK.2.34	A Simèon a mpshè ta ma, a ngaƌa na Marie, mam na:
LUK.2.34	Na haha, ta vau, aman ndohi kumba te Israel — ngiƌè a kèlèhai, ngiƌè a slèmbèƌè. Ta vau a skwi malwuƌai, man ta nƋèvèƌ ma a géƌé'a. 
LUK.2.35	Skwi a tezama ka ndav, ara kafahi gwèsh, a skwi man ndohi kumba ta gshè te ndav, a ngrèƋè auda.
LUK.2.36	Ngwoz nhadka ma ngiƋè a zhè, nzlembaƋ na Anne, dem Phanuel, te verzi Aser. Nhala ma. Te dalai ta nza a baki na, mvi tsaraƋ. 
LUK.2.37	A n'nde na a ngwoz mazai, ani mvi na 84 ma. A njèka gi Zhiklè ɓai, ko a pats, ko a vaƋ, a ngu mizlinè Zhiklè a njèkeda skwi n'ndai, a ntsi rai.
LUK.2.38	A pats nasa a mshkè, a nshid gèƋ a Zhiklè, a ngoƋ ma a géƋ nenga'a a sam ndohi tèlèba, man ta zhor skwi m'mbel Jérusalem. 
LUK.2.39	Aman ta ndeva skwi tèlèba ma, ara ma Bi Zhiklè a gaƋa, to do a deɓa a kokwar Galilée, a Nazareth, kokwar ta. 
LUK.2.40	A kra a grè, a grè, a n'ngots wuƋai, a gèƋ nenga'a n'ndha a maya, a pombi Zhiklè a zhè a géƋ nenga'a.
LUK.2.41	A mvi a mvai bab a mam Yèsu ta Ƌè a ngolala Pâque a kokwar Jérusalem. 
LUK.2.42	Aman mvi Yèsu 12, to do Jérusalem, ara man ndohi Juif ta gia'a pèc pècèk. 
LUK.2.43	Aman ngolala klèng ma, to do ta a ngwai. Yèsu a n'nza na a deɓa, a bab na a mam na ta senaha ɓai. 
LUK.2.44	Ta huro, ta a nda mandalahi tenga'a. Aman to do m'mèn staƌ, ta woya'a te va mandalahi ta, te va gwoli ta.
LUK.2.45	Aman ta ngatsa ɓai, to do a deɓa a kokwar Jérusalem, a ta woya'a. 
LUK.2.46	Te deɓ m'mèn makar ta ngotso te gi Zhiklè, n'nza te ndev ndohi njèngè ma Zhiklè, a nfi zlembaƋ a ma ta, a ndzhaƋ ta. 
LUK.2.47	A ndohi tèlèba man ta tsena'a, ta rzl ta a géƋ ma nenga'a, a maya nenga'a. 
LUK.2.48	Aman bab a mam Yèsu ta rka'a, ta hur a vata. A mam na a ngaƌa na:
LUK.2.48	Kra ga, ka ge nga ar haha èhèmè? Na haha, nga a bab ngaya nga has ka, a ndav nga m'mbeƌ na.
LUK.2.49	A Yèsu a ngaƌa ta:
LUK.2.49	Kin woyè èhèmè? Kin sun ɓi ƌè, aman i gi sèi skwi Baɓ ga?
LUK.2.50	Ta tsena ma nenga'a ɓai. 
LUK.2.51	A Yèsu a mdo a nda tenga'a, a kokwar Nazareth, a nfu gèƌ a ma ta. A mam na a n'ngheda ma haha tèlèba a ndav na. 
LUK.2.52	A Yèsu a ngrè a ma ma, a maya, a mvi a mvai, a pombai, a sam Zhiklè, a sam ndohai.
LUK.3.1	Aman Tibère, bi mbia'a, a ngu bi mvi 15 ma, Ponce Pilate, ngomna te kokwar Judée, Hérode bi te kokwar Galilée, a Philippe, kramam na, bi te kokwar Iturée t'herkeda Trachonite, a Lysanias bi te kokwar Abilène. 
LUK.3.2	Te ndev nasa Anne a Caiphe, ndohi mvi skwi a Zhiklè mbibihia'a. A Zhiklè a ngaƌa na Jean, kra Zacharie, t'hèshèkèƌ.
LUK.3.3	A Jean a mdo a sam tèlèba a ma woyam Jourdain, a nju ma baptême, aman ndohi ta ngwèƋè ndav ta, a mali tenga'a a mprè, 
LUK.3.4	ara man ta windo te Ƌèlèwèr ma Esaie, ndo nhadka ma, man a gaƋa:
LUK.3.4	NgèƋè ndo ngiƋè man a bèhè t'hèshèkèƋ: Vatila civèƋ Bi Zhiklè, vaga civèƋ nenga'a sara'a! 
LUK.3.5	NkulgoƋokihai tèlèba ta da ƌaƌal ta, za a ngègèƌhi tèlèba ta da mbedkaƋ ta a hai, a skwi ndzara'a a gi a civèƋ sara'a, a kurzlazli kwahai ta da ndedahai, 
LUK.3.6	a ndohi tèlèba ta da rka skwi m'mbel ndo Zhiklè.
LUK.3.7	A nenga'a a ngaƋa ta ndohi rèƋèƋèa, man ta Ƌè a sam na, aman a ga ta baptême:
LUK.3.7	Kin wud tsebarhai! N'ngreda kinè wa, aman kin slaha a kin hi kinè a ndav Zhiklè man a di a shkè? 
LUK.3.8	Vangreda auda zura'a, ara man kin ngwoda ndav kinè. Kin hur ɓai a kin gaƌa, Abraham bab nga. Aman i gaƌa kinè, Zhiklè a slaha a nyoko na wudahi a Abraham te kwahi haha. 
LUK.3.9	Antahta, dzana a n'nza te verzi wof. Wof staƋ staƋ tèlèba man a yi wuda zura'a azɓai, ta ngélè'a, a ta kalda a vogwa.
LUK.3.10	A ndohi rèƋèƋèa ta dzhoƋo, a ta gaƋa na:
LUK.3.10	Nga da gi mè kè?
LUK.3.11	A nenga'a a m'mbeƋa ta a ma:
LUK.3.11	Ndo man a ngots maslaka cèw, da va na ndo man maslaka na azɓai. Ndo man a ngots skwi n'ndai, da gu lèmèlèmè arsa.
LUK.3.12	A ndohi ncèkèlè skwai ta shkè, aman a nga ta baptême. 
LUK.3.13	A ta gaƌa na:
LUK.3.13	Ndo njèngè ma, nga gi kè?
LUK.3.13	A nenga'a a ngaƋa ta:
LUK.3.13	Kin dzhoƋo skwi ngiƋè a va'a ɓai, sèi skwi man ma kita a gaƋa kinè.
LUK.3.14	A sojèhi ba ta shkè, a ta jhèƋè'a:
LUK.3.14	Nga, nga gi kè?
LUK.3.14	A nenga'a a ngaƋa ta:
LUK.3.14	Kin pra na zlau a va a ndo ɓai, kin ngwoda ta ma a gèƋ a ndohi ɓai, suli mizlinè kinè da Ƌè'a kinè!
LUK.3.15	Aman ndohi ta zhoro, a ta hur a géƋ Jean:
LUK.3.15	Wa ngiƋè ba Kristi Ƌè?
LUK.3.16	A Jean a m'mbeƋa ta a ma a ndohi tèlèba:
LUK.3.16	Iyè, i ga kinè baptême a iyam. Aman ndo ngiƋè a di a shkè, man a fena wuƋi ga, nenga'a a da ga kinè baptême a Mèzhèɓ Zhiklè nkezla'a, a vogwa. I gi huyokoko'a, i slaha a i gshè kotokoroh nenga'a a ri ɓai. 
LUK.3.17	Kokwi te ri na, aman a pèvè dau a hedak nenga'a tèlèba. Dau a da ɓicè a wov nenga'a, topok dau, a fa na vogwa man a mbècè azɓai.
LUK.3.18	Aman Jean a mfa ta ma tsaƋ tsaƋ a gèƋ, a njè ta ma mbela'a a ndohai. 
LUK.3.19	A n'ngra na mali a Hérode, bai, a géƋ Hérodias, ngwoz kramam na. A sam skwi ambaɓia'a tèlèba man Hérode a gau, 
LUK.3.20	a ngu mali a va'a, aman a mfeda Jean a gi dangai. 
LUK.3.21	Te deɓa'a n'nga ar haha: Aman Jean a ga ta baptême a ndohi tèlèba, a n'nga na baptême a Yèsu. Aman Yèsu a ntsu rai, a giƋfèk a mwin na. 
LUK.3.22	Mèzhèɓ Zhiklè nkezla'a a mshkèhai a géƋ nenga'a, ara nkuƋhom. A ta tsena ngèƋè staƋ te zhiklè te géƋè'a, man a gaƋa:
LUK.3.22	Ka kra ga man i woy ka a ndav ga. Ndav ga a wuffè kumba a géƋ ngaya.
LUK.3.23	Mvi Yèsu 30, man a hin mizlinè nenga'a. A sam di ndohai, kra Joseph, kra Héli, 
LUK.3.24	nenga'a a Matthat, a Lévi, a Melchi, a Jannai, a Joseph, 
LUK.3.25	nenga'a a Mattathias, a Amos, a Nahum, a Esli, a Naggai, 
LUK.3.26	nenga'a a Maath, a Mattathias, a Sémei, a Josech, a Joda,
LUK.3.27	nenga'a a Joanan, a Rhésa, a Zorobabel, a Salathiel, a Néri, 
LUK.3.28	nenga'a a Melchi, a Addi, a Kosam, a ElmaƋam, a Er, 
LUK.3.29	nenga'a a Jésus, a Eliézer, a Jorim, a Matthat, a Lévi, 
LUK.3.30	nenga'a a Siméon, a Juda, a Joseph, a Jonam, a Eliakim, 
LUK.3.31	nenga'a a Méléa, a Menna, a Mattatha, a Nathan, a David,
LUK.3.32	nenga'a a Isaie, a Jobed, a Booz, a Salmon, a Naason, 
LUK.3.33	nenga'a a AminaƋab, a Admin, a Ami, a Esrom, a Pharès, a Juda, 
LUK.3.34	nenga'a a Jacob, a Isaac, a Abraham, a Thara, a Nachor,
LUK.3.35	nenga'a a Seruch, a Ragau, a Phalek, a Eber, a Sala, 
LUK.3.36	nenga'a a Kainam, a Arphaxad, a Sem, a Noe, a Lamech, 
LUK.3.37	nenga'a a Mathusala, a Enoch, a Jared, a Maléléel, a Kainan, 
LUK.3.38	nenga'a a Enos, a Seth, a Adam, nenga'a man Zhiklè a ngau.
LUK.4.1	A Yèsu, n'ndha a Mèzhèɓ Zhiklè nkezla'a, a mshkè a deɓa te woyam Jourdain. A Mèzhèɓ Zhiklè a nda'a a hèshèkèƋ, m'mèn 40, a bi madzagai a mpeda a wai. 
LUK.4.2	Te ndev nasaa n'nda skwa ɓai. Te deɓa'a, a mi a nkeƋa'a. 
LUK.4.3	A bi madzagai a ngaƋa na:
LUK.4.3	Aman ka, ka kra Zhiklè, gaƋa na kwa haha a ngwode va na a movar!
LUK.4.4	A Yèsu a m'mbeƋa na a ma:
LUK.4.4	Ta windo te Ƌèlèwèr Zhiklè: Ndo a nzi a nshèffè a géƋ movar genè ka ɓai.
LUK.4.5	A bi madzagai a nda'a a géƋè'a, a n'ngra na kokwar bihi herkeda tèlèba, njiƋè mpcokdai. 
LUK.4.6	A bi madzagai a ngaƋa na:
LUK.4.6	WuƋibi haha tèlèba, a n'njèl nenga'a, i da va ka. Ta te ri ga, a i va na a ndo man i woya'a. 
LUK.4.7	Aman ka kèlèhi a deɓ sak ga, a ka tsi ri a iyè, nenga'a tèlèba a ngaya.
LUK.4.8	A Yèsu a m'mbeƋa na a ma:
LUK.4.8	Ta windo te Ƌèlèwèr Zhiklè: Sèi ka kèlèhi a deɓ sak Bi Zhiklè ngaya genè, a ka gi mizlinè nenga'a genè.
LUK.4.9	A bi madzagai a n'nda Yèsu a kokwar Jérusalem, a nda'a a gèƋ gi Zhiklè, a ngaƋa na:
LUK.4.9	Aman ka, ka kra Zhiklè, kalde va ngaya a hai a géƋè'a haha. 
LUK.4.10	Aman ta windo te Ƌèlèwèr Zhiklè: Zhiklè a da gaƋa ta golahi nenga'a, aman ta ɓer ka, 
LUK.4.11	a ta ndaw ka, aman kwa a da tsama ka sak azɓai.
LUK.4.12	A Yèsu a m'mbeƋa na a ma:
LUK.4.12	Ɗèlèwèr Zhiklè a gaƌa: Ka jkeda Bi Zhiklè ngaya ɓai!
LUK.4.13	Aman bi madzagai a mpeda Yèsu a wi klèng ma, a njèkaha kètè. 
LUK.4.14	A Yèsu a m'men na a deɓa a kokwar Galilée, a wuƋi Mèzhèɓ Zhiklè nkezla'a. A labar ma nenga'a a mdo a ma ma a kokwar kokwar tèlèba. 
LUK.4.15	A Yèsu a nsenda ta te gi njèngè ma Zhiklè, tèlèba ta slébèrƋè'a.
LUK.4.16	A Yèsu a mshkè a kokwar Nazareth, a sam man a gra a pa, a ndo a gi njèngè ma Zhiklè a pats nshèk va, ara man a gia pèc pècèk, a nslambaƌa, aman a jèngè ma Zhiklè. 
LUK.4.17	A ta va na ƌèlèwèr Esaie. Mwin Ƌèlèwèr, a n'ngots sama'a man ta windo:
LUK.4.18	Mèzhèɓ Bai a géƋ ga; nenga'a a faƋayè mbar a gèƋ, man i njè ta ma mbela'a a ndohi ntawassa'a. A nzlindekayè (man i bid ta ndohi man ndav ta a kuƋai,) a i njè ta ndohi dangai, ta pra ma, 
LUK.4.19	a ndohi mandazlai, aman a ta rka dai, a ndohi man ta lèyè, matakwan tenga'a klèng ma, a i njè mvi-Bi man amba.
LUK.4.20	Aman a mpizlè Ƌèlèwèr ma, a mva na a deɓa a ri ndo mizlinè, a n'nzahai. A ndohi tèlèba te gi njèngè ma Zhiklè ta pa na dai. 
LUK.4.21	A Yèsu a hüno man a ngaƋa ta:
LUK.4.21	Ma man kin tsena a zlembaƋ kinè, a patsna nrufa tèlèba ma.
LUK.4.22	A ndohi tèlèba ta goƋ ngèƋè a nda nenga'a, a ta rzl ta a géƋ ma man amba man a shkè auda te ma nenga'a. A ta gaƋa:
LUK.4.22	Nengà'a kra Joseph ka ɓi Ƌè?
LUK.4.23	A nenga'a a ngaƋa ta:
LUK.4.23	Kin da gaƋayè a ngèlègèƋma haha: Ndo madzaf, mbela va ngaya a ri ngaya! A kin da gaƋaye: Skwi tèlèba man nga tsena, ka gu te kokwar Capemaum, gu a haha ba, te kokwar bab ngayal
LUK.4.24	Aman nenga'a a ngaƋa ta:
LUK.4.24	A vava, i gaƋa kinè, ndo nhadka ma ambaba ta te kokwar bab na ɓai. 
LUK.4.25	A vava, i gaƋa kinè: Te va man Elie a zhè, ngwozi mazihi kumba ta zhè te kokwar Israel, te va man giƋfèk a mpizl na mvi makar a ki mokwa, a mi mbia'a a ngu a géƋ herkeda tèlèba. 
LUK.4.26	A Zhiklè a nzIündo Elie a sam ngiƋè ɓai, sèi a sam ngwoz mazai te Sarepta, te Sidon. 
LUK.4.27	Ndohi hutsoƋ ba kumba ta zhè te kokwar Israel, te va man Elisée a zhè. A ndo ngiƋè a nsuƋ na ɓai, sèi Naaman, ndo Syrie.
LUK.4.28	A ndohi tèlèba te gi njèngè ma Zhiklè, man ta tsena ma haha, ta gu ndav a vata. 
LUK.4.29	A ta slambaƋa, a ta dzardauda te kokwar, a ta da'a a géƋ za, man ta ramda kokwar a géƌèa, a ta woy a ta zukdahai. 
LUK.4.30	Aman nenga'a a mbeza a ndev tenga'a tèlèba, a mdo na.
LUK.4.31	A Yèsu a nsulomahai a Capemaum, kokwar ngiƌè te Galilée, a nsenda ta ndohi a pats nshèk va. 
LUK.4.32	A ta rzl ta a vata a géƋ njèma nenga'a. Aman ma nenga'a a h'ngots wuƋibai. 
LUK.4.33	Ndo ngiƋè a zhè te gi njèngè ma Zhiklè, madzagi a ga na. Nenga'a a ntsu lalau, a ngaƋa:
LUK.4.34	Nga gakaƋa a ka mè, Yèsu te Nazareth? Ka shkè a ngedas nga Ƌè? I sun ngakaƋ ngaya: Ka ndo man Zhiklè a nkezla'a!
LUK.4.35	A Yèsu a nguva, a ngaƋa:
LUK.4.35	Nze tètè, do auda te ndo sa!
LUK.4.35	Aman madzagai a nkalde ndo matsa a ndev ndohai, a ndo auda te va nenga'a; na te va ɓai. 
LUK.4.36	A ndohi tèlèba ta rzl ta, a ta goƋ a va ta:
LUK.4.36	Ma haha ma mè?
LUK.4.36	A fa ta ma a gèƋ a mèzhèɓhi ambaɓihia'a a wuƋai, a ta Ƌè auda te va ndohai.
LUK.4.37	A labar ma nenga'a a ndo a ma ma a kokwar a kokwar a tsagi Capemaum tèlèba. 
LUK.4.38	A Yèsu a nslambaƋa te gi njèngè ma Zhiklè, a ndo a gi Simon. Skwar Simon mbelakaɓai, vogwa kumba a va. A ta baba na Yèsu a géƋ nenga'a. 
LUK.4.39	A Yèsu a nguɓda deɓ a hai a géƋ nenga'a, a nguva vogwa man a va, a vogwa a ndal na. Tsam tsam ngwoz a nslambaƋa, a ntakaha ta.
LUK.4.40	A dakwaƋ, ta hulkoƋi ndohi matakwan a ndohi man skwa a dza ta tèlèba a sam na. A nenga'a a mfa ta ri a gèƋ, a m'mbel ta. 
LUK.4.41	Madzagihi ngiƋè íö do auda te ndev ndohai, a ta tsu lalau, a ta gaƋa:
LUK.4.41	Ka kra Zhiklè!
LUK.4.41	A nenga'a a nguv ta, a mva ta civèƋ aman ta gèƋè ɓai. Aman ta suna, nenga'a Kristi. 
LUK.4.42	Aman sam nciƋa ta ma, a ndo a sam ngiƋè a géƋ na. A ndohi rèƋèƋèa ta woya'a, a ta shkè a sam na, a ta zlatska na ma, a ta woya man a njèke ta ɓai. 
LUK.4.43	Aman Yèsu a ngaƋa ta:
LUK.4.43	Sèi i Ƌè a kokwar mbia'a ngiƋè ba, aman i njè ta ma mbela'a man a kökwar Bi Zhiklè. Aman Zhiklè a nzlindekayè a géƌ nenga'a.
LUK.4.44	A Yèsu a njè ta ma te gi njèngè ma Zhiklè te Judée.
LUK.5.1	Te deɓ nasa n'ngu ar haha: ndohi rèƋèƋèa ta nƋèƋècè Yèsu, ta woy a ta tsena ma Zhiklè. Yèsu a nzlatsa a ma woyam Génésareth. 
LUK.5.2	A nrka wuromhi cèw ta zhè a ma woyam, a ndohi mpèr klèf ta shkè ta auda ma, a ta til latahai. 
LUK.5.3	A Yèsu a mdo a wurom Simon, a ndzhoƋo man a nda'a a ndev iyam kètè. A Yèsu a n'nzahai, a wurom, a nsenda ta ndohi rèƋèƋèa. 
LUK.5.4	Aman njèma nenga'a klèng ma, a ngaƋa na Simon:
LUK.5.4	Herde wurom a ndev iyam! Vawusheda latahi kinè, a kin por klèf!
LUK.5.5	Simon a m'mbeƋa na a ma:
LUK.5.5	Bai, nga gu mizlinè daga man a vaƋ tèlèba, nga ngatsa skwa ɓai. Aman a géƋ man ka goƋo, i wusheda lata mènè.
LUK.5.6	Aman ta gu arsa, ta por klèf a vata, ha lata a woy a kurècè. 
LUK.5.7	A ta kutèka ta ri a mandalahi tenga'a man ta te wurom ngiƋè, aman ta shkè, a ta takaha ta. A ta shkè, a ta ndheda wuromhi cèw, a wuromhi ta woya a ta Ƌè a hwaƋ iyam. 
LUK.5.8	Aman Simon Pierre a rka'a, a nkalahi a deɓ sak Yèsu, a ngaƋa:
LUK.5.8	Bi ga, do auda a sam ga, aman i ndo malai!
LUK.5.9	Pierre a nrzl na, a ndohi tèlèba man ta zhè a sam na, a géƋ klèf man ta poro. 
LUK.5.10	Lèmèlèmè Jacques a Jean, wudahi Zébédée, mandalahi Simon. A Yèsu a ngaƋa na Simon:
LUK.5.10	Ka gu zlau ɓai, anai ka da pèr ndo.
LUK.5.11	Aman ta da wurom a dzah, ta jèkeda skwi ta tèlèba, a ta dzodzor Yèsu. 
LUK.5.12	Te deɓ nasa n'ngu ar haha: Aman Yèsu a zhè te kokwar mbia'a ngiƋè, na haha ndo ngiƋè a zhè, hutsoƋ a va, zlapzlapa'a. Aman a rka Yèsu, a nkalahi a deɓ sak nenga'a, a ntsu ria'a, a ngaƋa na:
LUK.5.12	Bai, man ka woya'a, ka slaha a ka sudyè.
LUK.5.13	A Yèsu a ngeda rai, a nlama na, a ngaƋa na:
LUK.5.13	I woya'a, suƋ ngaya!
LUK.5.13	A nasa nasa hutsoƋ a ndal na. 
LUK.5.14	A Yèsu a mfa na ma a gèƋ, a ngaƋa na:
LUK.5.14	Ka da gaƋa na ndo ngiƋè ɓai! Aman do, ngreda na va ngaya a ndo mvi skwi a Zhiklè, a ka va na skwi a Zhiklè, ara man Moise a goƋa, a géƋ man ka suƋ ngaya ma. A skwi haha a gi a skwi malwuƋai a sam tenga'a.
LUK.5.15	Aman labar ma nenga'a a zlèzlèmè a ma ma, a ndohi rèƋèƋè'a ta ɓicko va, aman ta cinè'a, a ta mbèl ta te matakwan tenga'a. 
LUK.5.16	Aman Yèsu a m'menda va na a deɓa a sam man ndo az a pa ɓai, a ntsi rai. 
LUK.5.17	Te deɓ nasa n'ngu ar haha: Pats ngiƋè, Yèsu a nsenda ta ndohai. A ndohi pharisie a malamhai man ta shkè te kokwar tèlèba te Galilée, te Judée, te Jérusalem, ta nza a pa. A Zhiklè a mva na wuƋi a Yèsu, man a mbel ta ndohi matakwan.
LUK.5.18	Na haha ndohi ngiƋè ta zuɓkoƋi ndo vedal, a sam m'mènè na, a ta woy a ta mènƋè a hai a sam sak Yèsu. 
LUK.5.19	Aman ta slaha ta ndikè a sam nenga'a ɓai; ndo kumba. A to do a géƋ gai, a ta bezda pa a géƋ gai, a sam m'mènè na, a va ndohai, a sam Yèsu. 
LUK.5.20	Aman Yèsu a rka, ara man ta co a ndav ta, a ngaƋa na:
LUK.5.20	Masli ga, malihi ngaya ta pra ma!
LUK.5.21	A malamhai a ndohi pharisie ta hüno a ta hérèa.
LUK.5.21	Nenga'a wa, man a derƌe Zhiklè ar haha? Nslaha a mprè mali wa, sèi Zhiklè staƌgenè ka ɓi ƌè!
LUK.5.22	Aman Yèsu a sun skwi man ta huro, a m'mbeƌa ta a ma.
LUK.5.22	Kin hér mè? 
LUK.5.23	Mwuƌi a te pa ɓi nangwa, ngèƌè: mali ngaya mpra ma ƌè, ƌè, slambaƌa, a ko do ƌè. 
LUK.5.24	A géƌ man kin shinè'a, wuƌi kra­ ndo a zhè, aman a prè malai a géƋ herkeda ...
LUK.5.24	a ngaƋa na ndo vedal:
LUK.5.24	I gaƋa ka, slambaƋa, co sam m'mènè ngaya, a ko do ngwai!
LUK.5.25	A nasa nasa a nslambaƋa a sam di ta, a nco skwi man a mana a pa, a ndo na ngwai, a nslubordo Zhiklè. 
LUK.5.26	A ta tèlèba ta rzl ta, a ta slubordo Zhiklè. Zlau a ndza ta, a ta gaƋa:
LUK.5.26	A patsna nga rka nrkedai!
LUK.5.27	Te deɓa'a Yèsu a njèkeda kokwar, a nrka ndo duak, nzlembaƋ na Lévi, a n'nza a ma gi duak, a ngaƋa na:
LUK.5.27	Dzadzarkayè!
LUK.5.28	A Lévi a njèkeda skwi tèlèba, a nslambaƋa, a ndzodzora. 
LUK.5.29	A Lévi a ngu skwi n'ndi mbia'a te gi na. A ndohi ncèkèlè skwai kumba, a ndohi ngiƌè ta zhè, man ta nza a nda tenga'a. 
LUK.5.30	A ndohi pharisie a malamhai ta gu ma a ta gaƌa ta golahi Yèsu:
LUK.5.30	Kin ndi skwi n'ndai, kin si skwai, a nda ndohi ncèkèlè skwai, a ndohi malihai èhèmè?
LUK.5.31	A Yèsu a m'mbèƌa ta a ma:
LUK.5.31	Ndohi man skwa a dza ta azɓai, ta Ƌè a sam ndo madzaf azɓai, aman ndohi matakwan. 
LUK.5.32	I shkè aman i bèhè ndohi nzura'a ka ɓai; i shkè, a i bèhè ndohi malihai, aman ta ngwèƋè ndav ta.
LUK.5.33	A ta gaƋa na:
LUK.5.33	Golahi Jean ta jèkeda skwi n'ndai pats ngiƋè pats ngiƋè, a ta tsi ri a vata, lèmèlèmè ara ndohi pharisie. Aman golahi ngaya ta ndi skwai, a ta si skwai, èhèmè?
LUK.5.34	A Yèsu a ngaƋa ta:
LUK.5.34	A pats man ntsima a zhè a sam ta, kin slaha kin gaƋa ta mandalahi ntsima, aman ta jèkeda skwi n'ndi ƌè? 
LUK.5.35	Pats ngiƌè a di a shkè, man ta da oeda ntsim ta a ma. A pats nasa ta da jèkeda skwi n'ndai.
LUK.5.36	A ngaƋa ta a ngèlègèƋma:
LUK.5.36	Ndo azɓai, man a kurècè maslaka mɓua'a, a ntsi maslaka m'mova'a a vna. Maslaka mɓua'a ba a kuratsa'a. Maslaka mɓua'a a maslaka nVmova, a ta humƋè azɓai. 
LUK.5.37	Ndo a ɓéjè zom mɓeslɓia, a a duzlakhi man hwaƋa n'nda'a, azɓai; man ɓai zom mɓeslɓia, a a tuw ta duzlakhai, a zom a mbèƋèhai, a duzlakhi ta bazl ta. 
LUK.5.38	Aman ta ɓejè zom ɓeslɓia, a a duzlakhi man hwaƋa'a n'nde ɓai. 
LUK.5.39	Ndo azɓai, man a nsau mèpè barassa, az a woy barassa man mèpè ka ɓai. Aman a gaƋa: Mèpè barassa a fena'a.
LUK.6.1	Te deɓ nasa n'ngu ar haha: A pats nshèk va, Yèsu a mbeza a ndev gi dau, a golahi nenga'a ta hüno a ta pèsl dau a ta shürtè'a, a ta peƌia'a. 
LUK.6.2	A ndohi pharisie ngiƋè ta gaƋa ta:
LUK.6.2	Kin gi skwi ambaɓia'a a pats nshèk va èhèmè?
LUK.6.3	A Yèsu a m'mbeƋa ta a ma:
LUK.6.3	Kin jènga ɓi Ƌè, skwi man David a ngau, aman mi a nkeda'a, a tengahi man ta zhè a sam na? 
LUK.6.4	A ndo a gi Zhiklè, a n'ndau movar nkezla'a, a mva ta tenga'a ba man ta zhè a sam na, movar man sèi ndohi mvi skwi a Zhiklè ta ndia'a genè?
LUK.6.5	A ngaƋa ta:
LUK.6.5	Kra-ndo, bai, a géƋ pats nshèk va ba.
LUK.6.6	Te deɓ nasa, a pats nshèk va ngiƋè, Yèsu a mdo a gi njèngè ma Zhiklè, a nsenda ta ndohai. Ndo staƋ a zhè te pa, ri mandi nenga'a ngwora. 
LUK.6.7	A malamhai, a ndohi pharisie, ta kotè Yèsu, aman ta rka'a: A da mbela, a a pats nshèk va Ƌè? Ta woya aman ta ngècè skwai a ta pinè'a. 
LUK.6.8	Aman Yèsu a sun skwi man ta héréa, a ngaƌa na ndo man ri nenga'a ngwora:
LUK.6.8	Slambaƌa, zlatsa a ndev ndohai!
LUK.6.8	A nenga'a a nslambaƋa, a nzlatsa a pa. 
LUK.6.9	A Yèsu a ngaƋa ta:
LUK.6.9	I woya man i dzhaƋ kinè: M'mbela nangwa; aman ta gi skwi man amba a pats nshèk va Ƌè, Ƌè skwi man ambaɓi Ƌè? Aman ta mbél nshèffè Ƌè, Ƌè aman ta géƌèshè Ƌè?
LUK.6.10	Aman a pi di a ndohi tèlèba, a ngaƋa na ndo matsa:
LUK.6.10	Pelaha ri ngaya!
LUK.6.10	A nenga'a a ngu arsa, a ri nenga'a ntila ma. 
LUK.6.11	A ndohi ta gu ndav, a ta goƋ a va ta:
LUK.6.11	Nga da ga na Yèsu kè?
LUK.6.12	Te deɓ nasa a mdo a géƋ za, aman a tsi rai. 
LUK.6.13	A vaƋ tèlèba a n'nza, a ntsi ri a Zhiklè hzlatsagai. Aman sam nciƋa ma, a mbaba ta golahi nenga'a, a mpar ta 12, man a gaƋa, ta ndohi sak ga. 
LUK.6.14	Simon, man a baba na Pierre; a An dré, kramam na; a Jacques a Jean, a Philippe a Barthélemy, 
LUK.6.15	a Matthieu, a Thomas, a Jacques, kra Alphée; Simon man ta baba na zélote: 
LUK.6.16	a Jude, kra Jacques; a Judas Iscariot, nenga'a man a nga na ri a gèƋ Yèsu.
LUK.6.17	Aman ta shkèhi te za ma, a n'nza a nda tenga'a a dala. Golahi nenga'a kumba, a ndohi rèƋèƋèa te kokwar Judée tèlèba, te Jérusalem, te woyam Tyr a Sidon, a ta shkè, aman ta cinè ma nenga'a, a ta mbél ta te ri matakwan tenga'a. 
LUK.6.18	A ndohi man mèzhèɓhi ambaɓihia'a a ga ta, ta mbel ta tèlèba. 
LUK.6.19	A ndohi rèƋèƋè'a tèlèba ta woy civèƋ, aman ta lama na. A wuƋi a mdo auda te va na, a m'mbel ta tèlèba. 
LUK.6.20	A Yèsu a mpu di a golahi nenga'a, a ngaƋa:
LUK.6.20	Mwuffè a sam kinè, ndohi ntawassa'a; aman kokwar Bi Zhiklè a kinè! 
LUK.6.21	Mwuffè a sam kinè, man mi a keƋ kinè antanta; aman a di kin da ngézhè. Mwuffè a sam kinè, man kin kuƋi antanta; aman a di kin da ngwèshè. 
LUK.6.22	Mwuffè a sam kinè, aman ndohi ta ga kinè shèwa, a ta kwol kinè, a ta phomde kinè, a ta derƋe nzlembaƋ kinè, a géƋ Kra-ndo. 
LUK.6.23	A pats nasa vawuffa, vanzevau, aman skwi ntul kinè a gi a mbia'a te zhiklè. Aman lèmèlèmè babhi tenga'a ta gu a sam ndohi nhadka ma.
LUK.6.24	Aman woba kinè, ndohi mèshèlè; aman kin ngots skwi ntul kinè klèng ma. 
LUK.6.25	Woba kinè, aman kin wèl va antanta; aman a di mi a da ked kinè. Woba kinè, aman kin ngwèshè antanta; aman a di ndav kinè a mbeƋ na, a kin kuƋai. 
LUK.6.26	Wobau, aman ndohi tèlèba ta gèƋ ma man amba a géƋ kinè; aman lèmèlèmè babhi tenga'a ta gau a sam ndohi nhadka ma ncèkèlma.
LUK.6.27	Aman kinè, man kin tsena ma ga, i gaƋa kinè: Vawoy ndohi mayamhi kinè a ndav kinè! 
LUK.6.28	Vaga ta skwi man amba a ndohi man ta ga kinè shèwa! Ndohi man ta phomde kinè, vapshè ta ma! Va­tsu rai a géƋ ndohi man ta derƋe kinè. 
LUK.6.29	Man ndo a tsama ka bazlazlam, ngwoda na civèƋ ngiƋè! Ndo man a cèma ka dawar ngaya, va na nt'hwaƋa'a a va'aî 
LUK.6.30	Ndo man a jhèƋè skwi a sam ngaya, va na! Ndo man a ngezlama ka skwi ngaya, jèka na! 
LUK.6.31	A skwi man kin woya ndohi ta ga kinè, vaga ta tenga'a lèmèlèmè.
LUK.6.32	Aman kin woy ndohi man ta woy kinè genè, kin fèn ta ndohi ngiƋè a mè? Ko ndohi malihai ta woy tengahia'a man ta woy ta. 
LUK.6.33	Aman kin menda ta skwi man amba a deɓa a ndohi man ta ga kinè skwi man amba, kin fèn ta ndohi ngiƋè a mè? Ko ndohi malihai ta gia arsa. 
LUK.6.34	Aman kin va ta skwai a nslembelom a ndohi man kin hur kin da ngècè skwi kinè a deɓa, kin fèn ta ndohi ngiƋè a mè? Ko ndohi malihai ta vi skwai a nslembelom a ndohi malihai, a ta woy a ta ngècè skwi ta a deɓa.
LUK.6.35	Aman vawoy ndohi mayamhi kinè, vagu skwi man amba, vava ta skwi a nslembelom a ndohi man kin hur ɓai, nga ngècè mbia'a a deɓa. A skwi ntul kinè a gi a mbia'a te zhiklè, a ta da baba kinè wudahi Zhiklè te géƋè'a. Ndohi man ta shid gèƋ azɓai, a ndohi ambaɓihia'a ta si Zhiklè te va genè.
LUK.6.36	Anai, ndo da se kinè te va, lèmèlèmè ara ndohi ta si Zhiklè, Bab kinè, te va. 
LUK.6.37	Kin bazla na mali a gèƋ a ndo ngiƋè ɓai, a Zhiklè a da bazla kinè mali a jgèƋ kinè azɓai. Kin pa na mali a gèƋ ndo ngiƋè ɓai, aman Zhiklè a da pa kinè mali a gèƌ azɓai. Vapra ta mali a ndohai, a ta da pre kinè. 
LUK.6.38	Vavau skwai, a ta da va kinè skwai. A ta liva kinè amba, a ta erda'a, a ta giƋè'a, aman a zhüvahi a ri kinè. Aman a skwi man kin livè a vna, ta da livè a kinè ba.
LUK.6.39	A ngaƋa ta a nglèlègèƋma:
LUK.6.39	Ndo mandazlai a slaha a nfiƋè ma mandazli ngiƋè Ƌè? Cèw ba ta wush ta hi a vèvèƋ azɓi Ƌè? 
LUK.6.40	Ndo man a slebi skwai, a fena ndo nsleba na azɓai. Aman ndo staƋ staƋ tèlèba, man nslebau ma, a ndi lèmèlèmè ara ndo nsleba na.
LUK.6.41	Ka rka kuza te di kramam ngaya, a ka rka goƋozlom wof te di ngaya azɓi èhèmè? 
LUK.6.42	Ehèmè ka woy a ka gaƋa na kramam ngaya: Kramam ga, kazlaƋai, i woya man i cko ka kuza auda te di ngaya! Aman na haha ka rka goƋozlom wof te di ngaya ɓai! Ka ndo n'ngwèƋè ndo, sèi ka cko goƋozlom wof auda te di ngaya nshèlèkura'a. Te deɓa'a ka rka tsaraya'a, aman ka cko kuza auda te di kramam ngaya.
LUK.6.43	Wof man amba a yi wuda nenga'a ambaɓia'a azɓai. A wof man ambaɓai a yi wud man amba azɓai. 
LUK.6.44	Aman ta sun wof staƋ staƋ tèlèba te nyi na. Ta ngècè vatak te wof kslor azɓai, a ta ndi kslor te wandar azɓai. 
LUK.6.45	Ndo man amba a cko skwi man amba auda te ndav nenga'a man amba. A ndo man ambaɓai a cko skwi man ambaɓai auda te ndav nenga'a man ambaɓai. Skwi man a n'ndha te ndav, a gaƋkaƋauda te ma.
LUK.6.46	Kin babayè Bai, Bai èhèmè, a kin gi skwi man i gaƋa kinè, azɓai? 
LUK.6.47	Ndo staƋ staƋ tèlèba man a shkè a sam ga, a tsena ma ga, a gia'a, i war i ngreda kinè a skwi man i lèmƋè a vna. 
LUK.6.48	Nenga'a lèmèlèmè ara ndo man a rèm gai, a ri vèvèƌ, a pi verzi gi nenga'a a géƌ pra. A iyam mbia'a a hai, a tsi gai, a slaha man a mbèƌè azɓai, te man verzi nenga'a nra amba.
LUK.6.49	Aman ndo man a tsena'a, a gi arsa azɓai, nenga'a lèmèlèmè ara ndo man a ramda gi nenga'a a géƌ wyak, verzia azɓai. A iyam mbia'a a hai, a tsi gai, tsam tsam m'mbèƌa, ngedas sa tèle.
LUK.7.1	Aman a ndeva ma nenga'a tèlèba a sam ndohi ma, a mdo a kokwar Capemaum. 
LUK.7.2	Ɓèl bi sojè ngiƋè, man ambaba bi nenga'a, mbelakaɓai, a woya m'metsai. 
LUK.7.3	Aman a ntsena labar ma Yèsu, bi nenga'a a nzlinde ta ndohi nhala'a te va ndohi Juif a sam na, a ntsu ria'a, aman a nƋè, a nda mbela ɓèl nenga'a. 
LUK.7.4	Aman tenga'a ta shkè a sam Yèsu, ta tsa na ri a vata, a ta gaƋa:
LUK.7.4	Amba aman ka takaha arsa. 
LUK.7.5	Nenga'a a woy ndohi nga, a nrama nga gi njèngè ma Zhiklè nga.
LUK.7.6	A Yèsu a ndo a nda tenga'a. Aman a zhè ndul a ntamagai, bi sojè a nzlinde ta mandalahi nenga'a a sam na, a ngaƋa na:
LUK.7.6	Bai, da gaka ka matakwan ɓai, i gi huyokoko'a, i ndo man a ka shkè a gi ga ka ɓai. 
LUK.7.7	I ndo nƋè a tsagi ngaya ka ɓai. Sèi goƋ ma ngaya staƋ, a gol ga a mbél na. 
LUK.7.8	Aman iyè ba, wuƋibi ngiƋè a zhè a géƋ ga, a sojèhi ga ta zhè, man i kwor ta. Aman i gaƋa na staƋ te va tenga'a: Do! A Ƌè. Aman i gaƋa na ngiƋè: Washkè! A shkè. A sam ɓèl ga: Gu arsa! A gia'a.
LUK.7.9	Aman Yèsu a ntsena ma haha, a rzl na a géƋ nenga'a a ngaƋa ta ndohi rèƋèƋèa, man ta dzodzora:
LUK.7.9	I gaƋa kinè, ko te kokwar Israel i ngatsa ncè-a-ndav mbia'a ar haha ɓai.
LUK.7.10	Aman ndohi man a zlinde ta, to do a deɓa a gai, ta ngots ɓèlè, m'mbela ma. 
LUK.7.11	Te deɓ nasa, Yèsu a mdo a kokwar mbia'a ngiƋè, zlembaƋ na Nain. A golahi nenga'a kumba, a ndohi rèƋèƋè'a to do a nda nenga'a. 
LUK.7.12	Aman ndulndul a ma kokwar, na haha ta zuɓkoƌi nckondo auda te kokwar. Nenga'a kra nstaƌa'a, man mam na a myau. Mam na, ngwoz mazai. Ndohi kokwar kumba ta zhè a sam na. 
LUK.7.13	A Bai Yèsu a nrka'a, a nsau te va, a ngaƌa na:
LUK.7.13	Ka kuƌ ɓai!
LUK.7.14	A mdo, a nlama na telai, man ta manda a pa. A ndohi man ta zuɓkoƌai, ta zlatsahai. A Yèsu a ngaƌa:
LUK.7.14	Masli ga, i gaƌa ka, slambaƌa!
LUK.7.15	A ndo m'metsa'a a nslambaƌa, a n'nza a verzai, a hüno ngèƌè. A Yèsu a nco, a mva na a deɓa a mam na. 
LUK.7.16	Tèlèba ta rzl ta, a ta slubordo Zhiklè, a ta gaƌa:
LUK.7.16	Ndo nhadka ma mbia'a a nslambaƌa te ndev nga.
LUK.7.16	A Zhiklè a mshkè a sam ndohi na.
LUK.7.17	A ma haha, man ta goƌ a géƌ nenga'a, a ndasseda kokwar Judée tèlèba, a tsagi kokwar tèlèba. 
LUK.7.18	A golahi Jean ta menda na ma haha tèlèba a Jean. 
LUK.7.19	A Jean a nzlinde ta golahi nenga'a cèw a sam Yèsu, aman ta gaƋa na:
LUK.7.19	Ka nenga'a man ndohi ta gaƋa a da shkè Ƌè, Ƌè nga zhér ndo ngiƋè di Ƌè?
LUK.7.20	Aman ndohi ta shkè a sam Yèsu, ta gaƌa na:
LUK.7.20	Jean Baptiste a nzlindeka nga a sam ngaya, a ngaƋa: Ka nenga'a man ndohi ta gaƋa a da shkè Ƌè, Ƌè nga zhér ndo ngiƋè di Ƌè?
LUK.7.21	A pats nasa Yèsu a m'mbel ta ndohi kumba te ri matakwan, a skwi ndzi tsaƋ tsaƋ, a mèzhèɓhi ambaɓihia'a, a ngu aman mandazlihi ta rka dai. 
LUK.7.22	A Yèsu a m'mbeƋa ta a ma:
LUK.7.22	Vodo, a kin gaƋa na Jean skwi man kin rka'a, a kin tsena'a: Mandazlihai ta rka dai; ndohi vedal ta Ƌè a sak ta; ndohi hutsoƋ ta suƋ ta; ndaɓazlamhai ta tsena zlembaƋ; ndohi m'metsa'a ta slambaƋ ta, a ndohi ta njè ta ma mbela' a ndohi ntawassa'a. 
LUK.7.23	Mwuffè a sam ndo man sak nenga'a a slèfèƋè azɓai a géƋ ga.
LUK.7.24	Aman ndohi sak Jean to do ta ma, Yèsu a hüno man a ngaƋa ta ndohi rèƋèƋèa a gèƋ Jean:
LUK.7.24	Kin do a hèshèkèƋ, a kin da war mè? Pandar man kozlar a giƋè Ƌè? 
LUK.7.25	Kin do, a kin da war mè? Ndo man maslaka mbela'a a va Ƌè? Na haha, ndohi man ta fèda maslaka mbela'a a va, ta ndi skwi mbelmbela'a ntèngèlè ntèngèlè, ta te gi bihai.
LUK.7.26	A kin do, a kin da war mè? Ndo nhadka ma ƌè? I gaƌa kinè, nenga'a a fena ndo nhadka ma. 
LUK.7.27	Aman nenga'a ndo man ta windeda ƌèlèwèr Zhiklè: Na haha, i zlinƋè gol ga a ma ngaya, a ntil civèƌ a ma ngaya. 
LUK.7.28	I gaƌa kinè, te va ndohi man ngwozi ta yau, ndo man a fena Jean azɓai. Aman ndo man ta sla na ndo nkèshèa te kokwar Bi Zhiklè, mba nenga'a a Jean.
LUK.7.29	A ndohi tèlèba man ta tsena'a, a ndohi ncèkèlè skwai, ta gaƌa Zhiklè zura'a, a ta gau baptême Jean. 
LUK.7.30	A ndohi pharisie a ndohi njèngè ma kita ta kwola skwi man Zhiklè a woya a va ta ndohai, a ta ga baptême ɓai. 
LUK.7.31	Yèsu a goƌ za'a:
LUK.7.31	I lèmƋè ndohi a géƌ herkeda haha a mè? Ta lèmèlèmè ara me?
LUK.7.32	Ta lèmèlèmè ara wudahai, man ta mbehwali a luma, a ta baba ta mandalahi tenga'a, a ta gaƌa: Nga voƌ shingelèk, a kin gatsa ɓai. Nga tsu nguzlah, a kin ga wobau ɓai.
LUK.7.33	Aman Jean a mshkè, a n'nda movar ɓai, a nsa zom ɓai, a kin gaƋa: Madzagi a ga na. 
LUK.7.34	A Kra-ndo a mshkè, a ndi skwai, a si skwai, a kin gaƋa: Na haha, ndo n'ndi skwi hamhama'a, ndo zom, mandal ndohi ncèkèlè skwai, a ndohi malihai. 
LUK.7.35	Aman maya Zhiklè n'ngreda auda zura'a a sam wudahi na.
LUK.7.36	Ndo pharisie ngiƌè a ndzhoƌo, aman a Ƌè, a ndi skwi te gi nenga'a. A Yèsu a ndo a gi ndo pharisie, aman a ndi skwai. 
LUK.7.37	Na haha, ngwoz ngiƋè a zhè te kokwar, fali ngwoz. Aman nenga'a a ntsena'a, Yèsu a ndi skwi n'ndai te gi ndo pharisie, a ncko koloba ɓurdi.
LUK.7.38	A nzlatsa na a deɓa, a sam sak na, a kuƋai, a hüno mpèn sak Yèsu a kuƋa, a ntokwolama na sak a gwots gèƋ nenga'a, a nsemƋama na sak, a nfaƋa na ɓurdi a pa. 
LUK.7.39	Aman ndo pharisie a nrka'a, nenga'a man a baba na Yèsu a gi na, a nhuro, a ngaƌa:
LUK.7.39	Man agassa ndo haha ndo nhadka ma, ar a sun ngwoz man a lama na haha. Nenga'a fali ngwoz.
LUK.7.40	A Yèsu a m'mbeƋa na a ma:
LUK.7.40	Simon, i woya man i gaƋa ka ma ga kètè.
LUK.7.40	A nenga'a a ngaƋa na:
LUK.7.40	Ndo njèngè ma, goƋ genè!
LUK.7.41	Bab skwi ngiƋè a n'ngots ndohi goƋèrè cèw, staƋ goƋèrè nenga'a suli 5.000, ngiƌe 500. 
LUK.7.42	A ta ngatsa suli ɓai, aman ta pil goƋèrè, a nenga'a a njèka ta goƋèrè cèw ba. Te ndev ndohi haha, man a woya bab skwi holhola'a wa?
LUK.7.43	Simon a m'mbeƌa na a ma:
LUK.7.43	I huro, nenga'a man a jèka na goƋèrè mbia'a.
LUK.7.43	A Yèsu a ngaƌa na:
LUK.7.43	Ka ƌölko zura'a.
LUK.7.44	Te deɓa'a a n'ngwoda na ma a ngwoz, a n'ngreda na Simon:
LUK.7.44	Ka rka ngwoz haha Ƌè? I shkè a gi ngaya, ka vay iyam man i pènè sak ga a vna ɓai, aman nenga'a a panay sak ga a kuƌa nenga'a, a ntokwolay sak a gwots gèƌ nenga'a. 
LUK.7.45	Ka kelaway ri a da'ai ɓai, aman nenga'a daga man i shkè a gi ngaya, ha antanta, a njèkeda ɓai, a nsemdamay sak genè. 
LUK.7.46	Ka faƋay mbar a gèƋga ɓai, aman nenga'a a faƌda ɓurdi a sak ga. 
LUK.7.47	Gar haha i gaƌa ka: Mali nenga'a mbia sa, mpra'a. Aman nenga'a a woy iyè a ndav a vata. Aman a ndo man ta pra na kete, nenga'a a woya a ndav kètè.
LUK.7.48	A Yèsu a ngaƋa na ngwoz:
LUK.7.48	Malihi ngaya ta pra ma!
LUK.7.49	A tengahi man ta nza a sam skwi n'ndi a vna, ta hüno, a ta gèƋè te ndav ta.
LUK.7.49	Nenga'a wa, man a prè malihi ba?
LUK.7.50	A Yèsu a ngaƋa na ngwoz:
LUK.7.50	Ncè-a-ndav ngaya a m'mbel ka ma. Do ngaya a gumai!
LUK.8.1	Te deɓ nasa Yèsu a nsawala te kokwar mbia'a, te kokwar nkèshèa tèlèba, a njè ta ma Zhiklè, a ma mbela'a man a kokwar Bi Zhiklè, a tengahi 12 a nda nenga'a. 
LUK.8.2	A ngwozi ngiƋè, man a mbel ta te ri mezheɓhi ambaɓihia'a, te ri matakwan: Marie Magdala, te va nenga'a madzagihi tsaraƌ to do auda; 
LUK.8.3	a Jeanne, ngwoz Chuza, bigol Hérode, a Suzanne, a ngwozi ngiƋè kumba, ta takaha ta a skwi ta.
LUK.8.4	Aman ndohi rèƋèƋèa ta ɓica va, a ta shkè te kokwar mbia'a a sam na, nenga'a a hüno man a ngaƋa ta a ngèlègèƋma:
LUK.8.5	Ndo nwush tser skwai a mdo auda, aman a wushè tser skwi na. Aman a wusheda pa, faƋkata a nwusha a civèƋ, a ta mbatsaha a sak, a ƌiakihi t'hwaƌ giƋfèk ta ndeda ma. 
LUK.8.6	NgiƋè faƋkata a nwusha a verzi pra, nftsa, a ngwor na, te man iyam az a pa ɓai. 
LUK.8.7	NgiƋè faƋkata a nwusha a ndev vatakihai, a vatakihai, ta grè a vna, a ta pizlèda pa. 
LUK.8.8	NgiƋè faƋkata a nwusha a sam mbela'a, nftsa, a nyu wuda, a gi 100, 100.
LUK.8.8	Aman a ngoƋ ma haha, a mboho:
LUK.8.8	Ndo man zlembaƋ na zhè, da tsena'a!
LUK.8.9	A golahi nenga'a ta dzhoƋo:
LUK.8.9	NgèlègèƋma haha, verzi na mè?
LUK.8.10	A Yèsu a ngaƋa:
LUK.8.10	Skwi n'ngheda'a te kokwar Bi Zhiklè kin ngotso, aman kin suna. Aman tengahi ngiƋè ta ngots a ngèlègèƋma, aman ta wèrè'a, ta rka ɓai; ta tsena'a, ta sun ɓai.
LUK.8.11	NgèlègèƋma haha aranta: Tser skwai, ma Zhikle. 
LUK.8.12	Ndohi a civèƋ, tengahi man ta tsena'a, te deɓa'a bi madzagai a shkè, a cèma ta ma te ndav ta, aman da co a ndav ɓai, da mbel ta ɓai. 
LUK.8.13	Aman tengahi a verzi pra, tenga'a man ta tse­ na'a, a ta cè ma a mwuffè, aman ta tsa zluzlor bai. Ta co a ndav n'nzi kètè. A pats man ta pe ta a wai, ta minè a deɓa.
LUK.8.14	Aman nenga'a man a nwusha a ndev vatakihai, tenga'a man ta tsena'a, ta Ƌè ta, a ta hér skwi mèshèlè a nwèl va t'herkeda, a mpizlè na ma a pa, a grè, aman a yi wuda azɓai. 
LUK.8.15	Aman nenga'a a sam mbela'a, tenga'a man ta ɓer ma man ta tsena'a, a ndav amba a nzura'a, ta yi wuda, a ta nzi dai.
LUK.8.16	Ndo man a nfèda vogwa a pitirla ma, a tuzloma na kokwi a gèƋ azɓai, a fí a hwaƋ sam m'mènè azɓai, aman a fí a géƋ sam nfí pitirla. Aman ndohi ta shkè a gai, ta rka vogwa pitirla. 
LUK.8.17	Aman skwi n'ngheda'a azɓai, man a di a shinè auda azɓai. Skwi man ta pizlèa azɓai, man a Ƌè giƋè auda azɓai. 
LUK.8.18	Vagu maya maya ara man kin tsena'a! Aman a ndo man a ngots skwai, ta da va na a va'a. A ndo man a ngatsa skwa ɓai, ta da cèma na skwi ba man a huro, a n'ngotso.
LUK.8.19	A mam nenga'a, a kramamhi nenga'a, ta shkè a sam na. A géƋ ndohi rèƋèƋèa ta slaha ta ndikè a sam na ɓai. 
LUK.8.20	A ta menda na Yèsu, a ta gaƋa na:
LUK.8.20	Mam ngaya, a kramamhi ngaya, ta zlatsa t'uda, a ta woy a ta rka ka.
LUK.8.21	A nenga'a a m'mbeƋa ta a ma:
LUK.8.21	Mam ga, a kramamhi ga, tengahai, man ta tsena ma Zhiklè, a ta gia'a.
LUK.8.22	A pats ngiƋè, Yèsu a mdo a wurom a nda golahi nenga'a, a ngaƋa ta:
LUK.8.22	Ngodokoya a wud woyam ahngata!
LUK.8.22	A to do. 
LUK.8.23	Aman to do a géƋ iyam, Yèsu a nzhun na. A kozlar mbia'a a nslambaƋa, a iyam a woya a ndhè wurom, a woya a zede ta. 
LUK.8.24	Aman ta herda na va a Yèsu, a ta piƋèkwuda, a ta gaƋa:
LUK.8.24	Bi nga, Bi nga, nga zi nga!
LUK.8.24	Aman nenga'a a nslambaƋa, a nguva kozlar a iyam man a gu tsuvoƋohtsuvoƋoha'a, a ta jèkeda, a ta nza géɓitè'a. A nenga'a a ngaƋa ta:
LUK.8.24	Ncèa ndav kinè tema?
LUK.8.25	A ta rzl ta, a ta huro, a ta goƋ a va ta:
LUK.8.25	Nenga'a wa, aman ko kozlar, ko iyam mbia'a ta fi gèƋ a ma nenga'a?
LUK.8.26	A ta ndikè a herkeda Gérasa, zura'a a kokwar Galilée.
LUK.8.27	Aman a mshkè auda te wurom, ndo ngiƋè te kokwar a mshkè, aman ta zli gèƋ a vna. N'nzi a zhè madzagi a ga na. A fi maslaka a va azɓai, a nzi a ngwi azɓai, sèi a gi dzavihai. 
LUK.8.28	Aman a rka Yèsu, a ntsu lalau, a nkalahi a deɓ sak nenga'a, a ngoƋ ngèƋè a wuƋai:
LUK.8.28	Nga gakaƋa a ka mè, Yèsu, ka kra Zhiklè te géƋè'a? I tsi ri a ka, ka gay matakwan ɓai!
LUK.8.29	Aman Yèsu a ngaƋa na mèzhèɓ ambaɓia'a, aman a Ƌè auda te ndo sa. Aman pèc pècèk a gshè'a, a ta dzawa'a, a ta mana'a a teɓa züdo, a züdo te sak, a ta ɓerè'a. A ngeslda teɓa züdo aussa, a madzagai a ndzarda a hèshèkèƋ. 
LUK.8.30	A Yèsu a ndzhoƋo:
LUK.8.30	NzlembaƋ ngay wa?
LUK.8.30	A nenga'a a ngaƋa:
LUK.8.30	NzlembaƋga `rèƋèƋèa';
LUK.8.30	aman madzagihi kumba te va ndo sa. 
LUK.8.31	A ta tsu ria'a: Ka da gaƋa nga, aman nga Ƌè a vèvèƋ pèltemtema'a ɓai! 
LUK.8.32	Aman rèwè wodalahi ta zhè, ta ndi mandai a der za. A ta tsu ria'a, aman a pre ta a va wodalahi sa. A Yèsu a mpre ta.
LUK.8.33	A madzagihai to do auda te ndo sa, a to do a va wodalahai, a rèwè wodalahai ta wush ta a woyam, a ta bazl ta te woyam. 
LUK.8.34	Aman ndohi mɓer ta, ta rka skwi man a gau, ta hu ta, a ta zlèzlèmè ma haha, ta zlèzlèmè ma haha te kokwar mbia'a, te kokwar nkèshèa tèlèba. 
LUK.8.35	A ndohi to do, a ta rka skwi man a gau. A ta shkè a sam Yèsu, a ta rka ndo man madzagi a ga na aƋatsuta, n'nza'a, a sam sak Yèsu, a maslaka a va, a maya te gèƋ, a zlau a ndza ta.
LUK.8.36	A ndohi man ta zhè a pa nshèlèkura'a, a ta rka skwi tèlè, ta ngreda ta tengahia ngiƋè, ara ndo man madzagi a ga na aƋatsuta m'mbela. 
LUK.8.37	A ndohi tèlèba ta tsu ria'a, aman a jèkeda kokwar Gérasa, zlau a ndza ta a vata. A Yèsu a mdo a wurom, a m'men na a deɓa. 
LUK.8.38	A ndo man madzagai a ga na aƋatsuta, a ntsu ria'a, a woya man ta nzi a vna. A Yèsu a nzlündo a deɓa, a ngaƋa:
LUK.8.39	Do a deɓa a ngwi ngaya, a ka gaƌa ta skwi man Zhiklè a ngu a sam ngaya!
LUK.8.39	A nenga'aa ndo na, a n'ngreda ta ndohi kokwar tèlèba, skwi man Yèsu a gu a sam na. 
LUK.8.40	Te deɓ nasa, aman Yèsu a mshkè a deɓa, ndohi man ta zhoro, ta haka na ma. 
LUK.8.41	Na haha, ndo ngiƌè, nzlembaƌ na Jairus (bi ngiƌè te gi njèngè ma Zhiklè) a mshkè, a nkalahi a deɓ sak Yèsu, a ntsu ria'a, aman a Ƌè a gi nenga'a. 
LUK.8.42	Dem nenga'a staƋgenè, mvi na 12, a woy m'metsai. Aman a ndo, ndohi rèƋèƋèa ta ndéƋècè'a.
LUK.8.43	A ngwoz ngiƋè, hwaƋ a va, a gi mvi 12, a n'ndeva skwi nenga'a tèlèba ma a sam ndohi madzaf tsaƋ tsaƋ; aman n'nga dara ɓai. 
LUK.8.44	A nenga'a a mshkè te deba, a nlama na ma maslaka nenga'a. A nasa nasa pombaz a nshe na. 
LUK.8.45	A Yèsu a ngaƋa:
LUK.8.45	Nlamay wa?
LUK.8.45	Aman tèlèba ta gaƋa: A'ai, i ka ɓai! A Pierre a ngaƌa:
LUK.8.45	Bai, ndohi rèƋèƋèa ta ndeƌats ka, a ka gaƌa: Nlamay wa?
LUK.8.46	A Yèsu a ngaƌa:
LUK.8.46	Ndo ngiƌè nlamayè, i suna, wuƌi kètè kala auda te va ga.
LUK.8.47	Aman ngwoz a rka, a slaha a n'nghede va na ɓai, a mshkè, a gudzai, a nkalahai a deɓ sak nenga'a, a n'ngreda a sam di ndohi tèlèba, skwi man a lama na a gèƌè'a, ara man m'mbela langa. 
LUK.8.48	A Yèsu a ngaƋa na:
LUK.8.48	Dem ga, ncè-a-ndav ngaya a m'mbel ka ma. Do a gumai!
LUK.8.49	NjiƋè ngèƋ te ma, ndo staƋ te gi bi gi njèngè ma Zhiklè a mshkè, a ngaƋa na:
LUK.8.49	Dem ngaya a m'mets na ma. Ka gadka na matakwan a ndo njèngè ma ambali ɓai!
LUK.8.50	Aman Yèsu a ntsena'a, a ngaƋa na:
LUK.8.50	Ka gu zlau ɓai, co a ndav ngaya genè! Dem ngaya a di a mbél na.
LUK.8.51	Aman a mshkè a gai, a mva na civèƋ a ndo man ta Ƌè a vna ɓai, sèi a Pierre, a Jean, a Jacques, a bab a mam dem matsa. 
LUK.8.52	Tèlèba ta kuƋia'a. A Yèsu a ngaƋa:
LUK.8.52	Kin kuƋ ɓai, nenga'a m'metsa ɓai, aman a nzhunè.
LUK.8.53	A ta ngwossaha, aman ta suna, m'metsa ma. 
LUK.8.54	Aman a dzar ta tèlèba auda ma, a ngso ri nenga'a, a mboho, a ngaƋa na:
LUK.8.54	Dam, slambaƋa!
LUK.8.55	A mèzhèɓ nenga'a a mshkè a deɓa, a nasa nasa a nslambaƋa. A Yèsu a ngaƋa ta, aman ta va na skwi n'ndai. 
LUK.8.56	A bab a mam dema'a ta rzl ta holhola'a. A Yèsu a mfa ta ma a gèƋ, aman ta ngréƋè skwi man a gau a ndo azɓai.
LUK.9.1	Aman Yèsu a ɓic ta tengahi 12 ma, a mva ta wuƋai, a wuƋibai a géƋ madzagihai, a géƋ matakwan, aman ta slaha ta mbel ta. 
LUK.9.2	A nzlinde ta, aman ta njè ma kokwar Bi Zhiklè, a ta mbel ta ndohi matakwan. 
LUK.9.3	A ngaƋa ta:
LUK.9.3	Kin helda skwa a ri a nshèwèlè ɓai: gaƌa ka ɓai, gozhèm ka ɓai, movar ka ɓai, suli ka ɓai, maslaka cèw ka ɓai. 
LUK.9.4	Te gi man kin Ƌè a pa, vanza a pa, ha pats man kin Ƌè a ma ma za'a. 
LUK.9.5	A sam man ndohi ta ce kinè azɓai, vajèka ta kokwar ta, vatassa lokotor a sak kinè. A skwi haha a gi a skwi malwuƋai a sam tenga'a.
LUK.9.6	A to do, a ta sawala te kokwar tèlèba, a ta njè ta ma mbela'a a sam tèlèba, a ta mbel ta ndohi matakwan. 
LUK.9.7	A Hérode, bai, a ntsena ma tèlèba man a gau, a nhur a vata. Aman ndohi ngiƌè ta gaƌa:
LUK.9.7	Jean a nslambaƌa te ndev ndohi m'metsa'a.
LUK.9.8	Ndohi ngiƌè ta gaƌa:
LUK.9.8	Elie a ngudoko nga va a dai.
LUK.9.8	Ndohi ngiƋè ta gaƋa:
LUK.9.8	StaƋ te va ndohi nhadka ma nhala'a a nslambaƋkaƋa.
LUK.9.9	A Hérode a ngaƋa:
LUK.9.9	Iyè, i ngelama na gèƋ a Jean. Aman nenga'a wa, man i tsena ma haha?
LUK.9.9	A woya a nrka Yèsu a di na. 
LUK.9.10	Aman ndohi sak ta shkè a deɓa, ta ngreda na Yèsu skwi tèlèba man ta gau. A nenga'a a nhel ta a nda nenga'a, a m'menda va na a deɓa a kokwar ngiƋè, nzlembaƋ na Béthsaida. 
LUK.9.11	Aman ndohi rèƋèdea ta tsena'a, ta dzodzora. A Yèsu a ngaƋa ta:
LUK.9.11	Vowashkè! A njè ta ma kokwar Bi Zhiklè, a m'mbel ta ndohi man skwa a dza ta.
LUK.9.12	A pats buwè'a, ta 12 to do a sam Yèsu, a ta gaƋa na:
LUK.9.12	Jèke ta ndohi rèƋèƋèa haha, aman ta Ƌè a kokwar, kokwar, aman a ta ngècè gi ndo, a ta ndi skwai. Aman na haha hèshèkèƌ.
LUK.9.13	A Yèsu a ngaƌa ta:
LUK.9.13	Vava ta skwi n'ndi ar kinè!
LUK.9.13	A ta gaƌa na:
LUK.9.13	Nga ngatsa skwi ngiƌè ɓai, sèi movar zlam a klèfi cèw. Man nga Ƌè a nga shum skwi n'ndi ndohi rèƋèƋè'a haha ma kla!
LUK.9.14	Aman, ta gi 5.000. A Yèsu a ngaƌa ta golahi nenga'a:
LUK.9.14	Vanger ta 50, 50, aman ta nzi a hai.
LUK.9.15	A ta gu arsa, a ta nzahai. 
LUK.9.16	A Yèsu a nco movar zlam, a klèfi cèw, a mpu di a zhiklè, a mpshè na ma, a ntsaka'a, a mva ta golahi nenga'a, aman ta va ta ndohi rèƋèƋè'a. 
LUK.9.17	A ta ndau, a ta ngeza, a ta ɓica njèkèƌi movar, gaƋagar 12, n'ndha'a. 
LUK.9.18	Te deɓ nasa, aman Yèsu a ntsu rai, na a gèƋ na, golahi nenga'a ta zhè a sam na. A Yèsu a ndzhaƋ ta:
LUK.9.18	Ndohi rèƋèƋèa ta gaƋa, i wa?
LUK.9.19	A ta mbeƋa na a ma:
LUK.9.19	Jean Baptiste. Ndohi ngiƋè, Elie.
LUK.9.19	Ndohi ngiƋè, staƋ te va ndohi nhadka ma nhala'a a nslambaƌkaƌna.
LUK.9.20	A nenga'a a m'mbeƋa ta a ma:
LUK.9.20	Kinè, kin gaƋa, i wa?
LUK.9.20	A Pierre a ngaƋa na:
LUK.9.20	Ka Kristi, Zhiklè.
LUK.9.21	A Yèsu a mfa ta ma a gèƌ zura'a, aman ta ngrèƌè ma haha a ndo ngiƌè azɓai. 
LUK.9.22	A ngaƋa:
LUK.9.22	Sèi skwa a dza na Kra-ndo a vata, a ndohi nhala'a, a ndohi mvi skwi a Zhiklè mbibihia'a a malamhai ta da kwola'a, a ta da keƌa'a, a pats mamakara'a a da slambaƌkauƌauda.
LUK.9.23	A ngaƋa ta ndohi tèlèba:
LUK.9.23	Ndo man a woya a ndzadzarkayè, da hur a géƋ nshèffè na ɓai, da co wof ngézlèl na pèc pècèk, da dzadzarkayè. 
LUK.9.24	Aman ndo man a woya a mbél nshèffè na a ri na, a da zede nshèffè na. A ndo man a zede nshèffè na a géƋ ga, nenga'a a da mbela'a. 
LUK.9.25	Ndo man a ngots herkeda tèlèba, aman nshèffè nenga'a a zi na, a ngedassa'a, a n'ngats te pa mè?
LUK.9.26	Aman ndo man a gi hori ga, a hori ma ga, ko Kra-ndo a da gi hori nenga'a, aman a shkè a n'njèl na, a n'njèl Bab na, a n'njèl golahi Zhiklè nkezlahia'a. 
LUK.9.27	A vava i gaƋa kinè: Ndo hi ngiƋè man ta zhè haha, ta tèr m'metsi di azɓai, sèi ta rka kokwar Bi Zhiklè dai.
LUK.9.28	Te deɓ nasa n'ngu ar haha: M'mèn tsamakaƋ te deɓ man a ngoƋ ma haha, Pierre a Jean a Jacques to do a nda Yèsu a géƋ za, aman ta tsi rai. 
LUK.9.29	Aman Yèsu a tsi rai, n'nga ar haha: Va nenga'a a n'ngwode na, a maslaka nenga'a a nslekaƌ na nkuƌèkuƌè'a, a si dai.
LUK.9.30	Na haha, ndohi cèw ta gèƌè a vna. Tenga'a, nda Moise a Elie. 
LUK.9.31	A ta gudoko ta va a dai a n'njèlè, a ta goƌ ma a gèƌ n'ndikèma civèƋ nenga'a, man Yèsu a da ndikèƋè'a te kokwar Jérusalem. 
LUK.9.32	A Pierre a ndohi man ta zhè a sam na, ta zhingétè, a ta nzhunè. Aman ta piƋèkwe ta ma, ta rka n'njèl nenga'a. A ndohi cèw man ta zlatsa a sam na. 
LUK.9.33	Te deɓa'a, aman tenga'a ta jèkeda Yèsu, Pierre a ngaƋa na:
LUK.9.33	Bai, amba aman nga zhè a haha. Ngogokoy gihi makar, staƌ a ngaya, staƌ a Moise, staƌ a Elie.
LUK.9.33	Aman nenga'a a sun skwi man a gèƌè ɓai. 
LUK.9.34	Aman a ngoƌ ma haha, vani staƌ a mshkè, a mva ta mèzhèɓ a gèƌ. 
LUK.9.35	A zlau a ndza ta te va vanai. A ta tsena ngèƌè staƌ te va vanai, man a gaƌa:
LUK.9.35	Nenga'a kra ga man i ngotskoƌauda. Vatsun ma na!
LUK.9.36	Aman ta tsena ngèƌè haha ma, Yèsu a zhè a géƌ na. A ta nza tètè. A pats nasa ta ngreda na skwi man ta rka'a a ndo ngiƋè ɓai. 
LUK.9.37	Te deɓ nasa, te mangoslèma'a, man ta shkèhi te za ma, ndohi rèƋèƋèa ta shkè a sam ta. 
LUK.9.38	Na haha, ndo ngiƋè te va ndohi rèƋèƋèa a mboho a wuƋai, a ngaƋa:
LUK.9.38	Ndo njengè ma, i tsi ri a ka, rka kra ga dai, nenga'a kra man i yau staƋgenè. 
LUK.9.39	Na haha, mèzhèɓ ambaɓia'a a gshè'a, a nasa nasa a ntsu lalau, a nkaldahai, a ngudzeda, a kra a mɓerzl na, maslokof te ma. A njèkeda kra sèi a wuƌai, a woya a nkeƌa'a. 
LUK.9.40	I tsu ri a golahi ngaya, aman ta jèr mèzhèɓ ambaɓia'a auda. Aman ta slaha ɓai.
LUK.9.41	A Yèsu a m'mbeƋa ta a ma:
LUK.9.41	Kinè ndohi man ambaɓai, man kin ca a ndav kinè ɓai!
LUK.9.42	N'nzi ga a sam kinè tèkè? A i takaha kinè n'nzi tèkè? Cko kra ngaya a sam ga! Aman a herda na va, madzagi a n'nga na kra, a ngudzeda, a mberzl na mèzhèɓ ambaɓia'a. A Yèsu a nguva, a m'mbela kra ngura'a, a mva na a deɓa a bab na. 
LUK.9.43	Tèlèba ta hur te ndav ta a vata, a géƌ wuƌi Zhiklé mbia'a. Aman tèlèba ta rzl ta a géƌ skwi man Yèsu a gau, Yèsu a ngaƋa ta golahi nenga'a:
LUK.9.44	Vatsena ma haha a zlembaƋ kinè! Ta da gshè Kra-ndo, a ta da va na a ri a ndohai.
LUK.9.45	Aman tenga'a ta tsena ma haha ɓai. Ma haha n'ngheda a sam ta, aman ta slaha a ta cinè di ɓai. A ta gu zlau, aman ta jhèƋè a géƋè'a. 
LUK.9.46	Aman ta hüno, ta gu gèjau a va ta:
LUK.9.46	Ndo man a fena ngiƋè te ndev nga, wa?
LUK.9.47	Aman Yèsu a sun skwi man ta huro, a nco kra nkèshèa, a mfeda a tsagi nenga'a, a ngaƌa ta:
LUK.9.48	Ko wawa man a cè kra nkèshèa aranta, a géƋ nzlembaƋ ga, a ciyè. Ko wawa man a ciyè, a cè nenga'a man a zlindekayè. Aman ntabawa'a te ndev kinè, nenga'a ndo mbia'a.
LUK.9.49	Jean a m'mbeƋa na a ma:
LUK.9.49	Bai, nga rka ndo ngiƋè, a jèr madzagihai auda a nzlembaƋ ngaya. A nga gedassa skwi na, te man a te va nga ɓai.
LUK.9.50	A Yèsu a ngaƋa na:
LUK.9.50	Kin gedassa skwi nenga'a ɓai! Ndo man ndo mayam kinè ka ɓai, nenga'a mandal kinè.
LUK.9.51	Te deɓ nasa: Ndul ndul ma, man ta gshè Yèsu, a m'mana ndav na, a nƋè a kokwar Jérusalem. 
LUK.9.52	A nzlinde ta golahi a ma, a to do, a ta shkè a kokwar ngiƌè te Samarie, aman ta tila na sam m'mènè. 
LUK.9.53	A ta ca Yèsu ɓai, te man a woya a nƋè a Jèrusalem. 
LUK.9.54	Aman Jacques a Jean, golahi nenga'a, ta rka'a, ta gaƋa:
LUK.9.54	Bai, ka woy a nga tsi rai, aman vogwa a shkèhai te zhiklè, a n'nde ta tèlèba a ma, lèmèlèmè ara Elie a ngau Ƌè?
LUK.9.55	A Yèsu a n'ngwoda ta
LUK.9.55	ma, a n'nga ta ndzoan. 
LUK.9.56	A to do a kokwar ngiƋè.
LUK.9.57	Aman to do a civèƋ, ndo ngiƋè a ngaƋa na Yèsu:
LUK.9.57	I woya man i jèjèr ka a sam tèlèba man ka Ƌè a pa.
LUK.9.58	A Yèsu a ngaƋa na:
LUK.9.58	Barkdadihai ta ngots vèvèƋ ta, Ƌiakihai t'hwaƋ giƋfèk ta ngots gi ta. Aman Kra-ndo a n'ngatsa sam na ɓai, aman a fí gèƋ a pa.
LUK.9.59	A ngaƋa na ndo ngiƋè:
LUK.9.59	Dzadzarkayè!
LUK.9.59	A nenga'a a ngaƋa na:
LUK.9.59	Bai, jèkyè, aman i Ƌè a i da ra bab ga dai!
LUK.9.60	A Yèsu a ngaƌa na:
LUK.9.60	Sèi ndohi m'metsa'a ta ri ndohi tenga'a m'metsa'a. Aman ka, do, a ka njè ma kokwar Bi Zhiklè.
LUK.9.61	A ndo ngiƋè a ngaƋa:
LUK.9.61	I woya man i jèjèr ka, Bi ga. Aman jèkyè, aman i gaka ta mbalai a ndohi gi ga dai!
LUK.9.62	A Yèsu a ngaƋa na:
LUK.9.62	Ndo man devar te rai a mpizhè a vna, a pi di a deɓa, a slaha a ngi mizlinè kokwar Bi Zhiklè azɓai.
LUK.10.1	Te deɓ nasa, Bai Yèsu a mbaba ta ndohi 70 ngiƋè, a nzlinde ta cèw, cèw, a ma na, a sam tèlèba man a woya a nƋè a pa. 
LUK.10.2	A ngaƋa ta:
LUK.10.2	Skwi nsla'a a zhè a vata, aman ndohi mizlinè ta az a vata ɓai. Vatsu ri a bi skwi nsla'a, aman a zlinde ta ndohi mizlinè, a ta ɓicè skwi na. 
LUK.10.3	Vodo! Na haha, i zlinde kinè ara tambakihai a ndev kdadidakhai. 
LUK.10.4	Kin helda gozhèm sulai, a gozhèm nhèsh skwai, a kotokoroh a ri ɓai, a kin zlatsahi a civèƋ man kin gi mbali a ndo ɓai!
LUK.10.5	A gi ko nangwa nangwa man kin Ƌè a pa, vagaƋa ta nshèlèkura'a: Gumi da zhè tegi haha! 
LUK.10.6	Man ndo gumi a zhè te pa, gumi kinè a da nzi a sam na. Man ɓai, gumi kinè a shkè a deba a sam kinè. 
LUK.10.7	Te gi sa, vanza a pa, kin ndi skwai, a kin si skwai, man ta va kinè. Aman ndo mizlinè sèi a ngècè skwi ntul na. A kin do auda te pa tsam tsam ɓai.
LUK.10.8	A kokwar ko nangwa nangwa man kin Ƌè a pa, a ta woy kinè, vanza a pa, vandau skwai, man ta va kinè, 
LUK.10.9	vambel ta ndohi matakwan te pa, vagaƋa ta: Kokwar Bi Zhiklè a zhè ndul ndul a sam kinè ma.
LUK.10.10	Kokwar ko nangwa nangwa man kin Ƌè a pa, a ta ce kinè azɓai, vodo auda a dala, a kin gaƌa: 
LUK.10.11	Ko lokotor kokwar kinè man a ga nga a sak, nga tassa'a, a gi a skwi malwuƌi a géƌ kinè. Sèi kin sun skwi haha: Kokwar Bi Zhiklè a zhè ndul ndul a sam kinè ma. 
LUK.10.12	I gaƌa kinè: a pats kita, kita kokwar haha a da fena kita SoƋome.
LUK.10.13	Woba ka, kokwar Chorazin! Woba ka, kokwar Béthsaida! Aman agassa nrkedi kumba ar haha ta gu te kokwar Tyr a Sidon, ar ndohi te pa ta ngwoda ndav ta te mèrwèc n'nzi a zhè ma.
LUK.10.14	Aman Tyr a Sidon, dara tenga'a a kinè a pats kita. 
LUK.10.15	Ka, Capemaum, ka da grè ta zhiklè ƌè? Ta da kalde ka a vogwa kita. 
LUK.10.16	Ndo man a tsena ma kinè, a tsena ma ga. Ndo man a kwol kinè, a kwolyè. A ndo man a kwolyè, a kwol nenga'a man a zlindekayè.
LUK.10.17	Ta 70 ta shkè a deɓa a mwuffè, a ta gaƋa:
LUK.10.17	Bai, ko madzagihai ta tsena ma nga, a nzlembaƋ ngaya.
LUK.10.18	A nenga'a a ngaƌa ta:
LUK.10.18	I rka SaƋan man a kalkaƌahai te zhiklè ara ntsi iyam. 
LUK.10.19	Na haha, i va kinè wuƌibai, aman kin bècè a géƌ zhuzhokihai, a varadzhai, a i va kinè wuƌai a géƌ ndo mayam kinè, a faha kinè matakwan azɓai. 
LUK.10.20	Aman kin wuffa ɓai, a géƌ man mèzhèɓhi ambaɓihia'a ta tsena ma kinè; aman vawuffa, a géƌ man nzlembaƌ kinè mwinƋè'a te zhiklè.
LUK.10.21	A pats nasa Yèsu a wuffè te Mèzhèɓ nenga'a nkezla'a, a ngaƋa:
LUK.10.21	I shida ka gèƋ, Bab ga, Bi zhiklè a Bi herkeda, aman ka nghede skwi haha a sam ndohi maya, a ndohi man ta sun skwi te gèƋ, a ka ngredkodauda a sam ndohi man ta gre di ɓai. Halau, Bab ga, aman arsa ambaba ka. 
LUK.10.22	A ngaƋa ta golahi nenga'a; Skwi tèlèba Bab ga a mvay a rai. Ndo ngiƌè a sun kra ɓai sèi bab na a suna a vava. A ndo ngiƋè a sun Bab kra ɓai, sèi kra na a suna a vava, a ndo man kra a ngreda na.
LUK.10.23	A ngaƋa ta golahi nenga'a, ta a géƋ ta:
LUK.10.23	Mwuffè mbia'a a sam dihai, man ta rka skwi man kin rka'a. 
LUK.10.24	Aman i gaƋa kinè: Ndohi nhadka ma, a bihi kumba, ta woy a ta rka skwi man kin rka'a, aman ta rka ɓai; a ta woy a ta tsena ma man kin tsena'a, aman ta tsena ɓai.
LUK.10.25	Na haha, ndo njèngè ma kita ngiƋè staƋ a nslambaƋa, a mpeda Yèsu a wai, a ngaƋa:
LUK.10.25	Ndo njèngè ma, i gi be kè, aman i ngècè nshèffè a mèƋèp?
LUK.10.26	A Yèsu a ngaƋa na:
LUK.10.26	Ta windo mè te ma kita Zhiklè? Ka jèngè mè?
LUK.10.27	A nenga'a a m'mbeƋa na a ma:
LUK.10.27	Woy Bi Zhiklè ngaya, a ndav ngaya tèlèba, a nshèffè ngaya tèlèba, a wuƋi ngaya tèlèba, a nhér gèƋ ngaya tèlèba, woy ndo ngaya, ara man ka woy nshèffè ngaya.
LUK.10.28	A Yèsu a ngaƌa na:
LUK.10.28	Ka mendayè zura'a. Gu ar haha, a ka nzi a nshèffè.
LUK.10.29	A ndo njèngè ma a nzevi na auda, a ngaƌa na Yèsu:
LUK.10.29	Ndo ga wa?
LUK.10.29	A Yèsu a ngaƌa na:
LUK.10.30	Ndo ngiƌè a njèkeda kokwar Jérusalem, a mdo Jéricho, a nkala a ndev metsarhai. Ta suƋama na maslaka auda a va, ta keƋa'a, a ta jèkeda pa, te ndav te ndav. 
LUK.10.31	A ndo mvi skwi a Zhiklè a mbeza a civèƋ matsa. Aman a rka'a, a mdo na. 
LUK.10.32	Lèmèlèmè ndo Lévite, man a shkè a sama'a, a nrka'a, a mdo na.
LUK.10.33	Te deɓa'a ndo Samarie a mbeza a civèƋè'a. Aman a rka'a, a sia te va, 
LUK.10.34	a mdo a sam na, a m'mana na mblè nenga'a a mbar a barassa, a zuɓkoƋa a deɓ kƋèh nenga'a, a nda'a a barki, a nwara na dai.
LUK.10.35	Te mangoslèma'a, a nco gozhèm, a mva na bab barki, a ngaƋa na: I va ka suli haha, wara na di mbelembela. Aman ka va na skwi a va'a, i da pela ka a pats man i shkè a deɓa. 
LUK.10.36	Ka hur kè? Te va tengahi makar, ndo ndo man a kala a ndev metsarhi, na wa?
LUK.10.37	A nenga'a a ngaƋa:
LUK.10.37	Nenga'a man ndo a sia te va.
LUK.10.37	A Yèsu a ngaƋa na:
LUK.10.37	Ani haha do, a ka gu arsa!
LUK.10.38	Te deɓa'a to do a ma a civèƋ, a ta shkè a kokwar ngiƋè. Ngwoz ngiƋè a zhè, nzlembaƋ na Marthe, man a nceda a gi na. 
LUK.10.39	Demam ngwoza'a a zhè, nzlembaƌ na Marie. Nenga'a a n'nzahai a sam Bi Yèsu, a ntsena ma nenga'a. 
LUK.10.40	A Marthe, mizlinè tsaƋ tsaƋ a ngsedahai. A nherda na va a Yèsu, a ngaƋa:
LUK.10.40	Bai, ka rka ɓi Ƌè, aman demam ga a jèkay mizlinè a gèƋ tèlèba? Anai sèi ka gaƋa na, aman a takahayè.
LUK.10.41	A Bai a m'mbeƋa na a ma:
LUK.10.41	Marthe, Marthe! Ka ngeza a skwi kumba, a mizlinè a ngso ndav ngaya. 
LUK.10.42	Gso va a skwi staƌgenèî Marie a nco skwi man amba, a ta cè nenga'a te ri na azɓai.
LUK.11.1	Pats ngiƋè, Yèsu a ntsu ri a sam ngiƋè. Aman a ndeva ntsi rai, staƋ te va golahi nenga'a a ngaƋa na:
LUK.11.1	Bai, slebda nga ntsi rai, ara man Jean a slebda ta golahi nenga'a!
LUK.11.2	A nenga'a a ngaƋa ta:
LUK.11.2	Aman kin tsi rai, vagaƋa: Baba, a woy ta kezla nzlembaƌ ngaya. Kokwar-Bi ngaya da shkè. 
LUK.11.3	Vaka nga skwi n'ndi nga te di mpatsna ba. 
LUK.11.4	Pra nga mali nga, a nga ba, nga pra mali ndo staƋ staƋ tèlèba, man ta gu mali a sam nga. Ka da nga a sam man a pe nga a wi ɓai!
LUK.11.5	A ngaƋa ta:
LUK.11.5	Te ndev kinè wa, man mandal na a zhè, a Ƌè a sam na a géƋ vaƋ, a ngaƋa na: Pay movar makar, ka payè a va ga ka ɓai. 
LUK.11.6	Mandal ga a mshkè te nshèwèlè, a i ngatsa skwi n'ndi man i va na ɓai. 
LUK.11.7	A nenga'a te gai a mbeƋka na a ma: Ka geday matakwan ɓai, ntamagi mɓara ma, a wudahi ta nzhuna a sam ga. I slaha a i slèmbèƋè a i pa ka azɓai.
LUK.11.8	I gaƋa kinè, aman a slèmbèƋè azɓai, a pa na, a géƋ man mandal na, aman a slèmbèƋè, a géƋ man a rzla na va a gèƋ, a da va na skwi man a woya'a. 
LUK.11.9	Aman i gaƋa kinè: VodzhoƋo, a ta va kinè. Vawoya, a kin ngècè'a. Voboho a ntamagai, a ta winè a kinè. 
LUK.11.10	Ko wawa man a jhèƋè'a, ta va na. Ko wawa man a woya'a, a ngècè'a. Ko wawa man a bèhè a ntamagai, ta wina na.
LUK.11.11	Bab kra te ndev kinè wa, man kra nenga'a a jhèƋè klèf, a nva na züzhok te dia'a; 
LUK.11.12	aman a jhèƋè slaslai, a nva na varadza te dia'a. 
LUK.11.13	Ani haha kinè, ndohi ambaɓihia'a, kin sun nvi skwi man amba a wudahi kinè. Bab kinè te zhiklè a fena'a, aman a va ta Mèzhèɓ Zhiklè nkezla'a a tenga'a man ta jhèƋè'a.
LUK.11.14	A Yèsu a ndzor mèzhèɓ ambaɓia'a ngiƋè auda, man a ndeda ndo ngiƋè a ndaɓazlam. Aman a ndzor madzagi auda ma, ndaɓazlam a ngèƌè, a ndohi rèƋèƋè'a ta rzl ta. 
LUK.11.15	Matrhia'a te ndev tenga'a ta gaƌa:
LUK.11.15	A jèr madzagihi auda a Béelzébul, bi madzagihai.
LUK.11.16	A ndohi ngiƋè tajkudo, ta dzhoƋo, aman a ngreda ta skwi malwuƋi te zhiklè. 
LUK.11.17	Aman nenga'a a sun skwi man ta huro, a ngaƌa ta:
LUK.11.17	Kokwar-Bi staƌ staƌ tèlèba man nkezla te va, a géƌèsh na. A gi man nkezla te va, gèƋ ndohi nenga'a nkezla'a, a nzi azɓai. 
LUK.11.18	Aman SaƋan a ngi gèƋ a va na, kokwar-Bi nenga'a a slaha man a nzi Ƌè? Aman kin gaƋa, ijèr madzagihi auda a Béelzébul. 
LUK.11.19	Aman iyè, ijèr madzagihi auda a Béelzébul, ndohi kinè ta dzar ta auda a mè? Gar haha tenga'a ta gi a ndohi kita kinè. 
LUK.11.20	Aman i jèr madzagihi auda a wuƋi Zhiklè. Gar haha kokwar Bi Zhiklè a mshkè a sam kinè ma.
LUK.11.21	Aman ndo wuƋai, a skwi var a va, a ɓer gi na, skwi nenga'a a nza a gumai. 
LUK.11.22	Aman ndo ngiƋè a shkè, wuƋi nenga'a a fena wuƋi ndo var sa, a gi a ngula'a, a ngézlè skwi var nenga'a tèlèba a ma, man ndo matsa a fu gèƋ a vna, a kezla skwi man a hul a metsar a ndohi ngiƋè. 
LUK.11.23	Ndo man nga a vna ka ɓai, ndo mayam ga. A ndo man nga ɓicè skwi a vna ka ɓai, a ksarda skwi aussa.
LUK.11.24	Aman mèzhèɓ ambaɓia'a a mdo auda te ndo, a Ƌè nshèwèlè a ɓala, a woya sam nshèk va. Aman a da ngècè azɓai, a gaƋa: I woya a i Ƌè a deɓa a gi ga, man i slambaƋka te pa. 
LUK.11.25	Aman a shkè, a ngècè gai, mpatsa, ntila. 
LUK.11.26	Te deɓa'a a Ƌè, a hil mèzhèɓhi ambaɓihia'a tsaraƋ a nda nenga'a, ta ambaɓai ta fena nenga'a, a ta Ƌè a pa, a ta nzi a pa. Te deɓa'a ndo haha wuƌitpa holhola'a, a fena matsa.
LUK.11.27	Aman a ngoƋ ma haha, ngwoz ngiƋè te va ndohi rèƋèƋèa a hüno ngèƋè, a ngaƋa na:
LUK.11.27	Mwuffè a sam ngwoz man ka yaka t'hwaƋ na, man ka tseƋka wa na!
LUK.11.28	A nenga'a a ngaƋa:
LUK.11.28	Mwuffè mbia'a holhola'a a vava a sam ndohi man ta tsena ma Zhiklè, a ta ɓerè te ndav ta.
LUK.11.29	Aman ndohi rèƋèƋèa ta haya a vata, a hüno a ngaƋa ta:
LUK.11.29	Ndohi man a géƋ herkeda antanta, ndohi ambaɓihia'a, tajhèƋè skwi malwuƋai. A ta ngècè skwi malwuƋi azɓai, sèi skwi malwuƋi Jonas. 
LUK.11.30	Lèmèlèmè ara Jonas skwi malwuƌi a sam ndohi Ninive, lèmèlèmè Kra-ndo a sam ndohi herkeda haha.
LUK.11.31	Bai man ngwoza'a te tsagai, a da slèmbèƌè a sam kita, a nda ndohi haha, a da fa ta mali a gèƋ. Aman nenga'a a mshkè te verzi herkeda, aman a cinè ma maya Salomon. 
LUK.11.32	A na haha, ndo a zhè, man a fena Salomon. A ndohi te Ninive ta da slèmbèƋè a sam kita a nda ndohi haha, a ta da fa ta mali a gèƋ. Aman ta ngwoda ndav ta a géƋ njèma Zhiklè man Jonas a njè ta. Na haha, ndo a zhè, man a fena Jonas.
LUK.11.33	Ndo man a fèda vogwa a pitirla, a nghéƋè azɓai, a tuzloma na kokwi a gèƋ azɓai; aman a fèda a géƌ sam nfí pitirla, a ndohi man ta shkè a gai, ta rka vogwa pitirla. 
LUK.11.34	Di ngaya, ara pitirla va ngaya. Aman di ngaya amba, va ngaya tèlèba nhela. Aman di ngaya di n'ngwèƋè ndo, va ngaya tèlèba nara ruva.
LUK.11.35	Gu maya, a woy skwi nhél sam nte va ngaya, ruva ka ɓai! 
LUK.11.36	Aman va ngaya tèlèba nhela, sam ruva az a pa ɓai, nhela tèlèba, lèmèlèmè ara pitirla, man a hél va ngaya a vogwa nenga'a.
LUK.11.37	Aman a ngoƋ ma haha, ndo pharisie ngiƋè staƋ a ndzhoƋo, áman a Ƌè a ndi skwi n'ndai a sam na. A Yèsu a mdo, a ndau skwi a vna. 
LUK.11.38	Aman ndo pharisie a rka'a, a nhur a vata, a géƌ man a mpana ri ɓai, ga a ndi skwi n'ndai. 
LUK.11.39	A Bai a ngaƋa na:
LUK.11.39	Anai, kinè ndohi pharisie, kin pènè deɓ kokwi a gandaf; aman ndav kinè n'ndha a skwi metsar a malai. 
LUK.11.40	Ndohi nrzla'a! Ndo n'nga deɓ skwai, a gu ga deɓa'a a hwaƋa'a ka ɓi Ƌè? 
LUK.11.41	Nshèlèkura'a vava na skwi a Zhiklè, te skwi man kin ngotso. A na haha, skwi tèlèba a nga'a a skwi mpana'a a sam kinè.
LUK.11.42	Aman woba kinè, ndohi pharisie! Kin vi skwi staƋ te va kula, te skwi nkèshèa; aman kin fa na gèƋ a ma kita a mwoy-ndo Zhiklè ɓai. Aman ar agassa sèi kin gr skwi haha, a kin jèkaha ngiƋè azɓai. 
LUK.11.43	Woba kinè, ndohi pharisie! Aman kin woya sam n'nzi a ma te gi njèngè ma Zhiklè, a kin woy a ta ga kinè mbalai a luma. 
LUK.11.44	Woba kinè! Aman kinè lèmèlèmè ara gi dzavihai, a ndohi man ta beza a pa, ta sun a ta gaƌa: Gi dzavi ɓai.
LUK.11.45	A ndo njèngè ma kita staƋ a m'mbeƋa na a ma:
LUK.11.45	Ndo njèngè ma, aman ka gèƋ ma haha, ka derƋe nga ba.
LUK.11.46	A Yèsu a ngaƋa:
LUK.11.46	Woba kinè ba, ndohi njèngè ma kita! Aman kin va ta skwi mwuƋitpa a gèƋ a ndohai, man ta zhüɓè'a, aman kin takaha ta azɓai, ko kèshkata. 
LUK.11.47	Woba kinè! Aman kin rèm gi dzavi ndohi nhadka ma, man bababhi kinè ta bazl ta. 
LUK.11.48	Gar haha kin ngreda skwi babhi kinè, a kin mba a mizlinè a nda babhi kinè. Tenga'a ta mbozlo, a kin wuffè a géƋè'a, a kinè nrèm gi dzavi tenga'a.
LUK.11.49	Gar haha Zhiklè a ngoƋ te maya na: I da zlinde ta ndohi nhadka ma a ndohi sak. A matrhia'a te va tenga'a ta da bazl ta, a ta da paraha ta. 
LUK.11.50	Aman pombaz ndohi nhadka ma tèlèba, man ta bazl ta, te nhinkad herkeda, 
LUK.11.51	ta jhèƋè'a te ri ndohi herkeda haha, a hüno a sam pombaz Abel, ha nƋè a pombaz Zacharie, man ta keƋa a sam mvi skwi a Zhiklè, a ma gi Zhiklè. A vava, i gaƌa kinè, ta jhèƌè'a, te ri ndohi haha.
LUK.11.52	Woba kinè, ndohi njèngè ma kita! Aman skwi mwinè maya, kin ceda ma; aman kinè ba kin Ƌè a pa azɓai, a kin gedassa civèƋ ndohi man ta woy a ta Ƌè a pa.
LUK.11.53	Aman a ndo auda te gai, malamhai a ndohi pharisieta hüno a ta jénjèrè'a, a ta jhèƋè skwi kumba. 
LUK.11.54	A ta pa na di a ma, ta woy a ta pinè a géƋè'a.
LUK.12.1	Aman ndohi a gi gozhèm go zhèm kumba ta ɓica va, sam mbècè sak azɓai, a hüno a ngaƋa ta golahi nenga'a nshèlèkura'a:
LUK.12.1	Vagu maya a sam skwi ndohi pharisie man a shégèrè; aman nenga'a skwi n'ngwèƋè ndo. 
LUK.12.2	Aman skwi man mpizlèa pa, azɓai, man a di a giƋè va auda azɓai. A skwi man ta gu a metsar azɓai, man ndo a di a shinè azɓai. 
LUK.12.3	Gar haha ma man kin goƋo te i uva, a cinè a sam nhela'a. A skwi man kin gaƋa na a ndo ngiƋè a metsar te gai; kala auda a géƋ gai.
LUK.12.4	I gaƋa kinè, mandalahi ga: Kin gu zlau tenga'a ɓai, man ta keda va kinè, te deɓa'a ta slaha ta ga kinè skwi ngiƋè ɓai. 
LUK.12.5	Aman i woya man i ngra kinè nenga'a man sèi kin gi zlaua'a: vagu zlau nenga'a, man te deɓ man a keƋe kinè, a slaha man a kalda kinè a vogwa kita. Halau, i gaƋa kinè, vagu zlau nenga'a! 
LUK.12.6	Ta prè shishihi zlam a suli cèw ka ɓi ƌè? Ko'staƌ a mpca na a gèƌ a Bi Zhiklè ɓai. 
LUK.12.7	Ko gwots gèƌ kinè n'ngra'a tèlèba. Kin gu zlau ɓai, kin fena shishihi kumba.
LUK.12.8	Aman i gaƋa kinè: Ko wawa man a ngredyè auda a sam ndohai, Kra-ndo ba a ngréƋè'a a sam golahi Zhiklè. 
LUK.12.9	Aman ko wawa man a gi ara man a senyè ɓai a sam ndohai, Kra-ndo a da gi ara man a sun nenga'a ɓai a sam golahi Zhiklè. 
LUK.12.10	Ko wawa man a gèƋè ma ambaɓia'a staƋ a géƋ Kra-ndo, mali nenga'a a prè. Aman nenga'a man a derƋa Mèzhèɓ Zhiklè nkezla'a, mali nenga'a a prè azɓai.
LUK.12.11	Aman ta de kinè a sam ndohi njèngè ma Zhiklè, a sam bihai, a sam kita, kin gu zlau ɓai a géƋ ma man kin woy a kin gaƋa ta, ara man kin tsoko gèƋ kinè auda. 
LUK.12.12	Aman Mèzhèɓ Zhiklè nkezla'a a da ngra kinè skwi man kin gèƋè'a a pats nasa.
LUK.12.13	Ndo ngiƋè te va ndohi rèƋèƋèa a ngaƋa na:
LUK.12.13	Ndo njèngè ma, gaƋa na kramam ga, aman nga kezla skwi n'ndi gi bab nga.
LUK.12.14	A Yèsu a ngaƌa na:
LUK.12.14	Masli ga, a mfiyè a ndo kita, a ndo nkezli skwi a sam kinè wa?
LUK.12.15	A ngaƋa ta ndohi tèlèba:
LUK.12.15	Varka'a, vagu maya a ntétékè skwai. Ndo a nzi a nshèffè azɓai, a géƋ skwi man a ngotso kumba.
LUK.12.16	A ngaƋa ta ngèlègèƋma:
LUK.12.16	Ndo mèshèlè ngiƋè a mɓüco skwi kumba te gi dau na. 
LUK.12.17	A nhuro: I gi kè? I ngatsa sama man i ɓica a pa ɓai. A ngaƌa: I woy a i gi ar haha: 
LUK.12.18	I ngèzleda wov ga a hai, a i rèm ngiƌè, mbia'a. I woya man i ɓicè skwi ga tèlèba a pa, a i woya man i gèƋè te ndav ga: 
LUK.12.19	Ka ngots skwi kumba, te di mvi a vata ba. Sok va, ndau skwai, sau skwai, wuffa!
LUK.12.20	Aman Zhiklè a ngaƋa na: Ka rzla! A vaƋ haha Zhiklè a da jhèƋè nshèffè te ri ngaya, a skwi man ka ɓica haha, a nda ndia'a wa? 
LUK.12.21	Gar haha ndo man a ɓicè skwai a va na, a n'ngatsa skwi mèshèlè a sam Zhiklè ɓai.
LUK.12.22	A ngaƋa ta golahi nenga'a:
LUK.12.22	Gar haha i gaƋa kinè: Kin hur gèƋ a géƋ nshèffè kinè ɓai, a géƋ skwi man kin ndia'a, a géƋ va kinè, a géƋ skwi man kin fí a va. 
LUK.12.23	Nshèffè a fena skwi n'ndai, va a fena maslaka. 
LUK.12.24	Varka Ƌiakihai, ta zleki azɓai, ta ɓicè skwi azɓai, ta ngatsa gi a wov ɓai, a Zhiklè a mva ta skwi n'ndi genè. A kin fèn ta Ƌiakihi a vata ba! 
LUK.12.25	Te ndev kinè wa, man a slaha a nƌerƌa na va a ngurè nenga'a, ntsi ri staƌ? 
LUK.12.26	Aman kin slaha a kin ga ko skwi nkèshèa ɓai, kin hér gèƌ zlau a géƌ skwi ngiƌè èhèmè?
LUK.12.27	Varka nwurzhè mbèbèzh. Ta min gogumi azɓai, tagi mizlinè azɓai. Aman i gaƋa kinè, ko Salomon a n'njèl nenga'a tèlèba n'nga ara staƋ te va tenga'a ɓai. 
LUK.12.28	Aman Zhiklè a va na va a kuza arsa, nenga'a man a patsna a zhè, angoslèm ta wusheda vogwa, a sam kinè a gi arsa holhola'a azɓi Ƌè? Kinè ndohi man kin ca a ndav kumba ɓai! 
LUK.12.29	Gar haha kin dzhoƋ ɓai, a kin gaƋa: Nga da ndi mè, nga da si mè, kin gu zlau ɓai! Aman ndohi herkeda ta hér gèƌ arsa. 
LUK.12.30	Bab kinè a sun skwi man kin tèkwènè'a.
LUK.12.31	Aman vahur kokwar Bi Zhiklè, a kin ngècè skwi haha tèlèba a deɓa'a. 
LUK.12.32	Kin gu zlau ɓai, kinè rèwè nkèshèa; aman Zhiklè a woya a va kinè kokwar Bi nenga'a. 
LUK.12.33	Vapreda skwi kinè a ma, vava ta skwi a ndohai, vadoho gozhèm, man ta hèlè azɓai, a kin ɓüco skwi mèshèlè man a zi azɓai te zhiklè, a sam man ndo metsar a Ƌè a pa azɓai, a pombok a ndia'a azɓai. 
LUK.12.34	A sam man skwi mèshèlè kinè a pa, ndav kinè ba a pa.
LUK.12.35	Vatka hwad kinè; pitirla kinè da zhè a vogwa te pa! 
LUK.12.36	Vagu lèmèlèmè ara ndohi man ta zhèr bi tenga'a. Aman a slèmbèƋè a sam ngolala nfí ngwoz a gai, a shkè, a bèhè a ntamagai, ta winè na tsam tsam. 
LUK.12.37	Mwuffè a sam ɓèlèlihai, aman bi tenga'a a shkè, a n'ngats ta, ta nzhun ɓai. A vava i gaƋa kinè: A da tke hwaƋ, a pe ta a table, a va ta skwi n'ndai.
LUK.12.38	Gar a shkè a vaƋ, gar a shkè a prèk vaƋ, a n'ngats ta arsa mwuffè a sam ɓèlèlihi sa. 
LUK.12.39	Aman skwi haha vasuna! Aman babgi a suna, sam tèkè ndo metsar a shkè, ar a nzhun azɓai, a va na civèƋ azɓai, aman a zlinè gi nenga'a. 
LUK.12.40	Kinè ba, vanza, ntila, aman Kra-ndo a shkè a pats man kin hur ɓai.
LUK.12.41	A Pierre a ngaƋa na:
LUK.12.41	Bai, ka gèƋè ngèlègèƋma haha a sam nga genè Ƌè, Ƌè a sam ndohi tèlèba Ƌè?
LUK.12.42	A Bai a ngaƋa:
LUK.12.42	Ɓèl nlèɓèslèa, man a sun maya, wa, man bi a mvau a ndo mɓer ndohi mizlinè nenga'a, aman a va ta skwi n'ndi ta tiƋè sama zura'a? 
LUK.12.43	Mwuffè a sam ɓèl sa, aman bi nenga'a a shkè, a ngècè'a, a gi arsa. 
LUK.12.44	A vava i gaƋa kinè, a da fí a bai a géƋ skwi nenga'a tèlèba.
LUK.12.45	Aman ɓèl sa a hérè'a te ndav na: Bi ga a gi ndudoh, a shkè azɓai, a hinè a tsi ndohi a ngwozi mizlinè, a ndi skwai, a si zom, ha zom a keƋa'a, 
LUK.12.46	bi ɓèl matsa a shkè a pats man nenga'a a nhéra ɓai, a pats man a sun ɓai, a kéƋè'a, a va na skwi na ara man a va ta ndohi n'ngwèƋè ndo.
LUK.12.47	Aman ɓèlè man a sun skwi man bi na a woya'a, a ntila nshèffè na ɓai, a ngu skwi ara bi nenga'a a ngaƋa ɓai, ta da nƋèha'a a vata. 
LUK.12.48	Aman ndo man a sun skwi man bi a woya ɓai, ta nƋèhè kètè genè. Te ri ndo staƋ staƋ tèlèba, man ta va na skwi kumba, ta jhèƋè skwi kumba. Te ri ndo, man ta va na a ri skwi kumba, aman a ɓerè'a, ta jhèƋè holhola'a. 
LUK.12.49	I shke, aman i vècè vogwa a géƋ herkeda; i woya aman nvatsa ma!
LUK.12.50	Aman baptême ga a zhè, man ta gayè. Ha n'nga ma, a hérdyè. 
LUK.12.51	Kin hur te ndav kine, i shkè aman i ckoƋi gumi a herkeda Ƌè? Azɓai! I gaƋa kinè, i shkè aman i kezla ta gèƋ ndohai. 
LUK.12.52	Anai te gi staƋ, ndohi zlam ta zhè, ta ngi gèƋ a va; ndohi makar ta ngi gèƋ a va ndohi ncèwa'a, ndohi cèw ta ngi gèƋ a va ndohi m'makara'a. 
LUK.12.53	Bab kra a kra na, a kra a bab na; mam dam a dem na, a dema'a a mam na; mam bakai a ngwoz kra na, a ngwoz kra a mam baki na.
LUK.12.54	A ngaäa ta ndohi rèƋèƋèa:
LUK.12.54	Aman kin rka vanai a gi te verzi gai, kin gèƋè tsam-tsam: Iyam a shkè a gi arsa. 
LUK.12.55	Aman kin rka kozlar a gi te man a nkèl pats, kin gaƋa: Vazaza a shkè a gi arsa. 
LUK.12.56	Ndohi n'ngwèƋè ndo! Skwi herkeda agiƋfèk kin sun nƋèlè'a; kin Ƌèl skwi man a gi a haha azbi èhèmè?
LUK.12.57	Kin Ƌèl skwi nzura'a te ndav kinè a ri kinè azɓi èhèmè? 
LUK.12.58	Aman kin Ƌè a ndo shèwa ngaya a sam bai, gu maya, man kinè a civèƋ dai, aman a mpre ka a gumai, man ɓai a da va ka a ri a ndo kita, a ndo kita a da va ka a ri a sojè, a sojè a da kalde ka a dangai. 
LUK.12.59	I gaƋa ka: Ka shkè auda te pa ambali azɓai, sèi ka pau suli skwi tèlèba, ko sissi a pcè a deɓa azɓai.
LUK.13.1	A pats nasa ndohi ngiƋè ta zhè, a ta menda na Yèsu: Pilate a nhumda pombaz ndohi Galilée a pombaz skwi man ta va na Zhiklè. 
LUK.13.2	A Yèsu a m'mbeƌa ta a ma:
LUK.13.2	Kin huro, mba mali ndohi Galilée haha a ndohi Galilée ngiƌè Ƌè? A géƌ man ta su matakwan aranta. 
LUK.13.3	I gaƌa kiné: A'ai! Aman kin ngwéƋè ndav kinè azɓai, kin da zi kinè lèmèlèmè. 
LUK.13.4	Aman ndohi ngiƌè 18, man gi ngurè'a te Siloé a m'mbeƌa ta a gèƌ, kin huro, mba mali ta a gèƌ ndohi ngiƌè te kokwar Jérusalem ƌè? 
LUK.13.5	A'ai; aman kin ngwèƋè ndav kinè azɓai, kin da zi kinè lèmèlèmè.
LUK.13.6	A ngaƋa ta a ngèlègèƋma:
LUK.13.6	Ndo ngiƋè a n'ngots wof kslor te ndev gi wof barassa na. A mshkè, a woya nyi wof te pa, a n'ngatsa ɓai. 
LUK.13.7	A ngaƋa na ndo mɓer gi wof barassa: Na haha, mvi makar man i shkè, a i woya nyi kslor haha, à i ngatsa ɓai. Ngela'a! A ɓaray gi wof barassa ga èhèmè? 
LUK.13.8	A nenga'a a m'mbeƋa na a ma: Bai, jèkedaavi naƋai, ai pizhègerziaƋai, a i nƋèrh ndaderƌa a verzia dai. 
LUK.13.9	Aman te deɓa'a a yi wuda, amba; man ɓai ka da ngeldaussa.
LUK.13.10	A pats nshèk va Yèsu a nsenda ta te gi njèngè ma Zhiklè. 
LUK.13.11	Na haha, ngwoz ngiƋè a zhè, mèzhèb ambaɓia'a a ga na, mvi 18, nhurva'a, a slaha a nzlècèƋè va ɓai. 
LUK.13.12	Aman Yèsu a rka'a, a mbaba na, a ngaƌa na:
LUK.13.12	Ngwoz, ka mbela te ri matakwan ma!
LUK.13.13	A mfa na ri a gèƋ, a nasa nasa nzlatsa sara'a, a nslubordo Zhiklè. 
LUK.13.14	Aman ndo mɓer gi njèngè ma Zhiklè a ngu ndav, a géƋ man Yèsu a mbela'a a pats nshèk va. A hüno a ngaƋa ta ndohi rèƋèƋèa:
LUK.13.14	M'mèn mokwa ta gi mizlinè. Vowashkè, da mbel kinè te matakwan t'hwaƌ m'mèn mokwa, a pats nshèk va ka ɓai!
LUK.13.15	A Bai Yèsu a ngaƋa na:
LUK.13.15	Ndohi n'ngwèƋè ndo! Kin prè zlè a kƋèh auda te kuƋom, a kin de ta a ma iyam a pats nshèk va azɓi Ƌè? 
LUK.13.16	Aman ngwoz haha, dem Abraham, man SaƋan a ndzawa'a mvi 18, da pra teɓa nenga'a á pats nshèk va ɓi ƌè?
LUK.13.17	Aman a ngoƌ ma haha, ndohi tèlèba man ta sassaya ndav ta a sam na, ta gu horai. A ndohi rèƋèƋè'a ta wuffè a géƌ skwi mbia'a tèlèba man Yèsu a gau. 
LUK.13.18	A ngaƋa:
LUK.13.18	I lèmƋè kokwar Bi Zhiklè a mè? 
LUK.13.19	Nenga'a ara tser gevda, man a nwushahai a gi dau ndo ngiƋè. A grè, a grè, a gi a wof, man ƌiakihi t'hwaƌ giƌfèk ta gi gi ta a hwaƌa'a.
LUK.13.20	A ngoƋ za'a:
LUK.13.20	I lèmƋè kokwar Bi Zhiklè a mè? 
LUK.13.21	Lèmèlèmè ara skwi nshégèr skwai, man ngwoz a nco, a nhumda na va a gufa, a gi agoƋa 30, ha tèlèba nsegara'a.
LUK.13.22	A Yèsu a nsawala te kokwar mbia'a, te kokwar nkèshèa tèlèba, a nsenda ta. A ndo a kokwar Jérusalem. 
LUK.13.23	A ndo ngiƋè a ngaƋa na:
LUK.13.23	Bai, ndohi kètè genè, man ta mbél ta Ƌè?
LUK.13.23	A Yèsu a ngaƌa ta:
LUK.13.24	Vagu wuƌai, a kin bizhè a ntamagi nlüha'a. I gaƌa kinè, ndohi kumba ta woy a ta Ƌè a pa, aman ta slaha ɓai. 
LUK.13.25	Te deɓa'a, aman babgia'a a nslambaƌa, a mpizla ntamagi ma, a kin zlatsa t'uda, a kin bèhè a ntamagai, a kin gaƋa: Bai, wina nga! A nenga'a a da mbeƋa kinè a ma: I sun sam man kin shkè te pa ɓai! 
LUK.13.26	Te deɓa'a kin hinè a kin gaƋa: Nga ndau skwi a nda ka, nga sau skwi a nda ka, a ka senda nga a gaba nga.
LUK.13.27	A nenga'a a da gaƋa ta: I gaƋa kinè, i sun sam man kin shkè te pa ɓai. Vakazlay auda a tsagai, kinè ndohi mphömè! 
LUK.13.28	Te deɓa'a kin kuƋai, a kin peƋi zlè'èn. A kin da rka Abraham, a Isaac, a Jacob, a ndohi nhadka ma te kokwar Bi Zhiklè. A kinè, ta dzam kinè auda. 
LUK.13.29	A di ndohi ta shkè te man a verzi gai, te géƋè'a, te tsagi te tsagai, a ta ndi skwi te kokwar Bi Zhiklè. 
LUK.13.30	A na haha, ndohi ngiƋè te va n'ndikèma ndohai, ta da ndi a ndohi nshèlekurhia'a. A ndohi nshèlèkurhia'a ta da ndi a n'ndikèma ndohai.
LUK.13.31	A pats nasa ndohi pharisie ngiƋè ta shkè, a ta gaƋa na:
LUK.13.31	Do ngaya, jèkeda sam haha, aman Hérode a woya a keƋ ka. A nenga'a a ngaƋa ta:
LUK.13.32	Vodo, a kin gaƋa na zhüzhok ndo'a:
LUK.13.32	Na haha i jèr madzagihai, i mbél ndohi matakwan, a patsna, angoslèm dai. Te pats mamakara'a i da ndeva mizlinè ga ma. 
LUK.13.33	Aman sèi i shèwèlè a patsna, angoslèm, anvakastaƋ dai. Ambaɓai, aman ndo nhadka ma a metsi na dra a kokwar Jérusalem.
LUK.13.34	Jérusalem, Jérusalem, man ka bazl ta ndohi nhadka ma, a ka kal ta ndohi man Zhiklè a zlinde ta a sam ngaya, a kwa! Sak ngama, man i woy a i ɓic ta wudani ngaya a sam ga, ara wotsak man a ɓic ta wudahi na a hwaƋ kelpasl na. A kin woya ɓai. 
LUK.13.35	Na haha, ta da jèkeda gi kinè a dikai. Aman i gaƋa kinè: Anai kin da rkayè asaɓai, ha pats man kin da gaƋa: Nga slébèrƋè nenga'a man a shkè a nzlembaƋ Bi Zhiklè.
LUK.14.1	Te deɓ nasa, a pats nshèk va, a ndo a gi bi ndohi pharisie ngiƋè, aman a ndi skwi te pa. A ta pu dia'a. 
LUK.14.2	A ndo ngiƋè a zhè a sam na, goƋa t'hwaƋ. 
LUK.14.3	A Yèsu a hüno man a ngaƋa ta ndohi njèngè ma kita a ndohi pharisie:
LUK.14.3	Amba, aman nga mbél ndo a pats nshèk va Ƌè, ambaɓi Ƌè?
LUK.14.4	A ta nza tètè. A Yèsu a ngso ria'a, a m'mbela'a, a mpra'a. 
LUK.14.5	A ngaƋa ta:
LUK.14.5	Te ndev kinè, man kra na, man zlè na, nkala a thal iyam, ko a pats nshèk va a ckoƋauda tsam tsam azɓi wa?
LUK.14.6	A ta slaha ta mbeƋa na a ma ɓai. 
LUK.14.7	A ngaƋa ta ndohi man ta baba ta a sam skwi n'ndai, a ngèlègèƋma (te man a rka, ta woya sam n'nzi mbela'a), a ngaƋa ta:
LUK.14.8	Aman ta baba ka a sam ngolala nfi ngwoz a gai, ko do a ka nza a sam mbela'a ɓai. 
LUK.14.9	Aman ndo mbia'a, man a baba kin cèw a sam ngolala, a gaƋa ka: Vana sam n'nzi a ndo sa! ka Ƌè a sam n'nzi te deɓa'a a hori a dai.
LUK.14.10	Aman ta baba ka a sam ngolala, ka Ƌè, a ka nzi a sam n'nzi te deɓa. Aman a shkè, a baba ka, a gaƋa ka: Mandal ga, washkè, a ka nza a ma! Ka ngots n'njèlè a sam di ndohi tèlèba, man kinè a sam skwi n'ndi a nda tenga'a. 
LUK.14.11	Aman ko wawa man a grè gèƋ na a ri na, ta manda na gèƋ a hai. Ko wawa man a manda gèƋ na a hi a ri na, ta da slambaƋda na gèƋ na.
LUK.14.12	A ngaƋa na ndo man a baba na a skwi n'ndai:
LUK.14.12	Aman ka ti skwi n'ndai a geƋ pats, a skwi n'ndi dakwad, ka baba ta mandalahi ngaya ɓai, kramamhi ngaya ɓai, gwoli ngaya ɓai, ndohi mèshèlè a ntamagi ngaya ɓai. Te man tenga'a ta baba ka za'a, a ta pela ka skwi ngaya a vna sa. 
LUK.14.13	Aman ka ti skwi n'ndai, baba ta ndohi ntawassa'a, ndohi vedal, ndohi man wuƌi ta azɓai, ndohi mandazlai. 
LUK.14.14	A mwuffè a zhè a sam ngaya, aman ta ngatsa skwi man ta pela ka a vna ɓai. Zhiklè a da pela ka, a pats man ndohi nzura'a ta slambaƋkaƋauda te m'metsai.
LUK.14.15	Aman ndo ngiƋè man ta nza a sam skwi n'ndi a vna, a ntsena ma haha, a ngaƋa na:
LUK.14.15	Mwuffè a sam ndo man a ndi movar te kokwar Bi Zhiklè!
LUK.14.16	Aman Yèsu a ngaƋa na:
LUK.14.16	Ndo ngiƋè a zhè, a ntu skwi n'ndi ngolala nenga'a mbia'a, a mbaba ta ndohi kumba. 
LUK.14.17	Aman nta ma, anzlindetaɓèlèlihi nenga'a, aman ta gaƋa ta ndohi man a baba ta: Vowashkè, skwi tèlè ntila ma! 
LUK.14.18	A ta hüno a ta ngreda ta, staƌ staƌ tèlèba: Nshèlèkura'a a ngaƋa: I sum gi dau, anai sèi i da zeɓia'a. Ria azɓai!
LUK.14.19	NgiƋè a ngaƋa: I sum zlèhi kula, sèi i Ƌè wèrè'a. Ria azɓai. 
LUK.14.20	Mamakara'a a ngaƋa: I co ngwoz, i slaha ì Ƌè azɓai. 
LUK.14.21	A ɓèl ndo matsa a mshkè, a m'menda na tèlèba a bi nenga'a. A bi a ngu ndav, a ngaƋa na ɓèl nenga'a: Do a civèƋ tsam tsam, do a gaba kokwar, a ka helka ta ndohi ntawassa'a, ndohi vedal, a ndohi man wuƋi ta azɓai, a ndohi mandazlai.
LUK.14.22	A ɓèl nenga'a a ngaƋa: Bai, nga gu arsa, aman sam n'nzi a zhè genè. 
LUK.14.23	A bai a ngaƋa na ɓèl nenga'a: Vodo a civèƋ, a dal kokwar, vatétika ta, aman ta shkè, a gi ga a ndhè. 
LUK.14.24	Aman i gaƋa kinè, tc va ndohi man i baba ta nshèlèkura'?, ko staƋ a tèr skwi n'ndi ga azɓai.
LUK.14.25	A ndohi rèƋèƋè'a ta dzodzora, a nenga'a a n'ngwoda ta ma, a ngaƌa ta:
LUK.14.26	Ndo man a shkè a sam ga, a ngwoda na deɓa a bab na, a mam na, a ngwoz na, a wudahi na, a kramamhi na, a demamhi na, a nshèffè nenga"a tèlèba, azɓai, a slaha man a ngi a gol ga ɓai. 
LUK.14.27	A ndo man a zhüɓ wof ngézlèl na azɓai, a dzadzarkayè, a slaha a ngi a gol ga ɓai.
LUK.14.28	Te ndev kinè, ndo man a woya a nrèm gi mbia'a: a n'nzi a hi nshèlèkura'a azɓi wa, a hér gania'a a skwi tèlèba man a gi gi a vna. 
LUK.14.29	Man ɓai a hinè verzia'a, a slaha a nrufagi bai, tèlèba man ta rka'a, ta da ngwossaha, a ta gaƋa: 
LUK.14.30	Ndo haha a hüno nrèm gai, a slaha man a nrufa ɓai.
LUK.14.31	Te ndev bihi man a gi var a bi ngiƋè: a nzi a hi nshèlèkura'a azɓi wa, a nhérè'a: nga ndohi 10.000, nga slaha nga gi var a ndohi 20.000 Ƌè? 
LUK.14.32	Aman a rka, a slaha ɓai, a zlinde ta ndohi sak na, aman ta mènƋè gumi a hai. 
LUK.14.33	Gar haha kinè lèmèlèmè: ndo man a kwèl skwi nenga'a tèlèba azɓai, a slaha a ngi a gol ga ɓai.
LUK.14.34	Boma skwi man amba. Aman boma a jèn ɓai wurzkwurzka'a, ta da vrè a mè? 
LUK.14.35	Ko ta pa na a va herkeda ba, ko ta pa na a va ndaderƌa ba, ambaɓi genè, a ta wushedaussa. Ndo man zlembaƋ na a zhè, da tsena'a!
LUK.15.1	Ndohi ncèkèlè skwai, a ndohi malihai tèlèba ta herda na va, aman ta tsena ma nenga'a. 
LUK.15.2	A ndohi pharisie, a malamhai, ta gu ndav, a ta gaƌa:
LUK.15.2	Nenga'a a ndi skwi n'ndai a nda ndohi malihai.
LUK.15.3	A Yèsu a ngaƋa ta a ngèlègèƋma haha:
LUK.15.4	Te ndev kinè, ndo man a ngots tambakhi tèmèrè, staƋ te va'a a nze na; a njèke ta 99 ngiƋè t'hèshèkèƋ, a woy tambak man a ze na, ha a n'ngotso, ɓi wa? 
LUK.15.5	Aman a ngotso, a feda a da'ai, a wuffè. 
LUK.15.6	Aman a shkè ngwai, a baba ta mandalahi nenga'a, a nslamagihi nenga'a, a gaƋa ta: Ngo-wuffokoya, i ngots tambak ga man a ze na, a deɓa.
LUK.15.7	I gaƋa kinè. Lèmèlèmè ta wuffè te zhiklè te géƌe'a, a geƋ ndo mali staƋ, man a ngwèƋè ndav na, a fena ndohi 99, man ta gaƋa, nga ndohi nzura'a, a ta woya a ta ngwèƋè ndav, ta ɓai.
LUK.15.8	Ngwoz ngiƋè, man a ngots suli nenga'a 10, staƋ a nze na, a tiv vogwa azɓi Ƌè, a pècè gai, a woya'a, ha a n'ngotso. 
LUK.15.9	Man a ngotso, a baba ta ngwoƋahi na, a nslamagihi na, a ngaƌa ta: Ngo-wuffokoya, i ngots suli ga, man a ze na, a deɓa! 
LUK.15.10	I gaƋa kinè: Lèmèlèmè golahi Zhiklè ta wuffè a géƋ ndo mali staƋ, man a ngwèƋè ndav na.
LUK.15.11	Ndo ngiƋè a n'ngots wud ngurhi cèw. 
LUK.15.12	Ntabawa'a a ngaƋa na bab na: Bab ga, kezla nga skwi n'ndi gi nga! A bab ta a nkezla ta skwi ta.
LUK.15.13	Te deɓa kètè ntabawa'a a mɓica skwi na tèlèba, a mdo a kokwar ngiƋè dra, a ngu falai, a n'ndeva skwi na tèlèba. 
LUK.15.14	Aman a n'ndeda skwi nenga'a a ma, mi a ngu a kokwar matsa, a mi a n'nga na nenga'a ba. 
LUK.15.15	A ndzodzor ndo ngiƋè te kokwar, a nenga'a a nzlinda a dak, aman a ɓir wodalahai. 
LUK.15.16	A woya a ndhè hwaƋ na a skwi n'ndi wodalahai. Aman ndohi ta va na ɓai.
LUK.15.17	Te deɓa'a a nhuro, a ngaƋa: Bab ga a n'ngots ndohi mizlinè, tèlèba a ta ngots skwi n'ndi davdava'a, aman iyè i tiƋ ga a mai. 
LUK.15.18	I woya man i slèmbèƋè, a i Ƌè a sam bab ga, a i gaƋa na: Bab ga, i gu malai a sam Zhiklè, a sam ngaya. 
LUK.15.19	Anai ka babayè kra ngaya ɓai! Giyè a ndo mizlinè ngaya!
LUK.15.20	A nslambaƋa, a mdo a sam bab na. Aman dra dai, bab nenga'a a nrka'a, a nsu te va, a nha na ma, a nkelawa na ri a da'ai, a mbiƋè'a. 
LUK.15.21	A kra nenga'a a ngaƋa na: Bab ga, i gu malai a sam Zhiklè, a sam ngaya. Ani haha ka babayè kra ngaya ɓai!
LUK.15.22	Aman bab nenga'a a ngaƋa ta ɓèlèlihi nenga'a: VockoƋi maslaka mbela'a, vava na a va. Vava na tèslri a rai, a kin pa na kotokoroh a sak! 
LUK.15.23	VackoƋi krazlè ngra'a, vakeƋa'a, ngondokoya, ngo-wuffokoya! 
LUK.15.24	Kra ga haha, ara man a mets na ma, a n'ngots nshèffè a deɓa. A nze na ma, a i ngotso. A ta hüno a ta wuffè.
LUK.15.25	Aman tsuvoma'a nte dak. Ndul ndul a ndikkaƋa ngwai, a ntsena nhèzlèwè ngolala. 
LUK.15.26	A mbaba na staƋ te va ɓèlèlihi na, a ndzhoƋo: Ta gi haha mè? 
LUK.15.27	A nenga'a a ngaƋa na: Kramam ngaya a mshkè ngwai. A bab ngaya a nkeƋa krazlè ngra'a, te man a ngotso a deɓa, skwa a dza na azɓai.
LUK.15.28	A kramam nen­ga'a a ngu ndav, a woya a nƋè a sama ɓai. A ɓab nenga'a a ndo a sam na, a ntsa na rai. 
LUK.15.29	A nenga'a a m'mbeƋa na a ma bab na: Na haha, mvi kumba i gu mizlinè ngaya, i fu gèƋ a ma ngaya pèc pècèk, a ka vay ɓok ɓai, ko staƋ ba, aman i wuffè a nda mandalahi ga. 
LUK.15.30	Aman antanta kra ngaya a mshkè a deɓa, a n'ndeva skwi na tèlèba a falai, ka keƋa na krazlè ngra'a.
LUK.15.31	Aman bab na a ngaƋa na: Kra ga, ka zhè a sam ga pèc pècèk. Skwi ga, skwi ngaya. 
LUK.15.32	Sèi nga wuffè, a nga gi langlanga'a, aman kramam ngaya haha ara man a mets na ma, a n'ngots nshèffè a deɓa. A nze na ma, a ta ngots a deɓa.
LUK.16.1	A ngaƋa ta golahi nenga'a:
LUK.16.1	Ndo mèshèlè ngiƋè a n'ngots ndo mɓera na skwi na. A ndo ngiƋè a mpüno: a ngedassa ka skwi ngaya, ar na. 
LUK.16.2	A mbaha na, a ngaƋa na: I tsena ma mè a géƋ ngaya? Ngray Ƌèlèwèr man ka windeda mizlinè ngaya a pa! Ka slaha ka ɓer skwi ga ɓai! A ndo mɓer skwai a nhuro. 
LUK.16.3	I da gi ma kè? Bi ga a cèmay mizlinè ga. I slaha a i pizhè ɓai. I gi hori a i hèsh skwai. 
LUK.16.4	I sun maya man i da gia'a, aman a pats man ta cèmay mizlinè ga, ndohi ngiƋè ta da fiyè a gi ta.
LUK.16.5	A mbaba ta ndohi goƋèrè bi nenga'a, a ngaƋa na nshèlèkura'a: GoƋèrè bi ga a sam ngaya ngama? 
LUK.16.6	A nenga'a a ngaƋa: Mbar gongong 100. A ngaƋa na: Co Ƌèlèwèr goƋèrè ngaya, a ka windeda pa 50, tsam tsam.
LUK.16.7	A ngaƋa na ngiƋè: Ka, goƋèrè a géƋ ngaya ngama? A nenga'a a ngaƋa: Dau, bho 500. A nenga'a a ngaƋa na: Co Ƌèlèwèr goƋèrè ngaya, a ka windeda pa 400. 
LUK.16.8	A bai a nslubordo ndo mɓer skwi nenga'a man nzura'a ka ɓai, a géƋ maya man a gau. Aman ndohi herkeda haha ta fena ndohi skwi nhél sam a maya, man ta gia'a, ngiƋè a sam ngiƋè. 
LUK.16.9	Vagu aman kin ngècè mandalahai, a nda skwi mèshèlè herkeda man zura ka ɓai. A pats man suli klèng, ta fè kinè a gi te zhiklè te géƋè'a.
LUK.16.10	Ndo man a lèɓèslè te skwi nkèshèa, a lèɓèslè te skwi mbia'a ba. Ndo man a gi zura'a azɓai te skwi nkèshèa, a gi zura'a azɓai te skwi mbia'a ba. 
LUK.16.11	Aman kin lèɓèslè ɓai te skwi mè shèlè man zura ka ɓai, nda va kinè skwi nzura'a a ri wa? 
LUK.16.12	Aman kin da lèɓèslè ɓai te skwi ndo ngiƋè, nda va kinè skwi kinè a ri wa?
LUK.16.13	'Bèl azɓai, man a slaha a ngi mizlinè babgihi na cèw. Gar a gi shèwa a staƋ, a woy ngiƋè a ndav na, gar a gshè va a staƋ, a kwola ngiƋè. Kin slaha kin gi ɓèl Zhiklè, a ɓèl skwi mèshèlè cèw ɓai.
LUK.16.14	Ma haha, ko ndohi pharisie man ta woy suli kumba, ta tsena'a, a ta ɓeslè di a pa. 
LUK.16.15	A ngaƌa ta:
LUK.16.15	Kinè ndohi man kin tsoko gèƌ kinè auda a ri kinè, a kin gaƌa: nga ndohi nzura'a. Aman Zhiklè a sun ndav kinè. Skwi man ndohi ta fu a skwi mbia'a, a ndara na Zhiklè. 
LUK.16.16	Ma kita Zhiklè, a ma ndohi nhadka ma a ndo a ma ma, ha ndika na ma Jean. Te deɓa'a ta njè ma mbela'a te kokwar Bi Zhiklè; staƌ staƌ tèlèba a Ƌè a pa a wuƌi a va.
LUK.16.17	Dara giƌfèk a herkeda ta ndiv ta, a géƌ skwi nkèshè'a te ƌèlèwèr Zhiklè a zi na. 
LUK.16.18	Ko wawa man a kwola ngwoz, a cè ngiƋè, a gi mphömè. Ko wawa man a cè ngwoz, man ndo ngiƋè a nkwola'a, a gi mphömè.
LUK.16.19	Ndo mèshèlè ngiƋè a fa maslaka mbela'a a va, man a shum azɓai, a n'nza, a n'ngots skwi tèlèba, a wuffè, a wèl va pèc pècèk. 
LUK.16.20	Ndo ntawassa'a ngiƋè, nzlembaƋ na Lazare, a m'mana a ntamagi nenga'a, mblè kumba a va, 
LUK.16.21	a woya a ndi boborƋia'a, man a nwushahai a sam skwi n'ndi ndo mèshèlè. A kdadihi ta shkè, a ta nèkèƋè mble nenga'a. 
LUK.16.22	Te deɓa'a ndo ntawassa'a a m'mets na, a golahi Zhiklè ta zuɓda a sam Abraham. A ndo mèshèlè ba a m'mets na, a ta rda a vèvèƋ.
LUK.16.23	Skwa a ndza na a vata a sam m'metsai. A mpu di a Zhiklè, a nrka Abraham dra, ta nza a Lazare. 
LUK.16.24	A mbaba na, a ngaƌa: Abraham, Bab ga, i da se ka te va, zlündo Lazare, a nècko iyam a kra ri nenga'a, a nècèy a nè'èn ga, a ntaslayè! I si mata kwan a vata te ndev vogwa haha. 
LUK.16.25	Abraham a ngaƋa na: Huro, a kra ga, te va man ka zhè a geƋ herkeda, ka ngots skwi ngaya man amba, a Lazare a n'ngots skwi man ambaɓai. Antanta ta biƋè"a a haha, a skwi mwuƋitpa a ga ka.
LUK.16.26	Te ndev nga a kinè, slrats mbia'a. Aman ndohi haha ta woya a ta Ƌè ahngata, ta slaha ɓai. A ndohi ahngata ta slaha ta shkè a haha ɓai. Ndo mèshèlè a ngaƋa na: 
LUK.16.27	I tsa ka rai, a bab ga, aman ka zlinƋè Lazare a gi bab ga. 
LUK.16.28	Kramamhi ga zlam ngiƋè ta zhè, da ngreda ta skwi haha, aman ta da shkè a sam matakwan mbia'a haha ɓai.
LUK.16.29	Abraham a ngaƋa na: Ta ngots ma Moise, a ma ndohi nhadka ma. Sèi ta cinè nenga'a. 
LUK.16.30	A nenga'a a ngaƋa: A'ai, Abraham, Bab ga, sèi ndo man a shkè auda te m'metsai, a ndo a sam ta, a ta ngwèƋè ndav ta. 
LUK.16.31	A nenga'a a ngaƋa na: Aman ta tsena ma Moise a ma ndohi nhadka ma ɓai, ta cè ma ndo man a shkè auda te m'metsi azɓai, lèmèlèmè.
LUK.17.1	A Yèsu a ngaƋa ta golahi nenga'a:
LUK.17.1	Skwi man a slafaƋama ta sak a ndohi a zhè genè! Aman woba a nenga'a, man a slafaƌama ta sak a ndohai! 
LUK.17.2	Dara ta mana na vova a da'ai, a ta kalda a drav iyam, a gèƌ man a slafaƌama na sak a kra nkèshè'a staƌ haha. Vagu maya a gèƋ va kinè. 
LUK.17.3	Aman kramam ngaya a gi malai, ngatsa na maya! Aman a hèr mali na, pra na malai. 
LUK.17.4	Aman a gi mali a sam ngaya, a gi tsaraƋ, pats staƋ, a m'menkaƋa deɓa sak tsaraƋ, a gaƋa: I hèr mali ga, sèi ka pra na mali nenga'a.
LUK.17.5	A ndohi sak ta gaƋa na Bai:
LUK.17.5	Zledaha ncè-a-ndav nga!
LUK.17.6	A Bai a ngaƋa:
LUK.17.6	Aman kin cè a ndav kèshkata, ara tser gevda, nkütèkütè'a, ar kin da gaƋa na wof kslor haha: Ca na va ngaya auda, a ka kala a woyam mbia'a, a nenga'a a fi gèƋ a ma kinè. 
LUK.17.7	Te ndev kinè wa, man ɓèl na a zhè, a pizhè, a wèr skwai, te deɓa'a man a shkè ngwai te gi dau, a ngaƋa na: Washkè a ka ndau skwi tsam tsam? Sèi a gaƋa na:
LUK.17.8	Tila skwi n'ndi ga, mana maslaka ngaya a ka takahayè! Aman i nda skwi ma, i sa skwi ma, te deɓa'a ka ba ka ndi skwai, a ka si skwai. 
LUK.17.9	A shida na gèƋ a ɓèl Ƌè, aman a gi skwi ara man a gaƋa na? Arsa ka ɓai. 
LUK.17.10	Lèmèlèmè kinè, aman kin gu skwi tèlèba, man ta gaƋa kinè, sèi kin gaƋa: Nga ɓèlèlihi ambalai, nga ga skwi man ta gaƋa nga genè.
LUK.17.11	Te deɓa'a, aman a ndo a kokwar Jérusalem, a mbeza a ndev kokwar Samarie a Galilée. 
LUK.17.12	Aman a mdo a kokwar ngiƋè staƋ, ta zlü gèƋ a ndohi hutsoƋ kula, man ta zlatsa dra. 
LUK.17.13	A ta hüno a ta boho a wuƋai, a ta gaƋa:
LUK.17.13	Yèsu, Bai, nga da se ka te va!
LUK.17.14	Aman a rka ta, a ngaƋa ta:
LUK.17.14	Vodo, a kin ngra ta va kinè a ndohi mvi skwi a Zhiklè!
LUK.17.14	A tenga'a, man to do, ta suƋ ta. 
LUK.17.15	`StaƋ te va tenga'a, aman a rka'a, a nsuƋ na ma, a m'menkaƋa deɓa, a hèzlèwè a vata, a nslubordo Zhiklè. 
LUK.17.16	A nkalahi a deɓ sak Yèsu, a nshida na gèƋ. Nenga'a ndo Samarie. 
LUK.17.17	A Yèsu a m'mbeƋa na a ma:
LUK.17.17	Ta kula, man ta suƋ ta ka ɓi Ƌe? Tengahia cüƋ, ta tema? 
LUK.17.18	Ndohi ngiƋè ta shkè a deɓa aman ta slébèrƋè Zhiklè azɓi ƌè, sèi ndo man verzi na tsaƌ haha Ƌè?
LUK.17.19	A nenga'a a ngaƋa na:
LUK.17.19	SlambaƋa, a ko do, ncè-a-ndav ngaya a m'mbel ka ma!
LUK.17.20	Aman ndohi pharisie ta dzhoƋo:
LUK.17.20	Kokwar Bi Zhiklè a shkè a ngèmè?
LUK.17.20	Yèsu a m'mbeƋa ta a ma, a ngaƋa:
LUK.17.20	Kokwar Bi Zhiklè a shkè azɓai, aman ndohi ta slaha ta rka'a. 
LUK.17.21	A ta gèƋè azɓai: Na haha, na ahngata! Aman na haha, kokwar Bi Zhiklè a zhè te ndev kinè.
LUK.17.22	A ngaƋa ta golahi nenga'a:
LUK.17.22	Aman a pats ngiƋè kin woy a kin rka pats Kra-ndo; aman kin da rka azɓai. 
LUK.17.23	A ta gaƋa kinè: Na ahngata, na haha! Kin do ɓai, kin dzodzor ma tenga'a ɓai! 
LUK.17.24	Lèmèlèmè ara ntsi iyam a hél sam tèlèba t'hwaƋ giƋfèk, lèmèlèmè Kra-ndo a da gi arsa a pats nen­ga'a.
LUK.17.25	Aman sèi skwa a dza na a vata nshèlèkura'a dai, a ndohi a géƋ herkeda haha ta da kwola'a. 
LUK.17.26	Lèmèlèmè ara man ta gu a pats Noé, lèmèlèmè ta da gia a pats Kra-ndo. 
LUK.17.27	Ta ndau, ta sau, ta co ngwoz, to do ngwoz, ha pats man Noé a ndo a wurom, a iyam mbia'a a mshkè, a mbazl ta tèlèba.
LUK.17.28	Lèmèlèmè a pats Lot: Ta ndau, ta sau, ta sum skwai, ta pro skwai, ta zlekau, ta rom gai, 
LUK.17.29	aman a pats man Lot a njèkeda SoƋome, vogwa a mshkèhai te zhiklè, a skwi nvècè vogwa, ara iyam, a mbazl ta tèlèba. 
LUK.17.30	Lèmèlèmè a da gia a pats nasa, aman Kra-ndo a gudko va a dai. 
LUK.17.31	A pats nasa ndo man a zhè a géƋ gai, a skwi nenga'a a zhè te gai, da shkèhi ɓai, aman a Ƌè hilè'a. A ndo man a zhè te gi dau, da mena a deɓa a ngwi ɓai. 
LUK.17.32	Vahur ma ngwoz Lot!
LUK.17.33	Ndo man a woya a mbél nshèffè na a ri na, a da zede nshèffè na. Ndo man a da zede nshèffè na, a da ngècè a deɓa. 
LUK.17.34	I gaƋa kinè: cèw ta mana a sam staƌ, staƌ ta cè'a, ngiƌè ta jèkeda. 
LUK.17.35	Ngwozi cèw ta shiƋè, staƋ ta cè'a, ngiƋè ta jèkeda. 
LUK.17.36	Te va ndohi cèw te gi dau, staƋ ta cè'a, ngiƋè ta jèkeda.
LUK.17.37	A ta gaƋa na:
LUK.17.37	Bai, tema?
LUK.17.37	A nenga'a a m'mbeƋa ta a ma:
LUK.17.37	A sam skwi m'metsa'a, mohoƋokihi ta haya a pa.
LUK.18.1	A ngaƋa ta a ngèlègèƋma: Amba aman kin tsi ri pèc pècèk, a kin ngez ɓai! 
LUK.18.2	A ngaƋa:
LUK.18.2	Ndo kita ngiƋè a zhè te kokwar ngiƋè, man a fi gèƋ a Zhiklè azɓai, man a fi gèƋ a ndo azɓai. 
LUK.18.3	Ngwoz mazi staƋ a zhè te kokwar matsa, a mshkè a sam na, a ngaƋa: Takahayè a sam mayamhi ga! 
LUK.18.4	Pèc pècèk a woya ɓai. Aman te deɓa'a a huro: Aman i gi zlau Zhiklè azɓai, ko i gi hori ndo azɓai, 
LUK.18.5	i woya man i takaha ngwoz mazi nana, da ngezyè pèc pècèk asaɓai!
LUK.18.6	A Bai Yèsu a ngaƋa:
LUK.18.6	Vatsena ma man ndo kita nzura'a ka ɓi haha a ngoƌo. 
LUK.18.7	A Zhiklè a takaha ta ndohi man a parka ta, azɓi ƌè, man ta tsi ria'a a pats a vaƋ? A gi ndawali a ntakaha ta Ƌè? 
LUK.18.8	I gaƋa kinè, a takaha ta tsam tsam. Aman Kra-ndo a shkè, a da ngècè ncè-a-ndav t'herkeda Ƌè?
LUK.18.9	A ngaƋa ta ndohi ngiƋè, man ta hur te ndav: nga ndohi nzura'a, a ta rka ta ndohi ngiƋè ara ndohi ambalai, ngèlègèƋma haha:
LUK.18.10	Ndohi ngiƋè cèw to do a gi Zhiklè, aman ta tsi rai. StaƋ ndo pharisie, ngiƌè ndo ncèkèlè skwai. 
LUK.18.11	Ndo pharisie a nzlatsa, a ntsu ri arsa: Zhiklè, i shida ka gèƌ, a géƌ man iyè ara ndohi ngiƌè ka ɓai, ara ndohi nkeƌ ndo ka ɓai, ndohi man ta gi zura'a azɓi ka ɓai, ndohi mphömè ka ɓai, ara ndo ncèkèlè skwai haha ka ɓai. 
LUK.18.12	I jèkeda skwi n'ndai t'hwaƌ luma cèw cèw; te va skwi tèlèba man i ngotso, i cè auda staƌ te va kula, a i va na Zhiklè.
LUK.18.13	A ndo ncèkèlè skwai a nzlatsa dra, a woya a nce gèƌ a zhiklè ɓai, a mpeda ri a ndav, a ngaƌa: Zhiklè, i da se ka te va, i ndo malai! 
LUK.18.14	I gaƌa kinè: Nenga'a a n'ndo ngwai a ndo nzura'a, nara ngiƌè ka ɓai. Ndo man a grè gèƌ naari na, ta manda na gèƌ a hai. Ndo man a manda gèƌ na a hai a ri na, ta da slambaƌda na gèƌ.
LUK.18.15	A ta hulkoƋi wudahi a sam na, aman a lama ta. Aman golahi Yèsu ta rka'a, a ta ga ta ndzoan a ndohi nhelka ta wudahai. 
LUK.18.16	Aman Yèsu a mbaba ta, a ngaƋa:
LUK.18.16	Vajèk ta wudahai, aman ta shkè a sam ga. Kin gedassa civèƋ tenga"a ɓai! Aman kokwar Bi Zhiklè a ndohi ara tenga'a. 
LUK.18.17	A vava, i gaƌa kinè: Ko wawa man a cè kokwar Bi Zhiklè ara kra azɓai, a Ƌè a pa azɓai.
LUK.18.18	A ndo mbia ngiƌè a ndzhoƌo, a ngaƌa:
LUK.18.18	Ndo njèngè ma man amba, i gi be kè, aman i ngècè nshèffè a mèƋèp?
LUK.18.19	Yèsu a ngaƋa na:
LUK.18.19	Ka babayè man amba èhèmè? Ndo man amba azɓai, sèi Zhiklè staƋgenè. 
LUK.18.20	Ka sun ma nkwèr Zhiklè: Kagu mphömèɓai, kakuƋndoɓai, kagu metsar ɓai, ka gu malwuƋi ncèkèlma ɓai, slubordo bab ngaya a mam ngaya!
LUK.18.21	A nenga'a a ngaƋa na:
LUK.18.21	I goko skwi haha tèlèba daga kra.
LUK.18.22	A Yèsu a ntsena ma nenga'a, a ngaƋa na:
LUK.18.22	Njèka'a a sam ngaya skwi staƋ: Preda skwi ngaya tèlèba a ma, kezla ta ndohi ntawassa'a, a ka ngècè skwi mèshèlè te zhiklè te gèƋè'a; a ka shkè, dzadzarkayè!
LUK.18.23	Aman a ntsena ma haha, a ndza na a ndav kumba, aman skwi nenga'a a a zhè a vata. 
LUK.18.24	Aman Yèsu a rka'a, ndav nenga'a a kuƋai, a ngaƋa:
LUK.18.24	WuƋitpa a ndohi man skwi tenga'a a zhè a vata, man ta Ƌè a kokwar Bi Zhiklè. 
LUK.18.25	Dara zlugumai a bizhè a vèvèƋ lèpèr, a gèƋ ndo mèshèlè man a Ƌè a kokwar Bi Zhiklè.
LUK.18.26	A ndohi man ta tsena'a, ta gaƋa:
LUK.18.26	Nslaha man a mbèl wa?
LUK.18.27	A nenga'a a ngaƋa ta:
LUK.18.27	Skwi man ndohi ta slaha ɓai, Zhiklè a slaha.
LUK.18.28	A Pierre a ngaƋa:
LUK.18.28	Na haha, nga jèkeda skwi nga tèlèba, a nga dzadzar ka.
LUK.18.29	Yèsu a ngaƌa ta:
LUK.18.29	A vava, i gaƌa kinè, ndo azɓai, man a njèkeda gi na, a bab na, a mam na, a kramamhi na, a ngwoz na, a wudahi na, a gèƋ kokwar Bi Zhiklè, 
LUK.18.30	man a ngècè skwi kumba a deɓa azɓai, t'herkeda antanta, te deɓa'a a pats man a di a shkè, nshèffè a mèƋèp.
LUK.18.31	Te deɓa'a a nhel ta 12 a sam na, a ngaƌa ta:
LUK.18.31	Na haha, nga Ƌè a kokwar Jèrusalem, a skwi tèlèba man ndohi nhadka ma ta windo a géƌ Kra-ndo, a da gai. 
LUK.18.32	Aman ta da va na a ri a ndohi herkeda, ta da ngwossaha kiƌèkiƌè'a, a ta dirƌè'a, a ta jfa na slèslèɓ a dai; 
LUK.18.33	ta nƋèha'a a mènèwèd, te deɓa'a ta da keda'a. Aman a pats mamakara'a a da slambaƋkaƋauda te m'metsai.
LUK.18.34	A golahi nenga'a ta tsena na haha ɓai. Ma haha n'ngheda a sam ta, a ta tsena ngèƋè nenga'a ɓai. 
LUK.18.35	Te deɓ nasa, Yèsu a mdo a kokwar Jèricho. A ndo mandazlai ngiƋè a n'nza a civèƋ, aman a jhèƋè skwai. 
LUK.18.36	Aman a tsena ndohi rèƋèƋèa, man ta beza a pa, a ndzhoƋo:
LUK.18.36	Mbeza a haha wa?
LUK.18.37	A ta gaƋa na:
LUK.18.37	Yèsu, ndo Nazareth a bizhè a pa.
LUK.18.38	A nenga'a a ngaƋa:
LUK.18.38	Yèsu, kra David, i da se ka te va!
LUK.18.39	A ndohi ngiƋè ta ga na ndzoan, aman a nzi tètè. Aman nenga'a a mboho a wuƋi holhola'a:
LUK.18.39	Kra David, i da se ka te va!
LUK.18.40	A Yèsu a nzlatsa a pa, a ngoƋa, aman ta ckoƋa a sam na. Aman a herda na va, 
LUK.18.41	a ndzhoƋo:
LUK.18.41	Ka woya man a i ga ka mè?
LUK.18.41	Bai, i woya man i ngècè di ga, a i rka'a.
LUK.18.42	A Yèsu a ngaƋa na:
LUK.18.42	Di ngaya da rka! Aman ncè-a-ndav ngaya a mbel ka ma!
LUK.18.43	A nasa nasa a n'ngots di na, a rka dai, a ndzodzor Yèsu, a nslubordo Zhiklè. A ndohi tèlèba man ta rka'a, ta shida na gèƋ a Zhiklè.
LUK.19.1	A nenga'a a mdo, a mbeza a kokwar Jéricho. 
LUK.19.2	Na haha, ndo ngiƋè a zhè, nzlembaƋ na Zachée, bi ndohi ncèkèlè skwai, ndo mèshèlè. 
LUK.19.3	A woya man a rka Yèsu a dai, a slaha ɓai, ndohi rèƋèƋè'a; nenga'a kwolèlè. 
LUK.19.4	A nenga'a a mhau, a nteva wof kslor, aman ta gaƋa Yèsu a di a bizhè a pa, a woya a rka'a. 
LUK.19.5	Aman a shkè a sama'a, Yèsu a nrka'a, a ngaƋa na:
LUK.19.5	Zachée, sulomkaƋahai tsam tsam, aman a patsna i Ƌè a gi ngaya.
LUK.19.6	A nenga'a a mshkèhi tsam tsam, a nco Yèsu a mwuffè. 
LUK.19.7	Aman ndohi ngiƋè ta rka'a, a ta gu ndav, a ta gaƌa:
LUK.19.7	A ndo a gi ndo mali ngiƌè, aman a nzi a pa.
LUK.19.8	Aman Zachée nzlatsa, a ngaƋa na Bai:
LUK.19.8	Na haha, Bai, rèta skwi ga, i da va ta ndohi ntawassa'a. Man i co skwi ndo ngiƋè a wuƋai, i menda na a deɓa, a gi faƋ ba.
LUK.19.9	A Yèsu a ngaƋa na:
LUK.19.9	A patsna skwi m'mbel ndo a shkè a gi haha, aman nenga'a ba, verzi Abraham. 
LUK.19.10	Kra-ndo a mshkè, a woya'a, a mbela skwi man a ze na.
LUK.19.11	Aman ta tsena ma haha, a ngaƋa ta ngèlègèƋma ngiƋè, te man nenga'a ndul ndul a ma kokwar Jérusalem, a ta huro, kokwar Bi Zhiklè a shkè a nasa nasa. 
LUK.19.12	A ngaƋa:
LUK.19.12	Ndo ngiƋè, ndo mbia'a, a ndo nshèwèlè a kokwar ngiƋè dra, a nƋè, a woya bai. Te deɓa'a a nhur a shkè a deɓa a ngwai. 
LUK.19.13	A mbaba ta ɓèlèlihi nenga'a kula, a mva ta gozhèm kula, a ngaƋa ta: Vagu mizlinè, ha i shkè. 
LUK.19.14	Aman ndohi kokwar sa, ta gu shèwa a vna. Ta zlinde ta ndohi sak tenga'a a verzi na, a ta gaƋa: Nga woya nenga'a a bi nga ɓai! 
LUK.19.15	A ta fèda a bai, a nenga'a a nshkè na ngwai. A mbaba ta ɓèlèlihi na, man a mva ta suli a rai, a woya a nsun skwi man staƋ staƋ a gau, a ta ngotso a vna.
LUK.19.16	Ndo nshèlèkura'a a mshkè, a ngaƌa: Bai, a suli ngaya, i ngóts gozhèm kula a va'a. 
LUK.19.17	A nenga'a a ngaƋa na: Ka gu amba, ka ɓèl nlèɓèslèa! Te man ka lèɓèslè a géƋ skwi nkèshèa; i va ka wuƋi bai a géƋ kokwarhi kula.
LUK.19.18	A ndo ngiƋè a mshkè, a ngaƋa: Bai, a suli ngaya i ngots gozhèm zlam a va'a. 
LUK.19.19	A nenga'a a ngaƋa na: A ka, i va ka wuƋai a géƋ kokwarhi zlam. 
LUK.19.20	A ndo ngiƋè a mshkè, a ngaƋa: Bai, na haha suli ngaya man i ɓür te mpèƌè gèƌ. 
LUK.19.21	I gu zlau, ka ndo mwuƌitpa, ka cè skwi a sam man ka fa a pa ɓai, ka ɓicè skwi a sam man ka zleka a pa ɓai.
LUK.19.22	A nenga'a a ngaƋa na: I gi kita ngaya, a géƋ ma ngaya, ka ɓèl ambaɓia'a! Ka suna, i ndo man wuƋitpa, man i cè skwi a sam man i fa a pa ɓai, i ɓicè skwai a sam man i zleka a pa ɓai. 
LUK.19.23	Ka va ta suli a ri a ndohi nhumbèƌè suli ɓi èhèmè? Te deɓa'a, man i shkè, i jhèƌè a deɓa, a i ngècè mpataka a va'a.
LUK.19.24	A nenga'a a ngaƋa ta ndohi man ta zlatsa a pa. Voco suli te ri nenga'a, a kin va na ava'aa ndo man a ngots gozhèm kula. 
LUK.19.25	A ta gaƌa na: Bai, nenga'a a ngots gozhèm kula ma! 
LUK.19.26	I gaƋa kinè: A ndo staƋ staƋ tèlèba, man a ngots skwai, ta va na a va'a. Aman a sam ndo man a ngatsa skwa ɓai, ta cèma na, ko skwi man a ngotso ba. 
LUK.19.27	Aman ndohi mayamhi ga, man ta woy iyè a bi tenga'a ɓai, vahelka ta, vazlama ta da'ai a sam di ga!
LUK.19.28	Aman a ngoƋ ma haha a mdo a ma tenga'a a kokwar Jérusalem. 
LUK.19.29	Aman ndul ndul a kokwar Bethphagé a Béthanie, a der za man ta baba na oliviers, a nzlinde ta golahi nenga'a cèw, a ngaƋa:
LUK.19.30	Vodo a kokwar a ma kinè. Aman kin Ƌè a pa, kin ngècè gol kƋèh, m'mana'a, ndo a n'nza a deɓ nenga'a di ɓai. VaprokoƋai, a kin ckoyèî 
LUK.19.31	Aman ndo ngiƋè a dzhaƋ kinè: Kin prokoƋi èhèmè? Kin gaƋa na: Bai a woya'a.
LUK.19.32	A golahi man a zlinde ta, to do, a ta ngotso, ara man a gaƋa ta. 
LUK.19.33	Aman ta prokoƋi gol kƋèh, babhi kƋèh ta gaƋa ta:
LUK.19.33	Kin prokoƋi gol kƋèh èhèmè?
LUK.19.34	A ta gaƋa:
LUK.19.34	Bai a woya'a.
LUK.19.35	A ta ckoƋa a sam Yèsu. A ta va na maslaka ta a deɓ kƋèh, a Yèsu a n'nza a pa. 
LUK.19.36	Aman a ndo a civèƋ, ndohi ta wuzheda maslaka tenga'a a civèƋ. 
LUK.19.37	Aman a zhè ndul ndul a der za oliviers, golahi nenga'a rèƋèƋèa tèlèba ta hüno a ta wuffè, a ta slébèrƋè Zhiklè a géƋ nrkedi tèlèba, man ta rka'a, a ta gaƋa:
LUK.19.38	Nga slébèrƋè nenga'a man a shkè haha a nzlembaƋ Bi Zhiklè! Gumai a n'njèlè te zhiklè te géƋè'a!
LUK.19.39	A ndohi pharisie ngiƋè te ndev ndohi rèƋèƋè'a ta gaƌa na:
LUK.19.39	Ndo njèngè ma, ga ta ndzoan a golahi ngaya!
LUK.19.40	A nenga'a a m'mbeƌa ta a ma:
LUK.19.40	A vava, i gaƌa kinè, man agassa tengahi ta nze tètè, ar kwahi ta hèzlèwè, a ta gèƌè a wuƋai.
LUK.19.41	Aman a zhè ndul ndul a ma kokwar, a mpu di a kokwar, a kuƌai a gèƌ nenga'a, 
LUK.19.42	a ngaƌa:
LUK.19.42	A woy ka ba, ka sun skwi man a va ka gumai! Ko a patsna! Aman antanta n'ngheda a sam di ngaya. 
LUK.19.43	Aman pats a di a shkè, aman mayamhi ngaya ta tèuda ka a pa, ta ƌaka a gèƌ, a ta ndeƌats ka, 
LUK.19.44	a ta ɓazl kinè a nda wudahi ngaya, ko kwa staƌ a nzi a gèƌ ngiƌè azɓai; te man a pats man Zhiklè a ndo a sam ngaya, ka sun ɓai.
LUK.19.45	Aman a mdo a gi Zhiklè, a hüno a ndzar ta ndohi mprè skwai auda, 
LUK.19.46	a ngaƋa ta:
LUK.19.46	Ta windo te Ƌèlèwèr Zhiklè: gi ga, gi ntsi rai. Aman kinè, kin ndeda a gi ndohi metsar.
LUK.19.47	A Yèsu a njè ta te gi Zhiklè pèc pècèk, a ndohi mvi skwi a Zhiklè mbibihia'a, a malamhai, a tsuvom ndohai, ta woy a ta keƋa'a. 
LUK.19.48	Aman ta ngatsa maya ɓai. Ndohi tèlèba ta dzodzora, aman ta tsun ma nenga'a.
LUK.20.1	Te deɓ nasa, aman a senda ta ndohi te gi Zhiklè, a njè ta ma mbela'a, ndohi mvi skwi a Zhiklè mbibihia'a, a malamhai, a tsuvom ndohai, ta shkè, a ta gaƌa na:
LUK.20.2	Ngra nga, ka gi skwi haha a wuƌi ngè? A mva ka wuƌi haha wa?
LUK.20.3	A nenga'a a m'mbeƌa ta a ma:
LUK.20.3	Ko i ba, i woya man i dzhaƌ kinè: Vamendayè! 
LUK.20.4	Baptème Jean a shkè te zhiklè te géƌè'a ƌè, ƌè te ndo ƌè?
LUK.20.5	Aman tenga'a ta goƌ a va ta:
LUK.20.5	Aman nga gaƌa: te zhiklè, nenga'a a da gaƌa nga: Kin co ma nenga'a a ndav kinè ɓi èhèmè? 
LUK.20.6	Aman nga gaƌa: te ndo — ndohi tèlèba ta da kal nga a kwa, aman tèlèba ta huro, Jean ndo nhadka ma.
LUK.20.7	A ta mbeƌa na a ma:
LUK.20.7	Nga sun ɓai.
LUK.20.8	A Yèsu a ngaƌa ta:
LUK.20.8	I ba i ngreda kinè azöai, a wuƌi ngè man i gi skwi haha.
LUK.20.9	Te deɓa'a a nhüno man a ngaƋa ta ndohi a ngèlègèƋma haha:
LUK.20.9	Ndo ngiƋè a ngu gi wof barassa, a mva na a ri a ndohi mizlinè nenga'a, a njèkeda kokwar; a ndo nshèwèlè n'nzi kètè.
LUK.20.10	A pats man skwi n'ndha, a nzlündo ɓèl nenga'a staä a sam ndohi mizlinè, aman ta porko na nyi wof. Aman ndohi mizlinè ta tsau, a ta zlündo a deɓa aƋai. 
LUK.20.11	A nenga'a a nzlinda ɓèl nenga'a ngiƋè; a ta tsau, a ta durƋo, a ta zlinda a deɓa aƋai. 
LUK.20.12	A nenga'a a nzlündo mamakara'a; aman ta ga na mblè a va nenga'a ba, a ta koldkoƋauda.
LUK.20.13	A bi gi wof barassa a ngaƋa: I da gi ma kè? I woya man i zlinƋè kra ga man i woya a ndav ga. Man ta rka nenga'a, wa ngiƋè ba, ta gi horai. 
LUK.20.14	Aman ndohi mizlinè ta rka'a, tagoƋavata: Nenga'ando n'ndi gai. Vowashkè, ngokuƋokoya, a nga ndi gi nenga'a! 
LUK.20.15	A ta dzardauda a dal gi wof barassa, a ta keƋa'a. Gar haha bi gi wof barassa a da ga ta mè? 
LUK.20.16	Nenga'a a shkè, a bazl ta ndohi mizlinè haha, a vi gi wof barassa nenga'a a ri a ndohi ngiƋè.
LUK.20.16	Aman ta tsena'a, ta gaƌa:
LUK.20.16	Skwi haha da gu arsa ɓai.
LUK.20.17	A nenga'a a mpa ta dai, a ngaƋa:
LUK.20.17	Na haha, ma mè, man ta windo: Kwa man ndohi nrèm gai ta kwola'a, n'nga'a a kwa nte verzia'a? 
LUK.20.18	A ndo man a kèlèhi a géƋ kwa haha, va nenga'a a mpasl na. A ndo man kwa a nkala na a gèƋ, a hasleda a pa.
LUK.20.19	A malamhai a ndohi mvi skwi a Zhiklè mbibihia'a ta hosso a pats nasa, aman ta fi ri a Yèsu. Aman ta gu zlau ndohai. Ta suna, Yèsu a ngoƋ ngèlègèƌma haha a géƌ tenga'a. 
LUK.20.20	A ta wèrè'a, a ta zlinde ta ndohi nkotè'a; ta ngwoda va ta a ndohi nzura'a, a ta zeɓia'a: a gi mali te ma na Ƌè? A ta woy a ta pinè'a a sam ndohi mbibihia'a a kita ngomna. 
LUK.20.21	A ta dzhoƌo;
LUK.20.21	Ndo njèngè ma, nga suna, ka gèƋè ma a ka senda nga zura'a. Ka gi zlau ndo azɓai, sèi ka njè civèƋ Zhiklè zura'a. 
LUK.20.22	Amba aman nga pi budu a bi Ƌè, Ƌè ambaɓi Ƌè?
LUK.20.23	Aman Yèsu a sun maya shèwa tenga'a, a ngaƋa:
LUK.20.24	Vangray suli staƋ! GèƋ ngè, man ta vèhda a pa?
LUK.20.24	A ta gaƋa na:
LUK.20.24	A bai.
LUK.20.24	A nenga'a a ngaƋa ta:
LUK.20.25	Gar haha, vava na skwi bai a bai, a skwi Bi Zhiklè a Bi Zhiklè!
LUK.20.26	A ta slaha ta gshè'a a géƋ ma nenga'a ɓai, a ta rzl ta a géƋ ma nenga'a, a ta nza tètè.
LUK.20.27	Te deɓa'a ndohi sadducée ngiƋè ta shkè. Tenga'a ta gaƋa, nslambaƋkaƋauda te m'metsi azɓai. 
LUK.20.28	A ta dzhoƋo, a ta gaƋa:
LUK.20.28	Ndo njèngè ma, Moise a winda nga: Man kramam ndo ngiƋè a m'mets na, ngwoz na a zhè, aman wuda na azɓai, kramam na da co a ngwoz mazai, aman a ya na kra a kramam na. 
LUK.20.29	A kramamhi tsarad ta zhè. Tsuvoma'a a nco ngwoz, a m'mets na, wuda na azɓai. 
LUK.20.30	MbegéƋè'a a nco a ngwoz, a m'mets na, wuda na azɓai. 
LUK.20.31	Mamakara'a a nco, lèmèlèmè ta tsaraƋ tèlèba, wuda ta azɓai, a ta bazl ta. 
LUK.20.32	Te deɓ tenga'a tèlèba, ngwoz ba a m'mets na. 
LUK.20.33	A sam nslambaƋkaƋauda, a ngi a ngwoz te va 7 haha wa? Aman ta 7 tèlèba ta co a ngwoz.
LUK.20.34	A Yèsu a ngaƋa ta:
LUK.20.34	Wudahi herkeda haha ta cè ngwoz, a ta Ƌè ngwoz. 
LUK.20.35	Aman tengahi man ta slaha ta ngècè nshèffè te zhiklè, a ta slambaƋkaƋauda te m'metsai, ta cè ngwoz azɓai, a ta Ƌè ngwoz azɓai. 
LUK.20.36	Ta slaha a ta metsi te deɓa'a azɓai, aman ta gi lèmèlèmè ara golahi Zhiklè. Ta wudahi Zhiklè, a géƋ man ta wudahi nslambaƋkaƋauda te m'metsai.
LUK.20.37	Aman ko Moise a ngreda nga, ndohi m'metsa'a ta slèmbèƋè. A sam vatak wondar, a mbaba na Bai, Zhiklè Abraham, Zhiklè Isaac, a Zhiklè Jacobf 
LUK.20.38	Nenga'a Zhiklè ndohi m'metsa'a ka ɓai, aman Zhiklè ndohi a nshèffè; a géƋ man te nenga'a tèlèba ta nzi a nshèffè.
LUK.20.39	A malamhi ngiƋè ta mbeƋa na a ma:
LUK.20.39	Ndo njèngè ma, ka goƋ amba.
LUK.20.40	A ta gu zlau, aman ta jhèƋè ma ngiƋè a va'a. 
LUK.20.41	A nenga'a a ngaƋa ta:
LUK.20.41	Na haha mè, aman ta gaƋa: Kristi kra David. 
LUK.20.42	A David a ri na, a ngoƌ te ƌèlèwèr Psaume: Bai a ngaƌa na bi ga: 
LUK.20.43	Nzahai a civèƌ ri mandi ga, ha i pe ta mayamhi ngaya a hwaƋ sak ngaya. 
LUK.20.44	Aman David a ri na a baba na Bai, kos verzi na èhèmè?
LUK.20.45	Aman ndohi tèlèba ta tsena'a, a ngaƋa ta golahi nenga'a:
LUK.20.46	Vagu maya a sam malamhai! Ta woy a ta shèwèlè a dawar a va, a ta woya ndohi ngiƋè ta ga ta mbalai a luma, a ta woy sam n'nzi a ma te gi njèngè ma Zhiklè, a sam n'nzi mbela'a a ma, te ngolala. 
LUK.20.47	A ta ndi gi ngwozi mazihai, a ta gi ara man ta tsi ri kumba, a sam di ndohai. Kita tenga'a a gi wuƋitpa holhola'a.
LUK.21.1	A Yèsu a mpu dai, a nrka ta ndo hi mèshèlè, ta pi skwi man ta va na Zhiklè a koti sulai. 
LUK.21.2	A nrka ngwoz mazai ntawassa ngiƋè, a mpeda sissi cèw a pa. 
LUK.21.3	A Yèsu a ngaƋa:
LUK.21.3	A vava, i gaƋa kinè, ngwoz mazi ntawassa'a haha a mpau, a fena ndohi ngiƋè tèlèba. 
LUK.21.4	Aman ndohi ngiƋè tèlèba ta va na Zhiklè njèkèƋia'a te skwi man a ngeza ta ma; aman nenga'a a mpau skwi tèlèba man a ngotso a gèƌ skwi n'ndai.
LUK.21.5	Aman ndohi ngiƋè te gi Zhiklè ta gaƋa:
LUK.21.5	Gi Zhiklè ndertsatsa amba, ntila a kwa mbela'a.
LUK.21.5	A Yèsu a ngaƋa:
LUK.21.6	Skwi man kin rka haha pats a di a shkè, aman ko kwa staƋ a nzi a géƋ ngiƋè azɓai, a da mbeƋ na tèlèba.
LUK.21.7	A ta dzhoƋo;
LUK.21.7	Ndo njèngè ma, skwi haha a da gi a ngèmè? GaƋa nga, nga da shinè íe mè, amari a da gi ar haha?
LUK.21.8	A nenga'a a ngaƋa:
LUK.21.8	Vagu maya, ndo da pèkètèd kinè ɓai! Aman ta kumba ta da shkè a nzlembaƋ ga, a ta gaƋa: I nenga'a, a patsa a zhè ndul ndul. Kin dzodzor ma tenga'a ɓai! 
LUK.21.9	Aman kin tsena ma var, a nrubi var, kin gu zlau ɓai! Skwi ar haha sèi a gi nshèlèkura'a dai. Aman n'ndikèma skwi a shkè tsam tsam di azɓai.
LUK.21.10	Te deɓa'a a ngaƋa ta:
LUK.21.10	Ndohi herkeda ngiƋè ta da slèmbèƋè a ta gi var a ndohi herkeda ngiƋè; kokwar-Bi ngiƋè a da síambaƋa na va a kokwar-Bi ngiƋè; 
LUK.21.11	herkeda a da gudzi a sam tsaƋ tsaƋ, a mi a gi a herkeda, a matakwan ambaɓia'a tsaƋ tsaƋ. Zlau mbia'a, a skwihi n'ngreda skwi mbia'a ta shkè te zhiklè. 
LUK.21.12	Aman nshèlèkura'a ta da fi ri a kinè. Ta da paraha kinè, ta de kinè a gi njèngè ma Zhiklè, a gi dangai, ta de kinè a sam bihai, a sam ngomna, a géƌ nzlembaƌ ga. 
LUK.21.13	A skwi haha a gi a skwi malwuƌi kinè.
LUK.21.14	Kin hur ɓai, ara man kin woy a kin tsoko gèƌ kinè auda. 
LUK.21.15	Aman i da va kinè ma a maya, aman ndohi mayamhi kinè ta slaha ta mbeƌa kinè a ma ɓai, a ta shèl va a sam kinè azɓai. 
LUK.21.16	Aman ko bab a mam kinè, a kramamhi kinè, a gwoli kinè, a mandalahi kinè, ta da gs kinè, a matrhia'a te ndev kinè ta da bazl ta. 
LUK.21.17	Tèlèba ta da gi shèwa a kinè, a géƋ nzlembaƋ ga. 
LUK.21.18	Aman ko gwots gèƋ kinè staƋ a zi azɓai. 
LUK.21.19	Aman kin manandav kinè a kin Ƌè a ma ma, kin da mbél nshèffè kinè.
LUK.21.20	Aman kin rka Jérusalem, man ndohi var ta tèuda a pa, vahuro, skwi ngedassa'a a zhè ndul ndul. 
LUK.21.21	Te deɓa'a ndohi man ta zhè te Judée, da hu a za, a ndohi te ndev kokwar Jérusalem, da wuc ta, a ndohi te dak do do a kokwar ɓai. 
LUK.21.22	Aman nasa pats ndzoan Zhiklè, skwi tèlèba a di a gia'a, ara man ta wjndo te Ƌèlèwèr Zhiklè.
LUK.21.23	A pats nasa woba ngwozi man ta a hwaƋ, a ngwozi man a wuda a rai. Matakwan mbia'a a da zhè te kokwar, a ndzoan Zhiklè mbia'a a géƋ ndohai. 
LUK.21.24	A ta bazl ta a tsakwal, a ta hel ta, ndzawa'a, a ndev ndohi herkeda tèlè­ba, a ndohi nte deɓa ta da gatseda Jérusalem a pa a sak, ha n'ndikèma wuƌi ndohi nte deɓa.
LUK.21.25	Te va pats, a kia, a bantihai, skwi ngiƋè a rkè, a ndohi a géƋ herkeda ta da gi zlau, a ta sun man ta gia ɓai. Woyam mbia'a a da hubètè, a gi tskuƋuftskuƋufa'a, 
LUK.21.26	a ndohi ta gi sawa'a a zlau, a ta zhèr skwi man a di a shkè a géƋ herkeda; a wuƌihi nte zhiklè te gèƌé'a ta wurƌko va. 
LUK.21.27	Te deɓa'a ta rka Kra-ndo man a shkè te va vanai, a wuƌai a n'njèlè mbia'a. 
LUK.21.28	Aman skwihi haha ta hinè a ta gia'a, vazlatseda va, vaceda gèƌ a zhiklè, aman skwi m'mbel kinè a herdeka kinè va.
LUK.21.29	A ngaäa ta a ngèlègèƋma:
LUK.21.29	Varka wof tèngètè, a wofhi tèlèba. 
LUK.21.30	Man kin rka vah tenga'a ta Ƌai, vi ndul ndul ma. 
LUK.21.31	Lèmèlèmè kinè ba, aman kin rka skwi haha a shkè, vasuna, kokwar Bi Zhiklè a zhè ndul ndul. 
LUK.21.32	I gaƋa kinè a vava, ndohi man a géƋ herkeda antanta, ta da metsi azɓai, sèi skwi haha a gi dai. 
LUK.21.33	GiƋfèk a herkeda ta ndiv ta. Aman ma ga a ndivè azɓai.
LUK.21.34	Aman kinè, vagu maya a géƌ va kinè, ndav kinè da ndha ɓai a ntétékè skwi n'ndai, a zom, a zlau a géƋ nshèffè kinè t'herkeda, a pats nasa a shkè a géƋ kinè tsam tsam, 
LUK.21.35	n'nga'a a sam ndohi herkeda tèlèba ara ɓalai. 
LUK.21.36	Anai vanza a dai, vatsu ri pèc pècèk, aman kin zli va kinè auda a sam skwi haha tèlèba man a di a shkè, a kin slaha a kin zlècè a sam Kra-ndo.
LUK.21.37	A pats, Yèsu a nsenda ta te gi Zhiklè. A vaƋ a mdo auda, a m'mana a géƌ za oliviers. 
LUK.21.38	A prèk, ndohi tèlèba ta shkè a gi Zhiklè, aman ta tsena ma nenga'a.
LUK.22.1	Ngolala movar man skwi nshégèrè a te di ɓai, man ta baba na Pâque, ndul ndul. 
LUK.22.2	A ndohi mvi skwi a Zhiklè mbibihia'a, a malamhai, ta woy maya nkeƌè'a; aman ta gu zlau ndohai.
LUK.22.3	A SaƋan a ndo a ndav Judas, man ta baba na Iscariot. Nenga'a staƋ te va 12. 
LUK.22.4	A nenga'a a mdo, a ta goƌ a nda ndohi mvi skwi a Zhiklè mbibihia'a, a bi sojèhai, ara man a vi Yèsu a ri a tenga'a. 
LUK.22.5	A ta wuffè, a ta derzla ma ta, a ta va na sulai. 
LUK.22.6	A nenga'a a nco. Aman a ngaƌda ma a hi aranta ma, a woy maya man a vi a ri a tenga'a, aman ndohi ta hèzlèwè a ta rubi azɓai.
LUK.22.7	A pats movar man skwi nshégèrè a te di ɓai, ta zli tambak Pâque. 
LUK.22.8	Yèsu a nzlinde ta nda Pierre a Jean, a ngaƋa:
LUK.22.8	Vodo, vatila nga skwi n'ndi Pâque, aman nga ndia'a.
LUK.22.9	A ta gaƋa na:
LUK.22.9	Ka woya man nga tilè'a tema?
LUK.22.10	A nenga'a a ngaƋa ta:
LUK.22.10	Na haha, man kin Ƌè a kokwar mbia'a, kin da zli gèƋ a ndo ngiƋè, duzlak a gèƋ. Vadzodzora, a gi man a Ƌè a pa. 
LUK.22.11	A kin gaƌa na a babgia'a: Ndo njèngè ma a ngaƌa ka: Gi mbrok ga tema, aman nga ndi skwi n'ndi Pâque a golahi ga? 
LUK.22.12	A nenga'a a di a ngreda kinè gi mbia'a te géƋè'a, kolongwi te pa. Vatül skwi n'ndi Pâque te pa!
LUK.22.13	Aman to do, ta ngots skwi tèlèba, ara man nenga'a a ngreƋa ta, a ta tül skwi n'ndi Pâque.
LUK.22.14	Aman tiƌè sama ma, ta nzahai a sam skwi n'ndai, a nda ndohi sak. 
LUK.22.15	A nenga'a a ngaƋa ta:
LUK.22.15	Mpataka n'ndi skwi n'ndi Pâque a nda kinè a keƋyè, ga skwa a dzayè. 
LUK.22.16	Aman i gaƋa kinè, anai i ndi skwi n'ndi Pâque te deɓ anta asaɓai, ha a di n'nga ma te kokwar Bi Zhiklè.
LUK.22.17	A nco kokwai, a nshüd gèƋ, a ngaƋa:
LUK.22.17	Voco nenga'a, vakezla'a a va kinè'. 
LUK.22.18	Aman i gaƌa kinè, anai i si barassa asaɓai, ha kokwar Bi Zhiklè a mshkè ma.
LUK.22.19	A nco movar, a nshüd gèƋ, a ntsaka'a, a mva ta, a ngaƋa:
LUK.22.19	Na haha, va ga, man i via'a a géƋ kinè. Skwi haha vagau, a kin héryè.
LUK.22.20	Lèmèlèmè kokwai, te deɓ skwi n'ndai, a ngaƋa:
LUK.22.20	Kokwi haha, skwi nderzle nga mɓua'a te pombaz ga, man a mbaƋa a géƋ kinè. 
LUK.22.21	Aman na haha ndo man a gayè ri a gèƌ, a zhè! Nga ndi skwi a vna. 
LUK.22.22	Kra-ndo a di a Ƌè na, ara man Zhiklè a woya'a. Aman wobau a géƋ ndo man a ga na ri a gèƋ.
LUK.22.23	A ta hüno, a ta dzhoƋo a va ta:
LUK.22.23	Ndo nda gi arsa, wa?
LUK.22.24	Te deɓa'a ta tsu gèjau:
LUK.22.24	Te va nga, nfena ngiƋè wa?
LUK.22.25	A nenga'a a ngaƋa ta:
LUK.22.25	Bihi ndohi herkeda ta gi bi ta. A ndohi ta baba ta ndohi man ta kwor ta 'ndohi ngi skwi man amba'. 
LUK.22.26	Aman kinè, az arsa ɓai! Aman ndo man a fena ngiƋè te va kinè, da nda a ntabawa'a. 
LUK.22.27	A ndo ncè ma ndohai, da gu a ndo ntakaha ta ndohai. Nfena wa? Ndo man a nzi a table Ƌè, Ƌè ndo man a gi mizlinè nenga'a Ƌè? Ndo man a nzi a table ka ɓi Ƌè? Aman iyò, i shkè a sam kinè ara ndo ntakaha kinè.
LUK.22.28	Aman kinè, kin Ƌüsho a nda iyè te skwi man a jkedyè. 
LUK.22.29	A i gaƋa kinè: Lèmèlèmè ara man nga derzla ma a Bab ga a vay kokwar bai, 
LUK.22.30	lèmèlèmè i derzla ma a nda kinè, a kin ndi skwai, a kin si skwai a sam table ga te kokwar bi ga. A kin nzi agéƋ sam n'nzi bihai, a kin gi kita verzi ndohi Israel 12.
LUK.22.31	A Yèsu a ngaƋa:
LUK.22.31	Simon, Simon! Na haha, SaƋan a woy kinè, a woya mpèvè kinè ara dau. 
LUK.22.32	Aman iyè, i tsi ri a géƋ ngaya, aman ncè-a-ndav ngaya a ndivè azɓai. A ka, aman pats ngiƋè ka menkaƋa deɓa, ka va ta wuƋi a kramamhi ngaya.
LUK.22.33	A nenga'a a ngaƋa na:
LUK.22.33	Bai, ko man nga Ƌè dangai a ka, ko man i da metsi ga a va ka, nga a ka genè!
LUK.22.34	A nenga'a a ngaƋa:
LUK.22.34	Pierre, i gaƋa ka, a patsna ka cèkèlma a géƋ ga, sak makar, ga ngarah a tsi da'ai, a ka da gaƋa: I sun nenga'a ɓai.
LUK.22.35	A nenga'a a ngaƋa ta:
LUK.22.35	Aman i zlinde kinè a gozhèm suli ka ɓai, a gozhèm nhèsh skwi ka ɓai, a kotokoroh ka ɓai, skwi man kin ngatsa ɓai, a zhi Ƌè?
LUK.22.35	A ta gaƋa:
LUK.22.35	Azɓai.
LUK.22.36	A nenga'a a ngaƋa ta:
LUK.22.36	Aman antanta, ndo man a ngots gozhèm sulai, da co, lèmèlèmè gozhèm nhèsh skwai. A ndo man a ngatsa ɓai, da preda suƌkova na a ma, da sum kafahi gwèsh. 
LUK.22.37	Aman i gaƌa kinè, skwi haha man ta windo te ƌèlèwèr Zhiklè a gèƌ ga, sèi a gai: Ta ngra na nenga'a a va ndohi malihai. A skwi man ta goƌ a gèƌ ga, a da gai.
LUK.22.38	A ta gaƌa:
LUK.22.38	Bai, na haha kafahi gwèsh cèw.
LUK.22.38	A nenga'a a ngaƌa ta:
LUK.22.38	Dè'a!
LUK.22.39	A to do auda, a nenga'a a mdo, ara man a gia pèc pècèk, a za oliviers. A golahi nenga'a ta dzodzora. 
LUK.22.40	Aman a shkè a sama'a, a ngaƋa ta:
LUK.22.40	Vatsu rai, skwa da pe kinè a wi ɓaü
LUK.22.41	A nenga'aam'mendavanaadeɓaasam ta, dra ara nkèl kwa a ndikè a pa, a ngurɓahai, a ntsu rai, 
LUK.22.42	a ngaƋa:
LUK.22.42	Bab ga, aman ka woya'a, co kokwi haha auda a sam ga; aman ara man i woya ka ɓai, ara man ka, ka mwoya'a.
LUK.22.43	A gol Zhiklè a ngudoko na va a dai, aman a mva na wuƋai. 
LUK.22.44	Zlau a nkeƋda hi a vèvèƋ, a ntsu ri holhola'a, a vazaza nenga'a a ntkwè a hi a herkeda, ara pombaz. 
LUK.22.45	A nslambaƋa te ntsi ri nenga'a, a mshkè a sam golahi nenga'a, a n'ngats ta, ndav tenga'a a mbeƌè ta nza zumbuta'a. 
LUK.22.46	A nenga'a a ngaƋa ta:
LUK.22.46	Kin nzhunè èhèmè? VaslambaƋa, vatsu rai, skwaƋa pe kinè a wi ɓai!
LUK.22.47	Aman a gèƋè dai, na haha, ndohi rèƋèƋèa ta shkè, a staƋ te va 12, nenga'a man ta baba na Judas, a mshkè a ma tenga'a, a nherda na va a Yèsu, a nkelawa na ri a da'ai. 
LUK.22.48	A Yèsu a ngaƋa na:
LUK.22.48	Judas, ka gi ri a géƋ Kra-ndo a nkèlèwè ri a da'ai Ƌè?
LUK.22.49	Aman ndohi man a tsagi nenga'a, ta rka skwi man a ga, ta gaƌa na:
LUK.22.49	Bai, nga gu var a kafahi gwèsh cè?
LUK.22.50	Staƌ te va tenga'a a ntsahama na zlembaƋ civèƋ ri mandai a ɓèl bi ndohi mvi skwi a Zhiklè ngiƋè. 
LUK.22.51	A Yèsu a m'mbeƋa ta a ma:
LUK.22.51	Vajèkeda!
LUK.22.51	A n'nuɓa na zlembaƋ a pa, a ntila'a. 
LUK.22.52	A Yèsu a ngaƌa ta ndohi mvi skwi a Zhiklè mbibihia'a, a ndohi mbibihia'a te gi Zhiklè, a ndohi nhala'a, man ta shkè a ta gshè'a:
LUK.22.52	Kin shkè a kafahi gwèsh, a gèƌgaƋa, i ndo metsar ƌè? 
LUK.22.53	Pèc pècèk, i nza a sam kinè te gi Zhiklè, a kin fahay ri ɓai. Aman a patsna, pats kinè, pats wuƌibi ruva.
LUK.22.54	A ta gso, a ta da'a, a ta ckoƋa a gi bi ndohi mvi skwi a Zhiklè; a Pierre a ndzodzora te deɓa dra. 
LUK.22.55	Aman ta vatsa vogwa te ndev gala, a ta ɓica va a pa, Pierre a n'nza te ndev tenga'a. 
LUK.22.56	A ngwoz mizlinè ngiƋè a nrka'a, a di vogwa, a mpa na di nƋèzlè'a, a ngaƌa:
LUK.22.56	Ko nenga'a ba a n'nza a sam na!
LUK.22.57	A Pierre a ntsokol ma, a ngaƋa:
LUK.22.57	Ngwoz, i sun nenga'a ɓai!
LUK.22.58	Te deɓa kètè, ndo ngiƌè a nrka'a, a ngaƌa:
LUK.22.58	Ka ba, staƋ te va tenga'a!
LUK.22.58	A Pierre a m'mbeƋa na a ma:
LUK.22.58	Masli ga, i ka ɓai!
LUK.22.59	Te deɓ nasa, ndo ngiƌè a ngaƌa:
LUK.22.59	A vava, ko nenga'a a n'nza a sam na. Nenga'a ndo Galilée.
LUK.22.60	A Pierre a ngaƌa:
LUK.22.60	Masli ga, i sun skwi man ka gèƌè ɓai!
LUK.22.60	A nasa nasa, aman a ngoƌo ma, ngarah a ntsu da'ai. 
LUK.22.61	A Bai Yèsu a n'ngwoda va, a mpa na di a Pierre. A ma Bi Yèsu a nhaka na a gèƌ a Pierre, ara man a gaƌa na:
LUK.22.61	Ga ngarah a tsi da'ai, ka cèkèlma a gèƌ ga, sak makar.
LUK.22.62	A Pierre a mdo auda, a nkuƌau a vata. 
LUK.22.63	A ndohi man ta ɓer Yèsu, ta ngwossaha, a ta tsau. 
LUK.22.64	Ta pizlèma na dai, ta dzhoƋo, a ta gaƋa:
LUK.22.65	Ngra nga, ntse ka wa?
LUK.22.65	A skwi ngiƋè tsaƋ tsaƋ ta gaƋa na, a ta durƋo a vna. 
LUK.22.66	Aman sam nciƋa ta ma, ndohi nhala'a ta ɓica va, ko ndohi mvi skwi a Zhiklè mbibihia'a, a malamhai, a ta da'a a sam ncèmma tenga'a, a ta gaƌa:
LUK.22.67	Aman ka Kristi, ngra nga!
LUK.22.67	A nenga'a a ngaƌa ta:
LUK.22.67	Ko man i gaƌa kinè, kin cè a ndav azɓi genè. 
LUK.22.68	I dzhaƌ kinè, kin mbeƌay a ma azɓai, kin priyè azɓi genè. 
LUK.22.69	Aman anai, Kra-ndo a da nzi a civèƌ ri mandi Zhíklè Bi wuƌai.
LUK.22.70	Tèlèba ta gaƌa:
LUK.22.70	Gar haha, ka kra Zhiklè ƌè?
LUK.22.70	A nenga'a a ngaƌa ta:
LUK.22.70	Ara ngèƌè kinè, i nenga'a.
LUK.22.71	A ta gaƌa:
LUK.22.71	Sèi nga ngècè skwi malwuƌi ngiƌè za ƌè? Nga, a ri nga, nga tsena'a te ma nenga'a.
LUK.23.1	A nhèyè ndo tèlèba ta slambaƋa, a ta da'a a sam Pilate. 
LUK.23.2	A ta hüno, a ta pinè'a, a ta gaƋa:
LUK.23.2	Nga ngotso, aman a pe ta ndohi nga a wai, a ngaƋa ta: Kin pa na budu a bi ɓai. A goƋo a ri na: I Kristi, Bai.
LUK.23.3	A Pilate a ndzhoƋo:
LUK.23.3	Kabi ndohi Juif Ƌè?
LUK.23.3	A nenga'a a m'mbeƋa na a ma:
LUK.23.3	Ara ngèƋè ngaya.
LUK.23.4	A Pilate a ngaƌa ta ndohi mvi skwi a Zhiklè mbibihia'a, a ndohi rèƋèƋèa:
LUK.23.4	I ngatsa mali m'metsai a sam ndo haha ɓai.
LUK.23.4	Aman tenga'a ta gèƋè genè:
LUK.23.5	A poko ta gèƋ auda a ndohi tèlèba, a senda ta te kokwar Judée tèlèba, a hinè te Galilée, ha mshkè haha.
LUK.23.6	Aman Pilate a ntsena ma Galilée, a ndzhoƋo:
LUK.23.6	Kos ka ndo Galilée Ƌè?
LUK.23.7	Aman a ntsena, nenga'a a shkè te kokwar bi Hérode, a nzlündo a sam Hérode. Hérode a zhè te kokwar Jérusalem a pats nasa. 
LUK.23.8	Aman Hérode a rka Yèsu, a wuffè a vata, aman n'nzi a zhè a woya a nrka'a. A ntsena ma tsaƋ tsaƋ a géƋ nenga'a; a nhur te ndav na, i da rka nrkedi ngiƋè man a gia'a. 
LUK.23.9	A ndzhoƋo ma kumba. Aman nenga'a a m'mbeƌa na a ma ɓai.
LUK.23.10	A ndohi mvi skwi a Zhiklè mbibihia'a, a malamhai, ta zlatsa a pa, a ta pinè'a holhola'a. 
LUK.23.11	Aman Hérode a sojèhi nenga'a ta durƌo, a ta ngwossaha a ta va na maslaka mbela'a a va, a ta zlündo a deɓa a sam Pilate. 
LUK.23.12	A Pilate a Hérode ta hüno ngi mandala a pats nasa. Pats ngiƌè ta mba a va ɓai. 
LUK.23.13	Aman Pilate a mbaba ta ndohi mvi skwi a Zhiklè mbibihia'a, a ndohi mbibihia'a, a ndohi tèlèba, a ngaƌa ta:
LUK.23.14	Kin cko ndo haha a sam ga, ara man a pe ta ndohi a wai. Na haha, i dzhoƌo, a i ngatsa mali m'metsi a sam ndo haha ɓai, a géƌ skwi man kin pinè'a. 
LUK.23.15	Ko Hérode lèmèlèmè, a m'mendkoƌa deɓa, a n'ngatsa mali m'metsi ɓai. 
LUK.23.16	I woya man i nƋèha'a, te deɓa'a i pra'a.
LUK.23.17	Aman pèc pècèk a sam ngolala ta dzhoƌo, aman a pra ta ndo staƌ. 
LUK.23.18	A ndohi rèƋèƋèa tèlèba ta boho a sam staƌ, a ta gaƌa:
LUK.23.18	Co a ka keƌa'a! Pra nga Barabbas!
LUK.23.19	Nenga'a te dangai a géƋ man a nkeƋa ndo a sam rubai te kokwar mbia'a. 
LUK.23.20	A Pilate a mbaba ta za'a, ara man a woya a mpra Yèsu. 
LUK.23.21	Aman ta boho a wuƋai, a ta gaƌa:
LUK.23.21	Gezlala'a, gezlala'a!
LUK.23.22	A nenga'a a ngaƌa ta mamakara'a:
LUK.23.22	A ge mali mè? I ngatsa mali m'metsi a sam na ɓai. I woya man i nƋèhè'a, te deɓa'a i pra'a.
LUK.23.23	Aman ta jèjèrè'a a nhèzlèwè mbia'a, a ta dzhoƋo, aman a gezlala'a. 
LUK.23.24	A Pilate a n'ngela kita:
LUK.23.24	da gu ara man ta dzhoƋo.
LUK.23.25	A mpra ta nenga'a man ta feda a gi dangai a géƋ nrubai, a géƋ nkeƋe ndo, nenga'a man ta dzhoƋo. A mva na Yèsu a ri a ndohai, a ta gi a vna, ara ndav tenga'a man a woya'a.
LUK.23.26	Aman ta Ƌè, ta gso ndo ngiƋè, Simon te Cyrène, man a shkè te gi dau, a ta va na wof ngézlèl Yèsu a gèƋ, aman a nzuɓa na. 
LUK.23.27	A ndohi rèƋèƋè'a kumba ta dzodzora, a ngwozai, man ta gu wobau, a ta kuƋau. 
LUK.23.28	A Yèsu a n'ngwoda ta ma, a ngaƌa ta:
LUK.23.28	Dalahi Jérusalem, kin kuƌau a géƋ ga ɓai, aman vakuƋau a géƋ kinè, a géƋ wudahi kinè! 
LUK.23.29	Na haha, pats a di a shkè, aman ta gaƋa: Mwuffè a sam deli ngwozai, a sam ngwoz man kra az a ri ɓai, a sam ngwoz man ta tseda wa ɓai. 
LUK.23.30	Te deɓa'a ta da gaƋa ta zahai: Vawurzlka nga a gèƋ! A ta da gaƋa ta ngègèƋhai: VambeƋka nga a gèƋ! 
LUK.23.31	Aman ta gi skwi haha a sam wof mɓaya'a, ta da gi a sam wof ngwora'a mè?
LUK.23.32	A ta da ndohi cèw ngiƋè a nda nenga'a, ndohi nkèƌ ndo. Ta woy a ta bazl ta a nda nenga'a. 
LUK.23.33	Aman ta shkè a sam man ta baba na 'sam vatasl gèƋ' ta gezlala a pa. A ndohi nkèƌ ndo, staƌ te ri mandai, ngiƌè te ri gula nenga'a. 
LUK.23.34	A Yèsu a ngaƌa:
LUK.23.34	Bab ga, pra ta mali ta, aman ta sun skwi man ta gia bai.
LUK.23.34	A tenga'a ta kezla maslaka nenga'a, a ta gu jimèr a gèƋè'a. 
LUK.23.35	A ndohi ta zlatsa a pa, a ta rka'a. A ndohi mbibihia'a ta ngwossaha, a ta gaƋa:
LUK.23.35	A m`mbe! ta ndohi ngiƋè. Aman nenga"a Kristi, ndo man Zhiklè a ngotskodauda, da mbela va na a ri na!
LUK.23.36	A sojèhi ba ta ngwossaha, a ta shkè, a ta cko iyam mbertèktèka"a, a ta gaƋa:
LUK.23.37	Aman ka bi ndohi Juif, mbela va ngaya a ri ngaya!
LUK.23.38	A ta windo ma a gèƋ nenga"a: Nenga`a bi ndohi Juif 
LUK.23.39	Staƌ te va ndohi nkeƌ ndo, man ta gezlal ta, a ƋèrƋè"a, a ngaƋa:
LUK.23.39	Ka Kristi ka ɓi Ƌè? Mbela va ngaya a ri ngaya, a ka mbel nga ba!
LUK.23.40	A ngiƋè a n"nga na ndzoan, a m'mbeƋa na a ma:
LUK.23.40	Ka ba, ka gi zlau Zhiklè azɓi Ƌè? Ka ngots kita lèmèlèmè. 
LUK.23.41	Nga, ta ga nga kita zura"a a gèƋ skwi man nga gau. Aman nenga'a a n'nga mali bai.
LUK.23.42	A ngaƋa na Yèsu:
LUK.23.42	Heryè, Bai, aman ka Ƌè a kokwar Bi ngaya!
LUK.23.43	A Yèsu a ngaƋa na:
LUK.23.43	A vava, i gaƋa ka, a patsna ka da zhè a sam mbela'a a nda iyè.
LUK.23.44	A gèƋ pats, ruva a gai a gèƋ herkeda tèlèba, ha pats tsaf kata. 
LUK.23.45	A pats a nde na a zhiklè, a maslaka te gi Zhiklè a nkurats na te va. 
LUK.23.46	A Yèsu a mboho a wuƋai:
LUK.23.46	Bab ga, i vi mèzhèɓ ga a ri ngaya!
LUK.23.46	Aman a ngoƌ arsa, a m'mets na. 
LUK.23.47	Aman bi sojè a rka skwi man a ga, a nslubordo Zhiklè, a ngaƋa:
LUK.23.47	A vava, ndo haha ndo nzura'a.
LUK.23.48	A ndohi rèƋèƋè'a tèlèba man ta shkè a sama'a, a mpi dia'a, ta pi ri a gèƌ, a ta men ta a deɓa a ngwai. 
LUK.23.49	A mandalahi Yèsu, a ngwozi man ta dzodzora te Galilèe, ta zlatsa dra, a ta pu dai.
LUK.23.50	Na haha, ndo ngiƋè, nzlembaƋ na Joseph, ndo ncemma, ndo man amba a nzura'a, a zhè a sam ncèmma tenga'a; a skwi man ta gau, ambaba nenga'a ɓai. 
LUK.23.51	Nenga'a te Arimathèe, kokwar ndohi Juif ngiƋè. Nenga'a ba a zhèr kokwar Bi Zhi­klè. 
LUK.23.52	A ndo a sam Pilate, aman a njhèƋè va Yèsu.
LUK.23.53	Aman a ckodahi ma, a mpaƋa'a, a bata mbela'a, a mfeda a gi dzavi te za, a sam man ta fa ndo a pa di ɓai. 
LUK.23.54	A pats ntil Pâques, ncid sama'a pats nshèk va. 
LUK.23.55	A ngwozi ngiƋè, man ta shkè te kokwar Galilée a nda Yèsu, ta dzodzor Joseph, a ta rka gi dzavai, man ta feda va Yèsu a pa. 
LUK.23.56	Aman ta shkè a deɓa, ta tül ɓurdi a mbar; a pats nshèk va ta sok va, ara man ma nkwèr Zhiklè a gaƋa.
LUK.24.1	A pats nshèlèkura'a te pats luma, a prèk te gai, ta shkè a gi dzavai, a ta cko ɓurdi man ta tildahai. 
LUK.24.2	A ta ngots ngezlambar kwa, ngudumbala auda te ma gi dzavi ma. 
LUK.24.3	Aman to do a pa, ta ngatsa va Bi Yèsu te pa ɓai. 
LUK.24.4	Aman ta hur ma haha a vata, ngurhi cèw, a maslaka a va, man a si dai, ta zlatsa a ma ta. 
LUK.24.5	A zlau a ndza ta a vata, a ta peda di ta a hai. Aman ngurhi ta gaƋa ta:
LUK.24.5	Kin woya ndo man a zhè a nshèffè te va ndohi m'metsa'a èhèmè? 
LUK.24.6	Nenga'a az a haha ɓai, nenga'a a nslambaƋ na ma. Vahuro, ara man a gaƋa kinè, man a zhè te kokwar Galilée dai, man a ngaƋa: 
LUK.24.7	Sèi ta va na Kra-ndo a ri a ndohi malihai, a ta gezlala'a, te deɓ m'mèn makar a da slambaƋkaƋauda.
LUK.24.8	A ma nenga'a a nhaka ta a gèƋ. 
LUK.24.9	A ta men ta a deɓa, a ta gaƋa ta ma haha a tengahi 11, a ndohi ngiƋè tèlèba. 
LUK.24.10	Tenga"a man ta ngreda ta skwi haha a ndohi sak: Marie Magdala, a Jeanne, a Marie, mam Jacques, a ngwozi ngiƌè man ta zhè a sam ta. 
LUK.24.11	A ta tsena ma haha ara tsaval ambalai, a ta ca a ndav ɓai.
LUK.24.12	Aman Pierre a nslambaƋa, a nhu a gi dzavai, a nguɓda deɓa a hai, a nrka maslaka nsuda te pa. A n"ndo na ngwai, a nrzl na a géƌ skwi man a rka"a.
LUK.24.13	Na haha, a pats nasa, ndohi Yésu cèw to do a kokwar ngiƌè, nzlembaƌ na Emmaus, dra daf kata te kokwar Jérusalem. 
LUK.24.14	A ta tsutsaval a géƌ skwi tèlèba man a ga. 
LUK.24.15	Te deɓa'a ngu ar haha: Aman ta gèƌè, Yèsu a ri na a nherda ta va, a Ƌè a nda tenga'a. 
LUK.24.16	Aman ta sun ɓai, nenga'a a nyakeda ta va a dai. 
LUK.24.17	A nenga'a a ngaƌa ta:
LUK.24.17	Ma mè, man kin gèƌè a civèƋ? A ta zlatsa a pa, a ta lèyè.
LUK.24.18	StaƋ te va tenga'a, nzlembaƋ na Cléopas, a m'mbeƋa na a ma:
LUK.24.18	Ka staƋgenè te kokwar Jérusalem, man ka sun skwi man a gu te pa tok tok sata ɓi Ƌè?
LUK.24.19	A nenga'a a ngaƋa ta:
LUK.24.19	Mè?
LUK.24.19	A ta gaƋa na:
LUK.24.19	Ma Yèsu, ndo Nazareth, ndo nhadka ma, man a ngu mizlinè njèma a wuƋai a sam di Zhiklè, a sam ndohi tèlèba. 
LUK.24.20	Ara ndohi mvi skwi a Zhiklè mbibihia'a, a bihi ta gso, ta ga na kita a gèƌ, a ta gezlala'a. 
LUK.24.21	Nga, nga huro, nenga'a ndo m'mbel Israel. M'mèn mamakar antanta, man skwi haha a gau.
LUK.24.22	Aman ngwozi nga ngiƋè ta dzakaɓama nga gèƋ, a to do a prèk a gi dzavai. 
LUK.24.23	A ta ngatsa va nenga'a ɓai. A ta shkè, a ta gaƋa, ta rka golahi Zhiklè, man ta gaƋa ta, na zhè a nshèffè. 
LUK.24.24	A ndohi ngiƋè te va nga to do a gi dzavai, a ta ngotso, ara ngwozi ta menda nga; aman ta rka nenga'a ɓai.
LUK.24.25	A nenga'a a ngaƋa ta:
LUK.24.25	Kinè ndohi man maya kinè azɓai, kin wosl ɓai, aman kin cè ma ndohi nhadka ma a ndav. 
LUK.24.26	Sèi skwa a dza na Kristi di ka ɓi ƌè, ga a Ƌè a sam n'njèl nenga'a?
LUK.24.27	Te deɓa'a a hinè a sam Moise, a sam ma ndohi nhadka ma tèlèba, a nsenda ta ma tèlèba te ƌèlèwèr Zhiklè a géƌ Yèsu. 
LUK.24.28	A ta ndulndul a kokwar man ta woy a ta Ƌè a pa. A nenga'a a ngu ara man a woya a nƋè a ma ma. 
LUK.24.29	A ta tsu ria'a, a ta gaƌa na:
LUK.24.29	Nza a sam nga, ani dakwaƌ ma, pats a woya a nkèlè ma.
LUK.24.29	A nenga'a a mdo, a ta nzi a nda tenga'a. 
LUK.24.30	Te deɓa'a, aman ta nza a sam skwi n'ndai, a nco movar, a nshüd gèƌ, a ntsaka'a, a mva ta. 
LUK.24.31	A di tenga'a a mwin na, a ta sun nenga'a. A nasa nasa cerk n'az a sam ta ɓai. 
LUK.24.32	A ta goƌ a va ta:
LUK.24.32	A m'mbeƋama nga ndav ɓi Ƌè, aman a nsenda nga ma a civeƋ, a n'ngreda nga ma Zhiklè?
LUK.24.33	A nasa nasa ta slambaƌa, a ta men ta a deɓa a kokwar Jérusalem. A ta ngats ta 11, aman ta ɓica va. 
LUK.24.34	A ta gaƋa:
LUK.24.34	Bai a nslambaƋkaƋauda a vava, a ngudoko na va a di a Simon.
LUK.24.35	A ta ngra ta skwi tèlèba man a gau a civèƋ, ara man ta sun nenga'a, man a tsaka ta movar. 
LUK.24.36	Aman ta gèƋè te rai, nenga'a a nzlatsa te va tenga'a, a ngaƋa ta:
LUK.24.36	gumi a nda kinè!
LUK.24.37	Aman tagudzai, a ta gu zlau, a ta huro, ta rka mèzhèɓ skwi ngiƋè. 
LUK.24.38	A nenga'a a ngaƋa ta:
LUK.24.38	Kin gudzi èhèmè, a kin hér gèƌ zlau èhèmè? 
LUK.24.39	Varka'a ri ga a sak ga, i nenga'a. Vatarahayè, varka; aman mèzhèɓ a n'ngots zluèd va a vatasl ɓai, ara man kin rka man i ngotso.
LUK.24.40	[Aman a ngaƋa ta ma haha, a n'ngra ta ri nenga'a a sak nenga'a.] 
LUK.24.41	Aman ta ca a ndav di ɓai, a géƋ man ta wuffè, a ta rzl ta, a ngaƋa ta:
LUK.24.41	Kin ngots skwi n'ndi a haha Ƌè?
LUK.24.42	A ta va na klèf msula kètè. 
LUK.24.43	A nenga'a a mco, a n'ndau a sam di ta. 
LUK.24.44	Te deɓa'a a ngaƋa ta:
LUK.24.44	Ma haha man i gaƋa kinè, man i zhè a sam kinè dai: Aman skwi tèlèba man ta windo a géƋ ga te Ƌèlèwèr Moise, a ndohi nhadka ma, a Psaumes, sèi a gai.
LUK.24.45	Te deɓa'a a winè maya ta, aman ta sun ma Zhiklè, a ngaƋa ta:
LUK.24.46	Gar haha ta windo te Ƌèlèwèr Zhiklè, sèi skwa a dza na Kristi. Te deɓ m'mèn makar a da slambaƋkaƋ na te m'metsai. 
LUK.24.47	A ta da njè ma n'ngwèƋè ndav, a ma mprè malai a nzlembaƋ na a ndohi herkeda tèlèba, a hinè te kokwar Jérusalem. 
LUK.24.48	Aman kinè, kin gi a ndohi malwuƋihi te skwi sa. 
LUK.24.49	Anai i zlinda kinè skwi man bab ga a mpasla kinè rai. Aman kinè, vanza a kokwar, ha pats man kin ngots wuƋi te zhiklè.
LUK.24.50	A Yèsu a nde ta auda a kokwar Béthanie, a mpeda ri a zhiklè, a mpshè ta ma. 
LUK.24.51	Te deɓa'a n'nga ar haha: Man a mpshè ta ma, a mdo na auda a sam di ta, a mdo na zhiklè. 
LUK.24.52	A ta tsi ria'a, a ta men ta a deɓa a kokwar Jérusalem a mwuffè mbia'a. 
LUK.24.53	A ta nza a gi Zhiklè pèc pècèk, a ta slubordo Zhiklè.
JHN.1.1	Te nhinkaƋ na, ma Zhiklè a zhè. Ma'a a zhè a sam Zhiklè. Zhiklè, nenga'a ma'a. 
JHN.1.2	Nenga'a a zhè a sam Zhiklè te nhinkaƋ na. 
JHN.1.3	Skwi tèlèba n'nga a nenga'a; ko skwi staƋ azɓai, man n'nga'a a vna ɓai. 
JHN.1.4	Te nenga'a nshèffè a zhè, nshèffè skwi nhél sam nƋohai. 
JHN.1.5	Skwi nhél sam a hél ruva, aman ruva a nca ɓai.
JHN.1.6	Ndo ngiƋè a zhè, nzlembaƋ na Jean, man Zhiklè a zlündokoƋai. 
JHN.1.7	Nenga'a a mshkè, aman a gi malwuƋai, a ngréƋè skwi nhél sam, aman ndohi tèlèba tacè'a a ndav a géƋ nenga'a. 
JHN.1.8	Jean, skwi nhél sam ka ɓai; aman nenga'a ndo malwuƋi skwi nhél sam. 
JHN.1.9	Skwi nhél sam, skwi nhél sam nzura'a, man a shkè a herkeda, a hela ta sam a ndohi tèlèba.
JHN.1.10	Na zhè t'herkeda. A herkeda n'nga a nenga'a, aman herkeda a sun nenga'a ɓai. 
JHN.1.11	Nenga'a a mshkè a sam skwi na, aman ndohi nenga'a ta ca ɓai. 
JHN.1.12	Aman ko wawa man a nco, a mva ta wuƌai, aman ta ndi a wudahi Zhiklè. Tenga'a man ta co nzlembaƋ na a ndav ta, 
JHN.1.13	ara man Zhiklè a yeka ta, ara ndo ka ɓai.
JHN.1.14	A ma Zhiklè a n'nde na a ndo, a n'nza a sam nga, a nga rka n'njèl nenga'a. N'njèlè Bab Zhiklè, man a mva na kra nenga'a staƌgenè, n'ndha a pombai a ma nzura'a. 
JHN.1.15	Jean a ngu malwuƌi nenga'a, a mboho:
JHN.1.15	Nenga'a ndo, man i gaƌa kinè: Ndo ngiƌè a shkè te deɓ ga, man zlèzlèa a zhè, daga man i az di ɓai.
JHN.1.16	Te skwi nenga'a man ndev ɓai, nga tèlèba nga ngots pombai, a va, a va'a. 
JHN.1.17	Zhiklè a mbezdekona ma kita a ri a Moise. Aman ma pombai, a ma nzura'a, a mbezdekona a ri a Yèsu Kristi. 
JHN.1.18	Ko ndo staƌ a nrka Zhiklè di ɓai. Kra nenga'a staƌgenè, man a nzi a sam Bab na, nenga'a n'ngreƋa nga. 
JHN.1.19	Na haha, ma malwuƋi Jean, man ndohi Juif ta zlinde ta ndohi mvi skwi a Zhiklè a ndohi Lévi a sam na, aman ta jhèƋè'a:
JHN.1.19	Kawa?
JHN.1.20	A nenga'a a n'ngreda, a ngaƋa ta tsaraya'a:
JHN.1.20	lyè, i Kristi ka ɓai.
JHN.1.21	A ta dzhoƋo:
JHN.1.21	Ka wa, ka Elie Ƌè?
JHN.1.21	A ngaƋa ta:
JHN.1.21	I Elie ka ɓai.
JHN.1.21	Ka ndo nhadka ma Ƌè?
JHN.1.21	A ngaƋa ta:
JHN.1.21	I nenga ka ɓai.
JHN.1.22	A ta gaƋa na:
JHN.1.22	Ka wa? Aman a nga menda ta ma a deɓa a ndohi man ta zlindeka nga. Ka gaƋa, i wa?
JHN.1.23	A ngaƋa:
JHN.1.23	I ndo man a bèhè t'hèshèkèƋ: Vaga civèƋ Bi Zhiklè sara'a, ara man Esaie, ndo nhadka ma, a gaƋa.
JHN.1.24	Ndohi man to do a sam Jean, ta te va ndohi pharisie. 
JHN.1.25	A ta gaƋa na:
JHN.1.25	Aman ka Kristi ka ɓai, ka Elie ka ɓai, ka ndo nhadka ma ka ɓai, ka gi baptême èhèmè?
JHN.1.26	Jean a m'mbeƋa ta a ma:
JHN.1.26	l gi baptême te iyam. Aman ndo man kin sun nenga ɓai, ani na zhè te ndev kinè ma! 
JHN.1.27	Nenga'a ndo man a shkè te deɓ ga. I gi huyokoko'a, i slaha a i gshè kotokoroh nenga'a a ri ɓai.
JHN.1.28	Skwi haha a gu te kokwar Béthanie, te wud woyam Jourdain, a sam man Jean a gu baptême. 
JHN.1.29	Te mangoslèma'a Jean a rka, Yèsu a shkè a sam na, a ngaƋa:
JHN.1.29	Na haha, kra tambak Zhiklè, man a cè mali herkeda! 
JHN.1.30	Nenga'a ndo man i gaƋa kinè: Ndo ngiƋè a shkè te deɓ ga, man zlèzlèa a zhè, daga man i az di ɓai. 
JHN.1.31	Te va nasa i sun nenga'a ɓai. Aman i shkè, a i gi baptême te iyam, aman ndohi lsrael a ta shinè'a.
JHN.1.32	A Jean a n'ngreda, a ngaƋa:
JHN.1.32	I rka Mè­ zhèɓ a shkèhai te zhiklè ara nkuƋhom, a n'nza a géƋ nenga'a. 
JHN.1.33	Te va nasa i sun nenga'a ɓai. Aman nenga'a man a zlindekayè a ngi baptême te iyam, a ngaƋayè: Ndo man ka rka Mèzhèɓ a shkèhai te zhiklè, a nzi a géƋ nenga'a, nenga'a ndo man a gi baptême te Mèzhèɓ Zhiklè nkezla'a. 
JHN.1.34	A i rka'a, a i gi malwuƋai, nenga'a kra Zhiklè.
JHN.1.35	Te mangoslèma'a, Jean a golahi nenga'a cèw, ta zhè za'a. 
JHN.1.36	Aman a rka Yèsu man a shèwèlè, a ngaƋa:
JHN.1.36	Na haha, kra tambak Zhiklè!
JHN.1.37	A golahi nenga'a cèw ta tsena ngèƋè nenga'a, a ta dzodzor Yèsu. 
JHN.1.38	A Yèsu a mpu di a deɓa, a nrka ara man ta jèjèrè'a, a ngaƋa ta:
JHN.1.38	Kin war mè?
JHN.1.38	Aman ta gaƋa na:
JHN.1.38	Rabbi,
JHN.1.38	(ara ngèƋè: Ndo njèngè ma),
JHN.1.38	gi ngaya tema?
JHN.1.39	A nenga'a a ngaƋa ta:
JHN.1.39	Vowashkè, a kin da rka'a!
JHN.1.39	A to do, a ta rka'a. A ta nza a sam na a pats nasa, pats dakwaƌ. 
JHN.1.40	StaƋ te va tengahi cèw, aman ta tsena ma Jean, a ta dzodzor Yèsu, nenga'a André, kramam Simon Pierre. 
JHN.1.41	Nenga'a a n'ngots Simon, kramam na, nshèlèkura'a, a ngaƋa na:
JHN.1.41	Nga ngots Messie
JHN.1.41	(ara ngèƋè, ndo man ta baƋa na mbar a gèƋ). 
JHN.1.42	A nda'a a sam Yèsu. Aman Yèsu a rka'a, a ngaƋa na:
JHN.1.42	Ka Simon, kra Jonas; sèi ta baba ka Céphas
JHN.1.42	(ara ngèƋè, kwa). 
JHN.1.43	Te mangoslèma'a Yèsu a woya man a Ƌè a kokwar Galilée, a n'ngots Philippe, a ngaƋa na:
JHN.1.43	Dzadzarkayè!
JHN.1.44	Philippe, ndo Bethsaida, te kokwar André a Pierre. 
JHN.1.45	A Philippe a n'ngots Nathanael, a ngaƋa na:
JHN.1.45	Nga ngots ndo, nenga'a man Moise a ndohi nhadka ma ta windo te Ƌèlèwèr Zhiklè: Yèsu, kra Joseph, te Nazareth!
JHN.1.46	Nathanael a ngaƋa na:
JHN.1.46	Skwi mbela'a a shkè te kokwar Nazareth Ƌè?
JHN.1.46	A Philippe a ngaƋa na:
JHN.1.46	Washkè, ka da rka'a!
JHN.1.47	A Yèsu a nrka Nathanael a shkè a sam na, a ngoƋ a géƋ nenga'a:
JHN.1.47	Na haha, ndo Israel tas!
JHN.1.48	Nathanael a ngaƋa na:
JHN.1.48	Ka senkay tema?
JHN.1.48	A Yèsu a m'mbeƋa na a ma:
JHN.1.48	Ga Philippe a baba ka, aman ka nza te verzi wof kslor, i rka ka.
JHN.1.49	Nathanael a m'mbeƋa na a ma:
JHN.1.49	Rabbi, ka kra Zhiklè, ka Bi Israel!
JHN.1.50	A Yèsu a m'mbeƋa na a ma:
JHN.1.50	A géƋ man i gaƋa ka: i rka ka te verzi wof kslor, ka co a ndav ngaya Ƌè? Ka da rka skwi mbia'a, man a fena'a.
JHN.1.51	A ngaƋa na:
JHN.1.51	A vava, a vava, i gaƋa kinè: Kin da rka giƋfèk mwinèa, a golahi Zhiklè ta Ƌè a pa, a ta shkèhai a géƋ a Kra-ndo.
JHN.2.1	Te m'mèn mamakara'a ta gu ngolala nfi ngwoz a gai te kokwar Cana, te Galilée. 
JHN.2.2	A mam Yèsu a zhè a pa. A ta baba na Yèsu a golahi nenga'a ba a ngolala. 
JHN.2.3	A barassa a ndeva ta gèƌ, a mam Yèsu a ngaƌa na Yèsu:
JHN.2.4	Barassa a n'ndev na.
JHN.2.4	A Yèsu a ngaƌa na:
JHN.2.4	Ma ngaya ƌè, ngwoz! Pats man a ga a mshkè di ɓai.
JHN.2.5	A mam na a ngaƌa ta ndohi mizlinè:
JHN.2.5	Skwi mèmè man a da gaƌa kinè, vagau!
JHN.2.6	Kreblomhi 6 a pa. Ta peda a pa, a ndohi Juif ta pèn va a vna. Kreblom staƌ, duzlakhi te pa 5. 
JHN.2.7	A Yèsu a ngaƌa ta:
JHN.2.7	Vandha kreblomhi a iyam!
JHN.2.7	A ta ndheda. 
JHN.2.8	Yèsu a ngaƌa ta:
JHN.2.8	Vangela'a, vada a sam bi skwi n'ndai!
JHN.2.8	A ta da'a. 
JHN.2.9	Aman bi skwi n'ndai a ntor barassa man a matsa iyam (a sun sam man a shkè te pa ɓai, sèi ndohi mizlinè man ta ɓol iyam, ta suna), bi skwi n'ndai a mbaba na baki ngwoz sa, a ngaƌa na:
JHN.2.10	Ndohi tèlèba ta vi barassa man a jèn nshèlèkura'a; te deɓa'a man a keƌ ta ndohi ma, ta sa na njénɓia'a a gèƌ. Aman ka ngheda barassa njéna'a, a ka ckoƌ a deɓa.
JHN.2.11	Nasa nrkedi nshèlèkura'a, man Yèsu a gau, te kokwar Cana, te Galilée, a n'ngreda n'njèl nenga'a auda. A golahi nenga'a ta co a ndav.
JHN.2.12	Te deɓ skwi haha, Yèsu a mam na, a kramamhi na, a golahi na, to do a kokwar Capemaum, aman ta nza A pa a vata ɓai. 
JHN.2.13	Ndul ndul ar ngolala Pâque ndohi Juif. A Yèsu a mdo a kokwar Jérusalem.
JHN.2.14	A n'ngots ndohi mpre zlè, ndohi mpre tambakhai, ndohi mpre nkudhomhai, a ndohi nhumbèƋè sulai te gi Zhiklè, man ta nza te pa. 
JHN.2.15	A Yèsu a ntsaffa mènèwèƋ teɓa, a ndzar ta tèlèba auda te gi Zhiklè, a tambakihi ba, a zlèhi ba. A wusheda suli ndohi nhumbèƋè suli aussa, a nzukda table aussa, a ngaƋa ta ndohi mpre nkuƋhomhai:
JHN.2.16	Vahelda skwi kinè auda, kin ngwoda gi Bab ga a gi luma ɓai!
JHN.2.17	A golahi nenga'a ta hur ma haha, ara man a windo te Ƌèlèwèr Zhiklè:
JHN.2.17	Srak a keƋyè a hai a géƋ gi ngaya.
JHN.2.18	A ndohi Juif ta mbeda na a ma:
JHN.2.18	Ka nga skwi ga nga nrkedi mè aman a ka gi a haha?
JHN.2.19	Yèsu a m'mbeƌa ta a ma:
JHN.2.19	Vambeƌda gi Zhiklè nkezla'a haha aussa, te m'mèn makar i ƌizlè'a.
JHN.2.20	A ndohi Juif ta gaƌa:
JHN.2.20	Ta rom gi Zhiklè nkezla'a haha mvi 46. Ka, ka woy a ka ƌizlè'a te m'mèn makar genè ƌè?
JHN.2.21	Aman Yèsu a ngaƌa ta a gèƌ gi Zhiklè nkezla'a, a géƌ va na. 
JHN.2.22	Aman a nslambaƋkaƋauda te ndev ndohi m'metsa'a ma, golahi nenga'a ta hur ma haha, ara man a gaƋa ta. A ta co ma Ƌèlèwèr Zhiklè a ndav ta, a ma man Yèsu a gaƋa ta. 
JHN.2.23	Aman Yèsu a zhè te kokwar Jèrusalem, te ngolala Pâque, ndohi kumba ta rka nrkedi man a gau, a ta co nzlembaƋ na a ndav. 
JHN.2.24	Aman Yèsu, nenga'a a nfa gèƋ a tenga"a ɓai. Aman nenga'a a sen ta tèlèba. 
JHN.2.25	Ko ndo ngiƋè a n'ngra na ɓai, a sun skwi man a zhè te ndav ndo.
JHN.3.1	Ndo ngiƋè a zhè, te va ndohi pharisie, nzlembaƋ na NicoƋème, ndo mbia'a a sam ndohi Juif. 
JHN.3.2	Nenga'a a mshkè a sam Yèsu a vaƋ, a ngaƋa na:
JHN.3.2	Rabbi, nga suna, ka ndo man Bi Zhiklè a zlindka ka aman ka jèngè nga. Nrkedi man ka gia'a, ndo ngiƋè a slaha ɓai, sèi man Zhiklè a zhè a sam na kla.
JHN.3.3	Yèsu a m'mbeƋa na a ma:
JHN.3.3	A vava, a vava i gaƋa ka: Aman ndo a yákaƋi mɓua'a te Zhiklè ka ɓai, a slaha man a nrka kokwar-Bi-Zhiklè ɓai.
JHN.3.4	A NicoƋème a ngaƋa na:
JHN.3.4	Ndo man nhala ma, a nyakaƋi mɓua'a Ƌè? A slaha a m'minè a deɓa a hwad mam na, a yi macecèwa'a za äe?
JHN.3.5	A Yèsu a ngaƋa na:
JHN.3.5	A vava, a vava i gaƋa ka: Sèi ndo a yakadi a iyam a Mèzhèɓ Zhiklè, man ɓai aslahaa nƋèa kokwar-Bi-Zhiklè azɓai. 
JHN.3.6	Skwi man a yaka te va ndo, ndo. Skwi man a yaka te Mézhèɓ Zhiklè, Mèzhèɓ. 
JHN.3.7	Gar haha ka hur gèƌ ɓai, aman i gaƌa ka, sèi kin yakaƌi mɓua'a te Zhiklè te géƋè'a. 
JHN.3.8	Kozlar a gi a sam man a woya'a. Ka tsena kuƋ nenga'a. Aman sam man a shkè te pa, ka sun ɓai, sam man a Ƌè a pa, ka sun ɓai. Lèmèlèmè ndo man a ya te Mèzhèɓ Zhiklè.
JHN.3.9	A NicoƋème a m'mbeƋa na a ma:
JHN.3.9	Skwi haha a gi a nkèkèkè?
JHN.3.10	A Yèsu a m'mbeƋa na a ma:
JHN.3.10	Ka ndo njèngè ma te kokwar lsrael, a ka sun ɓi Ƌè? 
JHN.3.11	A vava, a vava i gaƋa ka, nga gèƋè skwi man nga suna, a nga ngrèƋè skwi man nga rka"a, a kin cè malwuƋi nga azɓai.
JHN.3.12	Kin cè a ndav azɓai, aman i ngreda kinè skwi nte herkeda haha, te deɓa'a aman i senda kinè skwi nte zhiklè, kin slaha kin cè a ndav Ƌè? 
JHN.3.13	Ndo ngiƋè a Ƌè zhiklè azɓai, sèi ndo man a shkè te zhiklè, nenga'a Kra-ndo man a zhè te zhiklè. 
JHN.3.14	Ara Moise a nzlatseda zhüzhok t'hèshèked, ta da zlècèƋè Kra-ndo. 
JHN.3.15	Ko wawa man a cè nenga'a a ndav na, a ngècè nshèffè a mèƋèp.
JHN.3.16	Gar haha Zhiklè a woy herkeda a ndav na, a mva ta kra nenga'a, kra nenga'a staƋgenè, aman ko wawa man a nco nenga'a a ndav na, a zi azɓai, a n'ngotso nshèffè a mèƋèp. 
JHN.3.17	Zhiklè a nzlündko kra nenga'a a herkeda, a ngi kita herkeda ka ɓai. A nzlündo, aman herkeda a mbèl na a gèƋ nenga'a. 
JHN.3.18	Ko wawa man a nco a ndav na, ta ga na kita a gèƋ azɓai. Aman ko wawa man a nca a ndav ɓai, kita a zhè a gèƋ nenga'a ma, te man a nca nzlembaƋ kra Zhiklè, kra Zhiklè staƋgenè, a ndav na ɓai.
JHN.3.19	Na haha kita: skwi nhél. Sam a mshkè a herkeda, a ndohi ta woya ruva a fena skwi nhél sam, te man skwi man ta gau, ambaɓai. 
JHN.3.20	Ndo man a gi skwi man ambaɓai, a woy skwi nhél sam ɓai, a Ƌè a sam nhela'a azɓai; man ɓai skwi man a gia'a a ngréƋè auda. 
JHN.3.21	Aman ndo man a gi skwi nzura'a, nenga'a a Ƌè a sam nhela"a, a skwi man a gia'a, a shinè auda, te man a gau ara man Zhiklè a woya'a.
JHN.3.22	Te deɓ nasa Yèsu a golahi nenga'a to do a kokwar JuƋèe, a ta nza a pa, a nenga'a a ngu baptême. 
JHN.3.23	Jean ba a ngu baptème te kokwar Enon, ndul ndul a kokwar Salim, aman te pa iyam kumba. A to Ƌo a pa, a Jean a n'nga ta baptême. 
JHN.3.24	Ta gsa Jean a Ƌangi di ɓai. 
JHN.3.25	Te va golahi Jean ngiƋè ta hüno a ta verslè a ndo Juif ngiƌè, a géƌ mpèn va. 
JHN.3.26	A to do a sam Jean, a ta gaƋa na:
JHN.3.26	Rabbi, ndo man a n'nza a sam ngaya te wud woyam Jourdain, nenga'a man ka ngra nga, anai a gi baptême, a ndohi tèlèba ta Ƌè a sam na.
JHN.3.27	Jean a m'mbeƋa ta a ma:
JHN.3.27	Ndo a slaha a ngècè skwi azɓai, man Zhiklè a nva na ɓai. 
JHN.3.28	Kinè a ri kinè ndohi malwuƋihi ga, aman i gaƋa kinè, i Kristi ka ɓai, ta zlindekayè a ma nenga'a genè. 
JHN.3.29	Ndo man a ngots medemai, nenga'a ntsim na. Mandal ntsima a wuffè a vata, aman a tsena da'ai ntsima. Mwuffè ga aranta a zhè ma. 
JHN.3.30	Sèi nenga'a da gra a gi a mbia'a a ma ma, iyè sèi i minèhi a hai a i gi a nkèshèa.
JHN.3.31	Nenga'a man a shkè te géƋè'a, a fena tèlèba. Ndo man a shkè t'herkeda, ndo herkeda, a gèƌè skwi nt'herkeda. Nenga'a man a shkè te zhiklè, a zhè a géƋ skwi tèlèba. 
JHN.3.32	A ngreda skwi man a rka'a, a tsena'a; aman ndohi ta cè skwi malwuƋi nenga'a azɓai.
JHN.3.33	Aman ndo man a nco, a gi malwuƋai, Zhiklè nzura'a a vava. 
JHN.3.34	Ndo man Zhiklè a zlündo, a gèƋè ma Zhiklè. Zhiklè a vi Mèzhèɓ na a livè azɓai. 
JHN.3.35	Bab kra a woy kra na a ndav na, a mva na skwi tèlèba a ri nenga'a. 
JHN.3.36	Ndo man a nco kra Zhiklè a ndav na, a n'ngotso nshèffè a mèƋèp. Ndo man a fí gèƋ a kra Zhiklè azɓai, a rkè nshèffè a di azɓai, aman Zhiklè a gi ndav a gèƌ nenga'a.
JHN.4.1	Aman Bai Yèsu a suna, ndohi pharisie ta gaƋa, golahi Yèsu ta zhè a vata, a n'nga ta baptême, a fena man a Jean. 
JHN.4.2	Yèsu a ri na a n'nga baptême a ndo ɓai, sèi golahi nenga'a. 
JHN.4.3	A Yèsu a njèkeda kokwar Judée, a m'men na a deɓa a kokwar Galilée.
JHN.4.4	CivèƋè'a a mbezda a ndev kokwar Samarie. 
JHN.4.5	A mshkè a kokwar ngiƋè, nzlembaƋ na Sychar, te Samarie, ndul ndul a sam gi dau, man Jacob a va na Joseph, kra na. 
JHN.4.6	Thal iyam Jacob a zhè. A Yèsu a n'ngeza a nshèwèlè, a n'nza a ma thal iyam, a géƋ pats. 
JHN.4.7	A ngwoz ngiƋè a mshkè te kokwar Samarie, a mɓèl iyam. A Yèsu a ngaƋa na:
JHN.4.7	Ɓedzay iyam, a i sia'a!
JHN.4.8	Golahi nenga'a ta kal ta a kokwar, a ta da shum skwi n'ndai. 
JHN.4.9	A ngwoz Samarie a ngaƋa na:
JHN.4.9	Ka dzhoƋo iyam te ri ga èhèmè? Ka ndo Juif, iyè, i ngwoz Samarie?
JHN.4.9	(ndohi Juif ta humƋè a ndohi Samarie azɓai). 
JHN.4.10	A Yèsu a m'mbeƋa na a ma:
JHN.4.10	Aman agassa ka sun skwi man Zhiklè a vi a ndohai, a ka sun nenga'a man a gaƋa ka: Ɓedzay iyam a i sia'a, ar ka jhèƋè nenga'a, a nenga'a a nva ka iyam nshèffè.
JHN.4.11	A ngwoz a ngaƋa na:
JHN.4.11	Bai, skwi man a ka kèl iyam a vna, azɓai; thal iyam nra a vata. Ka ngècè iyam nshèffè tema? 
JHN.4.12	Ka fena Jacob, bab nga, man a va nga thal iyam haha Ƌè? Nenga'a a wudahi nenga'a, a skwi nenga'a, ta sau te pa.
JHN.4.13	A Yèsu a m'mbeƋa na a ma:
JHN.4.13	Ndo man a si iyam haha, iyam a da dza na te deɓa'a za'a. 
JHN.4.14	Aman ndo man a si iyam man i va na, iyam a da dza na te deɓa'a asaɓai a mèƋèp. Aman iyam man i via'a, a da gi te ndav nenga'a ara nlèlè iyam nshèffè man ahi a mèƋèp.
JHN.4.15	A ngwoz a ngaƋa na:
JHN.4.15	Bai, vay iyama'a, aman iyam a da dzayè te deɓa'a asaɓai, a i shkè a deɓa asaɓai, aman i da ɓéj iyam.
JHN.4.16	A Yesu a ngaƋa na:
JHN.4.16	Do, baba na baki ngaya, a kin shkè!
JHN.4.17	A ngwoz a m'mbeƌa na a ma:
JHN.4.17	Baki ga azɓai!
JHN.4.17	A Yèsu a ngaƌa na:
JHN.4.17	Ka goƌ zura'a, baki ngaya azɓai. 
JHN.4.18	Ko do a gi bakihi zlam, a nenga'a man ka te pa antanta, baki ngaya ka ɓai. Narsa, a vava.
JHN.4.19	A ngwoz a ngaƋa na:
JHN.4.19	Bai, i rka, ka, ka ndo nhadka ma. 
JHN.4.20	Babhi nga ta tsu ri a Zhiklè a géƋ za haha, a kinè, kin gaƋa sam ntsi ri Zhiklè a zhè te kokwar Jérusalem.
JHN.4.21	Yèsu a ngaƋa na:
JHN.4.21	Ngwoz, co ma ga! Patsa'a a di a shkè, aman kin da tsi ri a Bab Zhiklè a géƌ za ka ɓai, te kokwar Jérusalem ka ɓai. 
JHN.4.22	Kin tsi ri a skwi man kin sun ɓai. Aman nga, nga tsi ri a skwi man nga suna: skwi m'mbel ndo a shkè te ndohi Juif. 
JHN.4.23	Aman patsa'a a shkè, ani a zhè ma, aman ndohi man ta tsi ri Zhiklè zura'a, ta tsi ri a Bab Zhiklè te Mèzhèɓ Zhiklè, a nzura'a. Aman Bab ga a woya a ta tsi ri arsa. 
JHN.4.24	Zhiklè, Mèzhèɓ, a ndohi man ta woya a ta tsi ria'a, sèi ta tsi ria'a te Mèzhèɓ, a nzura'a.
JHN.4.25	Ngwoz a ngaƋa na:
JHN.4.25	I suna, Messie a di a shkè, ta baba na Kristi. Aman nenga'a a da shkè ma, a da senda nga skwi tèlèba.
JHN.4.26	Yèsu a ngaƋa na:
JHN.4.26	Nenga'a iyè, man nga gèƋè a ka, haha.
JHN.4.27	Teva man tagèƋè, golahi nenga'a ta shkè, a ta rzl ta: ta gaƌa ma mè a ngwoz haha? Aman ko staƋ a ndzhaƋa ɓai: ka njè na ma mè? 
JHN.4.28	A ngwoz a njèkeda duzlak nenga'a, a ndo a kokwar, a ngaƋa ta ndohai:
JHN.4.29	Vowashkè, varka ndo ngiƋè man a gaƋayè skwi tèlèba man i gau. Nenga'a Kristi ka ɓi Ƌè?
JHN.4.30	A to do a sam na. 
JHN.4.31	A golahi nenga'a ta tétika na skwi n'ndi a gèƋ a Yèsu, a ta tsa na rai:
JHN.4.31	Rabbi, ndau!
JHN.4.32	Aman Yèsu a ngaƋa ta:
JHN.4.32	I ngots skwi n'ndi man kin sun ɓai.
JHN.4.33	A golahi Yèsu ta goƌ a va ta:
JHN.4.33	Ndo ngiƌè a ncko na skwi n'ndi Ƌè?
JHN.4.34	A Yèsu a ngaƋa ta:
JHN.4.34	Na haha, skwi n'ndi ga, aman i gi skwi man ndo nzlindekayè a woya i gia'a, a i ndivè mizlinè nenga'a. 
JHN.4.35	Kin gèƋè azɓi Ƌè? Na haha, njèkè ki faƋ, a ta da ɓicè skwai. Na haha, i gaƋa kinè: Vangul dai, a kin rka gi dau. Skwi n'nga ma, aman ta ɓicè'a antanta.
JHN.4.36	A ndo man a tsi dau, a ngècè skwi ntul na, a ɓicè skwi a nshèffè a mèƋèp. A ndo nzlekai, a ndo ntsi dau, ta wuffè a géƋè'a cèw ta ba. 
JHN.4.37	Na haha ma nzura'a: Ndo ngiƋè a zlekia'a, ndo ngiƋè a ɓicè'a. 
JHN.4.38	l zlinde kinè aman kin ɓicè skwai a sam man kin ga mizlinè a pa ɓai; ndohi ngiƋè ta gu mizlinè, a kin kèlè a géƋè'a.
JHN.4.39	A ndohi Samarie kumba te kokwar ta co Yèsu a ndav, a géƋ ma man ngwoz a gaƋa ta, man a n'ngreda ta: A ngaƋayè skwi tèlèba man i gau. 
JHN.4.40	Aman ndohi Samarie ta shkè, ta tsu ria'a, aman a nzi a sam ta. A Yèsu a n'nza a sam ta m'mèn cèw. 
JHN.4.41	A ndohi kumba ta co a ndav, a géƋ njèma nenga'a, a ta gaƋa na ngwoz:
JHN.4.42	Anai nga co Yèsu a ndav a géƋ ma ngaya genè ka ɓai. Aman nga ba, nga tsena, a nga suna a ri nga, nenga'a ndo m'mbel herkeda a vava.
JHN.4.43	Te deɓ m'mèn cèw a njèkeda kokwar, a ndo a kokwar Galilée. 
JHN.4.44	Aman Yèsu a n'ngreda a ri na, a ngaƋa:
JHN.4.44	Ta cè ma ndo nhadka ma te kokwar bab na azɓai.
JHN.4.45	Aman a mdo a kokwar Galilée, ndohi Galilée ta feda Yèsu a gai, aman ta rka skwi tèlèba man a gu te kokwar Jérusalem te ngolala. Tenga'a ba to do ngolala.
JHN.4.46	A Yèsu a mshkè a deɓa a kokwar Cana te Galilée, a sam man a ngwoda iyam a barassa. 
JHN.4.47	Bigol bi ngiƋè a zhè, kra nenga'a mbelakaɓai te kokwar Capemaum. Nenga'a a ntsena'a, Yèsu a mshkè te kokwar Judée, a nƋè a kokwar Galilée, a ndo a sam na, a ntsu ria'a, aman a shkè, a ntakaha kra na. Skwa a ndza na a vata, a woy m'metsai. 
JHN.4.48	A Yèsu a ngaƋa na:
JHN.4.48	Aman kin rka skwi malwuƌi a nrkedi ɓai, kin cè a ndav azɓai!
JHN.4.49	A bigol bai a ngaƋa na:
JHN.4.49	Bai, washkè, ga kra ga a metsai!
JHN.4.50	A Yèsu a ngaƋa na:
JHN.4.50	Do, kra ngaya a zhè a nshèffè.
JHN.4.50	A ndo matsa a nco ma Yèsu a ndav, a ndo. 
JHN.4.51	Aman a ndo, a ta zli gèƋ a ɓèlèlihi nenga'a, a ta ngra na:
JHN.4.51	Kra ngaya a zhè a nshèffè!
JHN.4.52	A nenga'a a ndzhoƋo:
JHN.4.52	N'nga na dara a sam tèkè?
JHN.4.52	A ta gaƋa na:
JHN.4.52	Adatsa a géƌ pats, vogwa a va a ndal na.
JHN.4.53	A bab kra a suna, nasa sam man Yèsu a ngaƌa na: Kra ngaya a nzi a nshèffè. A nenga'a, a gi nenga'a tèlèba, ta co Yèsu a ndav. 
JHN.4.54	Nasa nrkedi macecèwa'a, man Yèsu a gau, aman a shkè te kokwar Judée, a ndo a kokwar Galilée.
JHN.5.1	Te deɓa'a ndohi Juif ta gu ngolala. A Yèsu a ndo Jérusalem. 
JHN.5.2	A ntamagi kokwar Jérusalem, man ta baba na ntamagi tambakhai, nhèyèva iyam a zhè a pa. Ta baba na a ma Hébreu, Béthesda. Ntamagi zlam a pa, 
JHN.5.3	a ndohi matakwan kumba, ndohi mandazlai, ndohi vedal, ndohi man ta gwora [ta zhèr aman iyam a giƋè va.
JHN.5.4	A pats ngiƌè, pats ngiƌè, gol Bi Zhiklè a shkèhai a sam nhèyèva iyam, a ngeda iyam. Aman iyam a giƋè va, ndo man a Ƌè a pa nshèlèkura'a, a mbél na, ko matakwan mèmè a n'nga na.] 
JHN.5.5	Ndo ngiƋè a zhè a pa, m'mana t'hai a matakwan, mvi 38. 
JHN.5.6	Aman Yesu a nrka'a, a ntsena'a, a m'mana t'hai n'nzi a zhè, a ngaƋa na:
JHN.5.6	Ka woy a ka mbél ngaya te matakwan Ƌè?
JHN.5.7	Ndo matakwan a ngaƋa na:
JHN.5.7	Bai, i ngatsa ndo man a ndyè a iyam ɓai. Aman iyam a Ƌè giƋè va, a i shkè, ndo ngiƋè n'ngelamay ma.
JHN.5.8	A Yèsu a ngaƋa na:
JHN.5.8	SlambaƋa, co sam m'mènè ngaya, a ko do!
JHN.5.9	A nasa nasa ndo matsa m'mbela, a nco sam m'mènè na, a ndo. A pats nasa, pats nshèk va. 
JHN.5.10	A ndohi Juif ta gaƋa na ndo man a mbel na:
JHN.5.10	A patsna pats nshèk va, ambaɓai aman ka zhüɓ sam m'mènè ngaya.
JHN.5.11	A ndo matsa a ngaƋa ta:
JHN.5.11	Nenga'a man a mbelyè, a ngaƋayè: Co sam m'mènè ngaya, a ko do!
JHN.5.12	A ta dzhoƋo:
JHN.5.12	NgaƋa ka wa, ngaƋa ka, co sam m'mènè ngaya, a ko do, wa?
JHN.5.13	Aman ndo man m'mbela a sun ndo m'mbulo ɓai. A n'ngatsa Yèsu ɓai, a géƋ man ndohi kumba a sama'a. 
JHN.5.14	Te deɓa'a Yèsu a n'ngots ndo matsa te gi Zhiklè, a ngaƋa na:
JHN.5.14	Na haha, ka mbela ma, anai ka gu mali asaɓai! Man ka da gau, skwi mwuƋitpa holhola'a a da ga ka.
JHN.5.15	A ndo matsa a mdo, a n'ngreda ta ndohi Juif:
JHN.5.15	Ndo man a mbelyè sa, nenga'a Yèsu.
JHN.5.16	A ndohi Juif ta pi va a Yèsu, a géƋ man a gu skwi ar haha a pats nshèk va. 
JHN.5.17	A Yèsu a ngaƋa ta:
JHN.5.17	Bab ga a gi mizlinè ani haha ba, a i ba i gi mizlinè.
JHN.5.18	A ndohi Juif ta woy maya aman ta keƋa'a holhola'a, a géƋ man a ngu mizlinè a pats nshèk va genè ka ɓai, aman a géƋ man a baba na Zhiklè Bab ga, a lèmƋè va na a Zhiklè. 
JHN.5.19	A Yèsu a m'mbeƋa ta a ma:
JHN.5.19	A vava, a vava, i gaƋa kinè: Kra a slaha man a gi skwi a ri na azɓai, ko staƋ. Sèi skwi man a rka, Bab na a gia'a. A skwi man nenga'a a gia'a, kra nenga'a ba, a gia'a. 
JHN.5.20	A bab kra a woy kra nenga'a, a n'ngra na skwi tèlèba man a gia'a. A di a ngra na skwi mbia'a holhola'a, a kin da rzl kinè a pa. 
JHN.5.21	Ara man Zhiklè a slèmbèƋƋè ndohi m'metsa'a, a va ta nshèffè, lèmèlèmè kra nenga'a, a vi nshèffè a ndo man a woya'a.
JHN.5.22	Zhiklè a gi kita a ndo azɓai. Aman kita tèlèba a fèda a ri kra, 
JHN.5.23	aman ndohi tèlèba ta da slébèrƋè kra, ara man ta slébèrƋè Bab na. Ndo man a slébèrƋè kra azɓai, a slébèrƋè Bab na man a zlindkoƋa azɓai lèmèlèmè arsa. 
JHN.5.24	A vava, a vava, i gaƋa kinè: Ndo man a tsena ma ga, a nco ma nenga'a man a zlindekayè a ndav na, a n'ngotso nshèffè a mèƋèp, a ngècè kita a gèƋ na azɓai, aman a ntsoko gèƋ na auda te m'mets'ai, a n'ndo a nshèffè.
JHN.5.25	A vava, a vava, i gaƋa kinè: Patsa a di a shkè, ani a zhè ma, aman ndohi m'metsa'a ta tsena da'ai kra Zhiklè. A tengahi man ta tsena'a, ta da nzi a nshèffè. 
JHN.5.26	Ara man nshèffè a zhè te ri Baba'a, lèmèlèmè a mva na kra nenga'a, a nshèffè a zhè te ri na. 
JHN.5.27	A mva na wuƋibai, aman a slaha a ngi kita, te man nenga'a Kra-ndo.
JHN.5.28	Kin hur gèƋ ɓai! Pats ngiƋè ndohi dzavihai tèlèba ta da tsena da'ai nenga'a. 
JHN.5.29	A ta da shkè auda. Ndohi man ta gu skwi man amba, ta slambaƋkaƋauda a nshèffè. A ndohi man ta gu skwi man ambaɓai, ta slèmbèƋè a kita. 
JHN.5.30	I slaha a i gi skwi a géƋ ga ɓai; i bèzlè kita, ara man i tsena'a. Kita ga nzura'a. I woy skwi ara man iyè i woya ka ɓai, aman skwi man nenga'a man a zlindekayè a woya'a.
JHN.5.31	Aman i goƋ a géƋ va ga, ar skwi man i ngreda kinè, skwi nzura ka ɓai. 
JHN.5.32	Aman ndo ngiƋè a hodko kinè malwuƋi ga, a i suna, skwi man a ngreda kinè a géƋ ga, zura'a. 
JHN.5.33	Kin zlündo ndo a sam Jean, a nenga'a a n'ngreda kinè ma zura'a. 
JHN.5.34	I ngreda kinè ma ndo ka ɓai, aman i gaƋa kinè ma haha, a kin mbél kinè. 
JHN.5.35	Nenga'a skwi nhél sam ndayndaya'a. A kin woy a kin wuffè n'nzi kètè a sam man a hela'a.
JHN.5.36	Aman ma malwuƋi ga a fena ma malwuƋi Jean. A mizlinè man Bab ga a mvayè man i gia'a, aman i ndeva'a, mizlinè sa a ngredyè a sam kinè, ara man Bab ga a nzlindekayè. 
JHN.5.37	A Bab ga man a zlindekayè, a ngredyè a sam kinè. Kin tsena da'ai nenga'a ɓai, kin rka va nenga'a ɓai. 
JHN.5.38	A ma nenga'a a nzi te ndav kinè azɓai, te man kin cè nenga'a man a zlündo, a ndav kinè ɓai.
JHN.5.39	Vawar te Ƌèlèwèr Zhiklè! Kin hur, kin ngècè nshèffè a mèƋèp te nenga'a. Nenga'a a ngredyè a sam kinè. 
JHN.5.40	Kin woy a kin shkè a sam ga a kin ngècè nshèffè ɓai. 
JHN.5.41	I woy aman ndohi ta slebardyè ɓai. 
JHN.5.42	Aman i sen kinè, mwoy-ndo Zhiklè a te ndav kinè ɓai. 
JHN.5.43	I shkè a nzlembaƋ Bab ga, a kin cyè ɓai. Aman ndo ngiƋè a shkè a nzlembaƋ na, kin da cè nenga'a.
JHN.5.44	Aman kin woy aman ndohi ta sle barde kinè, kin woya man a Zhiklè ka ɓai, ncè-a-ndav kinè mè? 
JHN.5.45	Kin hur ɓai, i da pin kinè a sam Bab ga. Ndo ngiƌè a pin kinè, nenga'a Moise, man ndav kinè a zhèr skwi te ri nenga'a. 
JHN.5.46	Aman kin co ma Moise a ndav kinè, ar agassa kin cyè ba; aman nenga'a a windo a géƌ ga. 
JHN.5.47	Aman kin ca ƌèlèwèr nenga'a a ndav ɓai, kin cè ma ga a ndav kinè ƌè?
JHN.6.1	Te deɓa`a Yèsu a mdo a wud woyam mbia"a Tibériade, te Galilée. 
JHN.6.2	A ndohi rèƋèƋèa ta dzodzora, te man ta rka nrkedai man a gu a sam ndohi matakwan. 
JHN.6.3	Aman Yèsu a golahi nenga"a to do a géƋ za, a ta nzahi a pa. 
JHN.6.4	Ndul ndul Pâque, ngolala ndohi Juif. 
JHN.6.5	A Yèsu a n"ngul dai, a nrka ndohi ta haya a sam na, a ngaƋa na Philippe:
JHN.6.5	Nga da shum skwi n"ndi ndohi haha tema?
JHN.6.6	Ma haha a goƋa, a woya a njkéƋè"a. Yèsu a sun skwi man a woya a ngia"a. 
JHN.6.7	A Philippe a ngaƋa na:
JHN.6.7	Ko skwi te di gozhèm cèw a ga ta ma azɓai.
JHN.6.8	StaƋ te va golahi nenga"a, nzlembaƋ na Andrè, kramam Simon Pierre, a ngaƋa na:
JHN.6.9	Kra ngiƋèazhèahaha, movarzlam aklèfcèw te rai. Aman a sam ndohi kumba, kala mè?
JHN.6.10	A Yèsu a ngaƋa ta:
JHN.6.10	VagaƋa ta ndohi aman ta nzahai!
JHN.6.10	Kuza kumba a sama"a. A ndohi 5.000 ta nzahai. 
JHN.6.11	Yèsu a nco movar, a nshüd gèƋ, a nkezla ta ndohi man ta nza t"hai. Lèmèlèmè klèf ba, a ta ndau a ta ngeza. 
JHN.6.12	Aman a ngeza ía ma, Yèsu a ngaƋa ta golahi nenga'a:
JHN.6.12	Vaɓica njèkèƋia'a, da ksar na ɓai!
JHN.6.13	A ta ɓica'a njekèƋi movar zlam, man ta ndaha, gaƋagar 12. 
JHN.6.14	Aman ndohi ta rka nrkedi haha, man Yèsu a gau, ta gaƋa:
JHN.6.14	Nenga'a ndo nhadka ma, man ta gaƋa, a di a shkè a herkeda, a vava.
JHN.6.15	Aman Yèsu a rka, ta woy a ta shkè a ta gshè'a, a ta woy a ta fi a bai, a ndo na a deɓa a za za'a. Nenga'a a gèƋ na.
JHN.6.16	Adakwad golahi Yèsu to do a ma woyam, a to do ta a wurom, a ta shkè a wud woyam mbia'a a kokwar Capemaum. 
JHN.6.17	VaƋ ma; Yèsu a mshkè a sam ta di ɓai. 
JHN.6.18	A kozlar a ngai, a nslambaƌda iyam te woyam mbia'a. 
JHN.6.19	A ta wurr wurom, a gi km 5, a ta rka Yesu, man a shkè a gèƋ iyam, ndul ndul a ma wurom, a ta gu zlau. 
JHN.6.20	A Yèsu a ngaƋa ta:
JHN.6.20	I zhè! Kin gu zlau ɓai!
JHN.6.21	A ta woy a ta cè a wurom, a nasa nasa wurom a ndikè a dzah.
JHN.6.22	Te mangoslèma`a, ndohi nhaya'a te wud woyam, a dzah, ta rka wurom ngiƌè ɓai, sèi man a golahi Yèsu, man ta shkè a vna. Ta suna, a ta gaƌa. Yèsu to do te pa a golahi nenga'a ɓai. Sèi golahi nenga'a man to do a vna. 
JHN.6.23	Te deɓa'a wuromhi ngiƋè ta shkè te kokwar Tibèriade, ndul ndul a sam man ta ndau movar, te deɓ nshid gèƋ Bai Yèsu. 
JHN.6.24	Aman ndohi ta rka'a, Yèsu azɓai, a golahi nenga'a t'azɓai, tenga'a ba to do a wuromhai, a ta shkè a kokwar Capemaum, a ta hèsh Yèsu.
JHN.6.25	Aman ta ngotso t'wud woyam mbia"a, tagaƋa na:
JHN.6.25	Rabbi, ka shkè haha a ngèmè?
JHN.6.26	A Yèsu a m"mbeda ta a ma:
JHN.6.26	A vava a vava i gaƋa kinè, kin woy iyè a gèƋ man kin rka nrkedi ka ɓai, aman a géƋ man kin ndau movar man a ngeza kinè. 
JHN.6.27	Kin gu mizlinè a gèƋ skwi n"ndi man a di a géƌèsh na ɓai, aman a gèƋ skwi man a va kinè nshèffè a mèƋèp, nenga'a man Kra-ndo a di a va kinè, Kra-ndo man Zhiklè, Bab na, a tsoko na va,
JHN.6.28	A ta gaƋa na:
JHN.6.28	Nga da gi be kè, aman nga gi mizlinè Zhiklè?
JHN.6.29	A Yèsu a m'mbeƋa ta a ma:
JHN.6.29	Na haha mizlinè Zhiklè, aman kin cè nenga'a man Zhiklè a zlündkoda, a ndav kinè.
JHN.6.30	A ta gaƋa na:
JHN.6.30	Ka ngra nga nrkedi mè, a nga ce ka a ndav? Ka gi mè?
JHN.6.31	Bababhi nga ta ndau manna t'hèshèkèƌ, ara man ta windo te ƌèlèwèr Zhiklè: A mva ta movar te zhiklè.
JHN.6.32	Yèsu a ngaƋa ta:
JHN.6.32	A vava, a vava, i gaƋa kinè, Moise a mva kinè movar te zhiklè ka ɓai. Aman Bab ga a va kinè skwi n'ndi zura'a te zhiklè. 
JHN.6.33	Nasa movar Zhiklè, man a shkèhi te zhiklè, a va ta nshéffè a ndohi herkeda.
JHN.6.34	Ta gaƋa na:
JHN.6.34	Bai, vanga movar haha pèc pècèk!
JHN.6.35	Yèsu a ngaƋa ta:
JHN.6.35	Iyè movar nshèffè. Ko wawa man a shkè a sam ga, mi a da keƋa'a te deɓa'a azɓai; ko wawa man a cyè a ndav na, iyam a da dza na te deɓa'a azɓai. 
JHN.6.36	Aman i gaƋa kinè, kin rkayè, aman kin cyè a ndav ɓai.
JHN.6.37	Ndohi tèlèba man Bab ga a payè, ta shkè a sam ga. Ko wawa man a shkè a sam ga, i ckoƋauda azɓai. 
JHN.6.38	I shkè te zhiklè, a i gi skwi ara ndav ga man a woya ka ɓai. I shkè, aman i gi skwi man nenga'a man a zlindekayè a woya'a. 
JHN.6.39	Nasa skwi man nenga'a man a zlindekayè a woya'a: aman te va ndohi tèlèba man a payè, ko staƋ i zhiƋè azɓai, aman i slambaƋde ta a pats n'ndikèma skwai. 
JHN.6.40	Aman nasa skwi man nenga'a man a zlindekayè a woya'a. Aman ko wawa man a rka kra na, a cè nenga'a a ndav na, a ngècè nshèffè a mèƋèp, a i slambaƋda a pats n'ndikèma skwai.
JHN.6.41	A ndohi Juif ta gu ma a géƋ ma nenga'a, man a gaƋa:
JHN.6.41	Iyè movar man a shkèhai te zhiklè.
JHN.6.41	A ta gaƋa:
JHN.6.42	Nenga'a Yèsu, kra Joseph, man nga sun bab na, a mam na, ka ɓi Ƌè?
JHN.6.42	A gaƋ haha mè, man a gaƋa: I shkèhai te zhiklè?
JHN.6.43	A Yèsu a m'mbeƋa ta a ma:
JHN.6.43	Kin gu ma a va kinè ɓai! 
JHN.6.44	Ndo ngiƋè a slaha a nshkè a sam ga azɓai, sèi man Bab ga man a zlindekayè a vütkoƋa, a i slèmbèƋè nenga'a a pats n'ndikèma skwai. 
JHN.6.45	Ta windo te Ƌèlèwèr ndohi nhadka ma: Zhiklè a slebda ta tèlèba. Ndo man a tsena ma Zhiklè, a shinƋè ma nenga'a, nenga'a a shkè a sam ga. 
JHN.6.46	A géƌ man ndo a rka Bab ga a di ɓai. Sèi nenga'a man a shkè te Bi Zhiklè, nenga'a a rka Bab na a di na. 
JHN.6.47	A vava, a vava, i gaƋa kinè: Ko wawa man a co a ndav na, a n'ngotso nshèffè a mèƋèp.
JHN.6.48	Iyè movar nshèffè. 
JHN.6.49	Bababhi kinè ta ndau manna t'hèshèkèd, a ta bazl ta. 
JHN.6.50	Na haha movar man a shkèhai te zhiklè. Ndo man a ndia'a, a metsi azɓai. 
JHN.6.51	Iyè movar a nshèffè te pa, man a shkèhai te zhiklè. Ndo man a ndi movar haha, a nzi a nshèffè a mèƋèp. A movar man i va na, zluèƋ va ga, man i vi a géƋ nshèffè ndohi herkeda.
JHN.6.52	A ndohi Juif ta gu ndzoan a va ta, a ta gaƋa:
JHN.6.52	Nenga'a a slaha a va nga zluèƋ va na, aman nga ndia'a Ƌè?
JHN.6.53	A Yèsu a ngaƋa ta:
JHN.6.53	A vava, a vava, i gaƋa kinè: Aman kin ndi zluèƋ va Kra-ndo azɓai, kin si pombaz va nenga'a azɓai, kin ngècè nshèffè te ndav kinè azɓai. 
JHN.6.54	Ndo man a ndi zluèƋ va ga, a si pombaz va ga, a n'ngotso nshèffè a mèƋèp, a i da slambaƋdeko nenga'a auda a pats n'ndikè ma skwai. 
JHN.6.55	Zluèd va ga, skwi n'ndi nzura'a; pombaz va ga, skwi nsi nzura'a. 
JHN.6.56	Ndo man a ndi zluèƋ va ga, a si pombaz va ga, a nzi te iyè, a iyè i nzi te nenga'a.
JHN.6.57	Ara man Bab ga, man a zhè a nshèffè, a zlindekayè, a i nzi a nshèffè man a Bab ga, lèmèlèmè ko wawa man a ndi zluèƋ va ga, a nzi a nshèffè a géƋ ga. 
JHN.6.58	Na haha movar man a shkèhai te zhiklè. Ara man a bababhi kinè ka ɓai, man ta ndau, a ta bazl ta. Ndo man a ndi movar haha, a nzi a nshèffè a mèƋèp.
JHN.6.59	Ma haha a njè ta te gi njèngè ma Zhiklè te kokwar Capemaum. 
JHN.6.60	Golahi nenga'a kumba, man ta tsena'a, ta gaƋa:
JHN.6.60	Na haha ma mwuƋitpa, nslaha man a ncinè'a wa?
JHN.6.61	Aman Yèsu a sun te ndav na, golahi nenga'a ta gu ma a géƋ ma haha, a ngaƋa ta:
JHN.6.61	Ma haha a slafaƋama kinè sak Ƌè? 
JHN.6.62	Aman te deɓa'a kin da rka Kra-ndo, man a Ƌè deɓa a sam man a shkè te pa, kè? 
JHN.6.63	Sèi Mèzhèɓ Zhiklè a vi nshèffè. Zluèd-va-ndo, skwi ambalai. Ma man i gèƋè'a, nenga'a Mèzhèɓ Zhiklè a nshèffè. 
JHN.6.64	Aman ndohi tsaƋ tsaƋ ta zhè te ndev kinè, ta cè a ndav azɓai.
JHN.6.64	Te nhinkaƋ na Yèsu a sen ta ndohi man ta da cè a ndav azɓai, a ndo man a da ga na ri a gèƋ. 
JHN.6.65	A ngaƋa ta:
JHN.6.65	Gar haha i gaƋa kinè: Ndo ngiƋè a slaha a nshkè a sam ga azɓai, sèi Bab ga a va na civèƋ.
JHN.6.66	Te deɓ nasa golahi nenga'a kumba ta men ta a deɓa, a ta dzadzara te deɓa asaɓai. 
JHN.6.67	A Yèsu a ngaƋa ta 12:
JHN.6.67	Kinè ba, kin woy a kin min kinè a deɓa Ƌè?
JHN.6.68	A Simon Pierre a ngaƋa na:
JHN.6.68	Bai, nga Ƌè a sam ngè? Ka ngots ma nshèffè a mèƋèp. 
JHN.6.69	A nga co a ndav nga, a nga suna, ka, ka ndo nkezla'a man a shkè te Bi Zhiklè.
JHN.6.70	Yèsu a ngaƋa ta:
JHN.6.70	I par kinè 12 ka ɓi Ƌè? StaƋ te va kinè, nenga'a ndo madzagai.
JHN.6.71	A ngoƋ ma a géƌ Judas Iscariot, kra Simon, nenga'a man te deɓa a n'nga na ri a gèƋ. Nenga'a staƋ te va 12.
JHN.7.1	Te deɓa'a Yèsu a nsawala, a nsawala te kokwar Galilée, a woya a nshèwèlè te kokwar Judée ɓai. A gèƌ man ndohi Juif ta woy a ta keƌa'a. 
JHN.7.2	Ndul ndul ar ngolala ndohi Juif, ngolala man ta gia te goƋzovok. 
JHN.7.3	A kramamhi nenga'a ta gaƋa na:
JHN.7.3	SlambaƋa, a ko do a kokwar Judée, a golahi ngaya ba ta rka mizlinè man ka gia'a. 
JHN.7.4	Ndo a nghéƋè skwi na azɓai man a woy ndohi ta shinè'a. Aman ka gu ar haha, ngreda va ngaya auda a sam ndohi herkeda!
JHN.7.5	Aman kramamhi nenga'a ba, ta ca a ndav ɓai. 
JHN.7.6	A Yèsu a ngaƌa ta:
JHN.7.6	Tiƌè sam man a ga di ka ɓai; aman a kinè tiƌè sama ma. 
JHN.7.7	Herkeda a slaha a ngi shèwa a kinè ɓai, aman nenga'a a gi shèwa a iyè, te man i ngreda mizlinè nenga'a man ambaɓai, auda. 
JHN.7.8	Vodo ngolala sa ar kinè! Iyè, i woy a i Ƌè ɓai; tiƌè sam man a ga di ka ɓai.
JHN.7.9	Aman a ngaƌa ta ma haha, a n'nze na a deɓa a kokwar Galilée. 
JHN.7.10	Aman kramamni nenga'a to do a pa ma, nenga'a ba a mdo. Aman a sam di ndohi ka ɓai, a mdo a metsar.
JHN.7.11	A ndohi Juif ta woya'a a sam ngolala, a ta gaƋa:
JHN.7.11	Na tema?
JHN.7.12	A ta goƋ ma a metsar ruɓruɓruɓa'a te ndev nhèyè ndo. Matrhia'a ta gaƋa:
JHN.7.12	Nenga'a ndo man amba;
JHN.7.12	ndohi ngiƋe ta gaƋa:
JHN.7.12	Azɓai, nenga'a ndo nzlèkèƋè ndo.
JHN.7.13	Aman ko staƋ a ngadka ma a géƋ nenga'a auda zura bai. Ta gu zlau ndohi Juif. 
JHN.7.14	Te ndev ngolala, Yèsu a mdo a gi Zhiklè, a nsenda ta.
JHN.7.15	A ndohi Juif ta rzl ta, a ta gaƌa:
JHN.7.15	Nenga'a a sunko ƌèlèwèr Zhiklè tema? Ta jènga na ɓai.
JHN.7.16	A Yèsu a m'mbeƋa ta a ma:
JHN.7.16	Njèma haha, a ga ka ɓai, aman a nenga'a man a zlindekayè. 
JHN.7.17	Ndo man a woya a ngi skwi ara man nenga'a a woya'a, a slaha a nƋèlè'a: Njèma haha a shkè te Zhiklè Ƌè, Ƌè i goƋ te ma ga Ƌè? 
JHN.7.18	Ndo man a gèƋ ma a gèƋ va na, a woya a njégèr va na. Aman ndo man a woya n'njèl nenga'a man a zlindekayè, nenga'a ndo nzura'a, ncèkèlma a te nenga'a ɓai. 
JHN.7.19	Moise a mva kinè ma kita Zhiklè ɓi ƌè? Aman ko staƌ te ndev kinè a gi ara man ma kita Zhiklè a goƌo ɓai. Kin woy a kin keƌyè èhèmè?
JHN.7.20	A ndohi ta gaƌa:
JHN.7.20	Madzagi a ga ka. A woya a nkeƌ ka wa?
JHN.7.21	A Yèsu a m'mbeƌa ta a ma:
JHN.7.21	I gu nrkedi staƌ, a kin rzl kinè a géƌé'a tèlèba. 
JHN.7.22	Gar haha Moise a mva kinè ma n'ngèl ngwon. Ma n'ngél ngwon a shkè te Moise ka ɓai, aman te bababhai. A kin ngel ngwon ndo a pats nshèk va. 
JHN.7.23	Aman ndo a cè n'ngél ngwon a pats nshèk va, a gi a géƌ man a jèjèr ma kita Moise—kin gi ndav a géƌ ga, aman i mbela ndo dzafdzafa'a a pats nshèk va èhèmè? 
JHN.7.24	Vagu kita, a nƌèl ndo te di ka ɓai; aman vagu kita zura'a!
JHN.7.25	Ndohi tsaƋ tsaƋ te kokwar Jérusalem ta gaƋa:
JHN.7.25	Ndo haha ndo man ta woy a ta keƋa'a ka ɓi Ƌè?
JHN.7.26	Na haha, a njè ma a sam di ndohai, a ta gaƋa na ɓai. Ndohi nga mbibihia'a ta sun antanta a vava, nenga'a Kristi Ƌè?
JHN.7.27	Aman nga sun sam man nenga'a a shkè te pa. Aman Kristi a shkè, ndo a sun sam man a shkè te pa ɓai.
JHN.7.28	A Yèsu a mboho a wuƋai te gi Zhiklè, a njè ta, a ngaƋa:
JHN.7.28	A vava, kin senyè, a kin sun sam man i shkè te pa. I shkè a ri ga ka ɓai. Nenga'a man a zlindekayè, nenga'a nzura'a; aman kin sun nenga'a ɓai. 
JHN.7.29	Aman iyè, i sun nenga'a, te man i shkè te nenga'a. Nenga'a a nzlindekayè.
JHN.7.30	A ta woy a ta gshè'a. Aman ndo a nlama na ɓai. Tiƌè sam man a nenga'a di ka ɓai. 
JHN.7.31	Aman ndohi te va nhèyè ndo kumba ta co a ndav, a ta gaƋa:
JHN.7.31	Aman Kristi a shkè, a slaha a ngi skwi malwuƋihi a fena na haha Ƌè?
JHN.7.32	A ndohi pharisie ta tsena'a, aman ndohi ta goƋ ruɓruɓruɓa'a a géƋ nenga'a. A ndohi pharisie a ndohi mvi skwi a Zhiklè mbibihia'a ta zlinde ta golahi tenga'a, aman ta gshè' a. 
JHN.7.33	A Yèsu a ngaƋa ta:
JHN.7.33	I nzi a sam kine kètè dai; te deɓa'a i Ƌè a sam nenga'a man a zlindekayè. 
JHN.7.34	Kin da woyè, aman kin da ngatsyè azɓai. A sam man iyè, i zhè a pa, kin slaha kin Ƌè a pa ɓai.
JHN.7.35	A ndohi Juif ta goƋ a va ta:
JHN.7.35	Nenga'a a da Ƌè ma, a nga ngècè azɓai?
JHN.7.35	A woya man a Ƌè a sam ndohi man ta venda gèƋ ta, a sam ndohi Grec, a njè ta ndohi Grec Ƌè?
JHN.7.36	Naha ma mè, aman a gaƋa: Kin da woyè, a kin da ngatsyè azɓai, a sam man iyè, i zhè a pa, kinè, kin slaha kin Ƌè a pa ɓai?
JHN.7.37	A pats ndiv ngolala n'nƋuzo'a, Yèsu a nzlatsa, a mboho, a ngaƋa:
JHN.7.37	Ko wawa man iyam a dza na, da shkè a sam ga, a nsia'a! 
JHN.7.38	Ko wawa man a cyè a ndav na, ara Ƌèlèwèr Zhiklè a gaƋa, te va nenga'a woyamhi a iyam nshèffè a ta hai.
JHN.7.39	Ma haha a goƋ a géƋ Mèzhèɓ Zhiklè, man ndohi man ta co a ndav, a di ta ngècè'a. Aman Mèzhèɓ Zhiklè nkezla'a a nshkè di ɓai, te man n'njèl Yèsu n'ngreda audc, di ɓai. 
JHN.7.40	Ta kumba te ndev ndohai, aman ta tsena ma haha, ta gaƋa:
JHN.7.40	Nenga'a ndo nhadka ma a vava.
JHN.7.41	Ndohi ngiƋè ta gaƋa:
JHN.7.41	Nenga'a Kristi.
JHN.7.41	Ndohi ngiƋè ta gaƋa:
JHN.7.41	Kristi a shkè te kokwar Galilée Ƌè? 
JHN.7.42	Ɗèlèwèr Zhiklè a ngaƋa ɓi Ƌè, Kristi a shkè te tser David, te Bethléhem, kokwar man David a nza a pa?
JHN.7.43	Gar haha ndohi ta kezla'a, a géƌ nenga'a. 
JHN.7.44	Aman ndohi tsaƌ tsaƌ ta woy a ta gshè'a. Aman ndo a nlama na ɓai. 
JHN.7.45	A golahi ndohi mvi skwi a Zhiklè mbibihia'a a ndohi pharisie ta shkè, a tenga'a ta gaƋa ta:
JHN.7.45	Kin ckoƋa azɓi èhèmè?
JHN.7.46	A golahi ta gaƋa:
JHN.7.46	Ndo ngiƋè a ngoƌ ma ara nenga'a ɓai, ko hala'a.
JHN.7.47	A ndohi pharisie ta gaƋa ta:
JHN.7.47	Kinè ba kin zlak kinè Ƌè?
JHN.7.48	Ndo mbia'a te va ndohi pharisie, man a nco a ndav, ngiƋè a zhi Ƌè? 
JHN.7.49	Sèi ndohi man ta sun ma kita Zhiklè ɓai, ta phoma.
JHN.7.50	A NicoƋème, man a shkè a sam Yèsu a vaƋ, staƋ te va tenga'a, a ngaƌa ta:
JHN.7.51	Ma kita nga a ga na kita a gèƌ ndo ƌè, man ta tsena ma nenga'a, a ta rka mizlinè nenga'a ɓai.
JHN.7.52	A ta mbeƋa na a ma: Ka ba, ka ndo Galilée Ƌè? Ndo nhadka ma a mshkè auda te kokwar Galilée ɓai, ko staƋ.
JHN.7.53	Te deɓa'a ndo staƋ staƋ a ndo na ngwai.
JHN.8.1	A Yèsu a mdo a za oliviers. 
JHN.8.2	A prèk te gai a mshkè a deɓa a gi Zhiklè, a ndohi tèlèba ta shkè a sam na. A Yèsu a n'nzahai, a nsenda ta. 
JHN.8.3	A ndohi malamhai, a ndohi pharisie, ta cko ngwoz ngiƋè a sam na, man ta gso a géƋ mphömè, a ta fèda a ndev nhèyè ndo, 
JHN.8.4	a ta gaƋa na Yèsu:
JHN.8.4	Ngwoz haha, nga gskoƋai a géƋ mphömè antanta. 
JHN.8.5	Moise a ngaƋa nga te ma kita Zhiklè, ndo man a gu aranta, nga keƋa'a a kwa. Ka gaƋ ar ka kè?
JHN.8.6	Ma haha ta gaƋa na, aman ta jkeda'a. Ta woy maya aman ta pinè'a. A Yèsu a nguɓda deɓa a hai, a mwinƋè t'herkeda a rai. 
JHN.8.7	Aman ndohi ta jhèƋè genè, ta jèka ɓai. A nenga'a a nslambaƋda deɓa, a ngaƋa ta:
JHN.8.7	Ndo man a zhè te ndev kinè, man mali na azɓai, da co kwa, da kolo nshèlèkura'a.
JHN.8.8	A Yèsu a nguɓda deɓa a hi za'a, a mwinƋè t'herkeda. 
JHN.8.9	A ndohi man ta tsena ma nenga'a, to do ta, ngiƌè a jèjèr ngiƌè te deɓa, ngiƌè a jejèr ngiƌè te deɓa, a hüno te ndohi nhala'a. A ta jèkeda Yèsu a ngwoz matsa a pa a géƌ ta. 
JHN.8.10	A Yèsu a nslambaƌda deɓa, aman a rka ndo ngiƌè ɓai, a ngaƌa na ngwoz:
JHN.8.10	Ngwoz, ta tema? Ko ndo staƋ a ga ka kita a gèƋ azɓi Ƌè?
JHN.8.11	A ngwoz a ngaƋa na:
JHN.8.11	Bai, ko staƋ ba.
JHN.8.11	A Yèsu a ngaƋa na:
JHN.8.11	Anai ko iyè, i ga ka kita a gèƌ azɓai. Do ngaya! Aman te deɓ nta ka da gu mali asaɓai!
JHN.8.12	A Yèsu a ngaƋa ta za'a:
JHN.8.12	Iyè, skwi nhél sam herkeda. Ko wawa man a dzadzarkayè, a Ƌè te ruva azɓai, aman a ngècè skwi nhèl sam nshèffè.
JHN.8.13	A ndohi pharisie ta gaƋa na:
JHN.8.13	Ka ngreda va ngaya auda a ri ngaya. MalwuƋi ngaya haha nzura ka ɓai.
JHN.8.14	A Yèsu a m'mbeƋa ta a ma:
JHN.8.14	Aman i ngreda va ga auda a ri ga, malwuƋi ga nzura'a. Aman i sun sam man i shkè te pa, a i sun sam man i Ƌè a pa. Kinè, kin sun sam man i shkè te pa a sam man i Ƌè a pa ɓai. 
JHN.8.15	Kin gi kita ara ndohi herkeda; iyè i gi kita a ndo azɓai. 
JHN.8.16	Aman agassa i gi kita, kita ga nzura'a. Aman iyè a géƌ ga ka ɓai. Aman nga a Bab ga, man a zlindekayè. 
JHN.8.17	Te ma kita kinè, ta windo. Aman malwuƋi ndohi cèw, malwuƋr nzura'a. 
JHN.8.18	Iyè, i gi malwuƋi va ga a ri ga, a Bab ga man a zlindekayè a gi malwuƌi ba.
JHN.8.19	A ta gaƋa na:
JHN.8.19	Bab ngaya tema?
JHN.8.19	A Yèsu a ngaƋa ta:
JHN.8.19	Kin senyè ɓai, kin sun Bab ga ɓai. Aman agassa kin senyè, ar kin sun Bab ga ba.
JHN.8.20	Ma haha Yèsu a ngaƋa ta a sam koti sulai, man ta cèkèlè suli a Zhiklè. A njè ta ma te gi Zhiklè, aman ta gsa ɓai, ko staƋ, te man tiƋè sam man a nenga'a di ka ɓai. 
JHN.8.21	A Yèsu a ngaƋa ta za'a:
JHN.8.21	A di i Ƌè ga, a kin hassyè te deɓa'a, a kin metsi kinè te mali kinè. A sam man i Ƌè a pa, kin slaha kin Ƌè a pa ɓai.
JHN.8.22	A ndohi Juif ta gaƋa:
JHN.8.22	A woya a nkeƌa va na a ri na ƌè? Aman a gaƋa: A sam man i Ƌè a pa, kin slaha kin Ƌè a pa ɓai.
JHN.8.23	A Yèsu a ngaƋa ta:
JHN.8.23	Kinè, kin shkè te goƋok; aman iyé, i shkè te géƌè'a. Kin shkè t'herkeda haha; iyè, i shkè t'herkeda haha ka ɓai. 
JHN.8.24	Gar haha i gaƋa kinè, kin da metsi kinè te mali kinè. Aman kin cè a ndav kinè ɓai, i nenga'a, kin da metsi kinè te mali kinè.
JHN.8.25	A ta gaƋa na:
JHN.8.25	Ka wa?
JHN.8.25	A Yèsu a ngaƋa ta:
JHN.8.25	l nenga'a man i gaƋa kinè ma. 
JHN.8.26	Ma ga a zhè kumba, man i gèƋè a gèƋ kinè, a kita a zhè man i bazla kinè a gèƋ. Aman nenga'a man a zlindekayè, nenga'a nzura'a, a skwi man i tsena te nenga'a, i gaƋa ta ndohi herkeda.
JHN.8.27	Aman nenga'a a njè ta ma Bab na, ta sun ɓai. 
JHN.8.28	A Yèsu a ngaƋa ta:
JHN.8.28	Aman kin da zlatseda Kra-ndo ma, kin da senyè; a kin da suna, i gi skwi a ri ga azɓai, sèi i gèƋè'a ara man Bab ga a sendayè. 
JHN.8.29	A nenga'a man a zlindekayè a zhè a sam ga. A jèkyè a pa a géƋ ga azɓai, te man i gi skwi man ambaba pèc pècèk.
JHN.8.30	Aman a goƋ ma haha, ndohi kumba ta co a ndav. 
JHN.8.31	A Yèsu a ngaƋa ta ndohi Juif, man ta co a ndav:
JHN.8.31	Aman kin nzi te ma ga, kinè golahi ga a vava. 
JHN.8.32	A di kin da shin ma nzura'a, a ma nzura'a a da pra kinè auda.
JHN.8.33	A ta gaƋa na:
JHN.8.33	Nga verzi Abraham, nga ɓèl ndo ka ɓai, ko hala'a. Ka gaƌ kè, a da pre kinè auda?
JHN.8.34	A Yèsu a ngaƋa ta:
JHN.8.34	A vava, a vava, i gaƋa kinè. Ndo man a gi malai, nenga'a ɓèl malai. 
JHN.8.35	Ɓèlè a nzi te gi a mèƋèp azɓai. Kra ngwai a nzi a mèƋèp. 
JHN.8.36	Aman kra Zhiklè a pre kinè auda, kin pra'a a vava. 
JHN.8.37	í suna, kinè verzi Abraham. Aman kin woy maya a kin kedyè, a gèƋ man ma ga ambaba kinè ɓai. 
JHN.8.38	l gèƋè ara man i rka skwi a sam Bab ga. Lèmèlèmè kinè gi skwi ara man kin tsena te ma bab kinè.
JHN.8.39	Ta mbeda na a ma:
JHN.8.39	Abraham bab nga.
JHN.8.39	A Yèsu a m'mbeƋa ta a ma:
JHN.8.39	Aman kinè wudahi Abraham, kin gi mizlinè Abraham ba. 
JHN.8.40	Aman antanta kin woy a kin kedye, i ndo njè kinè ma nzura'a, ma nzura'a man i tsena a sam Zhiklè. Abraham a n'nga ar haha ɓai. 
JHN.8.41	Kin gi mizlinè bab kinè.
JHN.8.41	A ta gaƋa na:
JHN.8.41	Nga wud ndo a dala ambali ka ɓai. Bab nga staƋgenè, Zhiklè.
JHN.8.42	A Yesu a ngaƋa ta:
JHN.8.42	Aman agassa Zhiklè Bab kinè, ar kin woy iyè a ndav kinè. I shkè te Bab Zhiklè, i shkè a ri ga ka ɓai. Aman nenga'a a nzlindekayè. 
JHN.8.43	Kin tsena ngèƋè ga ɓi èhèmè? Aman kin slaha kin tsena ma ga ɓai. 
JHN.8.44	Kinè wudahi bi madzagai, bab kinè, a kin jèjèr ntètèkè nenga'a. Nenga'a ndo nkede ndo te nhinkaƋ na, a nzi te ma nzura'a azɓai, a ma nzura'a a te ndav na ɓai.
JHN.8.44	Aman a cèkèlma, di man a na. Nenga'a ndo ncèkelma, bab ncèkèlma. 
JHN.8.45	Aman iyè, aman i gaƋa kinè ma nzura'a, kin cè ma ga azɓai. 
JHN.8.46	Ndo wa te ndev kinè, man a slaha a ngray mali ga? Aman i gaƋa kinè ma nzura'a, kin ciyè a ndav kinè azɓai èhèmè? 
JHN.8.47	Ndo man ndo Zhiklè, a tsena ma Zhiklè. Gar haha kin tsena ɓai, te man kinè ndohi Zhiklè ka ɓai.
JHN.8.48	A ndohi Juif ta mbeƋa na a ma:
JHN.8.48	Nga goƋ a vava ka ɓi Ƌè, ka ndo Samarie, madzagi a ga ka!
JHN.8.49	A Yèsu a ngaƋa ta:
JHN.8.49	Madzagi a gay azɓai; aman i slébèrƋè Bab ga, a kin derƋyè. 
JHN.8.50	l woya n'njèl ga ka ɓai. Aman ngiƋè a zhè man a woya'a, a nenga'a a gi kita. 
JHN.8.51	A vava, a vava, i gaƋa kinè: Ndo man a fi gèƋ a ma ga, a rkè m'metsi a di azɓai a mèƋèp.
JHN.8.52	A ndohi Juif ta gaƋa na:
JHN.8.52	Antanta nga suna, madzagi a ga ka. Abraham a m'mets na, ndohi nhadka ma ta bazl ta; a ka gaƋa: Ndo man a fí gèƋ a ma ga, a di a tèr m'metsi azɓai a mèƋèp. 
JHN.8.53	Ka fena Abraham, bab nga, man a mets na Ƌè? A ndohi nhadka ma ba ta bazl ta. Ka fu va ngaya a wa?
JHN.8.54	A Yèsu a ngaƋa ta:
JHN.8.54	Aman i nzala va ga a ri ga, n'njèl ga skwi ambalai. Aman Bab ga a nzalyè, nenga'a man kin baba na Zhiklè kinè. 
JHN.8.55	Kin sun nenga'a ɓai. Aman iyè, i sun nenga'a. Aman i gaƋa: I sun nenga'a ɓai, i ndo ncèkèlma, lèmèlèmè ara kinè. Aman i sun nenga'a, a i fí gèƋ a ma nenga'a. 
JHN.8.56	Abraham bab kinè a wuffè a vata, a géƋ man a di a rka pats ga. A nenga'a a nrka ma, a wuffè ma.
JHN.8.57	A ndohi Juif ta gaƋa na:
JHN.8.57	Mvi ngaya az 50 di ɓai, a ka rka Abraham ma Ƌè?
JHN.8.58	A Yèsu a ngaƋa ta:
JHN.8.58	A vava, a vava, i gaƋa kinè: Aman Abraham az di ɓai, i zhè ar iyè ma.
JHN.8.59	A ta por kwa, a ta kèlè'a. Aman Yèsu a ngheda va na, a mdo auda te gi Zhiklè.
JHN.9.1	Aman Yèsu a Ƌè a civèƋ, a rka ndo mandazlai, daga nyakaƋ na. 
JHN.9.2	A golahi nenga'a ta dzhoƋo, a ta gaƋa:
JHN.9.2	Rabbi, ngu mali haha wa, aman ta yu nenga'a mandazlai: Nenga'a Ƌè, bab na Ƌè, mam na Ƌè?
JHN.9.3	A Yèsu a ngaƋa:
JHN.9.3	Ko nenga'a, ko mam na, ko bab na, ta ga mali ɓai. Nenga'a mandazlai, a skwi man Zhiklè a gia'a, a ngréƋè auda a sam na. 
JHN.9.4	Sèi nga gi mizlinè nenga'a man a zlindekayè, aman pats ani a zhè dai. VaƋ a shkè, aman ko ndo staƋ a slaha a ngi mizlinè ɓai. 
JHN.9.5	Aman i zhè t'herkeda, i skwi nhél sam herkeda.
JHN.9.6	Aman a goƌ ma haha, a njfeda slèslèɓ a herkeda, a mbsoma'a, a míaƌa na a di mandazlai ara madzaf, 
JHN.9.7	a ngaƌa na:
JHN.9.7	Do a sam nhèyè va iyam Siloé
JHN.9.7	(ara ngèƋè: ta zlündo) a ka pana di ngaya! A nenga'a a mdo, a mpana di na, a mshkè a deɓa, a rka di ma. 
JHN.9.8	A nslamagihi nenga'a, a ndohi man ta rka'a hala'a ndo njhèƌè skwai, ta gaƌa:
JHN.9.8	Na haha ndo man hala'a a nza t'hai, a jhèƌ skwi ka ɓi ƌè?
JHN.9.9	Ndohi ngiƌè ta gaƌa:
JHN.9.9	Nenga'a.
JHN.9.9	Ndohi ngiƌè:
JHN.9.9	A'ai, ngal ta va.
JHN.9.9	Aman nenga'a a ri na a ngaƌa:
JHN.9.9	I nenga'a.
JHN.9.10	A ta gaƌa na:
JHN.9.10	Di ngaya a mwin na nkèkè?
JHN.9.11	A nenga'a a ngaƋa:
JHN.9.11	Ndo ngiƋè, nzlembaƋ na Yèsu, a mbsoma herkeda, a mfaƋay a di ga, a ngaƋa: Do a sam nhèyè va iyam Siloé, a ka pana di ngaya!
JHN.9.12	A i do, a i pana di ga, a i rka di ma. A ta gaƋa na:
JHN.9.12	Nenga'a tema?
JHN.9.12	A ngaƋa:
JHN.9.12	I sun ɓai.
JHN.9.13	A ta da ndo man a matsa mandazlai, a sam ndohi pharisie. 
JHN.9.14	A pats man Yèsu a mbsoma herkeda, man a winè di ndo mandazlai, pats nshèk va. 
JHN.9.15	A ndohi pharisie ta dzhoƌo za'a:
JHN.9.15	Di ngaya mwin na nkèkè?
JHN.9.15	A nenga'a a ngaƌa ta:
JHN.9.15	A mbsoma herkeda, a mfaƌay a di ga, a i pana di ga, a i rka di ma.
JHN.9.16	A ndohi pharisie tsaƌ tsaƌ ta gaƌa:
JHN.9.16	Ndo sa a shkè te Zhiklè ka ɓai, aman a hèr pats nshèk va azɓai.
JHN.9.16	Tenga'á ngiƌè ta gaƌa:
JHN.9.16	Ndo malai a slaha a ngi nrkedi arsa ƌè?
JHN.9.16	A ta kezla'a. 
JHN.9.17	A ta gaƌa na ndo mandazlai:
JHN.9.17	Ka gaƌ kè, a gèƌ ndo mwinè di ngaya?
JHN.9.17	A nenga'a a ngaƌa:
JHN.9.17	Nenga'a ndo nhadka ma.
JHN.9.18	A ndohi Juif ta ca ɓai, a ta gaƌa:
JHN.9.18	Nenga'a man antanta a rka dai, hala'a ndo mandazlai ka ɓai. A ta baba na mam na a bab na.
JHN.9.19	A ta dzhoƋo, a ta gaƋa:
JHN.9.19	Na haha kra kinè, man kin gaƋa ndo mandazlai te nyakaƌ na ƌè? A gu kè aman a rka dai?
JHN.9.20	A bab na a mam na ta mbèƌa ta a ma:
JHN.9.20	Nga suna, nenga'a kra nga, te nyakaƌ na mandazlai.
JHN.9.21	A gèƌ man a rka di antanta a haha, a ndo man a wina na di haha, nga sun ɓai. Aman nenga'a ngra ma, vodzhoƋo a sam na! Sèi nenga'a da ngra kinè!
JHN.9.22	Bab a mam na ta goƋ arsa, a gèƌ man ta gi zlau ndohi Juif. Aman ndohi Juif ta tsomma, ko wawa man a gaƌa: nenga'a Kristi, ta dzomkodauda te gi njèngè ma Zhiklè tenga'a. 
JHN.9.23	A géƌ nasa bab na a mam na ta gaƋa: Nenga'a ngra ma, vodzhoƋo a sam na! 
JHN.9.24	A ta baba na ndo man a matsa mandazlai za'a, a ta gaƋa na:
JHN.9.24	GoƋ skwi zura'a a sam di Zhiklè! Nga suna, ndo sa ndo malai.
JHN.9.25	A nenga'a a m'mbeƋa ta a ma, a ngaƋa:
JHN.9.25	Gar nenga'a ndo malai, i sun ɓai. Skwi staƋ i sun a vava: Adatsuta i mandazlai, anai i rka di ma.
JHN.9.26	A ta gaƋa na za'a:
JHN.9.26	A ga ka mè? A mwina ka di ngaya kè?
JHN.9.27	A nenga'a a ngaƌa:
JHN.9.27	I gaƌa kinè antanta ma, kin tsena ɓi ƌè? Kin woy a kin cinè za'a èhèmè? Kinè ba, kin woy a kin ndi a golahi nenga'a Ƌè?
JHN.9.28	A ta ga na ndzoan a vata, a ta gaƋa na:
JHN.9.28	Ka gol nenga'a! Aman nga, nga golahi Moise. 
JHN.9.29	Nga suna, Zhiklè a ngaƋa na Moise. Aman sam man ndo haha a shkè te pa, nga sun ɓai.
JHN.9.30	A ndo mandazli a matsa a m'mbeƋa ta a ma:
JHN.9.30	Nenga'a a mwinay di ga. N'nga kinè mè, aman kin sun sam man a shkè te pa ɓai? 
JHN.9.31	Aman nga suna, Zhiklè a tsena ndohi malihi azɓai, aman a tsena ndo man a pi ndav a Zhiklè, a gi skwi man nenga'a a woya'a. 
JHN.9.32	Daga zlèzlèa ba, nga tsena ma ndo man a winè di ndo man mandazlai daga nyakad na ɓai. 
JHN.9.33	Aman nenga'a a shkè te Zhiklè ka ɓai, a slaha a ngi ar haha ɓai.
JHN.9.34	A ta gaƌa na:
JHN.9.34	Ta yeka ka t'hwaƌ malai, a ka senda nga ƌè?
JHN.9.34	A ta dzardauda. 
JHN.9.35	A Yèsu a ntsena'a, ta dzardauda ma. Aman a ngotso, a ngaƋa na:
JHN.9.35	Ka co Kra-ndo a ndav ngaya Ƌè?
JHN.9.36	A nenga'a a m'mbeƋa na a ma:
JHN.9.36	Bai, nenga'a wa, man i cè'a a ndav ga.
JHN.9.37	A Yèsu a ngaƋa na:
JHN.9.37	Ka rka nenga'a. Nenga'a man kin gèƋè a vna.
JHN.9.38	A nenga'a a ngaƋa:
JHN.9.38	Bai, i co a ndav ga.
JHN.9.38	A nkalahai a deɓ sak nenga'a. 
JHN.9.39	A Yèsu a ngaƋa:
JHN.9.39	I shkè a herkeda haha, aman i gi kita, a tenga'a man ta rka di ɓai, ta rka dai; a ndohi man ta rka dai, ta ndi a ndohi mandazlai.
JHN.9.40	Ma haha, ndohi pharisie tsaƋ tsaƋ man ta zhè a sam na, ta tsena'a, a ta gaƋa na:
JHN.9.40	Nga ba, nga ndohi mandazli Ƌè?
JHN.9.41	Yèsu a ngaƋa ta:
JHN.9.41	Aman agassa kinè ndohi mandazlai, ar mali kinè azɓai. Aman anai kin gaƋa: Nga rka dai, mali kinè a nzi dai.
JHN.10.1	A vava, a vava, i gaƋa kinè: Ndo man a bizhè a pa a ntamagi kuƋom tambakihi azɓai, aman a bizhè a pa a sam ngiƋè, nenga'a ndo metsar, ndo nzlinè gai. 
JHN.10.2	Aman ndo man a bizhè a pa a ntamagai, nenga'a ndo mɓer tambakihai. 
JHN.10.3	Ndo mber ntamagai a winè na, a tambakihi ta tsena da'ai nenga'a. A nenga'a a baba ta tambakihi a nzlembaƌ ta staƌ staƌ, a lè ta auda.
JHN.10.4	Aman a lè tambakihi nenga'a tèlèba auda ma, a nƋè a ma, a tambakihi ta jèjèrè'a, te man ta sun da'ai nenga'a. 
JHN.10.5	Aman ndo mbrok ngiƌè ta jejèrè'a azɓai, a ta hi ta a pa, a gèƌ man ta sun da'ai ndo mbrok ɓai.
JHN.10.6	Yèsu a ngaƋa ta ngèlègèƋ ma haha. Aman ta tsena skwi man a gaƋa ta ɓai. 
JHN.10.7	A Yèsu a ngaƋa ta za'a:
JHN.10.7	A vava, a vava, i gaƋa kinè: lyè ntamagi tambakihai. 
JHN.10.8	Ndohi tèlèba man ta shkè ga iyè, metsarhai, ndohi nzlinè gai, tambakihi ta tsena da'ai tenga'a ɓai. 
JHN.10.9	Iyè ntamagai. Aman ndo a bizhè a iyè, a mbel na, a Ƌè auda, a shkè a deɓa, a ngècè skwi n'ndi na. 
JHN.10.10	Ndo metsar a shkè sèi man a gi metsar, a gshè'a, a kèƌè'a. Iyè i shkè aman tambakihai ta ngècè nshèffè, a ta tèkwènè skwi azɓai.
JHN.10.11	I ndo mɓer skwi man amba. Ndo mɓer skwi man amba a vi nshèffè na a géƋ tambakhi na. 
JHN.10.12	Aman ndo man ta fèda a tambakhai, bab skwi ka ɓai, tambakhi nenga'a ka ɓai. Aman a rka kokoya a shkè, a hi na, a jèka ta tambakhi a pa, a kokoya a kala ta a va, a tambakhi ta ngezl ta. 
JHN.10.13	Ndo man ta fèda a tambakhai, a hi na, a géƋ man nenga'a ndo mizlinè; a hér tambakhi ara bab tambakhi ka ɓai, a ngaƋa: A ga ga a pa mè?
JHN.10.14	Iyè ndo mɓer skwi man amba, i sun skwi ga, a skwi ga ta senyè, 
JHN.10.15	ara Bab ga a senyè, a i sun Bab ga. A i vi nshèffè ga a géƋ tambakhai. 
JHN.10.16	A i ngots tambakhi ngiƋè, ta t'hwaƌ zlazlar haha di ɓai. Tenga'a sèi i lèka ta a haha, a ta tsena da'ai ga, a ta gi a rèwè staƋ, a ndo mɓer ta staƋgenè.
JHN.10.17	Gar haha Bab ga a woy iyè a ndav na, a géƋ man i vi nshèffè ga. Aman i cè'a te deɓa'a za'a. 
JHN.10.18	Ndo ngiƋè a cè nshèffè ga azɓai; aman i via a ri ga. WuƋi ga a zhè, aman i jèkeda; wuƋi ga a zhè, aman i cè a deɓa. Ma nkwèr haha i ngotso a sam Bab ga.
JHN.10.19	A ndohi Juif ta kezla te va a géƋ ma nenga'a. 
JHN.10.20	Ta kumba te va tenga'a ta gaƋa:
JHN.10.20	Madzagi a ga na, a n'nde na a ndo madzagi ma; kin cinè ma nenga'a èhèmè?
JHN.10.21	Ndohi ngiƋè ta gaƋa:
JHN.10.21	Ma haha, ma ndo madzagi ka ɓai.
JHN.10.21	Madzagi a slaha a mwinè di ndo mandazli Ƌè?
JHN.10.22	Ta gu ngolala te kokwar Jérusalem a ngwar. 
JHN.10.23	A Yèsu a nsawala te gi Zhiklè, te gi Salomon. 
JHN.10.24	A ndohi Juif ta tèuda Yèsu a pa, a ta gaƋa na:
JHN.10.24	Ka pa nga géƋ cèw tè ngèmè? Man ka Kristi, ngreda nga!
JHN.10.25	A Yèsu a ngaƌa ta:
JHN.10.25	I gaƌa kinè, a kin cè a ndav azɓi genè. Mizlinè man i gi a nzlembaƌ Bab ga a gi malwuƌi ga a sam kinè. 
JHN.10.26	Aman kin ca a ndav ɓai, te man kinè te va tambakhi ga ɓai, ara man i gaƋa kinè. 
JHN.10.27	Tambakhi ga ta tsena da'ai ga, a i sen ta, a ta dzadzarkayè, 
JHN.10.28	a i va ta nshèfíè a mèƋèp, ta zi azɓai a mèƋèp, ndo azɓai man a ngezl ta te ri ga. 
JHN.10.29	Bab ga man a mpe ta a ri a iyè, a fena skwi ngiƋè tèlèba. Ndo a slaha man a ngezl ta te ri Bab ga azɓai. 
JHN.10.30	Nga a Bab ga, nga staƋgenè.
JHN.10.31	A ndohi Juif ta porko kwa za'a, aman ta kèlè'a. 
JHN.10.32	A Yèsu a ngaƋa ta:
JHN.10.32	I ngreda kinè skwi man Bab ga a gia kumba. Kin kalyè a kwa a géƌ mè?
JHN.10.33	A ndohi Juif ta gaƌa na:
JHN.10.33	Nga kal ka a géƌ skwi man amba man ka gia ka ɓai, aman a géƌ man ka derƌe Zhiklè. A géƌ man ka, ndo ambalai, ka fi va ngaya a Zhiklè.
JHN.10.34	A Yèsu a ngaƌa ta:
JHN.10.34	Te ma kita kinè, ta windo ɓi ƌè: I gaƌa kinè, kinè zhiklèhai. 
JHN.10.35	Tenga'a man a baba ta zhiklèhai, a géƌ man ma Zhiklè a ngoƌa. Ma ƌèlèwèr Zhiklè a cèkèlma azɓai. 
JHN.10.36	A kin gaƌa na ndo man Zhiklè a nkezla'a, man a zlündkoƌa a herkeda: Ka derƌe Zhiklè! A gèƌ man i gaƌa: I kra Zhiklè.
JHN.10.37	Aman i gi mizlinè Bab ga azɓai, kin ciyè a ndav ɓai! 
JHN.10.38	Aman i gi mizlinè Bab ga, a kin woy a kin ciyè a ndav ɓai, voco mizlinè a ndav mènè, a kin da suna, a kin cè a ndav kinè, Bab ga a zhè te iyè, a iyè, i zhè te Bab ga.
JHN.10.39	A ta woy maya za'a, aman ta gshè'a. Aman nenga'a a mbèl na te ri ta. 
JHN.10.40	A ndo a deɓa a wud woyam Jourdain, a sam man Jean a gu baptême hala'a, a n'nza a pa. 
JHN.10.41	Ndohi kumba ta shkè a sam na, a ta gaƋa:
JHN.10.41	Jean a n'nga nrkedi ar haha ɓai. Aman ma tèlèba man Jean a goƋ a géƋ ndo haha, a ngoƋ zura'a a vava.
JHN.10.42	A ndohi kumba te pa ta co a ndav ta.
JHN.11.1	Ndo ngiƋè, nzlembaƋ na Lazare, te kokwar Béthanie, m'mana t'hai, mbelakaɓai, a sam Marie a Marthe, demamhi na. 
JHN.11.2	Marie, nenga'a man a mfaƌa na mbar a va Bai, a ntokwola na sak a gwots gèƌ na. Lazare, kramam na, mbelakaɓai. 
JHN.11.3	A ta zlündo ndo a sam Yèsu, a ta gaƋa na:
JHN.11.3	Bai, na haha, ndo man ka woya'a, nenga'a mbelakaɓai.
JHN.11.4	Aman Yèsu a ntsena'a, a ngaƋa:
JHN.11.4	Matakwan nenga'a a géƋ a m'metsi ka ɓai. A gu aman ta shin n'njèl Zhiklè, a ta slébèrƋè kra Zhiklè.
JHN.11.5	Yèsu a woy Marthe a demam na, a Lazare, a ndav na. 
JHN.11.6	Aman a ntsena'a, Lazare mbelakaɓai, a n'nza te deɓa m'mèn cèw. 
JHN.11.7	Te deɓa'a a ngaƋa ta golahi nenga'a:
JHN.11.7	Ngodokoya a deɓa a kokwar-Bi Judée!
JHN.11.8	A golahi nenga'a ta gaƋa na:
JHN.11.8	Rabbi, aƋatsuta ndohi Juifta woy a ta kal ka a kwa, a ka woy a ka minè a deɓa a sama'a Ƌè?
JHN.11.9	A Yèsu a ngaƋa:
JHN.11.9	Te pats staƋ, l'heure 12 ka ɓi Ƌè? Ndo man a shèwèlè a pats, kwa a tsama na sak azɓai, te man a rka skwi nhél sam herkeda. 
JHN.11.10	Ndo man a Ƌè a vaƋ, kwa a tsama na sak, te man skwi nhèl sam az a sam na ɓai.
JHN.11.11	A ngaƋa ta ma haha. Te deɓa'a a ngaƋa ta:
JHN.11.11	Lazare, mandal nga, a nzhuna. Aman i Ƌè a i da piƋèkwuda.
JHN.11.12	A golahi nenga'a ta gaƋa:
JHN.11.12	Bai, aman a nzhuna, dara'a.
JHN.11.13	Aman Yèsu a goƋ a géƋ m'metsi nenga'a. A tenga'a ta huro, a goƌ a gèƌ nzhunè ambalai. 
JHN.11.14	A Yèsu a ngreda ta tsaraya'a.
JHN.11.14	Lazare a m'mets na ma! 
JHN.11.15	I wuffè a géƌ kinè, te man iyè az a pa ɓai, a i do tsam tsam ɓai, aman kin Ƌè cè a ndav kinè. Aman ngoƋokoya a sam nenga'a!
JHN.11.16	A Thomas, man ta baba na tsakalai, a ngaƌa ta golahi Yèsu:
JHN.11.16	Ngodokoya, a nga da metsi a va nenga'a!
JHN.11.17	A Yèsu a mshkè, a n'ngots Lazare, m'mèn faƋ te vèvèƋ. 
JHN.11.18	Kokwar Béthanie ndul ndul a ma kokwar Jérusalem, a gi km 3. 
JHN.11.19	A ndohi Juifkumba kumba ta shkè a sam Marthe a Marie, aman ta ga ta cèka a géƌ kramam ta. 
JHN.11.20	Aman Marthe a ntsena'a, Yèsu a mshkè, a mdo man ta zli gèƋ a vna. Aman Marie a n'nza te ngwai. 
JHN.11.21	Marthe a ngaƋa na Yèsu:
JHN.11.21	Bai, aman a matsa ka zhè, ar kramam ga m'metsa ɓai. 
JHN.11.22	Aman antanta ba i suna, skwi ko mèmè ka jheƋè te ri Zhiklè, Zhiklè a da va ka.
JHN.11.23	Yèsu a ngaƋa na:
JHN.11.23	Kramam ngaya a di a slambaƋkaäauda.
JHN.11.24	A Marthe a ngaƋa na:
JHN.11.24	I suna, a da slambaƋkaƋauda a sam nslambaƋkaƋ ndohi auda te m'metsai, a pats n'ndikèma skwai.
JHN.11.25	A Yèsu a ngaƋa na:
JHN.11.25	lyè, nslambaƋkaƋ ndo, a nshèffè. Ko wawa man a ciyè a ndav na, a nzi a nshèffè, ko a m'mets na. 
JHN.11.26	Ko wawa man a nzi a nshèffè, a ciyè a ndav na, a da metsi azɓai a mèƋèp. Ka co a ndav ngaya arsa Ƌè?
JHN.11.27	A nenga'a a ngaƋa na:
JHN.11.27	Halau, a Bai, i co a ndav ga, ka Kristi, kra Zhiklè, man a shkè a herkeda.
JHN.11.28	Aman a ngoƋ ma haha, a mdo, a mbaha na Marie, demam na, a metsar, a ngaƌa:
JHN.11.28	Ndo njèngè a zhè, a baba ka.
JHN.11.29	A nenga'a man a ntsena'a, a nslambaƋa tsam tsam, a ndo a sam na. 
JHN.11.30	Aman Yèsu a mshkè a kokwar di ɓai, aman a zhè a sam man ta zlü gèƋ a Marthe. 
JHN.11.31	Ndohi Juif te gi nenga'a, aman ta shkè a ta ga na cèka, ta rka ara man a slambaƋa tsam tsam, a n'ndo auda, a ta dzodzor te deɓa, a ta gaƌa:
JHN.11.31	Marie a Ƌè a gi dzavai, man a da kuƌi a pa.
JHN.11.32	Aman Marie a ndikè a sam Yèsu, a nrka'a, a nkalahai a deɓ sak nenga'a, a ngaƋa na:
JHN.11.32	Bai, aman a matsa ka zhè, ar kramam ga m'metsa ɓai.
JHN.11.33	A Yèsu, a nrka'a ara man a kuƋai, a ndohi Juif man ta shkè a verzi nenga'a ta kuƋai, a kuƋa a nckoƋai, 
JHN.11.34	a ngaƋa:
JHN.11.34	Kin rda a ma?
JHN.11.34	A ta gaƋa na:
JHN.11.34	Bai, washkè a ka da rka'a.
JHN.11.35	A Yesu a nkudau, kuƋa a dai. 
JHN.11.36	A ndohi Juif ta gaƋa:
JHN.11.36	Na haha, a woya'a kumba!
JHN.11.37	Matrhia'a te ndev ta, ta gaƋa:
JHN.11.37	Nenga'a man a va na di a ndo mandazlai, wuƋi na azɓi Ƌe, aman Lazare a m'metsi ɓai?
JHN.11.38	A Yèsu a kuƋi te ndav, a shke a ma gi dzavai a vèvèd te za, a ngezlambar mbia'a mpizlè te ma gi dzavai. 
JHN.11.39	A Yèsu a ngaƋa:
JHN.11.39	Vaca na ngezlambar auda!
JHN.11.39	A Marthe, demam ndo m'metsa'a, a ngaƋa na:
JHN.11.39	Bai, nckondo a zhkè ani ma! M'mèn faƋ te pa!
JHN.11.40	A Yèsu a ngaƋa na:
JHN.11.40	l gaƋa ka ɓi Ƌè, aman ka co a ndav, a di ka rka n'njèl Zhiklè?
JHN.11.41	A ta cama na ngezlam­ bar auda te ma gi dzavai. A Yèsu a mpu di a zhiklè, a ngaƋa:
JHN.11.41	Bab ga, i shida ka gèƋ, aman ka co ma ga. 
JHN.11.42	Aman i suna, ka cè ma ga pèc pècèk. Aman a géƋ ndohi man ta zlatsa haha, i gèƋè ma ar haha; aman ta cè a ndav ta, ka, ka nzlindekayè.
JHN.11.43	Aman a ngoƋ ma ar haha, a mboho a wuƋai:
JHN.11.43	Lazare, washkè auda!
JHN.11.44	A ndo m'metsa'a a mshkè auda, mbè te maslaka ara nckondo, a mberzledai. Yèsu a ngaƋa ta:
JHN.11.44	Vapra na maslaka auda a va, aman a Ƌè.
JHN.11.45	Ndohi Juif kumba man to do a sam Marie, ta rka skwi man Yèsu a gau, a ta co a ndav ta. 
JHN.11.46	Aman matrhia'a ngiƋè to do a sam ndohi pharisie, a ta ngreda ta skwi teleba man Yèsu a gau. 
JHN.11.47	A ndohi mvi skwi a Zhiklè mbibihia'a a ndohi pharisie ta ɓica va, a ta cèmma, a ta gaƌa:
JHN.11.47	Nga da gi ma kè? Ndo haha a gi nrkedi kumba.
JHN.11.48	Aman nga jèkeda arsa, ndohi tèlèba ta da cè a ndav, a ngomnahi te Rome ta da shkè, a ta duma sam nga nkezla'a, a ndohi tèlèba.
JHN.11.49	Aman staƌ te va tenga'a, Caiphe, man a vi sa bi ndohi mvi skwi a Zhiklè, a ngaƌa ta:
JHN.11.49	Kin sun skwa ɓai! 
JHN.11.50	Dara a sam kinè, aman ndo staƌ a metsi na, te di man a ndohai, dara nenga'a a géƋ ndohi tèlèba man ta géƌèsh ta.
JHN.11.51	Ma haha a goƋ te gèƋ na ka ɓai. Aman a hodko ma haha, te man nenga'a bi ndohi mvi skwi a Zhiklè a vi sa, ara man Yèsu sèi a metsi nƋèzl a géƋ ndohi Juif, 
JHN.11.52	a géƋ ndohi Juif genè ka ɓai; aman a da ɓic ta ndohi Zhiklè tèlèba man ta venda gèƋ ta. 
JHN.11.53	A ta hüno a pats nasa, a ta woy maya ara man ta kéƋe'a. 
JHN.11.54	A Yèsu a shèwèlè ambali a sam di ndohi Juif azɓai. A ndo a ma, a kokwar ngiƌè, a ma hèshèkèƌ, nzlembaƌ na Ephraim, a n'nza a pa, a nda golahi nenga'a.
JHN.11.55	Ngolala Pâque ndohi Juif ndul ndul, a ndohi kumba a sama'a ta slambatla, a to do Jérusalem, aman ta til ndav ta nga ngolala Pâque. 
JHN.11.56	Ta zhè, a ta woy Yèsu te pa, a ta goƌ a va ta te gi Zhiklè:
JHN.11.56	Kin hur ké: a da shkè a sam ngolala azɓi ƌè?
JHN.11.57	A ndohi mvi skwi a Zhiklè mhibihia'a a ndohi pharisie ta fa ta ma a gèƌ a ndohi kokwar: Aman ndo ngiƌè a sun sam man a nzi a pa, da ngreda, aman nga gshè'a.
JHN.12.1	M'mèn mokwa, ga ngolala Pâque, Yèsu a mshkè a kokwar Béthanie, man Lazare te pa, ndo man Yèsu a nslambaƌdekaƌauda te va ndohi m'metsa'a.
JHN.12.2	Te pa ta tila skwi n'ndai. Marthe a ntakaha ta. Lazare te va tenga'a, man ta ndau skwi a vna. 
JHN.12.3	A Marie a nco ɓurdi, gani nenga'a kumba, a gi nƋèlèk staƌ, a nfaƌa na a sak a Yèsu, a ntokwolama na sak a gwots gèƌ nenga'a. A gi n'ndhe na a nzhkè ɓurdi. 
JHN.12.4	A Judas Iscariot, kra Simon, staƌ te va golahi Yèsu, nenga'a man te deɓa'a a n'nga na ri a gèƌ Yèsu, a ngaƌa:
JHN.12.5	Ta preda ɓurdi haha a ma a suli 3.000, a ta va ta ndohi ntawassa'a ɓi èhèmè?
JHN.12.6	Ma haha a goƋ a géƋ man a woya a ntakaha ta ndohi ntawassa'a ka ɓai, aman a géƌ man nenga'a ndo metsar, gozhèm suli te ri na, a ɓer skwi man ta ngotso. 
JHN.12.7	A Yèsu a ngaƋa na:
JHN.12.7	Jèkeda! Skwi arsa a gu, aman a hér pats man ta da riyè a vèvèd. 
JHN.12.8	Ndohi ntawassa'a ta zhè a sam kinè pèc pècèk; aman iyè, i nzi a sam kinè pèc pècèk azɓai.
JHN.12.9	Ndohi kumba te ndev ndohi Juif ta tsena'a, a zhè te pa. A ta shkè a sam Yèsu genè ka ɓai. Aman ta woy a ta rka Lazare ba, ndo man Yèsu a nslambaƌdekaƌauda te ndev ndohi m'metsa'a. 
JHN.12.10	Aman ndohi mvi skwi a Zhiklè mbibihia'a ta woy maya, a ta woy a ta kéƌè Lazare ba. 
JHN.12.11	A géƌ Lazare ndohi Juifs kumba ta jèke ta, ta co Yèsu a ndav ta.
JHN.12.12	Te mangoslèma'a, aman ndohi kumba ta Ƌè ngolala, ta tsena'a, Yèsu a Ƌè Jérusalem. 
JHN.12.13	A ta burzl vah gangar, a to do aman ta zli gèƌ a vna, a ta goƌ a wuƌai:
JHN.12.13	Vanzala'a! Nga slèbèrƋè nenga'a man a shkè a nzlembaƋ Bi Zhiklè, bi Israel!
JHN.12.14	A Yèsu a n'ngots gol kƋèh, a n'nza a deɓa'a, ara man ta windo:
JHN.12.15	Ka gu zlau ɓai, kokwar Sion! Na haha, bi ngaya a shkè a deɓ gol kƋèh.
JHN.12.16	Nshèlèkura'a, golahi Yèsu ta tsena verzi ma haha di ɓai. Aman a pats man Yèsu a ngots n'njèlè ma, ta huro, ma haha a windo a géƋ nenga'a, a ta ga na ar naha. 
JHN.12.17	Aman ndohi man ta zhè a sam man a baba na Lazare auda te dzavi na, a nslambaƌdekaƌauda te ndev ndohi m'metsa'a, ta gu malwuƋai.
JHN.12.18	Gar haha ndohi kumba to do, aman ta zli gèƋ a vna, te man ta tsena skwi malwuƋi man a gau. 
JHN.12.19	A ndohi pharisie ta goƋ a va ta:
JHN.12.19	Kin rka'a, kin slaha nenga'a ɓai! Ndohi tèlèba ta Ƌè a verzi nenga'a.
JHN.12.20	Te va ndohi man to do ngolala, aman ta tsi rai, ndohi Grec kètè ta zhè. 
JHN.12.21	A ta shkè a sam Philippe, te kokwar Béthsaida te Galilée, a ta gaƋa na:
JHN.12.21	Bi ga, nga woy a nga rka Yèsu.
JHN.12.22	A Philippe a mshkè, a ngaƋa na Andrè, a nda Philippe a Andrè ta menda na a Yèsu. 
JHN.12.23	Aman Yèsu a m'mbeƋa ta a ma:
JHN.12.23	TiƋè sama ma, aman Kra-ndo a ngècè n'njèl na. 
JHN.12.24	A vava, a vava, i gaƋa kinè: Sèi tser dau a kèlèhi a herkeda, a verzi na a nhusl na, man ɓai a nzi a géƌ na. Aman a husl na, a yi wuda kumba. 
JHN.12.25	Ndo man a woy nshèffè na, nshèffè nenga'a a zi na. Ndo man a woya nshèffè na man a gèƌ herkeda haha ɓai, a ɓer nshèffè man a nzi a mèƋèp. 
JHN.12.26	Ndo man a woya a ntakahayè, sèi a dzadzarkayè. A sam man iyè a pa, ndo ntakahayè ba a pa. Ndo man a takahayè, Bab ga a slébèrƋè'a.
JHN.12.27	Antanta ndav ga a kudai, a i gèƋè ma kè? Bab ga, mbelkay auda te sam nta! Aman i shkè a sam nta a gèƌ nenga'a. 
JHN.12.28	Bab ga, nzala nzlembaö ngaya!
JHN.12.28	A ngèƋè staƋ a ntsenkaƋi te zhiklè:
JHN.12.28	I nzala'a ma, a i woya man a i nzala'a a va'a.
JHN.12.29	A ndohi man ta zlatsa a pa, ta tsena'a, a ta gaƋa:
JHN.12.29	Ntsiiyam!
JHN.12.29	Ndohi ngiƋè ta gaƋa:
JHN.12.29	Ta goƋ a gol Bi Zhiklè!
JHN.12.30	A Yèsu a 'mbeƋa ta a ma:
JHN.12.30	NgèƋè haha a gu a géƋ ga ka ɓai, aman a géƋ kinè. 
JHN.12.31	Aman antanta kita a gi a géƋ herkeda haha. Antanta ta da jèr bi herkeda haha. 
JHN.12.32	A iyè, man ta zlatsedyè a géƋ herkeda, i woy man i vitka ta ndohi tèlèba a sam ga.
JHN.12.33	Ma haha a goƋo, a ngréƋè m'metsi nenga'a, ara man a da metsi na. 
JHN.12.34	A ndohi ta gaƋa na:
JHN.12.34	Nga tsena te ma kita Zhiklè, Kristi a nzi a mèƋèp. Ka, ka gad kè: Sèi ta zlècèƋè Kra-ndo. Kra-ndo haha wa?
JHN.12.35	A Yèsu a ngaƋa ta:
JHN.12.35	Skwi nhél sam a zhè a sam kinè kètèdai. Vodo, manskwi nhél samazhè a sam kinè dai, ruva da ga kinè a gèƋ ɓai! Ndo man a Ƌè te ndev ruva, a sun sam mah a Ƌè a pa ɓai. 
JHN.12.36	Voco skwi nhél sam a ndav kinè, a pats man ani a zhè a sam kinè, a kin ndi a wudahi skwi nhél sam!
JHN.12.36	A Yèsu a ngoƋ ma ar haha, a mdo na, a n'ngheda va na a sam di ta. 
JHN.12.37	Ko a ngu nrkedi arsa kumba, a sam di ta, taca a ndav ta ɓai. 
JHN.12.38	A ngu ara man Esaie, ndo nhadka ma, a gaƋa:
JHN.12.38	Bai, nco ma man nga njè'a, wa? WuƋi Ndo nzi pèc pècèk a ngudoko na va a di a wa?
JHN.12.39	Gar haha ta slaha a ta ca a ndav ɓai, aman a sam ngiƋè Esaie a gaƋa:
JHN.12.40	Nenga'a a nƋèma ta dai, a nsassaya ndav ta, a ta rka di ɓai, a ta da menkaƋa deɓa asaɓai, aman i mbel ta azɓai.
JHN.12.41	Ma haha Esaie a goƋ a géä man a rka n'njèl nenga'a, a ngoƋ a géƌè'a. 
JHN.12.42	Ko ndohi mbibihia'a kumba ta co a ndav ta. Aman a géƌ ndohi pharisie ta ngreda auda ɓai, ta gu zlau, ta da dzar ta auda te gi njèngè ma Zhiklè. 
JHN.12.43	Ta woy n'njèlè a sam ndohai, a fena man a Zhiklè. 
JHN.12.44	A Yèsu a mboho, a ngaƋa:
JHN.12.44	Ndo man a ciyè a ndav na, a ciyè ka ɓai, aman nenga'a man a zlindekayè. 
JHN.12.45	A ndo man a rkayè, a rka nenga'a man a zlindekayè. 
JHN.12.46	I shkè a herkeda, i skwi nhél sam. Aman ko wawa man a ciyè a ndav na, a nzi te ruva azɓai. 
JHN.12.47	Ndo man a tsena ma ga, aman a cè azɓai, iyè a ngi kita nenga'a ka ɓai. I shkè ɓai, aman i gi kita herkeda; aman i shkè, aman i mbel herkeda.
JHN.12.48	Ndo man a kwolyè, a ce ma ga azɓai, kita nenga'a a zhè ma. Ma man i gèƋè'a, nenga'a a gi a kita na, a pats n'ndikèma skwai. 
JHN.12.49	I goƌ ma te gèƌ ga ka ɓai. Aman Bab ga man a zlindekayè, nenga'a a mvayè ma nkwèrè man i gèƌè'a. 
JHN.12.50	A i suna, ma nkwèr nenga'a, nshèffè a mèƋèp. Anai, skwi man i gèƋè, i gèƋè'a ara man Bab ga a ngrayè.
JHN.13.1	Ga ngolala Pâque, Yèsu a suna, tiƋè sam man a nenga'a a mshkè ma, a da jèkeda herkeda haha, a nƋè a sam Bab na. A woy ndohi na, man ta zhè t'herkeda, a ndav na, a woy ta, ha a ndeva skwi tèlèba. 
JHN.13.2	A sam skwi n'ndi dakwaƋ, bi madzagai a nfa na a ma Judas Iscariot, kra Simon, aman a ga na ri a gèƋ a Yèsu.
JHN.13.3	Yèsu a suna, Bab na a mva na skwi tèlèba a rai, a suna, a shkè te Zhiklè, a nƋè a sam Zhiklè, 
JHN.13.4	a nslambaƋa a sam skwi n'ndai, a nsuƌa na dawar auda a va, a m'manda maslaka mizlinè a ma, 
JHN.13.5	a mɓedza iyam a kokwai, a hüno man a penè sak golahi nenga'a, a ntokwola ta a maslaka mizlinè man a manda a ma. 
JHN.13.6	A Yèsu a mshkè a sam Simon Pierre, a Pierre a ngaƋa na:
JHN.13.6	Bai, ka mpènè sak ga de?
JHN.13.7	A Yèsu a m'mbeƋa na a ma:
JHN.13.7	Skwi man i gia, ka sun di ɓai. Ka da shinè te deɓa'a.
JHN.13.8	A Pierre a ngaƋa na:
JHN.13.8	Ka panay sak ga ɓi fèt!
JHN.13.8	Yèsu a ngaƌa na:
JHN.13.8	Aman i pana ka azɓai, nga humƋè va a kaazɓai.
JHN.13.9	A Simon Pierre a ngaƋa na:
JHN.13.9	Bai, anai ka panay sak genè ɓai, aman ri ga a gèƋ ga tèlèba!
JHN.13.10	A Yèsu a ngaƋa na:
JHN.13.10	Ndo man mpana va na ma, sèi a pènè sak mènè. Kinè, kin pana, aman kin tèlè ka ɓai.
JHN.13.11	Yèsu a sun ndo n'nga na ri a gèƋ. Gar haha a ngaƋa: Kinè, kin pana, aman tèlè ka ɓai. 
JHN.13.12	Aman a mpana sak ta ma, a mfèda maslaka na a va, a n'nzahai a tsagi tenga'a za, a, a ngaƋa ta:
JHN.13.12	Kin sun skwi man i ga kinè Ƌè? 
JHN.13.13	Kin babayè 'ndo njèngè ma', a 'Bai', a kin goƋ amba. I nenga'a. 
JHN.13.14	Aman iyè, bi kinè a ndo njèngè ma kinè, i pana sak kinè, sèi kin gi lèmèlèmè te ndev kinè, ngiƋè a pènè sak a ngiƋè, ngiƋè a ngiƋè. 
JHN.13.15	Skwi man i ngreda kinè, i va kinè, aman kin gia lèmèlèmè ara man i gu a sam kinè. 
JHN.13.16	A vava, a vava, i gaƋa kinè: 'Bèlè a fena bab na azɓai. Ndo sak a fena ndo nzlinƋè'a azɓai. 
JHN.13.17	Aman kin sun ar haha, mwuffè a sam kinè, aman kin gia'a!
JHN.13.18	I goƋ a gèƋ kinè tèlèba ka ɓai. I sun tengahi man i par ta. Aman a gi ara ma te Ƌèlèwèr Zhiklè man a gaƋa: Ndo man a ndi movar ga, a da ngwodyè. 
JHN.13.19	I gaƋa kinè ma haha antanta, aman n'nga di ɓai. Aman a da gai, kin cè a ndav kinè, i zhè. 
JHN.13.20	A vava, a vava, i gaƋa kinè: Ndo man a cè ndo man i zlündo, a ciyè. A ndo man a ciyè, a cè nenga'a man a zlindekayè.
JHN.13.21	Aman Yèsu a goƋ ma haha, ndav nenga'a a m'mbèƌè, a n'ngreda, a ngaƌa:
JHN.13.21	A vava, a vava: StaƋ te ndev kinè a da gay ri a gèƋ.
JHN.13.22	A golahi nenga'a ta pu di a va ta, a ta gu zlau: Yèsu a goƋ ma haha a géƋ ngè? 
JHN.13.23	Aman staƋ te va golahi a zhè a sam skwi n'ndai, a dingèƋè va a Yèsu, nenga'a man Yèsu a woya'a a ndav na. 
JHN.13.24	A Simon Pierre a ngaƋa na:
JHN.13.24	DzhoƋo! A goƋ a geƋ ngè?
JHN.13.25	A nenga'a man a dungoƋ va a Yèsu a ngaƋa na:
JHN.13.25	Bai, nenga'a wa?
JHN.13.26	A Yèsu a ngaƋa na:
JHN.13.26	Nenga'a man i gaha lak a movar, a i va na.
JHN.13.26	A ngaha lak a movar, a mva na Judas, kra Simon Iscariot. 
JHN.13.27	Nenga, a a mco, a SaƋan a ndo a ndav na. A Yèsu a ngaƋa na:
JHN.13.27	Skwi man ka gia, a, gu tsam tsam!
JHN.13.28	Ndohi man a sam skwi n'ndai, ta sun ɓai, aman a ngaƋa na ar haha. 
JHN.13.29	NgiƋèhi ta huro: gozhèm te ri Judas, Yesu a woya man a shum skwi ngolala tenga'a, a va ta skwi a ndohi ntawassà'a. 
JHN.13.30	Aman Judas a nco movar, tsam tsam a nde na. VaƋ ma. 
JHN.13.31	Aman a n'ndo auda ma, Yèsu a ngaƋa:
JHN.13.31	Antanta Kra-ndo n'nzala'a, a n'njèlè Zhiklè a gudoko na va a di te nenga'a. 
JHN.13.32	Aman Zhiklè n'nzala te nenga'a, Zhiklè ba a da njèl Yèsu a ri na ndul ndul. 
JHN.13.33	Wudahi ga! I nzi a sam kinè kètè dai. Te deɓa'a kin da hassyè, aman ara man i gaƋa ta ndohi Juif, i gaƋa kinè lèmèlèmè. A sam man i Ƌè a pa, kin slaha kin Ƌè a pa azɓai.
JHN.13.34	I va kinè ma nkwèr mɓua'a: Vawoy va kinè, ngiƋè da woy ngiƋè, lèmelemè ara man i woy kinè a ndav ga. Aman kinè ba, vawoy va kinè, ngiƋè da woy ngiƋe, ngiƋe da woy ngiƋe a ndav na. 
JHN.13.35	Aman kin gi ar haha, ndohi tèlèba ta suna, kinè golahi ga, te man ngiƋe a woy ngiƋè, ngiƋè a woy ngiƋè.
JHN.13.36	Simon Pierre a ngaƌa na:
JHN.13.36	Bai, ka Ƌè ma?
JHN.13.36	A Yèsu a m'mbeƋa na a ma:
JHN.13.36	A sam man i Ƌè a pa, ka slaha ka dzadzarkayè antanta azɓai. Aman te deɓa'a ka da dzadzarkayè.
JHN.13.37	A Pierre a ngaƋa na:
JHN.13.37	Bai, i slaha a i dzadzarka antanta azɓai èhèmè? Ar i vi nshèffè ga a géƋ ngaya!
JHN.13.38	A Yèsu a m'mbeƋa na a ma:
JHN.13.38	Ka vi nshèffè ngaya a géƋ ga Ƌè? A vava, a vava, i gaƋa ka: Ga ngarah a tsi da'ai, ka cèkèlma a géƋ ga sak makar.
JHN.14.1	Kin gu zlau te ndav kinè ɓai'. Voco Zhiklè a ndav kinè, vaciyè a ndav kinè ba! 
JHN.14.2	Te gi Bab ga, sam a zhè kumba. Man az arsa ɓai, ar i gaƌa kinè. I woy a i Ƌè a i tila kinè sam a hai. 
JHN.14.3	Aman i da tila kinè sam a hai, a di i shkè a deɓa, a i hil kinè a sam ga. Aman a sam man iyè a pa, kinè ba a pa. 
JHN.14.4	Kin sun sam man i Ƌè a pa, a kin sun civèƌ.
JHN.14.5	Thomas a ngaƋa na:
JHN.14.5	Bai, nga sun sam man ka Ƌè a pa ɓai, a nga slaha nga shin civèƋ Ƌè?
JHN.14.6	A Yèsu a ngaƋa na:
JHN.14.6	Iyè civèƋ, a ma nzura'a, a nshèffè; ndo ngiƋè a shkè a sam Bab ga azɓai, sèi a bezkaƋ a iyè. 
JHN.14.7	Aman kin senyè, kin sun Bab ga ba. A hinè antanta kin sun nenga'a, a kin rka nenga'a ma.
JHN.14.8	Philippe a ngaƋa na:
JHN.14.8	Bai, ngra nga Bab-Zhiklè, te deɓa'a Ƌè'a.
JHN.14.9	Yèsu a ngaƋa na:
JHN.14.9	N'nzi ga a sam kinè kumba, a ka senyè ɓi Ƌè, Philippe? Ndo man a rkayè, a rka Bab ga ma, a ka gaƋ kè: Ngra nga Bab nga? 
JHN.14.10	Ka co a ndav ngaya ɓi Ƌè? I te Bab ga, Bab ga te iyè? Ma man i gaƋa kinè, i goƋ te gèƋ ga ka ɓai. Skwi man i gau, Bab ga man a zhè te ndav ga, a ngau. 
JHN.14.11	Voco ma ga, man i gaƋa: Iyè te Bab ga, Bab ga te iyè. Man ɓai, voco ma ga a géƌ skwi man i gau.
JHN.14.12	A vava, a vava, i gaƋa kinè: Ndo man a ciyè a ndav na, a gi skwi lèmèlèmè ara ga, a fena ba. Aman iyè, i Ƌè a sam Bab ga. 
JHN.14.13	A skwi ko mèmè kin jhèƋè a nzlembaƋ ga, i gia'a, a ta slebèrƋè Bab ga te kra na. 
JHN.14.14	Aman kin jhèƋè skwi te ri ga a nzlembaƋ ga, i woya man i gia'a.
JHN.14.15	Aman kin woy iyè a ndav kinè, vafu gèƋ a ma nkwèr ga, 
JHN.14.16	A i woy a i tsi ri a Bab ga, a va kinè ndo n'nzaka kinè a deɓa, man a nzi a sam kinè a mèƋèp, 
JHN.14.17	Mèzhèɓ nzura'a, man herkeda a slaha a ncè ɓai, te man a rka ɓai, a sun ɓai. Aman kinè, kin sun nenga'a, te man nenga'a a nzi a sam kinè, a zhè te ndav kinè.
JHN.14.18	I jèkè kinè ara wud diki ka ɓai. I da shkè a sam kinè. 
JHN.14.19	Te deɓa kètè, herkeda a di a rkayè azɓai. Aman kinè, kin da rkayè. A géƌ man i nzi a nshèffè, kinè ba kin nzi a nshèffè. 
JHN.14.20	A pats nasa kin da suna, i te Bab ga, a kinè te iyè, a iyè te kinè. 
JHN.14.21	Ndo man a ngots a ma nkwèr ga a fi gèƌè'a, nenga'a ndo man a woy iyè a ndav na. Ndo man a woy iyè a ndav na, Bab ga ba a woy nenga'a a ndav na, a i woya'a a ndav ga, a i da ngreda na va ga.
JHN.14.22	A Judas, Judas Iscariot ka ɓai, a ngaƋa na:
JHN.14.22	Bai, aman ka woy a ka ngreda nga va ngaya, a ka ngreda ta ndohi herkeda azɓai, èhèmè?
JHN.14.23	A Yèsu a m'mbeƋa na a ma:
JHN.14.23	Ndo man a woy iyè a ndav na, a fi gèƋ a ma ga. Bab ga a da woya'a a ndav na. A nga da shkè a sam na, a nga da nzi a sam na. 
JHN.14.24	Ndo man a woy iyè a ndav na ɓai, a fi gèƋ a ma ga azɓai. Ma man kin tsena'a, ma ga ka ɓai, aman ma Bab ga man a zlindekayè. 
JHN.14.25	Ma haha i gaƋa kinè, man i zhè a sam kinè dai. 
JHN.14.26	Ndo n'nza kinè a deɓa, Mèzhèɓ Zhiklè nkezla'a, man Bab ga a da zlündkodai a nzlembaƋ ga, nenga'a a da senda kinè skwi tèlèba. Ma man i gaƋa kinè, a da hodko kinè tèlèba a gèƋ.
JHN.14.27	l jèka kinè gumi ga. Gumi ga i va kinè. I va kinè, ara man herkeda a va kinè ka ɓai. Kin gu zlau te ndav kinè ɓai, kin gudzu ɓai! 
JHN.14.28	Kin tsena'a, ara man i gaƋa kinè: I Ƌè; aman i shkè a deɓa a sam kinè. Aman kin woy iyè a ndav kinè, kin wuffè, aman i Ƌè a sam Bab ga, te man Bab ga a fènyè.
JHN.14.29	A i gaƋa kinè te ma haha antanta ma, aman n'nga di ɓai, aman a da gai, kin da cè a ndav. 
JHN.14.30	Anai i gèƋè ma kumba a sam kinè azɓai. Bi herkeda a da shkè, a ngècè skwi a sam ga azɓai. 
JHN.14.31	Aman ndohi herkeda da suna, i woy Bab ga a ndav ga, a i gi ara ma nkwèr Bab ga. VaslambaƋa, ngodokoya!
JHN.15.1	Iyè, wof barassa nzura'a. Bab ga, ndo mɓer wof barassa. 
JHN.15.2	Ri wof ga staƋ staƋ tèlèba man a yi wuda azɓai, a ngeldaussa. StaƋ staƋ tèlèba man a yi wuda, a sliƋè'a, aman a yi wuda holhola'a. 
JHN.15.3	Antanta kin tila ma, a géƋ ma ga man i njè kinè. Vanza te iyè, a i nzi te kinè. 
JHN.15.4	Lèmèlèmè ara ri wof a slaha a nyi wuda a ri na azɓai, sèi man na goƋozlom wof, lèmèlèmè kinè ba, sèi kin nzi te iyè.
JHN.15.5	Iyè, wof barassa, kinè ri wof ga. Ndo man a nzi íe iyè, a i te nenga'a, ara wof man a yi wuda kumba. Aman kinè dra a sam ga, kin slaha a kin gi skwi ɓai. 
JHN.15.6	Aman ndo a nzi te iyè ka ɓai, ta kaldaussa ara ri wof, a gwèr na, a ta ɓiceda vogwa, a vogwa a n'ndeda ma. 
JHN.15.7	Aman kin nzi te iyè, a ma ga a nzi a sam kinè, skwi ko mèmè kin jhèƋè'a, a gi a sam kinè. 
JHN.15.8	Gar haha n'njèl Bab ga, aman nyi nshèffè kinè a zhè kumba, a kin ndi a golahi ga.
JHN.15.9	Lèmèlèmè ara Bab ga a woy iyè a ndav na, i ba i woy kinè a ndav ga. Vanza te mwoy-ndoga! 
JHN.15.10	Aman kin fi gèƋa ma nkwèr ga, kin nzi te mwoy-ndo ga, lèmèlèmè ara man i fi gèƋ a ma nkwèr Bab ga, a i nzi te mwoy-ndo nenga'a. 
JHN.15.11	Ma haha i gaƋa kinè, aman mwuffè ga a zhè a sam kinè, a mwuffè kinè a gi jèlèlè'a. 
JHN.15.12	Na haha ma nkwèr man i va kinè: Vawoy va kinè, ngiƋè da woy ngiƋè, ngiƋè da woy ngiƋè a ndav na, lèmèlèmè ara man i woy kinè a ndav ga. 
JHN.15.13	Sèi ndo man a vi nshèffè na a géƌ mandalahi na, ndo ngiƋè a fena mwoy-ndo nenga'a azɓai. 
JHN.15.14	Kinè mandalahi ga, aman kin gi skwi tèlèba man i gaƋa kinè.
JHN.15.15	Anai i baba kinè bèlèlihi ka ɓai. Aman ɓèlè a sun skwi man bab nenga'a a gia ɓai. Aman i baba kinè mandalahi ga, aman skwi tèleba man i tsena te ma Bab ga, i ngreda kinè. 
JHN.15.16	Kinè n'ngatskayè auda ka ɓai. Aman i par kinè, a i ge kinè, aman nyi nshèffè kinè da zhè, a nyi nshèffè kinè a nzi dai, a skwi ko mèmè kin jhèƋè te ri Bab ga a nzlembaƋ ga, a da va kinè. 
JHN.15.17	Ma nkwèr haha i va kinè: vawoy va kinè, ngiƋè da woy ngiƋè, ngiƋè da woy ngiƋè a ndav na.
JHN.15.18	Aman ndohi herkeda ta gi shèwa a kinè, vasuna, ta gu shèwa a iyè, ga ta gi shèwa a kinè. 
JHN.15.19	Man kinè a herkeda, ar ndohi herkeda ta woy skwi ta. Aman kinè a herkeda ka ɓai. I par kinè auda te va ndohi herkeda. Gar haha ndohi herkeda ta gi shèwa a kinè.
JHN.15.20	Vahur ma man i gaƋa kinè: Bèlè a fena babgi na azɓai. Aman ta parahayè, ta da paraha kinè lèmèlèmè. Aman ta cè ma ga, ta da cè ma kinè lèmèlèmè. 
JHN.15.21	Aman skwi haha tèlèba, ta da ga kinè a géƌ nzlembaƋ ga, a géƋ man ta sun nenga'a man a zlindekayè ɓai. 
JHN.15.22	Man a matsa i shkè ɓai, a i gaƋa ta ma ga ɓai, ar mali ta azɓai. Aman antanta ta slaha ta nghéƋè mali ta azɓai.
JHN.15.23	Ndo man a gi shèwa a iyè, a gi shèwa a Bab ga lèmèlèmè. 
JHN.15.24	I ga skwi a sam ta, man ndo ngiƋè a slaha a ngia ɓai. Man a matsa i da gu ɓai, ar mali ta azɓai; aman antanta ta rka'a, ta gi shèwa a iyè, a Bab ga lèmèlèmè. 
JHN.15.25	Aman skwi haha a gi ara man ta windo te ma kita Zhiklè: Ta gu shèwa a iyè ambalai.
JHN.15.26	Aman nenga'a man a nzaka kinè a deɓa a shkè ma, nenga'a man i woy a i zlinda kinè te Bab ga, Mèzhèɓ nzura'a, man a shkè te Bab ga, a da gi malwuƋi a sam kinè a géƋ ga. 
JHN.15.27	Aman kinè ba, kin ndi a ndohi malwuƋihai, a géƋ man kin nza a sam ga te nhinkad na.
JHN.16.1	Ma haha i gaƋa kinè, skwa da slafaƋama kinè sak ɓai! 
JHN.16.2	Ta da dzar kinè auda te gihi njèngè ma Zhiklè tenga'a. Patsa'a a di a shkè, aman ndo staƋ staƋ tèlèba man a kede kinè, a hérè te ndav na, a ngu skwi man ambaba Zhiklè. 
JHN.16.3	Skwi ar haha ta da gia'a, te man ta sun Bab ga ɓai, a ta senyè ɓai, cèw ba. 
JHN.16.4	Aman ma haha i gaƋa kinè; te deɓa'a man a da gai, a haka kinè a gèƌ, a gu ara man i gaƌa kinè. I gaƌa kinè ma haha te va nasa ɓai, te man nga nza a nda kinè.
JHN.16.5	Aman antanta i Ƌè a sam nenga'a man a zlindekayè, ko ndo staƋ te ndev kinè a dzhadyè azɓai: Ka Ƌè ma? 
JHN.16.6	Ndav kinè a kudai, a géƌ man i gaƋa kinè ma haha. 
JHN.16.7	Aman i gaƋa kinè skwi nzura'a a vava: Dara man i Ƌè ga! Man i Ƌè ga azɓai, ar nenga'a man a nzaka kinè a deɓa a shkè a sam kinè azɓai. Aman i Ƌè, i da zlindkoƌi a sam kinè.
JHN.16.8	A nenga'a a shkè, a ngreda ta mali ta a ndohi herkeda, a ngizura'a, a kita. 
JHN.16.9	Mali ta sa, aman ta da ciyè a ndav ɓai. 
JHN.16.10	Ngizura'a sa, aman i Ƌè a sam Bab ga, a kin rkayè azɓai, 
JHN.16.11	Kita sa, aman ta ga na kita a géƌ a madzagai.
JHN.16.12	Njèkèdi ma ga man i woy a i gaƋa kinè a zhè a vata. Aman antanta kin slaha kin cè di ɓai. 
JHN.16.13	Aman nenga'a, Mèzhèɓ nzura'a nda shkè ma, a ngreda kinè ma nzura'a tèlèba. Aman nenga'a a gèƋè ma te gèƋ na azɓai. Aman ma man a tsena'a, a gèƋè'a; a ngreda kinè skwi man a di a shkè.
JHN.16.14	Nenga'a a da nzalyè, a skwi tèlèba a da cè a sam ga, a da ngreda kinè. 
JHN.16.15	Skwi tèlèba man Bab ga a ngotso, skwi ga. Gar Haha i gaƋa, a cè te skwi ga, a da ngreda kinè. 
JHN.16.16	A n'nzi kètè, kin da rkayè azɓai; te deɓa kètè kin da rkayè.
JHN.16.17	Te va golahi nenga'a ngiƌè ta goƌ a va ta:
JHN.16.17	Ma mè, man a gaƌa nga: A n'nzi kètè, kin da rkayè azɓai. Te deɓa kètè, kin da rkayè, a i Ƌè a sam Bab ga?
JHN.16.18	A ta gaƌa:
JHN.16.18	Naha mè, man a gaƌa: A n'nzi kètè? Nga sun ma man a gèƌè ɓai.
JHN.16.19	Yèsu a suna, ta woy a ta jhèƌè'a, a ngaƌa ta:
JHN.16.19	Kin verslè a gèƌ man i gaƌa kinè: A n'nzi kètè, kin da rkayè azɓai. Te deɓa kètè, kin da rkayè, ƌè? 
JHN.16.20	A vava, a vava, i gaƌa kinè, kin da kuƌai, kin da gi wobau. Aman ndohi herkeda ta da wuffè. Kin da lèyè; aman nlèyè kinè a da ngwèƋè na a mwuffè.
JHN.16.21	Ngwoz man a yi kra, a si matakwan a gèƌè'a, te man pats nyi kra na ma. Aman te deɓa'a man a ye kra ma, a hér matakwan na asaɓai, aman a wuffè a géƌ kra man a yokoƌai. 
JHN.16.22	Kinè ba, antanta kin lèyè te ndav kinè. Aman nga da ngècè va za'a, a ndav kinè a da wuffè, ndo ngiƌè a da cè mwuffè auda te ndav kinè azɓai.
JHN.16.23	A pats nasa kin da jhèƌè ma ngiƌè a sam ga azɓai. A vava, a vava, i gaƌa kinè: Skwi ko mèmè kin jhèƌè te ri Bab ga, a da va kinè a nzlembaƌ ga. 
JHN.16.24	Ha nshkè na ma a mpatsna, kin dzhaƌa skwi a nzlembaƌ ga ɓai. Vodzhoƌo, a kin ngècè'a, a mwuffè kinè agijèlèlè'a.
JHN.16.25	Ma haha i gaƋa kinè ara ngèlègèƋma. Patsa a di a shkè, aman i gaƌa kinè a ngèlègèƌma azɓai, aman i ngrèƌè ma a géƌ Bab ga auda tsaraya tèlèba. 
JHN.16.26	A pats nasa kin tsi ri a Zhiklè a nzlembaƌ ga, a i da gaƌa kinè: i tsi ri a Bab ga a géƌ kinè — asakaɓai. 
JHN.16.27	Aman Bab ga a ri na a woy kinè, a géƌ man kin woy iyè, a kin co a ndav kinè, i shkè te Bi Zhiklè. 
JHN.16.28	I shkè a sam Bab ga, a i shkèhi a herkeda. Anai i jèkeda herkeda za'a, a i Ƌè a sam Bab ga.
JHN.16.29	A golahi Yèsu ta gaƋa na:
JHN.16.29	Na haha, antanta ka pa a ma asaɓai, ka goƋ a ngèlègèƋma asaɓai.
JHN.16.30	Antanta nga suna, ka sun skwi tèlèba, ko ndo ngiƋè a ndzhaƋ ka ɓai. Gar haha nga co a ndav nga, ka shkè te Bi Zhiklè.
JHN.16.31	Yèsu a ngaƋa ta:
JHN.16.31	Antanta kin co a ndav kinè Ƌè? 
JHN.16.32	Na haha patsa a di a shkè, ani a zhè ma, aman ta venda kinè gèƋ staƋ staƋ tèlèba, a kin jèkyè a géƋ ga. Aman iyè a géƋ ga ka ɓai. Nga a Bab ga. 
JHN.16.33	Na haha i gaƋa kinè. A kin gumi te iye. T'herkeda matakwan a ga kinè. Aman vagsa ndav kinè, i ngul herkeda.
JHN.17.1	Aman Yèsu a n'ndeva ma haha, a mpu di a zhiklè, a ngaƌa:
JHN.17.1	Bab ga, tiƌè sama ma! Nzala kra ngaya, aman kra ngaya ba da nzal ka! 
JHN.17.2	Ka va na wuƌibai a géƌ ndohi tèlèba, a skwi tèlè man ka va na, a va ta ndohi ba, a nshèffè a mèƋèp ba. 
JHN.17.3	Na haha nshèffè a mèƋèp, aman ta sen ka, ka Zhiklè nzura'a staƌgenè, a nenga'a man ka zlündo, Yèsu Kristi. 
JHN.17.4	I nzal ka a géƌ herkeda, a i ndeva mizlinè ngaya, man ka vayè a i gia'a. 
JHN.17.5	Antanta nzalyè, Bab ga, a n'njèlè man i ngotso, man herkeda n'nga di ɓai.
JHN.17.6	I ngreda ta nzlembaƋ ngaya a ndohi man ka vayè t'herkeda. Tenga'a a ngaya, a ka pay a iyè, a ta fu gèƋ a ma ngaya. 
JHN.17.7	Antanta ta suna, skwi tèlèba man ka vayè, a shkè te ka. 
JHN.17.8	Aman ma man ka vayè, i va ta ma, a ta co. Ta sun a vava, i shkè te ka, a ta co a ndav, ka, ka nzlin­dekayè.
JHN.17.9	I tsi ri a géƌ tenga'a. I tsi ri a géƋ ndohi herkeda ka ɓai, aman a géƌ tenga'a man ka payè, tenga'a a ngaya. 
JHN.17.10	Aman skwi ga tèlèba, skwi ngaya. Skwi ngaya, a ga ga, a n'njèl ga n'ngreda auda a sam tenga'a.
JHN.17.11	Anai iyè az t'herkeda ɓai; aman tenga'a ta zhè t'herkeda. Iyè, i Ƌè a sam ngaya. Bab ga nkezla'a, ɓer ta ndohi man ka payè, a nzlembaƋ ngaya, a ta gi a nstaƋ, lèmèlèmè ara nga. 
JHN.17.12	Aman i nza a sam tenga'a, i ɓer ta ndohi man ka payè, a nzlembaƋ ngaya. A i war ta, ko staƋ te va tenga'a a nze ɓai, sèi man a nzi ba, ngedassa ma, nenga'a a nze na, ara Ƌèlèwèr Zhiklè a gaƋa.
JHN.17.13	Aman antanta i Ƌè a sam ngaya; aman ma haha i gèƋè t'herkeda, a ndav tenga'a da ndha a mwuffè ga. 
JHN.17.14	A i va ta ma ngaya; a ndohi herkeda ta ga ta shèwa, te man tenga'a ta a herkeda ka ɓai, lèmèlèmè ara iyè a herkeda ka ɓai. 
JHN.17.15	I tsi ri azɓai, aman ka helka ta auda t'herkeda. Aman i tsi rai, aman ka ɓer ta te ri nenga'a man ambaɓai. 
JHN.17.16	Tenga'a ta a herkeda ka ɓai, lèmèlèmè ara iyè man iyè a herkeda ka ɓai.
JHN.17.17	Kezla ndav ta a ma nzura'a. Ma ngaya, ma nzura'a. 
JHN.17.18	Lèmèlèmè ara man ka zlindekayè a herkeda, i zlinde ta a herkeda ba. 
JHN.17.19	I kezla ndav ga a ri ga a gèƋ tenga'a, aman ndav tenga'a ba, nkezla te ma nzura'a.
JHN.17.20	Aman i tsi rai a géƌ tenga'a genè ka ɓai, aman a géƌ tenga'a ba, man ta ciyè a ndav ta, a géƋ malwuƋi tenga'a. 
JHN.17.21	Aman ta tèlèba ta gi a nstaƋ, lèmèlèmè ara nga, ka Bab ga, te iyè, a iyè te ka, a tenga'a ba, ta te nga; a herkeda da co a ndav na, ka nzlindekayè. 
JHN.17.22	A n'njèlè man ka vokoyè, i va ta tenga'a, aman ta gi a nstaƋ, lèmèlèmè ara nga, nga gi a nstaƋ. 
JHN.17.23	lyè te tenga'a, ka te iyè, aman ta gi a nstaƋ, jèlèlè'a; a herkeda da suna, ka nzlindekayè, ka woy ta a ndav ngaya, lèmèlèmè ara man ka woy iyè a ndav ngaya.
JHN.17.24	Bab ga, i woya aman tenga'a man ka pokoyè, ta zhè a sam ga, a ta rka n'njèl ga man ka vokoyè, a géƌ man ka woy iyè a ndav ngaya, aman herkeda n'nga di ɓai. 
JHN.17.25	Bab nzura'a! Herkeda a sen ka ɓai; aman iyè i sen ka, a tenga'a ba ta suna, ka nzlindekayè. 
JHN.17.26	A i ngreda ta nzlembaƋ ngaya; a i ngréƋè'a dai. Aman mwoy-ndo ngaya man ka woy iyè a vna, da zhè a sam ta, a iyè te tenga'a.
JHN.18.1	Aman Yèsu a n'ndeva ma haha, to do a golahi nenga'a a wud woyam Cédron. Gi lak te pa. A to do a pa a golahi nenga'a. 
JHN.18.2	Aman Judas ba, man a nga na ri a gèƋ Yèsu, a sun sama'a, te man pats ngiƋè pats ngiƋè Yèsu a nda golahi nenga'a ta ɓicaƋa va a pa.
JHN.18.3	Aman Judas a mbaba ta golahi bihi ndohi mvi skwi a Zhiklè, a ndohi pharisie, a ta shkè a pa, a pitirla, a skwi ntiv vogwa, a skwi var. 
JHN.18.4	Yesu a sun skwi tèlèba, man a da ga na, a nda ta ma, a ngaƋa ta:
JHN.18.4	Kin woy wa?
JHN.18.5	A ta gaƋa na:
JHN.18.5	Yèsu, ndo Nazareth.
JHN.18.5	Yèsu a ngaƋa ta:
JHN.18.5	Na iyè!
JHN.18.5	A Judas ba, man a nga na ri a gèƋ, a nzlatsa a sam tenga'a. 
JHN.18.6	Aman Yèsu a ngaƋa ta: Na iyè! to do a deɓa a deɓa a ta wush ta hai. 
JHN.18.7	A Yèsu a ndzhaƋ ta za'a:
JHN.18.7	Kin woy wa?
JHN.18.7	A ta gaƋa na:
JHN.18.7	Yèsu, ndo Nazareth.
JHN.18.8	A Yèsu a m'mbeƋa ta a ma:
JHN.18.8	I gaƋa kinè, iyè, i nenga'a! Aman kin woy iyè, vajèke ta ndohi haha!
JHN.18.9	Aman a gi ara ma nenga'a man a gaƋa: te va ndohi man ka payè, ko staƋ i zede ɓai. 
JHN.18.10	Simon Pierre, kafahi gwèsh na a zhè, a mphekoƋauda, a ntsahama na zlembaƋ civèƋ ri mandai a ɓèl bi ndohi mvi skwi a Zhiklè. NzlembaƋ ɓèl matsa Malchus. 
JHN.18.11	A Yèsu a ngaƋa na Pierre:
JHN.18.11	Ciɓda kafahi gwèsh a gi na! Kokwi man Bab ga a vayè, a i sia'a, i sia'a azɓi Ƌè?
JHN.18.12	Nhèyè ndo a bi sojè a golahi ndohi Juif ta gso Yèsu, a ta dzawa'a, 
JHN.18.13	a ta da'a nshèlèkura'a a sam Anne. Caiphe, baki dem na, a vi sa, bi ndohi mvi skwi a Zhiklè.
JHN.18.14	Nenga'a ndo man a ngaƋa ta ndohi Juif: Dara ndo staƋ a metsi na te di man a ndohi tèlèba. 
JHN.18.15	A Simon Pierre a ndzodzor Yèsu, ta a gol ngiƋè. A bi ndohi mvi skwi a Zhiklè a sun gol ngiƋè, a nenga'a a ndo a gala bi ndohi mvi skwi a Zhiklè a nda Yèsu. 
JHN.18.16	A Pierre a nzlatsa a dalmagai. A gol ngiƋè, man bi ndohi mvi skwi a Zhiklè a suna, a n'ndo auda, a ta goƋa a ngwoz mɓer ntamagai, te deɓa'a a n'nda Pierre a gai. 
JHN.18.17	A ngwoz mɓer ntamagai, a ngaƋa na Pierre:
JHN.18.17	Ka ba ka te va golahi ndo haha ka ɓi Ƌè?
JHN.18.17	A Pierre a ngaƋa:
JHN.18.17	I a te va ɓai.
JHN.18.18	A sojè a ɓèlèlihi ta vatsa vogwa a vovar, mtasl a gai, a ta dzi vogwa. A Pierre ba nzlatsa a nda tenga'a, a dzi vogwa. 
JHN.18.19	A bi ndohi mvi skwi a Zhiklè a ndzhoƋo Yèsu a géƌ golahi nenga'a, a géƋ njèma nenga'a. 
JHN.18.20	A Yèsu a ngaƋa na:
JHN.18.20	I goƌ ma'a a sam di ndohi tèlèba, pec pècèk. I senda ta te gi njèngè ma Zhiklè, te gi Zhiklè, a sam man ndohi Juiftèlèba ta ɓica va, i goƋ a metsar ka ɓai. Ka dzhaƋyè èhèmè? 
JHN.18.21	DzhaƋ ta, man ta tsena ma man i gaƋa ta. Na haha, tenga'a ta sun skwi man i njè ta.
JHN.18.22	Aman a ngoƋ ma arsa, bigol ngiƌè man nzlatsa a pa, a ntsama na bazlazlam, a ngaƋa na Yèsu:
JHN.18.22	Ta mbeƋa na a ma a bi ndohi mvi skwi a Zhiklè ar haha Ƌè?
JHN.18.23	A Yèsu a m'mbeƋa na a ma:
JHN.18.23	Aman i goƋ ambaɓai, ngreday skwi ambaɓia man i goƋ mènè! Aman i goƋ zura'a, ka tsyè èhèmè?
JHN.18.24	Anne, nenga'a man a dzawa'a, a nzlinda a sam Caiphe, bi ndohi mvi skwi a Zhiklè.
JHN.18.25	A Simon Pierre nzlatsa, a dzi vogwa. A ta gaƋa na:
JHN.18.25	Ka ba ka staƋ te va golahi nenga'a ka ɓi Ƌè?
JHN.18.25	A Pierre a ntsokol ma, a ngaƋa:
JHN.18.25	I ka ɓai.
JHN.18.26	StaƋ te va ɓèlèlihi bi ndohi mvi skwi a Zhiklè, gwoli ndo man Pierre a ntsahama na zlembaƋ, a ngaƋa:
JHN.18.26	I rka ka a sam gi lak a tsagi nenga'a ka ɓi Ƌè?
JHN.18.27	A Pierre a ntsokol ma za'a. A nasa nasa ngarah a ntsu da'ai. 
JHN.18.28	A ta da Yèsu te gi Caiphe, a gi ngomna, a sam prèk. To do a gi kita ɓai. Ta woy a ta lizhè ndav ta ɓai, a géƌ man ta da ndi ngolala Pâque. 
JHN.18.29	A Pilate a ndo auda a sam ta, a ngaƌa ta:
JHN.18.30	Kin pün ndo haha a gèƌ mè?
JHN.18.30	A ta mbeƌa na a ma:
JHN.18.30	Aman ndo haha ndo ambaɓia ka ɓai, ar nga gskodi a kita Ƌè?
JHN.18.31	A Pilate a ngaƋa ta:
JHN.18.31	Voco ar kinè, vagu kita nenga'a ara Ƌèlèwèr ma kita kinè a ngreda kinè!
JHN.18.31	A ndohi Juif ta gaƋa na:
JHN.18.31	Nga síaha a nga keƌe ndo ɓai.
JHN.18.32	A ngu ara ma Yèsu man a gaƌa; a ngreda m'metsi nenga'a man a da metsi a gèƌè'a. 
JHN.18.33	A Pilate a mdo a deɓa a gala na, a mbaba na Yèsu, a ngaƋa na:
JHN.18.33	Ka bi ndohi Juif Ƌè?
JHN.18.34	A Yèsu a m'mbeƋa na a ma:
JHN.18.34	Ka goƋ ma haha te gèƋ ngaya Ƌè, Ƌè ndohi ngiƋè a ngaƋa ka a gèƋ ga Ƌè?
JHN.18.35	A Pilate a ngaƋa na:
JHN.18.35	l ndo Juif Ƌè? Ndohi ngaya a ndohi mvi skwi a Zhiklè mbibihia"a ta ncka ka a kita a sam ga. Ka ga mè?
JHN.18.36	A Yèsu a ngaƋa na:
JHN.18.36	Kokwar-Bi ga az t"herkeda haha ɓai. Aman agassa kokwar-Bi ga t"herkeda haha, ar golahi ga ta gi var, aman ta viyè a kita ndohi Juif azɓai. Aman antanta kokwar-Bi ga az t"herkeda ɓai.
JHN.18.37	A Pilate a ngaƋa na:
JHN.18.37	Kos man ar haha, ka bi Ƌè?
JHN.18.37	A Yèsu a ngaƋa na:
JHN.18.37	Ara ngèƋè ngaya; i bai. I shkè a herkeda, aman i gi a ndo malwuƋi ma nzura"a. Ndo staƋ staƋ tèlèba, man ndo nzura"a, a tsena da"ai ga.
JHN.18.38	A Pilate a ngaƋa na:
JHN.18.38	Ma nzura'a, na mè?
JHN.18.38	Aman a goƋ ma haha, a ndo auda za'a a sam ndohi Juif, a ngaƋa ta:
JHN.18.38	I ngatsa mali m"metsi a sam na ɓai. 
JHN.18.39	Aman ara man kin gia pèc pècèk a sam ngolala Pâque, i pra kinè ndo staƋ. Kin woy a i pra kinè bi Juif Ƌè?
JHN.18.40	A ndohi tèlèba ta boho a wuƋai:
JHN.18.40	Nenga"a ka ɓai, sèi Barabbas!
JHN.18.40	Aman Barabbas ndo nked ndo.
JHN.19.1	Te deɓa'a Pilate a nco Yèsu, a ta ndoho a mènèwèd. 
JHN.19.2	A sojèhi la tsaffa vatak, a ta paƋa na gèƋ, a ta va na maslaka vèvèzh a va, a ta shkè a sam na, a ta gaƋa na:
JHN.19.3	Mbalai, bi ndohi Juif!
JHN.19.3	A ta tsu a bazlazlam. 
JHN.19.4	A Pilate a ndo auda za"a, a ngaƋa ta:
JHN.19.4	Na haha, i da"a a sam kinè; aman kin suna, i ngatsa mali m"metsi a sam na ɓai.
JHN.19.5	A Yèsu a mdo auda, gèƋ mpaƋa a vatak, a maslaka vèvèzh a va. A Pilate a ngaƋa ta:
JHN.19.5	Ndo'a, a naha!
JHN.19.6	Aman bihi ndohi mvi skwi a Zhiklè, a bigolahi tenga'a, ta rka'a, ta boho a wuƌai:
JHN.19.6	Gezlala'a, gezlala'a!
JHN.19.6	A Pilate a ngaƋa ta:
JHN.19.6	Voco ar kinè, a kin gezlala'a! Aman iyè, i ngatsa mali m'metsi a sam na ɓai.
JHN.19.7	A ndohi Juif ta mbeda na ma:
JHN.19.7	Nga ngots ma kita. Ma kita nga a gaƌa, sèi a metsi na, te man a fu va na a kra Zhiklè.
JHN.19.8	Aman Pilate a ntsena ma haha, a ngu zlau holhola'a. 
JHN.19.9	A ndo a deɓa a gala na, a ngaƋa na Yèsu:
JHN.19.9	Ka shkè tema?
JHN.19.9	A Yèsu a m'mbeƋa na a ma ɓai. 
JHN.19.10	A Pilate a ngaƋa na:
JHN.19.10	Ka mbeday a ma azɓi Ƌè? Ka sun ɓi Ƌè, wuƋi ga a zhè, man i pre ka auda, wuƋi ga a zhè, man i gezlal ka?
JHN.19.11	A Yèsu a ngaƋa na:
JHN.19.11	WuƋi ngaya a shkè te gèƋè'a, man ɓai ar wuƋi ngaya azɓai. Gar haha, mali ndo mviyè a ri ngaya, mbia'a holhola'a.
JHN.19.12	Te deɓa'a Pilate a woya man a pra'a. Aman ndohi Juif ta boho:
JHN.19.12	Aman ka da pra nenga'a, ka mandal bi Cèsar ka ɓai! Ko wawa man a fi va na a bai, nenga'a ndo mayam Cèsar.
JHN.19.13	Aman Pilate a ntsena ma haha, a nda Yèsu auda, a n'nzahai agèƋsam n'nzi kita, asam man ta baba na a gèƋ pra, a ma Hèbreu Gabbatha.
JHN.19.14	A pats nasa pats ntil ngolala Paque, géƌ pats. A ngaƋa ta ndohi Juif:
JHN.19.14	Na haha bi kinè!
JHN.19.15	Aman tenga'a ta goƋ a wuƋai:
JHN.19.15	Gezlala'a!
JHN.19.15	A Pilate a ngaƋa ta:
JHN.19.15	l gézlèlè bi kinè Ƌè?
JHN.19.15	Bihi ndohi mvi skwi a Zhiklè ta gaƋa na:
JHN.19.15	Bi nga ngiƋè azɓai, sèi Cèsar.
JHN.19.16	Te deɓa'a a mva ta a rai, aman ta gezlala'a. A tenga'a ta co Yèsu, a ta da'a.
JHN.19.17	A Yèsu a nzuɓ wof ngèzlèl na a ri na, a n'ndo auda a sam man ta baba na vatasl gèƋ', a ma Hèbreu Golgotha. A pa, ta gezlala'a, a ndohi cèw a nda nenga'a, 
JHN.19.18	ngiƋè te ri mandai, ngiƋè te ri guìa nenga'a, Yèsu te ndeva'a.
JHN.19.19	A Pilate a mwindo a géƌ wof ngèzlèlè: Yèsu, ndo Nazareth, bi ndohi Juif. 
JHN.19.20	Ma haha ndohi Juif kumba ta jongo, te man sam man ta gezlala Yèsu apaa zhè ndul ndul a ma kokwar mbia'a. A ma haha ta windo a ma hébreu, a ma latin, a ma grèc. 
JHN.19.21	A bihi ndohi mvi skwi a Zhiklè, a ndohi Juif, ta gaƋa na Pilate:
JHN.19.21	Ka windo ‘Bi ndohi Juif ɓai; aman windo: 'I bi ndohi Juif, ara ngèƌè nenga'a.
JHN.19.22	Aman Pilate a ngaƌa ta:
JHN.19.22	Skwi man i windo, i mwinƋè'a klèng ma.
JHN.19.23	Aman ta gezlala Yèsu ma, sojèhi ta co maslaka neiiga'a, a ta kezla te va faƋ, a ngiƋè staƋ, a ngiƋè staƋ, a suƋkova, dia'a azɓai. 
JHN.19.24	A ta goƋ a va ta:
JHN.19.24	Nga woy a nga kuratsa nenga'a ɓai, sèi ngogokoy jimèr, a nga rka ndo man a da ngècè'a.
JHN.19.24	A ngu ara man Ƌèlèwèr Zhiklè a gaƋa:
JHN.19.24	Ta kezla maslaka ga a va ta, a ta gu jimèr a géƌ suƋkova ga.
JHN.19.24	A sojèhi ta gu arsa.
JHN.19.25	A mam na, a demam mam na, Ma rie, ngwoz Cléophas, a Marie Magdala, ta zlatsa a sam wof ngézlèl Yèsu. 
JHN.19.26	Aman Yèsu a rka mam na, a gol nenga'a man a woya a ndav na, a tsagi na, a ngaƋa na mam na:
JHN.19.26	Ngwoz, na haha, kra ngaya!
JHN.19.27	Te deɓa'a a ngaƋa na gol nenga'a:
JHN.19.27	Na haha, mam ngaya!
JHN.19.27	A pats nasa gol matsa a nceda a tsagai. 
JHN.19.28	Te deɓa'a, aman Yèsu a suna, skwi tèlèba n'ndeva ma, a ngaƌa, ara man äèlèwèr Zhiklè a gaƋa:
JHN.19.28	Iyam a dzayè!
JHN.19.29	Duzlak staƋ a zhè a pa, a iyam mbertéktéka'a. A ta co maslaka, a ta fèda a gaƋa, a ta tsuloɓda a iyam matsa, a ta va na. 
JHN.19.30	Aman Yèsu a tor iyam, a ngaƌa:
JHN.19.30	Nrufa ma!
JHN.19.30	A nkalda gèƌ na hai, a m'mets na. 
JHN.19.31	A ndohi Juif, a géƌ man pats ntil ngolala Pâques, ta dzhoƋ Pilate, ta woya nckondohi ta nzi a wof ngèzlèl ta azɓai a pats nshèk va (pats nshèk va sa mbia'a). Ta woya ta paslama ta sak, a ta helka ta hai a deɓ wof.
JHN.19.32	A sojèhi ta shkè, a ta paslama na sak a ndo nshèlèkura'a, a sak a ndo ngiƋè, man ta gezlala a nda Yèsu. 
JHN.19.33	Aman ta shkè a sam Yèsu, ta rka, m'metsa ma, ta paslama na sak ɓai; 
JHN.19.34	aman sojè staƋ a ntuzo zlazlar nenga'a a tsakwal. A nasa nasa pombaz a iyam ta hakaƋauda te pa.
JHN.19.35	A ndo man a rka'a, a ngreda, ma malwuƋi nenga'a nzura'a. Nenga'a a suna, skwi man a gaƋa, zura'a, aman kinè ba kin cè a ndav kinè. 
JHN.19.36	Skwi haha a gu ara man ta windo te ƌèlèwèr Zhiklè.
JHN.19.36	Ta paslama na ko vatasl staƌ ɓai.
JHN.19.37	A sam ngiƋè Ƌèlèwèr Zhiklè a gaƋa:
JHN.19.37	Ta da pi di a nenga'a man ta tuzo.
JHN.19.38	Te deɓ nenga'a, Joseph te Arimathée, gol Yèsu ngiƋè man a gi zlau ndohi Juif, a ngu a gol nenga'a a metsar, a ndzhoƋo Pilate, a woya a ckoƌi va Yèsu a hai a wof A Pilate a mva na civèƌ. A nenga'a a mshkè, a nco ckondo Yèsu. 
JHN.19.39	A NicoƋème ba a mshkè, ndo man a shkè a sam Yèsu a vaƌ, a ncko mbar ɓurdi kilo 30.
JHN.19.40	A ta co ckondo Yèsu, ta paƌa'a a maslaka gogumai a ta geda ɓurdi a pa, ara tsuf ndohi Juif, aman ta til ndohi man ta pe ta a gi dzavai. 
JHN.19.41	Aman a sam man ta gezlala'a, sam mbela'a a zhè, gi dzavi mɓua'a, man ta fa ndo a pa di ɓai. 
JHN.19.42	A gèƌ man pats ntil ngolala Pâque ndohi Juif, a géƌ man gi dzavi sa ndul ndul, a ta feda Yèsu a pa.
JHN.20.1	A pats nshèlèkura'a te pats luma, Marie Magdala a mdo, a prèk vaƋ, a sam gi dzavai, a nrka ngezlambar kwa ngudumbela auda a ma gi dzavi ma. 
JHN.20.2	A nenga'a a mhu a sam Simon Pierre, ta a gol ngiƌè, man Yèsu a woya'a, a ngaƋa ta:
JHN.20.2	Ta ceda Bi nga auda te gi dzavai, a nga sun sam man ta fèda a pa ɓai.
JHN.20.3	A Pierre a mdo, ta a gol ngiƋè, a to do a sam gi dzavai. 
JHN.20.4	Ta cèw man ta hu a vna; a ngiƋè n'ngelda Pierre a pa, a n'ndika a sam gi dzavi nshèlèkura'a, 
JHN.20.5	a mpu di a pa, a nrka maslaka gogumi t'hi te pa. 
JHN.20.6	Aman a nda a pa ɓai. A Simon Pierre a mshkè, a ndzodzora, a mdo a gi dzavai, 
JHN.20.7	a nrka mberzlèdai az a sam maslaka gogumi ɓai, mpaƋa'a a géƋ na, a sam tsaƌ.
JHN.20.8	Te deɓa'a gol matsa a mdo a pa, nenga'a man a ndika a sam gi dzavi nshèlèkura'a. Nrke na, a nco a ndav na. 
JHN.20.9	Aman ta sun Ƌèlèwèr Zhiklè di ɓai, ara man a gaƋa: Sèi a slèmbèƋè te ndev ndohi m'metsa'a. 
JHN.20.10	A golahi to do ta a ngwai. 
JHN.20.11	Aman Marie nzlatsa a sam gi dzavai, t'uda, a kuƋai. Aman a kuƋai, a nzerƋda di a gi dzavai. 
JHN.20.12	A nrka golahi Zhiklè cèw, a maslaka nslekaƋa'a, ta nza a ma gi dzavai man va Yèsu te pa, staƋ te géƋè'a, staƋ a sam sak na. 
JHN.20.13	Tenga'a ta gaƋa na:
JHN.20.13	Ngwoz, ka kuƋ mè?
JHN.20.13	A nenga'a a ngaƋa ta:
JHN.20.13	Ta ceda Bi ga a ma, a i sun sam man ta feda a pa ɓai.
JHN.20.14	Aman a ngoƋ ma haha, a mpu di a deɓa, a nrka Yèsu, nzlatsa a pa, aman nenga'a a sun a ngaƋa Yèsu ɓai. A Yèsu a ngaƋa na:
JHN.20.15	Ngwoz, ka kuƋ mè? Ka woy wa?
JHN.20.15	A nenga'a a nhuro, ndo mɓer gi lak, a ngaƌa:
JHN.20.15	Bai, aman ka zuɓda a sam ngiƌè, ngredayè sam man ka feda a pa, aman i da ckoƌa deɓa.
JHN.20.16	A Yèsu a ngaƌa na:
JHN.20.16	Marie!
JHN.20.16	A nenga'a a n'ngwoda ma a deɓa, a ngaƌa na a ma hèbreu:
JHN.20.16	Rabbuni!
JHN.20.16	Ara ngèƌè: Ndo njèngè ma! 
JHN.20.17	A Yèsu a ngaƌa na:
JHN.20.17	Ka gsiyè a ri ɓai, aman i da a deɓa a sam Bab ga di ɓai! Aman do a sam kramamhi ga, a ka gaƌa ta: Na haha, i Ƌè a sam Bab ga, a sam Bab kinè, a sam Zhiklè ga, a sam Zhiklè kinè.
JHN.20.18	A Marie Magdala a ndo, a njè ta ma haha a golahi Yèsu:
JHN.20.18	I rka Bai,
JHN.20.18	a nenga'a a ngaƌay kata kata! 
JHN.20.19	A pats nasa, dakwad ma, pats nshèlèkura'a te pats luma; gi man golahi Yèsu te pa, mpizlè'a. Ta gu zlau ndohi Juif. A Yèsu a mshkè, nzlatsa a ndev tenga'a, a ngaƋa ta:
JHN.20.19	Gumi a nda kinè!
JHN.20.20	Aman a ngoƋ ma haha, a n'ngreda ta ri na, a zlazlar na. A golahi nenga'a ta wuffè a vata, aman ta rka Bi ta. 
JHN.20.21	A Yèsu a ngaƋa ta za'a:
JHN.20.21	Gumi a nda kinè! Lèmèlèmè ara man Bab ga a nzlindekayè, i ba i zlinde kinè.
JHN.20.22	Aman a ngaƋa ta ma haha, a nfte ta, a ngaƋa ta:
JHN.20.22	Voco., Mèzhèɓ Zhiklè nkezla'a! 
JHN.20.23	Ndohi man kin pra ta malai, mali tenga'a mpra'a. Ndohi man kin pra ta mali azɓai, mali tenga'a ta nza.
JHN.20.24	Thomas, staƋ te va I 2, man ta baba na tsakalai, az a sam ta ɓai, a pats man Yèsu a mshkè. 
JHN.20.25	A golahi ngiƋè ta gaƋa na:
JHN.20.25	Nga rka Bai!
JHN.20.25	Aman nenga'a a ngaƋa ta:
JHN.20.25	Sèi i rka vovi züdo a ri nenga'a, a i taraha vovi züdo a ri ga, a i lama na zlazlar na a ri ga, man ɓai i cè a ndav azɓai.
JHN.20.26	Te deɓ m'mèn tsamakad, golahi nenga'a ta zhè te gi za'a; Thomas a nda tenga'a. Gi mpizlè'a. A Yèsu a mshkè, nzlatsa a ndev tenga'a, a ngaƋa:
JHN.20.26	Gumi a nda kinè!
JHN.20.27	Te deɓa'a a ngaƋa na Thomas:
JHN.20.27	Cko krari ngaya! Taraha rihi ga! Torko ri ngaya, a ka lama na zlazlar ga! Ambaɓai aman ka ca a ndav ɓai. Co a ndav!
JHN.20.28	A Thomas a m'mbeƋa na a ma:
JHN.20.28	Bi ga, Zhiklè ga!
JHN.20.29	A Yèsu a ngaƋa na:
JHN.20.29	Ka co a ndav ngaya, a géƌ man ka rkayè ma. Mwuffè a sam ndohi man ta co a ndav ta, ko ta rka'a a di ɓai.
JHN.20.30	Yèsu a ngu skwi malwuƋi tsaƋ tsaƋ a sam di golahi nenga'a, aman ta windeda Ƌèlèwèr haha ɓai. 
JHN.20.31	Aman skwi malwuƋihi haha ta windo, aman kin cè a ndav, Yèsu, nenga'a Kristi, kra Zhiklè. A géƌ ncè-a-ndav kinè kin da ngècè nshèffè a nzlembaƋ na.
JHN.21.1	Te deɓ nenga'a, Yèsu a n'ngreda ta va na a golahi nenga'a a ma woyam Tibériade, a n'ngreda ta va na arsa: 
JHN.21.2	Simon Pierre, a Thomas, man ta baba na tsakalai, a Nathanael, man a shkè te kokwar Cana te Galilée, a wudahi Zébédée, a golahi nenga'a ngiƋè cèw, ta nza a vna. 
JHN.21.3	A Simon Pierre a ngaƋa ta:
JHN.21.3	I Ƌè pèr klèf di mènè! A ta gaƋa na:
JHN.21.3	Nga ba, nga Ƌè a verzi ngaya.
JHN.21.3	A to do, a to do a wurom.
JHN.21.3	A vaƋ pats nasa ta ngatsa skwa ɓai.
JHN.21.4	A prèk te gai, Yèsu nzlatsa a ma woyam. A golahi nenga'a ta suna, ta gaƋa nenga'a Yèsu ɓai. 
JHN.21.5	A Yèsu a ngaƋa ta:
JHN.21.5	Wujdahai, kin ngatsa skwa ɓi Ƌè?
JHN.21.5	A ta gaƋa na:
JHN.21.5	A'ai!
JHN.21.6	A nenga'a a ngaƋa ta:
JHN.21.6	Vawusheda lata te wurom, a civèƋ ri mandai, a kin ngècè'a.
JHN.21.6	A ta wusheda lata, a ta slaha ta ngozlkoda deɓa ɓai, n'ndha a klèf. 
JHN.21.7	A gol matsa, man Yèsu a woya'a a ndav na, a ngaƌa na Pierre:
JHN.21.7	Nenga'a Bai!
JHN.21.7	A Simon Pierre, man a ntsena'a, nenga'a Bai, a mfeda maslaka a va, aman nenga'a aƋai, a nkalda va na a iyam.
JHN.21.8	A golahi ngiƋè ta shkè a wurom (ta dra a ma dzah ka ɓai a tsi ri 200), a ta ngozlkodi lata a klèfte pa. 
JHN.21.9	Aman ta shkè auda a dzah, ta rka ndazli vogwa, a klèfa movar a géƌè'a. 
JHN.21.10	A Yèsu a ngaƋa ta:
JHN.21.10	Vahelka te va klèf man kin porkoƋi antanta!
JHN.21.11	A Simon Pierre a mdo, a ngozlkoƋi lata man n'ndha a klèfmbia'a, 153, a herkeda. Ko klèfkumba te pa, lata nkuratsa ɓai. 
JHN.21.12	A Yèsu a ngaƌa ta:
JHN.21.12	Vowashkè, vandau skwi n'ndai!
JHN.21.12	A golahi ta gu zlau aman ta jhèƋè'a: Ka wa? Aman ta suna, nenga'a Bi Yèsu. 
JHN.21.13	A Yèsu a mshkè, a nco movar, a mva ta. Lèmèlèmè klèf. 
JHN.21.14	Arsa Yèsu a ngudoko ta va a di a golahi nenga'a mamakara'a, te deɓ man a slambaƋkaƋauda te m'metsi ma. 
JHN.21.15	Aman ta ndau skwi n'ndi ma, Yèsu a ngaƋa na Simon Pierre:
JHN.21.15	Simon, kra Jonas, ka woy iyè a ndav ngaya, a fena ndohi haha Ƌè?
JHN.21.15	A nenga'aa ngaƋa na:
JHN.21.15	Halau, Bai, ka suna, i woy ka.
JHN.21.16	A Yèsu a ngaƋa na:
JHN.21.16	War wud tambakihi ga!
JHN.21.16	A ngaƌa na macecèwa'a:
JHN.21.16	Simon, kra Jonas, ka woy iyè a ndav ngaya Ƌè?
JHN.21.16	A nenga'a a ngaƋa na:
JHN.21.16	Halau, Bai, ka suna, i woy ka.
JHN.21.16	A ngaƌa na:
JHN.21.16	War tambakihi ga!
JHN.21.17	A ngaƌa na mamakara'a:
JHN.21.17	Simon, kra Jonas, ka woy iyè Ƌè?
JHN.21.17	A Pierre a kuƋi te ndav na, a géƋ man a ndzhoƋo mamakara'a: Ka woy iyè Ƌè? A ngaƋa na:
JHN.21.17	Bai, ka sun skwi tèlèba, ka suna, i woy ka.
JHN.21.17	A Yèsu a ngaƋa na:
JHN.21.17	War tamɓakihi ga! 
JHN.21.18	A vava, a vava, i gaƋa ka: Te va man ka gola dai, ka mana skwi deɓ ngaya a ri ngaya, a ko do a sam man ndav ngaya a woya a nƋè a pa. Aman ka hala ma, ka da pelaha ri ngaya, a ndo ngiƋè a da mana ka skwi deɓ ngaya, a de ka a sam man ka woya a ka Ƌè a pa ɓai.
JHN.21.19	Ma haha a ngaƋa na, aman a ngreda na m'metsi na, man a di a sléɓèrƋè Zhiklè a vna. Te deɓ nenga'a a ngaƋa na:
JHN.21.19	Dzadzarkayè!
JHN.21.20	A Pierre a mpu di a deɓa, a nrka gol ngiƋè, man a dzodzora, gol man Yèsu a woya a ndav na, man ta ndi skwi dakwad a ndüngoƋo va a va Yèsu, man a ngaƋa na: Bai, nda ga ka ri a gèƋ wa? 
JHN.21.21	Aman Pierre a nrka nenga'a, a ngaƋa na Yèsu:
JHN.21.21	Bai, aman nenga'a kè?
JHN.21.22	A Yèsu a ngaƋa:
JHN.21.22	Aman i woya a n'nzai, ha pats man i shkè a deɓa, ma ngaya Ƌè? Sèi ka dzadzarkayè!
JHN.21.23	A kramamhi ta zlèzlèmè ma haha: Gol matsa a da metsi azɓai. Yèsu a ngaƋa na, a da metsi azɓi, ɓai. Aman a ngaƋa: Aman i woya a n'nzai, ha pats man i shkè a deɓa, ma ngaya Ƌè? 
JHN.21.24	Nenga'a gol Yèsu, man a ngreda skwi haha tèlèha, nenga'a man a windo ma haha. A nga suna, malwuƋi nenga'a nzura'a.
JHN.21.25	Aman skwi ngiƋè tsaƋ tsaƋ a zhè, man Yèsu a gau. Aman ta woy a ta winƋè staƋ staƋ tèlèba, i huro, a gi kumba; herkeda sata tèlèba a slra man a ta mpi ƌèlèwèra'a a pa ɓai.
ACT.1.1	Théophile ga, te Ƌèlèwèr nshèlèkura'a i windo skwi tèlèba man Yèsu a gau, man a njo, 
ACT.1.2	man a hün mizlinè na, ha pats man Zhiklè a nceda a zhiklè. Ga a Ƌè na zhiklè, a mva ta ma nenga'a te Mèzhèɓ Zhiklè nkezla'a a ri a ndohi sak, man Zhiklè a mpar ta. 
ACT.1.3	Te deɓ man a m'mets na, a ngudoko ta va a dai m'mèn 40, a ngreda ta na zhè a nshèffè, te skwi tsaƌ tsaƌ, a njè ta ma kokwar-Bi-Zhiklè. 
ACT.1.4	Pats ngiƋè, man ta a sam skwi n'ndai, a ngaƋa ta:
ACT.1.4	Kin jèkeda kokwar Jérusalem ɓai, aman vozhorskwi Zhiklè, Bab kinè, man a mpasla kinè rai, ara man kin tsena te ma ga. 
ACT.1.5	Aman Jean a ngau baptême a iyam; aman te deɓ m'men kètè kin da ngècè baptême te Mèzhèɓ Zhiklè nkezla'a.
ACT.1.6	A ndohi man ta a sam na, ta dzhoƌo, a ta gaƋa:
ACT.1.6	Bai, a pats nasa ka da tilè kokwar-Bi-Israel a pa za Ƌè?
ACT.1.7	Aman nenga'a a ngaƋa ta:
ACT.1.7	Ma kinè ka ɓai, aman kin shin patsa'a a sama'a, man Bi-Zhiklè a gia'a, a wuƋiBi nenga'a staƋgenè. 
ACT.1.8	Aman Mèzhèɓ Zhiklè nkezla'a a shkèhai a géƋ kinè, kin da ngècè wuƋai, a kin ndi a ndohi malwuƋihi ga te kokwar Jérusalem, te kokwar Judée tèlèba, te kokwar Samarie, ha nƋè a verzi herkeda.
ACT.1.9	Aman a ngoƋ ma haha, ta rka man a Ƌè na, vani staƋ a ndzova a sam di ta. 
ACT.1.10	Aman ta pi di a verzi nenga'a, man a Ƌè na zhiklè, na haha ndohi cèw a maslaka nslekaƋa'a a va, ta zhè a sam tenga'a, a ta gaƋa:
ACT.1.11	Kinè, ndohi Galilee, kin zlatsa, a kin pi di a zhiklè èhèmè? Yèsu haha, man a do na zhiklè a sam di kinè, a da shkè a deɓa, lèmèlèmè ara man kin rka, man a Ƌè na zhiklè.
ACT.1.12	Te deɓa'a ta jèkeda za Oliviers, man a zhè ndul ndul a ma kokwar Jérusalem, a gi km l, a ta men ta a deɓa a kokwar Jérusalem.
ACT.1.13	Aman ta ndika a pa, to do a gi man a géƋè'a, a ta nza a pa: Pierre, Jean, Jacques, André, Philippe a Thomas, Barthélemy, Matthieu, Jacques, kra Alphée, Simon ndo srak, a Jude, kra Jacques. 
ACT.1.14	Tengahi tèlèba ta humda te nher gèƌ staƌ te ntsi ri pèc pècèk a nda ngwozai, a Marie, mam Yèsu, a kramamhi Yèsu. 
ACT.1.15	A pats nasa, Pierre a nslambaƋa te ndev kramamhi na, a ngaƌa: (ndohi mɓica'a a gi 120).
ACT.1.16	Dalahimam ga, sèi a gi ara man ƌèlèwèr Zhiklè a gaƌa, man David a hodko te Mèzhèɓ Zhiklè nkezla'a te va nasa a géƌ Judas, 
ACT.1.17	ndo nfeda ta ma a ndohi man ta gso Yésu. Nenga'a staƌ te va nga, a n'ngots mizlinè Zhiklè haha a nda nga.
ACT.1.18	A nenga'a a nsum dak a skwi malai, a ntüshko gèƋ a hai, hwaƋa'a a ntuw na, a vayats a mshkè auda. 
ACT.1.19	A ndohi te Jèrusalem tèlèba ta tsena'a, a ta baba na dak sa a ma tcnga'a: Hakeldama (ara ngèƋè dak pombaz).
ACT.1.20	Aman te Ƌèlèwèr Psaumes ta windo: Gi nenga'a sèi a gi a dikai, ndo da nza a pa ɓai! A ta goƋ a va'a: Sèi ndo ngiƌè da co mizline nenga'a! 
ACT.1.21	Ani haha a woy ndo staƋ te ndev ndohi haha, man ta nza a sam nga pèc pècèk, te va man Bi Yèsu a zhè a sam nga, a sawala a sam nga, 
ACT.1.22	daga pats man Jean a ngu baptême, ha pats man Bi Zhiklè a nceda Yèsu a zhiklè, da ga a ndo malwuƌi a nda nga a géƌ nslambaƌkaƌauda te m'metsi nenga'a.
ACT.1.23	A ta zlatsede ndohi cèw, Joseph man ta baba na Barsabbas, a nshibèn na Justus, a Matthias. 
ACT.1.24	A ta tsu rai:
ACT.1.24	Bi Zhiklè, ka sun ndav ndohi tèlèba; ngreda nga ndo te ndev ndohi ncèwa haha, 
ACT.1.25	man ka woya a ncè mizlinè Zhiklè, a mizlinè ndo sak, man Judas a njèkeda, man a nzeda nshèffè na.
ACT.1.26	A ta gu jimèr a géƋ tenga'a. A jimèr a nkala na a gèƋ a Matthias, a ta humda na va a ndohi sak 11 ngiƋè.
ACT.2.1	Aman pats Pentecôte a mshké ma, ta zhé téléba a sam staƋ.
ACT.2.2	Tsam tsam skwi ngiƋé a mshké te zhiklé, a nkuƋau ara kozlar mbia'a, a n'ndha gi téléba man ta nza te pa. 
ACT.2.3	A né'énhai, ara né'én vogwa, a ta rkè, ta kezla gèƌ, a ta nza a gèƌ ndo staƋ staƋ. 
ACT.2.4	A ndav tenga'a tèlèba n'ndha a Mèzhèɓ Zhiklè nkezla'a, a ta hüno ngèƋè a da'ai tsaƋ tsaƋ, staƋ staƋ da'ai ngiƋè, ara Mèzhèɓ Zhiklè a va na.
ACT.2.5	Te kokwar Jérusalem ndohi Juif ta zhé, man ta gi zlau Zhiklè, man ta shké te verzi ndohi herkeda tsaƋ tsaƋ. 
ACT.2.6	Aman ta tsena ma haha, ta haya va kumba, géƋ ta ndzakaɓa, aman ta tsena staƋ staƋ a géƋé a da'ai kokwar ta. 
ACT.2.7	A ta rzl ta, a ta hur a vata, a ta gaƋa:
ACT.2.7	na, haha mé? Ndohi man ta géƋé a haha, ndohi Galilée ka ɓi Ƌé? 
ACT.2.8	A nga tsena ma tenga'a a da'ai kokwar nga éhémé? 
ACT.2.9	Parthes, Médes, Elamites, ndohi kokwar Mésopotamie, Judée, Cappadoce, Pont, Asie, 
ACT.2.10	Phrygie, Pamphylie, Egypte, Eibye ndul ndul a ma Cyrène, a ndohi man ta shké te kokwar Rome, ndohi Juif a gwoli Juif, 
ACT.2.11	a ndohi Crête a Arabes, nga tsena ara man ta gèƋè a gèƋ nrkedi Zhiklè mbia'a a da'ai nga èhèmè?
ACT.2.12	Ta tèlèba ta rzl ta, gèƋ tenga'a ndzakaɓa, a ta goƋ a va ta:
ACT.2.12	Skwi haha a da ndikè ta ahngwa?
ACT.2.13	Aman ndohi ngiƋè ta ngwoshè a pa, a ta gaƋa:
ACT.2.13	Ndohi haha, ndohi zom.
ACT.2.14	A Pierre a nslambaƋa a nda tengahia 11, a nhüno man a gaƋa ta:
ACT.2.14	Kinè, ndohi Juif a ndohi kokwar Jérusalem tèlèba! I woy a i ngreda kinè skwi haha, vafa na zlembaƌ a ma ga!
ACT.2.15	Zom a keƌ ta ndohi haha azɓai, ara man kin huro; prèk di genè ma! 
ACT.2.16	Aman nenga'a skwi man Joel, ndo nhadka ma, a ngaƋa:
ACT.2.17	Zhiklè a gaƋa: A pats ndikèma skwai i woya man a i bèƋè Mèzhèɓ ga a géƋ ndohi tèlèba, a wudahi kinè a dalahi kinè ta da hèƋè ma Zhiklè; golahi kinè ta da rka skwi man a ma, a ndohi kinè nhala'a ta ngècè nshunè. 
ACT.2.18	A pats nasa i woy a i bèƋè Mèzhèɓ ga a géƋ ɓèlèlihi ga, ko ngura'a ko ngwoz, a ta hèƋè ma Zhiklè.
ACT.2.19	I woya man a i ngréƋè nrkedi te zhiklè te géƋè'a, a i ngréƋè skwi t'hai t'herkeda, pombaz a vogwa, a vodzok. 
ACT.2.20	Pats a da ngwèƋè va na a ruva, a kia a da ngwèƋè va na a pombaz; te deɓa'a pats kita Bi Zhiklè a shkè, pats mbia'a a n'njèlè. 
ACT.2.21	Te deɓa'a ko wawa man a tsi rai a nzlembaƋ Bi Zhiklè, a mbél na.
ACT.2.22	Kinè, ndohi Israel, vatsena ma ga! Yèsu ndo Nazareth, nasa ndo man Zhiklè a nfau a mizlinè a nrkedai a skwi man Zhiklè a gau a nenga'a a sam kinè (ara man kinè ba kin suna). 
ACT.2.23	Te deɓa'a, aman ta fèda a kita ma, ara Zhiklè a nhur zlèzlèa a woya a ngia'a, kin gezlala'a, a kin va ta a ri a ndohi malihai a ta keƋa'a.
ACT.2.24	Zhiklè a nslambaƋkoƋauda, a mprokoƋauda te matakwan m'metsai. M'metsi a slaha man a ngsa ɓai. 
ACT.2.25	Aman David a goƋ a géƋ nenga'a:
ACT.2.25	Bi Zhiklè a zhè a sam di ga pèc pècèk, na zhè a tsagi ga, aman i giƋè va azɓai. 
ACT.2.26	Gar haha ndav ga langlanga'a, a i gèƋè ma mwuffè, a gèƋ man ko va ga a n'nza, a i zhèrè te ndav. 
ACT.2.27	Aman ka jèkeda ndav ga a ri a kokwar-Bim'metsi azɓai, a ka gi aman ndo ngaya nkezla'a a huslè azɓai. 
ACT.2.28	Ka ngray civèƋ nshèffè, a ka da ndha ndav ga a mwuffè a sam di ngaya.
ACT.2.29	Kinè, dalahimam ga, i woya aman i njè kinè ma auda tèlè, a géƋ David, babab nga hala'a. 
ACT.2.30	Nenga'a ba a m'mets na, a ta ra'a. Gi dzavi nenga'a a zhè a sam nga, ha patsna. Nenga'a ndo nhadka ma, a suna Zhiklè a ngaƋa na a mbèƋè, a woya a ngi aman verzi nenga'a a nzi a géƋ sam n'nzi bi nenga'a.
ACT.2.31	A hod ma a géƋ nslambaƋkaƋa Kristi, man a gaƋa: Zhiklè a njèkeda a sam m'metsi ɓai, a zluèƋ va nenga'a a nhusla ɓai. 
ACT.2.32	Yèsu haha, Zhiklè a nslambaƋda. Nga tèlèba ndohi malwuƋihi a géƋ skwi sa. 
ACT.2.33	Antanta ri mandi Zhiklè a nzala'a, a n'ngots Mèzhèɓ Zhiklè nkezla'a, man Bab Zhiklè a mpasla na rai, a foko nga skwi haha man kin rka'a, a kin tsena'a.
ACT.2.34	David a nda a zhiklè ɓai. Nenga'a a ngaƋa: Bai a ngaƋa na Bi ga: nzahai a civèƋ ri mandi ga, 
ACT.2.35	ha pats man i ge ta ndohi mayamhi ngaya a skwi nfi sak ngaya. 
ACT.2.36	Gar haha ndohi lsrael tèlèba sèi da suna a vava, Zhiklè a n'nga Yèsu haha, man kin gezlala`a, a Bai a Kristi.
ACT.2.37	Aman ta tsena ma haha, a m'mbeƋama ta ndav, a ta gaƋa na Pierre a ndohi sak ngiƋè:
ACT.2.37	Dalahimam nga, nga da gi ma kè?
ACT.2.38	A Pierre a ngaƋa ta:
ACT.2.38	Vangwoda ndav kinè, vagu baptême staƋ staƋ tèlèba a nzlembaƋ Yèsu Kristi a mpra mali kinè, a kin ngècè Mèzhèɓ Zhiklè nkezla'a. 
ACT.2.39	Skwi man Zhiklè a mpasla kinè rai, skwi kinè, a wudahi kinè, a ndohi tèlèba man ta dra, tèlèba man Bai, Zhiklè nga, a woy a mbaba ta.
ACT.2.40	Ma haha, a ma ngiƋè tsaƋ tsaƋ a n'ngreda ta, a mbid ta, a ngaƋa ta:
ACT.2.40	Vagu aman kin mbél kinè te ndev ndohi ambaɓihia'a haha a géƋ herkeda!
ACT.2.41	A ndohi man ta co ma nenga'a, ta gu baptême. A ta snkè na va va. A pats nasa ndohi ngu baptêmegozhèm makar. 
ACT.2.42	A ta slebau ma ndohi sak, a to do a ma ma te pa, a ta humda va, a ta tsaka movar, a ta tsu rai. 
ACT.2.43	A zlau a ndza ta ndohi tèlèba, a ta rka nrkedi kumba, a skwi man ndohi sak ta ngreda ta tsaƋ tsaƋ.
ACT.2.44	Aman ndohi téléba man ta co a ndav, ta nza a sam staƋ, a ta humda skwi ta tèlèba. 
ACT.2.45	Skwi tenga'a, a kolongwi tenga'a, ta preda ma, a ta kezla ta ndohi man ta ngatsa skwa ɓai. 
ACT.2.46	A nciƋ sam a nciƋ sam ta ɓiceda va a gi Zhiklè, ta mba ma ta, ta ndau skwi n'ndai a mwuffè te gi ngiƋè te gi ngiƋè, 
ACT.2.47	a ta slubordo Bi Zhiklè, a ta ngots pombai a sam ndohi tèlèba. Aman a nciƋ sam a nciƋ sam Zhiklè a mpe ta ndohi man a mbel ta a va mpi ndohi Zhiklè.
ACT.3.1	A pats ngiƋè, a dakwaƋ, Pierre a Jean to do a gi Zhiklè, aman ta tsi rai. 
ACT.3.2	Ndo ngiƋè a zhè, ndo vedal te nyakaƋ na, man ndohi ta zuɓa pèc pècèk, a ta nzedahai a ntamagi gi Zhiklè, man ta baba na ntamagi mbela'a, aman a jhèƋè skwi te ri ndohi man ta Ƌè a gi Zhiklè. 
ACT.3.3	Aman a rka nda Pierre a Jean, ta woy a ta Ƌè agi Zhiklè, a ndzhoƋo skv i te ri tenga'a. 
ACT.3.4	Aman Pierre a mpa na dai, ta a Jean, a ngaƋa:
ACT.3.4	Paka nga dai!
ACT.3.5	A nenga'a a mpa taƋai, a nzhor skwi man a ngècè te ri tenga'a. 
ACT.3.6	Aman Pierre a ngaƋa:
ACT.3.6	Verzhègenè a guro i ngatsa ɓai. Aman skwi man i ngotso, i va ka: A nzlembaƋ Yèsu Kristi te Nazareth, do!
ACT.3.7	A ngso ri mandi nenga'a, a nslambaƋda. 
ACT.3.8	A nasa nasa sak nenga'a a vatasl nenga'a nshfa'a nzevau, a nƋè. A mdo a gi Zhiklè a nda tenga'a, a mhau, a nslubordo Zhiklè. 
ACT.3.9	Nhèyè ndohi tèlèba ta rka'a, ara man a Ƌè a sak na, a slébèrƋè Zhiklè. 
ACT.3.10	Ta sun ndo man a nza a ntamagi mbela'a, a ma gi Zhiklè, a ndzhoƌo skwai, a ta gu zlau, a ta rzl ta a géƌ skwi man a gau a sam na.
ACT.3.11	Aman ndo vedal matsa, man mbela ma, a ndzodzor Pierre a Jean, ndohi tèlèba ta hau a verzi tenga'a, a mozoƋo gai man ta baba na man a Salomon, a ta rzl ta. 
ACT.3.12	Aman Pierre a rka'a, a ngaƋa ta ndohai:
ACT.3.12	Kinè, ndohi Israel, kin rzl kinè èhèmè, a géƋ skwi haha, a kin paka nga dai èhèmè? Nga takaha ndo haha man a Ƌè a wuƋi nga a maya nga ka ɓai. 
ACT.3.13	Zhiklè Abraham a Isaac a Jacob, Zhiklè babhi nga a n'nzala Yèsu, ndo mizlinè nenga'a, man kin da a sam kita, a kin tsokol ma a géƋ nenga'a a sam Pilate, man a woya a mpra'a.
ACT.3.14	Aman kin tsokol ma a géƋ ndo man Zhiklè a nkezla'a, ndo nzura'a, a kin dzhoƋo, aman ta va kinè ndo nkeƋ ndo. 
ACT.3.15	Aman Bi nshèffe, kin keƌa'a. Nenga'a, Zhiklè a nslambaƌda te ndev ndohi m'metsa'a. Nga ndohi malwuƋihi te skwi haha. 
ACT.3.16	Ndo haha, man kin rka'a, a kin suna, a nco nzlembaƋ nenga'a a ndav; a ncè-a-ndav nenga'a a mva na wuƋai. A géƋ ncè-a-ndav nenga'a a m'mbela dzafdzafa'a a sam di kinè.
ACT.3.17	Anai dalahimam ga, i suna, ko kinè, ko tsuvomhi kinè, kin gu skwi haha te man kin sun ɓai. 
ACT.3.18	Aman Zhiklè a nrufa'a, ara man a ngra nga nshèlèkura'a, te ma ndohi nhadka ma, ara man Kristi nenga'a a da si matakwan. 
ACT.3.19	Anai vangwoda ndav kinè, a kin menkaƋa deɓa a sam Bi Zhiklè, aman mali kinè mpana. 
ACT.3.20	Patsa a di a shkè, aman Bi Zhiklè a ga nga langlanga'a, aman a da zlinda kinè Yèsu Kristi, man a ngatsa kinè nshèlèkura'a.
ACT.3.21	Na te zhiklè dai, ha pats man skwi t'herkeda tèlèba ntila, ara man Zhiklè a goƌ te ma ndohi nhadka ma nenga'a nkezla'a t'hinkaƌ herkeda. 
ACT.3.22	Aman Moise a ngaƋa: Bai, Zhiklè kinè, a di a slambaƋda kinè ndo nhadka ma te ndev kramamhi kinè, ara iyè. Sèi kin cinè skwi tèlèba man a da gaƋa kinè. 
ACT.3.23	A gi ar haha: aman ko wawa man a tsena ma ndo nhadka ma haha ɓai, ta da gedassedaussa te ndev ndohai.
ACT.3.24	A ndohi nhadka ma tèlèba, a hün te Samuel, a nƋè a ma ma, ta tèlèba ta hodko ma a géƋ pats nasa. 
ACT.3.25	Kinè wudahi ndohi nhadka ma. Nderzlèma, man Zhiklè a derzla a babhi kinè, man a ngaƋa na Abraham, a kinè ba: 
ACT.3.26	Te tser ngaya, gwoli ndohi herkeda tèlèba ta da ngècè mpshè ma. Aman Zhiklè a nslambaƋda Yèsu, ndo mizlinè nenga'a, a nzlündo a sam kinè, aman a pshè kinè ma, a gi aman ndo staƋ staƋ a menkaƋa deɓa te mali na.
ACT.4.1	Aman ta gèƌè a ndohai, ndohi mvi skwi a Zhiklè, a tsuvom ndohi mɓer gi Zhiklè, a ndohi sadducée, ta shkè a sam ta. 
ACT.4.2	Ta gu ndav, aman ta rka'a, ta senda ta ndohai, a ta njè ta nslambaƋkaƋa Yèsu auda te ndev ndohi m'metsa'a. 
ACT.4.3	A ta gs ta; aman pats nkala, ta pe ta a gi dangai, ha angoslèm.
ACT.4.4	Aman ndohi kumba, man ta tsena ma'a, ta co a ndav. Ndohi nco a ndav, a gi gozhèm zlam. 
ACT.4.5	A prèk, bihi Juif a ndohi nhala'a, a malamhai, ta ɓiceda va a kokwar Jérusalem. 
ACT.4.6	Anne, bi mvi skwi a Zhiklè, a Caiphe, a Jean, a Alexandre, a tengahi tèlèba man ta te verzi ndohi mvi skwi a Zhiklè, 
ACT.4.7	ta zlatsede ta a sam kita, a ta dzhaƋ ta:
ACT.4.7	Kin gu skwi haha a wuƋi ngè, a nzlembaƋ ngè?
ACT.4.8	A Pierre, n'ndha a Mèzhèb Zhiklè nkezla'a, a m'mbeƋa ta a ma:
ACT.4.8	Kinè, ndohi mbibihia'a, te ndev ndohai, kinè, ndohi nhala'a! 
ACT.4.9	Aman ta ga nga kita a patsna, a géƋ man nga takaha ndo vedal, a géƋ man nga takaha arsa, vasuna, kinè a ndohi Israel tèlèba! 
ACT.4.10	Ndo vedal a nzlatsa, a m'mbela a sam di kinè, a nzlembaƋ Yèsu Kristi ndo Nazareth, man kin gezlala'a, man Zhiklè a nslambaƌda te ndev ndohi m'metsa'a.
ACT.4.11	Nenga'a kwa man kinè, ndohi nƌizlè gai, kin kwola'a; n'nga'a a kwa te verzia'a. 
ACT.4.12	Skwi m'mbel ndo te ndo ngiƋè azɓai, t'hwaƋ giƋfèk nzlembaƋ ngiƋè azɓai, man ta vi a ndohai, aman nga mbel nga.
ACT.4.13	Aman ta rka ara Pierre a Jean ta goƋ a zlau ka ɓai, ta rzl ta, aman ta suna, ta ndohi man ta sun Ƌèlèwèr ɓai. Ta sen ta tenga'a, aman pèc pècèk ta nza a nda Yèsu pats ngiƋè. 
ACT.4.14	Aman ta rka ndo vedal man m'mbela, nzlatsa a tsagi ta, ta sun skwi man ta gèƋè ɓai. 
ACT.4.15	A ta hel ta auda a sam kita, a ta cèmma, 
ACT.4.16	a ta gaƋa:
ACT.4.16	Nga da ga ta ndohi haha kè?
ACT.4.16	Aman ndohi te kokwar Jérusalem tèlèba ta sun nrkedi man ta gau, a nga slaha a nga gèƋè, n'nga ar haha ɓi ɓai.
ACT.4.17	Aman sèi nga guv ta a vata, da da ngreda na nzlembaƋ haha a ndo ngiƋè asaɓai, man ɓai a zlèzlèmè a ma ma.
ACT.4.18	A ta baba ta, a ta fa ta ma a gèƋ, da nju ma a nzlembaƋ Yèsu asaɓai. 
ACT.4.19	A Pierre a Jean ta gaƋa ta:
ACT.4.19	VaƋöl a ri kinè: M'mbela na ngwa: aman nga cè ma kinè ƌè, ƌè aman nga jejèr ma Zhiklè ƌè?
ACT.4.20	Nga slaha a nga jèkè ngèƌè azɓai a géƌ skwi man nga rka'a, a nga tsena'a.
ACT.4.21	A ta guv ta za'a, a ta pre ta. Ta ngatsa skwi man ta ga ta kita a géƌè'a ɓai, aman ta gu zlau ndohai. Aman ndohi ta slubordo Zhiklè a gèƌ skwi tèlèba man a gau. 
ACT.4.22	Mvi ndo vedal man m'mbela a nrkedi haha, a fena 40. 
ACT.4.23	Aman ta pre ta ma, ta shkè a sam ndohi ta, a ta ngreda ta ma tèlè, man ndohi mvi skwi a Zhiklè mbibihia'a, a ndohi nhala'a, ta gaƌa ta. 
ACT.4.24	Aman ta tsena'a, ta hüno a ta tsu rai, ara ndo staƌ:
ACT.4.24	Bi Zhiklè nga, ka gu giƌfèk a herkeda, a iyam mbia'a, a skwi tèlèba man a zhè te pa. 
ACT.4.25	Ka goƌ te ma David, ɓèl ngaya: Ndohi herkeda ta gi ndav, a ndohi ta hèr skwi ambalai èhèmè? 
ACT.4.26	Bihi herkeda, a wudahi bai ta ɓicko va, aman ta slambaƌa na va a Bi Zhiklè a Kristi nenga'a.
ACT.4.27	A vava, Hérode a Ponce Pilate, a ndohi herkeda tsaƋ tsaƋ, a ndohi Israel, ta vhè ma, a ta gu ndav a géƋ Yèsu, kra ngaya nkezla'a, man ka baƋa na mbar a gèƋ, 
ACT.4.28	a ta gu skwi man ri ngaya a woya a ngia'a a ka herda hai. 
ACT.4.29	Antanta, Bi Zhiklè, sèi ka rka ngüvè tenga'a a ka takaha ta ɓèlèlihi ngaya, aman ta njè ma ngaya a zlau ka ɓai. 
ACT.4.30	Ged ri ngaya, aman ndohi ta mbel ta, a ta rka nrkedi a skwi man n'ngreda auda a nzlembaƋ Yèsu, ndo mizlinè ngaya nkezla'a.
ACT.4.31	Aman ta tsu ri arsa ma, sama'a man ta ɓiceda va a pa, a gudzai, a ndav tenga'a tèlèba n'ndha a Mèzhèɓ Zhiklè nkezla'a, a ta nju ma Zhiklè a zlau ka bai. 
ACT.4.32	Ndohi kumba, man ta co Yèsu a ndav, ta zhè a nhér gèƋ ta staƋ, ta mba ma ta; ndo ngiƋè azɓai, man a goƋ te skwi nenga'a: skwi haha a ga, skwi haha a ga, 
ACT.4.33	aman skwi tèlèba a tenga'a tèlèba. A ndohi sak tagu malwuƋi awuƋi mbia'ate nslambaƋkaƋa Bi Yèsu auda te m'metsai. Pombi mbia'a a zhè a sam ta tèlèba.
ACT.4.34	Ndo azɓai te ndev tenga'a man a ngatsa skwa ɓai. Aman ta tèlèba man ta ngots gi dau, man ɓai gihai, ta preda ma, a ta cko suli skwi man ta preda ma, 
ACT.4.35	a ta pa ta ndohi sak, a tenga'a ta kezla na ndo staƌ staƌ a ta ƌèl te skwi man ta tèkwènè'a. 
ACT.4.36	Joseph, ndohi sak ta baba na a nshibèn na Bamabas (ara ngèƋè kra mbid ndo), te verzi Lévi, te kokwar Chypre, 
ACT.4.37	man a ngots dak, a mpreda ma, a ncko sulai, a mpa ta ndohi sak.
ACT.5.1	Ndo ngiƋè a zhè, nzlembaƋ na Ananias, ngwoz na Saphira. Ta preda gi dau taa ma. 
ACT.5.2	Te skwi tenga'a man ta preda ma, ta nghedaha suli kètè. Ngwoz nenga'a ba a suna. NjèkèƋi sulai, Ananias a nhulkoƋai, a mpa ta ndohi sak. 
ACT.5.3	A Pierre a ngaƋa:
ACT.5.3	Ananias, SaƋan a n'ndha ndav ngaya èhèmè, aman ka cèkèlma a sam Mèzhèɓ Zhiklè nkezla'a, a ka nghe­daha suli gi dau ngaya kètè? 
ACT.5.4	Man ka da preda ma ɓai, skwi ngaya ka ɓi Ƌè? Aman ka preda ma, skwi wuƋi ngaya ka ɓi Ƌè? Ka hur te ndav ngaya ar haha èhèmè? Ka tsokol ma a sam ndohi ka ɓai, ka tsokol ma a sam Bi Zhiklè.
ACT.5.5	Aman Ananias a ntsena ma haha, a nkalahai, a m'mets na. A zlau mbia'a a ndza ta ndohi tèlèba man ta tsena'a. 
ACT.5.6	A golahi ta co nckondo, a ta da auda, a ta ra'a. 
ACT.5.7	Te deɓa kètè ngwoz nenga'a a mshkè, a sun skwi man a gu ɓai. 
ACT.5.8	A Pierre a ngaƋa na:
ACT.5.8	Ngrayè, kin preda gi dau kinè a ma, a suli tar naha genè Ƌè?
ACT.5.9	A nenga'a a ngaƋa:
ACT.5.9	Halau!
ACT.5.9	A Pierre a ngaƋa na ngwoz:
ACT.5.9	Kin humda ma kinè, aman kin jkeƋè Mèzhèɓ Bi Zhiklè èhèmè? Na haha sam sak ndohi man ta ri baki ngaya, a cinè a ntamagai. A ta da zuɓ ka lèmèlèmè.
ACT.5.10	A nasa nasa a nkalahai, a m'mets na. Aman golahi ta shkè a gai, ta ngotso, m'metsa ma. A ta zuɓdauda, a ta ra'a a tsagi baki na. 
ACT.5.11	A mpi ndohi Zhiklè tèlèba ta gu zlau a vata.
ACT.5.12	A ndohi sak ta gu nrkedi kumba a sam ndohai, a ta ngreda skwi kumba auda. Ta tèlèba ta zhè te mozoƋo Salomon te gi Zhiklè, nhér gèƋ ta staƋ. 
ACT.5.13	Te ndev ndohi nte deɓa ko staƋ a ndzadzar ta ɓai; ta gu zlau. 
ACT.5.14	Aman ndohi tèlèba ta nzal ta. Ndohi ngiƋè tsaƋ tsaƋ, ngurhi a ngwozi kumba ta humda ta va a va, a ta co Bi Zhiklè a ndav ta.
ACT.5.15	A ta hulko ndohi matakwan a civèƋ a sam m'mènè, a telai, a sam Pierre; ko man ta bezde ta a mèzhèɓ nenga'a genè ba.
ACT.5.16	A ndohi rèƋèƋèa ta shkè te kokwar, man a ma kokwar Jérusalem, a ta hulkoƋi ndohi matakwan a ndohi man mèzhèɓhi ambaɓihia'a a ga ta, a ta mbel ta a matakwan tèlèba.
ACT.5.17	A bi mvi skwi a Zhiklè, a ndohi sadducée tèlèba ta slambaƋa, a ta gu srak. 
ACT.5.18	A ta par ta ndohi sak, a ta pe ta a gi dangai. 
ACT.5.19	Aman a vaƋ, gol Zhiklè a mwina ntamagi dangai, a nde ta auda, a ngaƋa:
ACT.5.20	Vodo, vazlatsa a gi Zhiklè, vagaƋa ta ndohi ma nshèffè haha tèlèba!
ACT.5.21	Aman ta tsena ma haha, to do a gi Zhiklè a prèk te gai, a ta senda ta ndohai. A bi mvi skwi a Zhiklè a mshkè, a ndohi man ta zhè a sam na, a ta baba ta ndohi ncèmma, a ndohi nhala'a te Israel tèlèba, a ta zlündo ndo a gi dangai, aman a helka ta. 
ACT.5.22	Aman sojèhi tenga'a a ta shkè, ta ngats ta te gi dangi ɓai, a to do a deɓa, a ta ngreda a ndohi mbibihia'a, a ta gaƌa:
ACT.5.23	Nga ngots ntamagi dangai, mɓara zura'a, a ndohi mɓer ntamagi ta zlatsa a ntamagai. Aman nga wina ntamagai, ndo a te pa ɓai.
ACT.5.24	Aman ndohi mvi skwi a Zhiklè mbibihia'a, a tsuvom ndohi mɓer gi Zhiklè, ta tsena'a, ta huro:
ACT.5.25	Skwi haha a gu nkèkèkè?
ACT.5.25	A ndo ngiƋè a mshkè, a ngaƋa ta:
ACT.5.25	Na haha, ndohi man kin pe ta a gi dangai, ta zlatsa te gi Zhiklè, ta senda ta ndohai.
ACT.5.26	A tsuvom ndohi mɓer gi Zhiklè, a sojèhi nenga'a to do, a ta helka ta, a wuƋi ka ɓai, aman ta gu zlau ndohai; ta gaƋa, ta da kal nga a kwa. 
ACT.5.27	Aman ta helka ta, a ta zlatsede ta a sam ndohi ncèmma, a bi ndohi mvi skwi a Zhiklè a ndzhaƋ ta:
ACT.5.28	Nga fa kinè ma a gèƋ, aman kin senda ta ndohi a nzlembaƋ haha ɓai, na haha kin ndha kokwar Jérusalem tèlèba a njèma kinè, a kin woy a kin gi aman ta jhèƋè pombaz ndo haha te ri nga.
ACT.5.29	A Pierre a ndohi sak ta mbeƋa ta a ma:
ACT.5.29	Ndo da fu gèƋ a ma Zhiklè, a fena ma ndohai. 
ACT.5.30	Zhiklè babhi nga a nslambaƋda Yèsu te m'metsai, nenga'a man kin keƋa'a, a kin gezlala'a. 
ACT.5.31	Nenga'a, Zhiklè a nzala'a a ri mandi nenga'a, aman a gi a ndo ncè ta ma ndohai, a ndo m'mbel ndo, aman kokwar Israel a ngwèƋè ndav na, a ngècè mprè malai. 
ACT.5.32	Nga ndohi malwuƋihi te skwi sa; nga a Mèzhèɓ Zhiklè nkezla'a, man Zhiklè a va ta tenga'a man ta fí gèƋ a ma nenga'a.
ACT.5.33	Aman ta tsena ma haha, ta gu ndav a vata, a ta huro ta woy a ta bazl ta. 
ACT.5.34	Aman ndo ngiƋè te ndev ndohi ncèmma a nslambaƋa, ndo pharisie, nzlembaƋ nenga'a Gamaliel, ndo malam man ndohi tèlèba ta slébèrƋè'a, a ngaƋa ta aman ta de ta ndohi sak auda kètè. 
ACT.5.35	A ngaƌa:
ACT.5.35	Kinè, ndohi Israel, vagu maya a skwi man kin ga ta ndohi haha. 
ACT.5.36	N'nzi a zhè kètè, Theudas a nslambaƌa, a ndzugor va, a ndohi ngiƌè tèmèrè faƌ ta dzodzora. Aman ndo ngiƌè a nkeƌa'a, a ndohi tèlè­ba man ta fa gèƌ a ma nenga'a, a ta venda gèƌ ta. 
ACT.5.37	Te deɓa'a Jude, ndo Galilée, a nslambaƋa, a pats man ta nger ta ndohai; a ta gu aman ndohi kumba ta dzodzora. Aman nenga'a ba a m'mets na, a ndohi man ta fu gèƋ a ma nenga'a, ta venda gèƋ ta.
ACT.5.38	Anai i gaƋa kinè: Vajèke ta ndohi haha, a kin pre ta! Aman skwi man ta hérè'a a ta gia'a a shkè te ndo, a di a géƋèsh na. 
ACT.5.39	Aman a shkè te Bi Zhiklè, a vava, kin slaha a kin zede ta ɓai. Da da ngats kinè ɓai ara ndohi man ta gi var a Bi Zhiklè!
ACT.5.40	A ta co ma nenga'a. A ta baba ta ndohi sak, ta ndah ta, a ta fa ta ma a gèƋ, aman da goƋ ma a nzlembaƋ Yèsu asaɓai, a ta pre ta. 
ACT.5.41	A ndohi sak to do auda a sam ncèmma a mwuffè, a géƋ man ta slaha a ta si matakwan a nzlembaƋ Yèsu. 
ACT.5.42	Pèc pècèk ta senda ta ndohai, a ta njè ta ma Yèsu, nenga'a Kristi, te gi Zhiklè, te gi tsaƋ tsaƋ, ta jèka ɓai.
ACT.6.1	Te ndev nasa golahi Yèsu ta mana a vata, a ndohi Grec ta gu ndav a géƋ ndohi Hébreu. Ndohi Grec ta gaƋa, ngwozi mazihai ta pca ta a gèƋ a sam man ta kezli skwai pèc pècèk. 
ACT.6.2	A tengahi 12 ta baba ta golahi Yèsu tèlèba, a ta gaƋa:
ACT.6.2	Ambaɓai aman nga slaha nga gi mizlinè ma Zhiklè zura ɓai, a géƋ man nga gi mizlinè skwi n'ndai.
ACT.6.3	Kramamhi nga, vawoy ndohi tsaraƋ te ndev kinè, man labar ma tenga'a amba, a ndav tenga'a n'ndha a Mèzhèɓ Zhiklè nkezla'a, a maya, aman ta gi mizlinè sa. 
ACT.6.4	A nga, nga gi mizlinè njè ma Zhiklè a ma ma, a nga tsi rai.
ACT.6.5	Ma tenga'a ambaba ta ndohi man ta haya va, a ta co Etienne, ndo man a nco Zhiklè a ndav na a vata, a Mèzhèɓ Zhiklè a n'ndha ndav nenga'a, a nda Philippe, Prochore, Nicanor, Timon, Parménas, a Nicolas, te kokwar Antioche, man hala'a a ndzodzor civèƋ ndohi Juif. 
ACT.6.6	A ta zlatsede ta a ma ndohi sak, a ta tsu ri a géƋ tenga'a, a ta fa ta ri a gèƋ. 
ACT.6.7	A ma Zhiklè a zlèzlèmè, a golahi Yèsu ta shkè na va a vata te kokwar Jérusalem. A ndohi mvi skwi a Zhiklè kumba ta fu gèƋ a ma Zhiklè, a ta co a ndav.
ACT.6.8	A ndav Etienne n'ndha a pombai, a wuƋai, a ngu nrkedi kumba, a n'ngreda skwi mbia'a a sam ndohai. 
ACT.6.9	A ndohi ngiƋè tsaƋ tsaƋ te gi njèngè ndohi man hala'a ɓèlèlihai, a Cyrénée, a Alexandrie, a ndohi Cilicie a Asie, ta shkè, a ta gu gèjau a nda Etienne. 
ACT.6.10	Aman ta slaha ta fa na a gèƋ ɓai, a géƋ maya man Mèzhèɓ Zhiklè a va na. 
ACT.6.11	A ta poko ta gèƋ auda a ndohi tsaƋ kètè, a ta gaƋa:
ACT.6.11	Nga tsena ara man a derƋè Moise a Bi Zhiklè.
ACT.6.12	A ta gu aman ndohai, a ndohi nhala'a, a malamhai ta shkè, a ta ngozlkoƋai, a ta da'a a sam ndohi ncèmma. 
ACT.6.13	A ta zlatseda ndohi malwuƋihai, aman ta tsokol ma, a ta gaƋa:
ACT.6.13	Ndo haha a jèkè azɓai, man a gèƋè ma ambaɓia'a a géƋ sam nkezla'a haha, a géƋ ma kita. 
ACT.6.14	Nga tsena ara man a gaƌa: Yèsu ndo Nazareth a di a gedassa sam haha, a ngwèƋè tsuf haha man Moise a va nga.
ACT.6.15	A ndohi ncèmma tèlèba ta pa na dai, a ta rka di nenga'a ara di gol Zhiklè.
ACT.7.1	A bi ndohi mvi skwi a Zhiklè a ndzhoƋo:
ACT.7.1	Narsa Ƌè?
ACT.7.2	A nenga'a a ngaƋa:
ACT.7.2	Dalahimam ga, babhi ga haha, vatsena'a! Bi Zhiklè, Bab n'njèlè, a ngudoko na va a dai a Abraham, bab nga, te va man a zhè te kokwar Mèsopotamie dai, a n'nza a Charran di ɓai, 
ACT.7.3	a ngaƋa na: Jèkeda kokwar ngaya, a gwoli ngaya, a ko do a kokwar ngiƋè, man i da ngra ka. 
ACT.7.4	A nenga'a a njèkeda kokwar Chaldée, a n'nza a Charran. Aman bab nenga'a a m'mets na ma, Zhiklè a nckoƌa a kokwar haha, man kin nza te pa antanta.
ACT.7.5	A mva na skwi n'ndi gi te pa ɓai, ko sam man a pi sak a pa. A n'ngra na, a woya a mva ta ndohi te verzi nenga'a, ko a mya kra di ɓai. 
ACT.7.6	Aman Bi Zhiklè a goƌ ar haha: Ndohi te verzi ngaya ta da gi a ndohi mbrokihai te kokwar ngiƌè, man kokwar tenga'a ka ɓai, a ta da ga ta ɓèlè, a ta da ga ta matakwan mvi tèmèrè faƌ. 
ACT.7.7	Bi Zhiklè a ngaƌa: I woya man i gi kita ndohi man ta ga ta ɓèlè. Te deɓa'a ta da Ƌè auda a sama'a, a ta tsi ri a iye a haha.
ACT.7.8	A mva na nderzlèma te n'ngél ngwon. Abraham a myu Isaac, a n'ngela na ngwon te pats matsamakaƌa'a. A Isaac a myu Jacob, a Jacob a myu babhi zlèzlèa kula a géƌè'a cèw.
ACT.7.9	A babhi zlèzlèa ta gu srak a géƋ Joseph, a ta preda ma a kokwar Egypte. 
ACT.7.10	Aman Zhiklè a zhè a sam nenga'a, a m'mbela'a te ri matakwan, a mva na pombai a maya a sam di Pharaon, bi Egypte. Nenga'a a n'nga'a a ngomna te kokwar Egypte, a géƋ gi nenga'a tèlèba.
ACT.7.11	Aman mi mbia'a mwuƋitpa a ngu te kokwar Egypte a Canaan tèlèba, a babhi nga ta ngatsaskwi n'ndi ɓai. 
ACT.7.12	Aman Jacob a ntsena'a, dau a zhè te kokwar Egypte, a nzlinde ta babhi nga sak staƋ. 
ACT.7.13	Macecèwa'a, Joseph a n'ngreda ta va nenga'a a kramamhi na, a ta ngreda na verzi Joseph a Pharaon.
ACT.7.14	A Joseph a nzlundo ndo, a mbaba na Jacob, bab na, a gwoli nenga'a tèlèba, a sam na, ndohi 75. 
ACT.7.15	A Jacob a ndo a kokwar Egypte, a m'mets na, a va babhi nga ba. 
ACT.7.16	A ta da'a a kokwar Sichem, a ta rda a gi dzavai a sam man Abraham a suma a suli na ma, te ri ndohi Hémor te kokwar Sichem.
ACT.7.17	Aman ndul ndul pats n'ndev mpèsl ri man Zhiklè a ngaƌa na Abraham, ndohi ta zlèzlèmè a ma ma te kokwar Egypte. 
ACT.7.18	A bi ngiƌè a nshkè, man a sun Joseph ɓai. 
ACT.7.19	Nenga'a a n'ngwode ta gwoli nga, a n'nga ta matakwan a babhi nga, aman ta jèkeda wudahi nkèshèa a dala, a ta bazl ta.
ACT.7.20	Te ndev nasa ta yu Moise, nenga'a kra man amba a sam di Zhiklè, a ntsuƋo wa mam na te gi bab na ki makar. 
ACT.7.21	Aman ta jèkeda a dala, dem Pharaon a mco, a n'ngra'a, ara kra na. 
ACT.7.22	A ta senda na Moise maya ndohi Egypte tèlèba, a nenga'a a ngu a ndo n'nzala'a te mizlinè, te ma.
ACT.7.23	Aman mvi nenga'a 40 ma, a nhur a nƋè, aman a rka kramamhi na, ndohi Israel. 
ACT.7.24	A nrka'a, ta ga na matakwan a ndo ngiƋè ambalai, a nzlatsa, a mpela na di man a na, a nkeƋa ndo Egypte. 
ACT.7.25	A nhuro kramamhi nenga'a ta suna, Zhiklè a woya a mbel ta a ri nenga'a. Aman ta sun ɓai.
ACT.7.26	Te mangoslèma'a a mshkè a sam ta, aman ta bozl va, a ngaƋa ta, aman ta tsi gumai: Dalahimam ga, kinè a kramama! NgiƋè a ga na skwi ambaɓia'a a ngiƋè èhèmè? 
ACT.7.27	Aman ndo mwoy ma a nzukda Moise a deɓa, a ngaƋa: 
ACT.7.28	N'nge ka a ndo mbia'a, a ndo kita te ndev nga wa? Ka woy a ka keƋyè lèmèlèmè ara man ka keƋa ndo Egypte maƋatsa Ƌè? 
ACT.7.29	Aman Moise a ntsena ma haha, a nhu na, a n'nza a mbrok te kokwar Madian. Te pa a myu wudahi cèw.
ACT.7.30	Te deɓ mvi kulkul faƋ gol Zhiklè a ngudoko na va a dai t'hèshèkèƋ te nè'èn vogwa te va vatak nthososa'a, te verzi za Sinai. 
ACT.7.31	A Moise man a rka'a, a nrzl na a géƋ skwi man a rka'a. Aman a herda na va, a mpi dia'a, a ntsena ngèƋè Bi Zhiklè: 
ACT.7.32	Iyè Bi Zhiklè bababhi ngaya, Bi Zhiklè Abraham, Bi Zhiklè Isaac, Bi Zhiklè Jacob. A Moise a ngudzi a ngu zlau man a pi dia'a.
ACT.7.33	A Bi Zhiklè a ngaƋa na: SuƋko kotoKoroh auda te sak ngaya! Aman sam man ka zlatsa a pa, sam nkezla'a. 
ACT.7.34	I pu dai, a i rka matakwan ndohi ga te kokwar Egypte, i tsena kuƋ tenga'a, a i shkè a hai, aman i mbel ta. Antanta sèi ka shkè, i woya man i zlinde ka a kokwar Egypte. 
ACT.7.35	Moise haha, man ta kwola'a, a ta gaƋa: N'nge ka a ndo mbia'a a ndo kita te ndev nga wa? Nenga'a Zhiklè a nzlündo a ndo mbia'a, a ndo m'mbel ndo, man gol Zhiklè a ngudoko na va a dai te ndev vatak.
ACT.7.36	Nenga'a a nde ta auda, a ngu nrkedai, a n'ngreda ta skwi tsaƋ tsaƋ te kokwar Egypte, te woyam mbia'a nduzoa'a, t'hèshèkèƋ, mvi kulkul faƋ. 
ACT.7.37	Nenga'a Moise man a gaƋa ta ndohi Israel: Bi Zhiklè kinè a di a slambaƋda kinè ndo nhadka ma te ndev kramamhi kinè, ara va ga. 
ACT.7.38	Nenga'a man a zhè a sam mɓicè ndo t'hèshèkèƋ, a nda gol Zhiklè, man a gaƋa na a géƋ za Sinai, a nda bababhi nga.
ACT.7.39	Nenga'a a n'ngots ma nshèffè, man a da va nga. Aman bababhi nga ta woy a ta fa na gèƋ ɓai, aman ta kwola'a, a ta woy a ta min ta a deɓa a kokwar Egypte. 
ACT.7.40	Ta gaƋa na Aaron: Rama nga zhiklèhai, man ta Ƌè a ma nga! Nga sun skwi man a ga na Moise ɓai, man a helka nga auda te kokwar Egypte.
ACT.7.41	A ta rom kra zlè a pats nasa, a ta zla na skwi a skwi mbèh skwi haha, a ta wuffè a géƋ skwi man ta roma a ri ta. 
ACT.7.42	Aman Zhiklè a m'menda va na a deɓa, a njèke ta, aman ta tsi ri a mèzhèɓhi t'hwaƋ giƋfèk, ara man ta windo te Ƌèlèwèr ndohi nhadka ma: Kinè ndohi Israel! Mvi kinè kulkul faƋ te hèshèkèƋ, kin zlau skwai a kin vayè a iyè Ƌè?
ACT.7.43	Kin co gi Moloch a bantihi Remphan, zhiklè kinè, man kin roma, a kin tsu ri a sam ta. I woya man i de kinè a deɓ Babylone. 
ACT.7.44	Bababhi nga ta ngots gi malwuƋi Zhiklè t'hèshèkèƋ, ara Zhiklè a ngaƋa na Moise, a n'ngra na aman a gia'a, a lèmƋè a skwi man a rka'a.
ACT.7.45	A bababhi nga te deɓa'a ta co, a ta da'a a verzi Josuè a kokwar ndohi nte deɓa, ndohi man Zhiklè a ndzar ta auda a ma bababhi nga, ha nƋè a ma David. 
ACT.7.46	David a n'ngots pombai a sam di Zhiklè, a ntsu rai, aman a ngatsa na gi a Zhiklè Jacob. 
ACT.7.47	Aman Salomon, nenga'a a nrama na gai.
ACT.7.48	Aman Zhiklè te géƋè'a a géƋ skwi tèlèba, a nzi te gi man ri ndo a ngau, azɓai, ara man ndo nhadka ma a gaƋa: 
ACT.7.49	GiƋfèk sam n'nzi ga, a herkeda skwi nfí sak ga. Kin woy a kin ramay gi mè? Bi Zhiklè a gaƋa. Sam man i shèk va a pa tema? 
ACT.7.50	Ri ga a ngu skwi haha tèlè ka ɓi Ƌè?
ACT.7.51	Kinè ndohi mèƋègèƋ, ndav kinè a zlembaƋ kinè ntil ɓai, kin sala na va a gèƋ a Mèzhèɓ Zhiklè nkezla'a pèc pècèk, lèmèlèmè ara babhi kinè. 
ACT.7.52	Ndo nhadka ma tema, man babhi kinè ta dzara ɓai? A ta bazl ta ndohi man daga zlèzlèa ta ngreda nshkè ndo nzura'a. Aman kinè, ndohi man kin ga na ri a gèƋ, a kin keƋa'a. 
ACT.7.53	Kin ngots ma kita Zhiklè te ri golahi Zhiklè, kin dzadzara ɓai.
ACT.7.54	Aman ta tsena ma haha, a ndza ta a ndav, a ta peƋi zlè'èn a géƋ nenga'a. 
ACT.7.55	Aman Mèzhèɓ Zhiklè nkezla'a a n'ndha ndav Etienne, a mpu di a zhiklè, a nrka n'njèl Zhiklè, a Yèsu nzlatsa te civèƋ ri mandi Zhiklè, a ngaƋa:
ACT.7.56	Na haha i rka giƋfèk mwinèa, kra-ndo nzlatsa te civèƋ ri mandi Zhiklè.
ACT.7.57	A ta hèzlèwè a ta pizlè zlembaƋ ta, a ta humda na va a gèƋ, 
ACT.7.58	a ta ngazleda auda te kokwar, a ta kola a kwa a ta keƋa'a. A ndohi malwuƋihai ta pa na maslaka tenga'a a ri a gol ngiƋè, nzlembaƋ nenga'a Saul. 
ACT.7.59	A ta kol Etienne a kwa. Aman nenga'a a mboho:
ACT.7.59	Bai Yèsu, co mèzhèɓ ga!
ACT.7.60	A nkalahi a gurmbèzh, a ngoƋ a wuƋai:
ACT.7.60	Bi Zhiklè, ka da jèka ta mali tenga'a haha a gèƋ ɓai! Aman a goƋ ma haha, a m'mets na.
ACT.7.60	Nkéƌ na ambaba Saul.
ACT.8.1	A pats nasa ta hüno a ta dzar ta mpi ndohi Zhiklè te kokwar Jérusalem, a ta venda gèƋ ta a kokwar Judée a Samarie tèlèba. Sèi ndohi sak ta ksar ta ɓai. 
ACT.8.2	A ndohi Zhiklè ta ra Etienne, a ta kuƋu a vata. 
ACT.8.3	A Saul a ndzakaɓa mpi ndohi Zhiklè, a mdo a gi a gi a gai, a ngska ta ngurhi a ngwozi, a mpe ta a gi dangai.
ACT.8.4	A ndohi man ta venda gèƋ ta, to do, a ta nju ma Zhiklè. 
ACT.8.5	A Philippe a mdo a kokwar ngiƋè te Samarie, a njè ta ma Kristi. 
ACT.8.6	A ndohi ta fa na zlembaƋ a vata, a ta rka nrkedi man a gau. 
ACT.8.7	Aman mèzhèɓhi ambaɓihia'a ta shkè auda te ndohi man a ga ta, a ta tsu lalau a vata; a ndohi man ta tèfè, a ndohi vedal kumba ta mbel ta. 
ACT.8.8	A mwuffè mbia'a a zhè te kokwar sa.
ACT.8.9	Ndo ngiƋè a zhè te kokwar, nzlembaƋ na Simon, man a mbèh skwi hala'a, a ndzugor va, a ndohi Samarie tèlèba ta rzl ta a pa, 
ACT.8.10	a ta pi dia'a, ko ndo nkèshè'a, ko ndo mbia'a tèlèba, a ta gaƌa:
ACT.8.10	WuƋi Zhiklè mbia'a.
ACT.8.11	Ta pu dia'a, te man ndo haha a mboh skwi a sam ta n'nzi a zhè. 
ACT.8.12	Aman ta co ma kokwar-Bi-Zhiklè, a nzlembaƋ Yèsu Kristi, a ndav, man Philippe a njè ta, a ngurhi a ngwozi ta gu baptême. 
ACT.8.13	Simon baa ncoandav, angu baptême, a ngso va a Philippe. Aman a rka nrkedi a skwi man a gau, a nrzl na.
ACT.8.14	Aman ndohi sak te kokwar Jérusalem ta tsena'a, kokwar Samarie a nco ma Zhiklè, ta zlündo Pierre a Jean, 
ACT.8.15	aman ta dò, a ta tsi rai a géƋ tenga'a, a ta da ngècè Mèzhèɓ Zhiklè nkezla'a. 
ACT.8.16	Aman Mèzhèɓ Zhiklè nkezla'a a mshkè a géƋ tenga'a te kokwar Samarie di ɓai, ko staƋ, te man ta gu baptême sèi a nzlembaƋ Bi Yèsu.
ACT.8.17	A Pierre a Jean ta fa ta ri a géƋ, a ndohi Samarie ta ngots Mèzhèɓ Zhiklè nkezla'a. 
ACT.8.18	Aman Simon a rka'a, Mèzhèɓ Zhiklè nkezla'a a mshkè, aman ndohi sak ta fu ri a gèƋ ndo, a ngaƋa:
ACT.8.19	Vavay wuƋi ba, aman i fi ri a gèƋ ndo; a nenga'a a woya a mpa ta sulai, a ngècè Mèzhèɓ Zhiklè.
ACT.8.20	A Pierre a ngaƌa na:
ACT.8.20	kinè a suli ngaya sèi da gedas na, a géƌ man ka huro, skwi man Zhiklé a via'a, ndo a ngècè a sulai. 
ACT.8.21	Ka ngècè skwi haha azɓai, te man ndav ngaya nzura ka ɓai a sam Bi Zhiklè. 
ACT.8.22	Gar haha sèi ka menkaƌa deɓa te mali ngaya, a ka tsi ri a Bi Zhiklè, gar a pra ka mali man ka hur arsa. 
ACT.8.23	Aman i rka'a, ka ndha a mèƌètèr nƌuzlekzleka'a, mali a ndzaw ka.
ACT.8.24	A Simon a m'mbeƌa na a ma:
ACT.8.24	Sèi kin tsi ri a Bi Zhiklè a gèƌ ga a ri kinè, a skwi man ka goƌ haha, ko staƌ da shkè a géƌ ga ɓai.
ACT.8.25	A tenga'a man ta gu malwuƋai ma Bi Zhiklè, ta menkaƋa deɓa a kokwar Jérusalem, a ta njè ma mbela'a te kokwar Samarie tsaƋ tsaƋ. 
ACT.8.26	A gol Bi Zhiklè a ngaƋa na Philippe:
ACT.8.26	SlambaƋa, a ko do man a dukwaƋ, a civèƋ man a shkè te Jérusalem, a nƋè Gaza, civèƋ hèshèkèƋ.
ACT.8.27	A nenga'a a nslambaƌa, a mdo. A nrka ndo ngiƌè te Ethiopie, ntokotaslbai, ndo mɓer gi bai Candace ngwoza'a, te Ethiopie, ndo mɓer gi mèshèlè nenga'a ba, man a shkè a kokwar Jérusalem, aman a ntsi ri a Bi Zhiklè. 
ACT.8.28	A minè a deɓa a ngwai, a n'nza a kiki nenga'a, a njongo ma ndo nhadka ma Esaie. 
ACT.8.29	A Mèzhèɓ Zhiklè a ngaƋa na Philippe:
ACT.8.29	Do a tsagi kiki sa!
ACT.8.30	A Philippe a mhau, a ntsena ara man a jongo ma ndo nhadka ma Esaie, a ngaƋa:
ACT.8.30	Ka tsena skwi man ka jèngè Ƌè?
ACT.8.31	A nenga'a a ngaƋa:
ACT.8.31	I sun ko tema, man ndo a ngray ɓai?
ACT.8.31	A mbaba na Philippe a kikai, a nzi a tsagi nenga'a. 
ACT.8.32	Ma Ƌèlèwèr Zhiklè, man a jongo, na nta:
ACT.8.32	Ta da nenga'a ara tambak man ta Ƌè a sam man ta zli daia'a a pa, ara tambak man ta zli mamlia'a. 
ACT.8.33	A m'manda gèƋ na a hai, a Zhiklè a nco kita nenga'a, a nco nshèffè nenga'a auda t'herkeda. Nslaha a ngréƋè tser nenga'a wa?
ACT.8.34	A ntokotaslbai a ngaƋa na Philippe:
ACT.8.34	Sèi ka gaƋayè, ndo nhadka ma a goƋ ma haha a géƋ ngè? A goƋ a géƋ va nenga'a Ƌè, Ƌè a géƋ ndo ngiƋè Ƌè?
ACT.8.35	A Philippe a hüno a sam Ƌèlèwèr Zhiklè haha, a n'ngreda na ma mbela'a a géƋ Yèsu. 
ACT.8.36	Aman ta Ƌè a civèƋ, ta shkè a ma woyam; a ndo mɓer gi bai a ngaƋa:
ACT.8.36	Na haha, iyam a zhè; ka gay baptême azɓi èhèmè?
ACT.8.37	A Philippe a ngaƋa:
ACT.8.37	Aman ka co a ndav ngaya tèlèba, ka slaha a ka gi baptême.
ACT.8.37	A nenga'a a m'mbeƋa na a ma:
ACT.8.37	I co a ndav ga: Yèsu Kristi, nenga'a kra Zhiklè.
ACT.8.38	A nzlatseda kiki a hai, a ta suloma a iyam, cèw ba, Philippe a nda ntokotaslbai. A Philippe a n'nga na baptême. 
ACT.8.39	Aman ta shkè auda te iyam, Mèzhèɓ Bi Zhiklè a nco Philippe auda a sam di na, a ndo mber gi bai a nrka'a te deɓa'a asaɓai. Aman nenga'a a ndo a ma a civèƋ na a mwuffè. 
ACT.8.40	A Philippe a mshkè a kokwar Azot, aman a shèwèlƋè ma mbela'a te pa, te kokwarhi tèlèba, ha a ndikè a kokwar Césarée.
ACT.9.1	Saul, nenga'a a vèƋ htsan a golahi Bi Yèsu, a mdo a sam bi ndohi mvi skwi a Zhiklè, 
ACT.9.2	a ndzhoƋo Ƌèlèwèr, man a woya a nƋè'a a gi njèngè ma Zhiklè te kokwar Damas, man a va na civèƋ, aman a ndzaw ta ngurhi a ngwozi man ta jèjèr njèma mɓua'a, a nde ta a kokwar Jérusalem. 
ACT.9.3	Aman a mdo, ndul ndul a ndikè a kokwar Damas, a nasa nasa skwi nhél sam a mshkè te zhiklè. 
ACT.9.4	A Saul a nkalahai, a ntsena ngèƋè ngiƋè man a gaƋa na:
ACT.9.4	Saul, Saul, ka parahayè èhèmè?
ACT.9.5	A nenga'a a ngaƋa:
ACT.9.5	Bai, ka wa?
ACT.9.5	A ngèƋè a m'mbeƋka na a pa:
ACT.9.5	I Yèsu, nenga'a man ka parahayè. 
ACT.9.6	SlambaƋa, a ko do a kokwar! Te pa ta da gaƋa ka skwi man ka da gia'a.
ACT.9.7	Ndohi man to do tèlè, ta zlatsa a pa, a ta rzl ta; aman ta tsena ngèƌè, aman ta rka ndo ɓai. 
ACT.9.8	A Saul a nslambaƌa t'hai, aman a winè di na, a rka di ɓai. A ta gso te rai, a ta da'a a kokwar Damas. 
ACT.9.9	Te pa m'mèn makar a rka di ɓai, a n'nda skwa ɓai, a nsa skwa ɓai. 
ACT.9.10	Gol Yèsu ngiƋè a zhè te kokwar Damas, nzlembaƋ na Ananias. Bi Zhiklè a ngaƋa na:
ACT.9.11	SlambaƋa, a ko do a civèƋ, man ta baba na civèƋ njèra'a, a ka dzhoƋo gi Jude. Ndo ngiƋè te pa, nzlembaƋ na Saul te kokwar Tarse. Na haha, nenga'a a tsi rai. 
ACT.9.12	Te nshun nenga'a a nrka ndo ngiƋè, nzlembaƋ nenga'a Ananias, man a shkè a sam na, a mfa na ri a gèƋ, aman a nrkaƋai.
ACT.9.13	Ananiasam'mbeƋa naama, a ngaƋa:
ACT.9.13	Bai, i tsena labar ma ndo haha te ma ndohi kumba, ara man a gu skwi ambaɓia'a kumba a sam ndohi Zhiklè te kokwar Jérusalem. 
ACT.9.14	Te kokwar haha a n'ngotsko wuƌi bai, man ndohi mvi skwi a Zhiklè mbibihia'a ta va na, aman a ndzaw ta ndohi tèlèba, man ta tsi ri a nzlembaƋ ngaya.
ACT.9.15	Bi Zhiklè a ngaƋa na:
ACT.9.15	Do, aman nenga'a ndo mizlinè ga man i ngotskoƋauda, aman a Ƌè nzlembaƋ ga a sam ndohi herkeda, a sam bihai, a sam ndohi Israel. 
ACT.9.16	I woya man i ngra na matakwan tèlèba man a da sia'a a géƋ nzlembaƋ ga.
ACT.9.17	A Ananias a mdo, a mshkè a gi matsa, a mfa na ri a gèƋ, a ngaƋa:
ACT.9.17	Saul, kramam ga, Bai Yèsu a nzlindekayè a sam ngaya, nenga'a man a ngudko ka va a dai a civèƋ, aman ka shkè a haha: a woya aman ka rka di za'a, a ndav ngaya a ndhè a Mèzhèɓ Zhiklè nkezla'a.
ACT.9.18	A nasa nasa di nenga'a a mwin na, a nrka di ma, a nslambaƋa, a n'ngots baptême, 
ACT.9.19	a n'ndau skwi n'ndai, a n'ngots wuƋai. Saul a n'nza a sam golahi Yèsu te kokwar Damas kètè. 
ACT.9.20	A njè ma Yèsu te gi njengè ma Zhiklè langa, a ngaƋa: Yèsu, nenga'a kra Zhiklè. 
ACT.9.21	Tèlèba man ta tsena'a, ta rzl ta, a ta gaƋa:
ACT.9.21	Nenga'a ndo man a gedas ta ndohi tèlèba man ta tsu ri a nzlembaƋ haha te kokwar Jérusalem ka ɓi Ƌè? A mshkè haha, man a dzaw ta, a de ta a sam ndohi mvi skwi a Zhiklè mbibihia'a ka ɓi Ƌè?
ACT.9.22	Aman wuƋi Saul a grè a ma ma, a ndzakaɓama ta gèƋ a ndohi Juif te kokwar Damas, a géƋ man a ngreda Yèsu, nenga'a Kristi.
ACT.9.23	Te deɓ m'mèn kumba, ndohi Juif ta hur maya, aman ta keƋa'a. 
ACT.9.24	Aman ndohi ngiƌè ta ngra na skwi man ta huro, a Saul. A ndohi kokwar ta ber ntamagi pèc pècèk, aman ta keƌa'a. 
ACT.9.25	A golahi Yèsu ta co a vaƋ, a ta da auda a zlazlar kokwar, a ta sulomdekoƋahai te gwa.
ACT.9.26	Aman Saul a mshkè a kokwar Jérusalem, a woya man a nhumƋè va a va golahi Yèsu, ta gu zlaua'a, ta fa na gèàa ta gaƋa nenga'a gol Yèsu ɓai. 
ACT.9.27	A Bamabas a nco, a nda'a a sam ndohi sak, a ngreda. Ta ara man Saul a rka Bi Yèsu a civèƋ, a ntsena ma na, ara man te kokwar Damas a njoko ma a nzlembaƋ Yèsu auda a zlau ka ɓai.
ACT.9.28	A nenga'a a n'nza a sam ta, a shèwèlè te kokwar Jérusalem, a njoko ma a nzlembaƋ Bi Yèsu auda a mwuffè. 
ACT.9.29	A ngaƋa ta ma a ndohi Juif man ta tsena da'ai grec, a ngu gèjau a nda tenga'a. Aman tenga'a ta woy a ta keƋa'a. 
ACT.9.30	Aman kramamhi na ta tsena'a, ta da'a a kokwar Césarée, a ta zlündo a kokwar Tarse.
ACT.9.31	A mpi ndohi Zhiklè te kokwar Judée, te kokwar Galilée, te kokwar Samarie tèlèba, ta nza a gumai, a ta ngots wuƋai, a to do a ma ma te zlau Bi Zhiklè, ta ndha a Mèzhèɓ Zhiklè nkezla'a man a bid ta. A ndohi ta zlèzlèmè a ma ma. 
ACT.9.32	A Pierre a nsawala a sam tèlèba, a mshke a sam ndohi Zhiklè te kokwar Lydde ba. 
ACT.9.33	Te pa a n'ngots ndo ngiƋè, nzlembaƋ na Enée, m'mana t'hai mvi tsamakaƋ, ndo vedal. 
ACT.9.34	A Pierre a ngaƋa na:
ACT.9.34	Enée, Yèsu Kristi a mbel ka! SlambaƋa, tila sam m'mènè ngaya a ri ngaya!
ACT.9.34	A nasa nasa a nslambaƋa. 
ACT.9.35	A ndohi tèlèba man ta nza te kokwar Lydde a Saron, ta rka'a, a ta ngwode ndav ta a sam Bi Zhiklè. 
ACT.9.36	Te Joppé, dem Yèsu ngiƋè a zhè, nzlembaƋ na Tabitha (a da'ai grec Dorcas, ara ngèƋè 'mènèƋ'). Nenga'a a ngu skwi man amba kumba, a mva ta skwi a ndohai. 
ACT.9.37	A pats nasa mbelakaɓai, a m'mets na. A ta pana'a, a ta fèda a gi te géƋè'a. 
ACT.9.38	Lydde a zhè ndul ndul a ma Joppé, a golahi Yèsu ta tsena, Pierre a zhè te pa, a ta zlündo ngurhi cèw a sam na, a ta biƋè'a, da ndawalka va ɓai, da shkè a sam ta tsam tsam.
ACT.9.39	A Pierre a nslambaƋa, a ndo a sam ta. Aman a mshkè, ta da a gi man a géƌè'a, a ngwozi mazihi tèlèba ta tèuda a pa, a ta kuƌai, a ta ngra na maslaka nshüƌkè nshüƌkè man Dorcas a ƌoho, te va man a nza a nshèffè dai. 
ACT.9.40	Aman Pierre a ndzar ta tèlèba auda ma, a nkalahi a deɓ sak nenga'a, a ntsu rai, a n'ngwoda na ma a dem m'metsa'a, a ngaƋa:
ACT.9.40	Tabitha, slambaƋa!
ACT.9.40	A nenga'a a mwina dai, a nrka Pierre, a n'nza a verzai. 
ACT.9.41	A Pierre a ngeda na ri nenga'a, a nslambaƋda, a mbaba ta ndohi Zhiklè, a ngwozi mazihai, a nzlatseda dem matsa a sam di ta a nshèffè. 
ACT.9.42	A ta tsena te kokwar Joppè tèlèba, a ta kumba ta co Bi Yèsu a ndav. 
ACT.9.43	A Pierre a n'nza a gi Simon, ndo ngürv bkwai, n'nzi kètè.
ACT.10.1	Ndo ngiƋè a zhè te kokwar Césarée, nzlembaƋ nenga'a Comeille, bi sojè ndohi var Italie, 
ACT.10.2	a woy Zhiklè, a gi zlau Zhiklè, a ndohi gi nenga'a tèlèba. A vi skwi a ndohi kumba, a tsi ri a Zhiklè pèc pècèk.
ACT.10.3	A pats ngiƋè, pats nlaɓasla, gol Zhiklè a nrka na dai, a ngaƋa na:
ACT.10.3	Comeille!
ACT.10.4	A nenga'a a mpu dia'a, a ngu zlau, a ngaƋa:
ACT.10.4	Bi Zhiklè, mè?
ACT.10.4	A nenga'a a ngaƋa na:
ACT.10.4	Zhiklè a nco ntsi ri ngaya, a skwi man ka va ta ndohai ambaba. 
ACT.10.5	Anai zlündo ndohi a kokwar Joppé, a ka baba na ndo ngiƋè, nzlembaƋ na Simon, nshibèn na Pierre, ndo mbrok te gi ndo ngürv bkwai. 
ACT.10.6	Simon ngiƋè, gi nenga'a a ma iyam mbia'a.
ACT.10.7	Aman gol Zhiklè man a gaƋa na Corneille, kal na ma, Comeille a mbaba ta ndohi mizlinè gi nenga'a cèw, a sojè staƋ, man a gi zlau Zhiklè, te ndev sojèhi nenga'a, 
ACT.10.8	a n'ngreda ta ma tèlèba, a nzlinde ta a kokwar Joppé. 
ACT.10.9	Te mangoslèma'a, aman ta zhè a civèƋ ndul ndul a ma kokwar, Pierre a nteva a géƋ gai, géƋ pats, aman a tsi rai. 
ACT.10.10	A mi a nkeƋa'a, a woya a n'ndi skwai. Aman ta tila na skwi n'ndi nenga'a dai, skwi ngiƋè a nrka naƋai.
ACT.10.11	A nrka giƋfèk mwinè'a, a skwi mbia'a ngiƌè ara jampai man ta gso te tsagi faƋ, a mshkèhai, a ta ckoƋa herkeda. 
ACT.10.12	Te pa skwi a sak faƋ tsaƋ tsaƋ man a zhè t'herkeda, a meturƋihai, a Ƌiakihi t'hwaƋ giƋfèk. 
ACT.10.13	A ntsena ngèƋè staƋ, man a gaƋa na:
ACT.10.13	Pierre, slambaƋa, keƋa'ai a ka ndau!
ACT.10.14	A Pierre a ngaƋa:
ACT.10.14	A'ai, Bi Zhiklè, i tara skwi ambalai a skwi nlizhèa di ɓai.
ACT.10.15	A ngèƋè a ngaƋa na macecèwa'a:
ACT.10.15	Skwi man Zhiklè a sla na nlizhèɓai, ka da gaƋa skwi nlizhèa ɓai!
ACT.10.16	A ngu arsa sak makar, a ta ceda a deɓa a zhiklè. 
ACT.10.17	Aman Pierre a sun verzia ɓai, a nhur te ndav na; Skwi man a rkay a di haha mè? A ndohi man Comeille a zlinde ta, ta dzhoƋo gi Simon, a ta zlatsa a ntamagai, 
ACT.10.18	a ta dzhoƋo: Simon, man nshibèn na Pierre, na haha Ƌè?
ACT.10.19	Aman Pierre a hérè skwi man a rka na dai te ndav na genè, Mèzhèɓ Zhiklè a ngaƌa na:
ACT.10.19	Na haha, ndohi makar ta woy ka. 
ACT.10.20	SlambaƋa, sulomahai, a ko do a nda tenga'a, ka pu gèƋ cèw ɓai! Iyè nzlinde ta.
ACT.10.21	A Pierre a mshkèhai a sam ndohai, a ngaƋa:
ACT.10.21	I ndo man kin woya'a. Kin war mè!
ACT.10.22	Ta gaƌa:
ACT.10.22	Comeille, bi sojè, ndo nzura'a, man a gi zlau Zhiklè, ndo man ma nenga'a ambaba ta ndohi Juif tèlèba, gol Zhiklè nkezla'a a ngaƋa na, da baba ka a gi nenga'a, da tsena ma ngaya.
ACT.10.23	A Pierre a nhel ta a gai. Te mangoslèma'a, Pierre a mdo a nda tenga'a, a kramamhi ngiƋè kètè te kokwar Joppé to do a verzi tenga'a. 
ACT.10.24	Te mangoslèma'a ngiƋè, ta shkè a kokwar Césarée. Comeille a zhèr ta, a mɓic ta gwoli nenga'a, a mandalahi nenga'a ma. 
ACT.10.25	Aman Pierre a mshkè, Corneille a nhaka na ma, a nkalahi a deɓ sak nenga'a. 
ACT.10.26	Aman Pierre a nslambaƋda, a ngaƋa:
ACT.10.26	SlambaƋa, ko i ba i ndo.
ACT.10.27	Aman ta goƋ a vna, a mdo a pa, a n'ngats ta ndohi kumba, aman ta ɓica va. 
ACT.10.28	A nenga'a a ngaƌa ta:
ACT.10.28	Kin suna, ambaɓai a sam ndo Juif man a Ƌè a gi ndohi man verzi ta tsaƋ, aman a nzi a va tenga'a. Aman Zhiklè a ngrayè: Ka sla na ndo ambaɓai, a nlizhèa ɓai, ko staƋ! 
ACT.10.29	Gar haha aman ta babkayè, i gaƋa i Ƌè azɓi ɓai. Anai i dzhaƋ kinè, kin babay èhèmè?
ACT.10.30	A Comeille a ngaƋa:
ACT.10.30	M'mèn faƋ i nda skwa ɓai, ha pats nlaɓasla, i tsu ri te gi ga. Na haha, ndo ngiƋè a nzlatsa a sam ga, a maslaka nslekaƌa'a, 
ACT.10.31	a ngaƌa: Corneille, Zhiklè a nco ntsi ri ngaya, a nhur skwi man ka vata ndohai. 
ACT.10.32	Zlündo ndo a kokwar Joppé, a ka da baba na Simon, nshibèn na Pierre, ndo mbrok te gi Simon, ndo ngürv bkwai, a ma iyam mbia'a.
ACT.10.33	A nasa nasa a i zlündo ndo a sam ngaya, a ka gu amba aman ka shkè. Ani haha nga tèlèba nga ɓica va a sam di Bi Zhiklè, aman nga tsena ma tèlèba man Bi Zhiklè a ngaƋa ka, a ka menda nga.
ACT.10.34	A Pierre a hüno ngèƋè:
ACT.10.34	Anai i rka a vava, Zhiklè a pèr ndo mpèrè azɓai; 
ACT.10.35	aman te ndev ndohi tèlèba, nenga'a man a gi zlaua'a, a gi zura'a, ambaba. 
ACT.10.36	Kin sun ma Zhiklè man a zlinda ta ndohi Israel, a njè ta ma mbela'a, ma gumai te Yèsu Kristi (nenga'a Bai a géƋ ndohi tèlèba);
ACT.10.37	a kin suna, ara man a do a kokwar Judée tèlèba, a hüno te kokwar Galilée, te deɓ baptême man Jean a njo; 
ACT.10.38	kin suna, ara man Zhiklè a va na wuƌai a Yèsu ndo Nazareth haha, te Mèzhèɓ Zhiklè nkezla'a. A nenga'a a nsawala, a ngu man amba, a m'mbel ta ndohi tèlèba man bi madzagi a ga ta, te man Bi Zhiklè a zhè a nda nenga'a.
ACT.10.39	Nga, ndohi malwuƋihi te skwi tèlèba man a gau te kokwar Judée, te kokwar Jérusalem. Nenga'a ta keƋa'a, ta gezlala'a. 
ACT.10.40	A Bi Zhiklè a nslambaƋdeko nenga'a auda te pats mamakara'a, a ngu aman a gudko va a di a ndohi tèlè ka ɓai, aman a nga, ndohi malwuƋihi man Zhiklè a mpar nga nshèlèkura'a, 
ACT.10.41	aman nga ndau a nga sau skwai a nda nenga'a, te deɓa'a man a slambaƋkaƋauda te m'metsi ma.
ACT.10.42	A Yèsu a mfa nga ma a gèƋ, aman nga njè'a a ndohi tèlèba, aman nga ngréƋè'a, Zhiklè a n'nga Yèsu a ndo kita a géƋ ndohi a nshèffè a ndohi m'metsa'a ba. 
ACT.10.43	Ndohi nhadka ma tèlèba ta gu malwuƋi a géƋ nenga'a: te nzlembaƋ na mali ndohi tèlèba man ta co a ndav, mpra'a.
ACT.10.44	Te ngèƋè Pierre, Mèzhèɓ Zhiklè nkezla'a a nkalkaƋahai a géƋ ndohi tèlèba man ta tsena'a. 
ACT.10.45	A ndohi Juif man ta co a ndav, man ta shkè a nda Pierre, ta rzl ta, aman ko ndohi man verzi ta tsaƋ ba ta ngots Mèzhèɓ Zhiklè nkezla'a. 
ACT.10.46	Aman ta tsena ara man ta goƋ nè'èn tsaƋ tsaƋ, a ta slubordo Zhiklè. 
ACT.10.47	A ta menda na Pierre:
ACT.10.47	Nga slaha nga gedassa civeƋ ndohi haha a ta gi baptême Ƌè? Ta ngots Mèzhèɓ Zhiklè lèmèlèmè ara nga!
ACT.10.48	A Pierre a ngaƋa, aman ta ga tabaptême a nzlembaƋ Bi Yèsu Kristi. A ta tsu ri a Pierre, aman a nzi a sam ta m'mèn kètè.
ACT.11.1	A ndohi sak a kramamhi a civèƋ Zhiklè te kokwar Judée ta tsena labar ma'a, aman ko ndohi man verzi ta tsaƋ ta co ma Zhiklè. 
ACT.11.2	Aman Pierre a shkè a kokwar Jérusalem, ndohi Juif ta gu ma a nenga'a, a ta gaƋa:
ACT.11.3	Ko do a gi ndohi man ngwon ta n'ngel ɓai, a ka ndau skwai a nda tenga'a.
ACT.11.4	A Pierre a hüno a ngreda ta skwi staƋ staƋ tèlèba, a ngaƋa:
ACT.11.5	I zhè te kokwar Joppé; i tsurai, askwi ngiƋè a nrkay a dai: Skwi ngiƋè ara jampai mbia'a, man ta gso te tsagi faƋ, a nshkèhai, ta ckoƋahai te zhiklè a sam ga. 
ACT.11.6	Te pa i rka skwi a sak faƋ man a zhè t'herkeda, a skwi dak a meturƋihai a Ƌiakihai t'hwaƋ giƋfèk. 
ACT.11.7	I tsena ngèƋè staƋ man a gaƋayè: Pierre, slambaƋa, keƋa'ai a ka ndau! 
ACT.11.8	A i gaƋa: A'ai, Bi Zhiklè, i tara skwi ambalai a skwi nlizhèa di ɓai! Aman ngèƋè te zhiklè a ngaƋkayè macecèwa'a:
ACT.11.9	Skwi man Zhiklè a sla na nlizhèɓai, ka da gaƋa skwi nlizhèa ɓai! 
ACT.11.10	Skwi haha a gu sak makar, a ta ceda skwi tèlèba a deɓa a zhiklè.
ACT.11.11	Na haha, ndohi makar ta zlatsa a ma gi man iyè te pa, man ta zlündo te kokwar Césarée, a sam ga. 
ACT.11.12	A Mèzhèɓ Zhiklè a ngaƋayè, aman i Ƌè a nda tenga'a, aman i pi gèƋ cèw azɓai. 
ACT.11.13	A kramamhi haha mokwa ta shkè a verzi ga, a ngo do a nda tenga'a a gi ndo'a. A nenga'a a n'ngra nga, ara man a rka gol Zhiklè te gi nenga'a, man a gaƋa na: 
ACT.11.14	Zlündo ndo a kokwar Joppé, a ka baba na Simon, man nshibèn na Pierre, nenga'a a da gaƋa ka, ara man ka a gi ngaya tèlèba ta da mbél ta.
ACT.11.15	Aman i hüno ngèƋè, Mèzhèɓ Zhiklè a nkalkaƋahai a géƋ tenga'a, lèmèlèmè ara man a sam nga te nhinkaƋ na. 
ACT.11.16	A i hur ma Bi Yèsu man a gaƋa: Jean a ngu baptême a iyam, aman sèi ta da ga kinè baptême a Mèzhèɓ Zhiklè nkezla'a. 
ACT.11.17	Aman Bi Zhiklè a mva ta skwi lèmèlèmè ara man a nga, aman nga co Bai Yèsu Kristi a ndav. Kos i wa, man i gedassa skwi man Zhiklè a gia'a!
ACT.11.18	Aman ta tsena'a, ta nza tètè, a ta slubordo Zhiklè, a ta gaƋa:
ACT.11.18	Gar haha Zhiklè a gi aman ndohi te verzi ta tsaƋ tsaƋ ta ngwèƋè ndav ta, a ta ngècè nshèffè.
ACT.11.19	Aman tengahi man ta venda gèƋ ta a géƋ skwi mwuƋitpa, man a shkè a géƋ Etienne, to do a kokwar Phénicie, Chypre, a Antioche, a ta njè ta ma mbela'a a ndohi ngiƋè azɓai, sèi a ndohi Juif. 
ACT.11.20	Ndohi ngiƋè kètè ta zhè a sam tenga'a, ndohi Chypre a Cyrene, a ta shkè a kokwar Antioche, a ta gaƋa ta ma haha a ndohi Grec ba, a ta njè ta ma mbela'a te Bai Yèsu. 
ACT.11.21	A wuƋi Bi Zhiklè azhè a nda tenga'a, a ndohi kumba ta co a ndav, a ta menkaƋa deɓa a sam Bi Zhiklè.
ACT.11.22	A mpi ndohi Zhiklè te kokwar Jérusalem ta tsena labar ma haha, a ta zlündo Bamabas a kokwar Antioche. 
ACT.11.23	Nenga'a, aman a mshke, a nrka pombi Zhiklè, a wuffè, a bid ta tèlèba, aman ta nzi tara'a a sam Bai Yèsu. 
ACT.11.24	Aman Bamabas ndo man amba, n'ndha a Mèzhèɓ Zhiklè nkezla'a, a nco a ndav a vata.
ACT.11.25	Ndohi kumba ta co Bai Yèsu a ndav. Aman Bamabas a mdo a kokwar Tarse, a woy Saul te pa. 
ACT.11.26	Aman a ngotso, a nda'a a kokwar Antioche. Mvi staƋ ta ɓica ndohi Zhiklè te pa, a ta senda ta ndohi kumba. Te Antioche ta hüno a mbèhè golahi Yèsu ndohi Kristi (chrétien).
ACT.11.27	Te ndev nasa ndohi nhadka ma ta shkè te Jérusalem a to do a kokwar Antioche. 
ACT.11.28	StaƋ te ndev tenga'a, nzlembaƋ na Agabus, a nslambaƋa, a nhodko te Mèzheɓ Zhiklè, mi mbia'a man a di a shkè a géƋ herkeda tèlèba. Te deɓa'a a ngu arsa te va man Claude bai. 
ACT.11.29	Te ndev golahi Yèsu, ta vau skwi a géƋ kramamhi ta te kokwar Judée, staƋ staƋ ara man a slaha, aman ta takaha ta a vna. 
ACT.11.30	A ta zlündo skwi man ta ɓüco, a sam ndohi mɓer ndohi Zhiklè, a ri a Bamabas a Saul.
ACT.12.1	Te ndev nasa bi Hérode a mpar ta ndohi ngiƋè kète te ndev mpi ndohi Zhiklè, aman a ga ta matakwan. 
ACT.12.2	A nkeƋa Jacques, kramam Jean, a kafahi gwèsh. 
ACT.12.3	Aman a rka, ambaba ta ndohi Juif, a n'ndo a ma ma, a ngso Pierre ba, a pats ngolala skwi n'ndi man skwi nshégèrè a te di ɓai.
ACT.12.4	Aman a ngso, a mfeda a gi dangai, a mva ta a ri sojèhi, sojèhi faƌ a faƌ man ta ɓerè'a pèc pècèk. A nhuro, a woya a nzlatseda a sam ndohi te deɓ ngolala Pâque. 
ACT.12.5	A ta ɓür Pierre te gi dangai. Aman mpi ndohi Zhiklè ta tsu ri a Zhiklè pèc pècèk a géƌ nenga'a.
ACT.12.6	Aman Hérode a woya a nzlatseda a sam ndohai, a vaâ sa, Pierre a nzhuna te ndev sojèhi cèw, ndzawa a cèlèlèu cèw, a ndohi mɓer ntamagai ta ɓüro, ta a ntamagi dangai.
ACT.12.7	Na haha gol Bi Zhiklè a mshkè, a nhela sam te gi dangai, a ntsu zlazlar Pierre, a mpiƋèkwuda, a ngaƋa:
ACT.12.7	SlambaƋa!
ACT.12.7	A cèlèlèu a nwush na hai te ri nenga'a tsam tsam.
ACT.12.8	A gol Zhiklè a ngaƋa na:
ACT.12.8	Mana hutèƋ ngaya, peda kotokoroh ngaya a sak!
ACT.12.8	A nenga'a a ngu arsa. A ngaƋa na:
ACT.12.8	Kalda maslaka ngaya a va, a ka dzadzarkayè!
ACT.12.9	A nenga'a a ndo auda, a ndzodzora, a sun skwi man a gia ɓai, a nhuro, a nrka gol Zhiklè te nshunè. 
ACT.12.10	A ta beza a tsagi sojèhi faƋ nshèlèkurhia'a, a tsagi ngiƋè te deɓa'a za'a, a ta shkè a sam ntamagi züdo, man a ma kokwar, a ntamagi sa a mwin na a ri na. A to do auda, a ta kala na ma a civèƌ, a nasa nasa gol Bi Zhiklè a njèkeda a pa. 
ACT.12.11	Aman maya Pierre a m'menkaƋ a pa ma, a ngaƋa:
ACT.12.11	Antanta i sun a vava, Bi Zhiklè a nzlündkoƋi gol nenga'a, aman a mbelyè te ri Hérode, te skwi tèlèba man ndohi Juif ta woy a ta gia'a.
ACT.12.12	Aman Pierre a hur arsa, a mshkè a ntamagi Marie, mam Jean, nshibèn na Marc. Aman ndohi kumba ta ɓica va, a ta tsu rai.
ACT.12.13	Aman Pierre a ntsu a ntamagai, dem mizlinè a mshkè, a fi zlembaƋa'a; nzlembaƋ na Rhode. 
ACT.12.14	Aman a tsena da'ai Pierre, a mwina ntamagi ɓai agéƋ mwuffè te ndav, a nhu a gai, a n'ngra ta ndohi te pa tèlèba:
ACT.12.14	Pierre nzlatsa a ntamagai!
ACT.12.15	Ta gaƋa na:
ACT.12.15	Ka rzla Ƌè?
ACT.12.15	'Aman dema'a a ngaƋa: A vava, nenga'a!
ACT.12.16	Ta gaƋa: Gol Zhiklè na!
ACT.12.16	A Pierre a ntsau ntamagi za'a. 
ACT.12.17	Aman ta winè'a, ta rka'a, a ta rzl ta. A nenga'a a ngeda ta rai, aman ta nzi tètè, a ngreda ta, ara man Bi Zhiklè a nda'a auda te gi dangai, a ngaƋa:
ACT.12.17	Vada ngra na Jacques a kramamhi ga ngiƋè!
ACT.12.18	A ndo a sam ngiƋè. Aman sam nciƌa ta, ndav sojèhi a m'mbeƌ na a géƋ skwi man a gu a Pierre. 
ACT.12.19	Hérode a ndzhoƋo, a n'ngatsa ɓai, a mbaba ta ndohi mɓer ntamagai a kita, aman a mbazl ta. Te deɓa'a Hérode a njèkeda kokwar Judée, a n'nza a kokwar Césarée n'nzi kètè.
ACT.12.20	A nhuro a woy ngi var a ndohi Tyr a Sidon. Aman ndohi ta shkè a sam na a ndav staƋ, a ta bidkoƋi Blastus, ndo m'menda na bai, a ta dzhoƋ gumai. Aman kokwar ta a ngots skwi n'ndi a ri bai. 
ACT.12.21	Aman a pats ngiƌè, bi Hérode a fèda maslaka bai a va, a n'nza a géƋ sam n'nzi bi nenga'a, a njè ta ma bi nenga'a. 
ACT.12.22	A ndohi tèlèba ta boho:
ACT.12.22	NgèƋè ndo ka ɓai, ngèƋè Zhiklè!
ACT.12.23	A nasa nasa gol Bi Zhiklè a ntsau, a géƋ mart a mva na n'njèlè a Zhiklè ɓai. Mazlarihai ta ndedama, a m'mets na. 
ACT.12.24	A ma Zhiklè a zlèzlèmè a ma ma. 
ACT.12.25	A Bamabas a Saul, aman ta va ta skwi ntakaha ta a kramamhi ma, ta shkè a deɓa te kokwar Jérusalem. A ta cko Jean, nshibèn na Marc, a rai.
ACT.13.1	Te va mpi ndohi Zhiklè te kokwar Antioche, ndohi nhadka ma, a ndohi njèngè ta zhè: Bamabas a Simon, man ta baba na Niger, Lucius te Cyrène, a Manahen, man ta gra a nda bi Hérode a Saul. 
ACT.13.2	Aman ta ndzaraha mizlinè tenga'a a sam Bi Zhiklè, a ta jèkeda skwi n'ndai, Mèzhèɓ Zhiklè a ngaƋa ta:
ACT.13.2	Vahelka ta nda Bamabas a Saul auda, a ta gi mizlinè man i baba ta a pa!
ACT.13.3	A ta jèkeda skwi n'ndai, a ta tsu rai, a ta fa ta ri a gèƋ, a ta va ta civèƌ aman a ta Ƌè. 
ACT.13.4	Tenga'a ta shkè a kokwar Séleucie, ara man Mèzhèɓ Zhiklè a zlinde ta. Te pa to do a wurom a Chypre. 
ACT.13.5	Aman ta shkè a kokwar Salamine, ta nju ma Zhiklè te gi njèngè ndohi Juif, a JeanMarc a ntakaha ta.
ACT.13.6	Aman ta sawala t'herkeda te ndev iyam, ha a ndikè a kokwar Paphos, ta ngots ndo m'mbèh skwai, ndo nhadka ncèkèlma, ndo Juif, nzlembaƋ na Bar Jésus. 
ACT.13.7	Nenga'a a zhè a sam Sergius Paulus, ngomna, ndo maya. A mbaba ta nda Bamabas a Saul a sam na, a woya man a tsena ma Zhiklè.
ACT.13.8	A Elymas, nzlembaƋ nenga'a a da'ai kokwar na, ndo m'mbèh skwai, a woya a ngedassa civèƌ Sergius ngomna, aman a cè a ndav. 
ACT.13.9	Aman Saul, a nzlembaƌ na Paul, n'ndha a Mèzhèɓ Zhiklè nkezla'a, a mpu dia'a, 
ACT.13.10	a ngaƌa:
ACT.13.10	Ka tser madzagai, ndav ngaya n'ndha a ma n'ngwèƌè ndo tèlèba, a skwi ambaɓi tèlèba; ka ndo mayam skwi nzura'a. Ka jèkè azɓai aman ka gedassa civèƌ Bi Zhiklè ƌè? 
ACT.13.11	Na haha ri Bi Zhiklè a zhè a géƌ ngaya; ka ndi a mandazlai, n'nzi kètè ka da rka pats azɓai.
ACT.13.12	A nasa nasa a n'nde na mandazlai, a tètèmè va, a woy ndo ncè na ma. Aman Sergius ngomna a rka skwi haha, a nco a ndav, a nrzl na a géƌ ma Bi Zhiklè.
ACT.13.13	Aman Paul a ndohi man ta zhè a sam na, to do a wurom te kokwar Paphos, a ta shkè a kokwar Perge, te Pamphylie. A Jean a m'men na a deɓa a kokwar Jérusalem. 
ACT.13.14	Tenga'a te kokwar Perge to do a ma ma, a ta shkè a kokwar Antioche te Pisidie, a to do a gi njèngè a pats nshèk va, a ta nza a va ndohai. 
ACT.13.15	A ndohi njè ma ta jongo ma Zhiklè, man Moise a va ta, a ma ndohi nhadka ma klèng ma, ndohi mbibihia'a te gi njèngè ta baba ta golahi Yèsu, a ta dzhad ta:
ACT.13.15	Dalahimam ga, aman kin ngots ma mbid ta ndohai, vagaƌa ta antanta ma!
ACT.13.16	A Paul a nslambaƋa, a ngeda ta rai, a ngaƋa:
ACT.13.16	Kinè ndohi Israel, a kinè man kin gi zlau Bi Zhiklè, vatsena'a! 
ACT.13.17	Bi Zhiklè ndohi Israel, a mpar ta bababi nga, a n'nzal ta ndohi man ta nza te mbrok te kokwar Egypte, a nde ta auda te kokwar sa a wuƋi na. 
ACT.13.18	Mvi kulkul faƋ, Bi Zhiklè a n'nzede ta a pa, a géƋ skwi man ta gu t'hèshèkèƋ. 
ACT.13.19	A ngedassa ndohi kokwar-Bi tsaraƋ te kokwar Canaan, a nkezla ta kokwar, a mva ta a ri ta. 
ACT.13.20	Te deɓa'a a mva ta ndohi kita, a gi ara mvi 450, ha pats man Samuel, ndo nhadka ma, a mshkè.
ACT.13.21	Te deɓ nasa ta dzhoƋo bai; a Zhiklè a mva ta Saul, kra Kis, ndo te verzi Benjamin. A nenga'a a ngu bai mvi kulkul faƋ. 
ACT.13.22	Aman a nkoldko nenga'a auda ma, a mfèda David a bi ta, te nenga'a a gi malwuƋai, a gaƋa: I ngots David, kra Jesse, ndo ara man ndav ga a woya'a, nenga'a a da gi skwi tèlèba man i woya'a.
ACT.13.23	Te verzi nenga'a Zhiklè a nslambaƋda Yèsu, ara man a mpasla nga ri zlèzlèa, ndo mbél ndohi Israel. 
ACT.13.24	Jean a ntül mshkè nenga'a, a njè ta ndohi Israel tèlèba ma n'ngwèƋè ndav a ma baptême. 
ACT.13.25	Aman Jean a ndeva mizlinè nenga'a ma, a ngaƋa: I nenga'a ka ɓai, man kin huro, i nenga'a. Aman na haha, nenga'a a shkè te deɓ ga, nenga'a man i gi huyokoko'a, i slaha man i prè teɓa kotokoroh nenga'a ɓai. 
ACT.13.26	Kinè, dalahimam ga, kinè te verzi Abraham, a kinè, man kin gi zlau Zhiklè, ma m'mbel ndo haha ta zlündo a sam nga.
ACT.13.27	Aman ndohi te kokwar Jérusalem a ndohi mbibihia'a ta sun ndo haha ɓai. Ta sun ngèƌè ndohi nhadka ma, man ta jongo a pats nshèk va pèc pècèk, ɓai. Aman ta gu ara ma man ndohi nhadka ma ta gaƌa, a ta ga na kita a gèƌ. 
ACT.13.28	Ko ta sun skwi man ta keƌa'a a géƌè'a ɓai, ta tsu ri a Pilate, aman a nkeƌa'a.
ACT.13.29	Aman ta ndeva skwi tèlèba ma, man ƌèlèwèr Zhiklè a mwindo a geƌ nenga'a, ta ckoƌahi a wof, a ta feda a gi dzavai. 
ACT.13.30	Aman Zhiklè a nslambaƌdekoƌauda te ndev ndohi m'metsa'a. 
ACT.13.31	A nenga'a a ngudoko ta va a dai a ndohi man to do te kokwar Galilée a kokwar Jérusalem a vna. Antanta ta ndohi malwuƌihi nenga'a a sam ndohai.
ACT.13.32	A nga njè kinè ma mbela'a, man Zhiklè a mpasla ta ri a bababhi nga. 
ACT.13.33	Zhiklè a nrufa mpèsl ri nenga'a a sam di nga, wudahi tenga'a, aman a nslambaƋda Yèsu te ndev ndohi m'metsa'a, ara man ta windo te Psaume 2: Ka kra ga, a patsna i fè ka.
ACT.13.34	Aman a slambaƋkaƋauda te m'metsai, a da huslè azɓai, a goƋar haha: I woy a i va kinè skwi nkezla'a a vava, ara man i pasla na ri a David, ndo nlèɓèslèa. 
ACT.13.35	Gar haha a goƋ a sam ngiƋè: Ndo ngaya nkezla'a ka jèkè azɓai, aman a nda huslna.
ACT.13.36	David man a gu skwi man Zhiklè a woya'a te nshèffè nenga'a, a m'mets na, kala a va babhi na, a nhusl na ma. 
ACT.13.37	Aman nenga'a, man Zhiklè a slambaƋdekoƋauda te m'metsai, nenga a a nhusl ɓai.
ACT.13.38	Gar haha, dalahimam ga, sèi vasuna, te nenga'a man ta njè kinè ma mprè malai, te ncè nenga'a a ndav kin ngots ngizura'a. 
ACT.13.39	Ma kita Zhiklè, man Moise a va kinè, a slaha a mva kinè ngizura'a azɓai. 
ACT.13.40	Vagu maya, aman skwi man ndo nhadka ma a goƋo, da shkè a gèƋ kinè ɓai. 
ACT.13.41	Vapu dai, kinè ndohi nkwola ma Zhiklè, varzl kinè, a kin gedas kinè! Aman i da gi skwi a pats man a kinè, skwi man ko ndo ngiƋè a ngreda kinè, kin ca a ndav kinè ɓi genè.
ACT.13.42	Aman ndohi Juif ta jèkeda gi njèngè, ndohi ngiƋè ta dzhoƋo, aman a pats nshèk va man a ma, ta shkè a ta njè ta ma za'a.
ACT.13.43	Aman ta kezla gèƋ ta te gi njèngè, ndohi Juif kumba ta dzodzor Paul a Barnabas a gwoli Juif man ta gu zlau Zhiklè. A Paul a Bamabas ta fa ta ma a gèƋ, a ta gaƌa ta, aman ta gshè va a pombi Zhiklè azɓai. 
ACT.13.44	A pats nshèk va man a ma, ndohi kokwar tèlè ta ɓicko va, aman ta tsena ma Zhiklè; njèkè ndohi kètè genè man ta da a sam mɓica va ɓai. 
ACT.13.45	Aman ndohi Juif ta rka ta ndohai, ta gu srak, a ta tseda na ma Paul a pa, a ta durƌo a vata. 
ACT.13.46	A Paul a Bamabas ta goƌ a zlau ka ɓai:
ACT.13.46	Ar agassa amba, man ta gaƌa kinè ma Zhiklè nshèlèkura'a; aman antanta kin kwola'a, a kin ngreda auda, ara man nshèffè a mèƋèp ambaba kinè ɓai. Na haha, nga ngwèƋè gèƌ nga a deɓa a sam verzi ndohi herkeda ngiƌè. 
ACT.13.47	Aman Bi Zhiklè a gaƋa nga arsa: I ge ka a skwi nhél sam ndohi herkeda, a ka gi a skwi mbél ndo, ha verzi herkeda.
ACT.13.48	Aman ndohi nte deɓa ta tsena ma haha, ta wuffè holhola'a, a ta slubordo ma Zhiklè, a ta co a ndav, tenga'a tèlèba, man Zhiklè a mpe ta hi a nshèffè a mèƋèp. 
ACT.13.49	A ma Bi Zhiklè a zlèzlèmè a sam tèlèba.
ACT.13.50	A ndohi Juif ta poko ta gèƋ auda a ngwozi man ta woy Zhiklè, a ndohi mbibihia'a te kokwar. Ta gau, aman ta dzama Paul a Bamabas, a ta dzar ta aussa a ma kuma tenga'a. 
ACT.13.51	A tenga'a ta tassa lokotor a sak tenga'a, a géƋ ndohi Juif sa, a to do a kokwar Icone. 
ACT.13.52	Ndav ndohi Yèsu n'ndha a mwuffè a Mèzhèɓ Zhiklè nkezla'a.
ACT.14.1	Te kokwar Icone, ta ɓica va Ièmèlèmè, a ta nju ma Zhiklè te gi njèngè ndohi Juif. A ndohi Juif a ndohi man Juif ka ɓai kumba ta co Yèsu a ndav. 
ACT.14.2	Aman ndohi Juif man ta ca a ndav ɓai, ta poko ta gèƋ auda a ndohi nte deɓa, ha ta gu ndav a géƋ kramamhi ta man ta a civèƋ Zhiklè. 
ACT.14.3	A ta nza a pa n'nzi a zhè, a ta nju ma Bi Yèsu a mwuffè, a Bi Zhiklè a ngu malwuƋi a ma pombi nenga'a, a ngu nrkedai a skwi tsaƌ tsaƌ a tenga'a.
ACT.14.4	A nhèy ndo te kokwar, nkezla te va. Matrhia'a ta humda a ndohi Juif, matrhia'a a ndohi sak. 
ACT.14.5	Aman ndohi Juif a ndohi nte deɓa, a ndohi mbibihia'a tenga'a ta bozl va, ta derƋ ta, ta woy a ta kal ta ndohi sak a kwa. 
ACT.14.6	Aman Paul a Barnabas ta tsena'a, ta hu ta a kokwar Lycaonie, Lystre a Derbe. 
ACT.14.7	A sam tèlèba ta nju ma mbela'a.
ACT.14.8	Ndo vedal ngiƋè a zhè te kokwar Lystre, man a nza a verzai, te nyakaƋ na a n'nda a sak ɓai. 
ACT.14.9	A ntsena ngèƋè Paul. Aman nenga'a a mpa na dai, a nrka ncè-a-ndav nenga'a, a slaha a ntakaha, a goƋ ngèƋè a wuƋai:
ACT.14.10	SlambaƋa, zlatsa a sak ngaya!
ACT.14.10	A nenga'a a nzevau, a nƋè. 
ACT.14.11	Aman ndohi ta rka skwi man Paul a gau, ta hüno a ta gaƋa a ma Lycaonie:
ACT.14.11	Zhiklèhai ta shkèhai a sam nga ara ndohai.
ACT.14.12	A ta baba na Bamabas Jupiter, a Paul Hermes, aman nenga'a ndo ncèmma. 
ACT.14.13	Aman ndo mvi skwi a Zhiklè Jupiter te gi Jupiter, a ma kokwar ta, a ncko zlèhai, a skwi ngolala, a ta woy a ta zla ta skwi a nda ndohi tèlèba. 
ACT.14.14	Aman Bamabas a Paul, ndohi sak, ta tsena'a, ta kuratseda maslaka tenga'a aussa, a ta hu te ndev ndohai, a ta goƋ a wuƋai:
ACT.14.15	Kinè ndonai, kin gi mè? Nga ba, nga ndoni lèmèlèmè ara kinè, a nga njè kinè ma mbela'a, aman kin ngwèƋè ndav, a kin menkaƋa deɓa te m'mbèh skwi ambalai a sam Zhiklè a nshèffè, nenga'a man a gu giƋfèk a herkeda, a iyam mbia'a a skwi tèlèba te pa. 
ACT.14.16	Aman zlèzlèa a njèke ta ndohi herkeda tèlèba, te man ta dzodzor civèƋ ara ndav tenga'a man a woya'a. 
ACT.14.17	Aman a mva ta skwi malwuƋi a skwi man amba kumba man a gia'a: iyam te zhiklè a via, a ta ɓicè skwai, a ngu aman ndav ta latsatsa'a a skwi n'ndai, a ta wuffè.
ACT.14.18	Aman ta goƋ ma haha, ta slaha ta mbatseda ndav ndohi man ta zla ta skwi a hi ɓai (ara man ta va na a Zhiklè). 
ACT.14.19	Aman ndohi Juif te kokwar Antioche a Icone ta shkè a pa, a ta poko ta gèƋ auda a ndohai, a ta kol Paul a kwa, a ta ngazldauda te kokwar, a ta huro, m'metsa ma. 
ACT.14.20	Aman ndohi Yèsu ta teuda a pa, a nenga'a a nslambaƋa, a mdo a kokwar. Te mangoslèma'a to do a ma a Bamabas a kokwar Derbe.
ACT.14.21	A ta nju ma mbela'a te kokwar, a ta ga ta ndohi kumba a golahi Yèsu, a to do a deɓa a kokwar Lystre a Icone a Antioche, 
ACT.14.22	a ta va ta wuƌi a golahi Yèsu, a ta bid ta, aman ta nzi tara'a te ncè-a-ndav tenga'a. Ta gaƋa, sèi nga bizhè a ndev skwi man wuƋitpa kumba, ga nga Ƌè a kokwar Bi Zhiklè.
ACT.14.23	A ta pau ndohi mɓemdohai asam mpi ndohi Zhiklè tèlèba, a ta tsu rai, a ta jèkeda skwi n'ndai, a ta pe ta a ri Bi Yèsu, nenga'a man ta co a ndav. 
ACT.14.24	A ta bozl ndev kokwar Pisidie, a ta shkè a kokwar Pamphylie, 
ACT.14.25	a ta nju ma Zhiklè te kokwar Perge, a to do a nai a kokwar Attalie.
ACT.14.26	Te pa to do a deɓa a kokwar Antioche a wurom, man pombi Zhiklè a nzlinde ta te pa, a sam mizlinè man a woya a ta gia'a. 
ACT.14.27	Aman ta shkè a pa, ta ɓic ta ndohi Zhiklè, a ta ngreda ta skwi tèlèba man Zhiklè a gau a nda tenga'a, ara man a winè ntamagi a sam ndohi herkeda ngiƋè, aman ta cè a ndav. 
ACT.14.28	A ta nza a pa n'nzi a zhè a sam ndohi Yèsu.
ACT.15.1	Ndohi ngiƋè ta shkè te kokwar Judée, a ta slebda ta kramamhai:
ACT.15.1	Aman kin ngél ngwon azɓai, ara man Moise a gaƌa, kin slaha a kin mbél kinè azɓai.
ACT.15.2	Aman ta gu ma a Paul, a Bamabas, a ta vursl ma kumba a nda tenga'a. A ta basla gèƋ ta, aman Paul a Bamabas a ndohi ngiƋè te kokwar Antioche ta Ƌè a kokwar Jérusalem a sam ndohi sak a ndohi nhala'a, a ta geƋè, a ta jhèƋ ma haha. 
ACT.15.3	A mpi ndohi Zhiklè ta fèda ta ma a civèƋ, a ta bozl ndev kokwar Phénicie a Samarie, a ta ngreda, ara man ndohi nte deɓa ta ngwodko ndav ta a sam Bi Zhiklè. A ndohi Zhiklè te pa tèlèba ta wuffè a géƋ ma haha.
ACT.15.4	Aman ta shkè a kokwar Jérusalem, mpi ndohi Zhiklè a ndohi sak a ndohi mɓer ndohi Zhiklè ta ce ta. A ta ngreda skwi tèleba man Zhiklè a gau a nda tenga'a. 
ACT.15.5	A ndohi ngiƋè te va ndohi pharisie, man ta co Yèsu a ndav ta, ta slambaƋa, a ta gaƋa:
ACT.15.5	Sèi ta ngél ngwon, a ta gi skwi tèlèba, ara ma kita Zhiklè man Moise a va nga, a gaƋa.
ACT.15.6	A ndohi sak a ndohi nhala'a ta ɓica va, a ta tsomma a géƋ ma haha. 
ACT.15.7	Aman ta tsama ma kumba ma, Pierre a nslambaƋa, a ngaƋa ta:
ACT.15.7	Dalahimam ga, kin suna, n'nzi a zhè Zhiklè a nco ndo auda te ndev kinè, a woya ndohi nte deɓa ta tsena ma mbela'a te ma ga, a ta cè a ndav. 
ACT.15.8	A Zhiklè man a sun ndav ndohai, a ngu malwuƋai a sam tenga'a, a mva ta Mèzhèɓ Zhiklè lèmèlèmè ara man a nga, 
ACT.15.9	a pèr ndo mpèrè ka ɓai, a mpana ndav tenga'a man ta co a ndav lèmèlèmè ara man a nga.
ACT.15.10	Kin jkeda Zhiklè èhèmè; kin woy a kin kelawa ta wof a da'ai a ndohi Yèsu, man ko bababhi nga, ko kinè, ta slaha ta zhüɓa ɓai. 
ACT.15.11	Aman nga co a ndav, nga mbel nga a géƋ pombi Bi Yèsu Kristi, tenga ba lèmèlèmè.
ACT.15.12	Nhèy ndo tèlèba ta nza tètè, a ta tsena ma Paul a Bamabas, ara man ta ngreda nrkedihai a skwi kumba man Zhiklè a ngau a nda tenga'a a sam ndohi nte deɓa. 
ACT.15.13	Te deɓa'a man ta gaƋa ma klèng ma, Jacques a ngaƋa:
ACT.15.14	Dalahimam ga, vatsena'a! Simon a n'ngra nga, ara man Zhiklè a baba ta ndohi nenga'a te va ndohi nte deɓa, aman ta cè nzlembaƋ na. 
ACT.15.15	Gar haha ma ndohi nhadka ma, ma nzura'a, ara man ta windo te Ƌèlèwèr Zhiklè: 
ACT.15.16	I woy a i shkè deɓa, a i rèm gi David za'a, man m'mbeƋ na hai. A i woya man i til njèkèƋia'a, a i zlatseda a pa za'a, 
ACT.15.17	a ta jhèƋè ma Bi Zhiklè njèkèƋi ndohi herkeda tèlèba, a ndohi nte deɓa man i woy ta a ndohi ga. 
ACT.15.18	Bi Zhiklè a goƋ ar haha, nenga'a man a gi skwi haha tèlèba, a ngreda auda n'nzi a zhè.
ACT.15.19	Gar haha i gaƋa: Da dzakaɓama ta gèƋ a ndohi nte deɓa, man ta ngwoda ndav ta, ɓai! 
ACT.15.20	Aman sèi da winda ta ƌèlèwèr, aman ta jèkeda mbèh skwai, a mphömè, a skwi m'mets m'metsai, a ta si pombaz azɓai. 
ACT.15.21	Daga zlèzlèa, ndohi Moise ta nju ma Moise te kokwar tèlèba, a ta jèngè'a te gi njèngè ma Zhiklè a pats nshèk va pèc pècèk.
ACT.15.22	A ndohi sak a ndohi nhala'a a mpi ndohi Zhiklè tèlèba ta hur amba, a ta por ndohi te va tenga'a, a ta zlinde ta a kokwar Antioche a verzi nda Paul a Bamabas: Jude, man nshibèn na Barsabas; a Silas, nsalsalhia'a te va kramamhi ta. 
ACT.15.23	A ta va ta Ƌèlèwèr a rai, aman mwinƋèa te pa:
ACT.15.23	Ndohi sak a ndohi nhala'a, a sam kramamhi nga a civèƋ Zhiklè, te va ndohi nte deɓa te kokwar Antioche a Syrie a Cilicie: Vombali kinè! 
ACT.15.24	Aman nga tsena'a, ndohi ngiƋè te ndev nga, man nga nzlinde ta ka ɓai, to do, a ta dzakaɓama kinè gèƋ, a njèma tenga'a, 
ACT.15.25	nga basla gèƋ nga, tèlèba a ndav staƋ, a nga por ndohi man nga zlinde ta a sam kinè a verzi nda Bamabas a Paul, man nga woy ta, 
ACT.15.26	ndohi man ta pi ndav a mizlinè Bi Yèsu Kristi.
ACT.15.27	A nga zlündo Jude a Silas, aman ta da menda kinè ma Ƌèlèwèr haha a ma ba. 
ACT.15.28	Ma Mèzhèɓ Zhiklè, a ma nga ba, aman nga fa kinè skwi mwuƋitpa ngiƋè a gèƋ azɓai, sèi skwi haha, man sèi kin gia'a nƋèzl: 
ACT.15.29	Vajèkeda n'ndi vrai, kin sau pombaz ɓai, kin ndau skwi m'mets m'metsi ɓai, a kin gu mphömè ɓai! Aman kin ɓir va kinè te skwi haha, kin gi amba. Vambali di mènè!
ACT.15.30	Aman ta zlinde ta ma, to do a kokwar Antioche, a ta ɓic ta ndohi Zhiklè tèlèba, a ta va ta Ƌèlèwèr. 
ACT.15.31	Aman ta jongo, ta wuffè a géƋ ma man ta bid ta a vna. 
ACT.15.32	A Juda a Silas, tengahia ba ndohi nhadka ma, ta bid ta kramamhi ta a ma kumba, a ta va ta wuƋai.
ACT.15.33	Aman ta nza a pa n'nzi kètè, kramamhi ta ta fèdoko ta ma a civèƌ, a ta men ta a deɓa a sam ndohi nzlinde ta. 
ACT.15.34	[Aman Silas, nenga'a a nhur amɓa man a nzi a pa, a kokwar Antioche.] 
ACT.15.35	A Paul a Bamabas ta nza a kokwar Antioche, ta senda ta, a ta njè ta ma Bi Zhiklè a nda ndohi ngiƋè kumba.
ACT.15.36	Te deɓa kètè Paul a ngaƋa na Bamabas:
ACT.15.36	Ngodokoy a deɓa a kokwar tèlèba, man nga nju ma Bi Zhiklè te pa, a nga da rka kramamhi nga, ta gu kè?
ACT.15.37	Barnabas a woy a ta cè Jean, nshibèn na Marc, a nda tenga'a. 
ACT.15.38	Aman Paul a woya ɓai, a nhur ndo man a wuckaƋ na te kokwar Pamphylie, a n'nga mizlinè a ma ma a nda tenga'a ɓai, amba aman ta cè a a nda tenga'a ɓai. 
ACT.15.39	A ta vursl ma a géƋè'a kumba, a ta kezla gèƋ ta, a Bamabas a nco Marc, a mdo a Chypre a wurom. 
ACT.15.40	A Paul a nco Silas, a to do a vna, a kramamhi ta, ta pe ta a ri pombi Zhiklè. 
ACT.15.41	A nenga'a a mbozl ndev kokwar Syrie a Cilicie, a mva ta wuƋai a mpi ndohi Zhiklè.
ACT.16.1	A Paul a mshkè a kokwar Derbe a Lystre. Na haha gol Yèsu ngiƋè a zhè, nzlembaƋ na Timothèe, kra ngwoz Juif man a nco Yèsu a ndav na. Bab nenga'a ndo Grec. 
ACT.16.2	Labar ma nenga'a amba a sam kramamhi te Lystre, a Icone. 
ACT.16.3	Paul a woya, aman nenga'a a Ƌè a vna, a nco, a n'ngela na ngwon, a géƋ ndohi Juif man ta zhè a sama'a, aman tèlèba ta suna, bab nenga'a ndo Grec.
ACT.16.4	Aman to do a kokwar, kokwar, ta fa ta ma a gèƋ a ndohai, aman ta jèjèr ma man ndohi sak a ndohi nhala'a te kokwar Jérusalem ta va ta. 
ACT.16.5	A mpi ndohi Zhiklè tèlèba ta ngots wuƋai te ncè-a-ndav, a ndohi ta shkè na va, a va, a nciƋ sam a nciƋ sam.
ACT.16.6	A ta bozl ndev Phrygie, a Galatie. Aman Mèzhèɓ Zhiklè a mva ta civèƌ ɓai, aman ta nju ma Zhiklè te Asie. 
ACT.16.7	Aman ta shkè a Mysie, ta woy a ta bèzlè ndev Bithynie; aman Mèzhèɓ Yèsu a mva ta civèƌ ɓai. 
ACT.16.8	Gar haha to do auda a tsagi Mysie, a ta shkèhai a kokwar Troas. 
ACT.16.9	A nshunè a nkeƌa Paul a vaƌ, a nrka ndo Macédoine ngiƌè, nzlatsa, a ntsi rai, a gaƌa:
ACT.16.9	Washkè auna a Macèdoine, a ka takaha nga!
ACT.16.10	Mrke nshunè ma, nga slambaƌa, a ngo do Macèdoine tsam tsam, aman nga suna, a vava, Zhiklè a baba nga, aman nga Ƌè a nga njè ma mbela'a te pa.
ACT.16.11	A nga jèkeda kokwar Troas, a ngo do acivèƋ ndul ndula'a a kokwarSamothrace. Te mangoslèma'a a kokwar Néapolis, 
ACT.16.12	te pa a kokwar Philippes, mbìa nenga'a te Macédoine tèlèba, kokwar sojè.
ACT.16.13	A nga nza a kokwar sa m'mèn kètè. A pats nshèk va, ngo do auda a ma kokwar, a ma iyam mbia'a, aman nga hur sam nîsi rai, a nga nzahai. A nga gaƋa ta ngwozai, man ta ɓica a pa ma. 
ACT.16.14	A ngwoz ngiƋè man a gi zlau Bi Zhiklè, nzlembaƋ na Lvdie, ngwoz mprè maslaka, ie kokwar Thyaíire, a ntsena"a. A Bi Zhikle a mwina ndav na, aman a fa na zlembaƋ a ma Paul. 
ACT.16.15	A nenga'a, a gi nenga'a tèlèba ta gu baptême, a ntsa nga rai, a ngaƋa:
ACT.16.15	Aman kin rkayè ara ngwoz man a nco Bi Yèsu a ndav, sèi kin shkè a gi ga, a kin nzi a pa.
ACT.16.15	A ngu mbuh mbuh. 
ACT.16.16	Aman ngo do a sam ntsi rai, nga zlü gèƋ a ngwoz, ɓèl ngiƋè, mèzhèɓ ambaɓia'a man a hodko ma, a ga na. A nhelka ta suli gani a babgihi na kumba, a géƋ nhèƋè ma nenga'a. 
ACT.16.17	A sam tèlèba a ndzadzarka nga, nga a nda Paul, a ngoƋ a wuƋai:
ACT.16.17	Ndohi haha ɓèlèlihi Zhiklè te géƋè'a, man ta njè kinè civèƋ m'mbel ndo!
ACT.16.18	A ngu arsa m'mèn kumba. A skwi haha a ndza na a ndav a Paul, a n'ngwoda ma a deɓa, a ngaƋa na mèzhèɓ ambaɓia sa:
ACT.16.18	I gaƋa ka a ma staƋ, a nzlembaƋ Yèsu Kristi: Do auda te nenga'a!
ACT.16.18	A nasa nasa mezheɓ a njèkeda. 
ACT.16.19	Aman babgihi nenga'a ta rka, suli gani tenga'a a nze na, ta co Paul a Silas, a ta ngazl ta a sam ncèmma, a sam ndohi mbibihia'a. 
ACT.16.20	A to do a sam bihi sojè, a ta gaƋa:
ACT.16.20	Ndohi haha ta dzakaɓa kokwar nga, tenga ndohi Juif, 
ACT.16.21	a ta njè maya nshèffè, man nga, ndohi Rome, nga slaha a nga cè'a a nga gia ɓai.
ACT.16.22	A ndohi ta gu ndav a géƋ tenga'a, a bihi sojè ta kuratsa maslaka tenga'a a ta gaƋa, aman ta ndah ta a mènèwèd. 
ACT.16.23	Aman ta ndah ta ma, ta pe ta a gi dangai, a ta gaƋa na ndo mɓer dangai, aman a ɓer ta mbelembela. 
ACT.16.24	A ndo mɓer dangai a mpe ta a gi dangai nt'hwaƌa'a, a mpa ta shèla a sak. 
ACT.16.25	A géƋ vaƋ, Paul a Silas ta tsu rai, a ta slu dimèsh nslébèrƋè Zhiklè. A ndohi dangai tèlèba ta tsena'a.
ACT.16.26	A nasa nasa herkeda a gudzai, a verzi gi dangai a gudzai, a ntamagihai ta win ta, a cèlèlèu ndohi dangi ta wush ta hai. 
ACT.16.27	Aman ndo mɓer dangai a mpiƌèkwe na, a nrka ntamagi dangai mwinèa, a mpho gwèsh, a woya a nzli da'ai na, a nhur ndohi dangai tèlèba ta hu ta. 
ACT.16.28	Aman Paul a mbaha na a wuƋai, a ngaƋa:
ACT.16.28	Ka lama na va ngaya ɓai, nga tèlèba nga zhè!
ACT.16.29	A ndo mɓer dangai a ndzhoƋo vogwa, a mhu a pa, a ngudzai, a nkalahi a deɓ sak Paul a Silas, 
ACT.16.30	a nde ta auda, a ngaƋa:
ACT.16.30	Bihi ga, i gi be kè, aman i mbél ga?
ACT.16.31	Ta gaƋa:
ACT.16.31	Co Bi Yèsu Kristi a ndav ngaya, a ka, a gi ngaya kin mbel kinè.
ACT.16.32	A ta ngra na ma Zhiklè, a nenga'a, a ndohi tèlèba man ta zhè te gi na. 
ACT.16.33	A vaƋ sa, a nasa nasa a nhel ta a sam na, a mpana ta sam man ta ndah ta a pa murmura'a, a ngau bapteme a ndohi nenga'a tèlèba. 
ACT.16.34	A nde ta a gi nenga'a, a mva ta skwi n'ndai, a ta wuffè a ndohi gi nenga'a tèlèba, a géƋ man a nco Zhiklè a ndav na.
ACT.16.35	Aman sam nciƋa ta, bihi sojè ta zlinde ta sojèhai, a ta gaƋa: 
ACT.16.36	Vapre ta ndohi sa! A ndo mɓer dangai a n'ngra na ma haha a Paul:
ACT.16.36	Bihi sojè ta zlündo ndo, aman kin pra'a. Anai vodo a gumai!
ACT.16.37	Aman Paul a ngaƋa ta:
ACT.16.37	Ta ndah nga a mènèwèƋ ambalai a sam di ndohi tèlèba, ta ga kita ɓai, nga ndohi Rome, a ta pe nga a gi dangai, a ta woy a ta pre nga a metsar Ƌè? Az arsa ɓai! Sèi ta shkè a ta de nga auda a ri ta.
ACT.16.38	A sojèhi ta ngra ta ma haha a bihi sojè. A ta gu zlau, aman ta tsena'a, ta ndohi Rome. 
ACT.16.39	A ta shkè, a ta bid ta, a ta de ta auda, a ta tsu rai, aman ta jèkeda kokwar. 
ACT.16.40	A to do auda te gi dangai, a to do a gi Lydie. Aman ta rka kramamhi ta, a ta bid ta ma, to do ta.
ACT.17.1	Aman ta bozl ndev kokwar Amphipolis a Apollonie, ta do a kokwar Thessalonique man gi njèngè ndohi Juif te pa. 
ACT.17.2	Ara man Paul a gia pèc pècèk, a mdo a sam ta a gai, a nslebda ta ƌèlèwèr Zhiklè a pats nshèk va, pats nshèk va, sak makar, 
ACT.17.3	a nsenda ta, a ngreda ta, ara man sèi skwa a dza na Kristi, ara man a nslambaƌkaƌauda te m'metsai nƋèzl, a ngaƌa:
ACT.17.3	Yèsu haha, man i njè kinè, nenga'íi Kristi.
ACT.17.4	Matrhia'a te ndev tenga'a ta basla gèƌ, a ta humda a Paul a Silas; ndohi Grec ba kumba, man ta gu zlau Zhiklè, a ngwozi ndohi mbibihia'a ba kumba kètè.
ACT.17.5	Aman ndohi Juif ta gu srak, a ta hul fali ndohi ngiƌè, a ta ɓic ta, a ta rubu te kokwar, a ta shkè a ma gi Jason, a ta woy a ta de ta Paul a Silas a sam ndohi kokwar. 
ACT.17.6	Aman ta ngats ta ɓai, ta ngazlda Jason a kramamhi ngiƌè kètè a sam ndohi mbibihia'a te kokwar, a ta goƌ a wuƌai:
ACT.17.6	Ndohi man ta dzulvaƌa herkeda telèba; ta a haha! 
ACT.17.7	A Jason a nhel ta a gai, ta tèlèba ta gi skwi man ambaba bi Cèsar azɓai, a ta gaƌa: bi ngiƌè azɓai, sèi Yèsu!
ACT.17.8	A fali ndohi sa ta poko ta geƌ auda a ndohai, a ndohi mbibihia'a te kokwar, aman ta fu zlembaƋ a ma haha. 
ACT.17.9	A Jason a ndohi ngiƋè ta pul gèƋ a ndohi mbibihia'a, a ta pre ta. 
ACT.17.10	Nkézhèw sam langa, kramamhi ta fèda ta ma a nda Paul a Silas tsam tsam a kokwar Bérée. Aman to do a pa, to do a gi njèngè ndohi Juif. 
ACT.17.11	Aman nlèɓèslè ndohi Bérée a fena man a ndohi te kokwar Thessalonique. Ta woy a ta tsena ma Zhiklè, a ta war te delèwèr Zhiklè a nciƋ sam a ncid sam, aman ta rka'a: arsa a vava Ƌè?
ACT.17.12	Ta kumba te ndev tenga'a, ndohi Grec kumba, ngurhi a ngwozihi ndohi mbibihia'a, ta co a ndav. 
ACT.17.13	Aman ndohi Juif te kokwar Thessalonique ta tsena'a, Paul a njè ta ma Zhiklè te kokwar Bérée ba, ta shkè, a ta poko ta gèƋ auda. A ndohi te pa.
ACT.17.14	A kramamhi ta feda na ma Paul tsam tsam a ma iyam mbia'a. A Silas a Timothée ta nza te pa. 
ACT.17.15	A ndohi man ta feda na ma Paul, a ta da'a a kokwar Athène; a ta shkè a deɓa, aman ta menda ta ma Paul a nda Silas a Timothèe, ara man a gaƋa ta: vowashkè a sam ga tsam tsam!
ACT.17.16	Aman Paul a zhèr ta te kokwar Athène, ndav nenga'a a hubètè, aman a rka kokwar Athène tèlèba, n'ndha a vrai a skwi mbèh skwai. 
ACT.17.17	A njè ta ndohi Juif a ndohi man verzi ta tsaƋ, man ta tsu ri te gi njèngè ma Zhiklè, a ndohi kumba, a ncid sam a nciƋ sam.
ACT.17.18	A ndohi épicurie a ndohi stoirie, ta gu ma a nenga'a, a ta gaƋa:
ACT.17.18	Ndo tsaval ambali haha a war mè?
ACT.17.18	Matrhia'a ta gaƋa:
ACT.17.18	Ara man a woya a senda nga, a til ma zhiklè mɓua'a a hai
ACT.17.18	(aman a njè ta ma Yèsu, a ma nslambaƋkaƋauda te m'metsai). 
ACT.17.19	A ta co, a ta da'a a sam kita, a ta gaƌa:
ACT.17.19	Ka woy a ka ngra nga ma ngaya mɓua'a man ka njè haha ƌè?
ACT.17.20	Ka hadka nga ma mɓua'a a zlembaƌ nga, a nga woya a nga sun verzia'a.
ACT.17.21	Ndohi Athène tèlèba, a ndohi man ta zhè te kokwar Athène a mbrok ta nza'a, ta woy a ta tsena ma mɓua'a a ta gèƋè ma mɓua'a genè. 
ACT.17.22	A Paul a nzlatsa te ndev sam kita, a ngaƋa:
ACT.17.22	Kinè ndohi Athène, i rka, aman kin hér Zhiklè kumba. 
ACT.17.23	I beza a civèƋ, a i rka gi njèngè ma Zhiklè te kokwar kinè, a i ngots sam man kin va na skwi a Zhiklè man ta windeda pa: A Zhiklè man nga sun ɓai. Anai i njè kinè nenga'a, man kin tsi ri a nenga'a, man kin sun ɓai.
ACT.17.24	Bi Zhiklè man a gu herkeda a skwi tèlèba te pa, nenga'a Bi giƋfèk a herkeda, a nzi te gi m'mbèh skwi azɓai, man ri ndo a ngau. 
ACT.17.25	Ri ndo a wara na di azɓai, ko skwi mèmè; aman nenga'a a vi nshèffè a mèzhèɓ a ndo tèlè, a skwi tèlè.
ACT.17.26	A nenga'a a ngu aman te goƋozlom staƋ, verzi ndohi tèlèba ta zlèzlèmè a géƋ herkeda, a pa ta kuma a sam n'nzi tenga'a. 
ACT.17.27	Ta zhè aman ta woy Zhiklè, a ta slaha ta shin nenga'a, a ta slaha ta ngècè'a. Na haha, nenga'a az dra a sam ndo staƋ staƋ te ndev nga ɓai. 
ACT.17.28	Aman te nenga'a nga zhè, nga giƋè va, a nga nzi a nshèffè, lèmèlèmè ara ndohi mwinƋè dimèsh kinè kètè man ta gaƌa: Nga verzi nenga'a.
ACT.17.29	Aman nga verzi Zhiklè, sèi nga hurokona ɓai, Zhiklè lèmèlèmè ara skwi man ta gu a guro a verzhègenè a kwa, man ndohi ta roma a maya ta. 
ACT.17.30	Zhiklè a hér pats man kin sun nenga'a ɓai, ani asaɓai. Aman antanta a ngaƋa ta ndohi tèlèba, a sam herkeda tèlèba, aman ta ngwèƋè ndav ta, a ta tsi rai. 
ACT.17.31	A vava, pats ngiƋè man a woya'a, a da gi kita ndohi herkeda tèlèba zura'a. Ndo staƋ man a fedahai a ngia'a. Aman a slambaƋdekaƋauda te ndev ndohi m'metsa'a, a ngreda nga, a da gi arsa a vava.
ACT.17.32	Aman ta tsena ma nslambaƋkaƋauda te ndev ndohi m'metsa'a, ndohi ngiƋè ta ngwossaha, ndohi ngiƋè ta gaƋa:
ACT.17.32	Nga woy a nga cinè ma ngaya haha a va'a.
ACT.17.33	A Paul a njèke ta arsa, 
ACT.17.34	A ndohi ngiƋè ta dzodzora, ta co Zhiklè a ndav. Te va tenga'a Denys, staƋ te ndev ndohi kita, a ngwoz ngiƋè, nzlembaƋ na Damaris, a ndohi ngiƋè a nda tenga'a.
ACT.18.1	Te deɓa'a Paul a njèkeda kokwar Athène, a mdo a kokwarCorinthe, 
ACT.18.2	a n'ngots ndo Juif ngiƋè, nzlembaƋ na Aquilas, ta yau te kokwar Pont. Nenga'a a mshkè te Italie tok tok, ta a Priscille, ngwoz na (aman bi Claude a ngaƋa ta ndohi Juif tèlèba, aman ta jèkeda Rome). 
ACT.18.3	A mdo a sam tenga'a, te man mizlinè nenga'a lèmèlèmè ara mizlinè ta (ndohi ngi gi maslaka), a n'nza a sam ta, a ngu mizlinè a sam ta.
ACT.18.4	A pats nshèk va tèlèba, Paul a njè ta ma te gi njèngè ma Zhiklè, a ndohi Juif ba, a ndohi Grec ba ta zhè, man ta fu gèƋ a ma nenga"a. 
ACT.18.5	Aman Silas a Timothée ta shkè te kokwar Macédoine, Paul a nfu gèƌ a njè ma Zhiklè genè, a ngreda ta ndohi Juif: Yèsu, nenga'a Kristi.
ACT.18.6	Aman ta sala va ta, a ta durƋo Paul, Paul a ngégérƋè maslaka na, a ngaƋa ta:
ACT.18.6	Aman kita a nda gs kinè, mali kinè! Antanta i Ƌè a ndav mpana, a sam ndohi nte deɓa.
ACT.18.7	A mdo, a mshkè a gi ndo ngiƋè, nzlembaƋ na Justus, man a gi zlau Zhiklè. Gi nenga'a ndul ndul a ma gi njèngè ma Zhiklè. 
ACT.18.8	Crispe, bi gi njèngè ma Zhiklè, a nco Bi Zhiklè a ndav na, a gi nenga'a tèlèba, a ndohi Corinthe kumba, aman ta tsena'a, ta co a ndav, a ta gu baptême. 
ACT.18.9	Bi Zhiklè a ngaƋa na Paul te nshunè a vaƋ:
ACT.18.9	Ka gu zlau ɓai, sèi ka geƋè, ka nza tètè ɓai! 
ACT.18.10	Aman i zhè a nda ka, a ndo ngiƋè a slaha a nga ka matakwan azɓai. Aman ndohi ga kumba te kokwar haha.
ACT.18.11	A nenga'a a n'nza a pa mvi staƋ a ki mokwa, a nsenda ta ma Zhiklè.
ACT.18.12	Aman Gallion ngomna te kokwar Achaie, ndohi Juif tèlèba ta slambaƋa na va a Paul, a ta da'a a sam kita. 
ACT.18.13	A ta gaƋa:
ACT.18.13	Ndo haha a fa ta ma a gèƋ a ndohai, aman ta jejèr ma Zhiklè, a ta jèkeda ma kita Zhiklè, man Moise a va nga.
ACT.18.14	Aman Paul a woy a nhinè ngèƋè, Gallion a ngaƋa ta ndohi Juif:
ACT.18.14	Aman ma metsar, man ma ncèkèlma, a ndohi Juif ga, i woya man i tsena ma kinè mènè. 
ACT.18.15	Aman ma haha gèjau a géƋ njèma, a géƋ nzlembaƋhai, a géƋ ma kita ndohi Juif, vaƋöl skwi kinè! l woy a i gi kita nenga'a azɓai.
ACT.18.16	A ndzar ta auda a sam kita. 
ACT.18.17	Ta tèlèba ta gso Sosthène, bi gi njèngè ma Zhiklè, a ta tsu a sam kita, a Gallion a n'nga kita a géƋè'a ɓai.
ACT.18.18	A Paul a n'nza a pa n'nzi a zhè. Te deɓa'a a n'nga ta mbalai a kramamhi na, a woya a nƋè a Syrie a wurom, a Priscille a Aquilas a nda nenga'a. A nenga'a a nsha gèƌ te kokwar Cenchrèes, a géƋ man a ngaƋda ma ngiƋè a hai. 
ACT.18.19	A mshkè na a kokwar Ephèse, a njèke ta a pa. A nenga'a a mdo a gi njèngè ma Zhiklè, a njè ta ma a ndohi Juif. 
ACT.18.20	A ta tsu ria'a, aman a nzi a pa n'nzi kètè. 
ACT.18.21	Aman nenga'a nca ɓai, a n'nga ta mbalai, a ngaƋa:
ACT.18.21	Sèi i Ƌè a i da gi ngolala a kokwar Jérusalem; aman Zhiklè a woya'a, i da shkè a deɓa a sam kinè.
ACT.18.21	A njèkeda kokwar Ephèse, 
ACT.18.22	a mdo a kokwar Césarée a wurom, a mdo a kokwar Jérusalem, a n'nga ta mbalai a mpi ndohi Zhiklè, a mdo a kokwar Antioche. 
ACT.18.23	A ngu ndudoh kètè, te deɓa'a a mdo amaa nshèwèlè te Galaties, te deɓa'a a Phrygie, a mva ta wuƌai a ndohi Yèsu.
ACT.18.24	Ndo Juif ngiƋè, nzlembaƋ nenga'a Apollos, a mshkè a kokwar Ephese, ta yau te kokwar Alexandrie, ndo man a sun ngèƋè ma amba, a sun Ƌèlèwèr Zhiklè a vata. 
ACT.18.25	A sun civèƋ Zhiklè, a njè ma Yèsu pèc pècèk, a mpi vogwa a ndo a ma. Aman nenga'a a sun sèi baptême Jean. 
ACT.18.26	Nenga'a a hüno man a wuzhko ma auda tèlè te ndav a mwuffè te gi njèngè ma Zhiklè. Aman Aquilas a Priscille ta tsena'a, ta co a gi ta, a ta ngra na civèƋ Zhiklè a va'a.
ACT.18.27	Aman a woya a nƋè a kokwar Achaie, kramamhi nenga'a ta da na va. A ta zlündo Ƌèlèwèr, a ta tsa ta ri a ndohi Yèsu, aman ta cè'a. Aman a ndika a pa, a ntakaha ta ndohi kumba, man ta co Yèsu a ndav, a pombi Zhiklè. 
ACT.18.28	Aman nenga'a a ntseda ta ma a pa a ndohi Juif, a n'ngreda ta, a sam di ndohi tèlè, a Ƌèlèwèr Zhiklè: Yèsu, nenga'a Kristi.
ACT.19.1	Te deɓa'a aman Apollos a zhè te kokwar Corinthe, Paul a shèwèlè te kokwarhi te géƋè'a, a mshkè a ma kokwar Ephèse, a n'ngats ta golahi Yèsu kètè, 
ACT.19.2	a ngaƋa ta:
ACT.19.2	Kin ngots Mèzhèɓ Zhiklè Ƌè, aman kin co Yèsu a ndav?
ACT.19.2	Ta gaƋa na:
ACT.19.2	Nga tsena ma va na haha ɓai, aman Mèzhèɓ Zhiklè a zhè.
ACT.19.3	A ngaƋa ta:
ACT.19.3	Kin bu baptême a nzlembaƋ ngè?
ACT.19.3	Ta gaƋa:
ACT.19.3	Baptême Jean.
ACT.19.4	Paul a ngaƋa:
ACT.19.4	Jean a ngu baptême a géƋ n'ngwèƋè ndav, a ngaƋa ta ndohi man ta cè nenga'a a ndav, man a di a shkè te deɓ nenga'a: Nenga'a Yèsu.
ACT.19.5	A géƌ ma haha, ta gau baptême a nzlembaƋ Bi Yèsu. 
ACT.19.6	Aman Paul a nfa ta ri a gèƋ, Mèzhèɓ Zhiklè a mshkè a géƋ tenga'a, a ta goƋ ma a né'èn tsaƋ tsaƋ, a ta hodko ma. 
ACT.19.7	A ndohi tèlèba ta gi 12.
ACT.19.8	A Paul a mdo a gi njèngè ma Zhiklè, a njè ma Zhiklè, a njè ta ma auda tèlè, ki makar, a nsenda ta, a n'ngreda ta ma kokwar Bi Zhiklè. 
ACT.19.9	Aman ndav ndohi ngiƋè ngwora, ta ca a ndav ɓai, a ta durƋo civèƋ Zhiklè a sam di mpi ndohi Zhiklè tèlèba; te deɓa'a Paul a njèke ta a pa, a nhelka ta golahi Yèsu a tsagi nenga'a, a njènga ta pèc pècèk te gi njèngè Tyrannus. 
ACT.19.10	Skwi haha a ngu mvi cèw, aman ndohi tèlèba te kokwar Asie ta tsena ma Bi Yèsu, ndohi Juif ba a ndohi man Juif ka ɓi ba.
ACT.19.11	A Zhiklè a ngu nrkedi mɓia'a a Paul. 
ACT.19.12	Aman ta co maslaka nkèpa'a, a di maslaka a va nenga'a, a ta fa ta a gèƋ ndohi matakwan, matakwan tenga'a a ndal na, a mèzhèɓhi ambaɓihia'a ta jèke ta. 
ACT.19.13	A ndohi Juif ngiƋè matskata man ta sawala a pa, ndohi m'mbèh skwai man ta mboh skwi a géƋ mèzhèɓhi amhaɓihia'a a nzlembaƋ Bi Yèsu, a ta gaƋa:
ACT.19.13	Nga dzam kinè a nzlembaƋ Yèsu, man Paul a njè'a!
ACT.19.14	Tenga wud ndo Juif, Scèva, ndo mvi skwi a Zhiklè, tsaraƋ, man ta gu arsa. 
ACT.19.15	Aman mèzhèɓ ambaɓai a m'mbeƋa ta a ma:
ACT.19.15	Yèsu, i sun amba; Paul, i sun amba; aman kinè, kin wa?
ACT.19.16	A ndo man Mèzhèɓambaɓai a ga na, a nkala ta a va, a ngu a ngul ta, a ta hu ta aƋai, te gi matsa, a mblè a va. 
ACT.19.17	A skwi haha, ndohi tèlèba man ta nza te kokwar Ephèse, ta tsena'a, ndohi Juif a ndohi man Juif ka ɓai; a zlau a ndza ta tèlèba, a ta slubordo nzlembaƋ Bi Yèsu a vata.
ACT.19.18	A ndohi kumba te ndev ndohi man ta co Yèsu a ndav, a ta shkè, a ta ngreda malai a skwi man ta gau, auda. 
ACT.19.19	Ndohi kumba man ta mboh skwai, ta hulko Ƌèlèwèrhai, a ta fa ta vogwa, a sam di ndohai, a ta ngra gani Ƌèlèwèr, a gi suli 50.000. 
ACT.19.20	Ma Bi Yèsu a zlèzlèmè a ma ma arsa a wuƋai.
ACT.19.21	Aman skwi haha klèng ma, Paul a nhuro, a woya a mbizhè a ndev Macédoine a Achaie, aman a Ƌè a kokwar Jérusalem, a ngaƋa:
ACT.19.21	Te deɓa'a man i do a pa, sèi i Ƌè aman i rka kokwar Rome ba.
ACT.19.22	A nzlinde ta ndohi cèw, Timothée a Erastus, a kokwar Macédoine, aman ta takaha. A nenga'a a n'nza a kokwar Asie kètè.
ACT.19.23	Te ndev nasa, ndav ndohi kètè a hubètè a géƋ ma civèƋ Bi Yèsu. 
ACT.19.24	Aman ndo ngiƋè, nzlembaƋ na Démetrius, ngwozla nviƋ verzhègenè, a nvüƋo skwi ngiƋè ara Diane, a verzhègenè, a ndohi mizlinè nenga'a ta ngots suli a vna kumba. 
ACT.19.25	A mɓic ta tengahia'a, a ndohi ntakaha ta te mizlinè matsa, a ngaƋa:
ACT.19.25	Ndohi ga, kin suna, nga ngots suli kumba te mizlinè haha, a kin rka'a, a kin tsena'a, aman te kokwar Ephèse genè ka ɓai, aman ko te Asie tèlèɓa, 
ACT.19.26	Paul matsa a fì ma a hai, a gi aman ndohi kumba ta jèke nga, a mfa ta ma a gèƋ, a gaƋa: Zhiklèhai, man ri ndo a ngau, ta zhiklèhi ka ɓi fèt.
ACT.19.27	Aman mizlinè gani nga genè ka ɓai, man a di a ndi a skwi ambalai; aman ko gi Diane, man Asie a herkeda tèlèba ta tsi ri a nenga'a, ngwoz man ta sla na zhiklè mbia'a, ta da rka ara skwi ambalai, a n'njèl nenga'a a di a ndiv na.
ACT.19.28	Aman ta tsena'a, ta gu ndav a vata, a ta goƋ a wuƋai:
ACT.19.28	Diane ndohi Ephèse, mbia'a!
ACT.19.29	A kokwar tèlèba a rubai, a ta tèlèba ta hu ara ndo staƋ a sam nrubai, a ta gso Gajus a Aristarque, te kokwar Macédoine, golahi Paul. 
ACT.19.30	Aman Paul a woya a nƋè a ndev ndohai, golahi Yèsu ta va na civèƋ ɓai. 
ACT.19.31	A ndohi mbibihia'a kètè te Asie, mandalahi Paul, ta zlündo ndo a sam na lèmèlèmè, a ta biƋè'a, aman a Ƌè a dal nrubi azɓai.
ACT.19.32	Matrhia'a ngiƋè ta hèzlèwè a wuƋi arsa, ngiƋè ar haha, a ndohi mɓica'a ta dzakaɓa, a ta sun ɓai, èhèmè ta haya va. 
ACT.19.33	A ndohi ngiƋè ta ngozlo Alexandre, man ndohi Juif ta zukda a ma. A Alexandre a ngeda ta rai, a woya a ntsoko gèƋ na auda a sam ndohai. 
ACT.19.34	Aman ta rka, nenga'a ndo Juif, ta hüno a ta goƋ a ma staƋ, a ta hèzlèwè n'nzi a zhè (ara l'heure cèw):
ACT.19.34	Diane ndohi Ephèse, mbia'a!
ACT.19.35	Aman ndo kita a mbatsedaha gèƋ ndohi a hai, a ngaƋa:
ACT.19.35	Kinè ndohi Ephèse: kokwar Ephèse a wara na di a Diane ngwoza'a, man ta sla na zhiklè mbia'a, a nkalka te zhiklè te gèƌè'a, nsun ɓi wa? 
ACT.19.36	Aman tèlè ta sun skwi haha, sèi kin nzi tètè, a kin vassa skwi ɓai! 
ACT.19.37	Kin helka ta ndohi haha, man ta ga metsar a gi Zhiklè ɓai, a ta derƋa ngwoz man kin sla na zhiklè kinè òai.
ACT.19.38	Aman ma Démetrius a ndohi mizlinè nenga'a a zhè a géƋ ndo sa, sèi ta Ƌè kita. Ngomna a zhè, man ta gi mizlinè sa. Sèi ndohi ta Ƌè a ta pin va. 
ACT.19.39	Aman kin woy a kin cèmma ngiƋè, sèi ta til ma te va ndohi kita mɓica'a. 
ACT.19.40	Man ɓai ta da pin nga a géƋ nrubai a patsna. Aman skwi man nga rubi a géƋè'a azɓai, a nga slaha a nga ngreda verzi nrubi ɓai. 
ACT.19.41	Aman a goƋ arsa, a mpre ta ndohai.
ACT.20.1	Aman nrubi klèng ma, Paul a mbaba ta ndohi Yèsu a sam na, a mbid ta, te deɓa'a a mdo, aman a Ƌè a kokwar Macédoine. 
ACT.20.2	Aman a nsawala te kokwarhi haha tèlèba ma, a mbid ta ndohi Zhiklè kumba. A nenga'a a mdo a kokwar Grèc, a n'nza a pa ki makar. 
ACT.20.3	Aman a woya a nƋè a kokwar Syrie a wurom, ndohi Juif ta vhè ma a gèƋ nenga'a. A Paul a nhuro, a nƋè a deɓa, a mbizhè a ndev kokwar Macédoine.
ACT.20.4	Ndohi man to do a vna, ha ndikè a kokwar Asie: Sopater, kra Pyrrhus, te kokwar Bérée; Aristarque a Second te kokwar Thessalonique; Gaius te kokwar Derbe, a Timothée, Tychique a Trophime te kokwar Asie. 
ACT.20.5	Tenga'a to do a ma, a ta zhèr nga te kokwar Troas. 
ACT.20.6	A ngo do a wurom te kokwar Philippes, te deɓ ngolala movar man skwi nshégèrè a te di ɓai; te deɓ m'mèn zlam nga shkè a sam ta te kokwar Troas, a nga nza a pa luma staƋ.
ACT.20.7	A pats nshèlèkura'a te luma, aman nga ɓücko va, a ncèkè movar, Paul a njè ta, a woya man a nƋè a ma a nshèwèlè te mangoslèma'a, a ngaƋa ta ma a ma ma, ha géƋ vaƋ. 
ACT.20.8	Pitirla kumba ta zhè a géƋ gai, a sam man nga ɓica va.
ACT.20.9	A gol ngiƋè a n'nza a nvakavar, nzlembaƋ na Eutychus, nzhun a ngsama na dai, te man Paul a nju ma n'nzi a zhè, mɓerzla a nzhunè, a nkalahai a géƌ gi mamakara'a, a ta co, m'metsa. 
ACT.20.10	A Paul a nshkèhai, a ntuzloma na a gèƋ, a nhumbatda a ndav, a ngaƋa ta:
ACT.20.10	Kin hazlawa ɓai, aman nshèffè te pa dai!
ACT.20.11	A mdo a géƋ gai, a ntsaka movar, a n'ndau, a ngaƋa ta ma kumba, ha sam nciƋa ta, a njèke ta. 
ACT.20.12	A ta cko gola a nshèffè, a ndav ta a wuffè. 
ACT.20.13	A ngo do a ma a wurom a kokwar Assos, a nga woy a nga cè Paul te pa a nda nga. Nenga'a a ntül ma a hi arsa, a woya a nƋè a sak. 
ACT.20.14	Aman nga zlü gèƋ a vna te kokwar Assos, nga co a nda nga, a nga shkè a ma kokwar Mytilène.
ACT.20.15	Te pa ngo do a wurom, te mangoslèma'a, a nga shke a ma kokwar Milet. 
ACT.20.16	Paul a nhuro, man a Ƌè a kokwar Ephèse ɓai, a woya a ngi ndudoh te kokwar Asie ɓai, aman a woya a nvèsh va, aman a slaha a ndikè a kokwar Jérusalem a pats ngolala Pentecôte. 
ACT.20.17	Te Milet a nzlündo ndo a kokwar Ephèse, a mbaba ta ndohi nhala'a te va mpi ndohi Zhiklè. Aman ta shkè a sam na, a ngaƋa ta:
ACT.20.18	Kin suna, te pats nshèlèkura'a, aman i shkè a kokwar Asie, ara man i zhè a sam kinè pèc pècèk, a i gu mizlinè Bi Zhiklè; 
ACT.20.19	i manda gèƋ ga a hai a kuƋa a di kumba, a matakwan a va, a géƋ ndohi Juif man ta vhèy ma a gèƋ. 
ACT.20.20	Aman i ngheda skwi man a takaha kinè ɓai, a i njè kinè, a i senda kinè a sam di ndohai, te gi staƋ staƋ, 
ACT.20.21	a i gu malwuƋai a sam ndohi Juif a ndohi man Juif ka ɓai cèw ba, aman ta ngwodko ndav a sam Zhiklè, a ncè Bi Yèsu Kristi a ndav.
ACT.20.22	Na haha, i mana ndav ga te Mèzhèɓ Zhiklè, a i Ƌè a kokwar Jérusalem; i sun skwi man i Ƌè zli gèƋ a vna te pa ɓai, 
ACT.20.23	sèi Mèzhèɓ Zhiklè nkezla'a a gi malwuƋai, aman te kokwarhi tèlèba cèlèlèu a skwi mwuƌitpa ta zhèryè. 
ACT.20.24	Aman i hera ɓai, i rka nshèffè ga ara skwi mèshèlè ka ɓai, i woya man i ndeva nhi ga genè a mwuffè, a mizlinè man i ngots te ri Bi Yèsu, a i gi malwuƋi ma mbela'a a pombi Zhiklè.
ACT.20.25	Na haha, i suna, kin da rka di ga asaɓai, kin tèlèba man i beza a sam kinè, a i njè kinè ma kokwar Bi Zhiklè. 
ACT.20.26	Gar haha i ngreda kinè a patsna: aman kin da zi kinè, mali ga ka ɓai. I nghedaha kinè skwa ɓai, 
ACT.20.27	a i njè kinè ma tèlèba man Zhiklè a huro a gia'a. 
ACT.20.28	Anai sèi kin gi maya a géƋ va kinè, a géƋ rèwè tèlèba, te ndev tenga'a Mèzhèf Zhiklè nkezla'a a n'nge kinè a ndohi nwar ta, aman kin wèr mpi ndohi Zhiklè, man a sumkaƋa deɓa a pombaz va nenga'a.
ACT.20.29	Aman i sun a vava, te deɓ man i da jèke kinè a pa ma, kdadihi dak ta da shkè a ndev kinè, a ta jèkeda rèwè azɓai. 
ACT.20.30	Te ndev kiriè ba, ndohi ta da slèmbèƋè, aman ta ngwèƋè ma njèma, a ta woy a ta ngazl ta ndohi Yèsu a verzi ta. 
ACT.20.31	Gar haha sèi vanza a dai, a kin hur ara man i jèka ɓai, mvi makar, a pats a vaƌ, a i büd ndo staƌ staƌ a kuƌa a dai. 
ACT.20.32	Anai, i pe kinè a ri Zhiklè, a ma pombi nenga'a. Nenga'a a n'ngots wuƋai, man a nzal kinè a ma ma, a mva ta skwi man ta da ngècè te ri Zhiklè a ndohi tèlèba man ndav ta nkezla a nenga'a.
ACT.20.33	I tétéka verzhègenè a guro a maslaka kinè ɓai, 
ACT.20.34	a kin sun a ri kinè, ara man i gu mizlinè a ri ga, a i ngots skwi ga, a skwi ndohi mizlinè ga. 
ACT.20.35	I ngreda kinè skwi tèlèba, aman sèi nga gi mizlinè arsa, a nga takaha ta ndohi man wuƌi ta azɓai, a nga hèr ma Bi Yèsu, man a gaƌa: man ka vi skwai, a wuffeƋè ndav ngaya a fena man ka ngècè skwai.
ACT.20.36	Aman a goƌ ma ar haha, a ngurɓahai, a ntsu ri a nda tenga'a. 
ACT.20.37	Ta tèlèba ta kuƌai, ta kelawa na ri a da'ai a Paul, a ta ga na mbali a ri cèw. 
ACT.20.38	Ndav tenga'a m'mbeƌ na, holhola'a a géƌ man a gaƌa ta: Kin da rka di ga asaɓai. A ta feda na ma a wurom.
ACT.21.1	Aman nga jèke ta ma, ngo do a wurom, a nga shkè a civèƋ ndul ndul a ma Cos; te mangoslèma'a Rhode; te pa a Patara. 
ACT.21.2	Aman nga ngots wurom, man a Ƌè a kokwar Phénicie, ngo do a pa, a ngo do a géƌ iyam. 
ACT.21.3	Aman nga rka Chypre dra, nga jèkeda a civèƌ ri gula, a ngo do a wurom man a Ƌè a Syrie, a nga ndika a kokwar Tyre, aman te pa wurom a woya a mpeda kolongwi a hai.
ACT.21.4	Aman nga ngots ndohi Yèsu, nga nza a pa m'mèn tsarad. Ta gaƋa na Paul te Mèzhèɓ Zhiklè, aman a Ƌè a kokwar Jérusalem azɓai. 
ACT.21.5	Aman nga ndeva m'mèn te pa, ngo do a ma. A ta fèda nga a ma kokwar, tèlèba a ngurhi a ngwozi a wudahi ba. A nga gurɓahai a dzah woyam, a nga tsu rai. 
ACT.21.6	Aman ngiƋè a n'nga na mbalai a ngiƋè, ngiƋè a ngiƋè, a ngo do a wurom, a tenga'a ta men ta a deɓa a sam ndohi ta.
ACT.21.7	A ngo do a ma a wurom te kokwar Tyre, a nga shkè a kokwar Ptolemis, a nga ga ta mbalai a kramamhi nga, a nga nza a pa m'mèn staƋ. 
ACT.21.8	Te mangoslèma'a ngo do, a nga shkè a kokwar Césarée, a ngo do a gi Philippe, ndo mizlinè Zhiklè staƋ te va tsaraƋ, a nga nza a sam na. 
ACT.21.9	Dalahi nenga'a faƋ, bidalihai, a ta hodko ma. 
ACT.21.10	Aman nga nza a pa m'mèn kumba, ndo nhadka ma ngiƋè a mshkè te kokwar Judée, nzlembaƋ na Agabus, a mshkè a sam nga. 
ACT.21.11	A nco hutèƋ Paul, a ndzawa ri nenga'a a sak nenga'a, a ngaƋa:
ACT.21.11	Mèzhèɓ Zhiklè nkezla'a a goƋ ar haha: Ndo man hutèƋ a nenga'a, ndohi Juif ta da dzawa'a te kokwar Jérusalem, a ta feda a ri ndohi nte deɓa.
ACT.21.12	Aman nga tsena ma haha, nga a ndohi a sama'a, nga tsa na rai a Paul, aman a Ƌè a kokwar Jérusalem azɓai. 
ACT.21.13	A Paul a m'mbeƋa ta a ma:
ACT.21.13	Kin kuƋai, a kin mbeƋamay nƋav èhèmè? Te ndav ga amba genè, ko ta dzawyè, ko i metsi ga te kokwar Jérusalem, a géƋ nzlembaƋ Bai Yèsu.
ACT.21.14	Aman ta slaha ta biƋè a hi ɓai, ta nza tètè, a ta gaƋa:
ACT.21.14	Sèi ara man Bi Zhiklè a woya'a.
ACT.21.15	Te deɓ pats nasa nga hul kolongwi nga, a ngo do a kokwar Jérusalem. 
ACT.21.16	Ndohi Yèsu te kokwar Césarée ngiƋè kètè ta shkè a nda nga, a ta de nga a sam ndo ngiƋè te kokwar Chypre, nzlembaƋ na Mnason, man a nco Yèsu a ndav hala'a, a nga nza a mbrok a sam na. 
ACT.21.17	Aman nga ndika a kokwar Jérusaiem, kramamhi nga ta ce nga a mwuffè.
ACT.21.18	Te mangoslèma'a, Paul a mdo a nda nga a sam Jacques, a ndohi nhala'a tèlèba ta shkè a pa. 
ACT.21.19	Aman a n'nga ta mbalai, a n'ngreda ta skwi staƋ staƋ tèlèba, man Zhiklè a gau te mizlinè nenga'a te ndev ndohi nte deɓa. 
ACT.21.20	Aman ta tsena'a, ta slubordo Zhikle, a ta gaƋa na:
ACT.21.20	Kramam nga, ka rka ndohi Juif man ta gi gozhèm gozhèm, a haha, man ta co Yèsu a ndav, a ta gi srak a ma kita Zhiklè tèlèba. 
ACT.21.21	Ndohi ngiƋè ta gaƋa ta te deɓ ngaya, ara man ka nje ta ma a ndohi Juif tèlèba, man ta zhè a sam ndohi nte deɓa, aman ta jèjèr ma Moise azɓai, a ka gaƋa, aman ta ngél ngwon wudahi tenga'a azɓai, a ta jejèr tsuf ta asaɓai. 
ACT.21.22	Ani kè? Ta da tsena a vava, ka shkè. 
ACT.21.23	Sèi ka gi ara man nga ngra ka: nga ngots ndohi faƋ, ta gso va a ma man ta gaƋda hai.
ACT.21.24	Sèi ka cè tenga'a a sam ngaya, a ka til ndav ngaya, ara man ndohi Juif ta gia'a, a nda tenga'a, a ka va ta sulai, aman ta shi gèƌ ta. A ndohi tèlèba ta da suna, ta tsakal ma, ka ba ka jèjèr ma kita Zhiklè. 
ACT.21.25	Aman a sam ndohi te ndev ndohi nte deɓa, man ta co Yèsu a ndav, nga basla gèƋ nga, a nga zlündo Ƌèlèwèr a sam ta, aman ta gia arsa azɓai, sèi aman ta ɓir va ta te ri vrai, te ri pombaz, te ri skwi m'mets m'metsai, te ri mphömè.
ACT.21.26	A Paul a nhul ngurhi a sam na, a ntila ndav na, a nda tenga'a; te mangoslèma'a, a mdo agi Zhiklè a sam di ndo, a ngra ta ara man a zhèr pats man ta tila zura ma, ha ta vi skwi a Zhiklè agéƋ staƋ staƋ tèlèba te va tenga'a.
ACT.21.27	Aman m'mèn tsaraƋ haha ndul ndul klèng ma, ndohi Juif te kokwar Asie ta rka Paul te gi Zhiklè, a ta poko ta gèƋ auda a ndohi nhaya'a tèlèba, aman ta gshè'a, a ta boho a wuƋai:
ACT.21.28	Kinè ndohi lsrael, vatakaha nga! Nenga'a ndo man a njè ta ndohi tèlèba, a poko ta gèƋ auda a ndohi nga, aman ta gi skwi ngiƋè, man ambaba ma kita Zhiklè haha ɓai; te deɓa'a a nde ta ndohi Grec ba a gi Zhiklè, a lizhè sam haha, man Zhiklè a kezla'a.
ACT.21.29	Aman ta rka Trophime, ndo Ephèse, te kokwar a nda nenga'a. A ta huro, Paul a nda'a a gi Zhiklè. 
ACT.21.30	Te kokwar tèlèba ta hakaƌai, a ta hèzlèwè. A ta gso Paul, a ta ngazldauda te gi Zhiklè, a ta pizla ntamagi tsam tsam.
ACT.21.31	Aman ta woy a ta keƋa'a, bi sojè a ntsena nhèzlèwè, ara man ndohi kokwar Jérusalem tèlèba ta rubai. 
ACT.21.32	A nasa nasa a nhul sojèhai, a bi sojè a nhu a ndev ta. Aman ta rka bi sojè a sojèhai, ta jèkeda ntsi Paul.
ACT.21.33	Aman bi sojè a herda na va, a nco a sam na, a ngaƋa aman ta dzawa'a a celèlèu cèw, a ndzhoƋo: Nenga'a wa, a ge mè? 
ACT.21.34	A ngiƌè a gèƌè ngiƌe, a ngiƌè a gèƌè ngiƌè te ndev ndohai, a slaha a ntsena skwi nzura ɓai a géƋ nrubai, a ngaƋa aman ta da'a a gi bai. 
ACT.21.35	Aman a mshkè a sam skwi ntiv ntivè, sojè sèi ta zuɓda auda te va ndohai man ta ga na wuƋai. 
ACT.21.36	Aman ndohi tèlèba ta dzodzora, a ta goƋ a wuƋai:
ACT.21.36	Sèi kin keƋa'a!
ACT.21.37	Aman ta da Paul a gi bai, a ngaƋa na bi sojè:
ACT.21.37	I slaha a i gaƋa ka ma ga Ƌè?
ACT.21.37	A nenga'a a ngaƋa:
ACT.21.37	Ka sun ma Grec Ƌè? 
ACT.21.38	Ka ndo Egypte ka ɓi Ƌè, man m'mèn a zhè kètè, a rubai, a nde ta ndohi nkeƋ ndo gozhèm faƋ auda a hèshèkèƋ?
ACT.21.39	A Paul a ngaƋa:
ACT.21.39	I ndo Juif te kokwar Tarse, ndo Cilicie, kokwar mbia'a. I tsi ri a ka, ka vay civèƋ, aman i gèƋ ma a sam ndohai.
ACT.21.40	Aman a mva na civèƋ, Paul a nzlatsa a sam skwi ntiv ntivè, a ngeda ta ri a ndohai. Aman ta nza tètè, a ngaƋa ta a ma aramée:
ACT.22.1	Kinè dalahimam ga, a bababhi ga, vatsena ma ga a sam kinè, man i tsoko gèƋ ga auda a vna.
ACT.22.2	Aman ta tsena'a, a ngaƋa ta a ma aramée, ta nza tètè holhola'a. A nenga'a a ngaƋa:
ACT.22.3	I ndo Juif, ta yiyè te kokwar Tarse te Cilicie, i gra a kokwar sa, a sam Gamaliel, a ta njèy te ma kita bababhi nga zura'a. I gu mizlinè a vata a géƋ Zhiklè, lèmèlèmè ara kinè a patsna.
ACT.22.4	I paraha civèƋ Zhiklè haha, ha i woy a zeda i. I dzaw ta, ngurhi a ngwozi i pe ta a gi dangai; 
ACT.22.5	bi ndohi mvi skwi a Zhiklè, a ndohi nhala'a tèlèba ta ndohi malwuƋihi te skwi sa. I co Ƌèlèwèr te ri tenga'a, aman ta windo a sam kramamhai, a i do a civèƋ Damas. I woya a i dzaw ta te pa, a i de ta a kokwar Jérusalem, aman ta gi kita tenga'a. 
ACT.22.6	Aman i do, a i zhè ndul ndul a Damas, a géƋ pats, a nasa nasa skwi nhél sam mbia'a a mshkè te zhiklè.
ACT.22.7	A i kalahai, a i tsena ngèƋè staƋ man a gaƋayè: Saul, Saul, ka parahayè èhèmè? 
ACT.22.8	A i gaƋa: Bi Zhiklè, ka wa? A nenga'a a ngaƋayè: I Yèsu ndo Nazareth, nenga'a man ka parahayè. 
ACT.22.9	Ndohi man ta zhè a sam ga, ta rka skwi nhèl sam; aman ngèƋè nenga'a man a gaƋayè, ta tsena ɓai.
ACT.22.10	A i gaƋa: Bi Zhiklè, i gi mè? A Bi Zhiklè a ngaƋayè: SlambaƋa, a ko do a kokwar Damas, te pa ta da gaƋa ka skwi tèlèba man ka da gia'a. 
ACT.22.11	A géƋ skwi nhél sam i rka di ɓai. Ndohi man ta zhè a sam ga, ta gsyè te rai, a i ndikè a kokwar Damas. 
ACT.22.12	Ndo ngiƋè a zhè te pa, man a gi zlau Zhiklè, ara ma kita Zhiklè a ngra nga, nzlembaƋ na Ananias; labar ma nenga'a amba a sam ndohi Juif tèlèba man ta nza te pa. 
ACT.22.13	Nenga'a a mshkè a sam ga, a ngaƋayè: Saul, kramam ga, pakay dai! A i pa na dai, a nasa nasa i rka dai.
ACT.22.14	A nenga'a a ngaƋa: Zhiklè babhi nga a fè ka a hai, aman ka shin skwi man nenga'a a woya'a, a ka rka Zhiklè zura'a, a ka tsena ngèƋè te ma na, aman 
ACT.22.15	ka gi a ndo malwuƋi na a sam ndohi tèlèba, te skwi man karka'a a katsena'a. 
ACT.22.16	Anai kazhèrmè? SlambaƋa, a ka gu baptême, gu aman malihi ngaya ta pana, a ka tsu ri a nzlembaƋ Yèsu.
ACT.22.17	Te deɓa'a man i shkè a deɓa a kokwar Jérusalem, a i tsu ri te gi Zhiklè, a Zhiklè a nrkay a dai. 
ACT.22.18	A nenga'a a ngaƌayè: Vassa va, jèkeda kokwar Jérusalem tsam tsam, aman ta cè malwuƌi ngaya man ka gèƋè'a a géƋ ga azɓai. 
ACT.22.19	Aman i gaƋa: Bai, ta sun a ri ta, aman i pe ta ndohi tèlèba man ta co a ndav, a gi dangai, a i ndah ta a mènèwèƋ te gi njèngè ma Zhiklè a sam tsaƋ tsaƋ.
ACT.22.20	Aman ta keƋa Etienne, i zlatsa a pa, m'metsi nenga'a ambabayè. 
ACT.22.21	Iyè a mɓüro maslaka ndohi man ta keƋa'a. A nenga'a a ngaƋayè: Do, aman i woy a i zlinde ka dra, a sam ndohi nte deɓa.
ACT.22.22	A ta fu zlembaƋ, ha a ngoƋ ma haha, a ta hüno ngèƋè:
ACT.22.22	Sèi ta keƋa ndo arsa, ambaɓai man a nzi a nshèffè!
ACT.22.23	Aman ta hèzlèwè, ta wusheda maslaka tenga'a, a ta tsu lokotor, 
ACT.22.24	Bi sojè a ngaƌa, aman ta da'a a gi bai aman ta nƋèha'a a mènèwèƋ a ta jkeƋè'a, aman a shinè'a, a géƋ mè man ta hèzlèwè arsa. 
ACT.22.25	Aman ta dzawa a teɓa, Paul a ngaƋa na a slaslam bi sojè:
ACT.22.25	Ta slaha a ta nƋèhè ndo Rome a mènèwèƋ, ambalai, man ta ga kita nenga'a di ɓi Ƌè?
ACT.22.26	Aman slaslam bi sojè a ntsena'a, a mdo a sam bi sojè, a n'ngra na:
ACT.22.26	Ka war a ka gi mè? Ndo haha ndo Rome!
ACT.22.27	A bi sojè a mshkè a sam na, a ngaƋa na:
ACT.22.27	Sèi ka gaƋayè: ka ndo Rome Ƌè?
ACT.22.27	A nenga' a a ngaƋa:
ACT.22.27	Halau.
ACT.22.28	A bi sojè a m'mbeƋa na a ma:
ACT.22.28	l pu suli kumba, aman i ndeda va ga a ndo Rome.
ACT.22.28	A Paul a ngaƋa:
ACT.22.28	Aman iyè, i ndo Rome tas.
ACT.22.29	A nasa nasa ndohi man ta gaƋa ta, aman ta jhèƋè'a, ta jèkeda. A bi sojè a ngu zlau, aman a ntsena'a, a ndzawa ndo Rome. 
ACT.22.30	Te mangoslèma'a a woya a njhèƋè a va'a, a géƋ mè man ndohi Juif ta pinè'a. A mpra cèlèlèu nenga'a, a ngaƋa ta bihi a ndohi ncèmma ta, aman ta shkè, a ta ɓicko va. Te deɓa'a a nco Paul, a nzlatseda a ndev tenga'a.
ACT.23.1	A Paul a mpa la dai a ndohi ncemma, a ngaäa:
ACT.23.1	Kinè, dalahimam ga, mèzhèɓ ndav ga amba a sam di Zhiklè, ha mshkè na mpatsna.
ACT.23.2	A Ananias, bi ndohi mvi skwi a Zhiklè, a ngaƋa ta ndohi man ta zlatsa a pa, aman ta tsama na ma. 
ACT.23.3	A Paul a ngaƋa na:
ACT.23.3	Zniklè a da tse ka, ka ndo ngwèƋè ndo! Ka nzi a haha, aman ka gi kita ga ara man ma kita Zhiklè a gaƋa; aman ka gaƋa ta, aman ta tsiyè, ara man ma kita Zhiklè a ngreda ɓai.
ACT.23.4	A ndohi man ta zlatsa a pa, ta gaƋa:
ACT.23.4	Ka dérƋè bi ndohi mvi skwi a Zhiklè Ƌè?
ACT.23.5	A Paul a ngaƋa:
ACT.23.5	Dalahimam ga, i sun a i gaƋa nenga'a bi ndohi mvi skwi a Zhiklè ɓai. Aman Ƌèlèwèr Zhiklè a gaƌa: Ka durƌo bi ndohi ngaya ɓai!
ACT.23.6	Aman Paul a suna, matrhia'a ndohi sadducée, matrhia'a ndohi pharisie, a ngaƋa ta ndohi ncèmma:
ACT.23.6	Kinè ndohai, dalahimam ga, i ndo pharisie, kra ndo pharisie, a ía pinyè a géƋ nslambaƌkaƌauda te m'metsai man nga zhèrè'a.
ACT.23.7	Aman a goƌ ma haha, ndohi pharisie a ndohi sadducée ta rubai, a nhèyè ndo nkezl na.
ACT.23.8	Aman ndohi sadducée ta gaƌa: nslambaƌkaƌauda, ko golahi Zhiklè, ko mèzhèɓ n'azɓai. A ndohi pharisie ta gaƌa: tèlè a zhè. 
ACT.23.9	A ta hèzlèwè kumba, a malamhai a ndohi pharisie matskata ta slambaƌa, ta bozl va, a ta gaƌa:
ACT.23.9	Nga ngatsa skwi ambaɓia'a te ndo haha ɓai. Gar mèzhèɓ, gar gol Zhiklè a ngaƌa na.
ACT.23.10	Aman ta rubi kumba, bi sojè mbia'a a ngu zlau, ta da pho'a Paul, a ngaƋa ta sojèhi man ta Ƌè a pa, a ta ngézlè te ri ta, a ta da'a a gi bai. 
ACT.23.11	Te mangoslèma'a, a vaƋ, Bi Zhiklè a nzlatsa a sam na, a ngaƋa:
ACT.23.11	Paul, mana ndav ngaya kanga'a; lèmèlèmè ara man ka gu malwuƋi ga te kokwar Jérusalem, ka da gi malwuƋi te kokwar Rome ba.
ACT.23.12	Aman sam ncida ta, ndohi Juif ngiƋè kète ta humda ma ta, a ta goƋ a m'mbèƋè a va ta, aman ta ndi skwi azɓai, a ta si skwi azɓai, sèi man ta keƋa Paul. 
ACT.23.13	Aman tengahi man ta vhe ma a gèƋ Paul a m'mbèƋè arsa, a fena kulkul faƋ. 
ACT.23.14	A to do a sam ndohi mvi skwi a Zhiklè mbibihia'a, a sam ndohi nhala'a, a ta gaƌa:
ACT.23.14	Nga goƋ a m'mbèƋè a va nga, aman nga ndi skwi azɓai, sei nga keƋa Paul. 
ACT.23.15	Anai sèi kin ngreda na bi sojè, a ndohi ncèmma, aman angoslèm ta da'a a sam kinè, ara man kin woy a kin cinè ma nenga'a mbelambela. Aman nga zhè, nga kéƌè'a, ga a ndikè a sam kinè.
ACT.23.16	A kra demam Paul a ntsena ma m'mbèƋè tenga'a, a mdo, a mshkè a gi bai, a n'ngreda na Paul. 
ACT.23.17	A Paul a mbaha na ndo bi sojè, a ngaƋa na:
ACT.23.17	Ka da ndo haha a sam bi sojè mbia'a, aman a gaƋa na ma na.
ACT.23.18	A nenga'a a mco, a nda'a a sam bi sojè mbia'a, a ngaƋa:
ACT.23.18	Paul, ndo dangai, a mbabayè a sam na, a ntsu rai, aman i da ndo haha a sam ngaya, aman a gaƋa ka ma na.
ACT.23.19	A bi sojè mbia'a a ngso te rai, a to do ta a sam ngiƋè a géƋ ta, a ndzhoƋo:
ACT.23.19	Ma mè, man ka woy a ka gaƋayè?
ACT.23.20	A nenga'a a ngaƋa:
ACT.23.20	Ndohi Juifta humda ma ta, aman ta tsa ka rai, aman angoslèm ka da Paul a sam ncèmma, ara man ta woy a ta cinè ma nenga'a mbelambela. 
ACT.23.21	Aman sèi ka pi gèƋ cèw, aman ndohi a fena kulkul faƌ ta pi va'a, aman ta goƌ ma a m'mbèƌè, ta ndi skwi azɓai, ta si skwi azɓai, sèi man ta keda Paul, ta zhè, a ta zhèr ma ngaya.
ACT.23.22	A bi sojè mbia'a a mpra'a, a mfa na ma a gèƋ a ndo sa, aman a ngreda na ndo ngiƋè ɓai, aman a menda na ma haha.
ACT.23.23	A mbaba ta sojèhi cèw, a ngaƋa:
ACT.23.23	Vatül sojèhi tèmèrè cèw, aman a ta Ƌè a kokwar Césarée, a ndohi plèsh kulkul tsaraƋ, a ndohi gwondari tèmèrè cèw. 
ACT.23.24	A prèk vaƋ, vamana plèsh, aman ta nzeda Paul a pa, a ta da'a a sam Fèlix, ngomna, a ta ɓirè'a a civèƋ.
ACT.23.25	A mwindo Ƌèlèwèr arsa:
ACT.23.26	Claude Lysias a sam Fèlix, ngomna nlèɓèslèa, Mbalai! 
ACT.23.27	Ndo haha ndohi Juif ta gso, a ta woy a ta keƋa'a. A nga shkè a sam ta a ndohi sojè, a nga nguzlo te ri ta, a i tsena'a, nenga'a ndo Rome. 
ACT.23.28	Aman i woy a i jhèƋè'a, a géƋ mè man ta pinè'a, a i da'a a sam ncèmma tenga'a.
ACT.23.29	A i tsena'a, ta pinè' a a géƌ ma tsaƌ tsaƌ te ma kita Zhiklè tenga'a. Aman ta ngatsa ma ngiƌè ɓai, aman ta kèƌè'a, aman ta dzawa'a. 
ACT.23.30	Aman ta mendayè, aman ndohi Juif ngiƌè kètè ta pi va'a, i zlündo a sam ngaya tsam tsam, a i gaƋa ta ndohi mpinè'a ba, aman ta gaƋa ka ma man a zhè te ndav ta a géƋ nenga'a. Mbali ngaya di mènè!
ACT.23.31	A sojèhi ta co Paul, a ta da'a a vaƌ a ma kokwar Antipatris, ara man ta gaƌa ta. 
ACT.23.32	Te mangoslèma'a ta zlinde ndohi plèsh, man ta Ƌè a ma ma a vna, a ndohi sak ta menkaƌa deɓa a gi bai. 
ACT.23.33	Aman ta shkè a ma kokwar Césarée, a ta va na ƌèlèwèr a ngomna, a ta zlatseda Paul a sam na. 
ACT.23.34	Aman gomna a njongo ƌèlèwèr, a ndzhoƌo kokwar man a shkè te pa. Aman a ntsena'a, nenga'a a shkè te kokwar Cilicie, a ngaƌa:
ACT.23.35	I woy a i gi kita ngaya, aman sèi ndohi mpin ka ba ta zhè.
ACT.23.35	A ngaƌa, aman ta ɓirè'a te gi Hérode.
ACT.24.1	Te deɓ m'mèn zlam, Ananias, bi ndohi mvi skwi a Zhiklè, a ndohi nhala'a, a Tertulle, ndo ngèƋ ma, ta shkèhai, a ta zlatsa a sam ngomna, aman ta pin Paul. 
ACT.24.2	Aman ta baba na Paul, Tertulle a hüno man a pin Paul, a ngaƋa:
ACT.24.2	Félix man amba! Nga nza a gumai a sam ngaya, a géƋ man ka gu skwi man amba kumba a sam ndohi kokwar haha, 
ACT.24.3	a ka tila kokwar haha a mizlinè ngaya, a nga shid gèƋ a vna pèc pècèk. 
ACT.24.4	Nga vakeda ka a hi azɓai, a nga tsi ri a ka, aman ka tsena ma nga kètè.
ACT.24.5	Nga ngots ndo haha, a gedassa kokwar, a gi nrubai te ndev ndohi Juif, a gèƌ herkeda tèlèba; ndo ncè ta ma ndohi te gi njèngè Nazarée, 
ACT.24.6	a woya a nlizhè gi Zhiklè ba, a nga gso. 
ACT.24.8	Ka slaha ka shinƋè skwi haha tèlèba a sam nen ga'a, a géƌ mè nga pinè'a, aman ka woya'a.
ACT.24.9	A ndohi Juif ba ta da na va, a ta gaƌa:
ACT.24.9	Narsa gokwèn!
ACT.24.10	Aman ngomna a ngeda na ri a Paul, man a gèƋè, a Paul a m'mbeƋa na a ma:
ACT.24.10	I suna, ka ndo kita ndohi haha mvi kumba, a i woy man i tsoko gèƋ ga auda a mwuffè. 
ACT.24.11	Ka slaha ka shinè'a a ri ngaya. A fena m'mèn 12 azɓai, a i do a kokwar Jérusalem, aman i tsi rai. 
ACT.24.12	Ta ngatsyè te gi Zhiklè ɓai, a i tsa tsaval a ndo ɓai, i ruba te ndev ndohi ɓai, ko te gi njèngè ma Zhiklè, ko te kokwar. 
ACT.24.13	A ta slaha ta ngreda ma tenga'a man ta pinyè a géƋè'a, a malwuƋi ɓai.
ACT.24.14	Aman i ngreda a sam ngaya, i gi mizlinè Zhiklè babhi nga arsa a civèƋ Zhiklè mɓua'a haha (man ta baba na njèngè Zhiklè tsaƋ), a i co ma tèlèba a ndav ga, man ta windo te Ƌèlèwèr ma kita Zhiklè a ndohi nhadka ma, 
ACT.24.15	a i zhèr skwi te ndav te ri Zhiklè, lèmèlèmè ara tenga'a; aman ndohi m'metsa'a a di ta slambaƋkaƋauda, ndohi nzura'a a ndohi malihi cèw ba. 
ACT.24.16	Te deɓa'a i ba i shinƋè aman mèzhèɓ ndav ga amba pèc pècèk a sam Zhiklè, a sam ndohai.
ACT.24.17	Aman te deɓ mvi kumba i shkè, a i cèkè skwi a ndohi ga, a i va na skwi a Zhiklè. 
ACT.24.18	A ta ngatsyè a pa, aman i til ndav ga te gi Zhiklè, a nhèzlèwè ka ɓai, a nrubi ka ɓai. 
ACT.24.19	Ndohi Juif ngiƌè kètè ta zhè te kokwar Asie, a woy tenga'a ta zhè a sam ngaya haha, a ta pinyè, aman ta ngots ma a géƌ ga.
ACT.24.20	Aman anai ta azɓai, sèi ka jhèƋè a sam tenga'a haha, aman ta ngots skwi man ambaɓai a sam ga. 
ACT.24.21	Wa ngiƋè ba ta diyè a sam ncèmma sèi a géƋ man i gaƋa ta: nslambaƋkaƋauda te m'metsi a zhè.
ACT.24.22	Aman Felix a ntsena ma haha, a njèkeda kita a pats nasa, te man a sun civèƋ Zhiklè haha amba, a ngaƋa:
ACT.24.22	Aman Lysias, bi sojè, a shkè, i woy a i tsena ma kinè.
ACT.24.23	A ngaƋa na bi sojè, aman a ɓir Paul, da nza a gumai, da gedassa civèƋ ndohi nenga'a ɓai, aman ta takaha a ta shkè a sam na. 
ACT.24.24	Te deɓ m'mèn kètè Félix a mshkè a Drusille, ngwoz na, dem Juif, a ndzhoƋo Paul, a woya man a tsena ma ncè Kristi a ndav. 
ACT.24.25	Aman Paul a goƋ a gèƋ ngizura'a, a gèƋ ngshè va, a gèƋ kita man adi ashkè, Fèlix angu zlau, a ngaƋa:
ACT.24.25	Ka slaha ka de ngaya antanta; aman i da ngots ria'a, i da baba ka a sam ga.
ACT.24.26	A nhuro, ar Paul a va na sulai, aman a mpra'a; gar haha a mbaba na pats ngiƌè pats ngiƌè kumba, a ta goƌ a vna. 
ACT.24.27	Te deɓ mvi cèw, ta menda Porcius Festus a sam n'nzi bi Fèlix. A Fèlix a woya man a gi skwi man ambaba ta ndohi Juif, a njèkeda Paul a dangai.
ACT.25.1	Aman Festus a mshke a kokwar, te deɓ m'mèn makar a njèkeda kokwar Cèsarèe, aman a Ƌè Jèrusalem. 
ACT.25.2	Te pa, ndohi mvi skwi a Zhiklè, a ndohi Juif mbibihia'a, ta shkè a sam na a gèƋ Paul, 
ACT.25.3	a ta jhèƋè'a, aman a cko Paul a kokwar Jèrusalem, a ta woy a tajènjèrè'a te pa, aman ta kèƋè'a a civèƋ. 
ACT.25.4	A Festus a m'mbeƋa ta a ma:
ACT.25.4	l ɓer Paul te kokwar Cèsarée. 
ACT.25.5	l da minè a deɓa a pa te deɓ kètè: ndohi te ndev kinè man ta slaha, ta Ƌè a nda iyè, a ta pinè'a, man ma a zhè a gèƋ nenga'a.
ACT.25.6	Aman a nza a sam tenga'a, a gi m'mèn kula genè, a ndo a deɓa a kokwar Cèsarèe. Te mangoslèma'a a n'nza a sam n'nzi kita, a ngoƌo aman ta cko Paul. 
ACT.25.7	Aman Paul a mshkè ma, ndohi Juif man tashkè te kokwar Jèrusalem, ta tèuda a pa, a ta hüno a ta pinè'a a ma kumba mwuƋitpa, aman ta slaha ta ngrèƋè'a a malwuƋi ɓai. 
ACT.25.8	A Paul a ntsoko gèƋ na auda:
ACT.25.8	l ga mali a sam ma kita Juif ɓai, i ga malai a sam gi Zhiklè, a bi Cèsar ɓai.
ACT.25.9	A Festus a woya a ngi skwi man ambaba ta ndohi Juif, a m'mbeƋa na ma a Paul:
ACT.25.9	Ka woy a ka Ƌè a kokwar Jèrusalem, aman i ga ka kita ngaya te pa Ƌè?
ACT.25.10	Paul a ngaƋa:
ACT.25.10	I zlatsa a sam kita Cèsar haha, sèi ta gay kita a haha; i ga ta matakwan a ndohi Juifɓai, ara man kaba, ka suna. 
ACT.25.11	Aman i gu malai aman a ta kèdyè a gèƋè'a, i da mets ga mènè. Aman skwi man ta pinyè a géƋè'a azɓai, ko ndo staƋ a slaha a nfiyè a ri tenga'a ɓai. Sèi i bèhè bi Cèsar.
ACT.25.12	A Festus a goƋ ma a nda ndohi kita, a m'mbeƋa na a ma:
ACT.25.12	Ka bèhè bi César, sèi ka Ƌè a sam Cèsar mènè!
ACT.25.13	Te deɓ m'mèn kètè, bi Agrippe a Bernice ta shkè a kokwar Cèsarèe, aman ta ga na mbalai a Festus. 
ACT.25.14	Aman m'mèn kumba ta nza a pa, Festus a n'ngreda na ma Paul a bai, a ngaƋa:
ACT.25.15	Fèlix a njèkeda ndo ngiƋè a dangai, a géƌ nenga'a ndohi mvi skwi a Zhiklé a ndohi nhala'a te ndev ndohi Juif ta shkè a sam ga, te va man i zhè te kokwar Jérusalem, a ta tsay rai, aman i ga na kita. 
ACT.25.16	A i gaƋa ta: ndohi Rome ta gi arsa azɓai; ta gshè ndo a ta kèƋè'a azɓai, sèi man ndohi mpinè'a ta zhè, man a nju ma na auda dai. 
ACT.25.17	Aman ta shkè, i ga ndudoh ɓai, a i gu kita te mangoslèma"a, a i baba na ndo"a.
ACT.25.18	Aman ndohi mpinè'a ta zlatsa, a i rka ara man ta slaha ta ngrèƋè ma tenga'a a malwuƌi ɓai. 
ACT.25.19	Aman ta ngots ma ngiƋè kètè a gèƋ nenga'a, a gèƋ civèƋ ma Zhiklè tenga'a, a gèƋ Yèsu ngiƋè man a mets na, te nenga'a Paul a gaƋa, a vava a zhè a nshèffè.
ACT.25.20	Aman i sun ma haha ɓai, i dzhoƋo man a woya a nƋè a kokwar Jérusalem, a ta gi kita nenga'a te pa. 
ACT.25.21	Aman Paul a gaƌa, aman ta ɓirè'a, ha Cèsar a ga na kita. A i gaƌa, aman ta ɓirè'a, ha pats man i zlinƋè'a a sam César.
ACT.25.22	Agrippe a ngaƋa na Festus:
ACT.25.22	I woya man i tsena ma ndo haha.
ACT.25.22	A nenga'a a ngaƋa:
ACT.25.22	Angoslèm ka cla cinè'a.
ACT.25.23	Te mangoslèma'a, aman Agrippe a Bemice ta shkè, a golahi a verzia kumba, ara te ngolala, to do a gi kita a bihi sojè, a ndohi mbibihia'a te kokwar, a Festus a ngaƌa, aman ta cko Paul. 
ACT.25.24	A Festus a ngaƋa:
ACT.25.24	Bi Agrippe ga, a ndohi tèlèba, man kin ɓica va a haha, kin rka ndo haha, a gèƋ nenga'a nhèyè ndohi Juif ta tsay rai te kokwar Jérusalem ba, te kokwar haha ba, a ta goƋ a wuƋai, da nza a nshèffè ɓai.
ACT.25.25	Aman iyè, aman i tsena'a, n'nga skwa ɓai, aman ta slaha ta kéƋè'a a géƋè'a, a nenga'a a bèhè bi Cèsar, i huro, i zlinƋè'a. 
ACT.25.26	Aman i ngots ma man i winƋè a Ƌèlèwèr a bi Cèsar a gèƋ nenga'a zura ɓai. Anai i ckoda a sam di kinè, nshèlèkura'a a sam di ngaya, bi Agrippe, aman te deɓa'a aman nga dzhoƋo, i ngots ma man i winƋè'a. 
ACT.25.27	Aman i hur ambaɓai, aman i zlinƋè ndo dangai, a i ngatsa ma a géƋ nenga'a ɓai.
ACT.26.1	Agrippe a ngaƋa na Paul:
ACT.26.1	I va ka civeƌ, aman ka njè ma ngaya.
ACT.26.1	A Paul a mpelaha rai, a nju ma na:
ACT.26.2	Ambabayè kumba, bi Agrippe, aman a patsna i slaha a i tsoko gèƋ ga auda a sam ngaya, a géƋ skwi tèlèba man ndohi Juif ta pinyè. 
ACT.26.3	Ambabayè holhola'a, a géƋ man ka sun maya nshèffè ndohi Juif tèlèba. Gar haha i tsa ka rai, fu zlembaƋ a skwi man i gèƋè'a!
ACT.26.4	Nshèffè ga, daga nyakaƋ ga, te gol ga, te va ndohi ga, te kokwar Jérusalem ba, ndohi Juif tèlèba ta suna. Tenga'a ta senyè n'nzi a zhè, aman ta woy a ta ngréƌè'a. 
ACT.26.5	Aman hala'a i ndo pharisie, njèngè mwuƋitpa holhola'a te va gi njèngè ma Zhiklè nga tèlèba.
ACT.26.6	Anai i zlatsa, a ta pinyè a géƌ skwi man Zhiklè a pasla ta ri a bababhi nga a géƌè'a, man ta zhèrè'a, 
ACT.26.7	nenga'a man verzihi nga 12 ta zhèrè'a, a ta tsi ri a Zhiklè a maya maya pèc pècèk, a pats a vaƌ. A géƌ skwi man nga zhèrè haha, ndohi Juif ta pinyè, bi Agrippe. 
ACT.26.8	NslambaƋkaƋauda te m'metsai, kin hur ma ncèkèlma, èhèmè?
ACT.26.9	I ba i huro, sèi i gi mayam a nzlembaƋ Yèsu ndo Nazareth; 
ACT.26.10	a i gau arsa te kokwar Jérusalem. Te pa i gs ta ndohi Zhiklè kumba, a i pe ta a dangai. Ndohi mvi skwi a Zhiklè mbibihia'a ta vay wuƋibi arsa a rai. Aman ta ngela ta kita m'metsi a gèƋ, i takaha ta a ngi kita ta. 
ACT.26.11	Te gi njèngè ma Zhiklè tèlèba, i ga ta matakwan kumba. I fa ta gèƌ a wuƋai, i woya man ta dérƌè Zhiklè, a i dzar ta, a i gu shèwa holholea, a ta hu a kokwar ngiƌè, man ta sun ɓai.
ACT.26.12	A géƌ nenga'a i do a kokwar Damas, a ma a wuƋibai te rai, man ndohi mvi skwi a Zhiklè mbibihia'a ta vayè. 
ACT.26.13	A i rka skwi nhél sam a civèƌ, a géƌ pats, bi ga, man a su dai, a fena pats, a nhela nga sam a iyè a ndohi man to do a nda iyè. 
ACT.26.14	Aman nga tèlèba nga kalahai, a i tsena ngèƌè staƌ a sam ga, man a gaƌa a ma aramée: Saul, Saul, ka parahayè èhèmè? A gi wuƌitpa aman ka tsa na ma skwi ntez ka a deɓa.
ACT.26.15	A i mbeda na a ma: Bi Zhiklè, ka wa? A nenga'a a ngaƋa: Iyè, nenga'a man ka parahayè. Aman slambaƌa, zlatsa! 
ACT.26.16	Aman i gudko ka va a dai, aman i ge ka a ndo mizlinè ga, a ndo malwuƋi skwi tèlè man ka rka'a, skwi man i da ngra ka.
ACT.26.17	A i woya man i ber ka te ri ndohi haha, te ri ndohi nte deɓa, a sam tenga'a man i da zlinde ka. 
ACT.26.18	A ka winè di tenga'a, aman ta menkaƋa deɓa te ruva a sam skwi nhél sam, te wuƋibi madzagai a sam Bi Zhiklè, aman ta ngècè mprè mali tenga'a, a skwi n'ndi gai a nda tengahi tèlèba, man Zhiklè a kezla ta te ncè Zhiklè a ndav.
ACT.26.19	Anai, bi Agrippe, i sala va ɓai a sam skwi man a gudkoy va a dai te zhiklè. 
ACT.26.20	A i ngreda nshèlèkura'a te kokwar Damas, te kokwar Jérusalem, te Judée tèlèba, a sam ndohi nte deɓa, aman ta ngwèƋè ndav, a ta menkaƋa deɓa a sam Zhiklè, a ta ngréƋè'a auda ara man ta ngwoda ndav ta, a skwi man ta gia'a zura'a. 
ACT.26.21	A géƌ nenga'a ndohi Juif ta gsyè te gi Zhiklè, a ta woy a ta kedyè.
ACT.26.22	Aman Zhiklè a ntakahayè, a i slaha a i zlècè, ha ndika na ma a mpatsna, a i gi malwuƋai a sam ndohi nkèshèa, a sam ndohi mbibihia'a cèw ba, a i gèƋè ma ngiƋè azɓai, sèi ma ndohi nhadka ma a ma Moise: 
ACT.26.23	ara man sèi skwa a dza na Kristi, a nenga'a a gi a ndo nshèlèkura'a te ndev ndohi m'metsa'a man ta slambaƋkaƋauda te m'metsai, a ngreda ta skwi nhél sam a ndohi nte deɓa.
ACT.26.24	Aman a tsoko gèƋ na auda arsa, Festus a ngaƋa na a wuƋai:
ACT.26.24	Paul, gèƋ ngaya nza! Skwi kumba man ka suna, a nzedama ka maya!
ACT.26.25	A nenga'a a ngaƋa:
ACT.26.25	Festus ga man amba, gèƌ ga nze ɓai, aman i goƌ ma nzura'a, a ma maya. 
ACT.26.26	Bai a sun skwi haha amba. A nenga'a i gaƋa na ma haha a mwuffè. I huro, ka sun skwi haha tèlèba, te man skwi haha a gu a sam n'ngheda'a ka ɓai. 
ACT.26.27	Bi Agrippe, ka co ma ndohi nhadka ma a ndav ngaya Ƌè? I suna, ka co a ndav ngaya.
ACT.26.28	Bi Agrippe a ngaƋa na Paul:
ACT.26.28	Njèkè kètè, ma ngaya a Ƌè a ndav ga, a i gi a ndo Kristi.
ACT.26.29	A Paul a ngaƋa:
ACT.26.29	I woya a sam Bi Zhiklè, ko njèkè kètè, ko njèkè a vata, aman ka staƋgenè ka ɓai, aman ndohi tèlèba man ta tsena ma ga a patsna, ta ndi a ndo ara ga, sèi a woy cèlèlèu a te ri ɓi genè.
ACT.26.30	Aman a goƋ ma haha, bai a nslambaƌa, a ngomna, a Bemice, a ndohi man ta nza a nda tenga'a, a to do auda, a ta tsu mbrok, a ta gaƋa:
ACT.26.31	Ndo haha n'nga skwä ɓai, aman ta kéƋè'a a géƋè'a, a ta dzawa'a.
ACT.26.32	Agrippe a ngaƋa na Festus:
ACT.26.32	Ndo haha ar ta pra ma, aman agassa da boho César ɓai.
ACT.27.1	A ta tsomma, aman nga Ƌè a Italie a wurom, ta feda Paul a ndohi dangai ngiƌè kètè a ri bi sojè, nzlembaƋ na Julius, te ndev sojèhi mbibihia'a. 
ACT.27.2	Aman ngo do a wurom Adramytte, nga beza a tsagi Asie a gèƌ iyam, a nga jèkeda dzah. A Aristarque te Macédoine te Thessalonique a zhè a nda nga.
ACT.27.3	Te mangoslèma'a nga ndika a kokwar Sidon, a Julius a ngau amba a sam Paul, a mpra'a, aman a Ƌè a sam mandalahi nenga'a, aman ta wara naƋai. 
ACT.27.4	Te pa nga jèkeda dzah, a nga beza a tsagi kokwar Chypre, a géƋ iyam.
ACT.27.5	Aman kozlar a erƋe nga a deɓa, nga beza a tsagi kokwar Cilicie a Pamphylie, ngo do a géƋ iyam mbi'a'a, a nga shkè a ma kokwar Myra te Lycie. 
ACT.27.6	Te pa bi sojè a n'ngots wurom te kokwar Alexandrie, man a Ƌè a Italie a géƌ iyam, a ngo do a pa. 
ACT.27.7	Aman nga wurr zhèhèƋ zhèhèƋè'a, te deɓ m'mèn kumba, nga ndika a kokwar Cnide, aman a wuƋai (kozlar a erƋka nga a deɓa),
ACT.27.8	a nga beza a tsagi Crête a sam Salmoné, a nga beza a tsagia'a a wuƌi a va, a nga ndika a sam ngiƌè, man ta baba na sam nhèyè wurom mbela'a, ndul ndul a ma kokwar Lasée. 
ACT.27.9	Aman nga gu ndudoh a vata, nƋè a wurom ba wuƋitpa, apats njèkeda skwi n'ndi klèng ma, Paul a mbid ta, a ngaƋa ta:
ACT.27.10	Dalahimam ga, i rka, aman nga Ƌè a wurom antanta a matakwan, a skwi a da zi kumba, kolongwi genè ka ɓai, aman ko wurom a nshèffè nga.
ACT.27.11	Aman bi sojè a nco ma ndo nhèƋè wurom, a bi wurom, a nkwola ma Paul. 
ACT.27.12	Aman sam nhèyè wurom ambaɓai aman ta nzi a pa a via, matrhia'a kumba ta woya a ta Ƌè a ma, aman ta woya a ta ndikè a kokwar Phénix, a ta nzi a pa a via. Phénix sam nhèyè wurom Crête te civèƌ dukwaƌ, te civèƌ nkèl pats. 
ACT.27.13	A kozlar a ngu te civèƋ dukwaƋ, a ta hur skwi man ta`woy a ta gia'a, a gi amba, a ta slambaƋa, a ta herda na va a Crete.
ACT.27.14	Aman te deɓ kètè ndombozlor a nslambaƋa te civèƋ Euraquillon, man a ngedassa skwi man nga woya a nga gia'a. 
ACT.27.15	A ngso wurom, a nga slaha nga zlècè a sam kozlar ɓai, a nga jèkeda, a ngau gaganggagang kata.
ACT.27.16	A nga shkè a sam herkeda te ndev iyam, man ta baba na Claude, te pa nga slaha nga gshè wurom nkèshèa sèi a wuƋai. 
ACT.27.17	Nga co nenga'a, a nga mana wurom a züdo, te man nga gu zlau, a da kèl na hai, a nga preda maslaka wurom a hai, a ngo do a géƋ iyam arsa.
ACT.27.18	Aman ndombozlor a ngu a vata, te mangoslèma'a nga wusheda skwi a va iyam. 
ACT.27.19	Tem'mèn mamakara'a nga wusheda kolongwi wurom a va iyam. 
ACT.27.20	Aman m'mèn kumba ko pats ko bantai a rkè azɓai, a ndombozlor mbia'a a erƋe nga, ha nga hur a nga gaƋa nga da nzi a nshèffè ɓai. 
ACT.27.21	Aman n'nzi a zhè ta nda skwi ɓai, Paul a nzlatsa te ndev tenga'a, a ngaƋa:
ACT.27.21	Dalahimam ga, a matsa m'mbela man ta dzodzor ma ga, a ta jèkeda Crete ɓai, matakwan a skwi ngedassa nga haha ar n'nga nga ɓai. 
ACT.27.22	Anai i bid kinè, aman kin mana ndav kinè, ko nshèffè staƋ te ndev nga a da zi azɓai, sèi wurom genè.
ACT.27.23	Aman a vaƋ haha gol Zhiklè, man iyè a rienga'a, a i gi mizlinè nenga'a, nzlatsa a tsagi ga, 
ACT.27.24	a ngaƋa: Paul, ka gu zlau ɓai, sèi ta da zlatsede ka a sam César. Na haha, Zhiklè a mva ka ndohi tèlèba man ta zhè te wurom a nda ka, a ri a ka. 
ACT.27.25	Gar haha, dalahimam ga, kin gu zlau ɓai. Aman i co ma Zhiklè a ndav, aman a gi tèlèba, ara man a gaƋayè. 
ACT.27.26	Aman sèi nga Ƌè a herkeda te ndev iyam.
ACT.27.27	Aman te m'mèn 14, nga zhè a géƋ iyam mbia'a Adria, a géƋ vaƋ, ndohi wurom ta huro ta ndikè a ma herkeda.
ACT.27.28	A ta wusheda ndeval a iyam, a gi drav te pa, zur pandar 20. Te deɓ kètè ta wusheda a pa za'a, a ta ngots zur pandar 15.
ACT.27.29	A ta gu zlau, gèƋ wurom a kèlè a sam nsassaya'a, a ta wusheda jir wurom faƌ te verzi wurom, a ta huro, m'mbela sam da ciƋa nga dai. 
ACT.27.30	Aman ndohi wurom ta woy a ta hi ta auda te wurom, a ta da wurom nkèshèa a va iyam, a ta gaƋa ta woy a ta wusheda jir wurom a ma wurom, 
ACT.27.31	Paul a ngaƋa ta bi sojè a sojèhai:
ACT.27.31	Aman ndohi haha ta nzi a wurom azɓai, kin slaha a kin nzi a nshèffè azɓai.
ACT.27.32	A sojèhi ta ratsa teɓa te wurom, a ta pra'a. 
ACT.27.33	Aman pats guduzluzla'a, Paul a ngaƋa ta tèlèba, aman ta ndi skwi n'ndai, a ngaƋa:
ACT.27.33	A patsna m'mèn 14, aman kin zhèrè'a, a kin nda skwa ɓai. 
ACT.27.34	Anai i bid kinè mua, aman kin ndi skwi n'ndai, a wuƌai kinè; aman ko gwots gèƌ kinè staƌ a da kèlè azɓai.
ACT.27.35	Aman a goƌ ma haha, a nco movar, a nshüƌ gèƌ a Zhiklè, a sam di tengahi tèlèba, a ntsaka'a, a hüno a ndia'a. 
ACT.27.36	A ta tèlèba ta mana ndav ta, a ta gu langlanga'a, a ta ndau skwi n'ndai. 
ACT.27.37	Nga tèlèba man nga zhè te wurom, ndohi 276. 
ACT.27.38	Aman ta ngeza ma, ta co skwi man a njèl te wurom auda, a ta wusheda dau a va iyam mbia'a.
ACT.27.39	Aman sam nciƋa ta ma, ta sun herkeda ɓai, aman ta rka sam nhèyè wurom a dzah, ta woy a ta wurr wurom a pa. 
ACT.27.40	A ta hulkoƋi jir wurom, a ta jèkeda te va iyam mbia'a, ta pra teɓa skwi nwurr wurom, a ta ngwode maslaka wurom aman a civèƋ kozlar, a ta woy a ta Ƌè a dzah.
ACT.27.41	Aman nga zhè a sam man iyam mbia'a a hi a civèƋ cèw cèw, wurom a nkol gèƋ a vna, a verzi wurom a ngedas na a wuƋi iyam.
ACT.27.42	A sojèhi ta woy a ta bazl ta ndohi dangai, aman ta slaha a ta tsi maƋandav a ta wuc ta ɓai. 
ACT.27.43	Aman bi sojè a woya a mɓir Paul, a ngedassa skwi man ta woy a ta gia'a, a ngaƋa ta ndohi man ta sun ntsi maƋandav nshèlèkura'a, aman ta Ƌè a va iyam, a ta Ƌè a dzah. 
ACT.27.44	A ndohi ngiƋè, matrhia'a a géƋ kaf, matrhia'a a géƋ njèkèƋi wurom. A gu arsa, aman ta tèlèba ta ndikè auda a herkeda, a ta mbel ta.
ACT.28.1	Aman nga mbel nga ma, nga tsena'a, herkeda nte ndev iyam matsa, nzlembaƋ na Malte. 
ACT.28.2	A ndohi ta ce nga amba a vata. Ta vatsa vogwa, a géƋ man iyam a gai, a mtasl a keƋ nga. 
ACT.28.3	Aman Paul a mpor shègwa, a mpeda a vogwa, ntümsho a mshkè auda, aman vogwa a dza na, a mpaƌa na va a ri a Paul. 
ACT.28.4	Aman ndohi ta rka zhüzhok a zhutera a ri Paul, ta goƋ a va ta:
ACT.28.4	Ndo haha ndo nkeƋ ndo, ko a mbèl na te va iyam mbia'a, Zhiklè a da jèka na nshèffè azɓai.
ACT.28.5	Aman Paul a nktsaɓda zhüzhok a va vogwa, a skwi ambaɓia'a a n'nga na ɓai. 
ACT.28.6	A tengahi ta zhoro, aman ri nenga'a a da hézl na, a kèlèhai, a metsi na. Aman ta zhoro n'nzi a zhè, ta rka skwi ambaɓia'a a ga na azɓai, ta hur tsaƌ, a ta gaƌa:
ACT.28.6	Nenga'a a zhiklè.
ACT.28.7	A sama'a ndo mbia'a, nzlembaƋ na Publius, na a gi mbia'a, a mpe nga a gi a mbrok, a ndav amba, m'mèn makar. 
ACT.28.8	A bab Publius m'mana t'hai, vogwa a va, hwaƋ a haƋa. A Paul a mdo a sam na, a ntsu rai, a mfa na ri a gèƋ, a mbela'a. 
ACT.28.9	Aman a gu arsa, ko ndohi ngiƌè a sama'a te ndev iyam, man skwa a dza ta, ta shkè, a ta mbel ta te matakwan.
ACT.28.10	A ta nzal nga a vata. Aman ngo do a ma, ta va nga skwi tèlèba man nga tèkwènè'a. 
ACT.28.11	Te deɓ ki makar, nga jèkeda sama'a te wurom Alexandrie, man a nza a sam nte ndev iyam a via, nzlembaƋ na Tsakalai. 
ACT.28.12	Aman nga ndika a kokwar Syracuse, nga nza a pa m'mèn makar. 
ACT.28.13	Aman nga tèuda a wurom, nga ndika a ma Reggio. Te deɓ m'mèn staƋ, aman kozlar te dukwaƋ a nslambaƋa, nga ndika a Pouzzoles, te mangoslèma'a.
ACT.28.14	Te pa nga ngots kramamhai, a ta tsa nga rai, aman nga nzi a sam ta m'mèn tsaraƋ. 
ACT.28.15	Arsa nga ndika a kokwar Rome. Te pa, aman kramamhi ta tsena labar ma nga, ta shkè, aman ta zli gèƌ a nga, te kokwar Appius, a TroisTavemes. Aman Paul a rka ta, a nshüd gèƋ a Zhiklè, a m'mana ndav na.
ACT.28.16	Aman nga ndika a kokwar Rome ma, Paul a n'ngots civèƋ, aman a nzi a géƋ na, ta a sojè man a ɓirè'a. 
ACT.28.17	Tedeɓ m'mèn makar, Paul a mbaba ta ndohi mbibihia"a te ndev ndohi Juif tèlèba. Aman ta ɓica va, a ngaƋa ta:
ACT.28.17	Kinè ndohai, kramamhi ga, ko i ga ta skwi a ndohi nga ɓai, a i gedassa skwi man bababhi nga ta gia ɓai, i shkè te kokwar Jérusalem, ndzawa'a, a ta viyè a ri a ndohi Rome. 
ACT.28.18	Tengahi man ta tsena ma ga, ta woy a ta priyè, te man ta ngatsa ma a sam ga ɓai, a géƌ nenga'a man i da metsi ga.
ACT.28.19	Aman ndohi Juif ta woya ɓai, sèi i boho bi César. I baba ɓai, a géƌ man i pin ta ndohi kokwar ga. 
ACT.28.20	A géƌ nenga'a i tsu rai, aman i rka kinè, a i gaƋa kinè. I zhè te cèlèlèu haha a géƌ skwi man lsrael a zhèrè'a.
ACT.28.21	A tenga'a ta gaƋa na:
ACT.28.21	Nga ngots Ƌèlèwèr te kokwar Judée a géƌ ngaya ɓai, a kramam nga ngiƌè a mshkè ɓai, aman a ngreda nga skwi man ambaɓai a géƌ ngaya.
ACT.28.22	Aman nga woy a nga tsena ma man ka suna; nga sun skwi ngiƌè a géƌ civèƌ haha ɓai, sèi ara man ta gèƌe skwi ambaɓia'a a gèƋè'a.
ACT.28.23	Aman ta pasla ri a gèƋ pats staƋ, a ndohi kumba ta shkè a sam na, a gi man nte pa, nenga'a a njè ta, a n'ngreda ta kokwar Bi Zhiklè, a nsenda ta ma Yèsu, a hüno te ma kita Zhiklè, a nda na ma a ndohi nhadka ma; a hüno a prèk te gai, ha nƋè a ma vaƋ. 
ACT.28.24	Matrhia'a ta co ma nenga'a, matrhia'a ta ca ɓai. 
ACT.28.25	Aman ndav tenga`a ndzakaɓa, ta venda gèƋ, aman Paul a goƋ ma staƋ:
ACT.28.25	Mèzhèɓ Zhiklè a ngaƌa ta bababhi kinè amba te ma Esaie, ndo nhadka ma, man a gaƌa: 
ACT.28.26	Do a sam ndohi haha, a ka gaƋa ta: Kin fi zlembaƋ, aman kin tsena ɓai, a kin pi dai, aman kin rka ɓai. 
ACT.28.27	Aman ndav ndohi haha nsassaya, a ta nƋè zlembaƋ dislè'a, a ta pizlè di ticè'a, a gèƋ man pats ngiƋè ta rka di asaɓai, a ta tsena zlembaƋ asaɓai, a ndav tenga'a a sun asaɓai, a ta menkaƌa deɓa ɓai aman i mbél ta.
ACT.28.28	Anai i ngreda kinè, aman skwi m'mbel ndo Zhiklè haha, ta zlündo a sam ndohi nte deɓa; a tenga'a ta da cinè'a.
ACT.28.30	A Paul a n'nza a pa mvi cèw, a nce ta ndohi tèlèba man ta shkè a sam na. 
ACT.28.31	A njè ta ma kokwar Bi Zhiklè tèlèba, a m'menda ta ma Bi Yèsu Kristi a mwuffè, ndo a ngedassa civèƋ nenga'a ɓai.
ROM.1.1	Paul, ɓèl Yèsu Kristi, man Bi Zhiklè a babayè a ndo sak na, a nciyè auda man i njè ma mbela'a; 
ROM.1.2	ma mbela'a man a mpasla nga ri nshèlèkura'a te ma ndohi nhadka ma nenga'a te Ƌèlèwèr Zhiklè nkezla'a. 
ROM.1.3	Ma mbela'a sa a géƋ kra nenga'a (man ta yu ara ndo, te verzi David; 
ROM.1.4	nenga'a kra Zhiklè man Mèzhèɓ Zhiklè nkezla'a a mva na wuƋai, a nslambaƋkaƋ na te ndev ndohi m'metsa'a).
ROM.1.5	A géƋ Yèsu Kristi, Bi nga, nga ngots pombai, nga ngots mizlinè ndo sak, aman a nzlembaƋ nenga'a ndohi herkeda tèlèba ta cè a ndav, a ta fi gèƋè'a. 
ROM.1.6	Kinè te Rome ba, te va tenga'a. Yèsu Kristi a baba kinè, 
ROM.1.7	Zhiklè a woy kinè tèlèba, a baba kinè a ndohi nenga'a nkezla'a: Pombai a nda kinè, a gumi te Zhiklè, Bab nga, a Bi Yèsu Kristi.
ROM.1.8	Nshèlèkura'a i gi susai a Zhiklè ga te Yèsu Kristi a géƋ kin tèlèba; aman herkeda tèlèba a ntsena labar ma ncè-a-ndav kinè. 
ROM.1.9	Zhiklè, nenga'a man i gi mizlinè nenga'a a ndav ga tèlèba, a i njè ma mbela'a a géƋ kra nenga'a, a suna, a gi malwuƋi a géƋ ga: i hér kinè pèc pècèk, 
ROM.1.10	a i tsi ri a géƋ kinè, a i jhèƋè aman i ngècè civèƋ ndè a sam kinè, man Zhiklè a woya'a.
ROM.1.11	Mpataka kinè a keƋyè, a i woy a i Ƌè a i va kinè skwi man Mèzhèɓ Zhiklè a mvayè, a kin ngècé wuƋai'. 
ROM.1.12	A woy i zhè a sam kinè, aman nga bidè va nga te ncè-a-ndav nga. 
ROM.1.13	I woya aman kin suna, dalahimam ga: pats ngiƋè i huro i gaƋa i Ƌè a sam kinè, aman i ngècè skwi ntul mizlinè ga a sam kinè ba, lèmèlèmè ara man a sam ndohi herkeda ngiƋè; aman i ngatsa ria di ɓai.
ROM.1.14	Mizlinè ga, aman i njè ta ndohi Grec, a ndohi man ta Grec ka ɓai; a ndohi maya, a ndohi man maya ta azɓai. 
ROM.1.15	Gar haha, man i slaha, i woy a i njè kinè ma mbela'a te kokwar Rome ba. 
ROM.1.16	Aman i gi hori ma mbela'a azɓai. Nenga'a wuƋi Zhiklè, man a mbel ta ndohi tèlèba, man ta cè a ndav; nshèlèkura'a ndohi Juif, te deɓa'a ndohi man Juif ka ɓai. 
ROM.1.17	Aman te ma mbela'a skwi nzura'a a Zhiklè a ngredè auda, skwi nzura'a man kin ngècè te ncè-a-ndav, aman kin Ƌè a ma ma te ncè-a-ndav, ara man ta windo:
ROM.1.17	Ndo man a ngots ngizura'a, te ncè-a-ndav a da nzi a nshèffè.
ROM.1.18	Ndzoan Bi Zhiklè a ngredè auda te zhiklè a géƋ ndohai, a géƋ skwi ambaɓia'a, a skwi nzura ka ɓi tenga'a tèlèba. A skwi tenga'a man zura ka ɓai, ta gseda ma nzura'a a hai. 
ROM.1.19	Skwi man ndohi ta slaha ta shinè te Bi Zhiklè, ar ta suna; Bi Zhiklè a n'ngreda ta ma. 
ROM.1.20	Skwi Zhiklè, man ndo a slaha a nrka a di ɓai, ara wuƋi nenga'a a mèdèp, ara ngi nenga'a, ndo a shinè daga ngakaƋ herkeda, te skwi man Zhiklè a ngau. Gar haha Bi Zhiklè a jèke ta azɓai.
ROM.1.21	Ta suna, Bi Zhiklè a zhè, aman ta slébèrdè nenga'a ara Zhiklè azɓai, ta ga na susi azɓai. Gar haha te skwi man ta hérè'a ta zlak ta, a ndav tenga'a, man a sun maya ɓai, n'ndha a ruva. 
ROM.1.22	Ta fí va, ta hérè'a, nga ndohi maya, a ta ndeda va ta a ndohi nrzla'a, 
ROM.1.23	a ta ngwoda n'njèl Bi Zhiklè man a ngwèdè azɓai, a skwi man lèmèlèmè ara ndo man a gèƋèsh na, ara ƌiakihai, a skwi ndzhamhai, a skwi nda a hwaƌhai.
ROM.1.24	Gar haha, Zhiklè a njèke ta a ri nté tékè ndav ta, a skwi nlizhèa, a ta gedassa va ta a ri ta, 
ROM.1.25	a gèƋ man ta ngwoda ma Zhiklè nzura'a a ncèkèlma, a ta kalahai a deɓ sak skwi n'nga'a, a ta gu ɓèl nenga"a. Ta jèkeda Zhiklè, man a gu skwai, man n"njèlè nenga"a a zhè a mèdèp. Amen.
ROM.1.26	Gar haha Zhiklè a njèke ta a ri ntètèkè man hori a gèƋè`a. Ngwozi tenga`a ta jèkeda civèƋ nyakaƋ ta, a ngwozi ta mènè a va ta, 
ROM.1.27	a ngurhi ta mènè a va ta. A ntètèkè a vècè te ndav ta ara vogwa, a ta gi skwi hori a va ta, a ta ngècè kita ta arsa, a gèƋ man ta beza zlawa.
ROM.1.28	Arsa, a géƌ man ta huro nshin Zhiklè, skwi ambalai, Zhiklè a njèke ta a ri a maya tenga'a ambaɓia'a, a ta gi skwi horai.
ROM.1.29	Ndav ta n'ndha a skwi nzura ka ɓi tsaƌ tsaƌ tèlè, skwi ambaɓia'a, ngi keda, shèwa, ngi srak, nkéƌ ndo, ndzoan, ngi rai, n'ngwèdè ndo; 
ROM.1.30	ta ngrè ndo, ta tsi demgasl, ta derƌ Zhiklè, ndohi man ta gaƌa: nga ɓi wa? Ta fì va, ta tsi wai, ta hér skwi man ambaɓi tsaƌ tsaƌ, ta gi mèdègèƌ a sam bab ta a mam ta, 
ROM.1.31	ta hér skwa azɓai, ta léɓèsl ɓai, ta woy ndo ɓai, ndo a se ta te va azɓai.
ROM.1.32	Ta sun ma nkwèr Zhiklè, a ta suna, ndohi man ta gi skwi ambaɓia arsa, sèi ta ngecè kita m'metsi ta; aman ta gia'a genè. Ta gia genè ka ɓai, aman ta nzala tengahia ba, a géƌ man ta gia'a.
ROM.2.1	Gar haha ka ndo, ko wawa man ka bèzlè mali a gèƋ ndohi ngiƋè, ka slaha ka tsoko gèƋ ngaya auda a sam kita azɓai. Aman te skwi man ka bazla na mali a gèƋ ndo ngiƋè, ka phomde va ngaya a ri ngaya, te man ka ba, ka gia lèmèlèmè ara man ka ga na ma a gèƌ.
ROM.2.2	Aman nga suna, kita Zhiklè nzura'a a vava a géƌ tenga'a man ta gi mali arsa. 
ROM.2.3	Ka ndo, man ka bèzlè mali a gèƌ ndo ngiƌè, a ka gi lèmèlèmè ara nenga'a: ka hur ka da mbèl ngaya a sam kita Zhiklè ƌè? 
ROM.2.4	Pombi nenga'a mbia'a, nzhèr skwi nenga'a dai, a ndav nenga'a man a slèmbèƌè tsam tsam azɓai, ka kwola ka ɓi ƌè? Ka sun ɓi ƌè, pombi Zhiklè a zhèr ka, aman ka da ngwèdè ndav.
ROM.2.5	Aman ka sassaya ndav ngaya, a ka ngwèdè ndav ngaya azɓai, ka hèy ndzoan a géƌ ngaya, ha pats ndzoan, aman kita nzura'a man a Zhiklè a da gudko va a dai, 
ROM.2.6	aman a da va na ndo staƌ staƌ ara skwi nenga'a man a gau:
ROM.2.7	Nshèffè a mèdèp a sam ndohi man ta nza tara'a te mizlinè man amba, a ta zhèr nslébèrdè, a n'njèlè, a skwi man a géƌèshè azɓai. 
ROM.2.8	Aman ndohi man ta sala na va a gèƌ, man ta fa na gèƌ a ma nzura'a azɓai, aman ta jèjèr ma man az zura ɓai, a phomde ta, a ga ta ndzoan. 
ROM.2.9	Matakwan a zlau a sam ndohi tèlèba, man ta gi skwi man ambaɓai: nshèlèkura'a a sam ndohi Juif, te deɓa'a a sam ndohi man Juif ka ɓi ba. 
ROM.2.10	Nslèbèrdè a n'njèlè a gumai a sam ndohi man ta gi skwi man amba: nshèlèkura'a a sam ndohi Juif, te deɓa'a a sam ndohi man Juif ka ɓi ba. 
ROM.2.11	Aman Zhiklè a pèr ndo mpèrè azɓai.
ROM.2.12	Ndohi man ma kita Zhiklè az a sam ta ɓai, a ta gu malai, ta gedas ta genè, a ta ngècè kita, ko ma kita Zhikfè az a sam ta ɓai. A ndohi man ma kita Zhiklè a zhè a sam ta, a ta gu malai, ta ngècè kita a ma kita Zhiklè. 
ROM.2.13	Ndohi ta ndi a ndohi nzura'a a sam di Zhiklè, a géƋ man ta cinè ma kita Zhiklè ka ɓai, aman a géƋ man ta fi gèƋè'a.
ROM.2.14	Aman ndohi herkeda, man ta ngatsa ma kita Zhiklè ɓai, a ta dzodzor ma kita Zhiklè, ara man ndav tenga'a a ngra ta, ko ta ngatsa ma kita Zhiklè ɓai, ndav tenga'a kala ma kita tenga'a; 
ROM.2.15	ta ngreda mizlinè ma kita auda, man mwindèa te ndav ta. Ndav tenga'a, a nhér gèƌ tenga'a, a ngreda ta arsa; a sam ngiƌè a pin ta, a sam ngiƌè a jèke ta, 
ROM.2.16	a pats man Zhiklè a gi kita te Yèsu Kristi, a géƌ skwi n'ngheda'a te ndav ndohai, ara ma mbela'a man i njè'a.
ROM.2.17	Aman ka, ka ndo Juif, a ka gshè va a ma kita Zhiklè, a ka jégèr va a géƋ Bi Zhiklè. 
ROM.2.18	Ka sun skwi man a woya'a, te man ta slebda ka ma kita Zhiklè, a ka slaha ka ƌèl skwi tèlèba, a ka wèr skwi man amba a skwi man ambaɓai. 
ROM.2.19	Ka fi va, a ka gaƌa, i ndo ncè ta ma ndohi mandazlai, skwi nhél sam ndohi nte ruva, 
ROM.2.20	ka ndo nslebda ta ndohi man ta sun skwi di ɓai, ka ndo njènga ta ndohi man ta sun maya di ɓai, a géƌ man te ma kita ka rka skwi man a shindè maya a ma nzura'a.
ROM.2.21	Anai ka slebda ta a ndohi ngiƌè, a ka slebi ar ka azɓi ƌè? Ka njè ta ndohi ngiƌè: kin gu metsar ɓai! — a ka gia ar ka ƌè? 
ROM.2.22	Ka gaƌa: kin gu mphömè ɓai, a ka gi mphömè ar ka ƌè? Vrai a ndara ka, a ka gi vri a metsar genè ƌè? 
ROM.2.23	Ka jégèr va a géƌ ma kita Zhiklè, ka tawaƌaha ma kita, a ka derƌe Bi Zhiklè. 
ROM.2.24	Ara man ƌèlèwèr Zhiklè a gaƌa:
ROM.2.24	Ndohi ngiƌè te va ndohi herkeda ta derƌe nzlembaƌ Zhiklè a géƌ kinè.
ROM.2.25	N'ngél ngwon amba, aman ka jèjèr ma kita Zhiklè. Aman ka jèjèr ma kita Zhiklè azɓai, ka ndo man ngwon n'ngela, ka lèmèlèmè ara ndo man ngwon n'ngel ɓi ma. 
ROM.2.26	Ndo man ngwon n'ngel ɓai, a jèjèr ma kita Zhiklè, a sam di Zhiklè lèmèlèmè ara ndo man ngwon n'ngela ka ɓi Ƌè? 
ROM.2.27	A nenga'a man daga nyakaƋ na ngwon n'ngel ɓai, aman a jèjèr ma kita Zhiklè tèlèba, a ndi a ndo mbèzlè kita a géƋ ngaya, ka man ka ngots ma kita a ma n'ngél ngwon, a ka gi malai ara ma kita Zhiklè a gaƋa.
ROM.2.28	Nenga'a ndo Juif man ta rka a deɓa'a genè ka ɓai. Nenga'a n'ngél ngwon man ndohi ta ngu genè ka ɓai. 
ROM.2.29	Aman nenga'a ndo Juif nzura'a, man ndo Juif te ndav. Nenga'a n'ngél ngwon nzura'a, man ndav ntila, man ndo a ngoƋ ka ɓai, aman Mèzhèɓ Zhiklè a ngau. Ndo arsa a ngècè n'njèlè a sam ndohi ka ɓai, aman a sam Zhiklè.
ROM.3.1	Kos ndo Juif a fena ndo ngiƋè a mè? N'ngél ngwon kala mè? 
ROM.3.2	Amba te skwi tsaƋ tsaƋ. Nshèlèkura'a: Zhiklè a mva ta ma nenga'a a ri a ndohi Juif. 
ROM.3.3	Kos man ndohi ngiƌe ta ca a ndav ɓai, ta slaha ta gedassa nlèɓèslè Zhiklè ƌè? 
ROM.3.4	Arsa ka ɓai: Aman Zhiklè nzura'a, a ndohi tèlèba ndohi ncèkèlma, ara ƌèlèwèr Zhiklè a gaƌa:
ROM.3.4	A géƌ man ta ngècè ngizura'a te ma ngaya; a ka gi a ngula'a, aman ta versl ma a ka.
ROM.3.5	Aman skwi man nga ga zura'a ɓai, a ngredè ngizura'a Bi Zhiklè auda, kos nga da gèƌè kè? Aman Bi Zhiklè a gi ndav a géƌ nga, kos Bi Zhiklè zura ka ɓi ƌè? I gèƌ ma sata ara ndohai. 
ROM.3.6	A'ai! Man Zhiklè nzura ka ɓai, a slaha man a gi kita herkeda ƌè?
ROM.3.7	Aman ncèkèlma ga a ngredè ma Zhiklè nzura'a auda holhola'a, a n'njèl na, ar ta gay kita ara man i ndo mali èhèmè? 
ROM.3.8	Ar ta gèƌè'a: ngogokoy skwi man ambaɓai, aman skwi mbela'a a shinè te pa! —ara ndohi ngiƌè man ta tsa nga demgasl. Aman Zhiklè a phomde ta ndohi arsa, amba a vava.
ROM.3.9	Kos kè? Nga ndohi Juif, nga fen ta ƌè? Azɓi fèt! A matsa nga ngrede ma, ara man ndohi Juif a ndohi Grec cèw ba ta t'hwaƌ malai, 
ROM.3.10	ara man te ƌèlèwèr Zhiklè mwindè'a:
ROM.3.10	Ndo nzura'a azɓai, ko staƌ ba. 
ROM.3.11	Ndo azɓai, man maya na a zhè, ndo azɓai, man a jhèdè civèƋ Zhiklè. 
ROM.3.12	Ta zlak ta tèlèba, ta gedas ta tèlèba, ndo man a gi skwi man amba azɓai, ko staƋ ba.
ROM.3.13	VèvèƋ da'ai tenga'a nara gi dzavi mwina fuwanga'a. Ne'en tenga'a, nè'èn ncèkèlma. 
ROM.3.14	Ma tenga'a, nara dèrè zhüzhok. Ma tenga'a ma ndérƌè ndo. 
ROM.3.15	Ta wosla te sak aman ta Ƌè a ta keƌ ndo. 
ROM.3.16	A civèƌ tenga'a, sèi skwi ngedassa'a, a nlèyè. 
ROM.3.17	Ta sun civèƌ gumi ɓai. 
ROM.3.18	Zlau Zhiklè az a sam ta ɓai.
ROM.3.19	Aman nga suna: Ma kita Zhiklè a ngaƋa ta ma a ndohi man ta t'hwaƋ ma kita, aman a pizlèma ta ma a ndohi tèlè. A herkeda tèlèba nt'hwaƋ kita Zhiklè. 
ROM.3.20	Gar haha a njejèr ma kita Zhiklè, ndo a slaha a ndi a ndo nzura'a a sam di Zhiklè azɓai. Te ma kita Zhiklè, ndo a sun mali genè.
ROM.3.21	Anai, ko ma kita Zhiklè azɓi ba, ngizura'a Zhiklè n'ngurdkoƋauda ma a malwuƋi te ma Zhiklè, te ndohi nhadka ma. 
ROM.3.22	I gèƋè a géƋ ngizura'a a sam di Zhiklè, man a shkè te ncè Yèsu Kristi a ndav, a sam ko wawa man a cè a ndav. 
ROM.3.23	A sata tsaƌ tsaƌ azɓai: ta tèlèba ndohi malihai, n'njèl Zhiklè, ara man Zhiklè a woya'a, az a sam ta ɓai, 
ROM.3.24	a ta ngots ngizura'a te pombi nenga'a, a géƋ Yèsu Kristi, man skwi mpil gèƋ; a géƋ mizlinè ndohi ka ɓai.
ROM.3.25	Nenga'a Zhiklè a fu a skwi mpil gèƌ te pombaz nenga'a, man nga ngècè te ncè-a-ndav. Zhiklè a woya a ngredè ngizura'a nenga'a auda a vna. Te nzhèr skwi nenga'a dai, a nzuɓ malihi nhala'a. 
ROM.3.26	Aman a patsna a ngreda ngizura'a nenga"a, ara man nenga'a nzura'a; ko wawa man a cè Yèsu a ndav na, n'nga a ndo nzura'a. 
ROM.3.27	Anai njégèr va ndohi a geƋ mè? Sama asaɓai. A géƋ skwi mè? A ged njè­jèr ma kita Ƌè? Azɓai! Aman a géƋ ncè-a-ndav.
ROM.3.28	Arsa nga suna, ndo a ngècè ngizura'a sèi te ncè-a-ndav staƋgenè, a géƋ man a jèjer ma kita Zhiklè ka ɓai. 
ROM.3.29	Bi Zhiklè, sèi Zhiklè ndohi Juif Ƌè? Zhiklè ndohi herkeda nte deɓa ba ka ɓi ƌè? Halau, Zhiklè ndohi herkeda nte deɓa ba. 
ROM.3.30	Aman Zhiklè staƋgenè, man a ge ta ndohi Juif a ndohi nzura'a te ncè-a-ndav, a ndohi nte deɓa ba arsa. 
ROM.3.31	Kè? A ma ncè-a-ndav, nga gedassa ma kita Zniklè auda ƌè? Azɓai! Aman nga nzala ma kita Zhiklè.
ROM.4.1	Nga gèƌè kè a géƌ skwi man Abraham, bab nga, te verzi babab nga, a ngotso. 
ROM.4.2	Nga gèƌè aranta: Aman agassa Abraham n'nga a ndo nzura'a a sam di Zhiklè a géƌ skwi man a gau, ar a slaha a njégèr va. Aman a sam di Zhiklè a slaha ɓai. 
ROM.4.3	Ɗèlèwèr Zhiklè a gaƌ kè?
ROM.4.3	Abraham a nco Zhiklè a ndav na; a géƌ ncè-a-ndav nenga'a Zhiklè a nfu a ndo nzura'a.
ROM.4.4	Aman ndo ngiƌè a gi mizlinè, sèi ta va na skwi ntul na, ta va na ambali ka ɓai. 
ROM.4.5	Aman ndo man a gi skwi ngiƌè azɓai, sèi a cè nenga'a a ndav man a ge ta ndohi nderƌe Zhiklè a ndohi nzura'a, Zhiklè a fi a ndo nzura'a, a gèƌ ncè-a-ndav nerga'a. 
ROM.4.6	Lèmèlèmè ara David a gaƋa: mwuffè a sam ndohi tèlèba, man Zhiklè a ge ta a ndohi nzura'a, a géƋ skwi ngiƋè ka ɓai, a gaƋa:
ROM.4.7	Mwuffè a sam ndo man mali nenga'a mpra'a, man mphömè nenga'a mpizlèda pa. 
ROM.4.8	Mwuffè a sam ndo man Bi Zhiklè a ngér mali nenga'a asaɓai.
ROM.4.9	Mwuffè haha a ndohi man ngwon n'ngela genè äè, Ƌè a ndohi man ngwon n'ngel ɓi ba Ƌè? Nga gaƋa: A sam Abraham, Zhiklè a nfu ncè-a-ndav nenga'a a ngizura'a nenga'a.
ROM.4.10	Ara mè? A géƋ man a ngela ngwon Ƌè, Ƌè a géƋ man a ngela ngwon ɓi Ƌè? A vava: a géƋ man a ngela ngwon ka ɓai, te man a n'ngela ngwon di ɓai. 
ROM.4.11	Skwi malwuƋi te n'ngél ngwon nenga'a a n'ngotso sèi te deɓa, man Zhiklè a n'nga'a a ndo nzura'a man a nco a ndav ma, a n'ngotso man a ngela ngwon di ɓai. Arsa n'nga'a a bab ndohi tèlèba man ta cè a ndav, man ta ngél ngwon ka ɓai. Aman ncè-a-ndav tenga'a a nge ta a ndohi nzura'a.
ROM.4.12	Lèmèlèmè n'nga'a a bab ndohi man ngwon n`ngela, ndohi man ta hér n'ngél ngwon genè ka ɓai, aman ta jèjèr ncè-a-ndav man a zhè hala'a te Abraham, bab nga, aman a ngela ngwon di ɓai. 
ROM.4.13	Abraham a ndohi te verzi nenga'a ta ngots mpèsl rai, aman ta ndi a ndohi n'ndi herkeda. Ta ngatsa te ma kita ɓai. Aman ta ngotso a géƋ ncè-a-ndav man a ge ta a ndohi nzura'a.
ROM.4.14	Aman ndohi ngshè va a ma kita ta ngèce skwi Zhiklè, ar ncè-a-ndav skwi ambalai, ma mpèsl ri ba skwi ambalai. 
ROM.4.15	Aman ma kita Zhiklè a cka sèi ndzoan. Aman a sam man ma kita azɓai, ntèwèƋè ma kita ba, azɓai. 
ROM.4.16	Gar haha ngizura'a a shkè sèi a géƋ ncè-a-ndav. Arsa skwi man ta ngèce te pombai, a ma mpèsl ri da nza a sam ndohi nte verzi Abraham tèlèba, a sam ndohi nt'hwaƌ ma kita genè ka ɓai, aman a sam tenga'a ba, man ta co a ndav ara Abraham. Nenga'a bab nga tèlèba, ara man ta windo te ƌèlèwèr Zhiklè:
ROM.4.17	I ge ka a bab ndohi herkeda kumba,
ROM.4.17	a sam di Bi Zhiklè, nenga'a man ka co a ndav, man a va ta nshèffè a ndohi m'metsa'a, a mbaba na skwi man azɓai, a zhè. 
ROM.4.18	A sam man skwi man a zhèrè te ndav azɓai, Abraham a nzhor te ndav genè. Ncè-a-ndav nenga'a arsa, a n'nga'a a bab ndohi herkeda kumba, ara man ta goƌ a sam na:
ROM.4.18	Ndohi nte verzi ngaya ta arsa.
ROM.4.19	Wuƌi ncè-a-ndav nenga'a a zhè genè, ko a mpu di a va nenga'a man nhala ma (a slaha a nyi kra asaɓai, mvi nenga'a ndul ndul a gi 100; ko Sara ba nhala ma). 
ROM.4.20	A mpa gèƌ cèw ɓai, a nco ma mpèsl ri Zhiklè a ndav, a n'ngots wuƌai te ncè-a-ndav, a nsIubordo Zhiklè, 
ROM.4.21	a suna zura'a a vava: skwi man Zhiklè a posl ri a gèƌè'a, a slaha a ngia'a.
ROM.4.22	Gar haha ncè-a-ndav nenga'a, Zhiklè a nfu a ngizura'a nenga'a. 
ROM.4.23	Ma haha ta windo a géƌ nenga'a genè ka ɓaî, aman a géƌ nga ba. 
ROM.4.24	Zhiklè a da rka nga arsa, aman nga co a ndav, a nslambaƌdekoƌa Yèsu, Bi nga, auda te ndev ndohi m'metsa'a. 
ROM.4.25	Nenga'a man Zhiklè a njèka na a ri a m'metsai a gèƌ malihi nga, a nslambaƌdekoƌauda, aman nga ndi a ndohi nzura'a a sam di Zhiklè.
ROM.5.1	Arhan anai nga ga'a a ndohi nzura'a te ncè-a-ndav, nga ngots gumi Zhiklè, te Bi nga Yèsu Kristi. 
ROM.5.2	Te Yèsu, a ncè-a-ndav, nga ngots civèƌ pombi haha. Ngawuffokoya, a nga zhèr n'njèl Zhiklè te ndav, man a di a shkè, man Zhiklè a da va nga.
ROM.5.3	A va za'a: Ngawuffokoya a gèƌ skwi mwuƌitpa, te man nga suna, skwi mwuƌitpa a gi aman nga zhèr skwia dai. 
ROM.5.4	A gèƌ man nga zhèr skwia dai, nga nzi tara'a; a géƌ man nga nzi tara'a, nga zhèrè te ndav. 
ROM.5.5	Nzhèrè te ndav a pa nga hori a di azɓai, te man mwoy-ndo Zhiklè a zhè te ndav nga te Mèzhèɓ nenga'a nkezla'a man a mva nga.
ROM.5.6	Aman Kristi a m'mets na a géƋ nga, te va man wuƋi nga az di ɓai; tiƋè sama ma, Kristi a m'mets na a géƋ ndohi man wuƋi ta azɓai. 
ROM.5.7	A géƋ ndo nzura'a, ndo a woya a nvi nshèffè azɓai. A géƋ ndo man amba, ar a slaha a mvi nshèffè genè. 
ROM.5.8	Aman Zhiklè a ngreda mwoy-ndo nenga'a a sam nga, te man Kristi a m'mets na a géƋ nga, aman nga ndohi malihi dai.
ROM.5.9	Holhola'a a da ɓir nga a sam ndzoan Zhiklè, te man antanta nga ga'a a ndohi nzura'a te pombaz nenga'a. 
ROM.5.10	Aman Zhiklè a m'menda gumi a hai te m'metsi kra nenga'a, te va man nga mayamhi Zhiklè dai, holhola'a antanta, man gèƋ nga mpela ma, nga da mbel nga te nshèffè nenga'a. 
ROM.5.11	Aman klèng di ka ɓai. Aman nga wuffè a géƋ Zhiklè te Bi nga Yèsu Kristi, te nenga'a nga ngots skwi m'mindè gumi a hai.
ROM.5.12	Gar haha ara man a géƋ ndo staƋ malai a mshkè a herkeda, a m'metsai a mshkè a géƌ malai, m'metsai a zlézlèmè a géƌ ndohi tèlèba, a géƋ man ta tèlèba ta gu malai. 
ROM.5.13	Aman malai a zhè t'herkeda, ga ma kita Zhiklè a shkè. Aman a sam man ma kita Zhiklè azɓai, ta fa na gèƋ a mali azɓai. 
ROM.5.14	M'metsai a ngu bai, a hün te Adam, ha nda na ma a Moise, a géƋ ndohi tèlèba, a géƋ tenga'a ba, man ta ga mali lèmèlèmè ara Adam ɓai. Adam nara ndo man a di a shkè dai.
ROM.5.15	Aman pombi man Zhiklè a mvau, a lèmdè a mali azɓai. A géƋ mali ndo staƋ, ndohi kumba ta bazl ta; aman pombi Zhiklé a zlézlème holhola'a a géƌ pombi ndo staƌ, Yèsu Kristi, man ndohi kumba ta ngotso.
ROM.5.16	Mba skwi man Zhiklè a vau, a géƋ skwi ngedassa'a a géƋ mali ndo staƋ. Aman kita mali ndo staƋ a Ƌè a sam mphomda'a. Aman pombai a takaha ta ndohi malihi kumba, a ta ndi a ndohi nzura'a. 
ROM.5.17	Aman a géƋ mali ndo staƋ, m'metsi a gi bai, mba bi tenga'a man ta ngècè pombi mbia'a te nshèffè ta, a ngizura Zhiklè, a géƋ ndo staƋ, Yèsu Kristi.
ROM.5.18	Ara man mali ndo staƋ a de ta ndohi tèlèba a sam mphomda'a, ngi skwi nzura'a ndo staƌ ba, ngizura'a man a vi nshèffè a ndohi tèlèba. 
ROM.5.19	Ara man a gèƌ ndo staƋ, man a gu mèdègèƋ, ndohi kumba taga'a a ndohi malihai, a gèƋ ndo staƋ, man a fa na gèƋ, ndohi kumba ta ngècè ngizura'a.
ROM.5.20	Aman ma kita Zhiklè a gu aman malai a ngredè auda holhola'a. A sam man malai n'ngreda auda holhola'a, pombi ba n'ngreda a fena'a. 
ROM.5.21	Aman lèmèlèmè ara malai a gu bai a m'metsai, lèmèlèmè pombi ba a da gi bai a ngizura'a a nshèffè a mèdèp, te Yèsu Kristi, Bi nga.
ROM.6.1	Kos nga gèƋè kè? Sèi nga gi mali a ma ma, a pombi Zhiklè a ngredè auda holhola'a Ƌè? 
ROM.6.2	A'ai! Nga, man nga mets nga a sam mali ma, nga slaha nga gi mali a ma ma Ƌè? 
ROM.6.3	Kin sun ɓi Ƌè, ko wawa man ta ga na baptême a nzlembaƌ Yèsu Kristi, ta humda a m'metsi nenga'a. 
ROM.6.4	Gar haha te baptême, nara man ta re nga a vèvèƌ a nda nenga'a. Aman lèmèlèmè ara Kristi a nslambaƌkaƌauda te va ndohi m'metsa'a, a sam n'njèl Bab na, lèmèîèmè nga, sèi nga Ƌè te nshèffè mɓua'a.
ROM.6.5	Aman nga metsa a nda nenga'a, nga slambaƌkaƌauda lèmèlèmè a nda nenga'a. 
ROM.6.6	Aman nga suna, nshèffè nga nzlèzlèa ngezlala a Yèsu, aman mali nga a ndev na, a nga gi ɓèl mali a ma ma asaɓai. 
ROM.6.7	Ndo m'metsa'a anai a gi mali asaɓai.
ROM.6.8	Aman nga mets nga a Kristi, nga co a ndav nga, nga da nzi a nshèffè a nda nenga'a. 
ROM.6.9	Aman nga suna, Kristi a nslambaƌkaƌauda te va ndohi m'metsa'a, anai a metsi a gi bi a gèƌ nenga'a asaɓai. 
ROM.6.10	M'metsi nenga'a man a mets na a gèƌ malai, sak staƌgenè, te deɓa'a klèng, nshèffè nenga'a man a nzi a vna, man a Zhiklè. 
ROM.6.11	Gar haha kinè ba, varka va kinè ara man a mets na a sam mali ma, a kin nzi a nshèffè man a Zhiklè te Yèsu Kristi.
ROM.6.12	Gar haha malai da gu bi te va kine, man adi a metsi na, asaɓai, a kin dzodzor ntétékè nenga'a ɓai! 
ROM.6.13	Kin pa na nfèfèn va kinè a malai a ngi skwi ambaɓia'a a vna ɓai! Aman vavau va kinè a Bi Zhiklè a ri kinè, ara ndohi m'metsa'a, man antanta ta zhè a nshèffè. Vapa na nfèfèn va kinè a Zhiklè a ngi skwi nzura'a a vna. 
ROM.6.14	Malai a slaha a nda gi bi kinè asaɓai, te man kinè t'hwaƌ ma kita Zhiklè ka ɓai, aman kinè t'hwaƌ pombai.
ROM.6.15	Kos ani kè? Aman nga t'hwaƌ ma kita ɓai, nga t'hwaƌ pombi ma, nga gi mali za ƌè? 
ROM.6.16	Azɓai! Kin sun ɓi Ƌè, a sam ndo man kin fi gèƋ a ma nenga'a, kin gi ɓèl nenga'a. Gar malai, man adè a m'metsai, gar nfi gèƋ man a Ƌè a ngizura'a.
ROM.6.17	Aman nga shid gèƋa Zhiklè, kinè man ɓèlèlihi mali te va nasa, kin fu gèƋ a ndav tèlè a ma man ta njè kinè. 
ROM.6.18	Kin pra te ri mali ma, a kin ga a ɓèlèlihi skwi nzura'a.
ROM.6.19	I gèƋ ma ara ndohai man ta gèƋè'a. Lèmèlèmè ara man kin vau nfèfèn va kinè a ɓèlèlihi skwi nlizhèa, skwi ambaɓia'a, man ta gi mphömè a vna, lèmèlèmè antanta vavau nfèfèn va kinè a ɓèlèlihi ngizura'a, a nshèffè nkezla'a
ROM.6.20	Te va man kinè ɓèlèlihi malai, skwi nzura'a az a sam kinè ɓai, kin ngats mè? 
ROM.6.21	Skwi mar antanta kin gi hori a géƋè'a. Aman n'ndikèma nenga'a, m'metsai. 
ROM.6.22	Aman antanta, kin pra te mali ma, a kin gi ɓèlèlihi Zhiklè, skwi ntul kinè, nshèffè nkezla'a. N'ndikèma nenga'a, nshèffè a mèdèp. 
ROM.6.23	Skwi ntul malai, m'metsai. Aman skwi man nga ngècè te ri Bi Zhiklè, ambalai, nshèffè a mèdèp te Kristi Yèsu, Bi nga.
ROM.7.1	Kin sun bi Ƌè, dalahimam ga (i gaƋa kinè, ndohi man kin sun ma kita Zhiklè), ma kita Zhiklè a gi bai a gèƋ ndo, man m'mets di ɓai.
ROM.7.2	A géƋ ma kita, ngwoz a slaha a njekeda baki azɓai, ha baki na a m'mets na Aman baki nenga'a m'mets na ma, ngwoz mpra ma te ma kita a géƋ baki na. 
ROM.7.3	Gar haha, aman baki nenga'a a zhè a nshèffè dai, a ngwoz a Ƌè a gi baki ngiƋè, nenga'a ngwoz mphoma'a. Aman baki nenga'a m'mets na ma, nenga'a mpra ma te ma kita, a ta baba na ngwoz mphoma'a asaɓai, aman a Ƌè a gi baki ngiƋè.
ROM.7.4	Lèmèlèmè kinè, dalahimam ga, kin mets kinè a ma kita Zhiklè te Yèsu Kristi. Kinè a ndo ngiƋè, a nenga'a man a slambaƋkaƋauda te va ndohi m'metsa'a, aman nga gi mizlinè man ambaba Zhiklè. 
ROM.7.5	Aman nga nza a nshèffè ara nyakaƋ nga dai, ma kita a mpoko na gèƋ auda a ntétékè te va nga, a nga gu mizlinè m'metsai
ROM.7.6	Aman antanta Zhiklè a mpre nga auda ma te ma kita nenga'a, a nga mets nga a sam skwi man a dzaw nga hi ma, a nga gi mizlinè Zhiklè te Mèzhèɓ mɓua'a, a nga jejèr ma m'mova'a asaɓai. 
ROM.7.7	Kos ani nga gad kè? Ma kita mali Ƌè? Azɓai! Aman ma kita a ngra nga malai.
ROM.7.7	Aman agassa ma kita ka ɓai, ar i sun ntétékè ɓai.
ROM.7.8	Aman malai a hinè te verzi ma nkwèr tsaä tsaƋ, a yi ntétékè tsaƋ tsaƋ te ndav ga. Aman ma kita Zhiklè azɓai, mali a shinè azɓai. 
ROM.7.9	Pats ngiƋè ma kita Zhiklè az a sam ga ɓai. Nshkè ma nkwèr Zhiklè, malai a dzodzorkoƌa te deɓa, 
ROM.7.10	a iyè, i mets ga. Ma nkwèr Zhiklè man Zhiklè a vayè, aman i nzi a nshèffè, a dyè a m'metsai. 
ROM.7.11	Malai man a ngots civèƌ a sam ma nkwèr Zhiklè, a mbeƌyè a hai, a nkeƌyè a ma nenga'a.
ROM.7.12	Gar haha ma kita Zhiklè nkezla'a, ma nkwèr Zhiklè nkezla'a, ta amba, nzura'a, cèw ba. 
ROM.7.13	Skwi man amba haha, a dyè a m'metsi ƌè? Azɓai! Aman malai a ndyè a m'metsai. A géƌ ma nkwer Zhiklè man amba, mali a ngedkaƌ na auda ara mali ma.
ROM.7.14	Nga suna, ma kita Zhiklè, ma Mèzhèɓ; aman iyè, ara nyakaƌ ga i ɓel malai. 
ROM.7.15	Aman i sun skwi man i gia ɓai. Aman skwi man i woy a i gia'a, i gi azɓai. Skwi man i woy i gia ɓai, i gia genè. 
ROM.7.16	Aman i gi skwi man i woy i gia ɓai, kala man i co ma kita Zhiklè, ara man i gaƌa ma kita amba. 
ROM.7.17	Aman iyè a ngu ka ɓai, aman malai man a zhè te ndav ga.
ROM.7.18	I suna, skwi man amba azɓai te ndav ga, te va ga. Woyo, i woya genè; aman wuƌi ga azɓai, a i gi skwi man amba. 
ROM.7.19	Skwi man amba man i woy i gia'a, i gi azɓai. Aman skwi man ambaɓai man i woy i gia ɓai, i gia'a. 
ROM.7.20	Aman i gi skwi man i woy a i gia ɓai, iyè a ngu ka ɓai, aman malai nte ndav ga a ngau.
ROM.7.21	I ngotso ar haha: Aman i woy a i gi skwi man amba, skwi man ambaɓai a zhè a sam ga. 
ROM.7.22	Ma kita Zhiklè te ndav ga a woy a ngi skwi man amba; 
ROM.7.23	aman i rka ma kita ngiâè tsaƋ te nfèfèn va ga, man a gi var te nhér gèƌ ga, a ngiyèí a ɓèlè a ma kita malai, man a zhè te va ga malai.
ROM.7.24	Wobayè! Nda priyè auda te m'metsi sa wa? 
ROM.7.25	Sèi Zhiklè te Yèsu Kristi, Bi nga! I shid gèƌ a Zhiklè! Aman iyè, anai a nhér gèƌ ga i jèjèr ma kita Zhiklè, te va ga i jèjèr ma kita malai.
ROM.8.1	Anai Zhiklè a phomde ta ndohi man ta te Yèsu Kristi, asaɓai 
ROM.8.2	A géƌ man ma kita Mèzhèɓ Zhiklè man a vi nshèffè te Yèsu Kristi, a mpreka ka auda te ma kita mali ma, man a da na ma a m'metsai.
ROM.8.3	Skwi man ma kita Zhiklè a slaha a ngia ɓai, te man wuƋi na azɓai a géƌ ndo, Zhiklè a ngau, aman a zlindkoƋi kra nenga'a a géƋ malai, a n'nga'a lèmèlèmè ara ndo. Zhiklè a phomde mali te ndo; 
ROM.8.4	a nga slaha nga gi skwi man ma kita Zhiklè a goƋ, man Mèzhèɓ Zhiklè a de nga, man nga jèjèr ntétékè nte va nga azɓai.
ROM.8.5	Aman ndohi man ta nzi ara nyakaƋ ta, ta hér ntétékè nte gaƋa va ta. Aman ndohi man Mèzhèɓ Zhiklè a de ta, ta hér skwi Mèzhèɓ. 
ROM.8.6	Skwi man ndohi ta hérè'a, a da na ma a m'metsai. Skwi man Mèzhèɓ a hérè'a, a da na ma a nshèffè, a gumai. 
ROM.8.7	Aman skwi man ndo a hérè'a ara nyakaƋ na, nenga'a mayam Zhiklè, a fi gèƋ a ma kita Zhiklè azɓai, a slaha ɓai. 
ROM.8.8	Aman ndohi man ta jèjèr ntétékè nte va tenga'a, ta ambaba Zhiklè ɓai.
ROM.8.9	Aman kinè, kin nzi aranta azɓai, kin nzi te Mèzhèɓ Zhiklè, te man Mèzhèɓ Kristi a zhè te ndav kinè. Aman ndo man a ngatsa Mèzhèɓ Kristi ɓai, nenga'a ndo Kristi ka ɓai. 
ROM.8.10	Aman Kristi a zhè te ndav kinè, ko va kinè m'metsa a géƋ malai, aman Mèzhèɓ a mva kinè nshèffè a géƋ man kin ga'a a ndohi nzura'a. 
ROM.8.11	Aman Mèzhèɓ Zhiklè man a slambaƋdeko Yèsu auda te ndev ndohi m'metsa'a a zhè te ndav kinè, Zhiklè man a slambaƋdeko Yèsu auda te ndev ndohi m'metsa'a a da vi nshèffè a va kinè man t'hwaƋ m'metsai, te Mèzhèɓ nenga'a man a nzi te ndav kinè.
ROM.8.12	Gar haha dalahimam ga, skwi hala'a a slaha nga ɓai, nga jèjèr ntétéké nte va nga ndèzl azɓai. 
ROM.8.13	Aman kin jejèr ntétékè nte va kinè, kin da metsi kinè. Aman kin gedassa ntétékè nte va kinè a Mèzhèɓ, kin da nzi a nshèffè. 
ROM.8.14	Ndohi tèlèba man Mèzhèɓ Zhiklè a de ta, tenga'a wud Zhiklè. 
ROM.8.15	Aman kin ngatsa Mèzhèɓ man a ga kinè ɓèlè ɓai, a kih gi zlau. Aman kin ngotso Mèzhèɓ man a ndeda kinè a wudahi Zhiklè man kin baba na Zhiklè: Abba, Bab nga!
ROM.8.16	Mèzhèɓ Zhiklè a ri na a gi malwuƋi a Mèzhèɓ te ndav nga, aman nga wudahi Zhiklè. 
ROM.8.17	Aman nga wudahi na, nga ndohi man, ta ngècè skwi Zhiklè a nda Kristi; aman nga si matakwan a nda nenga'a antanta, nga da ngècè n'njèlè nenga'a te deɓa'a. 
ROM.8.18	Aman i huro, aman nga lèmdè matakwan man nga sia a géƌ herkeda haha, a n'njèlè te deɓa'a te zhiklè te gèƌè'a man a zhèr nga, matakwan sa ara skwi ambalai.
ROM.8.19	Aman skwi man Zhiklè a gu tèlèba a zhèrè'a, aman n'njèl wudahi Zhiklè a gedkaƌauda. 
ROM.8.20	Aman skwi tèlèba a n'nde na a skwa ambalai (a gèƌ man nenga'a a woya ka ɓai, a géƌ man Zhiklè a woya'a). 
ROM.8.21	Aman nga zhérè te ndav, a da shkè auda te skwi man a gedassa'a, man a dzawa'a, a ngècè n'njèlè a var a man mpra'a wudahi Zhiklè.
ROM.8.22	Nga suna, skwi tèlèba, ha antanta, a ƌish va, ara ngwoz man a yi kra. 
ROM.8.23	Aman nenga'a genè ka ɓai; aman nga ba, tsuvomhia'a man nga ngots Mèzhèɓ Zhiklè, nga ƌishè'a, a nga zhèrè ha pats man Zhiklè a ge nga a wud na, a mpra va nga tèlèba ma. 
ROM.8.24	Aman nga mbel nga ma; aman te nzhèr skwia dai. Skwi man nga rka ma, nenga'a skwi man nga zhèrè asaɓai. Aman skwi man ndo a rka ma, a zhèrè za ƌè? 
ROM.8.25	Aman nga zhèr skwi te ndav, man nga rka a di di ɓai, nga nza a nga zhèrè genè.
ROM.8.26	Lèmèlèmè Mèzhèɓ a takaha nga, te man wuƋi nga azɓai. Nga sun ntsi ri ara man ambaba Zhiklè ɓai, aman Mèzhèɓ Zhiklè a ri na a tsi rai te di man a nga, a kuƋi te ndav nga. 
ROM.8.27	Aman Zhiklè man a wuzhè ndav ndo, a sun skwi man Mèzhèɓ Zhiklè a woya'a, te man nenga'a a nza ta a deɓa a ndohi nkezla'a, ara man Zhiklè a woya'a. 
ROM.8.28	Aman nga suna, skwi tèlèba ta mbi a ma a ngi amba a sam tenga'a man ta woy Zhiklè a ndav ta, a sam tenga'a man Zhiklè a mpar ta, ara man a huro hala'a.
ROM.8.29	Zhiklè a sen ta ndohi na, aman ta az di ɓai, a mpau saba tenga'a nshèlèkura'a, aman ta gi lèmèlèmè ara kra nenga'a, a nenga'a a gi a tsuvoma'a te va kramamhi kumba. 
ROM.8.30	Ndohi man a mpau saba tenga'a aranta, a mbaba ta. Ndohi man a mbaba ta, a ge ta a ndohi nzura'a. Ndohi man a nge ta a ndohi nzura'a, a mva ta n'njèl na. 
ROM.8.31	Nga da gèƋè a va kè? Aman Zniklè a zhè a nda nga, nda sala nga va a di wa? 
ROM.8.32	Nenga'a a ntsotskava kra nenga'a ɓai, aman a mvau a géƋ nga tèlèba, a da va nga skwi tèlèba a nda nenga'a azɓi Ƌè?
ROM.8.33	Nwoya man a pin ta ndohi man Zhiklè a mpar ta wa? Zhiklè, nenga'a a nge ta a ndohi nzura'a. 
ROM.8.34	Nslaha a mbèzlè kita wa? Kristi, nenga'a man a mets na za'a man a slambaƋkaƋauda te ndev ndohi m'metsa'a, man a nzi te civèƋ ri mandi Zhiklè, a nza nga a deɓa. 
ROM.8.35	Nslaha a nkezle nga te mwoy-ndo Kristi mè? Matakwan a zlau dè, Ƌè man ta paraha nga Ƌè, Ƌè mi Ƌè, Ƌè n'nzi adi dè, Ƌè skwi mvvuƋitpa dè, Ƌè kafahi gwèsh dè? 
ROM.8.36	Ara man âèlèwèr Zhiklè a gaƋa:
ROM.8.36	A géƌ ngaya ta keƌ nga pèc pècèk, ta pe nga a tambakihi man ta zlama ta da'ai.
ROM.8.37	Aman te skwi haha tèlèba nga gi a ngula'a, a fena ndohi n'ngul skwi tèlèba, te Yèsu man a woy nga a ndav na. 
ROM.8.38	l sun a vava, ko m'metsai, ko nshèffè, ko golahi Zhiklè, ko bihai, ko skwi man a zhè a gèƋ herkeda antanta, ko skwi man a di a shkè, ko wuƋihai, 
ROM.8.39	ko skwi nte gèƌè'a, ko skwi nte goƋok, ko skwi mèmè a slaha man a nkezle nga te mwoy-ndo Zhiklè ɓai, man a zhè te Kristi Yèsu, Bi nga.
ROM.9.1	lyè ndo Kristi, i gèƋ ma nzura'a, i cèkèlma azɓai, ara Mèzhèɓ Zhiklè nkezla'a man a gi malwuƋi te ndav ga. 
ROM.9.2	Nlèyè mbia'a a kedyè, ndav ga a mbedè pèc pècèk. 
ROM.9.3	Ar, i woy a ta phomdyè, a ta kezle nga a Kristi, te di man a kramamhi ga te verzi Israel, gwoli ga. 
ROM.9.4	Tenga'a wud lsrael. N'njèlè a nderzlèma Zhiklè a tenga'a; ta ngots ma kita, a mizlinè Zhiklè a ma mpèsl rai.
ROM.9.5	Bababhi nte verzi tenga'a. Te tenga'a Kristi a nshkè, man a gu ara ndo; nenga'a man a zhè a géƌ skwi tèlèba; nslébèrdè a Zhiklè a mèdèp. Amen. 
ROM.9.6	Aman i goƋ ara man wuƋi ma Zhiklè azɓi ka ɓai. Aman ndohi tèlèba man ta shkè te lsrael, ta ndohi lsrael nzura'a tèlè ka ɓai. 
ROM.9.7	Verzi Abraham, wud hwad gi tèlè ka ɓai.
ROM.9.7	Sèi ndo man a shkè te lsaac, ta baba na verzi ngaya,
ROM.9.8	ara man: Wudahi Zhiklè, tenga'a ka ɓai, man ndo a yeka ta, aman sèi wudahi man ta yu te mpèsl rai, tenga'a verzi Abraham zura'a. 
ROM.9.9	Aman na haha ma mpèsl rai, man a gaƋa:
ROM.9.9	A pats nasa Sara a da ngècè kra ngura'a.
ROM.9.10	A sam Rebecca arsa. Nenga"a a n'ngots kra: Isaac, Bab nga. 
ROM.9.11	Aman wudahi ta ye di ɓai, a taga skwi man ambaɓai a skwi man amba di ɓai ara man Zhiklè a hur a woya a ngia'a, 
ROM.9.12	a gèƋ man ndo a ngu ka ɓai, aman a gèƋ man Zhiklè a mbaba ta, 
ROM.9.13	ta gaƋa na a Rebecca:
ROM.9.13	Tsuvoma'a a da gi ɓèl níabawa'a,
ROM.9.13	ara âèlèwèrZhiklè a gaƋa:
ROM.9.13	l woy Jacob, aman i gi shèwa a Esau.
ROM.9.14	Kos nga gèƋè kè? Zhiklè nzura'a ka ɓi dè? A'ai! 
ROM.9.15	Aman a ngaƋa na Moise:
ROM.9.15	Ndo man i va na pombai, i va na pombai. Ndo man a siyè te va, a siyè te va.
ROM.9.16	Gar haha 'd gi azɓai a géƌ man ndo a woya`a, a géƌ man ndo a gi a wuƋi na, aman a géƌ Zhiklè man ndo a sia te va. 
ROM.9.17	Aman âèlèwèr Zhikiè a ngaƋa na Pharaon:
ROM.9.17	l ge ka, aman i ngrèdè wuƋi ga a sam ngaya, aman ta njè nzlembaƋ ga t'herkeda tèlèba.
ROM.9.18	Gar haha ndo a sia te va, ara ndav nenga'a man a woya'a, a sassaya ndav ndo, ara man a woya'a. 
ROM.9.19	Wa ngiƌè ba, ka gaƌayè: Man ar haha, Zhiklè a ga ta ndzoan a ndohi èhèmè? Nslaha a nsala na va a di a Zhiklè wa?
ROM.9.20	Ndo ga, ka wa, man ka woy a kin virslè a Zhiklè? Skwi nrama'a a gaƌa na ndo nroma: Ka gyè ar haha èhèmè, Ƌé?
ROM.9.21	Ndo nrèm shiƋèf a gi skwi man a woya a rbasl ka ɓi Ƌè? A rèm ngiƋè mbela'a, a rèm ngiƋè ambalai. 
ROM.9.22	Gar haha kin gèƋè a géƋ Zhiklè kè? Zhiklè a woya a ngreda ndzoan a wuƋi nenga'a auda. Tenga'a man ta ngrédè ndzoan nenga'a auda, a zhèr ta genè, ha tiƋè sam man a gedassa'a;
ROM.9.23	a n'ngreda n'njèl nenga'a mbia'a asam nga man nga siate va, man a til nga te va nshèlèkurhia'a a n'njèl na. 
ROM.9.24	Nga tenga'a man a baba nga te ndev ndohi Juif genè ka ɓai, aman te ndev ndohi nte deɓa ba. 
ROM.9.25	Ara man a goƋ te ma Osée:
ROM.9.25	I woy a i baba ta tenga'a ndohi ga, man hala'a ndohi ga ka ɓai, a i baba na nshib ga, man hala'a nshib ga ka ɓai. 
ROM.9.26	A sam man ta gaƋa ta: Kinè ndohi ga ka ɓai, ta da baba ta wudahi Zhiklè man a zhè a nshèffè.
ROM.9.27	Esaie a bèhè a géƋ Israel:
ROM.9.27	Ko wudahi Israel ta mènè ara wyak a ma woyam mbia'a, sèi njèkèƋia'a kèshkata ta da mbél ta. 
ROM.9.28	Aman Bi Zhiklè a di a rufa skwi tèlèba man a huro, a géƋ herkeda tsam tsam.
ROM.9.29	Ara man Esaie a goƌ hala'a:
ROM.9.29	Aman a matsa Zhiklè Biwuƌai a jèka nga tser nga zlèzlèa ɓai, ar nga lèmèlèmè ara SoƋome a Gomorrhe.
ROM.9.30	Kos nga da gaƋ kè? Nga gèƋè aranta: Ndohi nte deɓa man ta woy ngizura'a ɓai, ta ngots ngizura'a ma. I gèƋ ma haha a géƋ ngizura'a man a shkè te ncè-a-ndav. 
ROM.9.31	Aman ndohi Israel ta hoss ma kita, man a ge ta a ndohi nzura'a; aman ta ngotso te nenga'a ɓai. 
ROM.9.32	Ehèmè? A géƌ man ta woya te ncè-a-ndav ka ɓai, aman ta woya a skwi man ta gia'a. Kwa ntse sak a ntsama ta sak, 
ROM.9.33	ara man ƌèlèwèr Zhiklè a gaƌa:
ROM.9.33	Na haha, i geda kwa ntse sak ndo te Sion, a za man a slafaƌama ta sak. Ko wawa man a cè a ndav na, a ngècè hori a di azɓai.
ROM.10.1	Dalahimam ga, i woya a ndav ga, a i tsi ri a Zhiklè a géƋ Israel, aman ta mbel ta. 
ROM.10.2	Aman ma malwuƋi ga a géƋ tenga'a: ta woy Zhiklè, a ta gi gazawa a géƋè'a, aman gazawa nzura ka ɓai. 
ROM.10.3	Aman ta rka ngizura'a Zhiklè ɓai, a ta woy a ta zlècèdè ngizura'a tenga'a a ri ta. Ar haha ta manda gèƋ ta a hi ɓai a sam ngizura'a Zhiklè. 
ROM.10.4	Te Kristi ma kita a n'ndev na; ko wawa man a cè nenga'a a ndav, n'nga'a a ndo nzura'a. 
ROM.10.5	Moise a mwindo ma ngizura'a man a zhè te ma kita Zhiklè aranta:
ROM.10.5	Ndo man a gi skwi haha, a di a nzi a nshèffè a vna.
ROM.10.6	Aman ngizura'a te ncè-a-ndav a gèƋè ar haha:
ROM.10.6	Ka goƋ te ndav ngay ɓai: ndè zhiklè wa? ara man a woya a ncko Kristi a hai; 
ROM.10.7	ndè vèvèƋ wa? ara man a woya a ncko Kristi auda te ndev ndohi m'metsa'a.
ROM.10.8	Aman a gaƋ kè?
ROM.10.8	Ma a zhè ndul ndul, na zhè te ma ngaya, te ndav ngaya.
ROM.10.8	Na haha ma ncè-a-ndav man nga njè'a. 
ROM.10.9	Aman ka ngreda a ma ngaya, Yèsu nenga'a Bai, a ka cè a ndav ngaya, Zhiklè a nslambaƋda te ndev ndohi m'metsa'a, ka da mbél ngaya. 
ROM.10.10	Aman ndo man a cè a ndav a vava, a ngècè ngizura'a; a ndo man a ngrédè'a a ma na, a mbel na. Ara man Ƌèlèwèr Zhiklè a gaƋa:
ROM.10.11	Ndo man a cè a ndav na, a ngècè hori a di azɓai.
ROM.10.12	A haha tsaƋ tsaƋ azɓai, ko ndohi Juif, ko ndohi man Juif ka ɓai. A géƋ tenga'a tèlèba Bi staƋgenè, ndo mèshèlè a géƋ ndohi tèlèba man ta baba na a nzlembaƋ na.
ROM.10.13	Aman ko wawa man a baba na nzlembaƋ Bi Zhiklè, a da mbel na.
ROM.10.14	Aman ta da bèhè nzlembaƋ ngè, man ta ca a ndav ɓai. Ta da cè a ndav wa, man ta tsena ma nenga'a di ɓai? Ta cinè mè, man ndo a nslebda ta ɓai? 
ROM.10.15	Aman ta slaha ta njè Ƌè, aman ndo a zlinde ta ɓai? Ara man Ƌèlèwèr Zhiklè a gaƋa:
ROM.10.15	' Sak tenga'a mbikaɓai, man ta njè ma mbela'a.
ROM.10.16	Aman tèlèba ta fa na gèƋ a ma mbela'a ɓai. Aman Esaie a gaƋa:
ROM.10.16	Bai, a nco njèma nga a ndav wa?
ROM.10.17	Gar haha ncè-a-ndav a shke te njèma, njèma a shkè te ma Kristi. 
ROM.10.18	Aman i gaƋa:
ROM.10.18	Ta tsena ɓi Ƌè? Halau, ma tenga'a nslha'a, a nzlazlama t'herkeda tèlèba, ha ndè a verzi herkeda.
ROM.10.19	Aman i gaƌa: Israel a sun ɓi ƌè? Nshèlèkura'a Moise a gaƋa:
ROM.10.19	I da poko kinè gèƋ auda a srak a gèƋ ndohi man ndohi ga ka ɓai, a i gi man kin gi ndav a gèƋ ndohi man maya ta azɓai.
ROM.10.20	Aman Esaie a ngu zlau ɓai, man a gaƋa:
ROM.10.20	Ndohi man ta woy iyè ɓai, ta ngatsyè, a i gudoko ta va a tenga'a man ta dzhadyè ɓai.
ROM.10.21	Aman a ngaƋa na lsrael:
ROM.10.21	I pelaha ri ga pèc pècèk daga prèk, ha dakwad, a sam ndohi man ta tsena gèƋ ɓai, a ta menday ma a deɓa.
ROM.11.1	Anai i gaƋa: Zhiklè a nkwol ta ndohi nenga'a dè? A'ai! Aman i ba i ndo Israel, te verzi Abraham, te gwoli Benjamin. 
ROM.11.2	Zhiklè a nkwol ndohi nenga'a man a par ta hala'a ɓai. Aman kin sun ɓi dè, âèlèwèr Zhiklè a goƋ a gèƋ Elie ara man Elie a ntsu ri asam Zhiklè a géƋ lsrael, a ngaƋa:
ROM.11.3	Bai, ta bazl ta ndohi nhadka ma ngaya, ta mbedda samhi mvi skwi a Zhiklè a hai. Njèkè iyè staƋgenè, a ta woy a ta kedyè.
ROM.11.4	Aman Zhiklè a m'mbeƋa na a ma kè?
ROM.11.4	I ngots a sam ga ndohi 7.000, man ta gurɓahi a sam Baal ɓai.
ROM.11.5	Lèmèlèmè a patsna ba, njèkèƋia'a azhè man Zhiklè a mpar ta te pombi nenga"a. 
ROM.11.6	A gèƋ pombi na, a gèƋ skwi man ta gia ka ɓai. Man ɓai, pombi nara pombi ka ɓai. 
ROM.11.7	Kos nga gèƋè ma kè? Skwi man lsrael a woya"a, a n"ngatsa ɓai, aman ndohi mpara"a ta ngotso, a ndav ndohi ngiâè ta gwora. 
ROM.11.8	Ara man âèlèwèr Zhiklè a gaƋa:
ROM.11.8	Zhiklè a mva ta Mèzhèɓ nzhunè, a mva ta dai, man ta rka di ɓai, zlembaƋ man ta tsena a vna ɓai, ha mshkè na ma mpatsna.
ROM.11.9	David a gaƋa:
ROM.11.9	Gau aman skwi n'ndi tenga'a da ngwoda ta va a gèƋ, da slafaƋama ta sak, da ngots skwi ntul ta. 
ROM.11.10	Ndede ta a mandazlai, anìan ta rka di ɓai, a ka guɓda ta deɓ tenga'a a hi pèc pècek!
ROM.11.11	Gar haha i gèƌè aranta: Skwi a slafaƌama ta sak, anian ta da kèlèhi ƌè? Azɓai! Aman a gèƋ man ta kalahai, ndohi nte deɓa ta ngots skwi m'mbel ta, aman a da poka ta gèƋ auda a srak a ndohi Israel. 
ROM.11.12	Aman a gèƋ man ta kalahai, ndo hi herkeda ta ngots skwi mèshèlè; a skwi man a gedas ta a ngu a skwi mèshèíè ndohi nte deɓa, holhola'a arsa, aman ta da co a ndav telèba.
ROM.11.13	Aman i gaƌa kinè, ndohi nte deɓa: A géƌ man i ndo sak ndohi nte deɓa, i jégèr va a géƌ mizlinè ga. 
ROM.11.14	A i hérè ara man i poko ta gèƌ auda a srak a gwoli ga, aman i da mbel ta staƌ staƌ te va'a. 
ROM.11.15	Aman a géƌ man Zhiklè a nkwol ta, herkeda a n'ngots skwi m'menda gumi a hai; aman Zhiklè a ce ta za'a, nara nshèffè te ndev ndohi m'metsa'a ka ɓi ƌè? 
ROM.11.16	Aman tsagi ngiƌè te va mɓelaslasla nkezla, mɓelaslasla tèlèba nkezla. Aman zluziora'a nkezla, lèmèlèmè ri wof ba nkezla.
ROM.11.17	Wof te gi lak, ta ngelaha rihia'a, tenga'a ndohi Juif. Ka man Juif ka ɓai, ka ara ri wof t'hèshèkèd, man ta kala na ma nte gi lak. Ka ngots ar haha skwi zluzlor tenga'a, a iyam wof nenga'a. 
ROM.11.18	Gar haha ka fu va a gèƋ ri wof man ta ngelategi lak ɓai! Aman kagi arsa, sèi ka suna, ka nva na skwi a zluzlor ka ɓai, aman zíuzlor a nva ka skwai.
ROM.11.19	Antanta ka gaƋa: Ta ngela ri wof, aman ta da kalyè a sama'a. 
ROM.11.20	Amba, ta ngela'a a géƌ man ta ca a ndav ɓai; aman ka, ka zhè a géƌ ncè-a-ndav ngaya. Ka fu va ɓai, aman gu zlau! 
ROM.11.21	Aman Zhiklè a jèkè ri wof géƌ a gèƋ azɓai, a dajèke ka azɓi ba.
ROM.11.22	Gar haha sèi ka pi di a pombi Zhiklè, man a skwi wali ka ɓai a sam tenga'a man ta kalahai. Aman pombi Zhiklè a sam ngaya, sèi ka nzi te pombi nenga'a. Man ɓai, ta da ngel ka lèmèlèmè. 
ROM.11.23	Te deɓa"a, aman ndohi Juif ta da co a ndav, tada kal ta a sam man ta ngel taa pa. Zhiklè a slaha a nkal ta a pa za'a.
ROM.11.24	Aman ta ngel ka te wof t'nèshèkèƌ, man te nhinkad na skwi hèshèkèd, a ta kal ka a wof nte gi lak, holhol'a ri wofhi géƌagèƌ, ta da kal ta a wof nte gi lak tenga'a za'a. 
ROM.11.25	Dalahimam ga, i woya aman kin sun skwi man n"ngheda"a, a kin dzodzor maya man kin ngotso a ri kinè ɓai: Reta Israel n'nga'a a mandazlai, ha pats man ndohi nte deɓa ta shkè a pa tèlèba. 
ROM.11.26	Te deɓa'a lsrael tèlèba a da mbel na, ara man âèlèwèr Zhiklè a gaƋa:
ROM.11.26	Ndo m'mbel ndo a di a shkè te Sion, man a gedassa skwi man a woy Zhiklè ɓai te Jacob. 
ROM.11.27	Na haha nderzlèma ga a nda tenga'a, aman a di i cè mali tenga'a auda.
ROM.11.28	A sam mizlinè ma mbela'a, ndohi Juif ara mayamhi Zhiklè a géƋ kinè. Aman a géƋ pombi Zhiklè man a par ta, ta mandala, a gèƌ bababhi ta. 
ROM.11.29	Aman Zhiklè a minè a deɓa azɓai a sam pombi nenga'a man a baba ta.
ROM.11.30	Lèmèlèmè ara kinè hala'a kin fa na gèƌ a Zhiklè ɓai, aman antanta a sam man tenga'a ta fi gèƌ azɓai, kin si Zhiklè te va, 
ROM.11.31	lèmèlèmè tenga'a ba man ta fu gèƌ a Zhiklè ɓai, ta da si Zhiklè te va, ara man kin si Zhiklè te va antanta. 
ROM.11.32	A sam Zhiklè tèlèba ndohi mèdègèƌ, aman tèlèba a ta da sia te va.
ROM.11.33	A vava, mèshèlè Zhiklè, a maya a skwi man Zhiklè a suna, a ndiv ɓai. Verzi kita nenga'a, ndo a shinè azɓai, mbèslè gèƋ nenga'a, ndo a shinè azɓai. 
ROM.11.34	Nsun skwi man Bi Zhiklè a hérè, wa? Ndo nsenda na wa? 
ROM.11.35	Mva na skwi nshèlèkura'a, man a pilè'a a deɓa'a, wa? 
ROM.11.36	Aman te nenga'a, a géƋ nenga'a, a sam nenga'a, skwi tèlèba a zhè. N'njèlè a nenga'a a mèdèp! Amen.
ROM.12.1	Dalahimam ga, anai i bid kinè a géƋ man ndo a si Zhiklè te va: vavau va kinè a skwi man kin va na Zhiklè, man nshèffè te pa, nkezla'a, ambaba Zhiklè. Nasa mizlinè Zhiklè nzura'a! 
ROM.12.2	Kin gu lèmèlèmè ara ndohi herkeda sata ɓai, aman vagu aman nhér gèƌ kinè a gi a mɓua'a, aman kin slaha a kin Ƌèl skwi man Zhiklè a woya'a, ara skwi man amba a skwi mbela'a a skwi njèlèlè'a.
ROM.12.3	Aman te pombi man Zhiklè a mvayè, i gaƋa kinè staƋ staƋtèlèba, aman kin gra gèƌ kinè ɓai, a kin gaƌa: I mbia'a, i fena'a. Aman staƋ staƋ da nza a maya maya, staƋ staƋ te skwi man Zhiklè a mva na te ncè-a-ndav.
ROM.12.4	Aman lèmèlèmè ara man nga ngots nfèfèn va kumba te va staƋ, aman nfèfèn va tèlèba ta gi mizlinè nstaƌgenè ka ɓai, 
ROM.12.5	ara man nga kumba, va staƋ te Kristi. Aman te va nga, nfèfèn va tsaƋ tsaƋ, ngiƋè ngiƋè. 
ROM.12.6	Maya nga tsaƋ tsaƋ, ara man pombi Zhiklè a mva nga. Ndo man a ngats mizlinè nhèƌè ma, da gu te ncè-a-ndav, ara man a ngotso.
ROM.12.7	Ndo man a ngatsa mizlinè Zhiklè, da gu mizlinè Zhiklè. Ndo man a jènga ta ndohai, da gu mizlinè njèngè. 
ROM.12.8	Ndo man a slaha a ngatsa na maya a ndo, da ngatsa na maya a ndo. Ndo man a vi skwi a ndo, da vau a ndav amba. Ndo man a gi bai, da gau a maya maya. Ndo man ndo a sia te va, da gu a mwuffè.
ROM.12.9	Vawoy ndo a vava, a n'ngwèdè ndo ka ɓai! Vagu shèwa a skwi man ambaɓai, vazleɓ a va a skwi manamba! 
ROM.12.10	Vawoy kramam kinè, ngiƋè a ngiƋe, ngiƋè a ngiƋè, a ndav tèlè! Valèɓèslè a va kinè, ngiƋè a sam ngiƋè, ngiƋè a sam ngiƋè! 
ROM.12.11	Te skwi man sèi kin gia ndèzl, kin gu wudar te pa ɓai! Mèzhèɓ kinè da vatsa ara vogwa. Vagu mizlinè Bi Zhiklè! 
ROM.12.12	Vawuffa te nzhèrè te ndav, vozhor skwi a dai te matakwan, vatsu rai, kin ndeva ɓai! 
ROM.12.13	Vatakaha ta ndohi Zhiklè te skwi tenga'a mwuƋitpa. Vafeda ndo a gai. 
ROM.12.14	Ndohi man ta paraha kinè, vapshè ta ma! Vapshè ta ma, kin phomde ta ɓai!
ROM.12.15	Vawuffa a nda tenga'a man ta wuffè, vakuƋau a nda tenga'a man ta kuƋai. 
ROM.12.16	Vahur skwi a ndav staƋ. Kin woy mizlinè mbia genè ɓai, aman vawoy mizlinè nkèshè ba. Kin hur te ndav kinè a ri kinè ɓai a kin gaƋa: Nga ndohi maya. 
ROM.12.17	Ndo man a ga kinè skwi ambaɓia'a, kin pela na a skwi ambaɓia ɓai! Vagau skwi man amba a ndohi tèlèba. 
ROM.12.18	Man a gai, vanza a gumai a nda ndohi tèlèba. 
ROM.12.19	Dalahimam ga, kin pulko di man a kinè auda a ri kinè ɓai, aman vajèka na a ri a Zhiklè. Aman a sam ngiƋè Ƌèlèwèr Zhiklè a gaƋa:
ROM.12.19	Mpil gèƋ, iyè mpilè'a. I woy a i pela na di man a ndo, Bai Zhiklè a gaƋa. A sam ngiƋè a gaƋa:
ROM.12.20	Aman mi a kede ndo mayam ngaya, va na skwi n'ndai! Aman iyam a dza na, va na iyam nsai! Aman ka gi arsa, hori a da keƌda pa.
ROM.12.21	Skwi ambaɓia'a da gu ngul ngaya ɓai gu ngul skwi man ambaɓai a skwi man amba!
ROM.13.1	Ndo staƋ staƋ tèlèba da fu gèƋ a ma bai, man a ngots wuƋibi a géƌ nenga'a. Aman bi azɓai, man Zhiklè nfa ɓai: bihi man ta zhè, Zhiklè a npe ta. 
ROM.13.2	Ndo man a sala va na a sam bai, a sala va na a sam Bi Zhiklè.
ROM.13.3	Aman ndohi man ta sala va ta, ta ngècè kita. Ndohi man ía gi skwi man amba, ta gi zlau bihi azɓai, sèi ndohi man ta gi skwi man ambaɓai. Aman kawoy akagi zlaubi ɓai, sèi ka gi skwi man amba, a ka ambaba. 
ROM.13.4	Aman bai, ndo ntakaha ka te Bi Zhikle. Aman ka gi skwi man ambaɓai, sèi ka gi zlau. Aman kafahi gwèsh te ri nenga'a ambali ka ɓai. Nenga'a ndo ntakaha Bi Zhiklè, man a mpela na di man a ndo man a ngu skwi ambaɓia'a, a ndzoan.
ROM.13.5	Gar haha sèi ndo a fi gèƋ a bai, a géƋ ndzoan genè ka ɓai, aman a géƋ mèzhèɓ ndav. 
ROM.13.6	A géƌ nenga'a kin pi budu. Aman ndohi mbibihia'a, ndohi ntakaha Bi Zhiklè, a ta hér mizlinè arsa pèc pècèk.
ROM.13.7	Gar haha vava na ndo staƋ staƋ skwi na. Budu a ndo budu, duak a ndo duak, gu zlau a ka nzala ndo wuƋai! 
ROM.13.8	Kin gu goƋèrè ɓi klèk ba, sèi anta: ngiâè da woy ngiâè. Aman ndo man a woy ndo ngiâè, a gi tèlèba, ara man ma kita Zhiklè a gaƋa. 
ROM.13.9	Ara man a gaƋa:
ROM.13.9	Ka gu mphöm ɓai, ka keƋa ndo ɓai, ka gu metsar ɓai, ka gu ntétékè ɓai, ko ma nkwère mèmè,
ROM.13.9	man ma kita Zhiklè a gaƌa, mɓica te ma staƌ:
ROM.13.9	Woy ndo a ndav ngaya, ara man ka woy nshèffè ngaya.
ROM.13.10	Mwoy-ndo a ga na skwi man ambaɓai a ndo azɓai. Gar haha mwoy-ndo, ndikèma kita Zhiklè tèlèba. 
ROM.13.11	Skwi haha vagaii a géƋ man kin sun patsa'a. TiƋè sama ma, aman sèi kin slèmbèƋè a nzhunè, aman skwi m'mbel nga antanta a zhè ndul ndul holhola'a, a fena pats man nga co a ndav. 
ROM.13.12	VaƋ a ndiv na ndul ndul, a pats a herdeka nga va. Gar haha sèi nga kwola mizlinè ruva, a nga vi skwi var skwi nhél sam a va.
ROM.13.13	Sei nga nzi zura'a, a nga gudko skwi nzura'a auda, a ngi ngolahwaƌ ka ɓai, mwoy zom ka ɓai, mphomè ka ɓai, a mbizhèzlawa ka ɓai, mbèzl va a srak ka ɓai. 
ROM.13.14	Aman vafeda Bi Yèsu Kristi a va, a kin war di va kinè, aman kin dzodzor ntétékè nenga'a ɓai'.
ROM.14.1	Ndo man wuƋi ncè-a-ndav azɓai, vatakaha, vanza na a deɓa, kin dzakaɓama na gèƋ ɓai! 
ROM.14.2	Ndo ngiâè a hérè'a a slaha a ndi skwi tèlèba ndo ngiâè man wuƋi te ndav na ɓai a ndi zluèdazɓai. 
ROM.14.3	Ndo man a ndia'a, da paraha ndo man a ndi azɓi ɓai. A ndo man a ndi azɓai, da fa na mali a gèƋ ndo man a ndia'a ɓai. Zhiklèa nco nenga'a.
ROM.14.4	Ka wa, man ka fa na mali a gèƋ ɓèl ndo ngiâè? Nenga'a gar a zlècè, gar a kèlèhai, nasa ma bi na. A di a zlècè, te man Bi Zhiklè a slaha a nzlatseda. 
ROM.14.5	Ndo ngiƌè a nhur pats staƌ a fena pats ngiƌè—ngiƌè a nhur patshi lèmèlèmè tèlèba. Ko wawa da sun skwi man a hèrè'a a vava. 
ROM.14.6	Ndo man a pèr patshi a mpèrè, a gia'a a sam di Bi Zhiklè. Ndo man a ndi skwai, a ndia'a a sam di Bi Zhiklè, a shid gèƋ a Bi Zhiklè te nenga'a. Ndo man a ndi skwi azɓai, a ndi azɓai a sam di Bi Zhiklè, a shid gèƋ a Bi Zhiklè lèmèlèmè.
ROM.14.7	Aman ko staƋ azɓai te ndev nga, man a nzi a nshèffè a géƌ va nenga'a genè. Ko staƋ azɓai, man a metsi na a géƌ va nenga'a genè. 
ROM.14.8	Aman nga nzi a nshèffè, nga nzi a nshèffè a géƌ Bi Zhiklè. 
ROM.14.9	Aman Kristi a m'mets na, a nslambaƌkaƌauda a nshèffè za'a, a géƌ man a gi bai a géƌ ndohi m'metsa'a a ndohi man ta shèffè cèw ba. 
ROM.14.10	Aman ka wa, man ka fa na malai a gèƋ kramam ngaya, a ka kwola kramam ngaya. 
ROM.14.11	Nga tèlèba ta da zlatsede nga a sam n'nzi kita Zhiklè. Aman âèlèwèr Zhiklè a gaƋa:
ROM.14.11	Gurmbèzhihi tèlèba sèi ta da gurɓè a sam ga ndèzl, a nè'ènhi tèlèba ta ngredè Bi Zhiklè.
ROM.14.12	Gar haha séi ndo staƌ staƌ tèlèba a da ngrédè skwi man a gau, a malwuƌi va na. 
ROM.14.13	Gar haha sèi nga jèkeda nfi mali a gèƋ ndo ngiâè. StaƋ staƋ da gu maya, da ga a gadda a kwa ntsi sak kramam nenga'a ɓai, aman kramam nenga'a a kelèhi a pa. 
ROM.14.14	I sun a vava te Bi Yèsu: Skwi nlizhè'a man nlizhè'a te va na, azɓai. Sèi ndo man a rka ara nlizhè'a, a nenga'a nlizhè'a.
ROM.14.15	Aman kramam ngaya a kuƋi te ndav na a géƋ skwi n'ndi ngaya, ara man ka woy kramam ngaya ɓi ma. Ka da dzardauda a skwi n'ndi ngaya ɓai! Kristi a m'mets na a géƋ nenga'a. 
ROM.14.16	Gar haha vagu aman ta derƋe skwi kinè man amba ɓai. 
ROM.14.17	Aman kokwar Bi Zhiklè n'ndi skwai, nsi skwai ka ɓai, aman ngizura'a a gumai a mwuffè te Mèzhèɓ Zhiklè nkezla'a. 
ROM.14.18	Ndo man a takaha Kristi te pa, nenga'a ambaba Bi Zhiklè, a ndohi ta woya'a.
ROM.14.19	Gar haha ngodzodzorokoy skwi man a tsi gumai, a skwi man a gi aman ndo a grè a ma ma. 
ROM.14.20	Kin gedassa mizlinè Zhiklè a géƋ skwi n'ndi ɓai. A vava skwi tèlèba mpana, te va na, nlizhè ɓai. Aman a ndo man a ndia'a, a gi aman ndo ngiƋè a kèlèhai, ambaɓai. 
ROM.14.21	Dara ka ndi zluèƋ azɓai, a ka si zom azɓai, a ka gu skwi azɓai, man a gi gadda aman kramam ngaya a kèlèhi a pa.
ROM.14.22	Ɓür ncè-a-ndav man ka ngotso a sam di Bi Zhiklè. Mwuffè a zhè a sam ndo man a gi skwi te mèzhèɓ ndav amba. 
ROM.14.23	Aman ndo man a pi gèƋ cèw, a ndia'a genè, kita Zhiklè a ngso, te man skwi man a gau, a ngau te ncè-a-ndav ka ɓai. Skwi man a gi a ncè-a-ndav azɓai, nenga'a malai.
ROM.15.1	Aman nga, man wuƋi nga a zhè, sèi nga takaha ta ndohi man wuƋi ta azɓai te skwi man ta slaha ɓai, a nga nzi ara man ambaba nga genè ka ɓai. 
ROM.15.2	Ndo staƋ staƋ te ndev nga da nza ara man ambaba nslamagi na, a ngrè a ma ma. 
ROM.15.3	Aman Kristi ba a n'nza, ara man ambaha genè ka ɓai, aman ara man ƌèlèwèr Zhiklè a gaƌa:
ROM.15.3	Ma nderƌe ndo man ndohi ta derƌe ka a vna, kalka a géƌ ga.
ROM.15.4	Aman ma man ta windo hala'a ta windo man a njè nga, aman nga zhèr skwia dai. A ƌèlèwèr Zhiklè a bid nga, aman nga nzi te nzhèrè te ndav. 
ROM.15.5	Aman Zhiklè nzhèr skwia dai, Zhiklè mbid ndo, da va kinè, aman kin hér skwi te ndav kinè, lèmèlèmè ara Yèsu Kristi. 
ROM.15.6	A kin slébèrdè Zhiklè, Bab Bi nga Yèsu Kristi, a ma staƋ, a ndav staƋ.
ROM.15.7	Gar haha ngiƋè da co ngiƋè, lèmèlèmè ara Kristi a ce nga a n'njèl Zhiklè. 
ROM.15.8	Aman i gaƋa: Kristi a gu a ndo ntakaha ta ndohi Juif a géƋ ma nzura'a man a Zhiklè, aman a da na va a ma mpesl ri man babhi ta ta ngotso. 
ROM.15.9	Aman ndohi nte deɓa sèi ta slébèrdè Zhiklè a géƋ man ta sia te va, ara man Ƌèlèwèr Zhiklè a gaƋa:
ROM.15.9	Gar haha i woy a i ngrede ka te ndev ndohi nte deɓa, a i sli dimèsh a nzlembaƋ ngaya.
ROM.15.10	A va za'a:
ROM.15.10	Vawuffa, kin ndohi nte deɓa, a nda ndohi nenga'a.
ROM.15.11	A va za'a:
ROM.15.11	Voslubordo Bi Zhiklè, kin ndohi nte deɓa, vashüd gèƋ a nenga'a, kin ndohi herkeda tèlèba!
ROM.15.12	A va za'a: Esaie a gaƌa:
ROM.15.12	Zluzlor Isai a di a tsai, a nenga'a man a di a slèmbèƌè, man a gi bai a gèƌ ndohi nte deɓa tèlèba, nenga'a ndohi nte deɓa ta zhèrè te ndav.
ROM.15.13	Aman Bi Zhiklè nzhèrè te ndav, da ndha ndav kinè a mwuffè tèlèba, a gumai te ncè-a-ndav, aman kin ngots nzhèrè te ndav tèlèba a wuƋi Mèzhèɓ nkezîa'a.
ROM.15.14	Aman i suna a vava, kinè dalahimam ga, kin woy skwi man amba a vava a ri kinè, a ndav kinè n'ndha a nshin skwi tèlèba. Kin slaha kin slebi a va kinè, ngiƋè a ngiƋè. 
ROM.15.15	Aman ko arsa i ga zlau ɓai, a i winda kinè ma tsaƋ tsaƋ kumba, aman i fa kinè ma a gèƋ te pombi man Zhiklè a mvayè. 
ROM.15.16	Pombi nenga'a a ngyè a ndo mizlinè Yèsu Kristi te ndev ndohi nte deɓa, a i gi mizlinè Zhiklè te ma mbela'a, aman ndohi nte deɓa ta ndi a skwi mvi a Zhiklè, man ambaba Zhiklè, ndohi nkezla'a te Mèzhèɓ Zhiklè nkezla'a.
ROM.15.17	Anai i slaha a i jégér va te Yèsu Kristi a sam di Zhiklè. 
ROM.15.18	I woy a i gèƋè ma azɓai a géƋ skwi man Kristi a gu a iyè. Aman ndohi nte deɓa ta jèjèrè'a, te ma, te skwi man ta gia'a, 
ROM.15.19	te wuƋai, te skwi man a ngreda auda ara nrkedai, te wuƋi Mèzhèɓ Zhiklè. A hinè te Jérusalem a sam tèlèba, ha ndikè kokwar Illyrie, i njè ta ma mbela'a te Kristi teleba.
ROM.15.20	I gu maya man i njè ma mbela'a a sam man ta tsena nzlembaƋ Kristi di ɓai, aman i Ƌizlè gi a verzi gi ndo ngiƋè azɓai. 
ROM.15.21	Aman n'nga'a ara man Ƌèlèwèr Zhiklè a gaƋa:
ROM.15.21	Ndohi man ta njè ta di ɓai, a di ta rka'a, a ndohi man ta tsena di ɓai, ta da cinè'a.
ROM.15.22	A géƋ nasa i ngatsa ri ndè a sam kinè di ɓai. 
ROM.15.23	Aman antanta mizlinè ga te kokwar haha klèng, a mpataka kinè a keƋyè kumba, mvi a zhè a vata. 
ROM.15.24	Antanta i woy a i Ƌè a sam kinè, aman i Ƌè a kokwar Espagne. Aman i hur i dè, a i bizhè a sam kinè, a i rka kinè, a kin feday ma. Aman sèi man ndav ga a wuffè a gèƋ kinè nshèlèkura'a dai, ga i Ƌè a ma ma.
ROM.15.25	Aman antanta i Ƌè a kokwar Jèrusalem, a i takaha ta ndohi Zhiklè. 
ROM.15.26	Aman ndohi Macèdoine a Achaie tèlèba ta ɓüco skwi man ta woy a ta va ta ndohi ntawassa'a te ndev ndohi Zhiklè te kokwar Jèrusalem. 
ROM.15.27	Ta gau a ndav amba, te man goƋèrè Jèrusalem ba a zhè a gèƋ tenga'a. Aman ndohi nte deɓa ta ngots skwi ndohi Juif te Mèzhèɓ, amba aman tenga'a ba ta takaha ta ndohi Juif a skwi man ta ngotso t'herkeda.
ROM.15.28	Aman i gau arsa, a i va ta skwi man ta tsakala ma, i woy a i jèke kinè, a i Ƌè a ma ma a kokwar Espagne. 
ROM.15.29	Aman i suna, a i Ƌè a sam kinè, a mpshè ma Kristi tèlèba.
ROM.15.30	Dalahimam ga, i fa kinè ma a gèƋ, te Bi nga Yèsu Kristi, te mwoy-ndo te Mèzhèɓ, vatakahayè a ngi var te ntsi ri a sam Zhiklè a gèƋ ga, 
ROM.15.31	a i mbèl ga te ri ndohi man ta nca a ndav ɓai te kokwar Judée, a mizlinè man i gia a géƌ Jérusalem a gi ambaba ta ndohi Zhiklè, 
ROM.15.32	a i slaha a i Ƌè a sam kinè a mwuffè ara Zhiklè man a woya'a, a ndav ga ntila langlanga'a a nda kinè. 
ROM.15.33	Bi Zhiklè gumai da zhè a nda kinè tèlèba! Amen!
ROM.16.1	Phèbè, demam nga, da pca kinè a géƋ ɓai, nenga'a ndo ntakaha mpi ndohi Zhiklè te Cenchrées. 
ROM.16.2	A woy kin cè'a te Bi Zhiklè, ara man amba aman ndohi Zhiklè ta gia'a, a kin takaha te skwi tèlèba man a jhèƋè'a. Aman nenga'a ba a ntakaha ta ndohi kumba, a ntakahayè ba. 
ROM.16.3	Vagata mbalai a Priscille a Aquillas, ndohi ntakahayè te Yèsu Kristi, 
ROM.16.4	man ta laya nshèffè tenga'a ɓai a gèƋ ga. Aman i shid gèƋ, i staƋgenè ka ɓai, aman mpi ndohi Zhiklè tèlèba te ndev ndohi nte deɓa.
ROM.16.5	Vaga ta mbalai a mpi ndohi Zhi­klè te gi tenga'a. Vaga na mbalai a Epainète, ndo man i woya a ndav ga, tsuvom ndohi Kristi te kokwar Asie. 
ROM.16.6	Vaga na mbalai a Marie, man a gu mizlinè kumba, a nsu matakwan kumba a gèƋ kinè. 
ROM.16.7	Vaga na mbalai a Andronicus a Junias, gwoli ga a masli man nga nza a dangi a vna, mbibihia'a te va ndohi sak. Ta zhè te Kristi, man i az di ɓai.
ROM.16.8	Vaga na mbalai a Amplias, ndo man i woya a ndav ga te Bi Zhiklè. 
ROM.16.9	Vaga na mbalai a Urbain, ndo ntakaha nga te Kristi, a Stachys, ndo man i woya a ndav ga. 
ROM.16.10	Vaga na mbalai a Apelles, ngul ndo te Kristi. Vaga ta mbalai a ndohi gi Aristobule. 
ROM.16.11	Vaga na mbalai a Hèrodian, gwoli ga. Vaga ta mbalai a ndohi gi Narcisse te Bi Zhiklè.
ROM.16.12	Vaga na mbalai a Tryphène a Tryphose, tenga'a ta gu mizlinè te Bi Zhiklè. Vaga na mbalai a Perside, nenga'a man i woya a ndav ga, man a gu mizlinè kumba te Bi Zhiklè. 
ROM.16.13	Vaga na mbalai a Rufus, ndo man Zhiklè a ngotskoƋauda, a mam na, nenga'a nara mam ga ba. 
ROM.16.14	Vaga na mbalai a Asyncrite, Phlègon, Hermès, Patrobas, Hermas, a nda njèkèƋi kramamhai man ta a nda ta. 
ROM.16.15	Vaga ta mbalai a Philologue a Julie, Nèrèe a demam na, a Olympe, a ndohi Zhiklè tèlèba a sam tenga'a.
ROM.16.16	Vagu mbalai, ngiƋè a ngiƋè, ngiƋè a ngiƋè a nkèlèw ri a da'ai ndohi Zhiklè. Mpi ndohi Zhiklè tèlèba te Kristi ta ga kinè mbalai. 
ROM.16.17	Dalahimam ga, i fa kinè ma a gèƋ, aman kin gi maya a gèƋ tenga'a man ta dzakaɓa njèma man kin jongo, a ta kezl t ta ndohai, a ta zlakede ta ndohi tsaƋ tsaƋ. Vodo kinè auda a sam tenga'a! 
ROM.16.18	Aman tenga'a ta gi mizlinè Bi nga Kristi ka ɓai, aman mizlinè hwaƋ tenga'a. Ma tenga'a ara vongwom; ma tenga'a man amba a pe ta a wai, man ta hér mali ta azɓai.
ROM.16.19	Aman labar ma kinè, ara man kin fa na gèƋ a ma Zhiklè, a zlèzlèmè, a ndohi tèlèba ta suna. Gar haha i wuffè a géƋ kinè, i woy aman kin gi maya a sam skwi man amba, a kin kwol skwi man ambaɓai. 
ROM.16.20	Zhiklè gumai a da kerƋda Sadan a hwaƋ sak kinè ndul ndul. Pombi Bi nga Yèsu Kristi da zhè a nda kinè!
ROM.16.21	Timothée, ndo ntakahayè, a Lucius a Jason a Sosipater, gwoli ga, ta ga kinè mbalai.
ROM.16.22	lyè, Tertius, man i windo ma Paul haha, i ga kinè mbalai te Bi Zhiklè.
ROM.16.23	Gajus, babgi ga, babgi mpi ndohi Zhiklè tèlèba, a ga kinè mbalai. Eraste, ndo mɓer suli kokwar haha, a Quartus, kramam nga, ta ga kinè mbalai.
ROM.16.25	Ngonzolokoy Zhiklè! Nenga'a a slaha a nva kinè wuƌai, ara ma mbela'a man i njè kinè te Yèsu Kristi; skwi man n'ngheda te nhinkad na te nenga'a, 
ROM.16.26	n'ngreda auda a Ƌèlèwèr ndohi nhadka ma antanta. Bi Zhiklè man a nzi a mèdèp a goƋ aman ta senda ta ndohi nte deɓa, aman ta cè a ndav a ta fi gèƋè'a. 
ROM.16.27	A Zhiklè man maya na zhè staƋgenè, n'njèlè te Yèsu Kristi, te nhinkaƋ na a ndè a ma ma a mèdèp. Amen.
1CO.1.1	Paul, man Yèsu Kristi a mbaba na ndo sak na, ara man Zhiklè a woya'a, a Sosthène, kramam ga, 
1CO.1.2	a sam mpi ndohi Zhiklè te Corinthe, a sam ndohi man Yèsu Kristi a nkezla ndav ta, man Bi Zhiklè a mbaba ta a ndohi nkezla'a; a sam ndohi tèlèba, a sam tèlèba, man ta tsi ri a nzlembaƋ Bi nga Yèsu Kristi Bi tenga'a, Bi nga, cèw ba: 
1CO.1.3	Pombai a nda kinè a gumai te Zhiklè, Bab nga, te Yèsu Kristi, Bi nga! 
1CO.1.4	I shid gèƋ a Bi Zhiklè pèc pècèk a géƋ kinè, a géƋ pombi Zhiklè man kin ngotso te Yèsu Kristi.
1CO.1.5	Te nenga'a kin nda a ndohi mèshèlè te skwi tèlèba, te ma tèlèba, te skwi man kin sun tèlèba, 
1CO.1.6	a ma malwuƌi Kristi a nza tara'a a sam kinè ma. 
1CO.1.7	Aman a vava, skwi man Zhiklè a via'a, man kin ngatsa ɓi ba, azɓai, kinè man kin zhèr man Yèsu Kristi, Bi nga, a gudoko nga va a dai. 
1CO.1.8	Nenga'a ba a ɓer kinè, aman kin nzi tara'a, ha skwi tèlèba nrufa ma, aman a pats Bi Yèsu Kristi ma a da az a géƋ kinè ɓai. 
1CO.1.9	Aman Zhiklè nlèɓèslèa, nenga'a man a baba kinè, man kin humda a Yèsu Kristi, kra na, Bi nga.
1CO.1.10	Aman i fa kinè ma a gèƋ, dalahimam ga, a nzlembaƋ Yèsu Kristi, Bi nga: Valèmdè ma kinè pèc pècèk, vagu maya, skwi ngiƋè da kezla kinè gèƋ ɓai, aman vamba ma kinè, a ndav staƋ, a nhér gèƋ kinè staƋ. 
1CO.1.11	Aman ndohi Chloé ta menday ma a géƋ kinè, dalahimam ga, ta gaƋa: tengahi ngiƋè te ndev kinè ta bèzl va. 
1CO.1.12	I huro, aman ndo ngiƋè te ndev kinè a gaƌa: I ndo Paul; ngiƌè a gaƌa: I ndo Apollos; ngiƌè a gaƌa: I ndo Céphas; ngiƌè a gaƌa: I ndo Kristi.
1CO.1.13	Mè? Kristi nkezla te va Ƌè? Ta gezlala Paul a géƋ kinè Ƌè? Ta ga kinè baptême a nzlembaƋ Paul Ƌè? 
1CO.1.14	I shid gèƋ a Zhiklè, a géƋ man i ga na baptême a ndo ngiƋè te ndev kinè ɓai, sèi Crispe a Gajus. 
1CO.1.15	Ndo a slaha a ngèƋè azɓai, kin gu baptême a nzlembaƋ ga. 
1CO.1.16	I ga na baptême a gi Stéphanas ba; gar i ga ta baptême a ndohi ngiƋè ba, i sun ɓai.
1CO.1.17	Aman Kristi a nzlindekay ɓai, aman i ga ta baptême a ndohai; a zlindekayè, aman i njè ma mbela'a; a ma maya ndo ngiƋè ka ɓai, aman wof ngézlèl Kristi man a ngots n'njèlè a vava. 
1CO.1.18	Aman ma a géƋ wof ngézlèlè, nenga'a nrzlè a sam ndohi man ta ze ta; aman a sam nga, man nga mbela'a, nenga'a wuƌi Bi Zhiklè. 
1CO.1.19	Aman ƌèlèwèr Zhiklè a gaƋa:
1CO.1.19	I woy aman i gedassa maya ndohi maya; a maya ndohi nwosla'a i woy aman i kwola'a.
1CO.1.20	Ndo maya kinè tema? Ndo man a slebau maya, ndo man a sun ncèmma t'herkeda, na tema? Zhiklè a n'ndeda maya herkeda a skwi nrzla ka ɓi dè? 
1CO.1.21	Aman herkeda a maya na a slaha a nshin Bi Zhiklè a maya nenga'a azɓai. Gar haha ambaba Zhiklè, aman a ma mbela'a, man ta sla na nrzla, a mbel ta ndohi man ta co a ndav.
1CO.1.22	Ndohi Juif ta jhèƌè nrkedai; ndohi Grec ta jhèƌè ma maya. 
1CO.1.23	Aman nga njè Kristi—a vava Kristi, man ta gezlala'a, skwi nslafaƌama ta sak a ndohi Juif, man ta kèlèhi a pa, nrzlè a sam ndohi man Juif ka ɓai. 
1CO.1.24	Aman a sam tenga'a, man Zhiklè a mbaba ta auda te va'a, ndohi Juif a ndo­hi man Juif ka ɓai, cèw ba, a tenga'a Kristi wuƋi Zhiklè a maya Zhiklè. 
1CO.1.25	Ko man agassa Zhiklè nrzla, a fena maya ndo genè; ko man agassa wuƌi Zhiklè kèshkata genè, a fena wuƌi ndohi genè.
1CO.1.26	Vahuro, dalahimam ga, ara Zhiklè a mbaba kinè: A mbaba ta ndohi kumba ɓai, man te nyakaƌ ta, ta ndohi maya. A mbaba ta ndohi kumba ɓai, man ndohi wuƌai a ndohi mbibihia'a. 
1CO.1.27	Aman Bi Zhiklè a nco skwi nrzla a sam di herkeda, aman a pa ta hori a di a ndohi maya a vna. A skwi man wuƌi na azɓai a sam di herkeda, Zhiklè a nco, aman a pa na hori a di a skwi man wuƌi na a zhè. 
1CO.1.28	A skwi man amba zura ɓai a sam di herkeda, a skwi man ndohi ta woya ɓai, a skwi ambalai, Zhiklè a nco, aman a pa na hori a di a skwi man ta sla na mbela'a. 
1CO.1.29	Gar haha, ndo da fu va ɓai a sam di Zhiklè, ko staƌ!
1CO.1.30	Kinè a zhè te Yèsu Kristi a gèƌ Bi Zhiklè, aman Yèsu a ngi a maya nga, a ge nga a ndohi nzura'a, a kezla ndav nga, a preka nga auda; 
1CO.1.31	gar haha, ara man ƌèlèwèr Zhiklè a gaƌa:
1CO.1.31	Ndo man a woya a njégèr va, sèi a jégèr va a géƌ Bi Yèsu.
1CO.2.1	ba, dalahimam ga, aman i do a sam kinè, i do a ma mbia'a, a maya mbia'a ka ɓai, aman a i ngreda kinè ma malwuƌi Zhiklè. 
1CO.2.2	I gaƌa i njè skwi ngiƌè a sam kine azɓai, sèi man Yèsu Kristi staƌgenè, nenga'a man ta gezlala'a. 
1CO.2.3	I nza a sam kinè ara ndo mbia ka ɓai, i nza a sam kinè a zlau, a ngudzi mbia'a, 
1CO.2.4	a i gaƌa kinè ma, a i njè kinè ma Zhiklè, a ma kumba ka ɓai, ara maya ndohi herkeda; aman i ngreda wuƌi Mèzhèɓ Zhiklè auda, 
1CO.2.5	a géƌ man verzi skwi man kin co a ndav, maya ndohi herkeda ka ɓai, aman wuƌi Zhiklè.
1CO.2.6	Ma man i gèƌè'a, nenga'a ba ma maya a sam ndohi njèlèlè'a; aman maya ndohi herkeda a bihi herkeda sata man ta da ndiv ta ka ɓai. 
1CO.2.7	Aman i gèƋè ma maya Zhiklè, man n'ngheda a sam di ndohai, man herkeda nge di ɓai. 
1CO.2.8	Nenga'a, ko bihi herkeda haha ta sun ɓai. Aman a matsa ta suna, ar ta gezlala Bi n'njèlè ɓai. 
1CO.2.9	Aman a gau, ara man Ƌèlèwèr Zhiklè a gaƋa:
1CO.2.9	Skw i man di ndo a rka ɓai, a zlembaƋ ndo a tsena ɓai, skwi man a nshkè a ndav ndo di ɓai, skwi man Zhiklè a tila ta ndohi man ta woya'a.
1CO.2.10	Aman a sam nga, Zhiklè a n'ngra nga a Mèzhèɓ nenga'a: Mèzhèɓ a wuzhè skwi tèlèba, ko skwi Zhiklè nthwaƌa ba. 
1CO.2.11	Nsun skwi te ndav ndo wa, sèi Mèzhèɓ ndo man a zhè te ndav na kla! Lèmèlèmè ndo azɓai, man a sun Zhiklè, sèi Mèzhèɓ Zhiklè staƋgenè.
1CO.2.12	Nga ngatsa Mèzhèɓ herkeda ka ɓai, aman Mèzhèɓ man a shkè te Bi Zhiklè, aman nga slaha nga sun skwi man Zhiklè a mva nga te pombi nenga'a. 
1CO.2.13	A nga ngreda skwi Mèzhèɓ haha a ma ndohi man ta ngots Mèzhèɓ Zhiklè; nga gèƋè azɓai a maya ndohai, aman ara Mèzhèɓ Zhiklè a senda nga. 
1CO.2.14	Ndo te nyakaƋ na a sun Mèzhèɓ Zhiklè ɓai, a sla na skwi nrzla'a, a slaha a nshinè ɓai. Skwi Mèzhèɓ Zhiklè, ta cinè sèi a Mèzhèɓ Zhiklè.
1CO.2.15	Aman ndo man Mèzhèɓ Zhiklè te ndav, a ƌèl skwi tèlèba. Aman gèƌ va na, ta slaha nƌèl nenga'a ɓai. 
1CO.2.16	Nsun skwi man Bi Yèsu a hèrè'a wa, nwoya a nslebda na wa? Aman nga, nga ngots nhèrgèƌ Kristi.
1CO.3.1	Iyè, dalahimam ga, i slaha a i gaƋa kinè azɓai, ara man i gaƋa ta ndohi man Mèzhèɓ Zhiklè te ndav ta; aman ara man a ndohi njejèr ntétékè ta, ara man ta wudahi dai te Kristi. 
1CO.3.2	I va kinè wa, aman kin sia'a, Ƌaf ka ɓai. Kin slaha kin zhüɓè t'hwaƋdi ɓai. Ko antanta ba kin slaha di ɓai, 
1CO.3.3	a géƋ man kin jejèr ntétékè kinè dai. Man srak a ndzoan a zhè te ndev kinè, kin jejèr ntétékè ara ndohi herkeda ka ɓi Ƌè? 
1CO.3.4	Aman ndo ngiƋè a gaƋa: Iyè a Paul; ndo ngiƋè a gaƋa: Iyè a Apollos; kin gèƋ ma ara ndohi ta gèƋè'a ka ɓi Ƌè?
1CO.3.5	Apollos wa? Paul wa? Ndohi mizlinè Zhiklè, man kin co Yèsu a ndav a sam ta, ndo staƋ staƋ ara man Bi Zhiklè a mva na. 
1CO.3.6	I zlekau, Apollos a ngaha iyam, aman Zhikle a ngu man a ngrè. 
1CO.3.7	Gar haha ndo man a zlekia'a, ko nenga'a man a gaha iyam, ndo mbia'a ka ɓai, sèi Zhiklè man a gi a ngrè. 
1CO.3.8	Ndo man a zlekia'a, a ndo man a gi iyam a pa, ta lèmèlèmè. StaƋ staƋ a da ngècè skwi ntul na, ara mizlinè na.
1CO.3.9	Nga mba a mizlinè a nda Bi Zhikle. Kinè, kin gi dau Zhiklè; kinè, kin gi man Zhiklè a nroma. 
1CO.3.10	Te pombi man Zhikle a mvayè, i pau verzi gi ara ndo nrèm gi nzura'a. Ndo ngiƋè a Ƌizlè a géƋè'a. StaƋ staƋ da gu maya, ara man a Ƌizlè a géƋè'a. 
1CO.3.11	Ndo azɓai, man a slaha a mpi verzi gi ngiƋè, sèi verzi gi man a zhè, nenga'a Yèsu Kristi.
1CO.3.12	Ko wawa man a Ƌizlè a géƋ verzi gi sata, guro, verzhègenè, kwa mbela'a, kaf, kuza, huba, 
1CO.3.13	mizlinè ndo staƋ staƋ a di a ngredè auda. Pats n'ndikèma skwai a da ngredè auda; mizlinè a da ngredè va na auda te vogwa, a mizlinè ndo staƋ staƋ, ko mizlinè mèmè, vogwa a jkedè'a. 
1CO.3.14	Aman mizlinè man ndo ngiƋè a ƌüzlo, a nzai, nenga'a a ngècè skwi ntul na. 
1CO.3.15	Aman ndo man vogwa a ndi mizlinè na, skwi nenga'a azi na. Ndo saa mbél na, aman ara man a mbelkaƋauda te vogwa genè. 
1CO.3.16	Kin sun ɓi Ƌè? Va kinè, gi Zhiklè, a Mèzhèɓ Zhiklè a zhè te ndav kinè.
1CO.3.17	Ndo man a gedèshè gi Zhiklè, Zhiklè a da gedèshè nenga'a. Gi Zhiklè nkezla'a; kinè, nenga'a. 
1CO.3.18	Ndo da peda ndav na a wi a ri na ɓai! Ndo ngiƋè te ndev kinè man a huro, a sun maya herkeda sata, da nde na a ndo nrzla'a, aman a ngècè maya. 
1CO.3.19	Aman maya herkeda haha, nenga'a nrzlè a sam Zhiklè. Ɗèlèwèr Zhiklè a gaƌa:
1CO.3.19	A gs ta ndohi maya a gèƌ maya ta.
1CO.3.20	A va'a:
1CO.3.20	Zhiklè a sun skwi man ndohi maya ta hèrè'a, a suna, skwi ambalai.
1CO.3.21	Gar haha kin dzugor va a géƋ ndo ɓi fèt. Skwi tèlèba a kinè: 
1CO.3.22	Paul, Apollos, Céphas, ko herkeda, ko nshèffè, ko m'metsai, skwi man a zhè antanta, skwi man a di a shkè, skwi tèlèba a kinè; 
1CO.3.23	aman kinè a Kristi; Kristi a Zhiklè.
1CO.4.1	Gar haha ndohi tèlèba da rka nga ara ndohi mizlinè Kristi, a ndohi mber skwi man Zhiklè a n'ngheda. 
1CO.4.2	Ta jhèƌè skwi ngiƌè a sam ndohi mɓer skwi azɓai, sèi nlèɓèslè. 
1CO.4.3	A ga ga pa mè, aman ko kinè, ko ndo ngiƌè a bazlay mali a gèƌ. Iyè, i bezlè mali a gèƌ ga a ri ga azɓai: mèzhèɓ ndav ga amba, i sun mali ga ɓai. 
1CO.4.4	Aman ko arsa, i ga a ndo nzura di ɓai. Bai Yèsu, nenga'a ndo kita ga.
1CO.4.5	Gar haha kin bazla na mali a gèƌ a ndo ngiƌè tsam tsam ɓai, sèi Bai Yèsu a shkè, nenga'a a di a cko skwi tèlè auda a sam nhèla'a, ko skwi man n'ngheda'a te ruva, a ngrédè skwi man ndohi ta héré te ndav ta, auda. Te deɓa'a Bi Zhiklè a slébèrdè ndo staƌ staƌ, ara man a ngècè a géƌ skwi man a gau. 
1CO.4.6	Dalahimam ga, skwi haha i ngreda kinè a géƋ va ga, a géƋ Apollos, a kin shindè a sam nga, ara man âèlèwèr Zhiklè a gaƋa: Sèi ara man ta windo, kin pa na va ɓai! Aman ndo te ndev kinè da dzugor va a gèƋ ndo njènga na ɓai!
1CO.4.7	N'nge ka a mbia'a man a fena ndohi ngiâè, wa? Skwi te ri ngaya, man ka ngatsa ambali ɓi, mè? Aman ka ngots ambalai, ka jégèr va ara man ka ngotso ambali ka ɓai, èhèmè? 
1CO.4.8	Kin ngots skwi tèlè man kin woya ma. Kin wala ma. Kin gi bai, a nda nga ka ɓai. A woy kin gi bai; aman nga ba, nga gi bi a nda kinè.
1CO.4.9	I gi hérè'a, Zhiklè a ge nga, nga ndohi sak nenga'a, a ndohi man a deɓa: nga ara ndohi man ta ve nga a m'metsai; herkeda tèlèba, a golahi Zhiklè ba, a ndohi ba, ta pi di a nga. 
1CO.4.10	Nga nrzlahia'a a géƌ Kristi, kinè ndohi maya te Kristi. Nga, wuƋi nga azɓai; kinè, wuƋi kinè a zhè. Kinè ndohi man ta slébèrdè kinè; nga, ta kwol nga.
1CO.4.11	Ha antanta, mi a ked nga, iyam a dza nga, nga adai, ta ƌuts nga, nga ndohi nshèwèlè genè, gi nga azɓai, 
1CO.4.12	a nga ngeza a mizlinè man nga gi a ri nga. Ta ga nga ndzoan, nga pshè ta ma. Ta paraha nga, nga cè'a. Ta derƋe nga, nga menda ta ma mbela'a a deɓa. 
1CO.4.13	Nga nda a ndohi man herkeda a kwol nga, a koskosi ndohi tèlè, ha patsna.
1CO.4.14	I windo ma haha, aman i pa kinè hori a di ka ɓai; aman i ngra kinè màya, ara a sam wudahi ga man i woy ta a ndav ga. 
1CO.4.15	Ko kin ngots ndohi ncè kinè ma gozhèm kula te Kristi, kin ngatsa babhi kumba ɓai. Aman i ye kinè te Yèsu Kristi, te ma mbela'a. 
1CO.4.16	Gar haha i fa kinè ma a géƌ; Vagu lèmèlèmè ara ga! 
1CO.4.17	A géƌ nasa i zlündo Timothée a sam kinè, nenga'a kra ga nlèɓèslèa, man i woya'a, te Bi Yèsu; nenga'a da hodko kinè ma civèƋ Yèsu Kristi, man i bizhè a pa, a gèƋ, da ngreda kinè ara man i njè ta mpi ndohi Zhiklè tèlèba, te verzi herkeda tèlèba.
1CO.4.18	Ndohi ngiƋè ta fi va, ta gaƋa, a shkè a deɓa a sam nga asaɓai, ar ta. 
1CO.4.19	Man Bi Zhiklè a woya'a, i Ƌè a sam kinè ndul ndul ma. I fì gèƋ a ma ndohi nfi va azɓai; aman i wèr wuƋi ta. 
1CO.4.20	Aman kokwar-Bi Zhiklè a zhè, a ma ka ɓai, aman te wuƌai. 
1CO.4.21	Kin war kè? I Ƌè a sam kinè a mènèwèƌ te ri ƌè, ƌè a mwoy-ndo a ndav, a ndav nlüɓekwa'a ƌè?
1CO.5.1	I tsena'a, mphömè a sam kinè a zhè, mphömè man ko ndohi nte deɓa ta gi azɓai: ndo man a cè ngwoz bab na. 
1CO.5.2	A kin fí va, a kin kuƋi azɓai, a kin cka ndo man a gu mali arsa auda te ndev kinè ɓai. 
1CO.5.3	Aman iyè, ko iyè az a sam kinè ɓai, te mèzhèɓ i zhè a sam kinè. I sun kita man i da bazla na a gèƌ a ndo ngu arsa, te ndav ga, ara man i zhè a sam kinè.
1CO.5.4	A sam ɓicè va kinè a nzlembaƌ Bai Yèsu Kristi, i zhè a nda kinè te mèzhèɓ, a wuƌi Yèsu Bi nga, 
1CO.5.5	a nga woy a nga va na ndo sa a ri a Sadan, a va na a gèƋèsh na; aman mèzhèɓ na da mbel na a pats Bai Yèsu.
1CO.5.6	Nfi va kinè, ambaɓai. Kin sun ɓi ƌè? Movar mbesla'a kèshkata a ɓesla movar tèlèba. 
1CO.5.7	Gar haha, vapatseda movar mbesla'a halakai tèlèba auda, te deɓa'a kin ndi a movar mɓua'a, man movar mbesla'a a te di ɓai. Aman nga ba, nga ngots kra tambak Pâque, nenga'a Kristi, man ta zlama na da'ai a géƌ nga.
1CO.5.8	Gar haha nga, man nga gi ngolala, sèi nga gia'a a movar mɓesla'a halaki ka ɓai, a movar mɓesla'a man mali a skwi ambaɓia'a a te di ɓai, aman a movar man skwi nshégèrè a te di ɓai, a ndav nzura'a, te ma nzura'a. 
1CO.5.9	I winda kinè te Ƌèlèwèr, kin humda va a ndohi mphömè ɓai! 
1CO.5.10	I hur a gèƌ ndohi a civèƌ herkeda ka ɓai man ta gi mphömè, keda, metsar, vrai, aman kin woy a kin hümdè a tenga'a ɓai, sèi man kin jèkeda herkeda.
1CO.5.11	Aman i winda kinè ma haha, aman kin humda va ɓai a ndo man kin baba na kramam kinè, man nenga'a ndo mphömè, ndo keda, ndo vrai, ndo nderƌe ndo, ndo njèjèr zom, ndo metsar. Kin ndau skwi a nda nenga'a ɓai! 
1CO.5.12	Mbezlè mali a gèƌ ndohi nte deɓa, ma ga ƌè? Mbèzlè kita a gèƌ ndohi nte ndev kinè, nasa ma kinè ka ɓi ƌè? 
1CO.5.13	Zhiklè a gi kita ndohi nte deɓa. Vocko ndo man ambaɓai auda te ndev kinè!
1CO.6.1	Aman ma a zhè te ndev ndohi kin cèw, kin woy a kin Ƌè a sam kita ndohi nte deɓa dè, Ƌè a sam ndohi Zhiklè ka ɓi dè? 
1CO.6.2	Kin sun ɓi Ƌè, ndohi Zhiklè ta da gi kita ndohi herkeda. Aman kin da ga na kita a herkeda, kin slaha a kin gi kita a géƌ skwi nkèshèa ɓi dè? 
1CO.6.3	Kin sun ɓi dè, nga da gi kita golahi Zhiklè; zba ndohi man a géƌ herkeda sata dè. 
1CO.6.4	Aman ma a zhè te ndev kinè a gèƌ skwi herkeda, kin Ƌè a kita ndohi nte deɓa, ndohi man ta ara ndohi ambalai a sam mpi ndohi Zhiklè ƌè?
1CO.6.5	I gaƌa kinè ma sata, aman i pa kinè hori a dai. Ndo maya te ndev kinè, ko staƌ ba, azɓi ƌè, man a slaha a mbèzlè malai te ndev kramamhi na cèw? 
1CO.6.6	Kramama a Ƌè a kita a kramam nenga'a ngiƌè a sam di ndohi nte deɓa kè! 
1CO.6.7	Aman kin Ƌè a kita, nasa skwi man ambaɓi ma. Dara man kin cè mali ndo ngiƌè, a kin Ƌè kita azɓai, a kin cè'a, aman ndo ngiƌè a gu ri a sam kinè. 
1CO.6.8	Anai kinè kin gu skwi ambaɓia'a, kin ga skwi zura ɓai. Kin gu ri a sam kramanihi kinè!
1CO.6.9	Kin sun ɓi ƌè, ndohi nzura ka ɓai, ta ndi kokwar-Bi Zhiklè azɓai. Kin peda ndav kinè a wai a ri kinè ɓai! Ko ndohi mphömè, ko ndohi vrai, ndohi ngi ngwoz a dala, ko ndohi mphömè ngura'a a ngura'a, 
1CO.6.10	ko ndohi metsar, ndohi keda, ndohi njèjèr zom, ndohi nderƌe ndo, ndohi nkeƌe ndo, ta ndi kokwar Bi Zhiklè azɓai. 
1CO.6.11	Ndohi tsaƌ tsaƌ te ndev kinè ta gu arsa zlèzlèa. Aman kin pana, kin kezla, kin ga'a a ndohi nzura'a te nzlembaƌ Bi Yèsu Kristi, te Mèzhèɓ Zhiklè nga ma.
1CO.6.12	I slaha a i gi skwi tèlèba; aman skwi mbela'a tèlè ka ɓai. I slaha a i gi skwi telèba; aman i woya aman skwi ngiâè a gi bi te ndav ga ɓai. 
1CO.6.13	Kin gaƌa: Skwi n'ndi man a hwad, hwaƋ man a skwi n'ndai. Halau, aman Zhiklè a di a géƌe­ she hwacì a skwi n'ndi cèw ba. Aman va ndo a zhè a géƌ mphömè ka ɓai, aman a géƌ Bai Yèsu, a Bai Yèsu a gèƋ va nga. 
1CO.6.14	Aman Zhiklè a slambaƋdeko Yèsu auda, a di a slambaƋde nga lèmèlèmè a wuƋi nenga'a.
1CO.6.15	Kin sun ɓi dè, va kinè nfèfènvahi Kristi. A i cè nfèfènvahi Kristi, a i gi nfèfènvahi ndo mphömè a vna dè? A'ai! 
1CO.6.16	Kin sun ɓi dè, ndo man a humda vaa ngwoz mphömè, nenga'aagi va staƋ a vna. Aman âèlèwèr Zhiklè a gaƋa: Ta cèw ta gi va ta staƋ. 
1CO.6.17	Aman ndo man a humda va a Kristi, nenga'a mèzhèɓ staƋ a vna.
1CO.6.18	Vahu kinè auda a sam mphömè! Mali tèlèba man ndo a gia'a, a gia"a a deɓa genè; aman ndo man agi mphömè, agi mali te va na t'hwaƋa'a ba. 
1CO.6.19	Kin sun ɓi dè, va kinè gi Mèzhèɓ Zhiklè nkezla'a, man a zhè te ndav kinè, a kin ngots te ri Zhiklè; kinè, skwi kinè ka ɓai. 
1CO.6.20	Aman Zhiklè a sumka kinè a deɓa a gani kumba. Gar haha voslubordo Zhiklè te va kinè!
1CO.7.1	I mbeda kinè a deɓ âèlèwèr man kin windo: Amba, aman ngura'a a cè ngwoz azɓai. 
1CO.7.2	Aman a gèƋ zlau mphömè, ndo staƋ staƋ da ngots ngwoz na, a ngwoz staƋ staƋ da ngots baki na. 
1CO.7.3	Baki da va na skwi a ngwoz na, ara man amba. Lèmèlèmè ngwoz, da va na baki na. 
1CO.7.4	WuƋi ngwoz azɓai, aman a gshè va na; aman nenga'a a baki na. Lèmèlèmè wuƋi baki azɓai, aman a gshè va na; aman nenga'a a ngwoz na.
1CO.7.5	Kin menda va kinè a deɓa ɓai, sèi man kin menda ma kinè a pa, a kin nzi kètè, a kin ngècè ri a ntsi rai, a kin humda va kinè te deɓa'a za'a, aman Sadan a slaha a mpe kinè a wi azɓai, a gèƋ man kin menda va kinè a deɓa. 
1CO.7.6	Ma haha i gaƌa kinè, aman i gra kinè civèƌ, i fa kinè a gèƋ ka ɓai. 
1CO.7.7	Te ndav ga i woy holhola'a, aman ndohi tèlèba ta nzi ara ga: aman ndo staƋ staƋ a n'ngots pombi na te ri Bi Zhiklè, ngiâè kata, ngiâè kata. 
1CO.7.8	A i gaƋa ta gombambihai a ngwozi mazihai: Amba ainan ta nzi ara ga!
1CO.7.9	Aman ta slaha ta gshè va ta ɓai, sèi ta cè ngwoz. M'mbela ta cè ngwoz, a géƌ man ta gi ntétékè. 
1CO.7.10	A sam ngwozai, a baki ta, i gaƋa ta, aman iyè ka ɓai, aman Bi Zhiklè a ngoƋo: ngwoz dajèkeda baki na ɓai! 
1CO.7.11	Aman a njèkeda ma, sèi a nzi a gèƋ na, ha ta menda gumi a hi a baki na. Baki da kwola ngwoz na ɓai!
1CO.7.12	A sam ndohi ngiâè i gaƋa ta ma ga, ma Bi Zhiklè ka ɓai: Aman kramam staƋ a ngots ngwoz man a nca Zhiklè a ndav ɓai, ambaba nenga'a man a nzi te gi baki na, baki da kwola ɓatf 
1CO.7.13	Aman ngwoz a ngots baki na, man a nca Zhiklè a ndav ɓai, a baki nenga'a a woya a ta nzi a ngwoz na, ngwoz dajèkeda ɓai! 
1CO.7.14	Aman baki man a nca Zhiklè a ndav ɓai, nkezla'a a géƌ ngwoz. A ngwoz man a nca Zhiklè a ndav ɓai, nkezla'a a géƌ baki na, man a nco Zhiklè a ndav. Man arsa ka ɓai, arwudahi kinètawudahi nkezla'a ka ɓai. Aman a vava ta wudahi nkezla'a.
1CO.7.15	Aman ndo man a nco Zhiklè a ndav ɓai, a woya a njèkeda ngwoz na, da jèkeda mènè. Man arsa, kramama a demama a civèƌ Zhiklè ndzawahi a ma man ta gaƌdahi ɓai. Aman Zhiklè a baba nga a nga nzi a gumai. 
1CO.7.16	Aman ka ngwoz, ka sun ƌè, wa ngiƌè ba ka mbela baki ngaya? Aman ka ngura'a, ka sun ƌè, wa ngiƌè ba ka mbela ngwoz ngaya? 
1CO.7.17	M'mbéla ndo staƋ staƋ a gi ara man Bi Zhiklè a va na, ara man Bi Zhiklè a baba na. I til ma haha a hai a sam mpi ndohi Zhiklè tèlèba.
1CO.7.18	Aman Zhiklè a baba na ndo ngiâè, man ngwon n'ngela, da nza a ngwon nenga'a n'ngela mènè. Aman Zhiklè a baba na ndo ngiâè, man ngwon n'ngel ɓai, nenga'a da ngela ngwon asaɓai. 
1CO.7.19	N'ngèl ngwon, skwi ambalai; n'ngèl ngwon ɓai, skwi ambalai; aman sèi njèjèr ma nkwèr Zhiklè. 
1CO.7.20	Ndo staƋ staƌ da nza, ara, man Zhiklè a baba na. 
1CO.7.21	Aman a pats man Zhiklè a baba ka, ka ɓèlè, ka hur gèƋ ɓai! Man ka slaha a ka proko va ngaya auda, dara gu arsa.
1CO.7.22	Ndo man Bi Zhiklè a baba na te ɓele, nenga'a a n'nda'a a kra ngwi te Bai Yèsu. Lèmèlèmè kra ngwi man Zhiklè a baba na, nenga'a ɓèlè te Kristi. 
1CO.7.23	Zhiklè a sumka kinè a deɓa a gani kumba. Kin nda a ɓèl ndohi ɓai! 
1CO.7.24	Sèi ndo staƋ staƋ, dalahimam ga, da nza a sam di Zhikle te skwi man Zhiklè a baba na a pa. 
1CO.7.25	A géƋ dalahai, Bi Zhiklè a mvay ma ngiƋè a géƋ tenga'a ɓai. Aman i gaƋa kinè skwi man i huro, ara ndo man a su Zhiklè te va, a kin slaha kin cè ma nenga'a nlèɓèslèa.
1CO.7.26	Gar haha i huro, a géƋ skwi mwuƋitpa man a zhè antanta, ndohi sèi ta nzi kata dai. 
1CO.7.27	Aman ka dzawa a ngwoz, ka gu maya ɓai, aman ka pra te ria'a. Aman ka pra ma a sam ngwoz, ka woy ngwoz ngiƌè ɓai. 
1CO.7.28	Aman ka cè ngwoz genè, mali ka ɓai. Aman dema'a a Ƌè ngwoz, mali ka ɓai. Aman ta da ngiâè matakwan a va ta. Te ndav ga, ar i woy a i ɓer kinè te ria'a. 
1CO.7.29	Aman i gaƋa kinè, dalahimam ga: tiƋè sama ma. Anai ko ngurhai, man ta co ngwoz, sèi ta gi ara man ngwoz ta azɓai; a tengahi man ta kuƋai, ara man ta kuƋi azɓai;
1CO.7.30	a ndohi man ta wuffè, ara man ta wuffè azɓai; a tengahi man ta shum skwai, ara man ta ngatsa skwa ɓai; 
1CO.7.31	a ndohi man herkeda haha ambaba ta, ara man ambaba ta ɓai. Aman skwi herkeda, a maya herkeda haha, a di a ndiv na. 
1CO.7.32	I woya man kin hér gèƋ zlau ɓai. Ndo man a nca ngwoz ɓai, a hér skwi Bi Zhiklè, ara man a gi ambaba Bi Zhiklè.
1CO.7.33	Ndo man a nco ngwoz, a hér skwi herkeda, ara man ambaba ngwoz na. Gar haha, ndav nenga'a nkezla te va. 
1CO.7.34	A ngwoz man baki na azɓai, a dema'a, a hér skwi Bi Zhiklè, ara man va na, a Mèzhèɓ na, ta kezla. Aman ngwoz man baki na a zhè, a hér skwi herkeda, ara man ambaba baki na. 
1CO.7.35	Aman i gaƋa kinè ma haha, a i takaha kinè a vna, aman i pa kinè tugudza a sak ka ɓai. I hur sèi aman tèlèba a gi amba amba, a kin slaha kin Ƌè a ma ma a mizline Bi Zhiklè, a skwi ngiƋè da gerzl kinè a hi ɓai.
1CO.7.36	Aman ndo ngiƋè a huro, dem nenga'a man ngra ma do do ngwoz, da gu ara ndav nenga'a man a woya'a. Mali ka ɓai, aman a va na civèƋ a ndè ngwoz. 
1CO.7.37	Aman ndo ngiƋè a mana ndav na, a wuƋi ka ɓai, aman a géƋ man a hur skwi na te ndav na, a woy dem nenga'a, a ndè ngwoz ɓai, nenga'a a gi amba.
1CO.7.38	Gar haha ndo man a feda dem nenga'a a ngwoz, a gi amba: ndo man a vi dem nenga'a a ngwoz azɓai, a gi amba holhola'a. 
1CO.7.39	Ngwoz ndzawa'a a sam baki na, aman nshèffè baki na a zhè dai. Aman baki nenga'a m'mets na ma, nenga'a mpra ma, a Ƌè ngwoz a sam ndo man a woya'a, aman sèi ara man Bi Zhiklè a woya'a. 
1CO.7.40	Aman i huro, dara a sam na, aman a nzi a géƋ na. I huro, i ba, i ngots Mèzhèɓ Zhiklè.
1CO.8.1	A géƋ n'ndi zluèƋ mbeh skwai, nga tèlèba nga sun maya. Nshin skwai a grè gèƋ ndo, aman mwoy-ndo a ndav a gi aman a grè a ma ma. 
1CO.8.2	Ndo man a huro a sun skwai, di nenga'a mwin di ɓai. 
1CO.8.3	Aman ndo man a woy Bi Zhiklè, Zhiklè a sun nenga'a. 
1CO.8.4	A géƋ n'ndi zluèƋ mbèh skwai nga suna, m'mbèh skwai, skwi ambalai t'herkeda. Zhiklè ngiƋè azɓai, na staƋgenè. 
1CO.8.5	Ko ngiƋè a zhè, man ta baba ta zhiklèhai, te giƋfèk, t'herkeda, ara man zhiklèhi kumba a bihi kumba,
1CO.8.6	nga ngots Bi Zhiklè nga staƋgenè, Bab nga, te nenga'a skwi tèlè a shkè, a nga a sam nenga'a. Bi nga staƋgenè, Yèsu Kristi, te nenga'a skwi tèlè a zhè, a nga te nenga'a. 
1CO.8.7	Ndohi tèlè ka ɓai, man ta sun maya. Aman tengahi ngiƋè ta ndi zluèƋ vri pèc pècèk, a mèzhèɓ ndav tenga'a man wuƋi na azɓai, a lizhè a vna.
1CO.8.8	Aman skwi n'ndi a tila nga azɓai a sam di Bi Zhiklè. Ko nga ndi skwai, ko nga ndi skwi azɓai, nga fena ndo ngiƋè azɓai. 
1CO.8.9	Aman vagu maya a géƋ civèƋ man kin ngotso haha; kin gu a gadda ɓai a sam ndohi man wuƋi ta azɓai. 
1CO.8.10	Aman ndo ngiƋè a rka, ka ndo man ka sun maya, a ka ndi skwi a sam m'mbèh skwai, a mèzhèɓ ndav nenga'a a n'ngots wuƋi di ɓai, a hérè te ndav nenga'a azɓi Ƌè: amba aman i ndi zluèƋ mbèh skwai. 
1CO.8.11	A géƋ maya ngaya man ka suna, ndo man a ngatsa wuƋi ɓai a gedas na, kramam ngaya, a géƋ nenga'a ba Kristi a m'mets na.
1CO.8.12	Aman kin gi mali arsa a sam kramamhi kinè, a kin lizhè mèzhèɓ ndav ndohi man ta ngatsa wuƋi ɓai, kin gi malai a sam Kristi. 
1CO.8.13	Gar haha, aman i slafaƋama na sak a kramam ga a géƋ skwi n'ndai, i woya a i ndi zluèƋ azɓi fèt. I woya a i slafaƋama na sak a kramam ga azɓai.
1CO.9.1	I kra ngwi ka ɓi ƌè? I ndo sak Kristi ka ɓi ƌè? I rka Yèsu, Bi nga, a di ga ka ɓi dè? Kinè, skwi man a shkè auda te mizlinè ga te Bi Yèsu ka ɓi Ƌè? 
1CO.9.2	Aman i ndo sak a sam di ndohi ngiƌè ka ɓai, i ndo sak kinè a vava. Aman kin ngreda mizlinè ndo sak ga te Bai Yèsu auda.
1CO.9.3	A sam ndohi man ta bazlay mali a gèƌ, i gaƌa ta arsa: 
1CO.9.4	Nga ngots civèƌ aman nga ndi skwai a nga si skwai a géƌ mizlinè nga ɓi ƌè? 
1CO.9.5	Nga ngots civèƌ, aman nga cè dam a civèƌ Zhiklè a ngwoz ɓi ƌè, lèmèlèmè ara ndohi sak Yèsu ngiâè, ara kramamhi Yèsu, ara Pierre? 
1CO.9.6	Sèi nga cèw a Bamabas, nga da gi mizlinè a ri nga dè? 
1CO.9.7	Ndo man a Ƌè a ngi var, a ti skwi na a ri na wa? Ndo man a gi gi dau, a ndi dau nenga'a azɓi wa? Ndo man a ɓir skwai, a si wa skwihi na azɓi wa?
1CO.9.8	Kin hur ɓai: i gèƋè ma haha ara man a shkè auda te nhèr gèƌ ndo; ko ma kita Zhiklè a gèƌè arsa. 
1CO.9.9	Aman ta windo te ma kita Zhiklè, man Moise a mva nga:
1CO.9.9	Ka fa na dzala a ma a mari man a kizlè dau ɓai!
1CO.9.9	Zhiklè a wara ta di a marihi dè? 
1CO.9.10	A goƋ ma nenga'a tèlèba a gèƋ nga ka ɓi Ƌè? Aman a géƋ nga ta windo: Ndo man a pizhè'a, da puzo a da ngècè skwi ntul na. Ndo man a kizlè'a, da kuzlo, a da ndi skwi man a kuzlo. 
1CO.9.11	Aman nga zlekeda skwi Mèzhèɓ a ndav kinè, ambaɓi ƌè aman nga ngècè skwi kinè a deɓa?
1CO.9.12	Aman kin va ta civèƌ a ndohi ngiƌè, a ta gi arsa a sam kinè, nga slaha holhola'a ka ɓi ƌè? Aman ko civèƌ a zhè aman i gi arsa, i gi a wuƌi azɓai. Aman i zhüɓ skwi tèlè, aman nga gshè ma mbela'a Kristi a hi azɓai. 
1CO.9.13	Kin sun ɓi dè, ndohi man ta gi mizlinè te gi Zhiklè a ta vi skwi a Zhiklè, ta nda te skwi man ta va na Zhiklè.
1CO.9.14	Lèmèlèmè Bai Yèsu a ngaƌa, aman ndohi n'njè ma mbela'a ta ngècè skwi man ta nzi a nshèffè a vna a géƌ njè ma mbela'a. 
1CO.9.15	I hassa skwi sata ɓai. I windo ma sata ɓai, aman i ngècè skwai. M'mbela i metsi ga, a géƌ man ndo a gedassa skwi njégèr va ga. 
1CO.9.16	l slaha a i jégèr va azɓai, aman i njè ma mbela'a; sèi i gia'a ndèzl. Wobayè, aman i njè ma mbela'a azɓai!
1CO.9.17	Aman i hoss mizlinè sa a ri ga, ar i ngècè skwi ntul ga. Aman anai i gi mizlinè sa, a géƌ man Yèsu a mvayè a rai. 
1CO.9.18	Skwi ntul ga mè? Aman i njè ma mbela'a. A i njè'a ambalai. Ko i slaha a i jhèƌè'a, i woya i jhèƌè skwi a géƌ man i njè ma mbela'a azɓai. 
1CO.9.19	Ko i ndo mpra'a a sam ndohi tèlèba, i ndeda va ga a ɓèl ndo tèlèba, a géƌ man i da ngats ta kumba.
1CO.9.20	A sam ndohi Juif i nda'a ara ndo Juif, a géƌ man i da ngats ta ndohi Juif. A sam ndohi njejèr ma kita Zhiklè, i nda'a ara ndo njèjèr ma kita Zhiklè — ko man i t'hwaƌ ma kita ka ɓai — a géƌ man i da ngats ta ndohi njèjèr ma kita Zhiklè. 
1CO.9.21	A sam ndohi man ta ngatsa ma kita Zhiklè ɓai, i nda'a ara ndo man á ngatsa ma kita Zhiklè ɓai ko ma kita a zhè a sam ga a sam di Zhiklè, aman ma kita te Kristi a géƌ man i da ngats ta ndohi man ma kita Zhiklè tenga'a azɓai.
1CO.9.22	A sam ndohi man wuƋi ta azɓai, i nda'a a ndo man wuƋi na azɓai, a géƋ man i da ngats ta ndohi man wuƋi ta azɓai. A sam ndohi tèlèba i nda'a a skwi tèlèba, a géƌ man a maya tèlèba i da mbel ta tengahia'a kètè. 
1CO.9.23	Skwi tèlèba i gia a géƌ ma mbela'a, aman i ngècè skwi mbela'a te pa. 
1CO.9.24	Kin sun ɓi dè, aman tengahi man ta hi te dala, ta hi tèlè. Aman sèi staƋ a ngèce skwi ntul na. Vahau arsa, aman kin ngècè'a!
1CO.9.25	Aman ndo staƋ staƋ tèlèba man a gi var, a ɓir va na te skwi tèlèba; tengahia ngiƌè, aman ta da pa ta skwi var a va man a géƌèsh na, a tengahia ngiƌè skwi var man a géƌèshè azɓai. 
1CO.9.26	Gar haha i hai, a i hi teƌau teƌaua'a ka ɓai. A i ƌukwa'a, aman i ƌukwa'a a mpataka ambali ka ɓai; 
1CO.9.27	aman i dzawa va ga, a i gshè'a, aman i njè ta ma a ndohi ngiƌè azɓai, a i ndeda va ga a ndo man ta kwolyè.
1CO.10.1	Dalahimam ga, i woya man i nghédè a sam kinè ɓai: Baɓhi nga zlèzlèa tèlèba ta zhè t'hwaƋ vanai, a ta bozlo a ndev woyam mbia'a tèlèba, 
1CO.10.2	a ta gu baptême a géƌ Moise tèlèba, te vanai, te woyam mbia'a, 
1CO.10.3	a ta ndau skwi n'ndi Mèzhèɓ lèmèlèmè tèlèba, 
1CO.10.4	a ta sau skwi nsi Mèzhèɓ tèlèba lèmèlèmè; aman ta sau te za Mèzhèɓ, man a dzadzar ta. Za haha, nenga'a Kristi. 
1CO.10.5	Ko arsa ba, Bi Zhiklè a wuffè a géƋ tenga'a tèlè ka ɓai, a nksar ta t'hèshèkèƋ.
1CO.10.6	Aman skwi haha a gu a skwi malwuƋi nga, aman nga gi ntétékè skwi ambaɓia azɓai, ara tengahia ngiƌè ta gau. 
1CO.10.7	Kin nda a ndohi vri ɓai, ara tengahia ngiƋè, ara man ta windo:
1CO.10.7	Ndohi ta nzahai, aman ta ndi skwai, a ta si skwai, a ta slèmbèâè, aman ta gi wai.
1CO.10.8	Nga da gokoy mphömè ɓai, ara tengahia ngiƌè man ta gu mphömè, a ta bazl ta. Ta bazl ta, 23.000 pats staƋ. 
1CO.10.9	Ngojkudokoy Bi Zhiklè ɓai, ara tengahia ngiƌè te va tenga'a ta jkudo, a zhüzhokihi ta je ta, a ta bazl ta.
1CO.10.10	Kin kuƌau a va ɓai, ara tengahia ngiƌè tsaƌ tsaƋ te va tenga'a ta gau, a ndo ngedassa ndo a mbazl ta. 
1CO.10.11	Skwi haha a gau a sam tenga'a a ndi a skwi malwuƌai. A ta windo a géƌ nga, aman nga gi maya. Ndikèma herkeda a zhè ndul ndul. 
1CO.10.12	Gar haha ndo man a huro a gaƋa i zlatsa, da gu maya, aman da kalahi asaɓai.
1CO.10.13	Skwi ngiƋè a pe kinè a wi azɓai, sèi skwi ndohai. Aman Bi Zhiklè nlèɓèslèa, aman a gi man skwi mpe kinè a wai a fena wuƌi kine azɓai, a gi civèƌ aman skwi mpe kinè a wai a di a ndiv na, aman kin slaha a kin zhüɓè'a. 
1CO.10.14	Garhahadalahimam ga, vahu kinè auda a sam m'mbèh skwai! 
1CO.10.15	I gèƋ ma a nda kinè ara a nda ndohi maya. VaƋöl a ri kinè, a géƋ ma ga.
1CO.10.16	Kokwi mpshè ma, man nga pshè na ma, nenga'a skwi man a humde nga a pombaz Kristi ka ɓi Ƌè? Movar man nga tsaka'a, nenga'a skwi man a humde nga a va Kristi ka ɓi Ƌè? 
1CO.10.17	Aman movar staƋgenè, a nga kumba va staƋgenè, te man nga ndia tèlèba te movar staƋgenè. 
1CO.10.18	Vawar ndohi Israel! Tengahia man ta ndi skwi man ta va na Zhiklè, ta humda a sam mvi skwi a Zhiklè ka ɓi Ƌè? 
1CO.10.19	I woya man i gaƋa kinè ma mè? Skwi m'mbèh skwai, skwi mbela'a Ƌè? Mblom skwi mbela'a Ƌe?
1CO.10.20	A'ai, aman skwi man ndohi nte deɓa ta via'a, ta va ta madzagihai; a Bi Zhiklè ka ɓai. I woy a kin humda a madzagihi ɓai. 
1CO.10.21	Kin slaha kin si kokwi Bi Yèsu a kokwi madzagi cèw ɓai. Kin slaha a kin ngècè skwi n'ndi a sam Bai Yèsu, a skwi n'ndi a sam ma­dzagai cèw ɓai. 
1CO.10.22	Aman nga woy a nga poko na gèƋ auda a Bi Yèsu a ngi srak Ƌè? Nga fena wuƋi nenga'a Ƌè? 
1CO.10.23	Nga slaha a nga gi skwi tèlèba; aman skwi amba tèle ka ɓai. Nga slaha nga gi skwi tèieba; aman skwi man a gi a nga grè a ma ma tèlè ka ɓai.
1CO.10.24	Ko wawa te ndev kinè da hur a géƌ skwi na genè ɓai, da huro a géƌ skwi ndo ngiƋè ba. 
1CO.10.25	ZluèƋ tèlè man ta prè a luma, kin ndia'a, kin dzhoƋ ɓai, a géƋ mèzhèɓ ndav kinè. 
1CO.10.26	Aman herkeda a Bi Zhiklè, a skwi tèlè man a zhè te pa. 
1CO.10.27	Aman staƋ te va ndohi nte deɓa a baba kinè a skwi n'ndai, a kin woy a kin dè, vandau tèlèba man ta va kinè, kin dzhod ɓai, a géƋ mèzhèɓ ndav kinè.
1CO.10.28	Aman ndo ngiâè a ngaƋa kinè: Na haha, zluèƋ mbèh skwai, kin ndau ɓai, a géƌ man a ngreda kinè; kin ndau ɓai, a géƌ mèzhèɓ te ndav. 
1CO.10.29	A géƌ mèzhèɓ ndav kinè ka ɓai, agèƋ mèzhèɓ ndav ndo sa. Iyè, i ndo mpra'a, mèzhèɓ ndav ndo ngiâè a slaha a nfay mali a gèƋ dè? 
1CO.10.30	Aman i ndi a nshid gèƋ, a ta derƋyè a gèƋ skwi man i shid gèƋ a gèƋè'a èhèmè?
1CO.10.31	Ko kin ndi skwai, ko kin si skwai, skwi ko mèmè man kin gia'a, vagau tèlèba, aman kin slébèrdè Zhiklè. 
1CO.10.32	Kin slafaƋama ta sak a ndohi Juif a ndohi man Juif ka ɓai, a mpi ndohi Zhiklè ɓai. 
1CO.10.33	Ara ga, te skwi tèlèba i gi aman ambaba ta ndohi tèlèba, a i hérè a géƌ skwi ga ka ɓai, aman a géƌ skwi man ambaba ta ndohi kumba, aman ta mbel ta.
1CO.11.1	Valemda nshèffè kinè a iyè, lèmèlèmè ara iyè a Kristi!
1CO.11.2	Sussai, sussai, aman kin héryè te skwi tèlèba, a kin gia ara man i ngra kinè. 
1CO.11.3	I senda kinè: Kristi bai a géƌ ngurhi tèlèba. Ngura'a bai a géƌ ngwoz. Bi Zhiklè bai a géƌ Kristi. 
1CO.11.4	Ngura'a staƋ staƋ tèlèba man a tsi rai, man a hadka ma Zhiklè, a skwa te ged, a pi hori a di na. 
1CO.11.5	Ngwoz man a tsi rai, man a hadka ma Zhiklè, a skwa a te gèƋ ɓai fimfima'a, a pi hori a di a Bi na; ambaɓai, lèmèlèmè ara man a sha gèƋ.
1CO.11.6	Aman a woya a m'mènè skwa a gèƌ ɓai, dara da shoko gwots na auda. Aman ngwoz man a shi gèƋ, man a ɓècè gèƋ, ambaɓai; sèi da manda skwa a gèƌ. 
1CO.11.7	Aman ngura'a da fèda skwa a gèƋ ɓai, te man nenga'a ara mèzhèɓ n'njèl Zhiklè. Aman ngwoz, nenga'a n'njèl ngura'a. 
1CO.11.8	Ngura'a a mshkè te ngwoz ka ɓai. Aman ngwoz a mshkè te ngura'a. 
1CO.11.9	Ngura'a n'nga'a a géƋ ngwoz ka ɓai, aman ngwoz a géƋ ngura'a.
1CO.11.10	Gar haha sèi ngwoz da fèda skwa a gèƋ, a sam di golahi Zhiklè. 
1CO.11.11	A civèƋ Bi Yèsu, ngwoz azɓai man ngura'a azɓai; a ngura'a azɓai man ngwoz azɓai. 
1CO.11.12	Aman lèmèlèmè ara man ngwoz a mshkè te ngura'a, ngura'a antanta a shkè te ngwoz. Aman skwi tèlèba a shkè te Bi Zhiklè. 
1CO.11.13	Vahur te ndav kinè a ri kinè, man ambaba ngwoz, man a tsi ri a Zhiklè, skwa a te gèƋ ɓai.
1CO.11.14	Ko skwi n'nga'a a géƋ herkeda a nsenda kinè ɓi Ƌè? Ambaɓai a sam ngura'a a gwots ndzuva'a te gèƌ; 
1CO.11.15	aman gwots ndzuva'a ambaba ngwoz, ara n'njèl na. A n'ngots gwots man a nghédè gèƌ na. 
1CO.11.16	Aman ndo a zhè te ndev kinè, man a woya a ngi gèjau a géƌè'a, da suna, nga gi gèjau azɓai, a mpi ndohi Zhiklè lèmèlèmè. 
1CO.11.17	Aman i fa kinè ma haha a gèƋ: skwi ngiƋè kin gia'a, man i slaha a i sîébèrdè kinè a vna ɓai; mɓicè va kinè a gi dara azɓai, ambaɓi holhola'a.
1CO.11.18	Nshèlèkura'a i tsena'a, aman kin ɓicè va a sam mpi ndohi Zhiklè, gèƌ kinè nkezla. A i huro a vava, kin gi arsa. 
1CO.11.19	Aman skwi man a kezla kinè gèƋ a zhè, a ndohi nzura'a te ndev kinè ta da ngrédè auda. 
1CO.11.20	Aman kin ɓicè va, kin ngècè ri azɓai, aman kin ndi skwi n'ndi Bi Yèsu, 
1CO.11.21	te man ndo staƋ staƋ a gi gazawa a n'ndi skwi n'ndi na tsam tsam.
1CO.11.21	Te deɓa'a ngiƋè a zhè, man mi a keƋa'a, ngiƋè a zhè, man zom a keƋa'a. 
1CO.11.22	Kin ngots gihi ɓi Ƌè, aman kin slaha a kin ndi skwai, a kin si skwai te pa? Kin kwola mpi ndohi Zhiklè dè, a kin pa ta hori a di a ndohi man ta ngatsa skwa ɓi ƌè? I da gaƌa kinè ma kè? I slebarde kinè dè? Te skwi haha i slébèrdè kinè azɓai. 
1CO.11.23	Aman skwi man i va kinè, i ngots te ri Bi Yèsu. A vaƋ man ta ga na ri a gèƋ, Yèsu a nco movar, 
1CO.11.24	a nshüd gèƋ, a ntsaka'a, a ngaƋa:
1CO.11.24	Na haha va ga, man i vau a géƌ kinè.
1CO.11.25	Skwi haha vagau, a kin héryè. Lèmèlèmè kokwi te deɓ skwi n'ndai, a ngaƌa:
1CO.11.25	Na haha, kokwi nderzla nga a ma mɓua'a te pombaz ga. Skwi haha vagu pèc pècèk, aman kin sia'a, a kin héryè.
1CO.11.26	Pèc pècèk aman kin ndi movar haha, a kin si kokwi haha, kin njè ma m'metsi Bi Yèsu, ha pats man a shkè a deɓa. 
1CO.11.27	Gar haha ko wawa man a ndi movar, a si kokwi Bi Yèsu, a ndia'a, a sia'a, a mali te ndav, a gi mali a va'a a géƌ pombaz Bi Yèsu.
1CO.11.28	Gar haha staƋ staƋ a ri na, da hur nshèffè na, ga a ndi movar, ga a si kokwai. 
1CO.11.29	Aman ko wawa man a ndia'a, a sia'a, a ndi a si kita na a gèƋ na, a géƌ man a rka va Yèsu ara va nkezla ka ɓai. 
1CO.11.30	Gar haha ndohi kumba man wuƋi ta azɓai, ndohi matakwan kumba, ta zhè te ndev kinè, matrhia'a kumba ta mets ta. 
1CO.11.31	Aman agassa nga wèr va nga a ri nga, ar nga ngècè kita azɓai.
1CO.11.32	Aman Bai Yèsu a ga nga kita, a keƌa nga gèƌa dai, a géƌ man a ɓer nga, a phomde nga a nda ndohi herkeda ngiâè azɓai. 
1CO.11.33	Gar haha, dalahimam ga, aman kin ɓicè va, aman kin ndi skwai, vazhèrda va a rai! 
1CO.11.34	Ndo man mi a keda'a, da ndau skwi te ngwai, aman te deɓa'a a sam mɓicèva a skwi n'ndai, kita da da kala kinè a gèƋ ɓai. Skwi ngiƌè i woy a i tilè'a, aman i do do a sam kinè.
1CO.12.1	A géƌ skwi nte Mèzhèɓ Zhiklè, i war a i slebda kinè, dalahimam ga. 
1CO.12.2	Kin suna: Te va man kin ndohi nte deɓa dai, mblom a vrai a zlama kinè ndav. 
1CO.12.3	Gar haha i gaƋa kinè, ndo a slaha a mphomde Yèsu azɓai, te Mèzhèɓ Zhiklè, a ndo a slaha a mbaba na Yèsu Bi azɓai, sèi te Mèzhèɓ Zhiklè nkezla'a.
1CO.12.4	Skwi nte Mèzhèɓ Zhiklè, tsaƌ tsaƌ; aman Mèzhèɓ staƌgenè. 
1CO.12.5	Mizline tsaƋ tsaƋ; aman Bai staƋgenè. 
1CO.12.6	WuƋihi tsaƋ tsaƋ; aman Zhiklè staƋgenè, man a gi skwi tèlèba te ndohi tèlèba. 
1CO.12.7	Te ndo staƋ staƋ tèlèba, skwi Mèzhèɓ a zhè, aman tèlèba ta grè a ma ma.
1CO.12.8	Ndo ngiƌè a n'ngots te Mèzhèɓ, aman a gèƌè ma maya; ndo ngiƌè man a pèr ma auda te Mèzhèɓ sa; 
1CO.12.9	ndo ngiƋè, aman a ncè a ndav, te Mèzhèɓ sa; 
1CO.12.10	ndo ngiƋè a n'ngots wuƋai, aman a gi nrkedai; ndo ngiƋè aman a hodko ma; ndo ngiƋè aman a sun nƌèl mèzhèɓhi mbela'a te va mèzhèɓhi ambaɓihia'a; ndo ngiƌè aman a gèƋ nè'èn tsaƋ tsaƋ; ndo ngiƋè aman a slaha a ngwèdè ngèƋè nè'èn sa.
1CO.12.11	Aman skwi haha tèlèba, Mèzhèɓ nstaƌ a gia'a, a kezla na ndo staƋ staƋ skwi na, ara Mèzhèɓ Zhiklè a woya'a. 
1CO.12.12	Lèmèlèmè ara va staƋgenè a zhè, a nfèfènvahi nenga'a kumba, nfèfènvahi tèlèba, va staƌgenè, lèmèlèmè Kristi. 
1CO.12.13	Aman nga tèlèba nga gu baptême te Mèzhèɓ staƌgenè, a nga nda'a a va staƌgenè, ko nga ndohi Juif, ko Juif ka ɓai, ko ɓèlèlihai, ko wud ngwihai, a nga ngots Mèzhèɓ nkezla'a haha staƌgenè. 
1CO.12.14	Gar haha nfèfènva staƋgenè ka ɓai, aman ta kumba.
1CO.12.15	Aman sak a gaƌa: I ri ka ɓai, arsa i nfèfènva ka ɓai, kos nenga'a nfèfènva ka ɓi ƌè? 
1CO.12.16	Aman zlembaƌ a gaƌa: I di ka ɓai, arsa i nfèfènva ka ɓai, kos nenga'a nfèfènva ka ɓi Ƌè? 
1CO.12.17	Aman va tèlèba dai, ndo a da cinè skwi a mè? Aman tèlèba zlembaƋ, ndo a da zhkè skwi amè?
1CO.12.18	Aman a vava, Zhiklè a ngu nfèfènvahai, staƋ staƋ te va a géƋ na, ara man a woya'a. 
1CO.12.19	Aman tèlèba nfèfènva nstaƌgenè, gaƋa va tema? 
1CO.12.20	Aman a vava nfèfènvahi kumba, va nstaƌgenè. 
1CO.12.21	Dai a slaha a ngaƌa na rai: I woy ka ɓai, a slaha a ngaƋa na azɓai. Lèmèlèmè gèƋ, a slaha a ngaƋa ta sakhai: I woy kinè ɓai, a slaha a ngaƋa ta azɓai. 
1CO.12.22	Aman nfèfènvahi man nga hur wuƋi ta azɓi fèt, ta ambaba nga holhola'a. 
1CO.12.23	A tengahi man nga huro, n'njèl ta azɓai, nga slebarde ta holhola'a.
1CO.12.23	Aman skwi man ambaba nga te di ɓai, nga dzazla holhola'a. 
1CO.12.24	Aman skwi man ambaba nga a dai, nga jézlè azɓai. Aman Zhiklè a nhumda nfèfènvahi tèlèba, a va staƋ, a n'nzala nfèfènva nkèshèa holhola'a. 
1CO.12.25	Skwi ngiƋè da kezla va ɓai, aman nfèfènvahi ta tèkè a va ta.
1CO.12.26	Aman skwa a dza na nfèfènva staƋ, skwa a dza ta nfè fènvahi tèlèba. Aman ta slébèrdè nfèfènva staƋ, nfèfènvahi tèlèba ta wuffè. 
1CO.12.27	Aman kinè va Kristi, kin nfèfènvahi nenga'a staƋ staƋ ara man a ngotso. 
1CO.12.28	A sam mpi ndohi Zhiklè nga, Zhiklè a nge ta ndohi ngiƋè a ndohi sak, ndohi ngiƌè a ndohi nhadka ma, ndohi ngiƌè a ndohi njèngè, ndohi ngiƌè a ndohi ngi nrkedai, ndohi ngiâè man ta slaha ta mbél ndohi matakwan; ndohi ntakaha, ndohi ncè ta ma, ndohi ngèƋè nè'èn tsaƋ tsaƋ.
1CO.12.29	Ta tèlèba ndohi sak dè? Ta tèlèba ndohi nhadka ma dè? Ta tèlèba ndohi njengè dè, ta tèlèba ndohi ngi nrkedi dè? 
1CO.12.30	Ta tèlèba ta slaha ta mbel ta ndohi te matakwan dè? Tèlèba ta gèƋ nè'èn tsaƋ tsaƋ Ƌè? Tèlèba ta slaha ta ngwèdè ngèƋè sa dè? 
1CO.12.31	Vawoy skwi man Zhiklè a via'a, man amba holhola'a! A i woya man i ngra kinè civèƋ man a fena tengahia ngiâè.
1CO.13.1	Ko man agassa i gèƋè ma ndohai, a ma golahi Zhiklè, aman mwoy-ndo a ndav ga azɓai, i lèmèlèmè ara züdo, ara ngurlèlèi man a slhè. 
1CO.13.2	Ko man agassa i slaha a i hodko ma, a i sun skwi man n'ngheda tèlèba, a i ngots maya tèlèba, a ncè-a-ndav tèlèba, a i slaha a i cè za a i ngeda a sam ngiâè, aman mwoy-ndo a ndav ga azɓai, iyè skwi ambalai. 
1CO.13.3	Ko man agassa i va ta skwi ga tèlèba a ndohi ntawassa'a, a i kalda va ga aussa, aman mwoy-ndo a ndav ga azɓai, a takahayè azɓi gene.
1CO.13.4	Mwoy-ndo a ndav a zhèr skwia dai, a ndav amba. Mwoy-ndo a ndav a tétékè skwi azɓai. Mwoy-ndo a ndav a grè gèƋ azɓai, a fi va azɓai, 
1CO.13.5	a gi skwi hori azɓai, a hér skwi na azɓai, ta slaha ta poko na gèƋ auda ɓai, a gshè ndo te ndav azɓai. 
1CO.13.6	A wuffè a géƌ skwi man zura ka ɓai, azɓai; aman a wuffè a géƌ skwi nzura'a. 
1CO.13.7	A fa na kwa a gèƋ skwi tèlèba, a cè skwi tèlè a ndav, a zhèr skwi tèlè te ndav, a zhüɓ skwi tèlèba.
1CO.13.8	Mwoy-ndo a ndav a ndivè azɓai a mèdèp, aman nhèdè ma a di a ndev na, a ngèƌè nè'èn tsaƌ tsaƌ a ndev na, a shin skwai a ndev na. 
1CO.13.9	Skwi man nga suna, skwi nkèshkata di genè, nhèdè ma, skwi nkèshkata di genè. 
1CO.13.10	Aman skwi n'nga'a jèlala'a ma, skwi nkèshèa kala a deɓa. 
1CO.13.11	Te va man i kra dai, i gèƌ ma ara kra, maya ga ara kra, i hèr skwi ara kra. Aman i gra ma, i jèkeda skwi kra.
1CO.13.12	Antanta nga rka skwi ara te ndev koturmai, bizhèwbizhèwa'a. Te deɓa'a nga da pi di a iyamdi iyamdai. Antanta i sun skwi kètè genè. Te deɓa'a i da shinè tèlè, ara man Zhiklè a senyè, kala va ga tèlè. 
1CO.13.13	Anai, ncè-a-ndav, nzhèr skwi te ndav, mwoy-ndo a ndav, te makar ta nzi dai. Aman mwondo a ndav a fen ta tèlèba.
1CO.14.1	Vawoy mwoy-ndo a ndav! Aman vawoy skwi nte Mèzhèɓ Zhiklè ba, aman kin slaha a kin hèdè ma. 
1CO.14.2	Ndo man a gèƋè nè'èn tsaƋ tsaƋ, a gèƋè a ndo ka ɓai, aman a Zhiklè. Ndo ngiâè a cinè ma nenga'a azɓai, te man a gèƋè skwi man n'ngheda te Mèzhèɓ.
1CO.14.3	Ndo man a hèd ma, a ngreda ta ndohai, a slebda ta, a senda ta, a bid ta. 
1CO.14.4	Ndo man a gèƋè nè'èn tsaƋ tsaƋ, a gi aman géƋ va na a grè; aman ndo man a hèd ma, a gi aman mpi ndohi Zhiklè ta grè a ma ma. 
1CO.14.5	I woya te ndav ga, aman kin tèlèba kin slaha a kin gèƌè nè'èn tsaƌ tsaƌ. Aman i skwi man i woy holhola'a, kin slaha kin hèd ma. Ndo man a hèd ma, a fena ndo man a gèƋè nè'èn tsaƋ tsaƋ, sèi man agassa ndo n'ngwèdè nè'èn tsaƋ tsaƋ a ngrédè ma nenga'a, aman mpi ndohi Zhiklè ta grè a ma ma a vna.
1CO.14.6	Anai, dalahimam ga, aman i Ƌè a sam kinè, a i gaƋa kinè a ngèƋè nè'èn tsaƋ, a i ngreda kinè ma man n'ngheda'a, a ma maya, a ma nhodko ma, a ma njèma azɓai, i takaha kinè a mè? 
1CO.14.7	Lèmèlèmè a sam skwi man a slhè, man nshèfíea te pa ɓai: arashingelèk, ara ganzavar. Man da'ai ta tsaƌ tsaƌ ka ɓai, ndo a sun ko tema, gar ta vèdè shingelèk, gar ta tsi ganzavar? 
1CO.14.8	Aman tolom a slhe ɓai duvƋuva'a, ntil va na a ndè var wa?
1CO.14.9	Lèmèlèmè kinè, aman kin gèƋè nè'èn tsaƌ numnuma'a, tsaraya ka ɓai, nslaha a ntsena ngèƌè kinè wa? Ngèƌè skwa'a ambalai! 
1CO.14.10	Ma tsaƋ tsaƋ a zhè t'herkeda, aman skwi ngiƋè azɓai, man da'ai na azɓai. 
1CO.14.11	Aman i sun ngèƋè ɓai, ndo ngiƋè a slaha a ncinè azɓai, a i slaha a i cinè ma ndo ngiƋè azɓai. 
1CO.14.12	Lèmèlèmè kinè: Aman kin woy skwi nte Mèzhèɓ, vagu maya, aman kin ngècè kumba, aman mpi ndohi Zhiklè ta grè a ma ma.
1CO.14.13	Gar haha ndo man a gèƋè nè'èn tsaƌ, da tsu rai, aman a slaha a ngwèdè ba. 
1CO.14.14	Aman i tsi rai a nè'èn tsaƋ, Mèzhèɓ ga a tsi rai, a shkè te nhér gèƋ ka ɓai. 
1CO.14.15	Ani kè? l woya man i tsi ri te Mèzhèɓ, aman i woya man i tsi rai, a ndohi ta cinè ba. I woya man i sli dimèsh te Mèzhèɓ, aman i woya man tacinè dimèsh ga ba. 
1CO.14.16	Aman ka slébèrdè Zhiklè a ntsi ri te Mèzhèɓ, ndo man a nza a pa a ntsena ɓai, a slaha a ngi 'Amen' a géƌ man ka shüd gèƋ dè? A sun skwi man ka gèƋè ɓai.
1CO.14.17	Ka shüd gèƋ amba amba; aman ndo ngiâè a grè a ma ma a vna azɓai. 
1CO.14.18	l shid gèƋ a Zhiklè: i fen kinè tèlèba a ngèƌè nè'èn tsaƌ tsaƌ. 
1CO.14.19	Aman te ndav ga nfena man i gèƌè ma zlam a sam mpi ndohi Zhiklè, a i senda ta ndohi ngiâè a vna, a ta cinè'a, a géƌ ma l0.000 te ngèƋè nè'èn tsaƋ. 
1CO.14.20	Dalahimam ga, kin ndeda va kinè a wudahi a sam m'mbedi a ma ɓai! 
1CO.14.21	Aman vandeda va kinè a wudahai a sam skwi ambaɓia'a! A sam skwi man kin mbedi a pa, vagoƋ ara ndohi ngra'a! Ta windo te ma kita:
1CO.14.21	I woya man i gèƋè ne'en tsaƋ, a i gaƋa ta a da'ai tsaƋ a ndohi haha. Ko ar haha ta cinè ma ga azɓai, Bi Zhiklè a gaƋa.
1CO.14.22	Gar haha ngèƋè nè'èn tsaƋ, skwi nialwuƌi a sam ndohi nco Yèsu a ndav ka ɓai, aman a sam ndohi man ta ca a ndav ɓai. Nhèd ma, skwi malwuƋi asam ndohi man ta ca a ndav ɓi ka ɓai, aman a sam ndohi nco a ndav. 
1CO.14.23	Aman mpi ndohi Zhiklè tèlèba ta ɓiceda va a sam nstaƌ, te deɓa'a tèlèba ta gèƋè nè'èn tsaƋ, ndohi man ta sun ɓai, a ndohi man ta ca a ndav ɓai a ta shkè a pa, ta gèƋè azɓi Ƌè: skwi ngiƋè a ga kinè!
1CO.14.24	Aman tèlèba, man ta hèd ma, ndo man a nca a ndav ɓai a ndo man a sun ɓai a ta shkè a pa, ta winè na dai a géƌ mali na. 
1CO.14.25	Skwi man n'ngheda te ndav na a ngredkodauda, a nenga'a a de kèlèhai a deɓ sak tenga'a, a tsi ri a Zhi­klè, a gaƋa: Zhiklè a zhè te ndev kinè a vava!
1CO.14.26	Ani kè, dalahimam ga? Aman kin ɓicè va, ndo ngiƌè da ngots dimèsh, ngiƌè njèma, ngiƌè n'ngrèdè skwi auda, ngiƌè ngèƌè nè'èn tsaƌ, ngiƌè n'ngwèdè ngèƌè sa. Vagu tèlèba aman kin grè a ma ma! 
1CO.14.27	Man ta ngwèdè nè'èn tsaƌ, sèi ndohi cèw man makar man ta gèƌè'a, a ndo staƌ da ngwoda a deɓa.
1CO.14.28	Aman ndo n'ngwèdè'a azɓai, ndo ngèƌè nè'èn tsaƌ sèi da nza tètè te va mpi ndohi Zhiklè, da goƌ ma a géƌ na a sam Bi Zhiklè. 
1CO.14.29	Aman ndohi nhèd ma, ko cèw, ko makar, vava ta civèƋ man ta gèƋè'a. A ndohi ngiâè ta jkedè ma ta. 
1CO.14.30	Aman ndo ngiâè man a nzi a pa a ngots skwi man a ngréƋè auda te ri Zhiklè, ndo nshelèkura'a da nze dai. 
1CO.14.31	Kin slaha kin hèd ma tèlèba, aman sèi a nfina a nfma, aman tèlèba ta shindè'a, a ta ngècè maya. 
1CO.14.32	Sèi ndohi nhadka ma ta gi bi a gèƌ ma'a;
1CO.14.33	aman Zhiklè, Zhiklè sam ndzakaɓa ka ɓai, aman Zhiklè gumai. 
1CO.14.34	A sam mpi ndohi Zhiklè tèlèba, vagu aman ngwozi ta nzi tètè a sam mɓicèva. Da mbeda a ma ɓai. Sèi ta manda gèƋ ta a hai, ara ma kita a gaƋa. 
1CO.14.35	Aman ta woya a ta shindè skwai, sèi ta jhèdè baki ta te ngwai. Ambaɓai aman ngwoz a gèƋ ma a sam mpi ndohi Zhiklè.
1CO.14.36	Aman ma Zhiklè a shkè te kinè dè? A deda sam kinè genè dè? 
1CO.14.37	Aman ndo ngiâè a huro, i ndo nhadka ma, Mèzhèɓ Zhiklè te ndav ga, da suna, ma man i winda kinè, ma nkwèr Zhiklè. 
1CO.14.38	Ndo man a cè'a azɓai, sèi kin co nenga ɓi lèmèlèmè. 
1CO.14.39	Dalahimam ga, gar haha, vagu gazawa, aman kin hèd ma; aman kin gedassa civèƋ ngèƋè nè'èn tsaƋ tsaƋ ɓai! 
1CO.14.40	Vagu tèlèba a di na a di na, vatül skwi staƋ staƋ telèba!
1CO.15.1	Dalahimam ga, i hodko kinè ma mbela'a a gèƋ. Ma mbela'a man i njè kinè, a kin co a ndav, te nenga'a kin nza, 
1CO.15.2	te nenga'a kìn mbel kinè, man kin gshè'a a ri cèw, ara man i njè kinè; man ɓai, ncè-a-ndav kinè skwi ambali genè.
1CO.15.3	Skwi man i njè kinè nshèlèkura'a, ara man iyè ba i ngotso: Kristi a m'mets na a géƌ mali nga, ara ƌèlèwèr Zhiklè a gaƌa; 
1CO.15.4	ta ra'a a vèvèƌ. Aman te m'mèn mamakara'a Zhiklè a nslambaƌda, ara ƌèlèwèr a gaƌa; 
1CO.15.5	te deɓa'a Pierre, a tengahia 12, ta rka'a.
1CO.15.6	Te deɓa'a kramamhi te Kristi a fena 500 ta rka'a, a sam staƌ; tengahi mba man ta nzi a nshèffè dai a patsna ba, matrhia'a ta mets ta. 
1CO.15.7	Te deɓa'a Jacques a nrka'a, te deɓa'a ndohi sak tèlèba ta rka'a. 
1CO.15.8	Te deɓ tenga'a tèlèba, i ba i rka'a, iyè man Zhiklè a yiyè a fènègèƌ. 
1CO.15.9	I ntabawa'a te va ndohi sak Yèsu, iyè amba man ta babayè ndo sak Yèsu ɓai, a géƌ man i paraha ta mpi ndohi Zhiklè.
1CO.15.10	Aman te pombi Zhiklè, iyè ara n'nzi ga antanta. Pombi nenga'a a gu a sam ga ambali ka ɓai. I gu mizlinè a fena tengahia tèlèba. Aman iyè ka ɓai, aman pombi Zhiklè man a zhè a sam ga. 
1CO.15.11	Aman ko tenga'a, ko iyè: nga njè ma arsa, a kin co a ndav arsa. 
1CO.15.12	Aman nga njè Kristi, ara man Zhiklè a slambaƋda te ndev ndohi m'metsa'a, tengahia ngiƌè te ndev kinè ta gaƌa: nslambaƋkaƋauda te ndev ndohi m'metsa'a azɓai èhèmè? 
1CO.15.13	Aman agassa a vava, Kristi ba a nslambaƋa ɓai.
1CO.15.14	Aman Zhiklè a nslambaƋda Kristi ɓai, njèma nga skwi ambalai, ncè-a-ndav kinè ba, skwi ambalai. 
1CO.15.15	Aman nga gi malwuƋi Zhiklè, ara man a slambaƋda Kristi te m'metsai, ndèkèm a nslambaƋda ɓai, a ndohi m'metsa'a ta slambaƋkaƋauda ɓai, ar ta da ngats nga a ndohi malwuƋihi ncèkèlma a géƌ Zhiklè. 
1CO.15.16	Aman ndohi m'metsa'a ta slambaƋkaƋauda ɓai, Kristi a nslambaƋkaƋauda ɓai lèmèlèmè. 
1CO.15.17	Aman Kristi a nslambaƋkaƋauda ɓai, ncè-a-ndav kinè skwi ambalai, kinè t'hwaƋ mali genè.
1CO.15.18	Man ar haha, ndohi man ta bazl ta te Kristi, ta za mènè. 
1CO.15.19	Aman nga zhèr Kristi te ndav, te nshèffè nga a géƌ herkeda haha genè, nga mbelawhi holhola'a, a fena ndohi ngiâè tèlèba. 
1CO.15.20	Aman antanta Kristi a nslambaƋkaƋauda te ndev ndohi m'metsa'a, n'nga'a a tsuvom ndohi m'metsa'a. 
1CO.15.21	Ara man m'metsai a mshkè, a géƌ ndo staƋ, lèmèlèmè nslambaƋkaƋauda te ndev ndohi m'metsa'a, a mshkè, a géƌ ndo staƌ. 
1CO.15.22	Ara man ta bazl ta tèlèba te Adam, lèmèlèmè ta ngècè nshèffè tèlèba te Kristi.
1CO.15.23	Aman staƋ staƋ, ngiƋè te deɓ ngiƋè, ngiâè te deɓ ngiâè: ndo nshèlèkura'a, Kristi; te deɓa'a, a pats man a shkè a deɓa, ndohi man ta a Kristi. 
1CO.15.24	Te deɓa"a ndikèma skwi tèlèba, aman a va na kokwar-Bi a ri a bab na, a wusheda bihai, wuƌibai a wuƌi tèlèba. 
1CO.15.25	A woy Kristi a gi bai, ha Zhiklè a pe ta mayamhi tèlèba a hwad sak nenga'a. 
1CO.15.26	Mayam, man a géƌèshè te deɓ tèlèba, m"metsai.
1CO.15.27	Aman âèlèwèr Zhiklè a gaƋa: Zhiklè a mpeda skwi tèlèba a hwad sak nenga'a. Aman a gaƋa: Skwi tèlèba t'hwaƋa'a, a ngredè'a, ara man njèkè staƋ, nenga'a man a mva na tèlèba a hwad sak na. 
1CO.15.28	Aman skwi tèlèba t'hwaƋ sak na, ko kra ba, te ri nenga'a man a mva na tèlèba a hwad sak na. Te deɓa'a Bi Zhiklè a gèƋ skwi tèlèba, te skwi tèlèba. 
1CO.15.29	Man arsa ka ɓai, ndohi man ta gi baptême agéƌ ndohi m'metsa'a ta gi mè? Aman ndohi m'metsa'a ta slèmbèâè auda azɓai, ta ga ta baptême a géƌ ndohi m'metsa'a èhèmè?
1CO.15.30	Nga te ri m'metsi pèc pècèk èhèmè? 
1CO.15.31	Pèc pècèk i t'hwaƋ ri m'metsai; i ngredè'a, ara man i ngots skwi njègèr va a géƌ kinè, dalaimam ga, te Kristi, Bi nga. 
1CO.15.32	Aman nga huro ara ndohi genè, ar nga bozl va a skwi dak te Ephèse ƌè? Aman agassa ndohi m'metsa'a ta slèmbèƌè azɓai, ar nga gèƌè'a: ngondokoya, ngosokoya, aman a di nga metsi nga!
1CO.15.33	Ndo da pe kinè a wi ɓai: Mandalahi ambaɓihia'a ta gedassa maya mbela'a. 
1CO.15.34	Vacida di zura'a, kin gu mali ɓaü Aman matrhia'a ta sun Zhiklè ɓai. I gaƋa kinè ma haha, aman i pa kinè hori a dai.
1CO.15.35	Aman ndo ngiâè a gaƋa: Nslambaƌkaƌ ndohi m'metsa'a, ara mè? Ta shkè auda, ta ara mè? 
1CO.15.36	Nrzlava! Skwi man ka zlekau, dima'a a shkè auda azɓai, sèi a husl na. 
1CO.15.37	Skwi man ka zlekau, ka zleki gaƋa azɓai, sèi tsera, ko dau, ko tser skwi mèmè. 
1CO.15.38	Aman Zhiklè a va na va ara ndav nenga'a man a woya'a, a va nenga'a tsaƋ tsaƋ, ara tser na.
1CO.15.39	ZluèƋ tèlèba, zluèƋ staƋgenè ka ɓai, aman zluèƋ va ndo tsaƋ, zluèd skwi ndzham tsaƋ, zluèd Ƌiakihi tsaƋ, zluèƋ klèfihi tsaƋ. 
1CO.15.40	Vahi te zhiklè te gèƋè"a, a vahi ndohi t'herkeda, tsaƋ tsaƋ. Aman n'njèl va te zhiklè tsaƋ, n'njèl va t'herkeda tsaƋ. 
1CO.15.41	Nsi di pats tsaƋ, nsi di kia tsaƋ, nsi di bantihi tsaƋ; ko bantihi ba, ngiƋè a si di lèmèlèmè ara ngiâè azɓai.
1CO.15.42	Lèmèlèmè nslambaƋkadauda te ndev ndohi m'metsa'a. Ta zleki man a huslè, a slèmbèdè nhusl ɓai. 
1CO.15.43	Ta zleki man n'njèl na azɓai wuƌi n'azɓai, a slèmbèƌè, n'njèl na zhè, wuƌi na a zhè ma. 
1CO.15.44	Ta zleki gaƋa va ndo, a slèmbèƌè, va Mèzhèɓ. Aman va ndo herkeda a zhè, va Mèzhèɓ ba a zhè. 
1CO.15.45	Ara man ta windo:
1CO.15.45	Adam, ndo nshèlèkura'a agua ndo, a nshèffè te ndav.
1CO.15.45	A Adam man a deɓa agua Mèzhèɓ, man a vi nshèffè. 
1CO.15.46	Va nshèlèkura'a, va Mèzhèɓ ka ɓai, va herkeda. Va Mèzhèɓ a shkè te deɓa'a. 
1CO.15.47	Ndo nshèlèkura'a a mshkè t'herkeda, skwi herkeda. Ndo man a shkè te deɓa'a, skwi zhiklè. 
1CO.15.48	Ara man ndo n'nga'a a mberfenèk, lèmèlèmè ndohi tèlèba ta mberfenèk. Lèmèlèmè ndohi zhiklè ta da gi ara ndo te zhiklè. 
1CO.15.49	Ara man nga ngots mèzhèɓ skwi herkeda a va, lèmèlèmè nga da ngècè mèzhèɓ skwi zhiklè a va.
1CO.15.50	Aman i gaƌa kinè, dalahimam ga, ndo a slaha a ngècè kokwar-Bi Zhiklè a va nenga'a haha ɓai. Skwi man a huslè, a slaha a ndi a skwi man a huslè azɓi ɓai. 
1CO.15.51	Na haha i gaƋa kinè skwi man n`ngheda'a: Nga metsi nga tèlèba azɓai; aman va nga a da ngwèdè'a tèlèba, 
1CO.15.52	tsam tsam, njidè mpcèkodai, man tolom man a deɓa a da tsai. Aman ta tsi tolom, ndohi m'metsa'a ta da slèmbèâè, a va man a huslè azɓai, a va nga a ngwèd na.
1CO.15.53	Aman skwi man a huslè haha, sèi a fèda skwi man a huslè azɓai, a va. A skwi man a metsi haha, sèi a fèda skwi man a metsi azɓai, a va. 
1CO.15.54	Aman skwi man a huslè haha a fèda skwi man a huslè azɓai a va ma, skwi m'metsi haha a fèda skwi man a metsi azɓai a va ma, te deɓa'a n'nga'a ara dèlèwèr Zhiklè man a gaƌa: 
1CO.15.55	Ngul m'metsai a ngerƌa m'metsi a ma ma. M'metsai, ngul ngaya tema? M`metsai, skwi ntizhè ngaya tema?
1CO.15.56	Aman wuƋi m"metsai, malai. WuƋi malai, ma kita Zhiklè. 
1CO.15.57	Aman nga shid gèƋ a Zhiklè, man a va nga, a nga gi a ngul skwai te Bi nga Yèsu Kristi. 
1CO.15.58	Gar haha, dalahimam ga, vanze tara'a, kin gudzu ɓai, vagra te mizlinè Bai Yèsu pèc pècèk, te man kin suna, mizlinè kinè a gi ambali te Bai Yèsu azɓai.
1CO.16.1	A gèƋ skwi man ta cèkèlè'a, a ta takaha ta ndohi Zhiklè ngiƋè a vna, i gaƋa kinè: Vagu lèmèlèmè ara man i gaƋa ta mpi ndohi Zhiklè te Galate. 
1CO.16.2	Pèc pècèk, a pats nshèlèkura'a te luma, ndo staƋ staƋ da feda skwi a hai, da ɓica skwi a sam na, ara man a slaha. Te deɓa'a, man i do do a sam kinè ma, skwi ntsakala ma. 
1CO.16.3	Aman i do do a sam kinè ma, i woya man i zlinde ta ndohi man kin sla ta ndohi nlèɓèslèa a Ƌèlèwèr, aman ta da skwi man kin vau, a kokwar Jérusalem. 
1CO.16.4	Aman kin woya aman i ba i Ƌè a pa, nga Ƌè a nda tenga'a.
1CO.16.5	I woy a i Ƌè a sam kinè, pats man i tsa gèƋ ga te kokwar Macédoine ma. I woy a i bizhè a kokwar Macédoine dai. 
1CO.16.6	Aman kin woya'a, i da nzi a sam kinè, ko a via. Te deɓa'a kin da feday ma a sam man i da Ƌè a pa. 
1CO.16.7	Aman i bizhè a pa antanta, i woy a i Ƌè a sam kinè di azɓai, te man i huro, i da shin va a sam kinè kètè, man Zhikle a vay civèƋ. 
1CO.16.8	I nzi te Ephèse, ha pats Pentecôte. 
1CO.16.9	CivèƋ mwinèa a ma ga, a géƋ mizlinè mbia'a, ko ndohi mayamhi ta zhè a vata.
1CO.16.10	Aman Timothée a dè, vagu maya, aman a slaha a n'nzi a sam kinè a zlau ka ɓai. Aman nenga'a ba a gi mizlinè Bai Yèsu, lèmèlèmè ara ga. 
1CO.16.11	Kin rka ara ndoambali ɓai! Vafed ko namaagumai, aman a shkè a sam ga. Nga a kramamhi ga, nga zhèrè'a. 
1CO.16.12	A géƋ Apollos, kramam nga, kin suna, i fa na ma a gèƋ kumba, aman a Ƌè a sam kinè a nda kramamhi ngiâè. Aman nenga'a a woya a ndè antanta 'azɓai; aman a di a dè, a zhèr pats ngiâè dai.
1CO.16.13	Vanza a dai, vanza tara'a te ncè-a-ndav, vanza ara ngurhai, vanzala va kinè! 
1CO.16.14	Vagu aman skwi kinè tèlèba a gi te mwoy-ndo a ndav. 
1CO.16.15	I fa kinè ma a gèƋ, dalahimam ga: Kin sun gi Etienne, tengahi tsuvomhi te kokwar Achaie, a ta ge ta a ndohi ntakaha ta ndohi Zhiklè. 
1CO.16.16	Kinè ba, vamanda gèƋ a hai a sam ndohi ar haha, a sam tengahi tèlèba man ta mbi a mizlinè, a ta ngeza te pa.
1CO.16.17	I wuffè aman Etienne a Fortunatus a Achaicus ta shkè. Aman i ngats kinè ɓai, i ngots tenga'a te di man a kinè. 
1CO.16.18	Ndav ga m'manahi ma, a ndav kinè ba. Vaslebarde ta ndohi arsa! 
1CO.16.19	Mpi ndohi Zhiklè te Asie ta ga kinè mbalai. Aquilas a Priscille ta ga kinè mbali kumba te Bai Yèsu, a ndohi Zhiklè tèlèba te gi ta.
1CO.16.20	Kramamhi tèlèba ta ga kinè mbalai. Vagu mbalai, ngiâè a ngiƋè, a nkèlèw ri a da'ai ndohi Zhiklè! 
1CO.16.21	Ma haha, mbali ga, iyè Paul, man i windo a ri ga. 
1CO.16.22	Ndo man a woya Bai Yèsu te ndav ɓai, da phomda! Bai Yèsu, washkè! 
1CO.16.23	Pombi Bi Zhiklè da zhè a nda kinè! 
1CO.16.24	I woy kinè a ndav ga tèlèba te Kristi Yèsu!
2CO.1.1	Paul, ndo sak Kristi Yèsu, ara man Zhiklè a woya"a, a nda Timothèe, kramam nga, a sam mpi ndohi Zhiklè te kokwarCorinthe, a sam ndohi Zhiklègedam te kokwar Achaie tèlèba: 
2CO.1.2	Pombai da zhè a nda kinè, a gumai te Zhiklè, Bab nga, a Bai Yèsu Kristi! 
2CO.1.3	Nga shid gèƋ a Zhiklè, Bab Bi nga Yèsu Kristi, Bab man ndo a sia te va, Zhiklè mbid ndo te skwi tèlèba, 
2CO.1.4	man a bid nga te skwi nga tèlèba man wuƋitpa, a gèƋ man nga slaha a nga bid ta tengahia'a ngiƋè te deɓa"a ba, te skwi tenga"a tsaƋ tsaƋ man wuƋitpa, a skwi man Zhiklè a bid nga a vna.
2CO.1.5	Aman ara man nga ngots matakwan Kristi kumba, nga ngots skwi mbid nga kumba ba te Kristi. 
2CO.1.6	Aman ko nga ngots matakwan, nga ngotso a skwi mbid kinè, a skwi m"mbel kinè. Skwi mbid nga, skwi mbid kinè; a kin ngècè wuƋai, aman kin cè matakwan te nzhèr skwia dai, matakwan lèmèlèmè ara matakwan nga.
2CO.1.7	Skwi man nga zhèrè te ndav a gèƋ kinè, nga suna, a vava; nga suna, ara man kin ngots matakwan ba, kin da ngècè skwi mbid kinè ba. 
2CO.1.8	Dalahimam nga, nga woya aman kin sun matakwan man a ga nga te kokwar Asie. Ta ga nga skwi mwuƋitpa, man a fena wuƌi nga, a nga gu zlau a géƌ nshèffé nga, a nga huro, nga da metsi nga.
2CO.1.9	Aman skwi haha a ga nga, a gèƌ man nga fi gèƌ a wuƌi nga genè ka ɓai, aman a Zhiklè, man a slambaƌde ta ndohi m'metsa'a, 
2CO.1.10	man a mbel nga te m'metsi mbia'a arsa, a di a mbel nga za'a. Nga huro, a di a pats ngiƌè ba, a da mbelka nga auda. 
2CO.1.11	Ntsi ri kinè a géƌ nga ba a da takaha nga, a ndohi kumba ta da shid géƌ, a géƌ pombi man Zhiklè a va nga.
2CO.1.12	Nga jègèr va a gèƋ skwi haha: Mèzhèɓ ndav nga a gi malwuƋai, aman nga nza a maya te nshèffè nga t'herkeda, holhola'a a sam kinè: ndav nkezla'a, a ndav nzura'a, ara Zhiklè man a woya'a, a maya ndo ka ɓai, aman a pombi Zhiklè.
2CO.1.13	Nga winda kinè skwi ngiƌè azɓai, sèi skwi man kin jengè'a, kin shinè'a. Aman i zhérè te ndav, kin shindè tèlè di ba, 
2CO.1.14	ara man antanta kin sun nga kètè kètè ma, a kin jégèr va a géƌ nga, lèmèlèmè ara man nga jègèr va a géƌ kinè a pats Bi nga Yèsu. 
2CO.1.15	Nshélèkura'a i gaƌa i Ƌè a sam kinè dai, a kin ngècé skwi mbela'a za'a. 
2CO.1.16	Te deɓa'a i Ƌè a kokwar Macédoine, te Macèdoine i minè a deɓa a sam kinè, a kin da fèday ma a kokwar Judèe.
2CO.1.17	Man i hur arsa, i gu fali dè? Aman i herda ma a hai, i hur ara fali ndo ƌé? ï pu ma cèw dè? 
2CO.1.18	Zhiklè a gi malwuƌai, aman nga pi ma cèw azɓai. 
2CO.1.19	Aman kra Zhiklè, Kristi Yèsu, man nga a Timothèe a Silvain nga njè kinè, ndzakaɓa a halau a a"ai ɓai; aman te nenga"a sèi halau genè.
2CO.1.20	Aman Yèsu, nenga"a 'halau' a gèƋ mpèsl ri Zhiklè tèlèba. Gar haha nga ba, aman nga gèƋè 'Amen' te Yèsu Kristi, nga slèbèrdè Zhiklè a vna. 
2CO.1.21	Zhiklè, nenga"a a ngu aman nga nzi tara`a a nda kinè te Kristi; nenga`a a nkezla ndav nga, 
2CO.1.22	a ndèda ndav nga a Mèzhèɓ nkezla'a, te di skwi man a da va nga.
2CO.1.23	I cè Zhiklè a malwuƋi ga aman i da tsakalma, da zedyè - I gad i woya a i Ƌè a deɓa a kokwar Corinthe ɓai, te man i woya a i ga kinè matakwan ɓai. 
2CO.1.24	Aman nga ara bihi ncè-a-ndav kinè ka ɓai. Aman nga, nga ndohi man nga mba a mwuffè a nda kinè, a kinè man kin zlatsa te ncè-a-ndav.
2CO.2.1	I basla gèƌ ga, i woy a i Ƌè a deɓa a sam kinè a i ga kinè kuƋa a dai macecèwa'a azɓai. 
2CO.2.2	Aman i ga kinè kuƌa a dai, i da wuffè te deɓa'a a géƌ ngé? Sei a géƌ kinè, man kin kuƌai a géƌ ga ka ɓi ƌè. 
2CO.2.3	Ma haha i windo, aman i Ƌè a sam kinè pats ngiƌè, ndav ga a da kuƌi azɓai a géƌ ndohi man i woy a i wuffè a géƌ tenga'a. Aman i hur te ndav ga, a vava, aman i wuffè, kinè ba kin wuffè. 
2CO.2.4	I winda kinè ma te ndev matakwan mbia'a, a zlau te ndav, a kuƋa a di kumba. Aman i woy a i mbeƋama kinè ndav ɓai. Aman i woy a kin rka mwoy-ndo mbia'a man i woy kinè a vna, holhola'a.
2CO.2.5	Aman ndo man a pa ta kuƋa a ma ndohai, a gu aman ndav ga a kuƋi genè ka ɓai, aman kin tèlèba. 
2CO.2.6	Aman a slra'a, aman ndohi matskata ta ga na ndzoan a ndo'a.
2CO.2.7	Anai sèi kin pra na malai, a kin bidè'a. Da kuƋau holhola'a, ha a fena wuƋi na ɓai. 
2CO.2.8	A i dzhaƌ kinè, aman kin ngra na mwoy-ndo kinè. 
2CO.2.9	I winda kinè a géƌ man i shindè'a, ara man kin ngots gèƋ kinè a sam man ta jkede kinè, aman kin fi gèƋ a ma ga tèlèba.
2CO.2.10	A sam ndo man kin pra na malai, i ba i pra na mali na. Aman i ba, aman i pra malai, i pra'a, a géƌ kinè, a sam di Kristi, 
2CO.2.11	aman Sadan a da ngècè skwi te pa azɓai! Aman nga sun skwi man a woya'a. 
2CO.2.12	Aman i do a kokwar Troas, a i njè ma mbela'a te Kristi, i ngots civèƋ a ngi mizlinè mbia'a te Bai Yèsu; 
2CO.2.13	aman ndav ga m'manahi ɓai, te man i ngatsa Tite, kramam ga, ɓai. A i jèke ta a pa, a i do a kokwar Macédoine.
2CO.2.14	Nga shid gèƋ a Zhiklè, aman nga tsi sabi pèc pècèk te Kristi, a nshin nenga'a a zhkè honga'a a sam tèlèba te nga. 
2CO.2.15	Aman ngaskwi man a zhkè honga'ate Kristi a sam Zhiklè, te ndev ndohi man ta mbel ta, te ndev tenga'a man ta ze ta cèw ba.
2CO.2.16	A sam ndohi haha skwi m'metsai azhkè a m'metsai, a sam ndohi ngiƌè skwi nshèffè a zhkè a nshèffè. Nslaha a ngi ar haha wa? 
2CO.2.17	Nga ara tengahia ngiƌè man ta gi gani a ma Zhiklè ka ɓai. Aman nga gèƋè ma Zhiklè, nga gèƋè'a, a ndav nzura'a te Zhiklè, a sam di Zhiklè, ara ndohi Kristi.
2CO.3.1	Ara man nga hinè a nga fi va dè? Sèi nga windè âèlèwèr aman kin sen nga a vna dè? Man ɓai, sèi nga ngècè âèlèwèr te ri kinè aman ta sen nga a vna dè? 
2CO.3.2	Kinè âèlèwèr nga, mwindèa te ndav nga, a ndohi tèlèba ta suna, a ta jèngè'a. 
2CO.3.3	Kinè, kin âèlèwèr Kristi, a nga ngreda auda a mizlinè nga. Ɗèlèwèr ta windo a skwi mwindè skwi ka ɓai, a deɓ kwa ka ɓai, aman ta windeda a ndav a Mèzhèɓ Zhiklè a nshèffè.
2CO.3.4	Nga fi gèƋ a Zhiklè ar haha te Yèsu Kristi. 
2CO.3.5	Ara man nga slaha skwi a ri nga ka ɓai, a nga hérè a maya nga ka ɓai. Skwi man nga slaha, nga ngots a sam Bi Zhiklè, 
2CO.3.6	man a va nga maya, a nga gi mizlinè nderzlèma mɓua'a, a lamba âèlèwèr ka ɓai, aman a Mèzhèɓ. Lamba ma kita a zhidè ndo; aman Mèzhèɓ a vi nshèffè.
2CO.3.7	Ma kita Zhiklè mwindèa a deɓ kwa, a da na ma a m'metsai, ko a matsa a n'ngots n'njèl Zhiklè. A ndohi Israel ta slaha a ta pi di a medi Moise ɓai, a géƌ n'njèlè man a zhè a medi na, n'njèlè man a di a ndev na genè. 
2CO.3.8	N'njèlè mizlinè Mèzhèɓ Zhiklè a fena holhola'a ka ɓi ƌè?
2CO.3.9	Aman n'njèl mizlinè njè ma kita, man a Ƌè ma a m'metsai, a zhè, n'njèl mizlinè njè ma nzura'a a zhè holhola'a. 
2CO.3.10	Aman nga lèmdè n'njèl cèw haha, n'njèl nshèlèkura'a nara n'njèl ka ɓai. 
2CO.3.11	Aman n'njèl skwi man kala a deɓa a zhè, n'njèl skwi man a nzi a mèdèp a fena mbelambela.
2CO.3.12	Aman nga zhèr skwi te ndav aranta, nga fi gèƋ a vna 
2CO.3.13	a nga gi ara Moise ka ɓai: nenga'a a n'ngheda medi na a maslaka, aman ndohi Israel ta rka n'njèlè man a di a ndev na azɓai, ha a n'ndev na ma. 
2CO.3.14	Aman ta sassaya ndav ta. Ha patsna, maslaka man a ngheda di ndohi Israel a zhe a gèƋ nderzlèma m'mova'a man ta jèngè`a Aman sèi Kristi a ncè maslaka auda 
2CO.3.15	Ha patsna aman ta jèngè ma Moise, ndav tenga'a mpizlèa.
2CO.3.16	Aman Israel a da ngwoda ndav na a sam Bi Zhiklè, di tenga'a a da win na. 
2CO.3.17	Bi Zhiklè, Mezhèɓ; a sam man Mèzhèɓ Bi Zhiklè a zhè, vara mpra'a. 
2CO.3.18	Anai skwa az a di nga ɓai, a n'njèl Bi Zhiklè a rkè, a ngwode nga ara mèzhèɓ va nenga'a, a n'njèl nga a Ƌè a ma ma a sam nenga'a te Bi Zhiklè, nenga'a Mèzhèɓ.
2CO.4.1	Gar haha a gèƋ man nga ngots mizlinè aranta, a nga si Zhiklè te va, nga ngèzhè azɓai. 
2CO.4.2	Nga kwola skwi man ndohi ta gau, a ta ngheda, te man ta gi hori a gèƋè'a. Nga gi skwi a maya vaya azɓai, nga ngwèdè ma Zhiklè azɓai, aman nga ngreda mèzhèɓ ndav nga auda a ma nzura'a a sam di ndohi tèlèba, a sam di Zhiklè. 
2CO.4.3	Aman ma mbela'a man nga njè a, skwi n'ngheda a vava, n'ngheda a sam ndohi man ta zi ta,
2CO.4.4	a sam ndohi man ta ca a ndav ɓai, man madzagai a pizlèma ta di ta a ruva, aman ta slaha a ta rka skwi nhél sam man a zhè te ma mbela'a te n'njèlè Kristi ɓai. Kristi, nenga'a va Zhiklè. 
2CO.4.5	Nga njè ma a géƌ va nga ka ɓai, aman a géƌ Bi Yèsu Kristi, ara nenga'a Bai, a nga ɓèlèlihi kinè a géƌ Yèsu. 
2CO.4.6	Aman Zhiklè man a ngaƌa na skwi nhél sam: Hulko gèƌ auda te ruva! Nenga'a a nhul sam te ndav nga, aman te nga, sam nhela'a a ngrédè auda, a nga slaha a nga shin n'njèl Zhiklè a sam di Yèsu Kristi.
2CO.4.7	Aman nga ara shidèf rɓasl, man skwi mèshèlè aranta te pa, a géƌ man a ngrédè auda: wuƌi mbia sa a Bi Zhiklè, a nga nga ka ɓai. 
2CO.4.8	Ta ndeƌats nga te tsagi tèlèba, aman ta hasla nga azɓai. Ta gudè nga géƌ, aman ndav nga a mbede azɓai. 
2CO.4.9	Ta paraha nga, aman nga gi mbelawa azɓai. Ta zhidè nga gèƋ a hai, aman nga zi nga azɓai.
2CO.4.10	Nga ngots m'metsi Yèsu te va nga pèc pècèk, aman nshèffè Yèsu ba a ngrèdè auda te va nga. 
2CO.4.11	Te nshèffè nga haha, ta va nga a ri m'metsi pèc pècèk, a gèƋ Yèsu, a gèƋ man nshèffè Yèsu ba a ngrèdè auda te va nga haha, man a di a metsi na. 
2CO.4.12	Gar haha m'metsai a n'ngots wuƋi te nga; aman nshèffè a n"ngots wuƋi te kinè. 
2CO.4.13	Te man nga ngots mèzhèɓ ncè-a-ndav lèmèlèmè ara man âèlèwèr Zhiklè a gaƋa:
2CO.4.13	l co a ndav, gar haha i goƋa.
2CO.4.13	Nga ba nga co a ndav, a nga ba, nga gèƋè. 
2CO.4.14	A ngasuna, nenga`a man aslambaƋda Bai Yèsu auda, a di a slambaƋde nga auda lèmèlèmè a nda nenga"a, a da zlatsede nga a sam na, a nda kinè. 
2CO.4.15	Skwi tèlèba a gi a gèƋ kinè, aman pombi mbia"a te ndohi kumba a gi a nshid gèƋ kumba a n'njèl Zhiklè.
2CO.4.16	Gar haha nga ngèzhè azɓai; aman ko va nga a gèƋèsh na, ndav nga a gi a mɓua'a pèc pècèk. 
2CO.4.17	Aman skwi nga mwuƋitpa haha nkèshèa, a nzi a vata azɓai, a gi a n`njèl mbia'a man amba holhola'a a mèdèp, te ndav nga, 
2CO.4.18	te man nga pi di a skwi manngarkaadi kaɓai, aman a skwi man di nga a rka ɓai. Skwi man nga rka a dai, a nzi a vata azɓai; aman skwi man di nga a rka ɓai, a nzi a mèdèp.
2CO.5.1	Nga suna: aman gi nga nt'herkeda haha, nenga'a va nga, m'mbed na, nga ngots gi man Zhiklè a ndüzlo, gi man ri ndo a ngu ka ɓai, man a nzi te zhiklè te gèƋè'a a mèdèp. 
2CO.5.2	A gèƋ nenga'a ba nga Ƌish va, mpatakaskwi Zhiklè man ngaƋa fi a va, a keƋ nga, a nga zhèrè te ndav, 
2CO.5.3	a skwi a va; ta da ngatse nga adi azɓai. 
2CO.5.4	Aman nga te gi haha dai, nga ƌish va a nga si matakwan. Nga woy a ta sudama nga skwi auda a va ɓai, nga woy a ta va nga skwi a va, a nshèffè a gérdè skwi m'metsi a hwad.
2CO.5.5	Aman Bi Zhiklè a ri na a ntil nga hi a géƌ skwi sa, a va nga Mèzhèɓ a hai a gèƋ skwi man a da va nga. 
2CO.5.6	Gar haha nga fi gèƋ a vna pèc pècèk: nga suna, aman nga te va nga dai, nga dra a sam Bai Yèsu. 
2CO.5.7	Aman nga Ƌè te ncè-a-ndav, te nrkè skwi a di ka ɓai. 
2CO.5.8	Aman nga mana ndav nga, ko ambaba nga holhola'a aman nga jèkeda va nga a nga Ƌè ngwi a sam Bai Yèsu. 
2CO.5.9	A géƌ nasa nga gi maya maya, aman nga nzi a nshèffè ara man ambaba Zhiklò, ko nga te ngwi ma, ko nga te va nga haha dai.
2CO.5.10	Aman nga tèlèba, sèi nga da zlècè a sam n'nzi kita Kristi, a sam man ndo staƋ staƋ a ngècè'a, gar amba, gar ambaɓai, ara man a gu a pats nshèffè na t'herkeda. 
2CO.5.11	A zlau Zhiklè aranta, nga war a nga bid ta ndohai. A sam di Zhiklè, nshèffè nga n'ngreda t'uda ma. Aman i hur te gèƌ, ko a sam kinè ba, nshèffè nga n'ngreda t'uda ma.
2CO.5.12	Antanta nga tsi wi va nga a sam kinè a ri nga azɓai; sèi nga gi aman kin slaha kin jégèr va a géƌ nga. A kin slaha kin da mbeƌa ta ma a tengahia'a man ta jégèr va a géƌ skwi man a deɓa'a, skwi te ndav ka ɓai. 
2CO.5.13	Aman gèƌ nga nza, a za a géƌ Bi Zhiklè. Aman nga a maya te gèƌ; a maya te gèƌ a géƌ kinè. 
2CO.5.14	Aman mwoy-ndo a ndav te Kristi a erƋe nga, a géƋ man nga huro, aman ndo staä a m'mets na te di man a ndohi tèlèba, ta tèlèba ta bazl ta.
2CO.5.15	A nenga'a a m'mets na te di man a ndohi tèlèba, a géƋ man ndohi a nshèffè ta da nzi a nshèffè man a tenga'a genè ka ɓai, aman a géƌ nenga'a man a mets na, a nslambaƌkaƌauda a géƌ tenga'a. 
2CO.5.16	Anai nga ƌèl ndo ara nyakaƌ na a sakaɓai; ko hala'a nga sun Kristi nara ndo, antanta nga sun nenga'a ar haha ɓai. 
2CO.5.17	Gar haha man ndo a zhè te Kristi, n'nga'a a ndo mɓua'a, skwi m'mova'a kala a deɓa ma, na haha skwi tèlèba n'nga a mɓua'a. 
2CO.5.18	Aman skwi tèlèba a shkè te Zhiklè, man a menda nga gumi a hai a Kristi, a mva nga mizlinè m'mèndè gumi a hai.
2CO.5.19	Aman Zhiklè, te Kristi, a m'menda gumi a hai a ndohi herkeda, a nhera mali ta asaɓai. A mva nga ma m'méndè gumi a hai. 
2CO.5.20	Anai nga ga'a a ndohi sak te di man a Kristi, te man Zhiklè a bid ndo, te nga: Anai nga tsi ri te di man a Kristi: Vagau aman kin menda gumi a hai a Zhiklè! 
2CO.5.21	Aman Zhiklè a ndeda nenga'a man a sun mali ɓi fèt, a malai a géƌ nga, aman te nenga'a nga da ndi a ndohi nzura'a a sam di Zhiklè.
2CO.6.1	Nga ndohi man nga mbi a mizlinè a nenga'a, a nga bid kinè, kin co pombi Zhiklè ambali ɓai! 
2CO.6.2	Aman nenga'a a gaƋa: A pats man amba, i co ntsi ri ngaya. A pats m'mbélè, i takaha ka. Na haha, antanta pats man amba, na haha, pats m'mbélè. 
2CO.6.3	Nga woya a nga slafaƋama na sak a ndo ngiƋè ɓai, a ta da tsa nga demgasl a gèƋ mizlinè nga azɓai.
2CO.6.4	Aman te skwi te­leba nga ngreda va nga auda ara ndohi mizlinè Zhiklè: te nzhèr skwia dai a ma ma, te matakwan, te skwi mwuƋitpa, te zlau, 
2CO.6.5	a sam man ta ndah nga, te gi dangai, a sam nrubai, man ntulè a keƋ nga, te n'nzi a dai, a ntiƋè a mai, 
2CO.6.6	te mɓer va, te nshin skwai, te nzhèr skwi a ma ma, a ndav amba, te Mèzhèɓ nkezla'a, te mwoy-ndo a ndav man a vava, 
2CO.6.7	te ngèƋè ma nzura'a, a wuƋi Zhiklè. Nga ngots skwi var ngizura'a te ri mandai, te ri gula,
2CO.6.8	a sam man ta nzal nga, a sam man ta pa nga hori a dai. Ta gèƌè a gèƌ nga, gar amba, gar ambaɓai. Ta gèƌè a gèƌ nga: Nga ndohi mpi ndo a wai, aman nga gèƌè ma nzura genè. 
2CO.6.9	Nga ndohi man ta sen nga ɓai, aman ta sen nga genè. Nga ndohi man nga metsi nga, a nga nzi a nshèffè genè. Nga ndohi man ta ga a nga matakwan, aman nga metsa ɓi genè. 
2CO.6.10	Nga ndohi man nga kuƌai, aman nga wuffè pèc pècèk ba. Nga ndohi ntawassa'a, aman nga ga ta ndohi kumba a ndohi mèshèlè genè. Nga ndohi man nga ngatsa skwi ɓi fèt, aman skwi tèlè a nga genè. 
2CO.6.11	Kinè ndohi Corinthe, nga goƌ ma kumba a sam kinè; ndav nga mwina twèng. 
2CO.6.12	Kin ngots sam kumba te ndav nga. Aman ndav kinè a mwinè kètè a geƌ nga.
2CO.6.13	I gèƌè a nda kinè ara a nda wudahi ga. Vagu lèmèlèmè arsa, vawina ndav kinè ba twèng! 
2CO.6.14	Kin humda va ɓai a nda ndohi man ta ca a ndav ɓai. Ngizura' a a ngizura ka ɓai, ta hümdè te mè? Skwi nhél sam a ruva ta hümdè te mè? 
2CO.6.15	Nda Kristi a Sadan ta mbi a ma ƌè? Ndo ncè a ndav, a ndo man nca a ndav ɓai, ta hümdè dè?
2CO.6.16	Gi Zhiklè a vrihai ta hümdè te mè? Aman nga, gi Zhiklè man a zhè a nshèff e. Ara Zhiklè man a gaƋa:
2CO.6.16	I war a i nzi a sam tenga'a, i shèwèlè te ndev tenga'a, a i gi a Zhiklè ta, a tenga'a ta gi a ndohi ga. 
2CO.6.17	Gar haha vodo kinè auda a sam tenga`a, vakezla va kinè, Bi Zhiklè a gaƋa, kin lama na skwi nlizhèa ɓai, a i woy a i ce kinè, 
2CO.6.18	a i gi a Bab kinè, a kin gi a wudahi a dalahi ga, Bi Zhiklè wuƋi tèlèba a gaƋa.
2CO.7.1	Dalahimam ga, aman nga ngots ma mpèsl ri aranta, ngotulokoy va nga te skwi man a íizhè va a ndav tèlèba, a nga rufa skwi nkezla ndav nga te zlau Zhiklè. 
2CO.7.2	Vava nga sam te ndav kinè! Nga ga na mali a ndo ɓai, nga gedassa ndo ɓai, nga ngwoda ri a ndo ɓai. 
2CO.7.3	I goƋ ma haha aman i fa kinè mali a gèƌ ɓai. Agassa i gaƌa ma: kinè te ndav nga, ko te m'metsai, ko te nshèffè.
2CO.7.4	I pi ndav a kinè. I jégèr va kumba a géƌ kinè. I ngots skwi man a mbidyè kumba; mwuffè ga holhola'a a ndha ndav ga, ko ta ndeƌats nga. 
2CO.7.5	Mshkè nga a kokwar Macédoine, nga ngatsa nshék va ɓai; aman a sam télèba nga te matakwan genè: var t'uda, zlau te ndav.
2CO.7.6	Aman mshkè Tite, Zhiklè a bid nga, ara man a bid ta ndohi man ta zhiƌè ta gèƌ a hai. 
2CO.7.7	A mshkè nenga'a genè ka ɓai, aman a ma nenga'a ba, ara man kin büdo a vna. Nenga'a a n'ngra nga mpataka kinè, kuƌ kinè, ara man kin gu gazawa a géƌ ga. Anai i wuffe holhola'a.
2CO.7.8	Ko ndav a dza kinè a géƋ Ƌèlèwèr ga, i mindè a deɓa azɓai. Aman a matsa ndav kinè a dza kinè n'nzi kètè a géƋ Ƌèlèwèr sa, ar ambabay ɓai; 
2CO.7.9	aman antanta i wuffè. Azɓai a géƋ man kin kuƋau te ndav kinè; aman i wuffè a géƋ man kin kuƋau, a kin ngwoda ndav kinè. Aman ndav kinè a kuƋi ara Zhiklè man a woya'a. Ar haha ma nga a géƌèshè ndav kinè azɓai.
2CO.7.10	Nlèyè te ndav man a shkè te ri Zhiklè, a de nga a sam m'mbélè; aman nlèyè herkeda a de nga a sam m'metsai. 
2CO.7.11	Na haha, nlèyè te ndav, ara Zhiklè man a woya'a, a ngu mizlinè te ndav kinè kumba: kin hur a vava, kin tsko gèƌ auda, kin gu ndav, kin gu zlau, mpataka a keƌ kinè a géƌ ga, kin gu gazawa, kin ngu ndzoan! Te skwi tèleba kin ngreda, ara man mali kinè te skwi haha asaɓai.
2CO.7.12	Gar haha, ko i winda kinè ma haha, i windo a géƋ ndo man a gu mali ka ɓai, a géƋ ndo man ta gu mali a sam na ka ɓai, aman i windo, a skwi man kin gia'a a géƌ nga kumba, a ngréƋè auda a sam kinè, a sam di Zhiklè. 
2CO.7.13	Ndav nga a n'ngots skwi mbid nga arsa. Te deɓa ma ba nga wuffè holhola'a a géƋ mwuffè Tite, aman ndav na a ngu langlanga'a a sam kinè tè­lèɓa.
2CO.7.14	Ntsi wi ga a géƌ kinè, a mpay hori a di ɓai. Ara ma man nga gaƌa kinè tèlèba, ma nzura'a a vava; nga ntsi wi a gèƌ kinè a sam Tite ba, n'ngreda auda zura'a a vava. 
2CO.7.15	Kinè ambaba te ndav na holhola'a; a hèrè'a, ara man kin tèlèba kin fu gèƌ a ma na, ara man kin co, a zlau a ngudzai. 
2CO.7.16	I wuffè, aman i slaha a i pi ndav a kinè te skwi tèlèba.
2CO.8.1	Nga ngreda kinè, dalahimam ga, pombi Zhiklè man mpi ndohi Zhiklè Macèdoine a n'ngotso. 
2CO.8.2	Ko ta te ndev matakwan kumba, ta wuffè holhola'a gènè. Ko ta tawassa kumba, ta vau skwi a vata, a ndav nzura'a.
2CO.8.3	I ndo malwuƌai tenga'a, aman ta vau skwai a ndav amba, a fena wuƌi ta ba. 
2CO.8.4	Ta tsa nga ri kam kam, ta dzhoƌ civèƌ, aman ta mbi a mizlinè ntakaha ta ndohi Zhiklè. 
2CO.8.5	A ta gau ara man nga hur genè ka ɓai, aman ta vau va ta, nshèlèkura'a a Bi Zhiklè, te deɓa'a ta vau va ta a gèƌ nga, ara man Zhiklè a woya'a. 
2CO.8.6	Gar haha Tite a ndeva mizlinè pombi a sam kinè, ara man a hüno.
2CO.8.7	Lèmèlèmè ara man kin ngots kumba te skwi tèlèba, te ncè-a-ndav, te ngèƌè, te nshin skwai, te ngi gazawa te skwi tèlèba, te mwoy-ndo, man kin ngotso a sam nga, vangreda mwoy-ndo kinè auda te mvi skwi ba. 
2CO.8.8	I gèƋè ara man i fa kinè a gèƋ a wuƋi ka ɓai. Aman a géƋ man ndohi ngiƋè ta vi skwi a vata, i jkedè mwoy-ndo a ndav kinè ba: kin woy ndo a vava ƌè?
2CO.8.9	Aman kin sun pombi Bi nga Yèsu Kristi, ko nenga'a ndo mèshèlè, a n'nde na a ndo ntawassa'a, a géƋ kinè, a géƋ man te ntèwèshè nenga'a kin ndi a ndohi mèshèlè. 
2CO.8.10	I hur ar haha: aman skwi haha a da takaha kinè. Atutsa kin hüno ngia'a, a gèƌ man kin woya'a.
2CO.8.11	Aman ara man kin woy a kin gia'a, varufa skwi man kin hüno, a kin vi skwi man kin ngotso. 
2CO.8.12	Aman ndo a wuffè a géƋ mvi skwi man a ngotso, ambaba Zhiklè. Zhiklè ajhèƋè skwi man a ngatsa ɓai, ka ɓai.
2CO.8.13	I woy aman ndohi ngiƌè ta wèl va, a kinè, kin si matakwan te ria'a, azbai; aman skwi da lèmda. 
2CO.8.14	Te njèkèƋi skwi kinè, kin takaha ta tengahia'a man antanta skwi dè'a ta ɓai. Te deɓa ba te njèkèdi skwi tenga'a, ta da takaha kinè te skwi man dè'a kinè ɓai: a skwi a nlèmdè aranta, ara man ƌèlèwèr Zhiklè a gaƌa:
2CO.8.15	Ndo man a ɓica skwi kumba, mpataka'a azɓai; ndo man a ɓica skwi kumba ɓai, skwi man dè'a na ɓi ba, azɓai.
2CO.8.16	Nga shid gèƋ a Zhiklè, aman a n'ndha ndav Tite, a gi wuƋi kumba a géƌ kinè aranta. 
2CO.8.17	Nenga'a a ngu ara man nga dzhoƋo a ndav amba; aman nenga'a a nhur a ri na, aman a ndè a sam kinè. 
2CO.8.18	Nga zlündo kramam ngiƌè a nda nenga'a, man labar ma nenga'a a géƌ man ma mbela'a amba, a zlèzlèmè a sam mpi ndohi Zhiklè tèlèba.
2CO.8.19	Mpi ndohi Zhiklè ta co nenga'a auda a ndo man kin tsakala na skwi a rai, a nga Ƌè a vna, a nga ngreda skwi man amba man nga woya a nga gia'a, a n'njèl Zhiklè. 
2CO.8.20	Gar haha nga nga gi maya a sam ndohi man ta tsa nga demgasl a géƌ skwi mbia'a man a shkè auda te mizlinè nga. 
2CO.8.21	Aman nga gi maya, aman skwi tèlè a gi zura'a a sam di Bi Zhiklè, a sam di ndohi ba.
2CO.8.22	A nga zlündo kramam nga ngiƌè a nda tenga'a, man nga ngotso a géƌ mizlinè man a gia zura'a. Antanta a gi holhola'a za'a a géƌ man a fi géƌ a kinè. 
2CO.8.23	Anai Tite, ndo ga, man nga gi mizlinè a vna te ndev kinè; kramamhi nga man ta zlundo ara ndohi sak mpi ndohi Zhiklè, man nenga'a njèl Kristi; 
2CO.8.24	vangreda mwoy-ndo a ndav kinè a sam di mpi ndohi Zhilkè tèlèba; vagu malwuƌai, ara man nga tsi wi a gèƌ kinè ambali ka ɓai.
2CO.9.1	Ko man i windè kinè ma a géƌ mizlinè ntakaha ta ndohi Zhiklè ɓai, a gi skwo a ɓai. 
2CO.9.2	Aman i suna, kin gi gazawa, aman kin takaha ta ndohi Zhiklè; a i jégèr va a géƌ kinè a sam ndohi Macédoine, a i gaƌa: Achaie ntila skwi tèlèba ma, daga man atutsa. A skwi man kin gau a gazawa, a mpoko ta gèƌ auda a ndohi kumba, a ta gia lèmèlèmè arsa. 
2CO.9.3	Aman i zlinde ta kramamhi haha, a i woya kin tila a vava, ara man i goƌ a géƌ kinè; ma man nga slebarde kinè te skwi haha a vna, da nde na a ma ambali ɓai.
2CO.9.4	A ndohi man nga da Ƌè a nda tenga'a te Macédoine, ta ngats kinè ntil ɓai, ta pa nga hori a dai te skwi man nga fu gèƌ a vna haha; a kinè ba, hori a dai. 
2CO.9.5	Gar haha i hur amba, a i bid ta kramamhai, aman ta Ƌè a ma ma a sam kinè, a ta til mpshè ma man kin pasla nga rai, aman ntila a vava, da gu a skwi man kin vau a mpshè ma, man kin ga keda a pa ɓai. 
2CO.9.6	Va suna: Ndo man a zleki skwi keshkata genè, a da ɓicè skwi kèshkata arsa; ndo man a zleki skwi a vata, a da ɓicè skwi a vata.
2CO.9.7	Ndo staƌ staƌ da vau ara man a woya a ndav na, a ndav man a vi skwi a mwuffè te ndav, nenga'a ambaba Zhiklè. 
2CO.9.8	Zhiklè a slaha a va kinè pombai a vata ba, aman te skwi tèlèba kin ngèzhè, a kin ngots skwi mèshèlè, a kin slaha kin gi mizlinè man amba a vna, 
2CO.9.9	ara man âèlèwèr Zhiklè a gaƋa:
2CO.9.9	Nenga'a a nkezla skwi na, a mva ta ndohi ntawassa'a; ngizura'a nenga'a a nzi a mèdèp.
2CO.9.10	Aman Zhiklè man a va na tser skwai a ndo nzleki'a, a movar man a ndia'a, a slaha a mvi tsera a kinè, a tsera a ngi a vata, a ngizura'a kinè a yi wuda a ma ma. 
2CO.9.11	Gar haha kin gi a ndohi mèshèlè te skwi tèlèba, a kin slaha a kin vi skwi a ndav amba, a ndohi kumba ta shid gèƌ a Bi Zhiklè a géƌè'a. 
2CO.9.12	Ngi mizlinè Zhiklè haha a takaha ta ndohi Zhiklè te skwi man a ngeza ta genè ka ɓai, aman a gi aman ndohi kumba ta shida na gèƌ a Zhiklè.
2CO.9.13	Mizlinè kinè haha a gi malwuƌai, a ndohi kumba ta slébèrdè Zhiklè, aman ta rka, ara man kin fi gèƌ a ma nenga'a, a kin njè ma mbela'a te Kristi. A ta shid gèƌ a nenga'a, a géƌ man kin takaha ta te skwi man ta ngatsa ɓai, 
2CO.9.14	te skwi tèlèba ba, a sam ndohi tèlèba a ndav amba. A ta tsi rai a géƌ kinè, a ta woy kinè, a géƌ pombi Zhiklè mbia'a a sam kinè. 
2CO.9.15	Aman nga shid gèƌ a Zhiklè a géƌ skwi mbia'a holhola'a man a va nga.
2CO.10.1	lyè, Paul, i bid kinè a ri ga a ndav nlüɓekwa'a, a maya man amba te Kristi. Aman i a sam kinè, i gi huyo koko'a; aman i dra a sam kinè, i gèƌe a wuƌai. 
2CO.10.2	I tsa kinè rai, kin fay a gèƌ ɓai, aman i Ƌè gèƌè a wuƌai, man i do do a sam kinè. I gi hérè'a, i slaha a i gi a wuƌai a sam tenga'a man ta rka nga ara ndohi man ta jèjèr ntétékè ta. 
2CO.10.3	Ko nga fherkeda hahadai, ngagi var a ndohi herkeda ka ɓai.
2CO.10.4	Aman skwi var man nga gi var a vna, skwi ndo ka ɓai, aman wuƌi te ri Zhiklè, man a gedassa skwi nzala'a aussa. 
2CO.10.5	Nga géƌèshè skwi man amba man ta huro amba man a woya a gre gèƌ na a sam nshin Zhiklè, a nga gseda nhér gèƌ ndohi tèleba a hai a ta fì gèƌ a ma Kristi. 
2CO.10.6	Te deɓa'a man kin fi gèƌ a Zhiklè zura ma, nga da gi kita a géƌ ngi mèdègèƌ tèlèba.
2CO.10.7	Kinè, kin dèl skwi ma a deɓa genè! Ndo man a huro, iyè a Kristi, da suna, nga a Kristi lèmèlèmè. 
2CO.10.8	Ko i jégèr va a va'a a géƋ wuƋibi nga man Zhiklè a va nga, aman nga gi a ki n grè a ma ma nga gedas kinè ka ɓai — i gi hori azɓai. 
2CO.10.9	I woya man i pra kinè zlau avaa ƌèlèwèr ga ɓai.
2CO.10.10	Ta gaƌa: Te ƌèlèwèrhi nenga'a a gèƌè a wuƌai; aman te deɓa'a man a sam nga, a ged ngede man wuƋi a te pa ɓai. 
2CO.10.11	Ndo man a gèƋ aranta, da suna, nga gèƋè te Ƌèlèwèr man nga dra a sam kinè lèmèlèmè ara man nga zhè a sam kinè. 
2CO.10.12	Nga gi zlau aman nga ngré va nga a va ndohi man ta slébèrdè va ta a ri ta, a nga lèmdè va nga a tenga'a. Ta rzla, a géƋ man ta Ƌèl skwi ta a ri ta, a ta lèmdè va ta a va tenga'a.
2CO.10.13	Aman nga woy a nga jégèr va kumba azɓai, sèi ara sam mizlinè man Zhiklè a Ƌèlè nga a rai, a va nga, a nga ndikè a sam kinè ba. 
2CO.10.14	Nga ngelka na di ɓai; nga ndika a sam kinè. Aman a vava, nga ndika a sam kinè a ma mbela'a te Kristi ma.
2CO.10.15	Nga jégèr va a géƋ mizlinè ndo ngiƋè azɓai; aman nga zhèrè te ndav, ara man ncè-a-ndav kinè a grè a ma ma, kin slebarde nga ba, ara mizlinè man nga gau. 
2CO.10.16	Nga woya a nga njè ta ma mbela'a a tenga'a ba te deɓ kokwar kinè; aman nga jégèr va azɓai a géƌ mizlinè man ndo ngiƌè ntila ma. 
2CO.10.17	Aman ndo man a jégèr va, da dzugor va a géƋ Bai Yèsu. 
2CO.10.18	Ndo amba a géƋ man a slébèrdè va na a ri na ka ɓai; aman a géƋ man Zhiklè a slébèrdè'a.
2CO.11.1	Ko i gèƋè a nrzlè te va kètè, da ambaba kinè genè! 
2CO.11.2	Aman i gi srak a géƌ kinè a srak Zhiklè; i woya kiné a ntsim staƌgenè, Kristi; ara medemai man nsossur ɓai. 
2CO.11.3	Aman i gi zlau, lemèlèmè ara zhüzhok a mpeda Eve a wai a maya na, nhér gèƋ kinè nzura'a a nlèɓèslèa te Kristi, a da gedas na.
2CO.11.4	Aman ndo a Ƌè a sam kinè, a njè kinè Yèsu ngiƋè, man nga nje kinè ɓai, a kin ngècè mèzhèɓ ngiƋè, man kin ngots ka ɓai, a ma mbela'a ngiâè tsaƋ, man kin co ka ɓai, tsam tsam kin fi gèƋè'a. 
2CO.11.5	l gi hérè'a, ndohi sak kinè mbibihia'a ta fenyè azɓai. 
2CO.11.6	Ko i düdüɓè ma genè, aman te gèƌ i sun skwai. A skwi man i suna, nga ngreda kinè tèlèba.
2CO.11.7	Aman i manda gèƌ a hai, a géƌ man ta nzal kinè. Man i njè kinè ma mbela'a man a Zhiklè ambalai i gu mali ƌè? 
2CO.11.8	I co skwi te ri mpi ndohi Zhiklè ngiƌè, i ngots suli te ri ta, aman i slaha a i gi mizlinè a sam kinè. 
2CO.11.9	Aman i nza a sam kinè, a i ngatsa skwi ɓai, i rzla na va a gèƋ a ndo ɓai. Aman kramamhi man tashkè te Macédoine, ta takahayè a skwi man i tèkwèna'a. Gar haha te skwi tèlèba i rzla kinè va a gèƋ ɓai, a i woy a i gi arsa a ma ma.
2CO.11.10	Ara man ma nzura'a te Kristi a zhè te ndav ga a vava, labar njégèr va ga haha te kokwar Achaie da gedassa ɓai! 
2CO.11.11	Ehèmè? Te man i woy kinè ɓi Ƌè? Zhiklè a suna. 
2CO.11.12	Aman skwi man i gia'a, I woy a i gi a ma ma ba, a i gedassa ci vèƋ a tenga'a man ta woy maya, a ta jégèr va a géƋ man ta gaƋa. Nga lèmèlèmè ara tenga'a. 
2CO.11.13	Aman ndohi sak ncèkèlma a ndohi mizlinè n'ngwèdè ndo ta ngwèdè va ta a ndohi sak Kristi.
2CO.11.14	Nara nrkedi ka ɓai. Ko Sadan a ri na ba a ngwèdè va na a gol skwi nhèl sam. 
2CO.11.15	Gar haha, ndohi ntakaha ba, ta ngwèdè va ta a ndohi ngi mizlinè nzura'a. Ndikèma tenga'a a da gi ara mizlinè ta. 
2CO.11.16	Aman i gaƋa kinè za'a: Ndo da rkayè ara ndo nrzla'a ɓai! Aman kin woya'a, vafiyè a madaƋau, a i jégèr va kètè ma ba.
2CO.11.17	Ma man i gèƋè haha, a shkè te Bi Zhiklè ka ɓai, aman te nrzlè ga, te njégèr va. 
2CO.11.18	Aman ndohi kumba ta slèbèrdè va a géƌ va ta, i ba i woya a i slèbèrdè va ba. 
2CO.11.19	Kinè ndohi maya, ndohi nrzla ta ambaba kinè! 
2CO.11.20	Ndo ngiƋè a ga kinè ɓèlè, ndo ngiƋè a ga kinè wuƋai, ndo ngiƋè a gs kinè, ndo ngiƋè a sala va a sam kinè, ndo ngiƋè a tsama kinè dai, a kin cè genè, kin gèƋ skwa azɓai.
2CO.11.21	Hori a dzayè; aman nga ga arsa ɓai, te man wuƋi nga azɓai. Aman ndo ngiƌè a fi va a géƌ skwi ngiƌè — i gèƌè ara ndo nrzla'a — i slaha a i fi va genè! 
2CO.11.22	Tenga'a ndohi Hèbreu — i ba arsa! Tenga'a ndohi lsrael — i ba arsa! Tengahi tser Aɓraham — i ba arsa! 
2CO.11.23	Tenga'a ndohi mizlinè Kristi i gèƋè ara man gèƋ ga nza: I ba holhola'a! I fen ta a mizlinè. I nza a dangai sak kumba a fena tenga'a. Ta ndahyè holhola'a. I beza a ndev matakwan m'metsai sak ngam ngam ba.
2CO.11.24	Ndohi Juif ta tsyè 39,39, sak zlam. 
2CO.11.25	I ngotsgaƋasak makar. Ta kalyè a kwa sak staƋ. Wurom a géƋ iyam man iyè te pa, ngedas na sak makar, pats staƋ, m'mèn staƋ iyè a géƋwoyam mbia'a. 
2CO.11.26	I sawala kumba, i ngots civèƋ mwuƋitpa te woyam, te ndev metsar hèshèkèƋ, sam mwuƋitpa a sam ndohi Juif, sam mwuƋitpa te ndev ndohi nte deɓa, sam mwuƋitpa te kokwar mbia'a, sam mwuäitpa t'hèshèkèƋ, sam mwuƋitpa a géƋ woyam mbia'a, sam mwuƋitpa te ndev kramamhi ncèkèlma.
2CO.11.27	I gu mizlinè a vazaza. I nza a dai, mi a nkeƋyè, iyam a ndzayè, i jèkeda skwi n'ndai pats ngiƋè pats ngiƋè kumba, a mtasl, maslaka azɓai. 
2CO.11.28	A va skwi man a gayè haha tèlèba, pèc pècèk i hér gèƋ a géƋ mpi ndohi Zhiklè tèlèba. Ko i gèƋè njèkèƋia a va azɓai. 
2CO.11.29	Ndo man wuƋi na azɓai, lèmèlèmè ara ga, ngiƋè a zhi Ƌè? Ndo man ta slafaƋama na sak, ndo man ndav a ndza na ara vogwa ara ga, ngiƋè a zhi Ƌè?
2CO.11.30	Anai aman i woy a i fì va, i war man i fi va a géƋ man wuƋi ga azɓai. 
2CO.11.31	A Zhiklè, Bab Bi Yèsu, man ta slébèrdè'a a mèdèp, a suna, i tsakala ma azɓai. 
2CO.11.32	Te Damas gomna Bi Arétas a woya man a ngsyè, 
2CO.11.33	a ta bezdekay auda a nvakavar te gaƋagar, a ta viyè a hai a dergai, a i mbel ga te ri na.
2CO.12.1	I woy a i jégèr va, ko ambaɓi ba. I woy a i Ƌè a ma ma a i ngréƋè skwi man Bai Yèsu a ngrayè.
2CO.12.2	I sun ndo ngiƋè staƋ te Kristi. A gi mvi 14 ma, gar nte gaƋa va na, gar nte gaƋa va na ka ɓai, i sun ɓai, aman Bi Zhiklè a suna. A ta ceda a zhiklè a géƋè'a. 
2CO.12.3	I sun ndo sa gar nte gaƋa va, gar nte gaƋa va ka ɓai, i sun ɓai, aman Bi Zhiklè a suna. 
2CO.12.4	Ta da'a a géƌè'a, a sam mbela'a, a ntsena ma, man amba a ngèƌ ɓai. 
2CO.12.5	I war i jégèr va a géƋ va ga ka ɓai, sèi a gèƋ ndo sa za'a, i war aman i jégèr va a géƋ va ga ka ɓai, sèi a géƋ man wuƋi ga azɓai.
2CO.12.6	Ko i wasl te ma ɓai, aman i sun skwi te gèƌ, a géƌ man i goƌ a nzura'a. Aman i gèƌè azɓai. Ndo ngiƌè man a tsena ma ga, da rkayè ara ndo mbia ɓai. 
2CO.12.7	A gèƌ man i dzogor va azɓai, te man skwi mbia'a a erkayè a dai, skwi man a tezay va ga a zhè; gol Sadan, man a ƌutsyè, man i grè gèƌ ɓai. 
2CO.12.8	l tsu ri a Bi Zhiklè a géƋ nenga'a sak makar, aman a jèkyè;
2CO.12.9	a nenga'a a ngaƋayè: Pombi ga da dè'a ka, aman wuƋi ga a gi te ndohi man wuƋi ta azɓai. Gar haha i woya man i jégèr va nshèlèkura'a a gèƋ man wuƋi ga azɓai, a wuƋi Kristi a nzi a sam ga. 
2CO.12.10	Gar haha ndav ga langlanga'a a sam man wuƋi ga azɓai, a sam man ta derƋyè, a sam matakwan, a sam man ta parahayè, a sam skwi mwuƋitpa a géƋ Kristi. Man wuƋi ga azɓai, wuƋi Kristi a zhè.
2CO.12.11	I nda'a a ndo nrzla ma! Kin fay a gèƋ arsa! A woy kin slebardyè, te man ndohi sak kinè mbibihia'a ta fenyè azɓai, ko iyè ndo ambalai. 
2CO.12.12	Aman skwi malwuƋi mizlinè ga ara ndo sak a ngu a sam kinè kumba, a skwi man n'ngreda auda, a nrkedai, a wuƋai. 
2CO.12.13	Skwi man kin ngatsa ara mpi ndohi Zhiklè ngiƋè ɓai, mè? Sèi man i dzhaƌa skwi te ri kinè ɓai. I yak ga sèi kin pray mali ga.
2CO.12.14	Na haha i til va man i Ƌè a sam kiné mamakara'a, a i woy skwi te ri kinè ka ɓai. l woy skwi kinè ka ɓai, aman i woy kinè. Ambaɓai aman wudahi ta ɓica skwi mèshèlè a bab ta a mam ta. Sèi bab a mam wudahai ta va ta wudahai. 
2CO.12.15	A ga ambahayè, man i vi skwai, a i vi nshèffè ga a géƌ kinè. Aman i woy kinè holhola'a. Kin woy iyè arsa azɓai ƌè? 
2CO.12.16	Arsa ka ɓi dè: i dzhada skwi te ri kinè ɓai. Aman kin gaƋa: i bid kinè a maya ngwèdè ndo, a i ngats kinè.
2CO.12.17	I zlündo ndo a sam kinè man a nda ngwod kinè pats ngiƌè ƌè? 
2CO.12.18	zlündo Tite a sam kinè, a kramam ngiƌè. Kos Tite n'ngwode kinè ƌè? Nhèr gèƌ nga lèmèlèmè ka ɓi ƌè? Mizlinè nga lèmèlèmè ka ɓi ƌè.? 
2CO.12.19	Gar kin hérè'a, n'nzi a zhè nga goƋ ma man nga tsoko gèƋ nga auda a sam kinè genè. Aman nga gèƋè te Kristi asam di Zhiklè. Dalahimam ga, skwi tèlèbaagi aman a kin grè a ma ma.
2CO.12.20	I gi zlau man i da shkè, i da ngats kinè ɓai, ara man i woya'a. A kinè ba, kin da ngatsyè azɓai, ara man kin woya'a: ngi ndav, srak, shèwa, ndzoan, ntsi demgasl, ngre ndo, nfi va, skwi ndzakaɓa'a, a zhè. 
2CO.12.21	l gi zlau man i Ƌè za'a, Zhiklè a da pay hori a dai a sam kinè, a i lèyè a gèƋ ndohi kumba, man ta gu malai te va nasa, a ta ngwode ndav ta ɓai, a géƋ skwi man ta lizha va ta a vna, man ta beza zlawa a ta gu mphömè.
2CO.13.1	Antanta i Ƌè a sam kinè mamakara'a. A ndohi malwuƋihi cèw, makar, ta da gèƋ ma mali staƋ staƋ telèba. 
2CO.13.2	l gaƋa kinè nshèlèkura'a ma, a i gaƋa kinè za'a ara man i do a sam kinè macecèwa'a, antanta ba man i dra a sam kinè a sam tenga'a man ta gu malai, a sam ndohi ngiƋè tèlèba: Aman i Ƌè a deɓa a sam kinè za'a, i jèke ta ndohi azɓai. 
2CO.13.3	Kin gaƋa; nga woya nga sun Kristi man a gèƌè te nenga'a. Kristi wuƌi n'azɓai ka ɓai a sam kinè; aman wuƌi na zhè a sam kinè.
2CO.13.4	Ko ta gezlala, te man wuƌi na azɓai, a n'nza a nshèffè a wuƌi Zhikle. Ko nga te nenga'a, wuƌi nga azɓai, nga da ngrédè nshèffè auda a nda nenga'a a sam kinè a wuƌi Zhiklè. 
2CO.13.5	Vojkudo ncè a ndav kinè a ri kinè, gar kinè nza te nceandav, gar kin nza ɓai. Vojkudo ndav kinè a ri kinè! Kin sun ndav kinè a ri kinè ɓi ƌè? Kin sun Kristi te ndav kinè ɓi ƌè? Man ɓai, kin ngatsa ɓai. 
2CO.13.6	Aman i zhèrè te ndav, kin da shinè'a, nga ndohi man nga ngotso.
2CO.13.7	Nga tsi ri a Zhiklè, aman nga mbeƋama kinè ndav azɓai. Nga gi zlau azɓai, aman ta rka nga ara ndohi man nga slaha skwi ɓai. Nga woy a kin gi skwi man amba, ko ta rka nga ara ndohi man nga slaha skwi ɓai. 
2CO.13.8	Nga slaha nga sala va a sam ma nzura'a ɓai, sèi nga gi mizlinè a géƋ ma nzura'a. 
2CO.13.9	Nga wuffè, aman wuƋi nga azɓai, aman kinè, wuƋi kinè a zhè. A nga tsi rai, aman kin gi jèlèlè'a. 
2CO.13.10	A géƌ nasa i windè ma haha, man i dra a sam kinè. Aman te deɓa'a, man i do do a sam kinè ma, i gèƋè a wuƋi azɓai. Zhiklè a mvay wuƋai aman i Ƌizlè skwai, i mbeƋa ka ɓai.
2CO.13.11	Te deɓa'a, dalahimam ga, vawuffa, vatül nshèffè kinè za'a, voco ma man nga bid kinè a vna, vahur ma a ndav staƋ, vawoy gumai! A mwoy-ndo Zhiklè a gumaia da nzi a nda kinè. 
2CO.13.12	Vagu mbali a va a nkèlèw ri a da'ai ndohi Zhiklè. Ndohi Zhiklè tèlèba ta ga kinè mbalai. 
2CO.13.13	Pombai Bi Yèsu Kristi, a mwoy-ndo Zhiklè, a Mèzhèɓ Zhiklè nkezla'a man a humde nga, da zhè a nda kinè tèlèba!
GAL.1.1	Paul, ndo sak Zhiklè, man ndo a nfau, a nzlündo ka ɓai, aman Yèsu Kristi, man Zhiklè Bab nga a nslambaƋda te ndev ndohi m'metsa'a; 
GAL.1.2	a nda kramamhi tèlèba man ta zhè a sam ga, a sam mpi ndohi Zhiklè te Galatie tèlèba. 
GAL.1.3	Pombai da zhè a nda kinè, a gumai te Zhiklè Bab nga, te Bai Yèsu Kristi, 
GAL.1.4	man a vu va na a géƋ mali nga, aman a mbel nga t'herkeda haha man ambaɓai, ara Zhiklè, Bab nga, man a woya'a. 
GAL.1.5	A nenga'a n'njèlè a mèdèp. Amen.
GAL.1.6	I rzl ga, a géƋ man kin jèkeda nenga'a man a baba kinè te pombi Kristi, tsam tsam aranta, a kin ngwèdè ma a kinè a sam ma mbela'a ngiƋè, 
GAL.1.7	ko ma mbela'a ngiƋè azɓai; aman ndohi ngiƋè tsaƋ tsaƋ ta zhè, man ta dzakaɓama kinè gèƋ, a ta woy a ta ngwèdè ma mbela'a te Kristi. 
GAL.1.8	Aman ko nga, ko gol Zhiklè te géƋè'a, a da njè kinè ma mbela'a tsaƋ, ara nenga'a man nga njè kinè ka ɓai, da phomda!
GAL.1.9	Ara ngèƋ ga matsa, i gèƋè a va'a: Aman ndo ngiƋè a njè kinè ma mbela'a tsaƋ, ara nenga'a man kin ngotso ka ɓai, da phomda! 
GAL.1.10	Anai i gèƋè aman i ambaba ta ndohi Ƌè, Ƌè Zhiklè Ƌè? Aman i woy a i gi ara man ambaba ta ndohai, i ɓèl Kristi ka ɓai. 
GAL.1.11	Aman i gaƋa kinè, dalahimam ga, ma mbela'a man i njè kmè, ma ndo ka ɓai. 
GAL.1.12	I slebau a sam ndo ka ɓai, i ngotso a sam ndo ka ɓai, sèi a sam Yèsu Kristi man a ngredayè.
GAL.1.13	Kin tsena skwi man i gau, te va man i jèjèr tsuf ndohi Juif zlèzlèa, ara man i paraha ta mpi ndohi Zhiklè a vata ba, a i woya man i gedas ta. 
GAL.1.14	I fena slalahi ga te skwi man ndohi Juif ta gia'a, a i gu srak kumba a géƋ ma babab nga.
GAL.1.15	Aman Zhiklè a hur amba, nenga'a man a woykayè man i t'hwaƋ mam ga dai, aman a babayè te pombi na, 
GAL.1.16	a ngreda kra nenga'a auda te iyè, aman i njè ta ma mbela'a a ndohi nte deɓa. A i do, a i dzhoƋ ma a sam ndo'ngiƋè ɓai, 
GAL.1.17	a i do a kokwar Jérusalem, a sam ndohi sak hala'a ɓai. Aman i do a ma a kokwar Arabe, a i shkè a deɓa a kokwar Damas. 
GAL.1.18	Te deɓ mvi makar i do a kokwar Jérusalem a sam Pierre, a i nza a pa m'mèn ga 15.
GAL.1.19	I rka ta ndohi sak ngiƋè ɓai, sèi Jacques, kramam Bai Yèsu. 
GAL.1.20	Skwi man i windè kinè, Zhiklè a suna, i tsakalma ka ɓai. 
GAL.1.21	Te deɓa'a i do a kokwar Syrie a Cilicie. 
GAL.1.22	Aman mpi ndohi Zhiklè te Kristi te Judée ta rkay di ɓai. 
GAL.1.23	Ta tsena a zlembaƋ genè: nenga'a man a mparaha nga te va nasa, antanta a njè ma ncè-a-ndav, man a woya a ngedassa'a nshèlèkura'a. 
GAL.1.24	A ta slubordo Zhiklè kumba a géƋ ga.
GAL.2.1	Te deɓ mvi 14 ngo do a deɓa za'a a kokwar Jérusalem, a nda Bamabas a Tite. 
GAL.2.2	Aman i do a pa a géƋ skwi man a gudokoy va a dai, a i ngra ta kramamhi ga ma mbela'a man i njè ta ndohi nte deɓa (a ndohi mbibihia'a te gi ta), a géƋ man i woy a i suna, i hu ambali ka ɓai. 
GAL.2.3	Aman Tite, ko nenga'a ndo Grec, ta gaƋa na: Sèi ngela ngwon ndèzl, ta gaƋa na ɓai.
GAL.2.4	A kramamhi ncèkèlma ngiƋè tsaƋ tsaƋ ta wucka nga va, aman ta war a ta njénjèrè'a, ara man nga ngots sam mpra'a te Yèsn Kristi, a ta woy a ta ge nga a ɓèlèlihi ta. 
GAL.2.5	Aman nga ca ma tenga'a ɓai, a nga ga ɓèl tenga'a ɓai, ko kèshkata, a géƋ man ma nzura'a te ma mbela'a do do a ma ma a sam kinè. 
GAL.2.6	Aman ndohi man ta ara ndohi mbibihia'a a sam di ndohai ko wawa a ga ga pa mè? Aman Zhiklè a woy ndo te di mwoyè azɓai, a ndohi mbibihia'a sa ta gaƋayè ma ngiƋè ɓai.
GAL.2.7	Aman ta rka Zhiklè a mvay ma mbela'a a rai, aman i njè ta ndohi nte deɓa, lèmèlèmè ara Pierre a njè ta ma mbela'a a ndohi Juif. 
GAL.2.8	A nenga'a man a mva na wuƋi a Pierre, man a slaha a ngi mizlinè ndo sak a sam ndohi Juif, nenga"a a mvay wuƋi lèmèlèmè a sam ndohi nte deɓa ba.
GAL.2.9	Jacques a Pierre a Jean, tenga'a man ta gaƋa, ta ndohi nsal ta, ta rka pombi man i ngotso, ta ciyè a Bamabas, a ta gso ri mandi nga, a ta lèmdè ma a nda nga, aman nga njè ta ndohi nte deɓa, aman tenga'a ta njè ta ndohi Juif. 
GAL.2.10	Sèi ta dzhoƋo, aman nga hér ndohi ntawassa'a; skwi sa i woya a i gia pèc pècèk. 
GAL.2.11	Aman Pierre a mshkè a kokwar Antioche, i sala va ga a sam na, te man a nyak na te skwi ngiƋè.
GAL.2.12	Ga ndohi Jacques ta shkè, a n'ndau skwai a nda ndohi nte deɓa. Te deɓa'a, aman ndohi sa ta shke ma, nenga'a a m'menda va na a deɓa a sam ta, a géƋ man a ngu zlau ndohi Juif. 
GAL.2.13	Ndohi Zhiklè ngiƋè te va ndohi Juif ta ngwoda ndo arsa a nda nenga'a, a ta pèkètèda Bamabas a nda tenga'a.
GAL.2.14	Aman i rka ara man ta gu skwi nzura ɓai, a ta dzodzor ma nzura'a te ma mbela'a ɓai, i gaƋa na Pierre a sam di ndo tèlèba: Aman ka, ka ndo Juif, a haha ka nzi a nshèffè ara ndo nte deɓa, ara ndo Juif ka ɓai, ka fa ta ma a gèƋ a ndohi nte deɓa, aman ta nzi a nshèffè ara ndohi Juif èhèmè?
GAL.2.15	Te nyakaƋ nga, nga ndohi Juif, ndohi malihi nte deɓa ka ɓai. 
GAL.2.16	Aman nga suna, ndo a ngècè ngizura'a azɓai a géƋ man a jèjèr ma kita Zhiklè, aman a géƋ man a cè Yèsu Kristi a ndav. Nga ba nga co Yesu Kristi a ndav, aman nga ba nga ngots ngizura'a a géƋ ncè Kristi a ndav, a géƋ nfi gèƋ a ma kita Zhiklè ka ɓai. Te ma kita Zhiklè ndo a ngècè ngizura'a asaɓai.
GAL.2.17	Aman nga woy a nga ngècè ngizura'a te Kristi, a ta ngatsa nga a ndohi malihai a géƋ ma kita Zhiklè, Kristi ara ndo mizlinè mali Ƌè? Az arsa ɓai! 
GAL.2.18	Aman skwi man i mbeƋa a matsa ma, i rèmè za'a, i ndeda va a ga ndo mphömè a ri ga. 
GAL.2.19	Aman ma kita Zhiklè a gu aman i metsi ga a sam ma kita Zhikle ma, aman i nzi a nshèffe a Zhiklè: i gezlala a nda Kristi.
GAL.2.20	I nzi a nshèffè, aman anai i ka ɓai, aman Kristi a nzi a nshèffè te ndav ga. I nzi a nshèffè te va ga haha, a géƋ ncè kra Zhiklè a ndav, man a woy iyè a ndav na, a mvau va na a géƋ ga. 
GAL.2.21	I kwola pombi Zhiklè ɓai; aman agassa ngizura'a a shkè te ma kita, ar Kristi a m'mets na ambalai.
GAL.3.1	Ndohi Galate ga, maya kinè azɓai! N'ngwode kinè wa? Kinè ara man ta gezlala Yèsu Kristi a sam di kine. 
GAL.3.2	I woy a i shinè te ri kinè: Kin ngots Mèzhèɓ Zhiklè a géƋ man kin jejèr ma kiía Zhiklè Ƌè, Ƌè a géƌ man kin dzodzor ma ncè-a-ndav äè?
GAL.3.3	Kin sun maya ɓi Ƌè? Kin hüno te Mèzhèɓ Zhiklè, a kin woy a kin ndivè antanta a maya ndo Ƌè? 
GAL.3.4	Matakwan mbia'a haha kin su ambali cè? 
GAL.3.5	Aman Zhiklè a va kinè Mèzhèɓ, a gi skwi mbia'a te ndav kinè aranta, a gia'a a gèƋ man kin jèjèr ma kita Ƌè, Ƌè a gèƋ man kin jèjèr ma ncè-a-ndav Ƌè? 
GAL.3.6	Lèmèlèmè ara Abraham a nco Zhiklè a ndav, a Zhiklè a nfu a ndo nzura'a a géƋ ncè-a-ndav nenga'a. 
GAL.3.7	Vasuna:
GAL.3.7	tengahi man ta co a ndav, ta wudahi Abraham.
GAL.3.8	Aman Ƌèlèwèr Zhiklè a n'ngreda hala'a, ara man Zhiklè a da va ta ngizura'a te ncè-a-ndav ta a ndohi nte deɓa. Gar haha a ngaƋa na Abraham:
GAL.3.8	A géƋ ngaya ndohi herkeda tèlèba ta da ngècè mpshè ma.
GAL.3.9	Anai ndohi ncè-a-ndav ta ngècè mpshè ma a géƋ Abraham, man nco a ndav. 
GAL.3.10	Aman tengahi man ta woy a ta gi sèi ara ma kita Zhiklè, ta t'hwaƋ ma mphomda`a. Aman Ƌèlèwèr Zhiklè a gaƋa:
GAL.3.10	Ko wawa man a jèjèr ma Ƌèlèwèr ma kita Zhiklè tèlèba azɓai, da phomda!
GAL.3.11	Aman ndo a ngècè ngizura'a a sam di Zhikle azɓai a géƋ man a jejèr ma kita Zhiklè;
GAL.3.11	aman ndo a nzi a nshèffè a géƋ ngizura'a te ncè-a-ndav.
GAL.3.12	Aman ma kita Zhiklè a shkè te ncè-a-ndav ka ɓai, aman ndo man a fí gèƋè'a, a da nzi a nshèffè a vna.
GAL.3.13	Aman Kristi a mpreka nga auda te ma kita Zhiklè man a phomde nga, a géƋ man a ga'a a skwi mphomda'a a géƋ nga, ara Ƌèlèwèr Zhiklè a gaƋa:
GAL.3.13	Ndo man ta ktsala, mphomda.
GAL.3.14	Aman mpshè ma Abraham a mshkè a sam ndohi nte deɓa te Yèsu Kristi, a nga ngècè Mèzhèɓ man mpasla nga a ri te ncè-a-ndav.
GAL.3.15	Dalahimam ga (i woya man i ngra kinè skwi man ndohi ta gia'a): Aman babgai a njè ma a hai, ga a metsi na, ndohi ta rka ara ma ambali ɓai. Ndo a slaha a nzedaha ma'a, a mpi ma a va'a, azɓai. 
GAL.3.16	Anai Zhiklè a mpasla na ri a hi a Abraham a ndo te verzi nenga'a. A gèƌè azɓai, a ndohi verzi nenga'a, ara man ta kumba. Sèi a ndo staƋgenè —a ndo te verzi nenga'a, nenga'a Kristi.
GAL.3.17	I hur ar haha: Ma kita man a shkè mvi 430 te deɓa'a, a slaha a ngedassa ma nderzlèma man Zhiklè a mvau hala'a azɓai, a slaha a ngedassa ma mpèsl ri azɓai, sèi a rufa'a. 
GAL.3.18	Aman ta slaha ta ngècè skwi gai a géƌ ma kita Zhiklè, ta ngècè a géƌ ma mpèsl ri ka ɓai. Aman Abraham a n'ngotso te ma mpèsl ri Zhiklè.
GAL.3.19	Ta vau ma kita a géƋ mè? Ta vau a géƋ man a ngrédè malai, ba ndo te verzia'a, man mpèsl ri a nenga'a, a shkè ma. Zhiklè a nzlündo ma kita aranta a ri golahi Zhiklè, a mbèzda na a ri a ndo. 
GAL.3.20	Aman Zhiklè, nenga'a staƌgenè. Man na staƌ a géƌ na, ndo mbèzda na skwi a ri azɓai.
GAL.3.21	Mè? Ma kita Zhiklè a ma mpèsl ri Zhiklè ta hümdè azɓi ƌè? Halau, ta hümdè! Aman agassa ma kita a slaha a mvi nshèffè, ar ngizura'a a shkè te ma kita Zhiklè a vava. 
GAL.3.22	Aman ƌèlèwèr Zhiklè a pizleda ndohi tèlèba a hwaƌ malai. A ndohi man ta co a ndav, ta ngècè ma mpèsl ri te ncè Yèsu Kristi a ndav.
GAL.3.23	Aman ncè-a-ndav mshkè di ɓai, nga t'hwaƋ ma kita Zhiklè, ba ncè-a-ndav a zhè, man a pats ngiâè n'ngreda auda. 
GAL.3.24	Gar haha ma kita Zhiklè, skwi n'ngatsa nga maya a ma ma a sam Kristi, aman nga da ndi a ndohi nzura'a te ncè-a-ndav. 
GAL.3.25	Aman antanta ncè-a-ndav a mshkè ma, nga te ri skwi n'ngatsa nga maya asakaɓai.
GAL.3.26	Aman kin tèlèba wudahi Zhiklè te ncè Yèsu Kristi a ndav. 
GAL.3.27	Ara man ko wawa te ndev kinè a ngu baptême te Kristi, nara man kin feda Kristi a va. 
GAL.3.28	A haha tsaƌ tsaƌ azɓai, ko Juif, ko Grec, ko ɓèlè, ko kra ngwi, ko ngura'a, ko ngwoz, kin tèlèba staƌ te Yèsu Kristi. 
GAL.3.29	Aman kinè a Kristi, kinè wudahi Abraham, a kin ngècè skwi man Zhiklè a mpasla na ri a hi a Abraham.
GAL.4.1	Aman i gaƋa: Aman ndo n'ndi gai ngra di ɓai, ko a gi bai a géƌ skwi tèlèba, a fena ɓèlè di azɓai.
GAL.4.2	Na zhè te ri ndohi mber gai, ba pats man bab na a hèrè'a. 
GAL.4.3	Lèmèlèmè nga: aman nga gra di ɓai, nga belèlihi wuƋi skwi herkeda. 
GAL.4.4	Aman tidè sama ma, Zhiklè a nzlündo kra nenga'a, man ngwoz a myau, a mfèda a hwad ma kita, 
GAL.4.5	aman a preka ta man ta t'hwaƋ ma kita auda, aman nga ndi a wud hwadgai. 
GAL.4.6	Anai kinè wudahai, man Zhiklè a zlündo Mèzhèɓ kra nenga'a a ndav kinè, man a gaƋa: Abba, bab ga!
GAL.4.7	Gar haha anai ka ɓèlè asakaɓai, aman kra, kra hwaƌ gai. Te deɓa'a Zhiklè a nge ka a ndo n'ndi gi ba. 
GAL.4.8	Te va nasa, aman kin sun Zhiklè ɓai, kin gu ɓèlèlihi zhiklèhai, man ta a vava zhiklèhi ka ɓai. Aman antanta kin sun Zhiklè 
GAL.4.9	man ɓai Zhiklè a sen kinè, kin men kinè a deɓa za'a a sam skwi man wuƋi na azɓai, ntawassa'a, a kin woy a kin gi ɓèl tenga'a za'a èhèmè? 
GAL.4.10	Kin jèjèr mapatshai, akia, a ngolala, a via.
GAL.4.11	I gi zlau, i geda matakwan a va ga a sam kinè ambalai. 
GAL.4.12	Dalahimam ga, i tsa kinè rai, vanda lèmèlèmè ara ga. 
GAL.4.13	Kin gay skwi ambaɓia ɓai. Kin suna, aman i njè kinè ma mbela'a nshèlèkura'a, i mbelakaɓai. 
GAL.4.14	A kin kwolyè ɓai a géƌ matakwan ga, a skwi te va ga a n'ndara kinè ɓai; aman kin ciyè ara man i gol Zhiklè, a vava ara Kristi Yèsu.
GAL.4.15	A pats nasa mwuffè kinè a zhè a vata ba! I gi malwuƋai, aman agassa kin slaha, ko dai, a kin vedotkoƋauda a kin vayè. 
GAL.4.16	Aman a géƋ man i ngreda kinè ma nzura'a, i ndo mayam kinè Ƌè? 
GAL.4.17	Ta woy a ta bid kinè a verzai. Ta woy a ta hel kinè auda te ri ga genè, a kin fi gèƋ a ma tenga'a. 
GAL.4.18	Aman kin gi gazawa a géƋ skwi man amba, pèc pècèk, amba genè, ko i zhè a sam kinè, ko i az a sam kinè ɓai.
GAL.4.19	Kinè wudahi ga, man i Ƌish va a géƋ kinè genè, ba pats man Kristi ngra te ndav kinè. 
GAL.4.20	A woy i zhè a sam kinè antanta, a kin tsena da'ai ga, te man i hér gèƋ a géƋ kinè. 
GAL.4.21	VagaƋayè, kinè man kin woy a kin jèjèr ma kita Zhiklè: Kin tsena ma kita ɓi Ƌè? 
GAL.4.22	Aman ta windo, wudahi Abraham cèw, staƋ a myau t'hwaƋ ɓèl na, ngiƋè t'hwaƋ ngwoz ri na. 
GAL.4.23	Aman nenga'a man a myau t"hwaƋ ɓèlè, a myau ara mataka'a; aman nenga'a man a myau t'hwaƋ ngwoz ri na, a myau te mpèsl rai.
GAL.4.24	Verzi ma haha a zhè. Na haha nderzlèma cèw: staƋ te za Sina, man a yia'a t'hwaƋ ɓèlè, nenga'a Agar. 
GAL.4.25	Aman Agar, a ma arabe, ara za Sina. Sina za te kokwar Arabe, a lèmdè a kokwar Jérusalem, man a zhè a patsna. Nenga'a a wudahi nenga'a ta gi ɓèlè. 
GAL.4.26	Aman Jérusalem man a zhè te géƋè'a, nenga'a ngwoz gai, nenga'a mam nga. 
GAL.4.27	Aman Ƌèlèwèr Zhiklè a gaƋa:
GAL.4.27	Wuffa, ka ka delai, man ka yi kra azɓai! Washkè a ka boho, ka man ka Ƌish va azɓai! Aman ngwoz delai a n'ngots wudahi kumba, a fena nenga'a man baki na a zhè.
GAL.4.28	Aman kinè, dalahimam ga, kinè ara lsaac, man Zhiklè a mpasleda ria a hai. 
GAL.4.29	Aman ara man a pats nasa, ndo man ta yau ara mataka'a, a mparaha ndo man ta yau te Mèzhèɓ, lèmèlèmè a patsna. 
GAL.4.30	Ɗèlèwèr Zhiklè a gaƋ kè?
GAL.4.30	Vadzarda ngwoz, man ɓèlè, a kra nenga'a, auda; aman kra ɓèlè da ndu gai a nda kra ngwoz gi ɓai.
GAL.4.31	Gar haha anai, dalahimam ga, nga wudahi ɓèlè ka ɓai, aman wudahi ngwoz gai.
GAL.5.1	Kristi a mpre nga, aman nga pra'a a vava. Gar haha vanze tara'a, kin gu ɓèlè ara hala ɓai! 
GAL.5.2	Na haha, iyè Paul, i gaƋa kinè: Aman kin ngél ngwon, ara ndohi Juif, Kristi skwi ambalai a sam kinè. 
GAL.5.3	I ngreda na ndo staƋ staƋ tèlèba za'a; aman a ngél ngwon sèi man a jèjèr ma kita tèlèba ndèzl. 
GAL.5.4	Aman kin woy a kin ngècè ngizura'a te ma kita Zhiklè, kin kezla a nda Kristi, a kin kèlè auda te pombai.
GAL.5.5	Nga zhèr ngizura'a te ndav. Aman sèi nga zhèrè'a te Mèzhèɓ a ncè-a-ndav. 
GAL.5.6	Aman te Kristi Yèsu, ko ngwon n'ngela, ko ngwon n'ngel ɓai, skwi ambalai; sèi ncè-a-ndav te mwoy-ndo. 
GAL.5.7	Kin hüno amba amba. Nzlatsede kinè a hi wa, a kin fi gèä a ma nzura'a azɓai? 
GAL.5.8	Ma man ta fa kinè a gèƋ arsa, a shkè te nenga'a man a baba kinè ka ɓai.
GAL.5.9	Movar mɓesla'a kèshkata a ɓesla movar tèlèba.
GAL.5.10	I huro, te Bi Zhiklè, kinè ba kin hur ara ga. Aman ndo man a dzakaɓama kinè gèƌ, a ngècè kita Zhiklè, ko wawa. 
GAL.5.11	Aman iyè, dalahimam ga, man i njè ma n'ngél ngwon, ndohi Juif ta parahayé èhèmè? Man arsa, njèma ga a gèƌ wof ngézlèl Yèsu nara skwi nslafaƌama ta sak asakaɓai.
GAL.5.12	Dara tenga'a man ta dzakaɓa kinè, ta tsuɓa va ta a ri ta. 
GAL.5.13	Aman kinè, dalahimam ga, Zhiklè a baba kinè a sam mpra'a. Aman vagu maya, aman a géƌ man kin pra t'uda ma, kin va na civèƌ a ntétékè te va kinè ɓai. Aman te mwoy-ndo, ngiƌè da takaha ngiƌè, ngiƌè da takaha ngiƌè. 
GAL.5.14	Aman ma kita Zhiklè tèlèba nhumda te ma staƌ:
GAL.5.14	Woy ndo a ndav ngaya ara man ka woy nshèffe ngaya.
GAL.5.15	Aman kin bèzl va, a kin ndi va kinè a ma dai, vagu maya, man ɓai kin ndeva va kinè!
GAL.5.16	Aman i gaƋa: Vodo te Mèzhèɓ, kin dzodzor ntètèkè va kinè ɓai! 
GAL.5.17	Aman ntètèkè ndo a gi var a Mèzhèɓ, a Mèzhèɓ a ntètékè ndo. Ta cèw ta bèzl va, a kin gi skwi man kin woya'a azɓai. 
GAL.5.18	Aman Mèzhèɓ Zhiklè a gi bi kinè, kinè t'hwaƋ ma kita Zhiklè ka ɓai.
GAL.5.19	Skwi man ndohi ta gia'a te ntétékè ta, a ngrédè auda ara: ngi mpnömè, skwi nlizhèa, mbizhè zlawa, 
GAL.5.20	ngi vrai, m'mbèh skwai, ngi mayam, ngi ndav, srak, ndzoan, mbèzl va, tiflè man a kezla ta ndohai, njèjèr ma civèƋ Zhiklè ngiƋè, 
GAL.5.21	ntètèkè, njèjèr zom, n'ndi skwi ke­tsamketsama'a, a skwi tsaƋ tsaƋ aranta man i gaƋa kinè nshèlèkura'a, a i gèƋè za'a: Tengahi man ta gi arsa, ta da ndi kokwar-Bi Zhiklè azɓai.
GAL.5.22	Skwi man a shkè auda te Mèzhèɓ: Mwoy ndo a ndav, mwuffè, gumai, nzhèr skwi a ma ma, ndo a se ka te va, ndav amba, nlèɓèslea, 
GAL.5.23	ndav nlüɓekwa'a, ngshè va; ma kita Zhiklè a gedassa skwi haha azɓai! 
GAL.5.24	Aman ndohi man te Yèsu Kristi, ta gezlala ntétékè va tenga'a, a skwi man a woya'a. 
GAL.5.25	Aman nga nzi a nshèffè te Mèzhèɓ, sèi nga jèjèr Mèzhèɓ ba. 
GAL.5.26	Nga da woy n'njèl ambali ɓai, nga da poko ta gèƋ auda a ndohi ɓai, nga da gu srak a gèƋ ndo ngiâè ɓai!
GAL.6.1	Dalahimam ga, kinè man Mèzhèɓ Zhiklè a ndha ndav kinè! Man mali a kala na a gèƋ ndo ngiƋè, vatakaha, vatilè'a a ndav nlüɓekwa'a. A ndo staƋ staƋ da gu maya a géƋ va na ba, man ɓai ta pe kinè a wi arsa. 
GAL.6.2	StaƋ staƋ da takaha a nzhuɓ skwi man a nzala na ndo ngiƋè, aman ar haha kin gu ara ma kita Kristi. 
GAL.6.3	Aman ndo ngiƋè a huro, i mbia'a, i fena ngiƋè, ko nenga'a a pi va na a wai a ri na. 
GAL.6.4	Ndo staƋ staƋ da war gèƋ na dai; wa ngiƋè ba a ngècè njégèr va a géƋ na, a géƋ ndo ngiƋè ka ɓai. 
GAL.6.5	Aman ndo staƋ staƋ tèlèba a skwi na a gèƋ na.
GAL.6.6	Aman ndo man ta njè na ma, da va na skwi a ndo man a njè na. 
GAL.6.7	Kin pu va kinè a wi a ri kinè ɓai! Kin slaha kin mbèhwali a Zhiklè azɓai. Skwi man ndo a zlekia'a, a di a ɓicè'a. 
GAL.6.8	Ndo man a zleki a géƋ ntétékè na, a di a ɓicè te ntétékè skwi man a gedassa va na. Aman ndo man a zlekia'a te Mèzhèɓ, a di aɓicète Mèzhèɓ Zhiklè nshèffè a mèdèp. 
GAL.6.9	Ngogokoy skwi man amba, a nga ngézhè azɓai. Aman nga jèkeda ɓai, a pats nasa a di nga da ɓicè skwai.
GAL.6.10	Gar haha aman nga slaha dai, ngogokoy skwi man amba a sam ndohi tèlèba, holhola'a a sam gwoli nga te ncè-a-ndav. 
GAL.6.11	Ma haha i winda kinè a lamba mbia'a a ri ga. 
GAL.6.12	Ndohi man ta gaƋa kinè, sèi kin ngel ngwon ndèzl, ta woy a ta gi a ndohi mbibihia'a a sam di ndohai, a ta woy aman ndohi ngiƋè ta paraha ta azɓai a geƋ wof ngézlèl Kristi. 
GAL.6.13	Aman tenga'a ba, man ngwon ta n'ngela, ta jèjèr ma kita azɓai. Aman ta woy a kin ngél ngwon, aman ta slaha ta jégèr va a géƋ kinè.
GAL.6.14	Aman i woy a i jégèr va azɓi fèt ba. Aman n'njèl ga staƋgenè, nenga'a wof ngézlèl Bi nga Yesu Kristi, te nenga'a herkeda ngezlala a sam ga, a iyè a sam herkeda. 
GAL.6.15	Aman ko ngwon n'ngela, ko ngwon n'ngel ɓai, skwi ambalai. Aman sèi ndo man a ngots nshèffè mɓua'a. 
GAL.6.16	A sam ndohi tèlèba man ta jejèr ma haha gumai a pombi Zhiklè da zhè a sam ta, a sam Israel, ndohi Zhiklè, tèlèba. 
GAL.6.17	Anai ndo da ngezyè te deɓa'a asaɓai! Vovi mblè a va ga a ngredyè, ara man i ɓèl Yèsu. 
GAL.6.18	Pombi Bi nga Yèsu Kristi, da zhè a nda Mèzhèɓ kinè, dalahimam ga! Amen.
EPH.1.1	I Paul, ndo sak Yèsu Kristi, ara man Zhiklè a woya'a, a sam ndohi Zhiklè te kokwar Ephèse, a ndohi man ta co Yèsu Kristi a ndav. 
EPH.1.2	Pombai a gumai da, zhè a nda kinè te Zhiklè, Bab nga, te Bi Yèsu Kristi. 
EPH.1.3	Nga shid gèƋ a Zhiklè, Bab Bi nga Yèsu Kristi, aman a pshè nga ma te Kristi, a va nga skwi Mèzhèɓ man a Zhiklè tsaƌ tsaƌ.
EPH.1.4	Aman te Yèsu, a mpar nga mpèrè, man herkeda n'ngedi ɓai, aman ngagi a ndohi nkezla"a, mali nga azɓai a sam di na, te mwoy-ndo nenga'a, 
EPH.1.5	a mpu saba nga, aman a ge nga a wudahi nenga'a te Yèsu Kristi, ara man ambaba, ara man a woya"a, 
EPH.1.6	a nga ndi a skwi nslèbèrdè n'njèl nenga"a, man a mva nga te kra nenga"a man a woya a ndav na. 
EPH.1.7	Yèsu a mpela gèƋ nga a pombaz na, a mpra nga malai te pombi nenga"a mbia'a, 
EPH.1.8	man Zhiklè a mva nga kumba, a vata ba, a nga shin skwi tsaƋ tsaƋ, a maya tsaƋ tsaƋ.
EPH.1.9	Te nenga'a a n'ngra nga skwi man Zhiklè a woya'a, n"ngheda"a, ara man ambaba. 
EPH.1.10	A da rufa"a, aman a mɓica tèlèba te Kristi, ko skwi te zhiklè te gèƋè"a. Ko skwi a gèƋ herkeda.
EPH.1.11	Te nenga"a nga da ngècè skwi Zhiklè, nga man a mpu saba nga, ara man a huro a géƌ skwi tèlèba man a woya a ngia'a. 
EPH.1.12	A nga gi a skwi nslébèrdè n'njèl nenga'a, nga man nga zhor Kristi te ndav n'nzi a zhè. 
EPH.1.13	Te nenga'a kinè ba, man kin tsena ma nzura'a, nenga'a ma mbela'a, a kin co a ndav, Mèzhéɓ Zhiklè nkezla'a n'ndè te ndav kinè, man a pasla nga ri a pa.
EPH.1.14	Nenga'a skwi man a va nga hai a géƌ skwi man nga da ngècè te Zhiklè, ba a mpela gèƌ nga, n'nga'a a skwi nslèbèrdè n'njèl nenga'a. 
EPH.1.15	Gar haha iyè ba, te deɓa'a man i tsena labar ma kinè, ara man kin co Bai Yèsu a ndav, ara man kin woy ta ndohi Zhiklè tèlèba, 
EPH.1.16	i jèkè nshid gèƋ a gèƋ kinè azɓai, a i hèr kinè te ntsi ri ga.
EPH.1.17	Zhiklè Bi nga Yèsu Kristi, Bab n'njèlè, da va kinè Mèzhèɓ nshin maya, da ngreda kine skwi auda, te nshin nenga'a. 
EPH.1.18	Da wina di kinè, aman kin shin skwi man kin zhèrè te ndav, man a baba kinè a pa, a n'njèl skwi Zhiklè mbia'a man kin da ngècè'a man a va ta ndohi nenga'a. 
EPH.1.19	A kin shin wuƌi mbia'a a sam nga, man nga co a ndav, ara wuƌi n'njèl na man a sam nga,
EPH.1.20	wuƌi man a gu a sam Kristi ba, man a nslambaƌda te ndev ndohi m`metsa'a, a n'nzedahi te civèƋ ri mandi nenga`a te zhiklè te gèƋè'a, 
EPH.1.21	a gèƋ kokwar-Bihai, wuƋi bihai, wuƌai tsaƌ tsaƌ, nkwèr skwai, a skwi tèlèba man ta slaha ta gèƌè'a, t'herkeda haha genè ka ɓai, aman te nenga'a ba man a di a shkè. 
EPH.1.22	Zhiklè a mfeda skwi tèlèba a hwad sak nenga'a, a mfeda a bi a gèƋ mpi ndohi Zniklè va na. 
EPH.1.23	Yèsu te mpi ndohi Zhiklè, a ndha tèlè ma ba.
EPH.2.1	Kinè hala`a ndohi m'metsa'a a gèƋ maharam a malai. 
EPH.2.2	Kin dzadzara skwi herkeda, kin fe gèƋ a madzagai, man a gi bai t'hwaƋ giƋfèk, man a gi mizlinè na antanta te ndav ndohi man ta gi mèdègèƌ a sam Zhiklè. 
EPH.2.3	Nga ba, nga gu arsa zlèzlé'a, nga dzadzara ntétékè te va nga. A nga gu skwi man va nga, a nhèr gèƋ nga a woya'a. Nga ndohi man ndzoan Zhiklè a gèƋ, te nyakaƋ nga, lèmèlèmè ara ndohi ngiƋè.
EPH.2.4	Aman Zhiklè, man ndo a sia te va kumba, a géƋ mwoy-ndo nenga'a mbia'a, man a woy nga a vna, 
EPH.2.5	nga ba ndohi m'metsa'a a géƌ, malai — a mva nga nshèffè ba a nda Kristi (a pombai kin mbel kinè), 
EPH.2.6	a nslambaƌkaƌ nga auda a nda nenga'a, a mva nga sam n'nzi te zhiklè a nda nenga'a te Yèsu Kristi. 
EPH.2.7	Pombi nenga'a mbia'a arsa a ngreda nga te mwoy-ndo nenga'a a sam nga te Kristi Yèsu.
EPH.2.8	Aman a pombai kin mbel kinè, a ncè-a-ndav; a ri kinè ka ɓai; Zhiklè a mva kinè; 
EPH.2.9	a mizlinè kinè ka ɓai, aman ndo dadzugorvaɓai. 
EPH.2.10	Aman nga skwi ri na, n'nga'a te Yèsu Kristi, aman nga gi mizlinè man amba, man Zhiklè a ntila nshèlèkura'a, a woya a nga gia'a.
EPH.2.11	Gar haha vahuro, kinè man zlèzlèa ndohi nte deɓa, man ndohi n'ngela ngwon (man ri ndo a ngau) ta baba kinè ndohi man ngwon n'ngel ɓai: 
EPH.2.12	Te ndev nasa Kristi az a sam kinè ɓai, kinè ndohi Israel ka ɓai, kin sun nderzlèma Zhiklè man a mpasla nga ri ɓai. Gar haha kin zhera skwa ɓai, kin sun Zhiklè ɓai.
EPH.2.13	Aman antanta te Kristi Yèsu, kinè man zlèzlè'a dra, kinè ndul ndul ma te pombaz Kristi. 
EPH.2.14	Aman nenga'a gumi nga. A ngu te skwi cèw, skwi staƋ. A m'mbeƋa zlazlar man a zhè te ndeva'a (zlazlar nara mayam), te va na. 
EPH.2.15	A nco ma kita a ma nkwèrè man a fa nga a gèƌ, aman te va nenga'a a nderzla cèw a ta gi a ndo mɓua'a staƋ, a ntsu gumi arsa,
EPH.2.16	a m'menda gumi a hai a Zhiklè, te va staƋ, a sam wof ngèzlèlè; a sama'a a ngedasa skwi mayam. 
EPH.2.17	Nenga'a a mshkè, a njè kinè ma gumai te ma mbela'a, a kinè man kinè dra, a tenga'a man ta ndul ndul. 
EPH.2.18	Aman te Kristi, nga cèw ba, nga ngots civèƋ a sam Bab nga te Mèzhèɓ staƋ.
EPH.2.19	Gar haha kinè ndohi mbrokihai a ndohi nshèwèlè ambali asakaɓaî. Kinè wud ngwihi ma, te va ndohi Zhiklè, man ta slébèrdè Zhiklè pèc pècèk, wud ngwi Zhiklè, 
EPH.2.20	man ta Ƌizl ta a gèƋ ndohi sak a ndohi nhadka ma te verzia'a. Yesu Kristi, kwa verzi gai a ri na. 
EPH.2.21	A gèƋ nen­ga'a gi tèlèba a grè a ma ma. Nenga'a a gshè'a, aman a gi a gi Zhiklè nkezla'a te Bai Yèsu. 
EPH.2.22	Te nenga'a kinè ba ta Ƌizl kinè ara gi Zhiklè te Mèzhèɓ.
EPH.3.1	Gar haha iyè Paul, i ndo dangai Kristi Yèsu a géƋ kinè, ndohi nte deɓa.
EPH.3.2	Kin tsena ma pombi Zhiklè, man i ngotso a i va kinè. 
EPH.3.3	Ara man i winda kinè ma kèshkata a matsa ma, skwi n'ngheda haha a ngudkoƋauda a sam ga, 
EPH.3.4	aman a kin jèngè'a, a kin slaha kin rka te pa, aman i sun skwi Kristi man n'ngheda. 
EPH.3.5	Hala'a a n'ngreda ta skwi n'ngheda haha a ndohi herkeda ɓai; aman antanta a n'ngreda ta ndohi sak nkezla'a, a ndohi nhadka ma te Mèzhèɓ.
EPH.3.6	Skwi n'ngheda sa a haha: ndohi nte deɓa ba ta ngècè skwi Zhiklè a nda tenga'a, ta humda a va staƌ, ndohi man ta mba a mpèsl ri Kristi Yèsu te ma mbela'a. 
EPH.3.7	I ndo mizlinè nenga'a, a gèƌ pombi Zhiklé man a vayè, a géƌ wuƌi nenga'a mbia'a.
EPH.3.8	A mvay skwi haha a iyè, ntabaw ndohi Zhiklè tèlèba, aman i njè ta mèshèlè Kristi, man a ndev ɓai, a ndohi nte deɓa, 
EPH.3.9	a i winè ta dai, aman ta rka skwi man Zhiklè a huro a ngia'a, man n'ngheda te nhinkaƋ herkeda te Bi Zhiklè, man a ngu skwi tèleba.
EPH.3.10	Antanta te mpi ndohi Zhiklè, maya Zhikle tsaƋ tsaƋ n'ngreda auda a sam wuƋihai, a bihi t'hwaƋ giƋfèk. 
EPH.3.11	Skwi haha Zhiklè a nhur daga hala'a, a nrufa'a te Kristi Yèsu, Bi nga. 
EPH.3.12	Te nenga'a nga ngots civèƋ te ncè-a-ndav, aman nga herda na va a Zhiklè, a nga fi gèƋ a vna a zlau ka ɓai.
EPH.3.13	Gar haha i tsa kinè rai, aman ntulè a zlau da keƋa kinè ɓai a géƋ matakwan ga, man i Ƌishè a géƋ kinè. Nenga'a skwi n'njèl kinè. 
EPH.3.14	Gar haha i gürɓèhi a sam Bab Bi nga Yèsu Kristi, 
EPH.3.15	a nzlembaƌ nenga'a ta baba ta wudahai, te zhiklè te géƌè'a, a géƌ herkeda ba, tèlèba.
EPH.3.16	Da va kinè wuƌai, ara mèshèlè n'njèl nenga'a, aman kin gi a ndohi wuƋai te ndav kinè, te Mèzhèɓ nenga'a. 
EPH.3.17	Aman Kristi da nza te ndav kinè te ncè-a-ndav, a mwoy-ndo kinè a gi ara zluzlor man a gidè azɓai gedengge denga'a. 
EPH.3.18	A kin slaha kin suna, a nda ndohi Zhiklè tèlèba, mwoy-ndo man a zhè te Kristi: nguzlöhna, njüv na, ngür na, a nkèl na; 
EPH.3.19	a kin shin mwoy-ndo Kristi, man a fena skwi man ndohi ta sla ba a ta shinè'a a kin ndha'a a skwi man a zhè te Zhiklè tèlèba.
EPH.3.20	Aman a nenga'a man a slaha a ngi skwi tèlèba, a ndev ɓi sraffaffa'a, a fena skwi tèlè man nga slaha nga jhèƋè'a a nga shinè'a, ara wuƋi man a gi te ndav nga, 
EPH.3.21	a Zhiklè: n'njèlè te mpi ndohi Zhiklè, te Yèsu Kristi, pèc pècèk, asam ndohi a géƋ herkeda tèlèba, a mvi a mvai, a mèdèp. Amen.
EPH.4.1	Gar haha i fa kinè ma a gèƋ, iyè ndo dangai a géƋ Bai Yèsu: Vanza a maya, ara man kin njèl Zhiklè man a baba kinè. 
EPH.4.2	Vamanda gèƋ a hai, a ndav nlüɓekwa'a, vozhor skwi a ma ma, valèɓèslè a va kinè, ngiƋè a sam ngiƋè, te mwoy-ndo. 
EPH.4.3	Vagu maya a vata, aman gumai a humde kinè te Mèzhèɓ te va staƋ, te Mèzhèɓ staƋ,
EPH.4.4	ara man Zhiklè a baba kinè a sam nzhèrè te ndav kinè staƋ. 
EPH.4.5	Bai staƋ, ncè-a-ndav staƋ, baptême staƋ, 
EPH.4.6	Zhiklè staƋ, Bab ndo tèlè, nenga'a man a zhè a géƋ skwi tèlèba, a sam skwi tèlèba, te skwi tèlèba. 
EPH.4.7	Aman ndo staƋ staƋ te ndev nga a n'ngots pombai, ara man Kristi a va na. 
EPH.4.8	Gar haha ta windo:
EPH.4.8	Ndè naa géƋè'a, a hulta ndohi dzawa'a a skwi man a verzai, a mva ta pombi tsaƌ tsaƌ a ndohai.
EPH.4.9	Aman a 'dè a géƋè'a', lèmèlèmè ara man a do, a herkeda a hwaƋa'a ba. 
EPH.4.10	Nenga'a man adoa hwaƌa, a ndo a géƋè'a, a géƋ zhiklèhi tèlèba, aman a ndhè tèlèba.
EPH.4.11	Tengahi ngiƋè a pe ta a ndohi sak, tengahi ngiƋè a ndohi nhadka ma; tengahi ngiƋè a ndohi njè ma Zhiklè; tengahi ngiƋè a ndohi mɓir ndohai; tengahi ngiƌè a ndohi njèngè, 
EPH.4.12	aman a til ta ndohi Zhiklè nkezla'a a sam mizlinè ta. Arsa va Kristi a grè a ma ma, 
EPH.4.13	ba nga tèlèba nga staƋ te ncè-a-ndav, te nshin kra Zhiklè; a nga ga a ndo nshfa'a, man skwi Kristi tèlèba n'nga'a jèlala'a a sam nenga'a.
EPH.4.14	Te deɓa'a nga wudahi ka ɓai, a njè ma ambali tsaƌ tsaƌ, a shèwa ndohi man ta ngwèdè ndo, a maya ambaɓia'a man ta pe nga a wi a vna, a wutèma nga gèƌ azɓai. 
EPH.4.15	Ngogoƌokoy ma nzura'a te mwoy-ndo, ngogrokoya te skwi tèlèba a sam Kristi, nenga'a gèƌè'a. 
EPH.4.16	Nenga'a a gshè va tèlèba, a nfèfènva staƌ a nkèlè ma a nfèfènva ngiƌè, a dèrzlè gèƌ vatasl, a nfèfènva staƋ staƋ tèlèba ta tèkè a va, ara man ta slaha, a va a grè a ma ma, a Ƌizlè va na a ri na, te mwoy-ndo.
EPH.4.17	Gar haha i gaƋa kinè, a i ngreda te Bai Yèsu, anai kin nza ara ndohi nte deɓa ɓai, man ta hér skwa ambalai. 
EPH.4.18	Maya ta te ruva, ta dra a sam Zhiklè, a gèƋ man ta sun skwa ɓai, ndav ta ngwora, 
EPH.4.19	ndav ta nsassaya, a ta vi va ta a mphömè, a ta gi skwi nlizhè'a tèlè a ntétékè kumba. 
EPH.4.20	Aman nga senda kinè Kristi arsa ɓai,
EPH.4.21	kin tsena te nenga'a tsaƋ, a kin slebau tsaƋ, ara ma Yèsu nzura'a a vava. 
EPH.4.22	VasuƋda skwi nhala'a a hai, a maya nshèffè kinè nhala'a, man a gedas na a ri na, a ntétékè ncèkèlma. 
EPH.4.23	Aman ara ndo mɓua'a te nhér gèƋ kinè, 
EPH.4.24	vafeda skwi mɓua'a a va, man n'nga'a ara Zhiklè man a woya'a, a ndo nzura'a, amba, nkezla'a. 
EPH.4.25	Gar haha vajèkeda ncèkèlma, vogoƌ ma nzura'a, staƌ staƌ a sam ko wa wa, te man nga tèlèba nfèfènvahai.
EPH.4.26	Aman kin gi ndav, mali da kala a pa ɓai, vagu aman pats da kala na gèƋ a ndzoan kinè ɓai. 
EPH.4.27	Kin va na civèƋ a bi madzagi ɓai! 
EPH.4.28	Ndo man a ngu metsar, da gu metsar te deɓa'a asaɓai, aman da gu mizlinè, da gu skwi man amba a ri na, aman a ngècè skwai, a va ta ndohi ntawassa'a. 
EPH.4.29	Vagu aman ma ambaɓia'a da shkè auda te ma kinè ɓai, sèi ma mbela'a, man a gi aman kin grè a ma ma a vna. VogoƋ ma, aman a takaha ta ndohi man ta cinè'a.
EPH.4.30	Kin Ƌawarama na ndav Mèzhèɓ Zhiklè nkezla'a ɓai, aman nenga'a n'ndea te kinè, ba pats mpil gèƋ kinè. 
EPH.4.31	Kin gu ndav worwora ɓai, kin gu shèwa ɓai, kin gu ndzoan ɓai, kin ngur ndo ɓai, kin durƌo ndo ɓai! 
EPH.4.32	Aman vagu skwi a ndav amba, nlèɓeslè, ngiƌè a ngiƋè, vapra mali ngiƋè a ngiƋè, lèmèlèmè ara Zhiklè a pra kinè malai te Kristi.
EPH.5.1	Anai valèmdè nshèffè kinè a Zhiklè, ara wudahi man a woy ta a ndav na. 
EPH.5.2	Vawoy ndo, lèmèlèmè ara Kristi man a woy kinè! A mvoko va na a ri na a gèƋ nga, ara skwi man a va na Zhiklè, a skwi man a zla na Zhiklè, man ambaba Zhiklè. 
EPH.5.3	Ngi baki a dala, skwi nlizhèa tüƋüktüƋükwa'a, ngi keda, a woy da goƋ ma haha a sam kinè ɓai. Nasa amba a sam ndohi Zhiklè nkezla'a. 
EPH.5.4	A woy da goƋ ma horai, ma nrzlè, ma mphömè a sam kinè ɓai; aman dara vashüd gèƋ!
EPH.5.5	Aman kin suna, ndo man agi mphömè, ndo man ndav na nlizhèa, ndo keda, nara ndo mbèh skwai, ta ndi kokwar-Bi Kristi a Zhiklè azɓai. 
EPH.5.6	Ndo da pe kinè a wi ama ambali ɓai. Aman a gèƋ skwi haha ndzoan Zhiklè a shkè a gèƋ ndohai man ta fi gèƋ a ma Zhiklè azɓai. 
EPH.5.7	Gar haha kin mba ma a nda tenga'a ɓai! 
EPH.5.8	Aman zlèzlèa kinè ruva, aman antanta kinè skwi nhèl sam te Bi Zhiklè. 
EPH.5.9	Vodo ara wudahi skwi nhèl sam. Skwi man a shkè auda te skwi nhèl sam: skwi man amba, ngizura'a, ma nzura'a.
EPH.5.10	Vawor skwi man ambaba Bi Zhiklè! 
EPH.5.11	Kin humda ɓai a mizlinè ruva, man skwi mbela`a a shkè auda te pa azɓai; m'mbela kin ngreda skwi nenga'a ambaɓia'a auda. 
EPH.5.12	Aman skwi man ta gi a metsar, horai man a ta gèƌè'a. 
EPH.5.13	Aman skwi haha tèlèba a da ngrèdè auda, a da gedè va auda a sam skwi nhél sam. Aman skwi tèlèba man a gedè va auda, nenga'a skwi nhèl sam. 
EPH.5.14	Gar haha Zhiklè a gaƋa:
EPH.5.14	Pidèkwe ngaya, man ka nzhuna. SlambaƋa te ndev ndohi m'metsa'a, a Kristi a di a hela ka sam te ndav ngaya.
EPH.5.15	Gar haha, vagu maya a gèƋ nshèffè kinè, ara ndohi nrzla ka ɓai, aman ara ndohi maya. 
EPH.5.16	Vahera na gèƋ a va mizlinè! Sam amɓaɓai. 
EPH.5.17	Gar haha kin rzla va ɓai, aman vasun skwi man Bi Zhiklè a wova"a. 
EPH.5.18	Kin dzodzor zom ɓai, aman ndav ndzakaɓa a shkè te pa. Aman vandha a Mèzhèɓ.
EPH.5.19	VagoƋ ma te ndev kinè a dimèsh Psaumes a dimèsh nslébèrdè Zhiklè; vawuffa te ndav kinè nguma'a ara ganzavar a sam Bi Zhiklè. 
EPH.5.20	Vashüd gèƋ pèc pècèk a géƋ skwi tèlèba, a sam Baɓ Zhiklè, a nzlembaƌ Bi nga Yésu Kristi. 
EPH.5.21	Vamanda gèƋ a hai, ngiâè a sam ngiƋè, te zlau Kristi.
EPH.5.22	Ngwozai, vamanda gèƋ a hai a sam bakihi kinè, ara a sam Bi Zhiklè. 
EPH.5.23	Aman bakai, gèƋ ngwoz. Lèmèlèmè ara Kristi gèƋ mpi ndohi Zhiklè, ndo m'mbèlè'a, va na. 
EPH.5.24	Aman anai ara mpi ndohi Zhiklè man a manda gèƋ a hai a sam Kristi, lèmèlèmè ngwozi ba, sèi ta manda gèƋ ta a hai a sam bakihi ta, te skwi tèlèba.
EPH.5.25	Kinè ngurhai, vawoy ngwozi kinè a ndav kinè, lèmèlèmè ara Kristi a woy mpi ndohi Zhiklè a ndav na, a vau nshèffè na a géƌ nenga'a, 
EPH.5.26	a nkezla'a, a mpana`a, a iyam a ma Zhiklè, 
EPH.5.27	aman a zlatseda a sam na, a ri na, ara mpi ndohi Zhiklè n'nga'a jèlèlè'a, derda az a pa ɓai, va m'min ɓai, mohtsomba ka ɓai; aman nkezla'a, mali az a pa ɓai.
EPH.5.28	Gar haha bakihi ba, sèi ta woy ngwozi ta a ndav ta, ara va ta. Ndo man a woy ngwoz na a ndav na, a woy va na. 
EPH.5.29	Aman ndo azɓai, daga zlèzlè'a ba, man a gi shèwa va na. Aman a va na skwi n'ndai, a wara na dai; lèmèlèmè Kristi ba a sam mpi ndohi Zhiklè. 
EPH.5.30	Aman nga nfèfènva na.
EPH.5.31	Gar haha ndo a di a jèkeda bab na, a mam na, a ta nzi a ngwoz na, ta cèw ta gi va ta staƋ.
EPH.5.32	Skwi man n'ngheda`a haha mbia`a. l gèƋète Kristi, a mpi ndohi Zhiklè. 
EPH.5.33	Gar haha kinè ba, staƋ staƋ da woy ngwoz na a ndav na, ara va na; aman ngwoz da slubordo baki na!
EPH.6.1	Kinè wudahai, vafu gèƋ a ma bab a mam kinè te Bi Zhiklè. Nasa amba.
EPH.6.2	Slubordo bab ngaya a mam ngaya!
EPH.6.2	Nasa ma nkwèr Zhiklè nshèlèkura`a, man a pasla nga ri a pa,
EPH.6.3	a ka nzi amba, a ka nzi dai a nshèffè t`herkeda.
EPH.6.4	Kinè babhai, kin poko ta gèƋ auda a wudahi a ndzoan ɓai! Aman vagre ta, vangatsa ta maya, vangez ta te Bi Zhikle! 
EPH.6.5	Kinè ɓèlèlihai, vadzodzor ma babgihi kinè man ta sum kinè, a zlau a ngu­dzai, a ndav nlèɓèslèa, ara man a sam Kristi, 
EPH.6.6	a mizlinè a di ndo genè ka ɓai, aman ara ɓèlèlihi Kristi, man ta gi skwi man Zhiklè a woya'a, a ndav tèlèba.
EPH.6.7	Vagu mizlinè kinè a ndav kinè tèlèba, ara man a sam Bi Zhiklè, ara man a di ndohi genè ka ɓai. 
EPH.6.8	Vasuna: Skwi man amba staƌ staƌ tèlèba, man ndo a gia'a, a ngècè a deɓa a sam Bi Zhiklè, ko ɓèlè, ko kra ngwai. 
EPH.6.9	Kinè, bihai, vagu lèmèlèmè, kin guv ndo ɓai! Kin suna, Bi kinè a tenga'a ba a zhè te zhiklè tegèƋè'a. Nenga"aa pèr ndo mpèrè azɓai. 
EPH.6.10	Te deɓa'a: Vanzala va kinè te Bi Zhiklè, awuƋi n'njèl na!
EPH.6.11	Vafedaskwi var Zhiklè tèlèba a va, aman kin slaha a kin zlècè a sam man bi madzagai a pe kinè a wai a maya na. 
EPH.6.12	Nga gi var a ndohi azɓai; aman a wuƋihai, a bihi ruva t'herkeda haha, a mèzhèɓhi ambaɓihia'a t'hwaƋ giƋfèk. 
EPH.6.13	Gar haha voco skwi var Zhiklè tèlèba, aman kin slaha a kin gi slagama a pats man ambaɓai, akin ɓirdal var kinè.
EPH.6.14	Ani haha vazlatsahai, vadzawa va kinè a ma nzura'a! Slarba ngizura'a a ndav kinè! 
EPH.6.15	Kotokoroh te sak kinè, nasa ndè a ma mbela'a te gumai. 
EPH.6.16	A géƌ skwi tèlèba, voco gambar, nenga'a ncè-a-ndav. A nenga'a kin slaha a kin gedassa sulom, man vogwa te pa, tèlèba te ri ndo man ambaɓai. 
EPH.6.17	Vafeda dzokwom a gèƋ, nenga'a skwi m'mbel kinè; voco ma Zhiklè, nenga'a kafahi gwèsh, man Mèzhèɓ a va kinè.
EPH.6.18	Vatsu ri pèc pècèk a gèƋ skwi tèlèba, a ntsi ri mbuhmbuha"a te Mèzhèɓ. Vozhoro a vna, vanza a dai! Vatsu rai a gèƋ ndohi Zhiklè nkezla"a tèlèba, 
EPH.6.19	a gèƋ ga ba, aman i slaha a i winè ma ga a mwuffè, a i njè skwi n'ngheda'a te ma mbela'a. 
EPH.6.20	I ndo sak nenga'a, i dzawa a géƌ nenga'a. Vatsu rai, aman i gèƋè ma'a a mwuffè, ara man sèi i gèƋè ndèzl!
EPH.6.21	A gèƋ man kinè ba kin suna, ara man i nza, a skwi man i gia"a, Tychique, kramam ga man i woya a ndav ga, ndo ntakahaye nlèɓèslè'a te Bi Zhiklè, a di a ngreda kinè tèlèba. 
EPH.6.22	l zlinda a sam kinè, aman kin cinè te ri nenga'a ara man i nza, a bidè kinè. 
EPH.6.23	Gumai a sam kramamhai, a mwoy-ndo, a ncè-a-ndav, man shkè te Bab Zhiklè, a Yèsu Kristi, Bi nga. 
EPH.6.24	Pombai a nda ndohi tèlèba, man ta woy Yèsu Kristi, Bi nga, a ndav ta a mèdèp.
PHP.1.1	Paul a Timothée, ɓèlèlihi Kristi Yèsu, a sam ndohi Zhiklè tèlèba man ta kezla a nzlembaƌ Kristi Yèsu tèlèba, te kokwar Philippes; a sam ndohi mɓer mizlinè Zhiklè a ndohi ntakaha ta ba. 
PHP.1.2	Pombai a gumai da zhè a nda kinè, te Zhiklè, Bab nga, te Bai Yèsu Kristi!
PHP.1.3	l shid gèƋ a Bi Zhiklè pèc pècèk, aman i hér kine, 
PHP.1.4	a i gi arsa pèc pècèk te ntsi ri ga tèlèba a géƋ kinè, a i tsi rai a mwuffè, 
PHP.1.5	te man kin humda te ma mbela'a, te pats nshèlèkura'a, ba patsna. 
PHP.1.6	A i fi gèƋ a vna: nenga'a man a hüno mizlinè mbela'a te ndav kinè, a dè a ma ma a nrufa'a, ba pats Yèsu Kristi. 
PHP.1.7	Amba aman i hérè arsa a géƋ kin tèlèba, a géƋ man kinè te ndav ga. Ko i ndo dangai, ko i te kita man i tsoko na gèƌ ma mbela'a auda. Kinè, man kin ngècè pombi ara ga.
PHP.1.8	Bi Zhiklè a suna, mpataka kinè a keƋyè a vata, te mwoy-ndo Yèsu Kristi. 
PHP.1.9	A i tsi rai aman mwoy-ndo a ndav kinè a grè a ma ma te nshin skwai, a kin shin Yèsu te ndav kinè, 
PHP.1.10	aman kin Ƌèlè ar haha skwi man amba a skwi man ambaɓai. Te deɓa'a a pats Kristi kin ga'a a ndohi nzura'a, mali az a sam kinè ɓai; 
PHP.1.11	a nyiè kinè ngutsuɓa'a te ngizura'a man a shkè te Yèsu Kristi, a da zhè a nslébèrdè a nshid gèƌ a Bi Zhiklè a vna.
PHP.1.12	Aman i gaƋa kinè, dalahimam ga, skwi man agua sam ga, a gu aman ma mbela'a a zlèzlèmè a ma ma. 
PHP.1.13	Aman antanta ta sun te gi bi tèlèba, a sam ngiƋè tèlèba, i ndo dangai agéƋ Kristi; 
PHP.1.14	a kramamhi kumba te Bi Zhiklè ta ngots wuƋi te man iyè te dangai, a ta gu a ndohi slagama, a ta njè ma Zhiklè a zlau ka ɓai.
PHP.1.15	Matrhia'a a vava, ta njè Yèsu a srak a ndzoan. Matrhia'a te nhér skwi man amba, 
PHP.1.16	te man ta woya a ndav ta. Ta suna, i nzi a haha, aman i tsoko gèƋ ma mbela'a auda. 
PHP.1.17	Tengahi ngiƋè ta njè ma Kristi, zura'a ka ɓai, a ta woy ma te pa, a ta woy a ta gay matakwan te gi dangai a va'a.
PHP.1.18	A ga ga pa mè? Ko man ta njè Kristi a maya tsaƋ tsaƋ tèlèba, ko a maya ambaɓia'a, ko a ndav nzura'a, i wuffè a géƋè'a genè, a i woya man i wuffè a ma ma dai. 
PHP.1.19	Aman i suna, ndikèma skwi haha, i da mbél ga, a géƋ ntsi ri kinè, a géƋ Mèzhèɓ Yèsu Kristi man a takahayè.
PHP.1.20	A i zhèrè te ndav, a i hérè'a, i woy a i ngècè hori a di azɓai, ko te skwi staƋ. Pèc pècèk, ko antanta ba, i slébèrdè Kristi te va ga, a i fi gèƋ a vna, ko man i zhè a nshèffè, ko i metsi ga. 
PHP.1.21	A nshèffè ga, i te Kristi, te m'metsai i da ngècè skwi nfena'a. 
PHP.1.22	Aman i zhè a nshèffè a takahayè, aman i gi mizlinè a ma ma dai, i sun skwi man i woya te va ɓai:
PHP.1.23	Cèw cèw ambahayè: i woya man i dè ga, a i nzi a sam Kristi, skwi man amba holhola'a. 
PHP.1.24	Aman sèi i nzi a nshèffè dai a gèƋ kinè. 
PHP.1.25	I fi gèƋ a vna: i suna, i da nzi dai, a i da zhè a sam kin tèlèba, aman kin grè a ma ma, a kin wuffè te ncè-a-ndav, 
PHP.1.26	a kin da jégèr va kumba te Yèsu Kristi a géƋ ga, a pats man i dè a sam kinè za'a.
PHP.1.27	Vanza a maya te nshèffè kinè, aman kin nzala ma mbela'a te Kristi! Ko i dè a i rka kinè, ko i az a sam kinè ɓai, i da tsena ma kinè, kin nzi tara'a te Mèzhèɓ nstaƌ, a kin gi var a nda nga a ndav staƌ, a gèƌ ncè ma mbela'a a ndav. 
PHP.1.28	A kin gi aman ndohi mayamhi kinè ta slaha ta pra kinè zlau a va azɓai, ko te skwi staƌ. A skwi ar haha a ngreda ta, ta za; aman a sam kinè a ngreda kinè, kinè mbela, skwi haha a shkè te Bi Zhiklè.
PHP.1.29	Aman kin ngots pomɓai te Kristi, a kin cè nenga'a a ndav, a kin si matakwan a géƌ Kristi ba. 
PHP.1.30	Kin gi var lèmèlèmè ara man kin rka a sam ga, a kin tsena antanta te ma ga.
PHP.2.1	Aman antanta ma, ncè-a-ndav kinè te Kristi a va kine wuƋi Ƌè? Mwoy-ndo a ndav nenga'a a bid kinè Ƌè? Kin humda a Mèzhèɓ nkezla'a Ƌè? Kin woy va kinè ƌè? Ndo a se kinè te va ƌè? 
PHP.2.2	Man arsa, vagau aman i wuffè holhola'a, vahur te ndav lèmèlèmè, a ndav staƌ, vawoy va kinè lèmèlèmè a ndav staƌ a mèzhèɓ staƌ. 
PHP.2.3	Kin büzh va, a géƌ nfi va mbalai ɓai; aman vamanda gèƌ a hai, a kin rka ndo ngiƌè ara man a fen kinè. 
PHP.2.4	Staƌ staƌ tèlèba da hur skwi na genè ka ɓai, aman a géƌ ndo ngiƌè ba.
PHP.2.5	Gar haha vahuro, ara man Yèsu Kristi a huro. 
PHP.2.6	Nenga'a, ko a n'ngots va Zhiklè, a ngu a géƌ ngi nenga'a a srak ka ɓai, aman a gi lèmèlèmè ara Zhiklè; 
PHP.2.7	aman a ndeda va na a ɓèlè. A ngu lèmèlèmè ara ndo, a n'nza ara ndo. 
PHP.2.8	Te skwi man a gau ara ndo, a m'manda gèƋna a hai, a nfu gèƋ a Zhiklè, ba a nco m'metsai, m'metsai a wof ngèzlèlè'a.
PHP.2.9	Gar haha Zhiklè a n'nzala'a a vata, a mva na nzlembaƋ a gèƋ nzlembaƋ tèlèba, 
PHP.2.10	aman a nzlembaƋ Yèsu, gurmbèzh tèlè ta da gurɓè a hai, ko te zhiklè, ko a géƋ herkeda, ko t'hwaƋ herkeda. 
PHP.2.11	A nè'èn tèlè ta ngrédè'a, Yèsu Kristi Bai, a n'njèl Zhiklè, Bab na.
PHP.2.12	Gar haha kinè dalahimam ga, ara man kin fi gèƋ a ma ga pèc pècèk, vagu arsa man i zhè a sam kinè genè ka ɓai, aman ko antanta ba, man iyè az a sam kinè ɓai. Vagu a zlau a ngudzai, aman kin mbél kinè. 
PHP.2.13	Aman Zhikle, nenga'a a gi te ndav kinè, aman kin woya'a, a kin gia'a, ara man ambaba.
PHP.2.14	Vagu skwi tèlèba a nkuƋi a va ka ɓai, a mpi gèƋ cèw ka ɓai. 
PHP.2.15	Aman kinè, vanza, ma az a gèƋ kinè ɓai, zura"a, wudahi Zhiklè, mali az a sam kinè ɓai, te ndev ndohi herkeda man ta gedas ta, a ta ngwode ta a ndohi ambaɓihia"a, te ndev tenga"a kin hèl sam ara skwi nhèl sam t"herkeda, 
PHP.2.16	a ma nshèffè te rai. Aranta kinè ara skwi njégèr va ga. A pats Kristi, man a ngrédè auda, i hau ambali ka ɓai, 
PHP.2.17	i ga mizlinè ambali ɓai. Ko ta giyè a skwi man ta va na Zhiklè, nshèffè ga skwi man ta vi a Zhiklè a gèƋ ncè-a-ndav kinè, i wuffè genè, a i wuffè a nda kinè tèlèba.
PHP.2.18	Kinè ba, sèi kin wuffè lèmèlèmè, a kin gi langlanga"a a nda iyè! 
PHP.2.19	Aman i zhèrè te ndav te Bai Yèsu, i da zlinda kinè Timothèe ndul ndul, a nda mendkoy ma kinè a deɓa, a ndav ga a gi langlanga'a. 
PHP.2.20	Aman i ngatsa ndo ngiƋè ɓai, man a hérèa ara ga ga, a ndzaraha kinè a ndav tèlèba, sèi nenga'a. 
PHP.2.21	Aman ta tèlèba ta woy skwi ta, skwi Yèsu Kristi ka ɓai.
PHP.2.22	Aman kin sun Timothée, nenga'a njkudo ma, a n'nza a sam ga, a ntakahayè a géƋ ma mbela'a, ara kra man a takaha bab na. 
PHP.2.23	l zhèrè te ndav, te deɓa'a man i tsena skwi man ta da gi a sam ga a ma ma, i war i zlinda kinè Timothée. 
PHP.2.24	Aman i fì gèƌ a vna, te Bi Yesu, aman iyè a ri ga, a di i dè a sam kinè ndul ndul.
PHP.2.25	Aman i huro amba aman i zlinda kinè Epaphrodite ba, kramam nga. Nenga'a ndo mizlinè ga, ndo man nga gi var a vna, ndo sak kinè, ndo ntakaha kinè te di man a ga. 
PHP.2.26	Mpataka kinè tèlèba a keƌa'a, a ndav nenga'a m'mbeƌa, a géƌ man kin tsena'a, ara man nenga'a mbelakaɓai. 
PHP.2.27	A patsakai skwa a ndza na man a vèvèd a vava. Aman a nsau Bi Zhiklè te va, nenga'a genè ka ɓai, aman iyè ba, a woy a mbedamay ndav pèc pècèk azɓai.
PHP.2.28	A i zlindè ani tsam tsam, aman kin da rka'a, a kin wuffè za'a, a iyè ba, i kuƋi a vata azɓai. 
PHP.2.29	Voco nenga'a te Bi Yèsu a mwuffè tèlèba, vaslebarde ta ndohi haha! 
PHP.2.30	Aman a géƋ mizlinè Kristi a m'mbel na pshetühtüh, a nrka nshèffè na ara skwi ambalai, a géƋ man a slaha a ntakahayè te di man a kinè.
PHP.3.1	A va'a, dalahimam ga, vawuffa te Bi Yèsu! I ngézhè azɓai, aman i windè kinè ma lèmèlèmè pèc pècèk, a kin da ngècè wuƋi a vna. 
PHP.3.2	Vagu maya a kdadihai, vagu maya a ndohi mizlinè ambaɓihia'a, vagu maya a ma n'ngél ngwon ncèkèlma. 
PHP.3.3	Aman nga ngots n'ngél ngwon nzura'a, nga man nga gi mizlinè Zhiklè te Mèzhèɓ nenga'a, a njégèr va nga a zhè, nenga'a Yèsu Kristi; nga fi gèƌ a ndo ara nyakaƌ na ka ɓai. 
PHP.3.4	I ba i slaha i fi gèƌ a va ga ara nyakaƌ ga, man i woya'a.
PHP.3.4	Aman ndo ngiƌè a huro, a slaha a nfi gèƌ ara nyakaƌ na, iyè i slaha holhola'a: 
PHP.3.5	Ta ngelay ngwon te m'mèn matsamakaƌa'a; i ndo Israel, te gwoli Benjamin, ndo Hébreu te verzi Hébreu; te njèjèr ma kita Zhiklè i ndo pharisie; 
PHP.3.6	a géƌ srak i ndo mparaha mpi ndohi Zhiklè; a géƌ ngizura'a ara ma kita Zhiklè, i ndo man ma az a gèƌ na ɓai.
PHP.3.7	Aman skwi man hala'a skwi mbia'a a sam di ga, i rka ara skwi man i kal ga a iyam, a géƌ Kristi. 
PHP.3.8	A vava, ko anai i rka tèlèba ara skwi man i kal ga a iyam, a gèƌ i shin Yèsu Kristi Bi ga a i rka ara zai, a i woya a i ngècè Kristi, 
PHP.3.9	a ta da ngatsyè te nenga'a. I ga a ndo nzura'a ga a géƌ man i fu gèƌ a ma kita Zhiklè ka ɓai; aman ngizura'a man a shkè te ncè Yèsu Kristi a ndav, ngizura'a man a shkè te Bi Zhiklè a géƌ ncè-a-ndav.
PHP.3.10	I war a i shin wuƌi nslambaƌkaƌauda nenga'a, a nsi matakwan a nda nenga'a, a i lèmdè va ga a m'metsi nenga a, 
PHP.3.11	aman i ngècè nslambaƌkaƌauda te ndev ndohi m'metsa'a, aman i slaha.
PHP.3.12	Anai ara man i ngatsa di ɓai, a i ga njèlèlè'a di ɓai. Aman i hi a verzia'a, man i slaha a i gshè'a, te man Yèsu a ngsyè ma. 
PHP.3.13	Dalahimam ga, i rka va ga, ara man i ngatsa skwi haha di ɓai. Aman i gi skwi staƌ: Skwi nte deɓa a pcokoy a gèƋ, a i kokür va, 
PHP.3.14	a i hi a sam skwi man a zhè a ma, a sam n'ndikèma, a sam skwi ntulè, a sam man Zhiklè a baba nga a pa te Yèsu Kristi.
PHP.3.15	Tèlèba te ndev kinè, man ta gra ma, sèi ngohurokoy arsa. Aman a sam ngiƋè kin hér skwi tsaƋ, a di Zhiklè a ngreda kinè. 
PHP.3.16	Te skwi man nga ngots ma, ngogsokoy va a vna! 
PHP.3.17	Vagu lèmèlèmè ara ga, dalahimam ga, vapu di a tenga'a man ta gi arsa! Valèmda va kinè a nga! 
PHP.3.18	Aman ta kumba ta ga a mayamhi wof ngézlèl Kristi. AgéƋ tenga'a i gaƌa kinè sak kumba ma; aman anai i gaƋa kinè a kuƋa a dai.
PHP.3.19	Ndikèma tenga'a, sam ngéƌèsh ta. Zhiklè tenga'a, hwaƋ ta. N'njèl tenga'a, hori ta, ta hér skwi herkeda. 
PHP.3.20	Aman nga ndohi kokwar Zhiklè te géƋè'a, te nenga'a nga zhèr ndo m'mbel ndo, Bi Yèsu Kristi, 
PHP.3.21	nenga'a man a di a ngwèdè va nga ambali haha, a va n'njèl na, te wuƋi nenga'a, man a slaha a feda skwi tèlèba a hwaƋ sak na.
PHP.4.1	Gar haha, kramamhi ga, man i woy kinè, man i zhèr kinè, man i wuffè a géƋ kinè, man i jégèr va a géƋ kinè! Vazlatsa tara'a te Bai Yèsu, a kin gidè azɓai, dalahimam ga! 
PHP.4.2	I bidè Evodie a i bidè Syntyche, man ta hérè te ndav lèmèlèmè te Bai Yèsu. 
PHP.4.3	A vava ka ba, ndo ntakahayè nlèɓèslèa, sèi ka takaha ta ngwozi haha. Ta takahayè a ngi gèjau a géƋ ma mbela'a, a nda Clément, a ndohi ntakahayè ngiƋè, man nzlembaƋ ta a zhè te Ƌèlèwèr nshèffè.
PHP.4.4	Vawuffa te Bai Yèsu pèc pècèk, a i gaƋa kinè za'a: Vawuffa! 
PHP.4.5	Vangreda ta maya nshèffè kinè man amba a ndohi tèlèba! Bai Yèsu a shkè ndul ndul. 
PHP.4.6	Kin hur gèƋ zlau ɓai! Aman te skwi tèlèba, vatsu rai mbuhmbuha'a, a nshid gèƋ a sam Bi Zhiklè. 
PHP.4.7	A gumi Bi Zhiklè man a fena maya te gèƋ nga tèlèba, da ɓür ndav kinè, a nhér gèƋ kinè te Yèsu Kristi!
PHP.4.8	A va'a, dalahimam ga, skwi man nzura'a, man a maya nlèɓèslèa, man a vava, man nkezla'a, man amba, man mbela'a, a maya te gèƋ, a nshid gèƋ, vahur nenga'a! 
PHP.4.9	Skwi tèlèba man kin sundo, kin ngotso, kin tsena'a a kin rka'a a sam ga, vagu arsa! Te deɓa'a Zhiklè gumai a di a zhè a nda kinè.
PHP.4.10	I wuffè holhola'a te Bai Yèsu, te man kin ngots wuƋi za'a, a kin waray dai. Kin waray di nshèièkura'a ma, aman te deɓa'a kin ngatsa ria ɓai. 
PHP.4.11	l gèƋ ma haha azɓai, te man i woy skwai. I slebau, aman skwi man i ngotso, dè'ayè. 
PHP.4.12	I sla ba a i nzi ara ndo ntawassa, i slaha a i nzi ara ndo mwala'a; skwi tèlèba i slebau. I slaha tèlèba, ko man dè'ay ma, ko man mi a keƌyè, ko i ngotso, a njèkèƌia'a a zhè, ko i tèkwèn skwai.
PHP.4.13	I slaha skwi tèlèba a nda nenga'a, man a vay wuƌai. 
PHP.4.14	Aman kin gu amba, aman kin takahayè te matakwan ga. 
PHP.4.15	Kinè ndohi Philippes, kin suna, aman te nhinkaƋ ma mbela'a, man i do a kokwar Macédoine, mpi ndohi Zhiklè ngiƌè ta geday skwi man ta ngotso a skwi man ta gu a vna ɓai, sèi kinè staƌgenè. 
PHP.4.16	Aman i te kokwar Thessalonique dai, kin zlündo skwi a sam ga, a gi sak cèw.
PHP.4.17	I zhèr skwi te ri kinè ka ɓai, aman i woya aman skwi mbela'a a shkè auda te nshèffe kinè. 
PHP.4.18	Aman antanta i ngreda kinè, ara man i ngots skwi tèlèba, kumɓa, a njèkèƌia'a a zhè. I tèkwèn skwi asaɓai, a gèƌ skwi kinè man amba, man i ngots te ri Epaphrodite: ara skwi man kin va na Zhiklè man a wuffe a gèƌè'a, ambaba, man a cè'a. 
PHP.4.19	A skwi man kin tèkwènè'a, Zhiklè ga a di a va kinè, ara n'njèl nenga'a mbia'a te Yèsu Kristi.
PHP.4.20	Aman a Zhiklè, Bab nga, nslébèrdè pèc pècèk, a mèdèp ba. Amen. 
PHP.4.21	Vaga ta mbalai a ndohi Zhiklè nkezla'a tèlèba te Yèsu Kristi! Kramamhi man ta zhè a sam ga ta ga kine mbalai. 
PHP.4.22	Ndohi Zhiklè nkezla'a tèlèba, holhola'a golahi César ta ga kinè mbalai. 
PHP.4.23	Pombai Bi Yèsu Kristi da zhè a nda mèzhèɓ kinè!
COL.1.1	Paul, ndo sak Kristi Yèsu, ara Zhiklè man a woya'a, a Timothée, kramam nga, 
COL.1.2	a sam ndohi Zhiklè nkezla'a te Colosses, a sam kramamhi nga nlèɓèslè'a te Kristi: Pombai a gumai a nda kinè, te Zhiklè, Bab nga! 
COL.1.3	Nga shid gèƋ a Zhiklè, Bab Bi nga Yèsu Kristi, pèc pècèk, aman nga tsi ri a géƋ kinè,
COL.1.4	te man nga tsena'a, ara man kin co Yèsu Kristi a ndav, ara man kin woy ta ndohi Zhiklè tèlèba, 
COL.1.5	a géƋ skwi man kin zhèrè te ndav, man ntila t'hai te zhiklè te géƋè'a, man kin tsena nshèlèkura'a te ma nzura'a, ma mbela'a. 
COL.1.6	Na zhè a sam kinè, na zhè t'herkeda tèlèba, a yi wuda ngutsuɓa'a, a grè a ma ma lèmèlèmè ara man a sam kinè, a hüno a pats man kin tsena nshèlèkura'a, akin sun pombi Zhiklè te ma nzura ma.
COL.1.7	Kin sundo arsa a sam Epaphras, man nga woya a ndav nga, man nga mbi a mizlinè a vna. Nenga'a ndo mizlinè Kristi nlèɓèslè'a a sam nga, 
COL.1.8	man a ngra nga mwoy-ndo a ndav kinè te Mèzhèɓ Zhiklè. 
COL.1.9	Gar haha nga ba, a pats man nga tsena'a, nga jèka ɓai, aman nga tsi ri a Zhiklè pèc pècèk a géƋ kinè: ndav kinè da ndha te nshin skwi man Zhiklè a woya'a, a maya, a nshin skwi te Mèzhèɓ Zhiklè tsaƋ tsaƋ,
COL.1.10	a kin nzi ara man Bai Yèsu a woya'a, ara man ambaba, pèc pècèk, a skwi man amba staƋ staƋ tèlèba, a shkè auda te mizlinè kine, a kin grè a ma ma te nshin Zhiklè; 
COL.1.11	kin nzala, a wuƌai, ara wuƋi n'njèl nenga'a tèlèba, aman kin dè a ma ma te nzhèr skwi a dai, a mwuffè. 
COL.1.12	Gar haha va shüd gèƌ a Bab nga, man a til kinè, aman kin slaha a kin ngècè skwi Zhiklè a nda ndohi Zhiklè a sam nhela'a.
COL.1.13	A mpreka nga auda te ri wuƌi ruva, a mpe nga a kokwar-Bi kra nenga'a, man a woya a ndav na, 
COL.1.14	te nenga'a gèƋ nga mpela, mali nga mpra'a. 
COL.1.15	Nenga'a lèmèlèmè ara Zhiklè man ndo a nrka a di ɓai, tsuvom skwi tèlèba man Zhiklè a gau. 
COL.1.16	Aman skwi tèlèba n'nga a nenga'a, skwi te giƌfèk, skwi a géƋ herkeda, skwi man di ndo a rka'a, skwi man ndo a nrka di ɓai, sam n'nzi bihai, bihai, kokwar-Bihai, a wuƋihai. Skwi tèlèba n'nga te nenga'a, a gèƌ nenga'a. 
COL.1.17	Nenga'a a zhè nshèlèkura'a, a gshè skwi tèlèba, aman a nzi dai.
COL.1.18	Nenga'a gèƋ va, gèƋ mpi ndohi Zhiklè; nenga'a nhinkaƌ skwi tèlèba, nshèlèkura'a man a slambaƌkaƌauda te ndev ndohi m'metsa'a. Te skwi tèlèba tsuvoma'a. 
COL.1.19	Ambaba Zhiklè, aman skwi na tèlèba a zhè te nenga'a. 
COL.1.20	Te nenga'a Zhiklè a m'menda gumai a hai a gèƌ skwi tèlèba, ko a gèƌ herkeda, ko te zhiklè te géƌé'a, te man a tsu gumi a pombaz nenga'a a deɓ wof ngézlèl na. 
COL.1.21	Kinè ba, man kin hala'a dra a sam na, mayamhi na te skwi man kin hérè'a, a kin gia'a man ambaɓai,
COL.1.22	Zhiklè a m'menda gumi a hai a nda kinè te kra nenga'a man a vau va nenga'a a m'metsai. A nda zlatsede kinè ndohi nkezla'a, mali az a sam kinè ɓai, ma az a gèƌ kinè ɓai a sam di na. 
COL.1.23	Aman sèi kin nzi tara'a te ncè-a-ndav, a kin dè a ma ma, a kin gidè va azɓai, a kin jèkeda nzhèr ma mbela'a te ndav azɓai, man kin tsena'a, a ta njè'a a gèƌ herkeda tèlèba. Iyè Paul, i ga'a a ndo mizlinè nenga'a.
COL.1.24	Anai i wuffè te matakwan man i si a géƋ kinè. A matakwan Kristi, man az telè di ɓai, i rufa te va ga, a géƋ mpi ndohi Zhiklè, va nenga'a. 
COL.1.25	I ga'a a ndo mizlinè tenga'a, ara Zhiklè man a huro, a mvay a rai, a géƋ kinè, aman i ngreda ma Zhiklè tèlèba. 
COL.1.26	Nasa man n'ngheda daga hala'a a sam gerzi ndohi tèlèba, aman antanta n'ngreda auda asam ndohi nenga'a;
COL.1.27	tenga'a man Zhiklè a woya a ngreda ta skwi mèshèlè a n'njèlè te skwi man n'ngheda a sam ndohi nte deɓa: nasa Kristi te kinè, n'njèlè man nga zhèrè te ndav. 
COL.1.28	Nga njè nenga'a, a nga bid ta ndohi telèba, a nga senda ta ndohi tèîèba, a maya tèlèba, aman nga slaha nga zlatseda ndo staƋ staƋ jèlèlè'a te Kristi. 
COL.1.29	A i gi mizlinè a géƌè'a, a i gi mizlinè sa a vazaza a va, a wuƌi Kristi man a zhè te ndav ga.
COL.2.1	l woya aman kin sun var ga man i gi a géƌ kinè, a géƌ ndohi Laodicée tèlèba, a géƌ ndohi ngiƋè kumba man ta rkayè adi di ɓai. 
COL.2.2	A va tawuƋi a ndav ta, a ta hümdè te mwoy-ndo a ta shin skwi mbela'a tèlèba te Kristi. 
COL.2.3	A ta shin skwi Zhiklè, Bab Kristi, n'ngheda'a. Skwi mèshèlè te nshin maya, te nshin skwi tèlèba, n'ngheda te nenga'a. 
COL.2.4	I gaƋa kinè ma haha, aman ndo da pe kinè a wi ɓai, da slafaƌ kinè hi a ma ɓai.
COL.2.5	Ko iyè a sam kinè ɓai, nga humda a nda kinè te Mezhèɓ. A i wuffè aman i rka maya kinè, a ncè-a-ndav kinè te Kristi, man a nza tara'a. 
COL.2.6	Ara man kin co Bai Yèsu Kristi, vodo a ma ma te nenga'a! 
COL.2.7	Ncè-a-ndav kinè da ga ara zluzlor gedenggedenga'a, a kin dè a ma ma, a kin nzi dai te pa, ara man ta njè kinè. Vashüd gèƋ a géƋ nenga'a kumba!
COL.2.8	Vagu maya, aman ndo ngiƌè a ngwode kinè azɓai a nshindè maya nenga'a, man a pe kinè awia ncèkèlma ambalai, a maya nzakaƌ ndohai. Verzi nenga'a njèma ndohai, a gèƌ skwi herkeda, Kristi ka ɓai. 
COL.2.9	Aman te Kristi skwi Zhiklè tèlèba a zhè a vava. 
COL.2.10	Te nenga'a kin ngots skwi tèlèba. Nenga'a a géƌ kokwar-Bihi, a géƌ wuƌihi tèlèba.
COL.2.11	Te nenga'a kinè ndohai man ndav kinè ntila, ntétékè az a sam kinè asaɓai. Kin co Kristi te di man a ngél ngwon. 
COL.2.12	Ta re kinè a nda nenga'a te baptême, kin slambaƌkaƌauda a nda nenga'a te ncè-a-ndav, man Zhiklè a gia'a, nenga'a man a slambaƌda te ndev ndohi m'metsa'a.
COL.2.13	A va kinè nshèffè a nda nenga'a, kinè man hala'a kinè ndohi m'metsa te ri malai, man ndav kinè ntil ɓai, a mpra nga malai te pombi na. 
COL.2.14	A ngedassa Ƌèlèwèr kita man a pin nga, man a fa nga ma a gèƋ. A nco auda te ndev nga, a ndizlda wof ngézlèl na. 
COL.2.15	A nsuƋama ta wuƋi auda a va kokwar-Bihai, a wuƋihai, a n'ngreda ta a sam di ndo tèlè, a ntsa ta sabai a gèƋ.
COL.2.16	Gar haha ndo ngiƋè da bazla kinè mali a gèƋ ɓai, a géƋ skwi n'ndai, a géƋ skwi nsai, a géƋ pats ngolala, mvèng kia, pats nshèk va. 
COL.2.17	Skwi haha tèlèba sèi mèzhèɓ skwi man a ma, te Kristi. 
COL.2.18	Vagu maya, ndo da bezlamda kinè skwi ntul kinè ɓai, ndo man a ga va ara man a manda gèƋ na a hai, a slébèrdè golahi Zhiklè, a jégèr va ambalai te nhér ntétékè va na, a fi va a géƋskwi man a rka na dai.
COL.2.19	Nenga'a a gsa va a Kristi, man gèƌ, ka ɓai. A géƌ Kristi, va ngsa zura'a, a nderzlè gèƌ vatasl a marhi ba, avaa ngrè amba amba, ara man Zhiklè a woya'a. 
COL.2.20	Aman antanta kin mets kinè a sam skwi herkeda ma, te Kristi, a kin va ta civèƋ, aman ta fa kinè ma kita a gèƋ, ara man kinè a herkeda dai: 
COL.2.21	Ka lama na skwi haha ɓai ka tor skwi haha ɓai ka geda ri a pa ɓai ar ta.
COL.2.22	Skwi haha tèlèba a di a géƌ èsh na ara ma nkwèr ndohai, a njèma ndohai man ta gaƋa. 
COL.2.23	Skwi man ta gu a deɓa'a ara ma maya, ara mwoy Zhiklè; ko ta manda gèƌ ta a hai a ta ɓurto va ta, a géƌ man ta ga zlau Zhiklè ka ɓai, aman a géƌ man ta slaha ta jèjèr ntétékè va ta.
COL.3.1	Aman kin slambaƌkaƌauda a nda Yèsu Kristi, vawoy skwi nte géƌè'a, man Yèsu Kristi a zhè, a nza a pa te civèƌ ri mandi Zhiklè! 
COL.3.2	Vahur skwi nte géƌè'a, skwi herkeda ka ɓai. 
COL.3.3	Aman kin mets kinè ma, nshèffè kinè n'ngheda te Kristi, te Bi Zhiklè. 
COL.3.4	Aman Kristi, nshèffè nga; aman a da gudko va a dai, kinè ba kin da gudko va a dai a nda nenga'a, a n'njèlè.
COL.3.5	Gar haha vakeƋa na gèƋ a hai a skwi herkeda haha: mphömè, skwi nlizhè'a, mi skwi ambaɓia'a, ntétékè, ndo man a wèr va na genè (nara m'mbèh skwai); 
COL.3.6	a géƌ skwi sa, ndzoan Zhiklè a shkè a géƌ ndohi mèdègèƌ. 
COL.3.7	Kine ba kin gu arsa, aman kin nza te mali hala'a dai. 
COL.3.8	Aman antanta vajèkeda skwi haha: ngi ndav, ndzoan, shèwa, ndérƌe ndo, ngèƌè ma horai.
COL.3.9	Kin tsokol ma a va kinè ɓai! Aman kin suƌko skwi hala'a a mizlinè nenga'a auda a va ma. 
COL.3.10	A kin feda ndo mɓua'a a va, man a n'nge kinè a ndo mɓua'a, man a sun skwi Zhiklè tèlèba. 
COL.3.11	Gar haha ndo Grec, ndo Juif, ndo man ngwon n'ngela, ndo man ngwon n'ngel ɓai, ndo barbare, ndo Scythe, ɓèlè, kra ngwi ka ɓai, aman Kristi, tèlèba, te ndohi tèlèba.
COL.3.12	Gar haha kin ndohi man Zhiklè a mpar ta, ndohi nkezla'a, ndohi man a woy ta, vafeda skwi haha a va: nsi ndo te va, ndav nlüɓekwa'a, m'mènde gèƋ a hai, ndav amba, nzhèr skwia dai. 
COL.3.13	Valèɓèslè a va kinè, ngiƋè a sam ngiƋè, vapra malai, ngiƋè a ngiƋè, man ma a zhè te ndev kinè. Lèmèlèmè ara Bi Zhiklè a mpra kinè malai, vagu lèmèlèmè. 
COL.3.14	A géƋ skwi tèlèba, vafeda mwoy-ndo a va, nenga'a a humdè kinè a njèlèlè'a.
COL.3.15	Gumi Kristi da gu bi te ndav kinè; Zhiklè a mbaba kinè a pa, te va staƋ. Vashüd gèƋ! 
COL.3.16	Vagu aman ma Kristi da zhè te ndav kinè a vata. Vaslebau a va kinè, vabüdo va kinè, a maya tsaƋ tsaƋ, a Psaumes a dimèsh, a dimèsh Mèzhèɓ, a nshid gèƋ a Zhiklè.
COL.3.17	Skwi tèlèba man kin gia'a, ko a ma, ko a mizlinè, vagu tèlèba a nzlembaƌ Bai Yèsu Kristi. Vashüd gèƌ a Bab Zhiklè te nenga'a! 
COL.3.18	Kinè ngwozai, vafu gèƋ a ma bakihi kinè, ara man ambaba Bi Zhiklè! 
COL.3.19	Kinè ngurhai, vawoy ngwozi kinè a ndav kinè, kin gu ndav tengtenga'a a géƋ ta ɓai! 
COL.3.20	Kinè wudahai, vatsena ma bab a mam kinè te skwi tèlèba; aman kin gi arsa, ambaba Bi Zhiklè. 
COL.3.21	Kinè babhai, kin poko ta gèƋ auda a wudahi ɓai, kin mbeƋama ta ndav ɓai!
COL.3.22	Kinè ɓèlèlihai, vatsena ma babgihi kinè te skwi tèlèba. Vagu mizlinè a ndav amba, a sam di ndo genè ka ɓai, vagu te zlau Bi Zhiklè, ara man ambaba ta ndohi genè ka ɓai. 
COL.3.23	Skwi tèlèba man kin gia'a, vagau a ndav tèlèba, ara man a Bi Zhiklè, a ndohi genè ka ɓai. 
COL.3.24	Vasuna, kin ngècè skwi ntulè a sam Bi Zhiklè, ara skwi n'ndi gai. Vagu mizlinè Bi Yèsu Kristi! 
COL.3.25	Ndo man a gi zura'a azɓai, a ngècè skwi lèmèlèmè ara man a gau. Zhiklè a pèr ndo mpèrè azɓai.
COL.4.1	Kinè bihai, skwi man a ɓèlèlihi kinè, vava ta! Kin suna, bi kine ba a zhè te zhiklè te géƋè'a. 
COL.4.2	Vatsu ri pèc pècèk, vanza a dai te nenga'a, a nshid gèƋ. 
COL.4.3	Vatsu ri lèmèlèmè a géƋ nga ba, aman Zhiklè da wina nga civèƋ a ma Zhiklè, aman nga ngréƋè skwi Kristi man n'ngheda'a, a géƋ nenga'a man i dzawa'a. 
COL.4.4	Vatsu rai, aman i ngurdkoƋauda tsaraya'a. 
COL.4.5	Vanza a maya a sam di ndohi nte deɓa, vahera na gèƋ a va mizlinè pèc pècèk!
COL.4.6	VagoƋ te pombi pèc pècèk, wotata'a ara boma, a kin sun ma man kin mbeƋi apaa ndo staƋ staä tèlèba. 
COL.4.7	Skwi man i gia'a, Tychique, kramam ga man i woya'a, ndo ntakahayè nlèɓèslèa, ndo man nga mbi a mizlinè a vna, 
COL.4.8	man i zlinda kinè, da ngreda kinè, da bid kinè.
COL.4.9	A nda Onesime, kramam ga man i woya'a, ndo nlèɓèslè'a, gwoli kinè. Skwi tèlèba, ara man nga nza, ta da ngreda kinè. 
COL.4.10	Aristarque, nga te dangai a vna, a ga kinè mbalai, a Marc, kra demam Bamabas ba (a géƋ nenga'a i gaƋa kinè ma: man a da dè a sam kinè, voco).
COL.4.11	A Yèsu, man ta baba na Justus, te ndev ndohi Juif. Tenga'a man ta takahayè a géƌ kokwar-Bi Zhiklè, tenga'a a mbidyè. 
COL.4.12	Epaphras a ga kinè mbalai, gwoli kinè, ɓèl Yèsu Kristi, man atsi riagéƋkinè pèc pècèk, a vazaza a va, a géƋ man kin zlatsa jèlèlè'a, a kin shin skwi tèlèba man Zhiklè a woya'a, a vava. 
COL.4.13	l gi malwuƋi a géƋ nenga'a: a n'ngeza kumba a géƋ kinè, a géƋ ndohi Laodicée a Hiérapolis.
COL.4.14	Luc, ndo madzaf, ndo man i woya'a, a ga kinè mbalai, a Demas ba. 
COL.4.15	Vaga ta mbalai a kramamhi nga te Laodicée, a Nymphas ɓa, a ndohi Zhiklè man ta ɓiceda va a gi na. 
COL.4.16	Aman kin da jènga Ƌèlèwèr haha a sam kinè ma, vagu maya, aman mpi ndohi Zhiklè te Laodicée ba ta jèngè'a; a kinè, kin jèngè man a Laodicée. 
COL.4.17	A kin gaƌa na Archippe: Gu maya aman ka gi mizlinè man ka ngots te ri Bai Yèsu, a ka gau! 
COL.4.18	Na haha mbali ga a ri ga, Paul. Vaheryè, i ndo dangai. Pombai da zhè a nda kinè!
1TH.1.1	Paul a Silvain a Timothée, a sam mpi ndohi Zhikle teThessalonique, a nzlembaƋ Bab Zhiklè, a Bai Yèsu Kristi: Pombai a gumai da zhè a nda kinè! 
1TH.1.2	Nga shid gèƋ a Zhiklè pèc pècèk a gèƋ kinè tèlèɓa, a nga hér kinè te ntsi ri nga, 
1TH.1.3	a nga hér mizlinè kinè te ncè-a-ndav pèc pècèk, a mizlinè kinè te mwoy-ndo a ndav, ara man kin nzi te nzhèr Bi nga Yèsu Kristi te ndav, a sam Zhiklè, Bab nga.
1TH.1.4	Aman kramamhi nga, man Zhiklè a woy kinè: nga suna, kinè ndohi man Zhiklè a mpar kinè. 
1TH.1.5	Nga njè kinè ma mbela'a a ma genè ka ɓai, aman a wuƌi ba, a Mèzhèɓ nkezla'a, a nfi gèƌè'a. Kin suna nga gu arsa a sam kinè, a géƌ kinè. 
1TH.1.6	A kin lèmdè va kinè a nga, a Bai Yèsu. A kin co ma mbela'a te va man matakwan a zhè, a kin wuffa te Mèzhèɓ Zhiklè nkezla'a. 
1TH.1.7	A kin ga'a a skwi man ndohi ncè-a-ndav te Macédoine a Achaie ta lémdé va tenga'a a vna.
1TH.1.8	Te kinè ma Bai Yèsu a ndo amamaa kokwar Macédoine a Achaie genè ka ɓai, aman labar ma kinè man kin co Zhiklè a ndav, a ndo a sam tèlèba, a nga gèƌè ma ngiƌè a va'a asaɓai. 
1TH.1.9	Ko wawa ngreda a gèƌ nga a ri na, ara man nga ngots civèƌ a sam kinè, ara man kin menkaƌa deɓa a sam Zhiklè, te ri vrihai, a kin gi mizlinè Zhiklè nzura'a, man a zhè a nshèffè, 
1TH.1.10	a kin zhèr kra nenga'a te zhiklè, nenga'a man a slambaƌda te ndev ndohi m'metsa'a; Yèsu, man a mbel nga a sam ndzoan man a di a shkè.
1TH.2.1	Aman kin sun te gèƋ kinè, dalahimam nga, nga ngots civeƋ a sam kinè; ngo do ambali ka ɓai. 
1TH.2.2	Ko nga sau matakwan nshèlèkura'a, a ta keƋ nga te kokwar Philippes, ara man kin suna, nga ngots wuƋai a sam Zhiklè, a nga ga zlau ɓai, a nga nju ma mbela'a man a Zhiklè a sam kinè ba, a vazaza a va kumba. 
1TH.2.3	Nga nju ma Zhiklè a sam kinè, nga tsakalma ka ɓai, nga ngwoda kinè ka ɓai, nga pe kinè a wi ɓai.
1TH.2.4	Aman ara ndohi man Zhiklè a jkede nga, man a mva nga ma mbela'a a rai, nga geƋè arsa: nga woy a nga gi ambaba ta ndohi genè ka ɓai, aman nga gi ambaba Zhiklè man a wèr ndav nga. 
1TH.2.5	Kin suna, nga shkè a mpètè skwi te ri kinè ka ɓai, pal ba. Nga shkè a ntètèkè suli ka ɓai, — Zhiklè a suna — 
1TH.2.6	Nga pu di a ndohi man ta slebarde nga ka ɓai, ko kinè, ko ndohi ngiƋè.
1TH.2.7	Ar nga slaha nga fi va a gèƋ man nga ndohi sak Kristi; aman nga nza a sam kinè a maya, ara mam wudahai man a wèr di wudahi na. 
1TH.2.8	Gar haha nga fe kinè a ndohi nga, a nga woya aman nga njè kinè ma mbela'a man a Zhiklè genè ka ɓai, aman ko nshèffè nga nga via a gèƌ kinè, te man nga woy kinè kumba. 
1TH.2.9	Dalahimam nga, vahur mizlinè nga, a ntulè nga, ara man a pats a vaƌ nga gu mizlinè, a nga rzla kinè va a gèƌ ɓai, ko a ndo staƌ, a nga nju ma mbela'a man a Zhiklè a sam kinè.
1TH.2.10	Kin suna, a Zhiklè ba a suna, ara man nga nza a sam kinè, ndohincè Yèsu a ndav; nkezla'a, zura'a, a nga ga mali a sam kinè ɓai. 
1TH.2.11	A kin suna, nga gu a sam kinè staƌ staƌ tèlèba, ara bab man a bidè wudahi na. 
1TH.2.12	A nga fa kine ma a gèƌ, aman sèi kin nza a kin nzala Bi Zhiklè, man a baba kinè a sam kokwar-Bi nenga'a, a sam n'njèl nenga'a.
1TH.2.13	Gar haha nga shid gèƋ a Zhiklè pèc pècèk, a géƋ man kin co ma Zhiklè, man nga njè kine, a kin ngotso a sam nga, ara ma ndohi ka ɓai, aman a vava ma Zhiklè, man a gi mizlinè te ndav kinè, man kin co a ndav. 
1TH.2.14	Gar haha kinè, dalahimam nga, lèmèlèmè ara mpi ndohi Zhiklè tsaƋ tsaƋ te kokwar Judée man ta zhè te Yèsu Kristi,
1TH.2.14	a ta su matakwan te ri ndohi Juif, kin sau matakwan te ri gwoli kinè. 
1TH.2.15	Ndohi Juif ta keƋa Bai Yèsu, a ndohi nhadka ma, a ta paraha nga. Ta ambaba Zhiklè ɓai, mayamhi ndohi tèlèba. 
1TH.2.16	Ta gi mali a ma ma, ta va nga civèƋ azɓai, aman nga njè ta ma m'mbel ta a ndohi nte deɓa. Aman ndzoan Zhiklè, na gèƌ tenga'a ma.
1TH.2.17	Aman nga, dalahimam nga, aman nga dra a sam kinè kètè, ko man nga rka kinè a di ɓai, aman te nhèr gèƌ nga nga zhè a nda kinè genè. Nga woy a nga rka kinè, mpataka kinè a keƌ nga kumba. 
1TH.2.18	Gar haha nga woy a nga dè a sam kinè, holhola'a iyè Paul a gi sak cèw. Aman SaƋan a ngedassa civèƌ nga. 
1TH.2.19	Skwi man nga zhèrè te ndav, mwuffè nga, mpèƌè gèƌ man a slebarde nga, wa? Kinè ba, a sam Bi Yèsu ka ɓi ƌè? 
1TH.2.20	Kinè skwi nslèbèrdè nga, mwuffè nga.
1TH.3.1	Gar haha nga slaha nga dishè a ma ma asaɓai. Nga huro, nga da nzi a géƌ nga te kokwar Athènes mènè, 
1TH.3.2	a nga zlinda kinè Timothée, kramam nga, ndo mizlinè Zhikle te ma mbela'a man a Kristi, aman a va kinè wuƋai, a bid kinè te ncè-a-ndav kinè. 
1TH.3.3	Ko staƋ da ngeza ɓai te matakwan haha! Aman kin suna, sèi nga si matakwan ndèzl. 
1TH.3.4	Te va man nga zhè a sam kinè dai, nga gaƋa kinè: a di nga si matakwan. Te deɓa'a nga sau, kin suna.
1TH.3.5	Gar haha i slaha a i ƌishè a ma ma asaɓai, a i zlindè a sam kinè, aman i cinè ma ncè-a-ndav kinè: ndo mpi ndo a wai a pe kinè a wi Ƌè, nga gu mizlinè ambali Ƌè? 
1TH.3.6	Aman antanta Timothée a mshkè a deɓa a sam kinè ma, a ngaƋa nga labar ma kinè man amba, te ncè-a-ndav kinè, te mwoy-ndo kinè, ara man kin hér nga pèc pècèk amba, a mpataka nga a keƋ kinè lèmèlèmè ara mpataka kinè a keƋ nga.
1TH.3.7	A géƋ nasa, dalahimam nga, nga ngots skwi mbid nga te matakwan, te skwi ndzi nga. Ncè-a-ndav kinè a bid nga. 
1TH.3.8	Aman antanta nga wuffè za'a, te man kin zlatsa tara'a te Bai Yèsu. 
1TH.3.9	Nga slaha nga shid gèƋ a Zhiklè a géƋ kinè a mè, a géƋ mwuffè tèlèba man nga ngots a sam kinè, a sam di Zhiklè. 
1TH.3.10	Nga tsi rai a pats a vaƋ a vata, aman nga slaha nga rka kinè, a nga takaha kinè te skwi man kin ngatsa te ncè-a-ndav kinè di ɓai.
1TH.3.11	Aman Zhiklè, Bab nga, nenga'a a ri na, a Bi nga Yèsu, da wina nga civèƋ a sam kinè. 
1TH.3.12	Aman kinè, Bai Yèsu da gu aman kin grèa ma ma, a kin gi jèlèlè a ma ma te mwoy-ndo a ndav, ngiƋè a sam ngiƋè, lèmèlèmè ara nga a sam kinè. 
1TH.3.13	Da nzala ndav kinè, mali da nza a pa ɓai, nkezla'a a sam Zhiklè, Bab nga, a sam Bai Yèsu a ndohi nenga'a tèlèba.
1TH.4.1	A va'a, dalahimam nga, nga bid kinè, nga fa kinè ma a gèƋ, te Bai Yèsu: Ara man kin ngotso a sam nga, vodo arsa, ambaba Zhiklè. Skwi man kin gia'a, vagu holhola'a a ma ma. 
1TH.4.2	Aman kin sun skwi man nga ngreda kinè te Bai Yèsu. 
1TH.4.3	Aman na haha skwi man Zhiklè a woya'a: aman ndav kinè nkezla, a kin nzi dra a sam mphömè.
1TH.4.4	StaƋ staƋ te ndev kinè da slubordo ngwoz na, a ndav nkezla'a, a nlèɓèslè, 
1TH.4.5	a géƌ ntétékè gaƋa va genè ka ɓai, ara ndohi herkeda man ta sun Zhiklè ɓai. 
1TH.4.6	Ko staƋ da beza zlawa ɓai, da ngwoda ri a kramam na te skwi haha ɓai. Zhiklè a da pela gèƋ skwi tèlèba, ara man nga gaƋa kinè, a nga ngreda kinè nshèlèkura'a.
1TH.4.7	Aman Zhiklè a baba nga a sam skwi nlizhè ka ɓai, aman a sam nkezla'a. 
1TH.4.8	Ndo man a kwola ma haha, a kwola ndo ka ɓai, aman a kwola Zhiklè, man a va kinè Mèzhèɓ nenga'a nkezla'a a ndav. 
1TH.4.9	A géƋ mwoy kramama, nga winda kinè ma azɓai. Zhiklè a senda kinè a ri na, aman kin woy va kinè, ngiƋè da woy ngiƋè, ngiƋè da woy ngiƋè a ndav na. 
1TH.4.10	Kin gi arsa a sam kramamhi telèba, man ta zhè te kokwar Macédoine. Aman nga bid kinè, dalahimam nga, aman kin grè a ma ma,
1TH.4.11	a kin gi maya holhola'a, aman kin nzi tètè, a kin gi mizlinè kinè a ri kinè, ara man nga gaƋa kinè; 
1TH.4.12	a kin nzi a maya a sam di ndohi nte deɓa, kin dzhoƋ skwa te ri ta ɓai. 
1TH.4.13	Aman nga woy a kin suna, dalahimam nga, a géƋ ndohi man ta bazl ta: kin hur gèƋ zlau ɓai, ara njèkèƋia'a man ta zhèr skwi te ndav azɓai. 
1TH.4.14	Aman nga co a ndav, Yèsu a m'mets na, a nslambaƌkaƌauda za'a, lèmèlèmè tenga'a man ta bazl ta a Yèsu te ndav, Zhiklè a da helka ta a nda nenga'a.
1TH.4.15	Aman nga gaƌa kinè ma haha: Nga, man nga zhè a nshèffè, a nga nzi dai ba pats mshkè Bai Yèsu, nga da ngel ta ndohi man ta bazl ta a pa azɓai. 
1TH.4.16	Aman Bai Yesu a ri na a di a shkèhai te zhiklè, a nguzlai, a nhèzlèwè bigol Zhiklè, a ntsi tolom Zhiklè. A ndohi mbazl ta a Yèsu te ndav, ta da slèmbèƋè nshèlèkura'a.
1TH.4.17	Te deɓa'a nga, njèkèƋia'a man nga a nshèffè, nga dè a nga humdè va a tenga'a te va vanai, a nga zli gèƋ a Bai Yèsu t'hwaƋ giƋfèk. Gar haha, nga da nzi a nda Bai Yèsu pèc pèck. 
1TH.4.18	Vabüd va kine, ngiƋè a ngiƋè, ngiƋè a ngiƋè, a ma haha.
1TH.5.1	A gèƋ sama'a a patsa'a dalahimam nga, nga windè kinè azɓai. 
1TH.5.2	Aman kinè a ri kinè kin sun a vava, pats Bai Yèsu a di a shkè ara ndo metsar a vaƋ. 
1TH.5.3	Aman a di ta gaƋa: gumi a zhè, skwi mwuƋitpa asaɓai, skwi ngedas ta a kèlè a gèƌ ta tsam tsam, ara ngwoz man na hwaƌ, a ƌish va. A ta slaha a ta hi ta asaɓai. 
1TH.5.4	Aman kinè, dalahimam nga, kinè te ruva ka ɓai, pats sa da ngats kinè ara ndo metsar ɓai.
1TH.5.5	Aman kin tèlèba wudahi skwi nhél sam, wudahi pats. Nga ndohi vaƌ ka ɓai, ndohi ruva ka ɓai. 
1TH.5.6	Gar haha ngonzhunokoy ɓai, ara tengahia ngiƌè. Aman ngonzokoy a dai, a zom te gèƌ ka ɓai. 
1TH.5.7	Aman tengahia man ta nzhuna, ta nzhuna a vaƌ, a ndohi man zom a keƌ ta, zom a keƌ ta a vaƌ. 
1TH.5.8	Aman nga, ndohi pats, nga da nza a zom te gèƌ ɓai, slarba man a ndav, nenga'a ncè-a-ndav a mwoy-ndo; a dzokwom te gèƋ, nenga'a skwi m'mbel nga man nga zhèrè te ndav.
1TH.5.9	Aman Zhiklè a mpe nga a sam ndzoan ɓai, aman a sam man nga mbel nga te Bi nga Yèsu Kristi, 
1TH.5.10	man a m'mets na a géƋ nga, aman nga nzi a nshèffè a nda nenga'a, ko nga nzi aƋai, ko nga nzhuna. 
1TH.5.11	Gar haha vabüd va kinè, ngiƋè a ngiƋè, vagau aman kin grè a ma ma, ngiƋè asam ngiƋè, lèmèlèmè ara man kin gia antanta. 
1TH.5.12	Nga tsa kinè rai, dalahimam nga, aman kin pi di a tenga'a man ta gi mizlinè a sam kinè, a ta takaha kinè a ma Zhiklè, a ta bid kinè.
1TH.5.13	Vaslebarde ta, vawoy ta a ndav kinè a vata a gèƋ mizlinè tenga'a. Vanza a gumai, ngiƋè a ngiƋè. 
1TH.5.14	Aman nga fa kinè ma a gèƋ, dalahimam nga, vangatsa ta maya a ndohi ndzakaɓahia'a, vabid ta ndohi zlau, vatakaha ta ndohi man wuƋi ta azɓai, vazhèr ta ndohi tèlèba a rai. 
1TH.5.15	Vagu maya, ko ndo staƋ da menda skwi man ambaɓai a deɓa a skwi man ambaɓi ɓai. Aman pèc pècèk vahau a verzi skwi man amba, te ndev kinè ba, a sam ndo staƋ staƋ tèlèba.
1TH.5.16	Vawuffa pèc pècèk, 
1TH.5.17	vatsu rai, kin ndeva ɓai! 
1TH.5.18	Vagu susai a gèƋ skwi tèlèba. Amanskwi hahaZhiklèawoy kin gia'a te Yèsu Kristi. 
1TH.5.19	Kin mbatsa Mèzhèɓ Zhiklè te ndav kinè ɓai! 
1TH.5.20	Ma ndohi nhadka ma kin kwola ɓai! 
1TH.5.21	Vawar skwi tèlèba, skwi man amba voco! 
1TH.5.22	Vaɓarra va kinè a sam skwi man ambaɓi tèlèba! 
1TH.5.23	A Zhiklè gumai, nenga'a a ri na, da kezla ndav kinè tèlèba, da ɓür mèzhèɓ kinè ndzuwoäaƋa'a; a ndav kinè, a va kinè tèlèba ta da nzi jèlèlè'a, ba pats mshkè Bi nga Yèsu Kristi.
1TH.5.24	Nenga'a man a baba kinè, nlèɓèslèa, nenga'a a ngia'a. 
1TH.5.25	Dalahimam nga, vatsu rai a géƋ nga! 
1TH.5.26	Vaga ta mbalai a kramamhi tèlèba a nkelèw ri a da'ai ndohi Zhiklè. 
1TH.5.27	l fa kinè a gèƋ a sam di Bi Yèsu, aman kin va ta delèwèr haha a kramamhi tèlèba, a ta jènge'a. 
1TH.5.28	Pombai Bi m'mbel nga Yèsu Kristi da zhè a nda kinè!
2TH.1.1	Paul a Silvain a Timothée a sam mpi ndohi Zhiklè te Thessalonique, a nzlembaƋ Zhiklè, Bab nga, a nzlembaƋ Bi Yèsu Kristi. 
2TH.1.2	Pombai a gumai da zhè a nda kinè, te Zhiklè, Bab nga, a Bi Yèsu Kristi. 
2TH.1.3	Dalahimam nga, man nga woy kinè: Sèi nga shid gèƋ a Zhiklè pèc pècèk a gèƋ kinè. Nasa amba. Aman ncè-a-ndav kinè a grè a ma ma a vata, lèmèlèmè mwoy-ndo a ndav kinè, ngiƋè a sam ngiƋè. 
2TH.1.4	Nga jègèr va a gèƋ kinè a sam mpi ndohi Zhiklè te kokwar tsaƋ tsaƋ, a gèƋ man kin zhèr skwia dai, a gèƋ ncè-a-ndav kinè, a géƋ man kin cè'a man ta paraha kinè a sam tèlèba a ta ga kinè matakwan.
2TH.1.5	Antanta kita nzura'a man a Zhiklè a n'ngreda auda. Amba aman kin ngècè kokwar-Bi Zhiklè, a géƋ nenga'a man kin si matakwan. 
2TH.1.6	Nenga'a kita nzura'a a sam Zhiklè, aman a pela ta ndohi man ta ga kinè matakwan, a matakwan. 
2TH.1.7	Aman a kinè, man kin si matakwan, a va kinè nshèk va a nda nga, aman Bai Yèsu a da gudko va a dai te zhiklè, a golahi nenga'a man wuƋi ta a zhè, 
2TH.1.8	te nè'èn vogwa, a ga ta kita a ndohi man ta sun Zhiklè ɓai, a ndohi man ta fa na gèƋ a ma mbela'a Bi nga Yèsu ɓai.
2TH.1.9	Ta ngècè kita ta, skwi ngedas ta a mèdèp, dra a sam di Bi Yèsu a n'njèl wuƋi na. 
2TH.1.10	Aman pats nasa a mshkè ma, a ngudko va a dai, a ndohi Zhiklè nkezla'a ta nzala'a, a ndohi man ta co a ndav, ta slébèrdè'a, a nda kinè te man skwi man nga ngreda kinè, kin co a ndav.
2TH.1.11	Gar haha nga tsi ri pèc pècèk a gèƋ kinè, aman Zhiklè nga da gu aman kin dè a ma ma te skwi man a baba kinè a pa, da rufa skwi tèlèba man kin woy a kin gi amba, a mizlinè te ncè-a-ndav kinè, a wuƋi na. 
2TH.1.12	Aman te kinè, nzlembaƋ Bi nga Yèsu n'nzala'a, a nenga'a a da nzal kinè, nara pombi Zhiklè nga, a Bai Yèsu Kristh
2TH.2.1	A gèƋ mshkè Bi nga Yèsu Kristi, a gèƋ mɓicèva nga a nenga'a, nga tsa kinè rai, dalahimam nga: 
2TH.2.2	Skwi man ta gaƋa kinè, a ma, te Ƌèlèwèr, ara man nga zlinda kinè, a kin huro a kin gaƋa, pats Bi Yèsu a zhè ma, da dzakaɓama kinè gèƋ ɓai, kin gu zlau ɓai. 
2TH.2.3	Vagau, aman ko staƋda pe kinè awi ɓai, pal ba. Aman patsa'a a shkè di azɓai, sèi ndohi ta gi mèdègèƌ a sam Zhiklè holhola'a, a ndo malai mbia'a a ngredekaƌ na auda, nenga'a ndo ngedas ndo.
2TH.2.4	Nenga'a mayam, man a fi va a géƌ skwi Zhiklè tèlèba, a gèƌ ntsi ri Zhiklè ba, a nzi a hai te gi Zhiklè, a da fi va na a Zhiklè. 
2TH.2.5	Mpca kinè a gèƌ ƌè, aman i gaƌa kinè ma'a, te va man i zhè a sam kinè dai? 
2TH.2.6	Antanta kin suna, skwi man a gedassa civèƋ nenga'a, a gèƋ mè man n'ngredkaƋauda di ɓai; a géƌ man pats nenga'a di ka ɓai.
2TH.2.7	Skwi n'ngheda'a a sam skwi malai, a hinè mizlinè na ma, aman sèi ta ceda nenga'a man a gedassa civèƋè'a auda dai. 
2TH.2.8	Te deɓa'a tsam tsam ndo nderdè Zhiklè a da gudko va, a Bai Yèsu a di a keƌa'a a nshèffè man a shkè auda te ma na; ngedè va Yèsu a zeda langa.
2TH.2.9	Aman ndo nderdè Zhiklè a di a slèmbèƌè a wuƌi SaƋan, a wuƌihi ncèkèlma tsaƌ tsaƌ, 
2TH.2.10	a skwi man zura ka ɓai a sam tengahi man ta ze ta, a géƌ man ta woy ma nzura'a a ndav ɓai, ta cè aman ta mbel ta azɓai. 
2TH.2.11	Gar haha Zhiklè a zlinda ta skwi nzla­kede ta, aman ta cè ncèkèlma a ndav. 
2TH.2.12	Aranta tengahi tèlèba man ta ca ma nzura ɓai, aman ta woy skwi man zura ɓai, ta ngècè kita ta.
2TH.2.13	Aman sèi nga shid gèƋ a Zhiklè pèc pècèk a géƋ kinè, dalahimam nga, man Bi Zhiklè a woy kinè, man Zhiklè a mpar kinè te nhinkaƋ na, a kin ndikè a sam m'mbel ndo, a sam nkezla'a te Mèzhèɓ Zhiklè, te ncè ma nzura'a a ndav. 
2TH.2.14	Ma nzura'a man Zhiklè a baba kinè a pa, a géƋ ma mbela'a man nga njè kinè, a kin ngècè n'njèl Bi nga Yèsu Kristi.
2TH.2.15	Gar haha vazlatsa tara'a, dalahimam nga, vogso njèma man nga njè kinè, ko a ma, ko te Ƌèlèwèr. 
2TH.2.16	Aman nenga'a, Bi nga Yèsu Kristi, a Zhiklè, Bab nga, man a woy nga a ndav na, a va nga skwi mbid nga man a nzi dai a mèdèp, a skwi man nga zhèrè te ndav, 
2TH.2.17	da büdo ndav kinè, da va kinè wuƋai te mizlinè, te ma kinè man amba tèlèba.
2TH.3.1	A va'a, dalahimam nga: Vatsu rai a gèƋ nga, aman ma Zhiklè a zlèzlèmè tsam tsam, a ndohi ta slèbèrdè'a, ara man a ga a sam kinè, 
2TH.3.2	a nga pra te ri ndohi man ambaɓai, a ndohi shèwa. Aman ncè-a-ndav ambaba ta ndohi tèlè ɓai. 
2TH.3.3	Aman Bi m'mbel nga, nenga'a nlèbèslè'a, a di a va kinè wuƌai, a ɓer kinè te skwi man ambaɓai. 
2TH.3.4	Aman nga fi gèƌ a kinè te Bai Yèsu, aman skwi man nga fa kinè a gèƌ, kin gia'a, a kin da gi a ma ma ba. 
2TH.3.5	Aman Bai Yèsu da ngwodkoƌi ndav kinè a sam mwoy-ndo Zhiklè, a sam nzhèr skwia dai te Kristi.
2TH.3.6	Nga fa kinè ma a gèƋ, dalahimam nga, a nzlembaƋ Bi Yèsu Kristi, aman kin mende va a deɓa a sam kramam kinè staƋ staƋ tèlèba man ta jejèr civèƋ Zhiklè a falai, a njejèr njèma man kin ngotso a sam nga ka ɓai. 
2TH.3.7	Kin suna, ara man kin lèmdè va kinè a nga, a nga nza a sam kinè, nga ga fali ɓai. 
2TH.3.8	Nga nda skwi ndo ngiƌè ambali ɓai, aman nga gu mizlinè a ri nga a pats a vaƌ, a vazaza a va a nga rzla kinè va a gèƌ ɓai.
2TH.3.9	Ar nga slaha nga gi arsa; aman nga woy a kin lèmdè va kinè a nga, a kin dzadzar nga. 
2TH.3.10	Aman nga nza a sam kinè dai, nga fa kinè ma a gèƌ: Ndo man a woya a ngi mizlinè ɓai, da ndu skwa ɓai. 
2TH.3.11	Aman nga tsena'a, matrhia'a te ndev kinè ta gi falai, ta gi mizlinè azɓai, a ta kèlè a skwi ndohi ngiƌè, a ta gi a tenga'a azɓai. 
2TH.3.12	A sam tenga'a nga fa ta ma a gèƌ, a nga bid ta te Bi Yèsu Kristi, da gu mizline, da nza ɓislè'a, a ta ngèce skwi n'ndi a ri ta. 
2TH.3.13	Aman kinè, dalahimam nga, kin ngez ɓai te ngi skwi man amba!
2TH.3.14	Aman ndo ngiƋè a fí gèƋ a ma te Ƌèlèwèr haha azɓai, kin humda va a nenga'a ɓai, hori da keƋa'a hovkomgwa'a. 
2TH.3.15	Aman kin rka'a ara ndo mayam ɓai, vangra na maya ara kramam kinè. 
2TH.3.16	Aman nenga'a, Bi gumai, da va kinè gumi a sam tèlèba, a maya na tsaƋ tsaƋ. Bi Zhiklè da zhè a nda kinè tèlèba! 
2TH.3.17	Mbali man i windo a ri ga, iyè Paul. Na haha sam ri ga man i geda a Ƌèlèwèrhi ga staƋ staƋ tèlèba. Aranta i windè'a. 
2TH.3.18	Pombai Bi Yèsu Kristi da zhè a nda kinè tèlèba!
1TI.1.1	Paul, ndo sak Kristi Yèsu, ara man Zhiklè, ndo m'mbel nga, a woya'a, Bi Yèsu Kristi, man nga zhèrè te ndav, 
1TI.1.2	a sam Timothée, kra ga nzura'a te ncè-a-ndav: pombai, nsi ndo te va, gumai te Zhiklè Bab nga, te Yèsu Kristi Bi nga! 
1TI.1.3	A pats man i kala Macédoine, i fa ka ma a gèƋ, aman ka nzi te kokwar Ephèse, a ka gaƋa ta ndohi ngiƋè tsaƋ tsaƋ, aman ta njè ma ngiƋè azɓai, 
1TI.1.4	a ta hér ma tsaval ngiƋè azɓai, a ma te verzi babab ta man a ngeslè azɓai. A géƋ nenga'a ndohi ta gi gèjau, a mizlinè Zhiklè te ncè-a-ndav a dè a ma ma azɓai.
1TI.1.5	Ndikèma ma nkwèr Zhiklè: mwoy-ndo a ndav, man a shkè te ndav mpana, mèzhèɓ ndav man amba, ncè-a-ndav mberzlalaha'a genè ka ɓai. 
1TI.1.6	Ndohi ngiƌè ta mende va ta a deɓa te skwi haha, ta zi ta a tsaval ma ambalai. 
1TI.1.7	Ta woy a ta gi ara ndohi njèngè ma kita, aman ta sun skwi man ta gèƌè ɓai, ta sun verzia ɓai.
1TI.1.8	Nga suna, ma kita amba a vata, a sam ndo man a gi ara man ma kita Zhiklè a gaƌa. 
1TI.1.9	Aman nga suna, ta va ma kita Zhiklè ɓai a géƌ ndohi nzura'a, aman a géƌ ndohi ambaɓihia'a, a ndohi man ta tsena gèƌ ɓai, ndohi man ta woy ma Zhiklè ɓai, ndohi malihai, ndohi man ta woy Zhiklè ɓai, ndohi man ta dérƌè Zhiklè, ndohi man ta fì gèƌ a mam ta a bab ta azɓai, ndohi nkeƌ ndo, ndohi man ta gi ngwoz a dala, ndohi ngi mphömè ngura'a a ngura'a, 
1TI.1.10	ndohi ngi metsar ndo, ndohi ncèkèlma, ndohi m'mbèƌè a ncèkèlma, a skwi ngiƌè tsaƌ tsaƌ, man njèma nzura ka ɓai, 
1TI.1.11	ara ma mbela'a te n'njèl Zhiklè, Zhiklè mwuífè, ma mbela'a man Zhiklè a mvay a rai.
1TI.1.12	l shid gèƋ a Kristi Yèsu, Bi nga, nenga'a man a mvay wuƋai, te man a rkayè, i lèɓèslè'a, aman a vay mizlinè nenga'a. 
1TI.1.13	Iyè man hala'a i ndo ndèrƌè'a, i ndo njèrè'a, i ndo medègèƋ. Aman i su Yèsu te va, te man skwi man i gau, i sun ɓai, a i ca Yèsu a ndav di ɓai. 
1TI.1.14	Aman pombi Bi nga a zhè mbia holhola'a a sam ga, a ncè-a-ndav, a mwoy-ndo a ndav, man a zhè te Yèsu Kristi.
1TI.1.15	Nasa ma nzura'a, amba aman nga cè'a: Yèsu Kristi a mshkè a herkeda, aman a mbel ta ndohi malihai man i tsuvom tenga'a. 
1TI.1.16	Aman i su Zhiklè te va, a géƋ man a ngrédè auda te va ga, ara man Yèsu Kristi a zhèr ndo dai, a i gi a ndo malwuƋai a sam tengahi ngiƋè man ta da cè Yèsu a ndav, a ta ngècè nshèffè a mèdèp. 
1TI.1.17	A sam Bi Yèsu man a zhè a mvi a mvai, man a ndivè azɓai, man nga rka a di ɓai, Zhiklè, man maya na zhè staƋgenè, nslébèrdè a n'njèlè pèc pècèk a mèdèp! Amen!
1TI.1.18	Ma haha i va ka a rai, Timothée, kra ga, ara man ta hodko hala'a a géƌ ngaya, a ka gi var man amba; 
1TI.1.19	ɓür ncè-a-ndav, ɓür mèzhèɓ ndav man amba! Skwi haha ndohi ngiƋè ta kwola'a, a ncè-a-ndav tenga'a ngedas na. 
1TI.1.20	Te va tenga'a Hyménée a Alexandre, man i pe ta a ri a SaƋan, a ta ngècè maya, aman ta dèrƌé Zhiklè azɓai.
1TI.2.1	Ma man i fa ka a gèƋ nshelekura`a: a woy ta tsi rai, mbuhmbuha'a, ta tsi rai a géƋ ndohi ngiƋè, a ta shid gèƋ a géƋ ndohi tèlè, 
1TI.2.2	a géƋ bihai, a géƋ ndohi mbibihia tèlè, aman nga nzi te nshèffè a gumai, aman nga gi zlau Zhiklè, a nga nzi lèɓèslè'a. 
1TI.2.3	Nasa amba, ambaba Zhiklè, Bi m'mbel nga, 
1TI.2.4	nenga'a man a woy aman ndohi tèlèba ta mbél ta, a ta ndikè a sam man ta sun ma nzura'a. 
1TI.2.5	Zhiklè staƋgenè, ndo mbezda ta skwi Zhiklè a ri a ndohai, staƋgenè, nenga'a Kristi Yèsu, ndo. 
1TI.2.6	Nenga'a a mvau va na a skwi mpil gèƋ nga tèlèba. Nasa skwi malwuƋai, man n'ndika na ma a sama ma.
1TI.2.7	Ta fiyè a ndo njè ma Zhiklè, a ndo sak, aman i senda ta ncè-a-ndav a ma nzura'a a ndohi herkeda i gèƋè zura'a, i cèkèlma azɓai. 
1TI.2.8	Gar haha i woya aman ngurhi a sam tèlèba ta tsi rai, a ta peda ri man nlizha a mali ɓai a zhiklè, a ndav ka ɓai, a ndav staƌ. 
1TI.2.9	Lèmèlèmè ngwozi ba, i woya aman ta cückwo va ta, a ta vi maslaka a va a di na a di na, a ta til va ta a maya, ta fi va a géƋ ncèffè gèƋ ka ɓai, a guro a skwi wi ka ɓai, a nhèsh maslaka man gani a pa kumba ka ɓai. 
1TI.2.10	Sèi ta gi mizlinè man amba; nasa ngwozi ta gia'a, man ta woy a ta slébèrdè Zhiklè.
1TI.2.11	Sèi ngwoz da slebau skwai, da nze tètè, da fu gèƌ. 
1TI.2.12	I va na civèƌ a ngwoz azɓai, aman a njèngè ta ndohai; da gu ngula'a a géƋ ngura'a ɓai, aman da nze tètè. 
1TI.2.13	Zhiklè a ngu Adam nshèlèkura'a, Eve te deɓa'a. 
1TI.2.14	SaƋan a mpa Adam a wi ɓai, aman a mpu ngwoz a wai. Nenga'a a nkalahi a malai. 
1TI.2.15	Aman te deɓa'a a da mbél na, man a yi wuda, te maya nlèɓèslè, te ncè-a-ndav, te mwoy-ndo a ndav, a ndav nkezla'a.
1TI.3.1	Ma haha ma nzura'a: Ndo man a woy mizlinè mɓer ndohi Zhiklè, a woy mizlinè man amba. 
1TI.3.2	Ndo mɓer mizlinè Zhiklè, sèi ndo man ma az a géƋ na ɓai, ndo man ngwoz na staƋgenè, ndo man zom a te gèƋ ɓai, a maya te gèƋ, skwi nenga'a tèlè ntila amba, a fí ndo a gai, a slaha a nsenda ta ndohai, 
1TI.3.3	ndo njèjèr zom ka ɓai, a tsi ndo azɓai, ndo gumni, a bèzl va azɓai, a hér va na genè ka ɓai, 
1TI.3.4	a ɓer gi na amba, a slaha a ngi aman wudahi nenga'a ta tsena ma nenga'a, a ta slébèrdè'a.
1TI.3.5	Ndo man a slaha a mɓer gi na ɓai, a slaha a mɓer ndohi Zhiklè ƌè? 
1TI.3.6	A woy ndo man a shkè a civèƌ Zhiklè tok tok ka ɓai, man ɓai a grè gèƌ, a kèlèhi a kita bi madzagai. 
1TI.3.7	Ndo man ko ndohi nte deɓa ta gèƋ ma mbela'a a géƋ nenga'a, aman a kèlèhi a ndzoan a gadda bi madzagi azɓai. 
1TI.3.8	Ndohì ntakaha ba, ta arsa genè, ndohi nzura'a, man ta pi nè'èn cèw azɓai, ndo njèjèr zom ka ɓai, ndohi man ta hèsh suli a ngi ri ka ɓai,
1TI.3.9	a ta ɓir skwi n'ngheda te ncè-a-ndav ta, te mèzhèɓ ndav man amba. 
1TI.3.10	Sèi kin jkede ta nshèlèkura'a, te deɓa'a man ma az a géƋ tenga'a ɓai, da takaha kinè. 
1TI.3.11	Ngwozi tenga'a lèmèlèmè arsa genè, sèi ta gi zura'a, ta tsi demgasl azɓai, zom a te gèƋ ɓai, nlèɓèslèa a géƋ skwi tèlèba.
1TI.3.12	Nüohi ntakaha, sèi ndo man ngwoz na staƋgenè, man ta wèr di wud ta, gi ta amba. 
1TI.3.13	Aman ndohi man ta takaha amba, ta ndi a ndo mbia'a kètè, a ta slaha ta ngredè ma tsaraya'a a géƋ ncè Yèsu Kristi a ndav. 
1TI.3.14	I winda ka skwi haha, ko i zhèrè dai, i dè a sam ngaya ndul ndul. 
1TI.3.15	Te deɓa'a ko i nzi dai, ka suna, ara man ka gi mizlinè te gi Zhiklè, nenga'a mpi ndohi Zhiklè, a Zhiklè man a zhè a nshèffè; nenga'a sak gai, verzi kwa ma nzura'a.
1TI.3.16	Skwi man n'ngheda a civèƋ Zhiklè, skwi mbia'a a vava: Zhiklè a ngudko va a dai ara ndo, a n'ngreda auda zura'a te Mèzhèɓ Zhiklè, a ngudoko ta va a dai a golahi Zhiklè. Ta njo nenga'a a sam ndohi herkeda, a ndohi herkeda ta co a ndav, a Zhiklè a nda'a a sam n'njèl nenga'a.
1TI.4.1	Aman Mèzhèɓ Zhiklè a ngra nga mbelambela, aman pats ngiƋè ndohi ngiƋè tsaƋ tsaƋ ta da jèkeda ncè-a-ndav ta, a ta jèjèr mèzhèɓhi man ta zlakede ta, a njèma madzagai, 
1TI.4.2	a ma mberzlalaha'a a ndohi njèngè ncèkèlma, mèzhèɓ ndav ta nsassaya. 
1TI.4.3	Ta va ta civèƋ a ngurhi azɓai, man ta cè ngwoz; a ta fa ta ma a gèƋ, aman ta ndi skwi n'ndi ngiƋè tsaƋ tsaƋ azɓai, skwi man Zhiklè a ngau, a ndohi ncè a ndav, man ta sun ma nzura'a, ta ndia'a, a nshid gèƋ.
1TI.4.4	Skwi tèlèba man Zhiklè a ngau, amba; ambabai man ta kwola`a. Sèi ta cè`a a nshid gèƌ. 
1TI.4.5	Ama Zhiklè a ntsi rai, skwi tèlèba a gi a skwi nkezla'a. 
1TI.4.6	Man ka ngreda ta skwi haha a kramamhi ngaya, ka ndo mizlinè Yèsu Kristi man amba. Ka ngreda, aman ka wèr di va ngaya a ma Zhiklè, man ka co a ndav, a njèma man amba, man ka dzodzora. 
1TI.4.7	Ma amɓaɓai, a tsaval ambalai, ka co ɓai, jèkeda!
1TI.4.8	Sundo zlau Zhiklè a ri ngaya! Mwushè va a takaha ka kètè genè; aman zlau Zhiklè a takaha ka te skwi tèlèba. Zlau Zhiklè a mpasla nga ri a nshèffè t'herkeda antanta, a nshèffè man a di a shkè. 
1TI.4.9	Ma haha ma nzura'a, amba aman nga ce'a. 
1TI.4.10	Nga gi mizlinè a wuƋi a va, a vazaza, a géƋ man nga zhèr Zhiklè te ndav, Zhiklè man a zhè a nshèffè, nenga'a ndo m'mbel ndohi tèlèba, nshèlèkura'a ndohi ncè a ndav.
1TI.4.11	Ma haha fa ta a gèƌ, njè ta! 
1TI.4.12	Ndo da paraha ka ɓai, a da gaƌa wudahi di ɓai! Gau aman ndohi ngiƌè, man ta co Zhiklè a ndav ta, ta slaha ta lèmdè va ta a ka, a ma ngaya, a maya nshèffè ngaya, a mwoy-ndo a ndav ngaya, a ncè-a-ndav ngaya, a n'nzi ngaya. 
1TI.4.13	Ha i shkè, jènga ta a ma ma, slebda ta, senda ta.
1TI.4.14	Ka gu fali ɓai a pombi ngaya man ka ngotso. Pombai ka ngotso, aman ndohi mɓer ndohi Zhiklè ta fa ka ri a gèƋ, a ta hodko ma. 
1TI.4.15	Hur skwi haha a maya maya, do a pa a nshèffè ngaya tèlèba, aman ndohi tèlèba ta rka ara man ka grè a ma ma. 
1TI.4.16	Ɓür ndav ngaya ɓür njèma ngaya, gso va a skwi haha! Aman ka gi arsa, ka mbél ngaya, a ka mbel ta ndohi man ta tsena ma ngaya.
1TI.5.1	Ka gaƋa na a wuƋi a ndo nhala'a ɓai; rka ara bab ngaya! Golahai, rka ta ara kramamhi ngaya! 
1TI.5.2	MaƋangwozhai, rka ta ara mamhi ngaya! Dalahai, rka ta ara demamhi ngaya, ara ndo nlèɓèslèa. 
1TI.5.3	Slebarde ta ngwozi mazai, tenga'a man ta te diki a vava. 
1TI.5.4	Aman wudahi ta, man wud wuda ta ta zhè, sèi ta lèɓèslè te gi ta nshèlèkura'a, a ta menda na skwi man bab ta a mam ta a takana ta a vna, a deba arsa. Aranta ambaba Zhiklè.
1TI.5.5	Aman nenga'a ngwoz diki a vava, man a nza a geƋ na, a pi ndav a Zhikle, a tsi rai, a gi mbuh mbuh, a vaƋ a pats. 
1TI.5.6	Aman ngwoz dikai, man a gi ntétékè, a wuffè a gèƌ ntètékè, m'metsa'a, ko a zhè a nshèffe. 
1TI.5.7	GaƋa ta skwi haha, a ta ngècè mali a sam ta azɓai. 
1TI.5.8	Aman ndo man a wèr di a gwoli na azɓai, holhola'a a ndohi gi na, a cèkèlma a géƋ ncè-a-ndav, ambaɓai a fena ndo man nca a ndav ɓai.
1TI.5.9	NzlembaƋ ngwoz mazai, ta windè a Ƌèlèwèr, sèi man a ndikè mvi 60. Sèi man baki na man a mets na, na staƋgenè, a ndohi ta slébèrdè'a a géƋ mizlinè nenga'a man amba, 
1TI.5.10	a gre ta wudahai, a pi mbrokihi a gai, a pana ta sak a ndohi Zhiklè, a takaha ta ndohi matakwan, a gi mizlinè man amba tèlèba.
1TI.5.11	Aman ngwozi dikai, man ta ndikè mvi 60 di ɓai, jèke ta! Aman ta da ngeza a ma Yèsu, ta woy a ta ngècè baki ngiƌè, 
1TI.5.12	a ta ngècè kita, a géƌ man ta jèkeda ma man ta gaƌdahi nshèlèkura'a. 
1TI.5.13	Ta gi wudar, ta jèjèr gi te ma te ma, a ta pceda gèƌ ta a pa. Skwi ambaɓi holhola'a, ta tsi tsaval ambaɓi kumba, a ta kèlè ma cizlèv cizlèva'a, a ta gèƌè skwi man agassa ma ta ka ɓai.
1TI.5.14	Arsa i woya aman ngv ozi dikai, man dali ngwozi dai, do do ngwoz, da yu wuda, da ɓer gai, a ta va na civèƌ a SaƋan azɓai, man a gi ma a géƌ tenga'a. 
1TI.5.15	Aman antanta, ndohi ngiƌè ta mende va ta a deɓa, a ta jèjèr SaƋan. 
1TI.5.16	Aman ndo Zhiklè ngiƌè, ko ngura'a, ko ngwoz, man ngwoz mazi te gi na, sèi nenga'a a ntakaha, mpi ndohi Zhiklè ka ɓai; a mpi ndohi Zhiklè ta slaha ta takaha ta tengahi ngiƌè, man ta ngwozi dikai a vava.
1TI.5.17	Vaslebarde ta ndohi mɓer ndohi Zhiklè, man ta gi mizlinè zura'a, nolnola'a tengahi man ta njè ma Zhiklè, a ta jèngè ta ndohai. 
1TI.5.18	Aman dèlewèr Zhiklè a gaƋa:
1TI.5.18	Ka va na dzala a ma mari man a kizlè dau ɓai!
1TI.5.18	Ndo mizlinè staƋ staƋ tèlèba da ngots skwi ntul na.
1TI.5.19	Aman ta woy a ta pin ndo mɓer ndohi Zhiklè, ka fu zlembaƋa ɓai, sèi man ndohi malwuƋihi cèw, makar ta zhè. 
1TI.5.20	Ndohi man ta gi malai, ngreda ta auda a sam di ndo tèlè, aman ndohi ngiƋè ta gi zlau. 
1TI.5.21	I gaƋa ka a sam di Zhiklè, a sam Yèsu Kristi, a sam golahi Zhiklè man a par ta, ɓür skwi haha tèlèba, ka por skwi mpèrè ɓai, a ka por ndo te di ɓai!
1TI.5.22	Ka fa na ri a gèƌ ndo tsam tsam ɓai, ka humda va a mali ndo ngiƌè ɓaü 
1TI.5.23	Ɓür ndav ngaya, ka lizha ɓai! Ka su iyam genè ɓai, su barassa kètè ba, a gèƌ hwaƌ ngaya, man ka mbelakaɓai. 
1TI.5.24	Mali ndohi ngiƌè a ngrédé auda tsam tsam, ga ta dè kita. Aman mali ngiƌè a ngrèdè auda sèi te deɓa'a. 
1TI.5.25	Lèmèlèmè mizlinè man amba a ngrédè auda tsam tsam. Mizlinè ngiƌè, man ambaɓai, ta slaha n'nghèdè ɓai.
1TI.6.1	Ko wawa man a gi mizlinè ɓèlè, da slubordo babgi na, a ndohi ngiƌè ta dérƌè nzlembaƌ Zhiklè, a ma Zhiklè, azɓai. 
1TI.6.2	Ndohi man ta ngots babgihi ta man ta co a ndav, da kramam ga. Aman ɓèlèlihi sèi ta gi mizlinè holhola'a, te man babgihi ta ta co Yèsu a ndav, a ta woya man ta gi skwi man amba. Njè ta ma haha, fa ta ma haha a gèƋ:
1TI.6.3	Man ndo ngiƋè a njè kinè ma ngiƋè tsaƋ, ma man a hümdè a ma mbela'a Bi nga Yèsu Kristi ka ɓai, a njè ma zlau Zhiklè azɓai, 
1TI.6.4	nenga'a a grè gèƋ, a sun skwa ɓai, mpataka nversl ma a keƋa'a. Te deɓa'a skwi haha a shkè auda: ngi dai, shèwa, ndérƌè ndo, nfi ma a va ndo, 
1TI.6.5	ndèvèƌ ma ambalai, gèƌ ndzakaɓa, ma nzura'a az a sam ta ɓai, ta hérè te ndav, a njèjèr Zhiklè ta da ngècè skwi te pa.
1TI.6.6	A woy nga gi zlau Zhiklè, a nga wuffè a géƋ skwi nga; nasa nga ngots skwi mhia'a avava, man a zi azɓai. 
1TI.6.7	Nga shkè a herkeda aƋai, nga da jèkeda herkeda aƋai. 
1TI.6.8	Gar haha aman nga ngots skwi n'ndai, a maslaka, dèha nga! 
1TI.6.9	Tengahi man ta woy a ta ndi a ndohi mèshèlè, ta kèlèhi a skwi man a pe ta a wi tsaƌ tsaƌ, ta kèlèhi a gadda, a ntétékè man ambaɓi tsaƌ tsaƌ, man a gedas ta ndohai, a zede ta. 
1TI.6.10	Ntétékè sulai, zluzlor skwi ambaɓia tèlèba. Ndohi ngiâè, ntétékè sulai a mpèkètede ta te ncè-a-ndav, a ta ze ta. Skwi man a pe ta a wi tsaƋ tsaƋ, a ga ta matakwan kumba.
1TI.6.11	Aman ka, ndo Zhiklè, hu ngaya a skwi haha, dzodzor ngizura'a: zlau Zhiklè, ncè-a-ndav, mwoy-ndo a ndav, nzhèr skwia dai, ndav nlüɓekwa'a. 
1TI.6.12	Gu var man amba te ncè-a-ndav, gso va a nshèffè a mèdèp, man ta baba ka a pa.
1TI.6.13	I fa ka maya a gèƋ, a sam di Zhiklè, nenga'a man a vi nshèffè a skwi tèlèba, a sam di Yèsu Kristi, nenga'a man a ngreda ma nenga'a auda amba a sam Pilate: 
1TI.6.14	Sèi ka ɓir ma nkwèr Zhiklè, ka lizha ɓai, aman ta slaha a ta gi ma a géƋ ngaya azɓai, ba pats man Bi nga Yèsu Kristi a ngudoko nga va a dai. 
1TI.6.15	Ndo nkwar nga man amba, na staƋgenè, Bai a géƋ bi tèlè, bai a géƋ kokwar-Bihi tèlè, 
1TI.6.16	nenga'a staƋgenè, man a metsi azɓai, nenga'a man a nzi a sam nhéla'a, man nga slaha nga dè a pa azɓai, man ndo a nrka di ɓai, man ndo a slaha a nrka ɓai, nslébèrdè a wuƋai pèc pècèk a mèdèp. Amen.
1TI.6.17	Ngreda ta ndohi mèshèlè, man ta zhè t'herkeda antanta, aman da dzugor va ɓai, aman da gso ndav ta a skwi mèshèlè ta ɓai, man a nzi azɓai. Sèi ta pi ndav a Zhiklè, man a va nga skwi tèlèba a vata, aman nga nzi amba. 
1TI.6.18	GaƋa ta, aman ta gi skwi man amba, mizlinè man amba kumba da gu a skwi mèshèlè tenga'a; aman ta vi skwai, a ta woy ndo.
1TI.6.19	Arsa ta ɓicè skwi man amba a géƋ patshi man a ma, a ta gshè va a nshèffè nzura'a. 
1TI.6.20	Timothée, ɓür skwi man ka ngots te ncè-a-ndav, kazla ngay auda a sam tsaval ambalai, man ambaɓai, man Mèzhèɓ Zhiklè az a pa ɓai, a sam gèjau a géƋ njèma ncèkèlma! 
1TI.6.21	Tengahi ngiƋè ta gshè va a nenga'a genè, ta pèkèt ta arsa, a ta jèkeda ncè-a-ndav. Pombai da zhè a nda kinè!
2TI.1.1	Paul, ndo sak Kristi Yèsu, ara man Zhiklè a woya'a, ara man a mpasla na ri nshèffè a hi te Yèsu Kristi, 
2TI.1.2	a sam Timothée, kra ga man i woya a ndav ga. Pombai, nsi ndo te va, gumai te Zhiklè, Bab nga, te Kristi Yèsu, Bi nga. 
2TI.1.3	I shid gèƌ a Zhiklè, nenga'a man i jèjèrè'a a mèzhèɓ ndav mpana'a, ara man babababhi ga ta gau, a i tsi ri a géƌ ngaya pèc pècèk, a pats a vaƋ. 
2TI.1.4	Mpataka ngaya a kedyè, man i hér kuƋ ngaya, i woy a i rka ka, a ndav ga a wuffè.
2TI.1.5	I hér ncè-a-ndav ngaya nzura'a, nenga'a lèmèlèmè ara man a zhè hala'a te ndav Lois, mamam ngaya ba, a Eunice mam ngaya, a i suna, a zhè te ndav ngaya ba. 
2TI.1.6	A géƋ nenga'a i fa ka ma a gèƋ, àman ka piƋèkwuda pombi man Zhiklè a mva ka te ndav ngaya, te deɓa man i fa ka ri a gèƌ. 
2TI.1.7	Zhiklè a mva nga Mèzhèɓ zlau ka ɓai, aman Mèzhèɓ wuƋai a mwoy-ndo, a nga gshè va nga.
2TI.1.8	Gar haha ka gu hori malwuƋi Bi m'mbel nga ɓai, ka gu hori ga, man i ndo dangai, ɓai, aman sau matakwan a géƌ ma mbela'a te wuƋi Zhiklè! 
2TI.1.9	Zhiklè, nenga'a a m'mbel nga, a mbaba nga, a géƋ skwi man nga gu ka ɓai, aman a géƋ man a hur te ndav na, a géƋ pombi man a va nga te Yèsu Kristi, man herkeda n'nge di ɓai. 
2TI.1.10	Antanta pombi haha n'ngreda auda, aman Yèsu Kristi, Bi m'mbel nga a ngudko va, nenga'a man a ngezlda wuƋi a ma te ri m'metsai, a ncko nshèffè a skwi man a huslè azɓai auda a sam nhél sam, te ma mbela'a.
2TI.1.11	I ndo njè ma nenga'a, ndo sak, ndo njèngè ma ara man a gaƋayè. 
2TI.1.12	A géƋ nenga'a i si matakwan aranta. Aman i gi hori azɓai, te man i sun nenga'a man i co a ndav, a i sun a vava, nenga'a a slaha man a ɓerav skwi man a mvay a rai, ba pats ndikèma skwai. 
2TI.1.13	Gso va a ma m'mbel ndo, man ka tsena a sam ga, a ka lèmdè va ngaya a vna, te ncè-a-ndav, te mwoy-ndo Yèsu Kristi. 
2TI.1.14	Skwi man amba a vata, man ta va nga a rai, ɓüro mbelambela, te Mèzhèɓ nkezla'a, man a zhè te ndav nga.
2TI.1.15	Ka suna, ndohi kokwar Asie tèlèba ta jèkyè; te va tenga'a Phygèle a Hermogène. 
2TI.1.16	Ndohi te gi Onésiphore da su Zhiklè te va; aman nenga'a a mpay a pa ndav pats ngiƋè pats ngiƋè, n'nga hori a géƋ man i ndo dangai ɓai. 
2TI.1.17	N'ndikè na a kokwar Rome, a nhassyè, ba a ngatsyè. 
2TI.1.18	Da su Zhiklè te va a pats kita! Ara man a ntakahayè te Ephèse kumba, ka ba ka suna.
2TI.2.1	A gèƌ nenga'a, kra ga, nzala va ngaya, a pombi te Yèsu Kristi! 
2TI.2.2	Skwi man ka tsena a sam ga, a sam malwuƌihi kumba, njè ta ndohi nlèɓèslèa ngiƌè, man ta slaha ta slebda ta ndohi ngiƌè za'a. 
2TI.2.3	Mbokoy a matakwan, ara ndohi var Yèsu Kristi man amba. 
2TI.2.4	Aman ndo var man amba, a hér gèƋ ngwi na azɓai, aman a hér skwi man ambaba ndo nkworo.
2TI.2.5	Aman ko wawa man a hi te dal nhai, ta da va na skwi ntulè azɓai, sèi man a hu zura'a. 
2TI.2.6	Ndo mpizhè man a pizhè gi dau, da ndau nyi skwi gi dau nsnelekura'a. 
2TI.2.7	Hur ma ga haha! Bi Zhiklè a da va ka maya te skwi tèlèba. 
2TI.2.8	Hur Yèsu Kristi, man a slambaƌkaƌauda te ndev ndohi m'metsa'a, te verzi David, ara man ma mbela'a man i njè haha, a gaƌa.
2TI.2.9	A géƌ nenga'a i si matak­ wan, ba ta dzwayè ara ndo ambaɓia'a; aman ma Zhiklè ndzawa ɓai. 
2TI.2.10	Gar haha i zuɓ skwi tèlè, a géƋ ndohi man Zhiklè a mpar ta, aman tenga'a ba ta ndikè a sam mbela'a a n'njèlè man a ndivè azɓai a mèdèp, te Yèsu Kristi.
2TI.2.11	Ma haha zura'a: Aman nga mets nga a nda nenga'a ma, nga da nzi a nshèffè a nda nenga'a. 
2TI.2.12	Aman nga zhèr skwi a ma ma, nga da gi bai a'nda nenga'a. Aman nga gaƋa: nga sun nenga'a ɓai, nenga'a ba a di a gaƋa: i sen kinè ɓai. 
2TI.2.13	Aman nga lèɓèslè ɓai, nenga'a a nzi lèɓèslèa genè, a slaha a ngwèdè va na azɓai.
2TI.2.14	Ma haha gaƋa ta za'a, ngra ta a sam di Zhiklè, aman ta vérsl ma a géƋ ma ambali azɓai; ambaɓai, a jèkèbè ndav ndo genè. 
2TI.2.15	Gu maya maya, ngreda va ngaya auda a sam Bi Zhiklè ara ndo mizlinè nzura'a, ma az a gèƋ ngaya ɓai, aman ka njè ma zura'a tsaraya'a. 
2TI.2.16	Kazla ngay auda a sam tsaval herkeda man ambalai. Ndohi man ta gèƌè'a, ta dè a ma ma holholè'a te skwi man ambaba Zhiklè ɓai,
2TI.2.17	a ma tenga'a a zlèzèmè hathata'a ara mblè gurdzo. 
2TI.2.18	Te ndev tenga'a Hymènèe a Philète, man ta jèkeda ma nzura'a, ta zlak ta, a ta gaƋa, nslambaƋkaƋauda te m'metsai, n'nga ma, a ta gedassa ncè-a-ndav ndohi tsaƋ tsaƋ. 
2TI.2.19	Aman Bi Zhiklè a fu verzi man wuƋi na zhè, ma haha mwindèa a pa: Bai Yèsu a sun ndohi na, a ndo man a baba na nzlembaƋ Bai Yèsu, do do auda a sam skwi ambaɓia'a.
2TI.2.20	Te gi mbia'a, shiƋèfhi guro a verzhègenè genè ka ɓai. Skwi man ta gu a wof a zhè, skwi man ta gu a rɓasl a zhè, ngiƋè skwi mbela'a, ngiƋè skwi ambalai. 
2TI.2.21	Ndo man a shkè auda te ndev skwi ambaɓia'a aranta, a pènè ndav na, nenga'a a ndi a shiƋèf mbela'a, nkezia'a, man babgi a slaha a ngi mizlinè a vna, ntila a mizlinè man amba tèlèba.
2TI.2.22	Hu ngaya auda a sam ntétékè man golahi a dalahi ta gia'a! Aman hu a verzi ngizura'a, ncè-a-ndav, mwoy-ndo a ndav, gumai a nda ndohi tèlèba, man ta baba na Bi Zhiklè a ndav mpana'a. 
2TI.2.23	Ma ambalai, ma nrzlè, kwola'a, aman ka suna, a de ka a sam mpi gèƋ ndo a va. 
2TI.2.24	Aman ndo mizlinè Yèsu da woy ma ɓai, da goƋ ma amba amba a sam ndohi tèlèba. Da gau a ndo njèngè man amba, man a slaha a nzhüɓ skwi tèlèba ko ma wuƋitpa,
2TI.2.25	a ngatsa ta maya a ndav nlüɓekwa'a a ndohi man ta sala na va a dai. A zhèrè te ndav, wa ngiƋè ba Zhiklè a takaha ta a ta ngwèdè ndav ta genè, a ta shin ma nzura'a; 
2TI.2.26	a tenga'a man bi madzagai a dzaw ta, a ta gu skwi man a woya'a, ta da shkè auda te ri teɓa nenga'a, a ta hér skwi nzura'a.
2TI.3.1	Aman sèi sun skwi haha: a pats man ndul ndul ndikèma skwi tèlèba, pats mwuƋitpa holhola'a. 
2TI.3.2	Ndohi ta hér va ta genè, ta woy suli genè, ta jégèr va, ta fi va, ta derƋe ndo, ta fi gèƋ a ma bab ta a mam ta azɓai, a ta shid gèƋ te skwa azɓai, ta woy skwi Zhiklè ɓai; 
2TI.3.3	ndo a se ta te va azɓai, ta tsi gumi azɓai, ndohi ngre ndo, ta gi wuƋai, ta gi shèwa, ta woy skwi mbela'a ɓai; 
2TI.3.4	ta ti ƌaf a gèƌ a ndo, ta wosla na va a skwi a ri ta, ta grè gèƌ, ta woy skwi herkeda a fena Zhiklè. 
2TI.3.5	Ta fi va ta a ndohi Zhiklè, aman ta sun wuƌi Zhiklè ɓai. Menda va ngaya a deɓa a sam ndohi sa!
2TI.3.6	Te ndev tenga'a ndohi man ta wuckaƌa va'a a metsar, a ta pe ta ngwozi man wuƌi ta azɓai, a wai, ngwozi man mali kumba a gèƌ ta, a ntétékè tsaƌ tsaƌ a ga ta, 
2TI.3.7	man ta shindè skwi pèc pècèk, aman ta ndikè a sam man ta shin ma nzura'a azɓi fèt. 
2TI.3.8	Lèmèlèmè ara Jannès a Jambrès, ta sala na va a gèƌ a Moise, tenga'a ba ta sala na va a gèƌ a ma nzura'a. Ndohi man gèƌ ta ndzakaɓa, ncè-a-ndav ta azɓai. 
2TI.3.9	Aman ta slaha ta gi arsa a ma ma azɓai. Nrzlè tenga'a a di a ngredè auda a sam di ndo tèlè, lèmèlèmè ara man a gu a sam tenga'a cèw haha, nda Jannès a Jambrès.
2TI.3.10	Aman ka, ka dzodzor njèma ga, maya nshèffè ga, skwi man i huro, ncè-a-ndav ga, nzhèr skwi man i zhèrè'a a dai, mwoy-ndo a ndav ga, nzhèrè te ndav ga, 
2TI.3.11	te va man ta parahayè, a ta gay matakwan te Antioche, te Icone, te Lystre. Te pa ta parahayè kumba. Te skwi tèlèba Bi Zhiklè a mɓeryè. 
2TI.3.12	Ndohi tèlè man ta woy a ta nzi a nshèffè a zlau Zhiklè te Yèsu Kristi, ta da ga ta matakwan. 
2TI.3.13	Aman ndohi ambaɓihia'a a ndohi ncèkèlma ta gi ambaɓi holhola'a a ma ma Ta pi ndohi a wai, a ndohi ngiƌè ta pe ta tenga'a a wai.
2TI.3.14	Aman ka, sèi nza te skwi man ka jongo, a ka sun te ndav ngaya a vava, te man ka sun ndohi man ta senda ka. 
2TI.3.15	Ka sun Ƌelèwèr Zhiklè daga man ka kra, a nenga'a a slaha a nslebda ka, a de ka a sam m'mbel ndo te ncè Yèsu Kristi a ndav. 
2TI.3.16	Aman ma Ƌèlèwèr Zhiklè tèlèba, Mèzhèɓ Zhiklè a mvau, amba man a senda nga, a ngreda nga malai, a ngatsa nga maya, a nje nga te ngizura'a, 
2TI.3.17	a géƌ man ndo Zhiklè a gi njèlèle'a, ntila a mizlinè man amba tèlèba.
2TI.4.1	Gar haha i bid ka, a vata ba, a sam di Zhiklè a Yèsu Kristi, man a di a shkè, a gi kita ndohi a nshèffè a ndohi m'metsa'a, aman nda gudko va te kokwar-Bi nenga'a: 
2TI.4.2	Nju ma Zhiklè, gu malwuƋi nenga'a, ko a sam man amba, ko a sam man ambaɓai: ngatsa na maya a ndo, guv ta, bid ta, a nzhèr skwia dai, a mizlinè n'njè ma.
2TI.4.3	Aman pats a di a shkè, man n'njè ma man nzlerƌak a te pa ɓai, ambaba ta ndohi ɓai. Aman ta jèjèr skwi man ambaba ta tenga'a, a ta ngècè ndohi njèngè ma tenga'a, man ma tenga'a a pa ta kocè kocè. 
2TI.4.4	Ta da pizlè zlembaƋ a sam ma nzura`a, a ta menda va ta a deɓa a ta woy tsaval ambalai. 
2TI.4.5	Aman ka, sèi hur skwi nzura'a, te skwi tèlèba, zuɓ matakwan a ndav amba, gu mizlinè n'njè ma mbela'a, rufa mizlinè ngaya man Zhiklè a baba ka a pa, te nlèɓèslè.
2TI.4.6	lyè, i ara skwi man ta va na Zhiklè ma, pats m'metsi ga kalka ma. 
2TI.4.7	I gu var man amba, i ndeva nhi ga, i ɓür ncè-a-ndav; 
2TI.4.8	anai skwi mpèƋè gèƋ ngizura'a ntila t'hi a géƋ ga, nenga'a man Bai Yèsu, man agi kita zura'a a da vayè a pats nasa, a ga genè ka ɓai, aman a ndohi tèlèba, man ta woya'a, a pats man a da gudko va a dai.
2TI.4.9	Vaska va a sam ga! 
2TI.4.10	A gèƋ man Dèmas a njèkyè ma, te man a woy skwi herkeda, a mdo a kokwar Thessalonique. Crescens a mdo a kokwar Galates, Tite a kokwar Dalmatie. 
2TI.4.11	Sèi Luc staƋgenè man a zhè a sam ga. Foko Marc a verzai, aman ka da shkè asam ga; aman nenga'a a takahayè te mizlinè ga. 
2TI.4.12	Tychique i zlinda a kokwar Ephèse. 
2TI.4.13	Suƌkova, man i jèkeda a sam Carpus, a kokwar Troas, ckoƌa rai, aman ka da shkè. Hulko ƌèlèwèrhai, holhola'a ƌèlèwèr hutèƌ!
2TI.4.14	Alexandre, ngwozla, a ngay skwi man ambaɓi kumba. Bai Yèsu a da pela na araskwi man agau. 
2TI.4.15	Ka ba, gu maya a sam nenga'a; aman nenga'a a sala va kumba a sam ma nga. 
2TI.4.16	A sam kita ga nshèlèkura'a, ko ndo staƌ a ntakahayè ɓai. Ta jèkyè tèlèba. I fa ta mali a gèƋ azɓai. 
2TI.4.17	Aman Bai Yèsu a ntakahayè, a mvay wuƋai, aman i slaha a i njè ma kumba, a ndohi nte deɓa tèlèba ta tsena'a. Gar haha i mbelkaƋauda te ma marizhèlè.
2TI.4.18	Aman Bai Yèsu a da ɓeryè te skwi ambaɓia'a tèlèba, a da mbelyè, a diyè a kokwar Bi nenga'a te zhiklè. A sam nenga'a n'njèlè te nhinkaƌ na a mèdèp! Amen! 
2TI.4.19	Ga na mbalai a Prisca a Aquilas, a ndohi gi Onèsiphore! 
2TI.4.20	Eraste nte Corinthe. Trophime i jèkeda a Milet, mbelakaɓai. 
2TI.4.21	Sèi ka gi maya, aman ka shkè, ga via. Eubulus, Pudens, Linus, ClauƋia a kramamhi tèlèba ta ga ka mbalai. 
2TI.4.22	Bi Zhiklè da zhè a nda mèzhèɓ ngaya! Pombi da zhè a nda kinè tèlèba!
TIT.1.1	Paul ɓèl Zhiklè, ndo sak Yèsu Kristi, aman i de ta ndohi man Zhiklè a mpar ta, a civèƋ Zhiklè, a ta cè a ndav, a ta shin ma nzura'a man a de nga, 
TIT.1.2	a ta zhèr nshèffè a mèdèp te ndav. Zhiklè man a cèkèlma azɓai a mpasla ta ri nshèffè sa a ndohi hala'a. 
TIT.1.3	Antanta man tiƌè sama ma a n'ngreda auda te njèma man a mvayè a rai, ara man Zhiklè, Bi m'mbel nga a gaƌa,
TIT.1.4	a sam Tite, kra ga nzura'a te ncè-a-ndav, man nga co cèw ba. Pombai a gumai te Zhiklè, Bab nga, te Kristi Yèsu, Bi m'mbel nga. 
TIT.1.5	I jèke ka te kokwar Crête, aman ka til njèkèƋi mizlinè, a ka pi ndohi mɓer ndohi Zhiklè a kokwar staƋ staƋ tèlèba, ara man i gaƋa ka: 
TIT.1.6	Ndo man ma az a gèƋ na ɓai, ngura'a man ngwoz na staƋgenè, man wuda nenga'a ta lèɓèslè'a, a ta gi fali azɓai, a ta rzle va a gèƌ a ndo azɓai.
TIT.1.7	Aman ndo mɓer ndohi mizlinè Zhiklè, nenga'a ara ndo mɓer skwi Zhiklè. Gar haha sèi man ma az a gèƋ na ɓai, ndo man a hér skwi nenga'a genè ka ɓai, ndo man ndav a va ka ɓai, ndo njèjèr zom ka ɓai, ndo man a woy ma a ndo azɓai, ndo man a gi ri te skwi azɓai. 
TIT.1.8	Aman ndo man a fi ndo a gai, mandal skwi man amba, a ndav amba, ndo nhér skwi nzura'a, a gi skwi man Zhiklè a woya'a, a gshè va na, 
TIT.1.9	a gshè va a ma Zhiklè lèɓèslè'a, ara man ta njè'a, ndo man a ngots wuƋai, a slaha a mbid ta ndohi ngiƋè ba a njèma man nzlerƋak a te pa ɓai, a njè ta ma a gèƋ a ndohi ntseda na ma a pa, ba te deɓa'a ta ce ma nenga'a.
TIT.1.10	Ndohi man ta rzlè va a gèƋ a ndo, ndohi ntsi tsaval ambalai, ndohi mpi ndo a wai, ta zhè kumba, hol­hola'a a sam ndohi Juif. 
TIT.1.11	Aman sèi nga tseda ta ma a pa, man ɓai ta gedassa gihi tèlèba a njèma tenga'a ambaɓia'a, a njèma a géƋ man ta woy skwi te pa. 
TIT.1.12	Ndo nhadka ma staƋ te va tenga'a a ngaƋa: Ndohi Crete, ndohi ncèkèlma pèc pècèk, skwi dakhi man ta ambaɓai, ndohi golahwaƋ.
TIT.1.13	Ma malwuƋi nenga'a haha, a vava. Gar haha ga ta ndzoan, a nvata, anian ta cè a ndav zura'a, 
TIT.1.14	a ta fi zlembaƌ a tsaval ma ndohi Juif, a tsaval ma ndohi man ta woy a ta pèkètede ta auda a civèƋ te ma nzura'a, azɓai. 
TIT.1.15	A ndohi mpana'a, skwi tèlèba nipana. A ndohi nian ta ca a ndav ɓai, skwi tèlèba nîizhè'a; nhér gèƌ ta a mèzhèɓ ndav ta cèw ba. 
TIT.1.16	Ta gaƋa, nga sun Zhiklè, aman te skwi man ta gia'a, ta ngwèdè'a. Tenga'a ndohi man ta ndara na Zhiklè, a ta fi gèƋ a ma nenga'a azɓai, a mizlinè man amba ko staƋ ta slaha a ta gia ɓai.
TIT.2.1	Aman ka, goƋ skwi ara njèma man nzlerƋak a te pa ɓai! 
TIT.2.2	GaƋa ta ndohi nhala'a, aman ta hér skwi man ta gia'a, aman ta nzi lèɓèslèa, a maya, a ncè-a-ndav nzura'a, te mwoy-ndo a ndav, a ta zhèr skwia dai. 
TIT.2.3	GaƋa ta ngwozi nhala'a, aman ta nzi ara ndohi Zhiklè nzura'a: ta jèjèr madzagi azɓai, ta ɓèlèlihi zom ka ɓai, aman ta senda ta ndohi skwi man amba,
TIT.2.4	a ta njè ta dalahi ngwozai, aman ta woy baki ta, ta woy wudahi ta, a ndav amba, 
TIT.2.5	a ta hér skwi nzura'a, a maya, mizlinè te gai ambaba ta, a ta fi gèƋ a ma baki ta. Man ta da gi arsa, ndohi ngiƌè ta dérƌè ma Zhiklè azɓai. 
TIT.2.6	Lèmèlèmè golahai: fa ta ma a gèƋ, aman ta hér skwi nzura'a.
TIT.2.7	Gau skwi tèlèba, amba, aman ta slaha a ta pi di a ka, a ta lèmdè va ta a ka. 
TIT.2.8	A ma man ncèkèlma a te pa ɓai, nlèɓèslèa, man nzlerƋak a te pa ɓai, a nzura'a. A ndo mayam a gi horai, a ngècè ma ambaɓia'a a géƋ nga azɓai.
TIT.2.9	A woy ɓèlèlihai ta fi gèƋ a babgihi ta, te skwi tèlèba, a babgihi ta ta wuffè a géƋ tenga'a. Ɓèlèlihi ta menda ta ma a gèƋ azɓai, 
TIT.2.10	ta ngwèdè ri azɓai, aman ta lèɓèslè a sam tèlèba, aman ta slébèrdè ma Zhiklè Bi m'mbel nga te skwi tèlèba. 
TIT.2.11	Aman pombi m'mbel ndo teBi-Zhiklè a ngudoko ta va a dai a ndohi tèlèba, 
TIT.2.12	a ngatsa nga maya, aman nga jèkeda skwi man ambaba Zhiklè ɓai, a ntétékè herkeda, a nga nzi a nshèffè a géƋ herkeda haha, a nga hér skwi nzura'a, a maya, a nga gi zlau Zhiklè;
TIT.2.13	a wuffedè ndav nga, a nga zhèr pats man Bi m'mbel nga Yèsu Kristi a ngudko va a di a n'njèl Zhiklè mbia'a. 
TIT.2.14	Yèsu, man a vau va na a géƋ nga, aman a preka nga auda te mali tèlèba, a pènè ndav ndohi nenga'a, a ta gi gazawa a géƋ mizlinè man amba. 
TIT.2.15	GaƋa ta ma haha, a ka fa ta a gèƋ. Ndo da rka ka ara ndo ambali ɓai!
TIT.3.1	Fa ta ma a gèƋ, aman ta manda gèƋ ta a hai a sam bihai a gomnahai, a ta fi gèƋ a ma tenga'a, a ta gi mizlinè man amba tèlèba, 
TIT.3.2	ta dérƋè ndo azɓai, ta gi ndav azɓai, ta woy va ta, ta ngreda ndav nlüɓekwa'a auda a sam ndohi tèlèba. 
TIT.3.3	Aman nga ba hala'a maya nga azɓai, nga fi gèƋ a ma ndo azɓai, nga zlak nga, nga gu ɓèl skwi haha a ntétékè tsaƋ tsaƋ, a ngagu ndzoan a srak, ngiƋè a woy ngiƋè ɓai, ndohi ngiƋè ta ga nga shèwa, a nga ba nga gu shèwa a ndohi ngiƋè.
TIT.3.4	Aman a pats man pombi Zhiklè, Bi m'mbel nga, a mwoy ndo nenga'a a ngudko va a dai, 
TIT.3.5	Zhiklè a m'mbel nga, a géƋskwi nzura'a man nga gu ka ɓai, aman a géƋ man ndo a sia te va. A m'mbel nga, a mpan nga, a nye nga mɓua'a a wuƋi Mèzhèɓ Zhiklè nkezla'a, 
TIT.3.6	man a va nga a ndav nga a vata te Yèsu Kristi, Bi m'mbel nga. 
TIT.3.7	Aman te pombi nenga'a nga ngots ngizura'a, nga ga'a a ndohi n'ndi nshèffè a mèdèp, te nzhèrè te ndav.
TIT.3.8	Ma haha ma nzura'a a vava. l woy a ka njè ma haha a wuƋai, aman ta ngats ta ndohi man taco Zhiklè a ndav te ngi skwi man amba. Na haha amba, a takaha ndo. 
TIT.3.9	Kazla ngay auda a sam mvirslè ambalai, a géƋ verzi nzlembaƋ ndo, ndzoan a mbèzl va a géƋ ma kita. Ta takaha ta ndohi azɓai, skwi ambalai.
TIT.3.10	Ndo man a kezli gèƋ ndohi Zhiklè, ngatsa na maya sak staƋ, man cèw, te deɓa'a vackoƋauda te ndev kinè. 
TIT.3.11	Ka suna, ndo man a gi arsa, ngedassa klèng, a phomda va na a ri na. 
TIT.3.12	Aman i zlinda ka Artémas, man ɓai Tychique, sèi ka shkè a sam ga tsam tsam a kokwar Nicopolis, aman i huro, i nzi a pa a via.
TIT.3.13	Zénas, ndo njèngè ma kita, a Apollos, vava ta skwi a rai a ta ndi a civèƋ. 
TIT.3.14	A woy ndohi nga ba da slebau, da gu mizlinè man amba, a ta takaha ta ndohi ngiƋè a vna, a skwi mbela'a a shkè auda te ncè-a-ndav tenga'a. 
TIT.3.15	Ndohi tèlèba, man ta zhè a sam ga, ta ga ka mbalai. Ga ta mbalai a ndohi tèlèba, man ta woy nga te ncè-a-ndav. Pombai da zhè a nda kinè tèlèba!
PHM.1.1	Paul, ndo dangai a géƋ Yèsu Kristi, a Timothée, kramam nga; a sam Philémon, mandal nga, ndo man nga mba a mizlinè a vna; 
PHM.1.2	a sam Appia ba, demam nga, a Archippe, ndohi man nga mba a var a tenga'a, a sam mpi ndohi Zhiklè man a ɓiceda va a gi ngaya ba. 
PHM.1.3	Pombai da zhè a nda kinè, a gumai te Zhiklè, bab nga, a Yèsu Kristi bi nga. 
PHM.1.4	Pèc pècèk man i tsi rai, i hér ka, a i shid gèƋ a Zhiklè. 
PHM.1.5	Aman i tsena'a, ara man ka woy ndohi Zhiklè tèlèba a ndav ngaya; ara man ka co Bai Yèsu a ndav.
PHM.1.6	I tsi rai, aman ncè-a-ndav, man a humde nga, a va ka wuƋai te ndav ngaya, a ka sun skwi man amba tèlèba man nga ngotso te Kristi. 
PHM.1.7	Aman, kramam ga man i woy ka a ndav ga; ara man ka bidka ta ndohi Zhiklè a mwoy-ndo a ndav ngaya, a gi a mwuffè te ndav ga, a bidyè ba. 
PHM.1.8	Iyè Paul, te Kristi ar i slaha a i fa ka ma a gèƋ a geƋ skwi man ka da gia'a. 
PHM.1.9	Aman i woy a i gaƋa ka te mwoy-ndo a ndav genè. Iyè Paul, ndo nhala'a, anai ndo dangai Yèsu Kristi ba.
PHM.1.10	I tsi rai a sam ngaya a géƌ Onesime, kra ga man i ngotso te gi dangai. 
PHM.1.11	Hala'a a slaha a ntakaha ka ɓai. Aman antanta a slaha a ntakaha nga cèw ba. 
PHM.1.12	Nenga'a i zlindè a deɓa a sam ngaya, kala man iyè a ndo. 
PHM.1.13	Te ndav ga i huro, da nza a sam ga, aman a takahayè te di man a ngaya, te man i te gi dangai a géƋ ma mbela'a.
PHM.1.14	Aman i gaƋa i gi a wuƋi azɓai, sèi man ka ngoƋo. 
PHM.1.15	Gar Onésime a njèke ka n'nzi kètè, aman te deɓa'a kin da nzi a vna a mèdèp, i sun ɓai. 
PHM.1.16	Aman ara ɓèlè genè ka ɓai, aman a fena ɓèlè; ara kramam nga man nga woya te Kristi; holhola'a ka, kala kramam ngaya te Kristi.
PHM.1.17	Aman ka rkayè ara ndo ngaya, sèi ka cè'a a deɓa ara man ka ciyè. 
PHM.1.18	Aman a ngu mali a sam ngaya, man goƋèrè ngaya a gèƋ na, na géƋ ga. Iyè Paul, i windo ma haha a ri ga, i woya a i pilè'a. 
PHM.1.19	Aman i gi hérè'a, ka suna, goƋèrè ga a zhè a sam ngaya a géƋ nshèffè ngaya. 
PHM.1.20	Anai, kramam ga man i woy ka, gau aman i ngècè mwuffè a géƋ ngaya te Bai Yèsu, a ndav ga a gi langlanga'a, ara kramam ngaya te Kristi. 
PHM.1.21	I winda ka ma haha, a i suna, ka fi gèƋ a ma ga, a i suna ka gia'a, a fena skwi man i gaƋa ka.
PHM.1.22	Te deɓa'a tilay sam a hai; aman i huro, a géƋ ntsi ri kinè i ngècè civèƋ, a i dè a sam kinè. 
PHM.1.23	Epaphras, man nga te dangi a vna a géƋ Yèsu Kristi, a ga ka mbalai. 
PHM.1.24	Lèmèlèmè Marc, Aristarque, Démas, Luc, man nga mba a mizlinè a nda tenga'a. 
PHM.1.25	Pombai Bi m'mbel nga Yèsu Kristi da zhè a nda kinè tèlèba!
HEB.1.1	Zlèzlèa Bi Zhiklè a ngaƋa ta bababhi nga te ma ndohi nhadka ma, pats ngiƋè pats ngiƋè a maya tsaƋ tsaƋ. 
HEB.1.2	Antanta, man tiƋè sama ma, a ngaƋa nga ma te kra nenga'a. Zhiklè a ngu nenga'a a ndo ngècè skwi Zhiklè tèlèba. Te nenga'a ba a ngu herkeda.
HEB.1.3	Nenga'a a ngreda n'njèl Zhiklè auda; nenga'a mèzhèɓ va na, a gshè skwi tèlèba a ma wuƋi nenga'a; te deɓa'a man a mpana ta ndohi te mali ta ma, a n'nza hai te ri mandi Bi mbia'a te géƌe'a. 
HEB.1.4	Gar haha a fen ta golahi Zhiklè mbelambela, lèmèlèmè nzlembaƋ nenga'a a fena man a tenga'a mbelambela. 
HEB.1.5	Aman gol Zhiklè nangwa, man Bi Zhiklè a ngaƌa na:
HEB.1.5	Ka kra ga, a patsna i fe ka?
HEB.1.5	A va'a:
HEB.1.5	I ndi a bab nenga'a, a nenga'a a ndi a kra ga?
HEB.1.6	A va za'a, aman a cko tsuvom nenga'a a herkeda, a ngaƋa:
HEB.1.6	Golahi Zhiklè tèlèba sèi ta kèlèhi a deɓ sak nenga'a.
HEB.1.7	A géƋ golahi Zhiklè a gaƋa:
HEB.1.7	Nenga'a a ge ta kozlarhai a golahi nenga'a, a nè'èn vogwa a ndohi mizlinè nenga'a.
HEB.1.8	Aman a géƌ kra na:
HEB.1.8	Zhiklè, sam n'nzi bi ngaya a nzi a mèdèp. A va za'a: GaƋabi ngi zura'a, nenga'a gaƋabi kokwar-Bi ngaya. 
HEB.1.9	Ngi zura'a ambaba ka, ka gi shèwa a malai. Gar haha Zhiklè ngaya a faƌa ka mbar a gèƌ, mbar mwuffè, aman ndo ngiƌè a tsagi ngaya a ngècè arsa azɓai.
HEB.1.10	A va za'a:
HEB.1.10	Ka, Bi Zhiklè, te nhinkaƋ na ka gu herkeda; giƋfèk mizlinè ri ngaya. 
HEB.1.11	A di ta ze ta, aman ka, ka nza. Ta da hal ta tèlèba ara maslaka. 
HEB.1.12	Ka da paƋ ta ara dawar, ta ngwèd ta ara maslaka. Ka, ka ara n'nzi ngaya, ka, ka hèlèhi azɓai.
HEB.1.13	Gol Zhiklè wa, man Bi Zhiklè a ngaƌa na:
HEB.1.13	Nza a ri mandi ga, ba i ge ta mayamhi ngaya tèlèba a skwi nfì sak ngaya.
HEB.1.14	Tengahi tèlèba mèzhèɓhi man ta gi mizlinè Zhiklè, man a takaha ta ndohai, aman ta ngècè skwi m'mbel ta, ara n'ndi gai.
HEB.2.1	Gar haha sèi nga gshè va holhola'a a ma mbela'a, man nga tsena'a, man ɓai nga da pèkèt nga a zlawa a sam n'ndikèma nga. 
HEB.2.2	Aman ma man golahi Zhiklè ta vau a n'ngots wuƋai, a ndohi malihi tèlèba, a ndohi mèdègèƋ, ta ngots di man a ta; 
HEB.2.3	kos nga da mbèl te mè, aman nga fi gèƋ a skwi m'mbel ndo mbia"a aranta azɓai. Aman Bai Yèsu a njè nga skwi m'mbel ndo haha nshèlèkura"a a ri na, a ndohi man ta tsena'a ta da na va.
HEB.2.4	A gèƋ nenga'a Zhiklè a ngu malwuƋai a skwi man a ngreda auda, a nrkedai, a skwi mbia'a man a gu tsaƋ tsaƋ, a Mèzhèɓ nkezla`a, man a venu ara ndav nenga"a man a woya"a. 
HEB.2.5	Herkeda man a di a shkè, nenga"a man nga gèƋè"a haha, a mva ta a ri golahi Zhiklè ka ɓai. 
HEB.2.6	Aman a sam ngiƋè Ƌèlèwèr Zhiklè a gaƋa:
HEB.2.6	Ndo kala mè, aman ka hèr nenga'a? Kos ndo kala mè, aman ka gi maya a géƌ nenga'a? 
HEB.2.7	N'nzi kètè ka mèndè gèƌè a hai a sam golahi Zhiklè: te deɓa'a ka da paƌa na gèƌ a nslebèrdè, a n'njèlè, 
HEB.2.8	a ka feda skwi tèlèba a hwaƌ sak nenga'a.
HEB.2.8	Aman a feda skwi tèlèba a hwaƌ sak nenga'a, skwi man a nfa a hwaƌa'a ɓai, azɓai. Aman antanta nga rka skwi tèlèba t'hwaƌ sak nenga'a di ɓai. 
HEB.2.9	Nga rka'a, Yèsu man n'nzi kètè ta manda na gèƌ a hi a sam golahi Zhiklè; a géƌ matakwan m'metsi nenga'a ta paƌa na gèƌ a nslébèrdè, a n'njèlè, te man a ntor m'metsai te di man a ndohi tèlèba.
HEB.2.10	Zhiklè, a géƋ nenga'a skwi tèlèbƋ a zhè, a skwi tèlèba a zhè te nenga'a, a n'nga Yèsu a ndo ncè ma ndohai a sam m'mbel ndo, jèlèlè'a te matakwan, aman a de ta wudahi kumba a sam n'njèlè. 
HEB.2.11	Aman nenga'a man a kezla ndav ndohai, a ndohi man nenga'a a kezla ta ndav, ta shkè tèlè te verzi staƋ. Gar haha nenga'a a gi hori azɓai, man a sla ta kramamhi na. 
HEB.2.12	A gaƋa:
HEB.2.12	I war i njè nzlembaƋ ngaya a sam kramamhi ga, a i sli dimèsh nslébèrdè ngaya a sam mpi ndohi Zhiklè tèlèba.
HEB.2.13	A va'a:
HEB.2.13	I woy aman i fi gèƋ a ka.
HEB.2.13	A va'a:
HEB.2.13	Na haha, iyè a wudahi man Zhiklè a vayè.
HEB.2.14	Ara man wudahi ta ngots gaƋa va a pombaz ara ndohai, nenga'a ba lèmèlèmè. Aman te m'metsi nenga'a a nguzlo wuƋi te ri bi madzagai, man a ngots wuƋi m'metsai. 
HEB.2.15	A mpreka ta ndohi man ta nza ara ɓèlèlihi te nshèffè tèlèba, a géƋ zlau m'metsai, auda. 
HEB.2.16	Aman nenga'a a mshkè a ntakaha ta golahi Zhiklè ka ɓai, aman a ntakaha ta wudahi Abraham.
HEB.2.17	A géƌ nasa sèi n'nga'a lèmèlèmè te skwi tèlèba ara kramamhi na, n'nga'a a bi ndohi mvi skwi a Zhiklè a sam di Zhiklè, nlèɓèslèa, man ndo a sia te va, man a mpela gèƌ mali ndohai. 
HEB.2.18	Aman nenga'a a nsu matakwan, skwi a mpeda a wai, anai a slaha man a ntakaha ta ndohi man skwa a pe ta a wai.
HEB.3.1	Garhaha, kramamhi ga a civèƋ Zhiklè, man Zhiklè a baba kinè ba, vapu di a Yèsu, nenga'a ndo sak, a bi ndohi mvi skwi a Zhiklè. 
HEB.3.2	Nenga'a nlèɓèslèa a sam Zhiklè man a fau, lèmèlèmè ara Moise a géƌ gi Zhiklè tèlèba. 
HEB.3.3	Amba aman Yèsu a ngècè n'njèl holhola'a, a fena Moise, te man n'njèl ndo nrèm gai a fena gi man a roma.
HEB.3.4	Aman gi staƋ staƋ tèlèba, ndo a nroma. Aman Zhiklè, nenga'a a ngu skwi tèlèba. 
HEB.3.5	Moise, ndo mizlinè nlèɓèslèa te gi Zhiklè tèlèba, a ngu malwuƌi a gèƌ ma man Zhiklè a woya a ngèƌè te deɓa'a. 
HEB.3.6	Aman Kristi nlèɓèslè'a, nenga'a kra gi nenga'a. Nga, gi nenga'a, aman nga gshè va a n'njèl skwi man nga zhère te ndav, a nga fi gèƋ a vna, ba ndikèma'a. 
HEB.3.7	Gar haha, ara man Mèzhèɓ Zhiklè nkezla'a a gaƋa:
HEB.3.7	A patsna, aman kin tsena da'ai nenga'a, 
HEB.3.8	kin da sassaya ndav kinè ɓai, ara man ta gu a ndav, a pats man skwa a mpe ta a wai t'hèshèkèd,
HEB.3.9	a sam man babhi kinè ta piyè a wai, a ta jkedyè, ko ta rka mizlinè ga mvi 40 ma. 
HEB.3.10	A géƌ nenga'a ndav a ndzayè a géƌ verzi ndohi haha, a i gaƋa: Ta bizhèzlawa te ndav tenga'apèc pècèk, a ta sun civèƋ ga ɓai. 
HEB.3.11	A i gu ndzoan, a i mbaƋa: Ta ndikè a sam nshèk va ga azɓai!
HEB.3.12	Vagu maya, dalahimam ga! A woy ndo te ndev kinè ɓai, man ndav na ambaɓai, man a njèkeda ncè-a-ndav, a Bi Zhiklè man a zhè a nshèffè. 
HEB.3.13	Aman vabüd va kinè, ngiƋè a ngiƋè, pèc pècèk, a pats man ta baba na 'patsna'; a woy ndo azɓai, man ndav nenga'a nsassaya'a, a malai a ngsedama. 
HEB.3.14	Aman nga ga'a a ndohi man nga humda a nda Kristi, aman sèi man ndav nga a pa pèc pècèk tara'a, te nhinkaƋ skwai, a ndè a ma ma ba n'ndikèma skwai. 
HEB.3.15	Aman ta windo:
HEB.3.15	A patsna man kin cinè da'ai nenga'a, kin da sassaya ndav kinè ɓai, ara man ta gu a pats man ta gu ma.
HEB.3.16	Ndohi man ta tsena'a, a ta gu ndav, wa? Ndohi tèlèba man ta shkè auda te kokwar Egypte a nda Moise ka ɓi Ƌè? 
HEB.3.17	A ndav a ndza na Zhiklè mvi 40 a gèƋ ngè? A gèƋ ndohi man ta gu malai, a nckondohi tenga'a ta husl ta t'hèshèkèƋ ka ɓi Ƌè? 
HEB.3.18	Zhiklè a m'mbaƋa na wa, aman a ndikè a sam nshèk va nenga'a azɓai? A ndohi man ta fa na gèƋ ɓi genè! 
HEB.3.19	A nga rka'a ta slaha ta dè a pa azɓai, a géƋ man ta ca a ndav ɓai.
HEB.4.1	Gar haha ngogokoy maya a zlau, aman ko staƋ te ndev kinè da nza a deɓa ɓai, a pats man mpèsl ri ndè a sam nshèk va na a zhè dai. 
HEB.4.2	Aman nga ba, nga tsena ma mbela'a lèmèlèmè ara tenga'a. Aman njèma a ntakaha ta tenga'a ɓai; ko ta tsena ma ba, ta ca a ndav ɓai. 
HEB.4.3	Aman nga, man nga co a ndav, nga dè apaa sam nshèk va, ara man Zhiklè a gaƌa:
HEB.4.3	I gu ndav, a i mbaƌa, aman ta dè a sam nshèk va ga azɓai.
HEB.4.3	Ko mizlinè nenga'a n'nga ma daga nhinkaƋ herkeda. 
HEB.4.4	A sam ngiƋè Ƌèlèwèr Zhiklè a goƋ a gèƋ pats nshèk va:
HEB.4.4	Te pats matsaraƋa'a, Zhiklè a nsok va te mizlinè nenga'a tèlèba.
HEB.4.5	Ko gar haha a sama'a ta windo za'a:
HEB.4.5	Ta dè a sam nshèk va ga azɓai.
HEB.4.6	Aman anai agi arsa: mathria'a sèi ta ndikè a sam nshèk va Zhiklè ndèzl, matrhia'a ngiƋè ta ndikè a pa azɓai, a géƋ man ta ca a ndav ɓai. 
HEB.4.7	Zhiklè a ngreda pats ngiƋè za'a, man a baba na 'patsna', a ma David man a ngoƋ a matsa ma:
HEB.4.7	A patsna man kin cinè da'ai nenga'a, kin da sassaya ndav kinè ɓai!
HEB.4.8	Man a matsa Josué nda nhel ta a sam nshèk va sa, ar Zhiklè a ngaƌa te deɓa'a a géƌ pats ngiƌè asaɓai. 
HEB.4.9	Aranta sam nshèk va ndohi Zhiklè a zhè dai. 
HEB.4.10	Aman ndo man a ndikè a sam nshèk va Zhiklè, a shèk va te mizlinè nenga'a tèlèba, lèmèlèmè ara Zhiklè man a sok va te mizlinè nenga'a. 
HEB.4.11	Gar haha ngogokoy maya, aman nga dè a sam nshèk va haha, aman ndo da kalahi ɓai, a géƋ man a nca a ndav ɓai ara tenga'a.
HEB.4.12	Aman ma Zhiklè a zhè, a nshèffè, a wuƌai, ntasla wètwètè'a, a fena kafahi man a zli skwi te tsagi cèw, a dè a pa, ba a kezla mèzhèɓ a ndav, kala nguzgoz ba. Nenga'a a wuzhè skwi man ndo a hérè te gèƋ, a skwi man ndo a woya te ndav. 
HEB.4.13	Ko skwi staƌ n'ngheda a sam nenga'a ɓai. Aman skwi tèlèba n'ngreda t'uda a sam di Zhiklè, nenga'a aman te deɓa'a sèi nga da menda na skwi tèlèba.
HEB.4.14	Aman nga ngots bi ndohi mvi skwi a Zhiklè aranta, Yèsu, kra Bi Zhiklè, man a beza a ndev zhiklè te géäè'a, ngogsokoy va a ma Zhiklè nga! 
HEB.4.15	Nga, wuƋi nga azɓai; aman nga ngots bi ndohi mvi skwi a Zhiklè man a ngaka nga auda. Skwi a mpeda a wi lèmèlèmè ara nga, a sam tèlèba, aman nenga'a a n'nga mali ɓai. 
HEB.4.16	Gar haha ngohurdokoy va a sam n'nzi bi na, man pombi a ngècè a pa, a nga fi gèƌ a vna, a nga da ngècè nsi ndo te va a pombai a pats man a woy skwi ntakaha nga a zhè.
HEB.5.1	Aman bi ndohi mvi skwi a Zhiklè staƋ staƋ tèlèba, ta co te ndev ndohai, ta fau aman a gi mizlinè a sam Zhiklè a géƋ ndohai. Aman a vi skwai, a zli skwai a Bi Zhiklè agéƋ malihai. 
HEB.5.2	Nenga'a a sla ba a nhér tenga'a, man ta sun maya ɓai, ta zlak ta, te man nenga'a ba, wuƋi na azɓai.
HEB.5.3	Gar haha sèi a zla na skwi a Zhiklè a géƋ ndohai, a géƋ malihi na, cèw ba. 
HEB.5.4	Ndo a slaha a nslébèrdè va na, man a gaƋa: 'i bi ndohi mvi skwi a Zhiklè', azɓai, sèi Zhiklè a mbaba na, lèmèlèmè ara Aaron. 
HEB.5.5	Lèmèlèmè Kristi ba, a n'nzala va na a ri na, a ngaƌa: i bi ndohi mvi skwi a Zhiklè ɓai. Sèi Zhiklè a ngau, aman a gaƋa na:
HEB.5.5	Ka kra ga, a patsna i fè ka.
HEB.5.6	Ara man a sam ngiƋè a gaƋa:
HEB.5.6	Ka ndo mvi skwi a Zhiklè a mèdèp, ara Melchisédek.
HEB.5.7	Te va man a zhè a géƋ herkeda dai, a ntsu ri a kuƋa a dai, a ngu mbuh mbuh, a mbèhè a Zhiklè, man a slaha a mbela'a te m'metsai. A Zhiklè a ntsena ntsi ri nenga'a, a géƋ man a m'manda gèƋ a hai pèc pècèk. 
HEB.5.8	Gar haha, ko nenga'a kra Zhiklè, a nslebau nfi gèƋ a ma Zhiklè te skwi man a dza na. 
HEB.5.9	Te deɓa'a man n'nga'a jèlèlè'a ma, n'nga'a a verzi skwi mbél ndohi man ta fa na gèƋ, a mèdèp, 
HEB.5.10	a Zhiklè a mbaba na bi ndohi mvi skwi a Zhiklè ara Melchisédek.
HEB.5.11	Na haha, a géƋ nenga'a ma nga a zhè kumba dai; aman mwuƋitpa, a dè a gèƋ kinè tsam tsam azɓai. 
HEB.5.12	Aman kinè, ar amba aman kinè ndohi njèngè ma; aman a woy sèi ndo da slebda kinè skwi nshèlèkura'a te ma Zhiklè di za'a; da va kinè wa dai, Ƌaf di ka ɓai.
HEB.5.13	Aman nenga'a man ta va na wa dai, a sun maya nƋèl skwi nzura ɓai, te man nenga'a kra wa dai. 
HEB.5.14	Aman Ƌaf ta va ta ndohi ngra'a, man a géƋ mizlinè man ta gia pèc pècèk, ta sun maya, a ta sun nƋèl skwi man amba a skwi man ambaɓai.
HEB.6.1	Gar haha nga woya a nga jèkeda ngèƋè a géƌ ma nhin Kristi. Aman ngodokoy a ma ma a nga ndi a ndohi Zhiklè nshfa'a. Nga woy a nga minè gèƌè'a asaɓai, a gèƌ ma ncè Zhiklè a ndav, ngwèdè ndav a mizlinè ambalai man a da na ma a m'metsai, man kala a deɓa ma, 
HEB.6.2	ma baptême, ma nfí ri a gèƋ, ma nslambaƋdekaƋ ndohi m'metsa'a auda, a ma kita mbia'a a mèdèp. 
HEB.6.3	Aman Zhiklè a woya'a, nga da gi arsa.
HEB.6.4	Ndohi man di ta mwina, a ta tor skwi zhiklè te géƋè'a ma, a ta ngots skwi nkezla'a a sam Mèzhèɓ Zhiklè nkezla'a, 
HEB.6.5	a ta tor ma Zhiklè man amba, a wuƋihi sam man a di a shkè, 
HEB.6.6	a ta men ta a deɓa, ta slaha a ta da ngwèdè ndav ta ɓi za'a, te man ta gezlala kra Zhiklè a va za'a, a ta lüv m'metsi nenga'a.
HEB.6.7	Herkeda man a si iyam man a shkèhai te zhiklè, man a fcè skwi auda, a gi skwi a ndohi man ta pizhè'a, a n'ngots mpshè ma a sam Zhiklè. 
HEB.6.8	Aman a ftsko vatak a nkuƋdzari auda, sama ambalai, Zhiklè a da phomda; te deɓa'a ta fa na vogwa, klèng.
HEB.6.9	Ko nga gaƋa kinè ar haha, dalahimam ga, aman a géƋ kinè nga suna, a vava, kin ngots skwi mbela'a, man a gi aman kin mbél kinè. 
HEB.6.10	Aman Zhiklè nzura'a, a mizlinè kinè tèlèba, man kin gau a nzlembaƋ na, mwoy-ndo kinè man kin takaha ta ndohi Zhiklè a vna, ko ani ba kin takaha ta dai, a pca na a gèƋ azɓai.
HEB.6.11	Aman nga woya aman staƋ staƋ te ndev kinè a dè a ma ma a ngi gazawa, ara man a gshè va a skwi man a zhèrè te ndav, ba ndikèma'a. 
HEB.6.12	Nga woya aman a kin gi wudar azɓai, a kin jèjèr tenga'a man te ncè-a-ndav, te nzhèr skwia dai, ta ngècè skwi Zhiklè man a pasla ta ri a pa. 
HEB.6.13	Aman Zhiklè a mpasla na ri a Abraham, a m'mbaƌa a va na, te man a slaha a mbèƌè a ndo mbia ngiƌè ɓai, 
HEB.6.14	a ngaƌa:
HEB.6.14	A vava i da pshè ka ma, a verzi ngaya a mènè kumba.
HEB.6.15	A Abraham a n'ngots skwi man mpasla na ri a pa, te man a nzhor a ma ma. 
HEB.6.16	Ndohi ta mbèƌè a ndo man a fèn ta, a ta cè ma nenga'a, a ta ndeva ndèvèƌ ma. 
HEB.6.17	Gar haha Zhiklè a woya a ngreda ta ndohi n'ndi mpèsl ri nenga'a a vava, skwi man a huro a ngwèdè azɓai; a géƌ nenga'a a m'mbaƌa.
HEB.6.18	Aman a skwi cèw man ta ngwèdè azɓai—aman Zhiklè a slaha a ncèkèlma azɓai—nga ngots skwi mbid nga nzura'a, nga man nga gshè va a nzhèrè te ndav man a zhè a ma nga. 
HEB.6.19	A nenga'a nga ngots skwi ngsa nga ndav nga zura'a, man a ngwèdè va azɓai, a bazla civèƌ a maslaka ntamagai a sam nkezla'a, 
HEB.6.20	man Yèsu, ndo ncè nga ma a beza a pa, man n'nga'a a bi ndohi mvi skwi a Zhiklè a mèdèp, ara Melchisédek.
HEB.7.1	Melchisédek haha, nenga'a bi Salem, ndo mvi skwi a Zhiklè, Bi Zhiklè a géƋ bi tèlè. Aman Abraham a mshkè a deɓa a ngwai te ngi var a nda bihai, a mdo aman ta zli gèƋ a vna, a mpshè na ma. 
HEB.7.2	A Abraham a mva na skwi staƋ te va kula, te skwi tèlèba. NzlembaƋ nenga'a nshèlèkura'a: Bi ngizura'a. Te deɓa'a: Bi Salem, ara ngèƋè: Bi gumai. 
HEB.7.3	Bab na azɓai, man na azɓai, verzi na azɓai, nhinkaƋ patshi na azɓai, n'ndikèma nshèffè na azɓai. Gar haha a gi lèmèlèmè ara kra Zhiklè: a nzi a ndo mvi skwi a Zhiklè a mèdèp.
HEB.7.4	Vapu di a mbi nenga'a, a géƋ man Abraham, babab mbia'a, a mva na skwi staƋ te va kula, te skwi man a dumkoƋi tèlèba. 
HEB.7.5	Ma kita Zhiklè a gaƋa: wudahi Lévi, man ta ngots mizlinè mvi skwi a Zhiklè, ta cè skwi staƋ te va kula, te ri ndohai, man gwoli ta; ko tenga'a ba ta shkè te verzi Abraham. 
HEB.7.6	Aman nenga'a, man te verzi Lévi ka ɓai, a mco skwi staƋ te va kula te ri Abraham, a mpshè na ma, nenga'a man a ngots mahi mpèsl rai.
HEB.7.7	Anai ndèvèƋ ma azɓai: ndo mbia'a a pshè na ma a ndo nkèshèa. 
HEB.7.8	A haha ndohi man a di ta metsi ta, ta cè skwi staƋ te va kula. Aman asam ngiƋè, nenga'a man a nzi a nshèffè, ara man Ƌèlèwèr Zhiklè a gaƋa. 
HEB.7.9	Nga slaha nga gaƋa, te Abraham ko Lévi, man a nco skwi staƋ te va kula a ri na, a mvau skwi staƋ te va kula. 
HEB.7.10	A pats man Melchisédek a mdo, aman ta zli gèƋ a vna, Lévi a msnkè auda te verzi Abraham di ɓai.
HEB.7.11	Aman agassa mizlinè mvi skwi a Zhiklè te Lévi n'nga'a jèlèlè'a maa sam nenga'a ndohi ta ngots ma kita Zhiklè ar ta fèda ndo mvi skwi a Zhiklè ngiƋè ara Melchisédek èhèmè? Ara Aaron azɓi èhèmè? 
HEB.7.12	Aman ta ngwèdè mizlinè mvi skwi a Zhiklè, sèi ta ngwèdè ma kita Zhiklè ba. 
HEB.7.13	Nenga'a man ta gèƋè ma haha a géƋ nenga'a, nte verzi ndo ngiƋè. Te va tenga'a ko ndo staƋ a n'nga mizlinè mvi skwi a Zhiklè ɓai.
HEB.7.14	A vava, Bi nga a mshkè auda te verzi Juda, verzi man Moise a ngaƋa ta a géƋ mizlinè mvi skwi a Zhiklè ɓai. 
HEB.7.15	A skwi haha a ngreda auda amba holhola'a, aman ndo mvi skwi a Zhiklè ara Melchisédek a mshkè. 
HEB.7.16	Aman a gu a ndo mvi skwi a Zhiklè a géƌ ndo, a ma kita Zhiklè ka ɓai, aman a géƌ wuƋi nshèffè man a ndivè azɓai a mèdèp. 
HEB.7.17	Ma malwuƋi a haha:
HEB.7.17	Ka ndo mvi skwi a Zhiklè a mèdèp, ara Melchisédek.
HEB.7.18	Aranta ma nkwèr zlèzlèa klèng, te man wuƋi na azɓai, a ntakaha ndo ɓai. 
HEB.7.19	Ma kita a slaha a ntil skwi jèlèlè'a azɓai; a ta cko skwi man nga zhèrè te ndav, amba holhola'a, te nenga'a nga herda na va a Zhiklè. 
HEB.7.20	A ngau a m'mbèƋè. Tengahi ngiƋè ta ga'a a ndo mvi skwi a Zhiklè te m'mbèƋè ka ɓai; 
HEB.7.21	aman ndo haha a m'mbèƋè nenga'a, man a gaƋa:
HEB.7.21	Bi Zhiklè a goƋ a mbèƋè, a mindè a deɓa azɓai: Ka ndo mvi skwi a Zhiklè a mèdèp.
HEB.7.22	Gar haha Yèsu n'nga'a a skwi mvi ahai, agéƋ nderzlèma man amba holhola'a. 
HEB.7.23	Tengahi ngiƋè kumba man ta ge ta a ndohi mvi skwi a Zhiklè. Aman a géƋ m'metsai ta nza ɓai. 
HEB.7.24	Aman ndo haha, a géƋ man a nzi a mèdèp, a n'ngots mizlinè mvi skwi a Zhiklè, man a ndivè azɓai. 
HEB.7.25	Gar haha a slaha a m'mbel ta tenga'a man ta shkè a sam Zhiklè a nzlembaƋ nenga'a, a mèdèp, te man nenga'a a nzi a nshèffè a mèdèp, aman a tsi ri a géƋ tenga'a. 
HEB.7.26	A vava, sèi bi ndohi mvi skwi a Zhiklè aranta ambaba nga: ndo man a gi skwi ambaba Zhiklè, malai, a derƌa, az a sam na ɓai, va nkezla a sam ndohi malihai, a ta da'a a géƋè'a, a zhiklè.
HEB.7.27	Nenga'a ara bihi ndohi mvi skwi a Zhikle ngiƋè ka ɓai; nenga'a a zli skwi a Znikle a nciƋ sam a nciƋ sam a géƋ malihi na nshèlèkura'a azɓai, ga ta gia'a a géƋ mali ndohi ngiƋè. Skwi haha a ngau sak staƋ, man a vau nshèffè na a ri na, te deɓa'a klèng. 
HEB.7.28	Ndohi man ma kita Zhiklè a pe ta a bihi ndohi mvi skwi a Zhiklè, wuƋi ta azɓai. Aman ma m'mbèƋè haha, man a shkè te deɓ ma kita Zhiklè, a mfeda kra Zhiklè a pa, man a zhè jèlèlè'a a mèdèp.
HEB.8.1	Ma haha ma man nga gèƋè'a nshèlèkura'a: Nga ngots bi ndohi mvi skwi a Zhiklè ar haha, man a nzi a ri mandi sam n'nzi bi mbia'a te zhiklè te géƋè'a, 
HEB.8.2	a gi mizlinè a sam skwi nkezla'a te gi Zhikîè nzura'a man Bi Zhiklè a ngau, man ndohi a ngu ka ɓai. 
HEB.8.3	Aman ta fu bi ndohi mvi skwi a Zhiklè staƋ staƋ tèlèba, man a vi skwai, a zli skwai, a Bi Zhiklè. Gar haha ndo haha ba sèi a ngècè skwi man a via'a.
HEB.8.4	Aman a matsa nte herkeda dai, ar nenga'a ndo mvi skwi a Zhiklè ka ɓai, te man a pa ndohi mvi skwi a Zhiklè, man ta vi skwi a Bi Zhiklè ara ma kita Zhiklè a gaƋa, ta zhè ma. 
HEB.8.5	Aman tagi mizlinè skwi nlèmdè a mèzhèɓ skwi zhiklè te géƋè'a genè, ara man Bi Zhiklè a gaƋa na Moise, man a gu gi nkezla'a:
HEB.8.5	Gu maya, aman ka gi skwi tèlèba, a ka lèmdè'a a skwi man i ngra ka a géƋ za.
HEB.8.6	Aman antanta Yèsu a ngots mizlinè amba holhola'a, lèmèlèmè ara nderzlèma mɓua'a man a bezda na rai, a ma mpèsl ri nenga'a, man ta amba holhola'a. 
HEB.8.7	Aman a matsa nderzlèma nshèlèkura'a amba ma, ma az a géƋ nenga'a ɓai, ar ta woy ngiƋè azɓai. 
HEB.8.8	Aman Bi Zhiklè a n'nga ta ndzoan, a ngaƋa:
HEB.8.8	Na haha patshi ta da shkè, aman i da derzlè ma mɓua'a a nda gi Israel, a nda gi Juda. 
HEB.8.9	Ara nderzlèma m'mova'a ka ɓai, man i gau a nda bababhi tenga'a, a pats man i gs ta te rai, a i de ta auda te kokwar Egypte. Aman ta gsa va a nderzlèma ga ɓai: gar haha i fa ta gèƌ ɓai, Bi Zhiklè a gaƌa.
HEB.8.10	Na haha nderzlèma man i woy a i gia'a, a nda ndohi Israel, te deɓ patshi sa, Bi Zhikle a gaƋa: i woya man i va ta ma kita ga a ndav tenga'a, a i winda ta a ndav ta. A i woy a i gi a Zhiklè tenga'a, a tenga'a ta gi a ndohi ga. 
HEB.8.11	Ko staƋ a di a njè na nslamagi na azɓai, a da gaƋa na kramam na azɓai: Sun Bi Zhiklè! Aman ta da senyè tèlèba, a hinè a sam nkèshèa, a ndè a ma ma a sam mbia'a ba. 
HEB.8.12	Ta da siyè te va te skwi man ambaɓai man ta gia'a, a i woya man i hér mali tenga'a azɓai.
HEB.8.13	Aman a gaƋa: 'Nderzlèma mɓua'a', a gu aman m'mova'a nhal na. Aman skwi man nhal na, ta jèkeda a deɓa, a di a zi na.
HEB.9.1	A vava nderzlèma nshèlèkura'a a ntül ma mizlinè Zhiklè, a gi nkezla'a, t'herkeda. 
HEB.9.2	Aman a pa, ta gu gi maslaka, te civèƋ dzeɓa man a ma, a sam man skwi nfi vogwa a table movar nkezla'a a pa, a ta baba na sam nkezla'a. 
HEB.9.3	Te civèƋ ndzeɓa ngiƋè, te deɓ maslaka ntamagai, sam a zhè man ta baba na sam nkezli nkezla'a. 
HEB.9.4	Te pa sam n'ndèr burdi man ta gu a guro, a koti nderzlèma mbè'a a guro, a shiƌèf guro man manna te pa, a gaƋa Aaron man a tsu vah, a kwa nkelwoƌa'a a nderzlèma a pa.
HEB.9.5	A géƌè'a, chérubimhai n'njèl Zhiklè, man ta pizleda sam mpil gèƌ a pa. A géƌ tenga'a nga gèƌè ma ngiƌè a va'a azɓai antanta. 
HEB.9.6	Skwi tèlèba ntila aranta, a ndohi mvi skwi a Zhiklè to do a gi pèc pècèk, te civèƋ ndzeɓa nshèlèkura'a, a ta gu mizline Zhikle a pa. 
HEB.9.7	Aman a gi te civèƋ ndzeɓa ngiƋè, sèi bi ndohi mvi skwi a Zhiklè a mdo a pa, a mvi a mvai sak staƋgenè. A dè azɓai, man pombaz a te ri na ɓai, pombaz skwi man a zlau a géƋ va nenga'a, a géƋ ndohi ba, a géƋ mali man ta senaha ɓai.
HEB.9.8	Mèzhèɓ Zhiklè nkezla'a a ngreda civèƋ aranta a sam nkezli nkezla'a, a gedka va auda a di di ɓai, te man gi te civèƋ dzeɓa nshèlèkura'a a zhè dai. 
HEB.9.9	Nenga'a tèlèba skwi nlèmdè a patshi haha genè. Skwi man a via'a, a skwi man a zlia aranta, a slaha a ntil mèzhèɓ ndav ndo man a gi mizlinè Zhiklè, jèlèlè ɓai. 
HEB.9.10	Nenga'a ma nkwèr a géƋ va ndo genè, a géƋ skwi n'ndai, iyam nsai, mpèn va man ndohi ta gia'a, ba pats man skwi ntila zura ma.
HEB.9.11	Aman antanta Kristi a nshkè, bi ndohi mvi skwi a Zhiklè a géƋ skwihi mbela'a man ta zhè ma. A mbeza a ndav gi mbia'a mbela'a holhola'a, man ri ndo a ngu ka ɓai, nte va skwi n'nga'a a géƋ herkeda haha ka ɓai. 
HEB.9.12	A mbeza apaa sam nkezla'a sak staƋ, te deɓa'a klèng; a pombaz ɓok a wud zlè ka ɓai, aman a pombaz va nenga'a, a n'ngatsa nga skwi m'mbel nga a mèdèp.
HEB.9.13	Aman pombaz ɓok a marihai a mèrwèc zlè, man ta geda a va ndohi nlizhèa, a mpan ta te skwi man a lizh ta, 
HEB.9.14	holhola'a pombaz Kristi, man a vau nshèffè a ri na a skwi nzli a Zhiklè, man mali a te pa ɓai, te Mèzhèɓ Zhiklè man a zhè a mèdèp, a pènè mèzhèɓ ndav nga te mizlinè m'metsa'a, man kala a deɓa ma, a nga gi mizlinè Zhiklè man a zhè a nshèffè.
HEB.9.15	Ar haha nenga'a ndo mbezda nga nderzlèma mɓua'a; aman a géƋ m'metsi nenga'a, skwi mbel ndo te malai a sam nderzlèma m'mova'a a zhè, a ndohi man Bi Zhiklè a baba ta, ta ngècè mpèsl rai a n'ndi skwi gi a mèdèp. 
HEB.9.16	Ara a sam ndo man a njè ma auda, ga a metsi na. Njèma nenga'a a ngècè wuƋi sèi man m'mets na. 
HEB.9.17	Aman njèma man ndo a m'mets di ɓai, ara ma ambalai, a ngècè wuƋi te m'metsi genè.
HEB.9.18	Gar haha ba nderzlèma nshèlekura'a ta gu sèi a pombaz. 
HEB.9.19	Aman Moise a ngra ta ndohi ma nkwèr tèlèba, man ma kita Zhiklè a jhèƋè'a, a nco pombaz wud zlèhai, a ɓokwai, a iyam, a gogumi nduzoa, a gaƋa hysope, 
HEB.9.20	a nguceda a Ƌèlèwèr, te deɓa'a a gèƋ ndohi tèlèba, a ngaƋa:
HEB.9.20	Na haha pombaz nderzlèma man Zhiklè a mvau a géƋ kinè.
HEB.9.21	A nguceda pombaz lèmèlème a géƋ kolongwi mizlinè Zhiklè, a géƋ gi maslaka. 
HEB.9.22	Aman te ma kita, njèkè kèshkata a ngi skwi tèlèba, pombaz a pènè'a. Aman pombaz mbaƋahi ɓai, mprè mali azɓai. 
HEB.9.23	Aman ta pana skwi nlèmdè a skwi te zhiklè te géƋè'a aranta, skwi zhiklè te géƋè'a gèƋagèƋ, sèi a ngècè skwi man ta zli a Zhiklè amba hoîhola'a.
HEB.9.24	Aman Kristi a mdo a sam nkezla'a bai, man ri ndo a ngau, man a ngreda sam nkezla'a nzura'a genè. Aman a mdo a zhiklè tèp, aman anai a zlècè a sam di Zhiklè te di man a nga. 
HEB.9.25	A minè gèƋ a mvi va na a va'a asaɓai, ara bi ndohi mvi skwi a Zhiklè, manadèasam nkezla'a a mvi amvai a pombaz skwi ngiƋè.
HEB.9.26	Man ar haha, ar a nsu matakwan te nhinkaƋ herkeda pats ngiƋè pats ngiƋè kumba. Aman antanta, man patshi herkeda ta woy a ta ndiv ta, a ngudko va a di sak staƋ, a mvau nshèffè a ri na a skwi mpil gèƋ mali nga. 
HEB.9.27	Ara man ndohi sèi ta bèzl ta pats ngiƋè staƋ ndèzl, te deɓ m'metsi ta, kita a zhè, 
HEB.9.28	ara man Kristi a mvau nshèffè na sak staƋ, te deɓa'a klèng, aman a ncè malihi ndohai kumba. Macecèwa'a a di a gudko va a di a géƋ mali ka ɓai, aman a géƋ man a da hel ta ndohi man ta zhèrè'a.
HEB.10.1	Aman ma kita Zhiklè nenga'a mèzhèɓ skwi mbela'a man a di a shkè, skwi gèƌagèƌ ka ɓai. Gar haha a slaha a n'nge ta ndohi man ta zli skwi a Zhiklè jèlèlè'a a mèdèp azɓai. Aman a mvi a mvai ta zli skwi a Zhiklè pèc pècèk lèmèlèmè.
HEB.10.2	Aman a matsa a slaha, ar mizlinè mvi skwi a Zhiklè klèng. A ndohi man ta gu mizlinè Zhiklè, aman ndav ta mpana sak staƋ, te deɓa'a klèng, ar ta hér malihi te deɓa'a asaɓai. 
HEB.10.3	Aman anai ta hér malihi ta arsa, a mvi a mvai. 
HEB.10.4	Aman pombaz ɓokwai a marihi a slaha a ncè malihi azɓai. 
HEB.10.5	Gar haha aman Kristi a shkè a herkeda, a ngaƌa:
HEB.10.5	Zhiklè, mvi a nzli skwai ambaba ka ɓai. Aman ka tilay va ma. 
HEB.10.6	N'ndèr skwai, a mvi skwai a géƋ malai ambaba ka ɓai. 
HEB.10.7	A i gaƋa: Na haha, i shkè ta windo te Ƌèlèwèr a géƋ ga aman i gi skwi man ka woya'a, Zhiklè ga.
HEB.10.8	Nshèlèkura'a a ngaƋa: Mvi skwai a nzli skwai, n'ndèr skwai a mvi skwai a géƋ malai, ka woya ɓai, ta ambaba ka ɓai (ara man ndohi ta via'a, aman ta jèjèr ma kita Zhiklè). 
HEB.10.9	Te deɓa'a a gaƋa: Na haha, i shkè ma, aman i gi skwi man ka woya'a. Ar haha a mcko skwi nshèlèkura'a auda, a mfeda ngiƋè a pa. 
HEB.10.10	Te skwi man a woya'a haha, ndav nga nkezla sak staƋ te deɓa'a klèng, te Yèsu Kristi, man a vau va na.
HEB.10.11	Ndo mvi skwi a Zhiklè staƋ staƋ tèlèba a zlècè, aman a gi mizlinè nenga'a a nciƋ sam a nciƋ sam, a zli skwi lèmèlèmè sak kumba, a ta slaha ta cè malihi auda azɓai. 
HEB.10.12	Aman ndo haha, man a va na skwi staƋgenè a Zhiklè a géƋ malihai, te deɓa'a klèng, antanta a nza t'hai te ri mandi Zhiklè a mèdèp, 
HEB.10.13	a zhèr pats man ta va na mayamhi nenga'a a skwi nfi sak na. 
HEB.10.14	A skwi man a va na Zhiklè sak staƋ, a n'nge ta ndohi man ta kezla ndav ta, jèlèlè'a a mèdèp. 
HEB.10.15	Na haha ma malwuƋi Mèzhèɓ Zhiklè nkezla'a ba, man a gaƋa:
HEB.10.16	Na haha nderzlèma man i da derzlè'a a nda tenga'a te deɓ patshi sa,
HEB.10.16	Bi Zhiklè a gaƋa:
HEB.10.16	I woya man i va ta ma kita ga a ndav tenga'a, a i woya man i winda ta a gèƋ ta.
HEB.10.17	A i woy a i hér malihi tenga'a, a skwi man ambaɓi man ta gau, asaɓi fèt. 
HEB.10.18	Aman a sam man mali mpra'a, ta vi skwi te deɓa'a a géƋ mali azɓai. 
HEB.10.19	Gar haha, dalahimam ga, te pombaz Yèsu, nga ngots civèƋ, aman nga dè a sam nkezla'a, 
HEB.10.20	a ntila nga civèƋ mɓua'a a nshèffè te maslaka man a kezla gai; civèƋ sa gèƋ va na,
HEB.10.21	a nga ngots ndo mvi skwi a Zhiklè mbia'a a géƋ ndohi Zhiklè. 
HEB.10.22	Gar haha ngoherdokoy va a ndav nzura'a, a ncè-a-ndav tèlèba, mèzhèɓ ndav nga man ambaɓai nguca'a, a va mpana'a a iyam nkéƋècè'a. 
HEB.10.23	Ngonzokoy tara'a te n'ngrédè skwi man nga zhèrè te ndav; aman nenga'a man a mpasla nga rai, nenga'a nlèɓèslèa. 
HEB.10.24	Ngogokoy maya, ngiƋè a géƋ ngiƋè, ngobüdokoy va nga, ngiƋè a ngiƋè, a nga woy ndo, a nga gi mizlinè man amba.
HEB.10.25	Ngojokokoy mɓicè va ɓai, ara tengahi ngiƋè ta gia'a. Aman ngiƋè da büd ngiƋè, holhola'a, aman kin rka, patsa a herdeka kinè va. 
HEB.10.26	Aman nga gi mali a wuƋai, te deɓa'a man nga sun ma nzura'a ma, nga slaha nga zli skwi a géƋ malihi asaɓai. 
HEB.10.27	Sèi nga zhèr skwi man mwuƋitpa holhola'a, kita, a vogwa man a ndi skwi tèlèba, a mayamhi tèlèba.
HEB.10.28	Ndo man a jèjèr ma kita Moise azɓai, sèi a metsi na a géƋ ma malwuƋihi cèw, man makar, a se ta te va azɓai. 
HEB.10.29	Vahuro, kita mbia'a holhola'a ndo a ngècè'a, aman a mbatsaha kra Zhiklè a sak, a nrka pombaz nderzlèma, te nenga'a man a ga'a a ndo nkezla'a, ara skwi nlizhèa, a nderƋe Mèzhèɓ pombi Zhiklè. 
HEB.10.30	Aman nga sun nenga'a, man a gaƌa:
HEB.10.30	Mbèzlè kita, iyè i mbèzlè'a. Iyè a mpilè'a.
HEB.10.30	Za'a:
HEB.10.30	Bi Zhiklè a da gi kita ndohi na.
HEB.10.31	Woba ndo man a kèlèhi a ri Zhiklè man a zhè a nshèffè. 
HEB.10.32	Aman vahur patshi man ta kala a deɓa ma, aman di kinè mwina tok tok, a kin nza tara'a te skwi mwuƋitpa mbia'a. 
HEB.10.33	A sam ngiƋè kin su matakwan, a ta paraha kinè, a kin ngreda auda a sam di ndohai. A sam ngiƋè kin mba a nda tengahi man ta su matakwan aranta.
HEB.10.34	Aman a vava kin su matakwan a nda ndohi dangai; kin co a mwuffè genè, aman ta hula ma kinè skwi a wuƌai, a géƌ man kin suna, kin ngots skwi mbela'a holhola'a man a nzi dai. 
HEB.10.35	Gar haha kin kwola nfi gèƋ a ncè-a-ndav ɓai! Skwi ntul nenga'a mbia'a. 
HEB.10.36	Aman skwi man a woy a zhè a sam kinè: Nzhèr skwia dai, n'nzi tara'a. Te deɓa'a man kin gu skwi man Zhiklè a woya'a, kin ngècè skwi man Zhiklè a mpasla kinè ri a pa.
HEB.10.37	Aman njèkè kèshkata, a nenga'a man sèi a di a shkè, a mshkè ma, agi ndudoh azɓai. 
HEB.10.38	Aman ndo nzura'a a sam di ga, a da nzi a nshèffè a géƋ ncè-a-ndav. Aman ndo man a men na a deɓa, ambabayè ɓai.
HEB.10.39	Aman nga te va ndohi man ta mende va ta a deɓa ka ɓai, a ta ze ta; nga co a ndav, a nga mbela nshèffè nga.
HEB.11.1	Aman ncè-a-ndav, nenga'a man nga suna, nga ngècè skwi man nga zhèrè te ndav, skwi man nga rka a di ɓai, aman nga sun te ndav nga, na zhè a vava. 
HEB.11.2	A géƌ ncè-a-ndav arsa, ndohi hala'a ta ngots skwi man Zhiklè a ngreda ta. 
HEB.11.3	A géƋ ncè-a-ndav nga suna, ma Zhiklè a ngu herkeda, a skwi man nga rka'a, n'nga'a te skwi man nga rka a di ɓai. 
HEB.11.4	A géƋ ncè-a-ndav, Abel a nzla na skwi man ambaba Zhiklè holhola'a, a fena Cain. A géƋ ncè-a-ndav nenga'a, Zhiklè a n'ngreda auda ara ndo nzura'a, a nco skwi man a va na; a Abel, ko m'metsa ma, a gèƋè.
HEB.11.5	A géƋ ncè-a-ndav, Zhiklè a nco Enoch, m'metsahi ɓai, a ta ngatsa a géƌ herkeda ɓai, aman Zhiklè a mco. Ga Zhiklè a ncè'a, a n'ngra na, ka ambabayè. 
HEB.11.6	Aman ndo man a nca a ndav ɓai, ambaba Zhiklè ɓai. Ko wawa man a herda na va a Zhiklè, sèi do co a ndav na, Zhiklè a zhè, a va ta skwi ntul ta a tengahia'a man ta hèshè'a.
HEB.11.7	A géƋ ncè-a-ndav na, Noé a ngu zlau Zhiklè, a ngu wurom, man a mbela gi nenga'a, aman a ntsena ma Zhiklè, a géƋ skwi man n'nga di ɓai. Ncè-a-ndav nenga'a a nfa na mali a gèƋ a herkeda; aman nenga'a a ngots ngizura'a, man nga ngècè'a, a géƋ man nga co Zhiklè a ndav nga. 
HEB.11.8	A géƋ ncè-a-ndav na, Abraham a ndzodzor ma Zhiklè, aman a baba na, a ndo a sam man Zhiklè a gaƋa na do a pa, aman a da ngècè'a a nda ndohi n'ndi gi nenga'a. A nenga'a a mdo, ko a sun sam man a dè a pa ɓai.
HEB.11.9	A géƋ ncè-a-ndav na, a n'nza te kokwar man Zhiklè a ngaƋa a woya a mva na, ara mbrok, a n'nza a gèjèkdakhai, ara Isaac a Jacob, ndohi n'ndi mpèsl ri Zhiklè ara nenga'a. 
HEB.11.10	Aman nenga'a a zhor kokwar, man verzi na tara'a, man Zhiklè a ngau, a nƌüzlo. 
HEB.11.11	A géƌ ncè-a-ndav na, Sara a n'ngots wuƋai man a ngècè kra, ko nhala ma, te man a gaƋa: nenga'a man a mpaslay rai, nlèɓèslèa.
HEB.11.12	Gar haha te ndo staƋ man zhuwa'a a ma vèvèƋ ma, wudahi kumba ta shkè auda, ara bantihi te giƋfèk, a wyak a ma woyam mbia'a, man a ngrè azɓai. 
HEB.11.13	Ndohi haha tèlèba ta bazl ta te ncè-a-ndav tenga'a, a ta ngatsa skwi mpèsl a ri ɓai, aman ta rka dra genè. Ta ga na mbali dra, a ta suna a vava, ta mbrokihai, ta ndohi nshèwèlè a géƋ herkeda genè. 
HEB.11.14	Ndohi man ta gèƋè arsa, ta ngredè'a, ara man ta woy kokwar-Bi ngiƋè.
HEB.11.15	Aman a matsa ta woya'a, ar ta slaha ta ngècè civèƋ a ta minè a deɓa a kokwar man ta shkè auda te paƋai. 
HEB.11.16	Aman anai ta woy kokwar man amba holhola'a te zhiklè te géƌè'a. Gar haha Zhiklè a gi hori azɓai, man a gi a Zhiklè ta. A ntila ta kokwar mbela'a ma. 
HEB.11.17	A géƋ ncè-a-ndav nenga'a, Abra ham a mvau Isaac a pats marv Zmklè a njkeda, a mvau kra nenga'a, kra nenga'a staƋgenè, ko a n'ngots ma mpèsl ri a géƋ nenga'a ma. 
HEB.11.18	Te nenga'a Zhiklè a ngaƋa na:
HEB.11.18	Skwi man a shkè te Isaac, ta da baba na gerzi ngaya.
HEB.11.19	A nhuro, Zhiklè a slaha a nslambaƋdekaƋ ta ndohi m'metsa'a ba. A géƋ nenga'a ara man a ngots a deɓa te m'metsai. 
HEB.11.20	A géƋ ncè-a-ndav nenga'a, Isaac a mpshè ta ma a nda Jacob a Esau, a ngoƋ a géƋ skwi man a di a shkè. 
HEB.11.21	A géƋ ncè-a-ndav nenga'a, Jacob a mpshè ta ma wudahi Joseph cèw, ga a metsi na, a ntsu ri a Zhiklè, a ntho gèƋ a gaƋa. 
HEB.11.22	A géƋ ncè-a-ndav nenga'a, Joseph a ngaƋa ta wudahi Israel, ga a metsi na, a géƋ man ta da jèkeda kokwar Egypte, a ngaƌa ta aman ta da hil vatasl nenga'a a rai.
HEB.11.23	A géƋ ncè-a-ndav tenga'a, mam a bab Moise ta ngheda kra, man ta yau, ki makar, aman ta rka kra man amba, a ta ga zlau ma bi ɓai. 
HEB.11.24	A géƋ ncè-a-ndav nenga'a, man Moise ngra ma, a woya a ndi a kra bai, kra dem Pharaon, ɓai; 
HEB.11.25	a nhur dara nga da nzi a matakwan a nda ndohi Zhiklè, a géƌ man i wèl va kètè t'hwaƌ malai a géƌ herkeda.
HEB.11.26	A nrka skwi ndzi a géƌ Kristi ara skwi mbia'a, a fena skwi mèshèlè te kokwar Egypte tèlèba, te man a mpu di a skwi ntulè man a ma, man a da ngècè te deɓa'a. 
HEB.11.27	A géƌ ncéandav nenga'a, a njèkeda kokwar Egypte, a n'nga zlau ndzoan bi ɓai, aman a n'nza tara'a, ara man a rka nenga'a man a rke a di azɓai. 
HEB.11.28	A géƌ ncè-a-ndav nenga'a a ngu ngolala Pâque, a nguceda pombaz, aman gol Zhiklè, man a bèzlè ndo, a slaha a mbazl ta tsuvomhi Israel ɓai.
HEB.11.29	A géƋ ncè-a-ndav nenga'a ta beza a ndev woyam mbia'a nduzoa, ara man ta beza a sam man iyam az a pa ɓai. Ndohi Egypte ta woya a ta jkedè arsa, a iyam a nzede ta. 
HEB.11.30	A géƋ ncè-a-ndav, zlazlar Jéricho a m'mbeƋ ria hai, aman ta tèuda pa m'mèn tsaraƋ. 
HEB.11.31	A géƋ ncè-a-ndav ta keƋa Rabab, fali ngwoz, a nda ndohi ncè a ndav ɓi ɓai, te man a mpe ta ndohi nzeɓi kokwar a gai a gumai.
HEB.11.32	A i da njè kinè a va za mè? Ri azɓai man i njè ma Géƌéon, ma Barak, ma Samson, ma Jephthé, ma David, ma Samuel, ma ndohi nhadka ma. 
HEB.11.33	A géƌ ncè-a-ndav tenga'a ta duma kokwar-Bi ngiƌè, ta gau zura'a, a ta ngots skwi man mpasla ta rai, ta pizlèma na ma a marzihèlè, 
HEB.11.34	ta mbatsa wuƋi vogwa, ta mbel ta te ri kafahi gwèsh, ta ngots wuƋai, man nshèlèku­ra'a wuƋi ta azɓai, ta ngots wuƋai a sam var, ta gu aman ndohi var mayamhai ta mindè va ta a deɓa.
HEB.11.35	Ngwozihai ta ngots ndohi tenga'a, man ta bazl ta, a deɓa, man ta slambaƌkaƌauda te m'metsai. Aman tengahi ngiƌé ta su matakwan m'metsai; aman ta woy a ta pre ta, ta kwola'a, a géƌ man ta ngècè nslambaƌkaƌauda man a fena'a. 
HEB.11.36	Tengahia ngiƌè tsaƌ tsaƌ ta pe ta a wai, ta ngwossaha ta, ta ndah ta a mènèwèƌ, ta dzaw ta, ta de ta a gi dangai.
HEB.11.37	Ta kal ta a kwa, ta dasl ta ndèslè, ta tez ta a gwèsh, ta kal ta a tsakwal, ta sawala a bkwi tambak a bkwi ɓok a va, mi a bazl ta, matakwan a skwi mwuƌitpa a ga ta, 
HEB.11.38	ara man ndohi herkeda ta slaha ta sia arsa ɓai. Ta ndima te ndev hèshèkèƌ, te za, te slrats, te vèvèƌ herkeda. 
HEB.11.39	Tenga'a tèlèba, ko ta ngreda ncè-a-ndav ta auda, ta ngatsa skwi man mpasla ta ri a pa di ɓai. 
HEB.11.40	Zhiklè a nhur skwi mbela'a holhola'a a géƌ nga; aman nga da gi a njèìèlè'a a nda tenga'a.
HEB.12.1	Gar haha nga ba, aman ndohi malwuƋihi kumba aranta ta tèuda nga a pa, ara dzarai, ngojokokoy skwi tèlèba man a nzala nga, a mali man a gse nga hi pèc pècèk. Ngomonokoy ndav, ngohokoy a ma! 
HEB.12.2	Ngopokoy di a Yèsu, ndo nhinè a ndo nrufa ncè-a-ndav; nenga'a man a géƋ mwuffè man a zhè a ma nenga'a, a nco wof ngézlèl na, n'nga hori ɓai, te deɓa'a a n'nzahai a civèƋ ri mandi sam n'nzi bi Zhiklè.
HEB.12.3	Vahur nenga'a man a nco ndèvèƋ ma a sam ndohi malihai a gèƋ na, ntulè da keƋ kinè ɓai, kin ngez ɓai! 
HEB.12.4	Kin ga var a géƌ mali kinè, a pombaz a nshkè auda te va kinè di ɓai. 
HEB.12.5	A ma man a bid kinè ara wudahi na a vna, mpca kinè a gèƋ, man a gaƋa:
HEB.12.5	Kra ga, aman Bi Zhiklè a ngez ka dai, ka kwola ɓai; aman nenga'a a ndah ka, ntulè da keƋ ka ɓai. 
HEB.12.6	Aman ndo man ambaba Bi Zhiklè, Zhiklè a ngézhè dai. A ngatsa na maya a ndzoan, a ndo staƋ staƋ tèlèba man a fu a kra na.
HEB.12.7	Zhiklè a gre kinè ara wudahi nenga'a; aman sèi kin si matakwan. Kra man bab na a ndèha'a azɓai, ngiƋè a zhi Ƌè? 
HEB.12.8	Aman agassa a ngez kinè azɓai, ara ndohi ngiƌè tèlè, ar kinè ndohi mbrokihai, wudahi ngwi ka ɓai. 
HEB.12.9	Ara man nga ngots bab nyeka nga, man a ndah nga, a nga gu zlau nenga'a, nga mèndè gèƌ a hai holhola'a a sam Bab Zhiklè azɓi ƌè, a nga nzi a nshèffè?
HEB.12.10	Tengahi ta ngez nga m'mèn kètè, ara man ta hur amba. Aman nenga'a haha a géƋ skwi man ambaba nga zura'a, aman nga ngècè nshèffè nkezla'a ara nenga'a ba. 
HEB.12.11	A pats man ta ngez nga, a wuffède nga azɓai, nga kuƌai. Aman te deɓa'a, ndohi man ta slebau, a ta shkè auda te pa ma, ta nzi a nshèffè a gumai te ngizura'a. 
HEB.12.12	Gar haha vazlatseda rihi kinè man ta ngeza, vasala gurmbèzhi kinè man ntulè a keƋ ta. 
HEB.12.13	Vodo a civèƋ sara'a, aman ko ndo vedal a kèlèhi azɓai, aman a mbel na.
HEB.12.14	Vawoy gumi a nda ndohi tèlèba, vawoy nshèffè nkezla'a. Ndo man nshèffè na nkezle ɓai, a slaha a nrka Bi Zhiklè ɓai. 
HEB.12.15	Vagu maya a géƌ kinè, ko ndo staƌ da jèkeda pombi Zhiklè ɓai, da gu ara zluzlor wof nƌuzlekzleka'a, man a fcè, man a gedèshè gumai, a dzakaɓ kinè, a nlizhè mpi ndohi Zhiklè ɓai. 
HEB.12.16	Ndo da gu ara Esau ɓai, ndo m'men na a deɓa, ndo mphömè, man a géƌ skwi n'ndi sak staƌgenè a mpreda n'ndi gi tsuvom nenga'a a ma, a nkwola skwi nkezla'a.
HEB.12.17	Kin suna, te deɓa'a a woya a ngècè mpshè ma bab na, aman a n'ngatsa asaɓai, a slaha a m'mindè a deɓa ɓai, ko a woya'a a kuƌa a dai. 
HEB.12.18	Aman kin da ɓai a sam za man ndo a slaha a nlama na a rai, man vogwa te pa, a sam vani a ruva a ndombozlor, 
HEB.12.19	a sam ntsi tolom, a sam nhèzlèwè, man ndohi ncinè'a a fen ta a wuƌai. 
HEB.12.20	Ta slaha a ta cinè ɓai, a ndèma ta zlembaƌ.
HEB.12.20	Ko skwi dak man a lama na za, sèi ta keƋa'a a kwa.
HEB.12.21	A skwi man a gudko va a dai, mwuƋitpa holhola'a, ba Moise ba a ngaƋa:
HEB.12.21	I gi zlau, a i gudzai.
HEB.12.22	Aman kin shkè a sam za Sion, a sam kokwar Bi-Zhiklè man a zhè a nshèffè, a sam Jérusalem te zhiklè te géƌé'a, a sam golahi Zhiklè gozhèm gozhèm kumba, 
HEB.12.23	a sam mɓicèva tsuvomhia'a, man ta winde ta te zhiklè te géƌè'a,
HEB.12.23	a sam Bi Zhiklè, man a gi kita a géƌ ndohi tèlèba, a sam mèzhèɓhi ndohi nzura'a, n'nga'a jèlèlè'a, 
HEB.12.24	a sam Yèsu, man ta bezda na nderzlèma mɓua'a a rai, a sam pombaz man nguca a pa, man a gèƋè amba holhola'a, a fena pombaz Abel. 
HEB.12.25	Vagu maya, kin kwola ma nenga'a man a gèƋè ɓai! Aman tenga'a man ta kwola nenga'a, man a goƋ t'herkeda, ta mbel ta ɓai, holhola'a aman nga kwola nenga'a man a gèƋè te zhiklè. 
HEB.12.26	A matsa da'ai nenga'a a ngudzeda herkeda. Aman antanta a mpasla nga rai, a ngaƋa:
HEB.12.26	I woy a i gidè za'a, herkeda genè ka ɓai, aman giƋfèk ba.
HEB.12.27	Ma 'za'a' haha a ngreda nga, ara man skwi man a gidè'a a di a ngwode na, te man a n'nga'a man a nzi kètè genè. Sèi skwi man a gidè va azɓai, a nzi dai. 
HEB.12.28	Gar haha, aman nga ngècè kokwar-Bi man a gidè va azɓai, ngoshüdokoy gèƋ, ngogokoy mizlinè Zhiklè, ara man ambaba, a nslébèrdè'a a zlau. 
HEB.12.29	Aman Zhiklè nga, vogwa man a ndi skwi tèlèba.
HEB.13.1	Vanze tara'a te mwoy kramamhi kinè te Kristi! 
HEB.13.2	Nfi mbrokihi a gai, da pca kinè a gèƋ ɓai; aman arsa ndohi ngiƋè ta peda golahi Zhiklè a gai, a ta senaha ɓai. 
HEB.13.3	Vahur ndohi dangai, ara man kinè te dangai a nda tenga'a, a ndohi te skwi mwuƌitpa, ara man kin te va'a. 
HEB.13.4	Vaslubordo n'nzi nda baki a ngwoz, kin lizhè sam mènèe kinè ɓai, aman Zhiklè a da ga ta kita a ndohi ngi baki a dala, a ndohi mphömè. 
HEB.13.5	Mwoy suli da gso ndav kinè ɓai; skwi man kin ngotso, da dè'a kinè! Aman Bi Zhiklè a ngaƌa:
HEB.13.5	I pra ka ma gèƌ azɓai, i jèke ka a géƌ ngaya azɓai.
HEB.13.6	Gar haha nga slaha a nga méné ndav nga, a nga gaƌa:
HEB.13.6	Bi Zhiklé, nenga'a man a takahayè, i woya man i gi zlau azɓai. Ndo a slaha a ngay mè?
HEB.13.7	Vahur ndohi ncè kinè ma nhala'a man ta njè kinè ma Zhiklè. Vapu di a ndikèma nshèffè tenga'a, vadzodzor ncè-a-ndav tenga'a. 
HEB.13.8	Yèsu Kristi lèmèlèmè ara maƋatsa, a patsna, a mèdèp. 
HEB.13.9	Vagu maya aman njèma ngiƌè tsaƌ tsaƌ da ngazl kinè a ri ɓai. Amba, aman ndav nga a ngècè wuƋaIì te pombi Zhiklè, te nhér gèƌ a géƌ skwi n'ndi genè ka ɓai; a takaha ta tenga'a man ta jèjerè'a arsa, azɓai. 
HEB.13.10	Nga ngots sam mvi skwi a Zhiklè, te nenga'a ndohi man ta gi mizlinè a sam nkezla'a, ta slaha ta ndia ɓai.
HEB.13.11	Skwihi man bi ndohi mvi skwi a Zhiklè a nckoƌi pombaz a sam nkezla'a a gèƌ malai, ta fa na vogwa a nckondohia'a a dal kokwar. 
HEB.13.12	Gar haha Yèsu ba, aman a nkezle ta ndohi nenga'a a pombaz va nenga'a, a m'mets na a dal kokwar. 
HEB.13.13	Gar haha ngodokoy auda a sam nenga'a a dal kokwar, a nga mbi a hori nenga'a. 
HEB.13.14	Aman a haha, nga ngatsa kokwar man a nzi a mèdèp ɓai; aman nga hèsh nenga'a man a di a shkè.
HEB.13.15	Gar haha ngovokoy skwi nshid gèƌ a Zhiklè pèc pècèk; nasa ma nga, man a ngrédè nzlembaƌ nenga'a. 
HEB.13.16	Mvi skwai, a ngi skwi man amba a sam ndohi ngiƋè, da pca kinè a gèƋ ɓai; aman mvi skwi arsa, ambaba Zhiklè. 
HEB.13.17	Vafa na gèƋ a ma ndohi ncè kinè ma, vadzodzor tenga'a man ta ɓer nshèffè kinè; ta ara ndohi man Zhiklè a da dzhaƋ ta a géƋè'a. Vagu aman ta slaha a ta gi mizlinè tenga'a a mwufíe; man ta ƌish va a ta kuƌai, a takaha kinè te mè?
HEB.13.18	Vatsu rai a géƋ nga! Nga sun a vava mèzhèɓ ndav nga amba, a nga gi maya, aman nga gi zura'a te skwi tèlèba. 
HEB.13.19	I dzhaƌ kinè holhola'a, aman kin tsi rai a gèƌ ga, a i slaha a i dè a sam kinè ndul ndul. 
HEB.13.20	Aman Zhiklè gumai, man a ncko Bi nga Yèsu auda te m'metsai, ndo mɓer tambakhi mbia'a te pombaz nderzlèma a mèdèp, 
HEB.13.21	da va kinè maya, aman te skwi man amba tèlèba kin gi ara man a woya'a. Da gu skwi man ambaba te ndav' nga, te Yèsu Kristi. A Yèsu, n'njèlè pèc pècèk a mèdèp. Amen.
HEB.13.22	Aman i bid kinè, dalahimam ga, vaɓür ma haha man i bid kinè a vna! I windo kinè kèshkata genè. 
HEB.13.23	Vasuna, Timothée, kramam nga, ta pra za'a. Aman a da shkè tsam tsam, i woya nga dè a sam kinè a vna. 
HEB.13.24	Vaga ta mbalai a ndohi ncè kinè ma, a ndohi Zhiklè tèlèba! Kramamhi te Italie ta ga kinè mbalai. 
HEB.13.25	Pombai da zhè a nda kinè tèlèba!
JAS.1.1	Iyè Jacques, ɓèl Zhiklè, ɓèl Bi Yèsu Kristi, a sam verzi ndohi Zhiklè 12, man ta ksar ta. I ga kinè mbalai! 
JAS.1.2	Dalahimam ga, aman skwi tsaƌ tsaƌ a pe kinè a wai, varka ara mwuffè genè! 
JAS.1.3	Vasuna, ncè-a-ndav kinè, te deɓa'a man njkeda ma, a cko nzhèr skwia dai auda. 
JAS.1.4	Nzhèr skwia dai a da ndivè mizlinè na, a kin ndikè a sam man kin ga'a a ndohi nshfa'a, ma az a géƌ kinè ɓai, a skwi man kin ngatsa ɓi ba, azɓai.
JAS.1.5	Aman maya ndo ngiƋè te ndev kinè a hcè, da tsu ri a Zhiklè, nenga'a man a woya a va na ko wawa, a ndav amba, a jèkaha azɓai. 
JAS.1.6	Da tsu rai, da co a ndav, da pu gèƋ cèw ɓai; aman ndo man a pi gèƋ cèw, nenga'a lèmèlèmè ara ngid va iyam, man kozlar a gidè'a. 
JAS.1.7	Ndo arsa da huro, i da ngècè skwi te ri Bi Zhiklè ɓai. 
JAS.1.8	Ndo mpi gèƋ cèw a bizhè zlawa a civèƋ nenga'a pèc pècèk.
JAS.1.9	Kramam nkèshèa, mohova ndo, da dzugor va a géƋ man Bi Zhiklè a slambaƋda na gèƋ. 
JAS.1.10	Ndo mèshèlè da dzugor va, a géƋ man Bi Zhiklè a manda na gèƋ a hai. Aman ndo mèshèlè a di a ndev na ara nwurzhè skwai. 
JAS.1.11	Pats a shkè auda, a tia'a, kuza a ɓüt na, nwurzhè a wush na, a skwi nenga'a man ambaba nga a dai, a géƌèsh na. Lèmèlèmè ndo mèshèlè a da géƌèsh na a civèä na.
JAS.1.12	Mwuffè a sam ndo man a nza tara'a man ta pi a wai. Aman ndo man a tsoko gèƌ na auda a sam skwi mpeda a wi ma, a da ngècè skwi mpèƌè gèƌ nshèffè, man Zhiklè a pasla ta ri a ndohi man ta woya'a a ndav ta. 
JAS.1.13	Ndo man skwi ngiƋè a pi a wai, da goƋ Zhiklè a mpiyè a wi ɓai. Aman skwi ambaɓia'a a slaha a mpi Zhiklè a wi azɓai; Zhiklè ba a pi ndo a wi azɓai. 
JAS.1.14	Aman ndo staƋ staƋ, man skwi ngiƋè a pi a wai, ntétékè nenga'a a mpeda a wai, ntétékè a nda'a. 
JAS.1.15	Te deɓa'a, aman ntétékè a n'nga na, ntétékè a yi malai. Te deɓa'a, man malai n'nga'a ma, a dè ma a m'metsai.
JAS.1.16	Dalahimam ga, kin zlak kinè ɓai! 
JAS.1.17	Skwi man amba tèlèba, skwi mbelambela man nga ngotso, a shkè te géƋè'a, te ri Bab nhél sam, te nenga'a nhél sam a ruva ta ngwèdè va azɓai. 
JAS.1.18	Ara ndav nenga'a man a woya'a, a nge nga a ndohi nzura'a, te ma nzura'a; a nga ga a tsuvomhia'a te skwi man a gau. 
JAS.1.19	Dalahimam ga, vasuna, ndo staƋ staƋ tèlèba da wosla va a ncinè ma, da goƋ ngèƋè tsam tsam ɓai, da gu ndav tsam tsam ɓai. 
JAS.1.20	Aman ndo man a gi ndav, a gi skwi nzura'a a sam Bi Zhiklè azɓai.
JAS.1.21	Gar haha, vasuƋa skwi nlizhèa, a maya ambaɓia'a tèlèba auda a va. Voco ma mbela'a man ta zlekeda a ndav kinè, a ndav nlüɓekwa'a. Aman nenga'a a slaha a mbela nshèffè kinè. 
JAS.1.22	Vagu ara man ma Zhiklè a gaƋa kinè; kin tsena a zlembaƋ genè ka ɓai, man ɓai kin zlakeda va kinè a ri kinè. 
JAS.1.23	Aman ndo man a tsena ma Zhiklè a zlembaƌ genè, a gia te deɓa'a azɓai, nenga'a lèmèlèmè ara ndo man a rka di nenga'a te koturmai. 
JAS.1.24	Te deɓa'a, man a mpeda di a pa ma, a dè na, a nasa nasa di nenga'a a mpca na a gèƋ.
JAS.1.25	Aman ndo man a pi di a verzi ma kita njèlelè'a, man a mpra nga waƋa'a, a nzi te pa dai, a cinè a zlembaƋ genè ka ɓai, te deɓa'a a pca na a gèƋ azɓai, aman a gia'a, ndo haha a wuffè a géƌ skwi man a gia'a. 
JAS.1.26	Ndo man a huro a jejèr Bi Zhiklè, aman a jèwe nè'èn nenga'a azɓai, a pi ndav na a wi a ri na; njejèr Zhiklè nenga'a, skwa ambalai. 
JAS.1.27	Njèjèr Zhiklè zura'a, lizhèɓia'a, a sam di Zhiklè, Bab nga, aranta: Nwèr di mbelawhai, a ngwozi mazihi te nlèyè tenga'a; mɓir va aman skwi herkeda a lizhè'a azɓai.
JAS.2.1	Dalahimam ga, nga co Bi Yèsu Kristi a ndav, Bi nga te n'njèlè, lèmèlèmè ara kinè. Anai kin por ndo mpèrè ɓai! 
JAS.2.2	Aman ndo ngiƋè a dè a gi Zhiklè kinè, a tèslri guro te rai, a maslaka mbela'a avaa ndo ntawassa ngiƋè ba a dè, a kècèkèc maslaka a va, 
JAS.2.3	a kin pi di a ndo man maslaka mbela'a a va, a kin gaƋa na: Nzahai a sam mbela sa!— A kin gaƌa na ndo ntawassa'a: Zlatsa a sa! man ɓai: Nzahai a herkeda a sam mpi sak ga sa!— 
JAS.2.4	Kin pèr ndo mpèrè a ri kinè aranta, a kin ƌèlè a nhér skwi man ambaɓi te ndav kinè ka ɓi ƌè?
JAS.2.5	Dalahimam ga, vatsena'a! Zhiklè a mpar ta ndohi ntawassa'a a géƌ herkeda haha, aman te ncè-a-ndav, ta ndi a ndohi mèshèlè, a ndohi n'ndi kokwar-Bi Zhiklè, man a mpasla ta ri a ndohi man ta woya'a a ndav ta. 
JAS.2.6	Aman kinè, kin pa na hori a di a ndo ntawassa'a. Ndohi mèshèlè a nga kinè wuƌai, a ta de kinè a sam kita ka ɓi ƌè? 
JAS.2.7	Ta derƌe nzlembaƌ mbela'a man Zhiklè a baba kinè a vna, ka ɓi ƌè? 
JAS.2.8	Aman kin jèjèr ma kokwar Bi Zhiklè, ara ƌèlèwèr Zhiklè man a gaƌa:
JAS.2.8	Woy ndo a ndav ngaya, ara man ka woy nshèffè ngaya, kin gi amba.
JAS.2.9	Aman kin pèr ndo mpèrè, kin gi malai, a ma kita a ngwoda kinè kita ndo mali a gèƋ. 
JAS.2.10	Ndo man a jèjèr ma kita tèlèba, njèkè staƋ man a ndzadzara ɓai, ara man a gu malai a sam njèkèƋia ma tèlèba. 
JAS.2.11	Aman Bi Zhiklè man a gaƋa:
JAS.2.11	Ka gu mphömè ɓai,
JAS.2.11	a goƋ lèmèlèmè:
JAS.2.11	Ka kuƋ ndo ɓai!
JAS.2.11	Aman anai ka gi mphömè azɓai, aman ka kéƋ ndo, ka gu mali genè a sam ma kita Zhiklè. 
JAS.2.12	Te ngèƋè, te ngi skwai vagu, ara ndohi man pats ngiƌè ta da ga ta kita, ara man ta ga ta ndohi man ta pre ta auda te ma kita ma. 
JAS.2.13	Ndo man ndo a sia te va azɓai, kita ndo man ndo a sia te va azɓai a gshè'a. Aman nsi ndo te va a fena kita. 
JAS.2.14	Ndo a ngècè mè, dalahimam ga, aman a gaƋa: i co a ndav, te deɓa'a a gi skwi ara man a nca a ndav ɓai. Ncè-a-ndav arsa a slaha man a mbela'a Ƌè?
JAS.2.15	Gar kramam na, man ɓai demam na ngiƋè a zhè, man maslaka na azɓai, skwi n'ndi na azɓai, 
JAS.2.16	a ndo ngiƋè te ndev kinè a gaƋa ta: Vodo a gumai! Vada dzu vogwa, da ɓaza va a skwi n'ndai! A kin va ta skwi man ta woya'a ɓai, a takaha ta a mè? 
JAS.2.17	Gar haha ncè-a-ndav ba, man a gi skwi azɓai, nara skwi m'metsa'a. 
JAS.2.18	Man ndo ngiƋè a gaƌa: Ka, ka co a ndav, aman iyè, i gi skwa'a: ngray ncè-a-ndav ngaya, te nenga'a ngi skwi a shkè auda azɓai, a i da ngra ka skwi man i gia'a, man a shkè auda te ncè-a-ndav ga.
JAS.2.19	Ka co a ndav, Zhiklè staƋ a zhè; nasa ka gu amba. Madzagihi ba ta co a ndav arsa, a ta gudzai. 
JAS.2.20	Aman ka, nrzlava! Sèi suno, ncè-a-ndav man a gi skwi te deɓa'a azɓai, skwa ambalai. 
JAS.2.21	Abraham, Bab nga, a n'ngots ngizura'a a géƋ skwi man a gau, man a nco Isaac, kra nenga'a, a mva na a sam mvi skwi a Zhiklè. 
JAS.2.22	Te pa ka rka'a, ncè-a-ndav a hümdè a skwi man a gau. Ncè-a-ndav nenga'a n'nga jèlèlè'a te skwi man a gau. 
JAS.2.23	Ar haha a gu ara Ƌèlèwèr Zhiklè man a gaƋa:
JAS.2.23	Abraham a nco Zhiklè a ndav, a Zhiklè a nfu a ndo nzura'a a géƋ ncè-a-ndav nenga'a.
JAS.2.23	A sam ngiƋè ta baba na mandal Zhiklè. 
JAS.2.24	Te pa ka rka'a, ndo a ngècè ngizura'a a géƋ skwi man a gia'a, a géƋ ncè-a-ndav genè ka ɓai. 
JAS.2.25	Lemefèmè Rabab, ía ngwoz, a n'ngots ngizura'a a géƋ skwi man a gau, man a pe ta golahi Juif a gai, a mwucede ta auda a civèƋ ngiƋè. 
JAS.2.26	Va ndo, man nshèffè na azɓai, m'metsa; lèmèlèmè ncè-a-ndav man a gi skwa azɓai, nara skwi m'metsa'a.
JAS.3.1	Dalahimam ga, ndo staƋ staƋ tèlè da gu a ndo njèngè ɓai. Aman vasuno, ndo man ndo njèngè ma, a da ngècè kita mwuƋitpa holhola'a. 
JAS.3.2	Aman nga tèlèba nga kèlè a maharam tsaƋ tsaƋ kumba. Aman ndo man a gèƋ ma ambaɓia'a azɓi fèt, nenga'a n'nga'a a ndo nshfa'a ma, a slaha a ngshè va na tèléba. 
JAS.3.3	Nga fa ta dzala a ma plèshihai, aman ta dè ara man nga woya'a, nga de ta a va ta tèlèba.
JAS.3.4	Na haha wuromhi a géƌ iyam, ko mbibihia'a; kozlar a erƌeka ta a wuƌai, ndo man a wurr wurom, ko man skwi nwurr wurom kèshkata genè, a dè'a a sam man a woya a ndè a pa. 
JAS.3.5	Lèmèlèmè nè'èn ba, nfèfènva nkèshèa, a gèƋè skwi kumba; vogwa nkèshèa, adèa ma ma a ndi skwi kumba. 
JAS.3.6	Nè'èn ba nara vogwa. Skwi ambaɓia'a tèlèba a zhè te nenga'a. Te va nfèfènvahi nga, a lizhè va nga tèlèba, a pi vogwa a nshèffè nga; vogwa kita a ri na a pa na vogwa.
JAS.3.7	Skwi dakhi a Ƌiakihi a zhüzhokihai a skwi nte iyam tèlèba, ndo a slaha a ndzaw ta; 
JAS.3.8	aman nè'èn, ndo a sla ba a ndzawa ɓai, skwi man ambaɓai man a nzi tètè azɓai, n'ndha a dèrè m'metsai. 
JAS.3.9	A nenga'a nga slébèrdè Zhiklè, Bab nga; a nenga'a za ba nga phomde ta ndohi ngiƌè, man ta ga'a ara mèzhèɓ Zhiklè, 
JAS.3.10	Mpshè ma a mphömdè ndo a shkè auda te ma staƌ. Da ga arsa a sam kinè ɓai, dalahimam ga! 
JAS.3.11	Nlèlè iyam a hodko iyam nwurzekzeka'a a iyam mbela'a auda a sam staƋ Ƌè?
JAS.3.12	Dalahimam ga, kslor a slaha a nyi tsna Ƌè? Hawan a slaha a nyi wondar Ƌè? Lèmèlèmè nlèlè iyam staƋ a slaha a ngwèdè iyam nwurzekzeka'a a iyam mbela'a azɓai. 
JAS.3.13	Te ndev kinè ndo man a ngots maya te gèƋ, a nshin skwi, wa? Da ngreda maya nshèffè man amba te skwi man amba man a gia'a, a ndav nlüɓekwa'a, man a shkè auda te maya. 
JAS.3.14	Aman srak nduzlekzleka'a a shèwa a zhè te ndav kinè, kin dzugor va ɓai, a kin tseda na ma nzura'a a pa ɓai! 
JAS.3.15	Maya arsa a shkè te géƌè'a ka ɓai, aman maya haha a shkè t'herkeda, te ndo, te madzagai.
JAS.3.16	A sam srak a shèwa, sam ndzakaɓa, skwi ambaɓia'a tsaƋ tsaƋ a pa. 
JAS.3.17	Aman maya te géƋè'a, nenga'a nzura'a, ma nhènèkèa, ma gumai, ma wuƋi ka ɓai, a cè ma ndo ngiƋè ba, ndo a sia te va kumba, a gi skwi man amba, a pèr ndo mpèrè azɓai, a ngwèdè ndo azɓai. 
JAS.3.18	Ngizura'a a vava, a shkè auda te ndohi man ta tsi gumai, a shkè auda te skwi man ta zlekau te gumai.
JAS.4.1	Mbèzl va a var te ndev kinè ta shkè te mè? Te ntétékè kinè, man ta bèzl va te va kinè ka ɓi Ƌè? 
JAS.4.2	Kin tétékè skwai aman kin ngatsa ɓai. Kin kéƌ ndo, kin gi srak; aman kin ngatsa skwi man kin woya ɓai, kin bèzl va, a kin gi var. Kin ngècè azɓai, te man kin dzhaƋa ɓai. 
JAS.4.3	Kin jhèƋè'a, a kin ngècè skwi azɓai, te man kin dzhadda a di na ka ɓai, a géƌ ntétékè kinè.
JAS.4.4	Kinè ndohi mphömè, kin sun ɓi dè, ndo man a gi mandala a herkeda, a gi a mayam Zhiklè. Ndo man a woya a gi mandala a herkeda, nenga'a a ndi a ndo mayam Zhiklè. 
JAS.4.5	Kin huro, ƌèlèwèr Zhiklè a goƌ ambali ƌè: Mèzhèɓ Zhiklè man a nzi a ndav nga a gi srak? 
JAS.4.6	Aman pombi man a va nga, mbia'a holhola'a genè. Ɗèlèwèr Zhiklè a gaƋa:
JAS.4.6	Zhiklè a sassaya ndav a sam ndohi nfi va, aman a va ta pombai a ndohi m'manda gèƋ ta a hai.
JAS.4.7	Gar haha vafa na gèƋ a Zhiklè. Vasala va a sam madzagai, a nenga'a a hi na auda a sam kinè. 
JAS.4.8	Vaherda na va a Zhiklè, a nenga'a a di a herdeka kinè va. Vapana ri kinè, kinè ndohi malai, vatila ndav kinè, kin ndohi n'ngwèdè ndo! 
JAS.4.9	Vahur mali kinè, valoyo, vakuƋau! N'ngwèshè kinè da ngwode na a kuƋa; mwuffè kinè da ngwode na a nlèyè. 
JAS.4.10	Vamanda gèƋ kinè a hai a sam di Bi Zhiklè, a nenga'a a di a slambaƋda kinè gèƋ. 
JAS.4.11	Kin tsu demgasl a va kinè ɓai, dalahimam ga! Ndo man a tsi demgasl a géƌ kramam nenga'a, man ɓai a bèzlè mali a gèƌ kramam na, a tsi demgasl a géƌ ma kita Zhiklè, a bèzlè mali a gèƌ ma kita Zhiklè.
JAS.4.11	Aman ka ndo mbèzl mali a gèƋ ma kita Zhiklè, ar ka fi gèƋè'a azɓai, aman ka ndo kita na. 
JAS.4.12	Ndo mvi kita, a ndo mbèzl kita, staƋgenè. Nenga'a a slaha a m'mbela'a, a mphomda'a, cèw ba. Ka wa man kai woy a ka fa na mali a gèƌ a kramam ngaya? 
JAS.4.13	Anai, kinè man kin gaƋa: Gar a patsna, gar angoslèm, nga woya man nga dè a kokwar sa, a kokwar sa. A nga da nzi te pa mvi staƋ, a nga da gi ganai aman nga ngècè sulai;
JAS.4.14	a kin sun skwi man a da shkè angoslèm ɓai. Nshèffè kinè mè? Nara vodzok man a Ƌüzhè, te deɓa'a a ndev na. 
JAS.4.15	Aman sèi kin gaƋa: Ara man Bi Zhiklè a woya'a, a nga nzi a nshèffè dai, ngaƋagi skwi sa, askwi sa. 
JAS.4.16	Aman antanta kin jégèr va a kin fi va. Nfi va arsa tèlèba ambaɓai. 
JAS.4.17	Aman anai ndo man a sun skwi man amba, a gia'a azɓai, a gi malai.
JAS.5.1	Na haha, kinè ndohi mèshèlè, vakuƋau, vongoy va a géƋ skwi mwuƋitpa man a da shkè a géƋ kinè! 
JAS.5.2	Skwi mèshèlè kinè ngedas na, nfafar a n'ndeda maslaka kinè ma. 
JAS.5.3	Hezi a mpeƌda guro a verzhègenè kinè a ma; a hezi sa a gi a skwi malwuƋi a sam kinè, a da ndi zluèƋ va kinè ara vogwa. Na haha, patshi ta woy a ta ndiv ta; a da gi lèmèlèmè a sam skwi mèshèlè man kin ɓiceda a sam kinè. 
JAS.5.4	Na haha, ndohi ntsi dau, man kin va ta skwi ntul ta ɓai, ta kuƋi a géƋ kinè, a kuƋ tenga'a a tsena na a zlembaä a Bi Zhiklè.
JAS.5.5	Kin wol va a géƋ herkeda, a kin ngots mwuffè kinè, a hwaƋ kinè n'ngeza a pats mbèzl marai. 
JAS.5.6	Kin fa na mali a gèƌ ndo nzura'a, a kin keƌa'a, a nenga'a a nsala va a sam kinè ɓai. 
JAS.5.7	Gar haha vozhor skwi a ma ma, dalahimam ga, ba pats man Bai Yèsu a shkè. Na haha, ndo mpizhè a zhèrè'a, aman herkeda a cko nyi mbela'a auda, a zhèrè a ma ma, aman a ngècè iyam nzlekai, a iyam ngrè skwai. 
JAS.5.8	Kinè ba, vozhorskwi a ma ma, vanzala ndav kinè, aman Bai Yèsu a shkè ndul ndul.
JAS.5.9	Ndav kinè da sakat na a géƋ ngiƋè, a géƌ ngiƌè ɓai, dalahimam ga, man ɓai kin dè kèlè a kita. Na haha, ndo kita a zhè a ntamagai. 
JAS.5.10	Dalahimam ga, valèmdè va kinè a matakwan, a nzhèr skwi a ma ma man a ndohi nhadka ma, man ta goƋ ma a nzlembaƋ Bai Yèsu. 
JAS.5.11	Na haha, nga gaƋa, mwuffè a sam tenga'a man ta zhèr skwi a ma ma. Kin tsena'a, ara man Job a zhor skwi a ma ma, a kin rka ndikèma man Bi-Zhiklè a mva na. Aman ndo a si Bi Zhiklè te va; a pa na a pa ndav a ndo.
JAS.5.12	Aman a géƋ skwi tèlè, dalahimam ga, kin mbaƋ ɓai, a giƋfèk ba, a herkeda ba, a ma m'mbèƋè ngiƋè ba. Aman ma halau kinè da gu halau, ma a'ai kinè da gu a'ai, aman kita a gs kinè azɓai. 
JAS.5.13	Ndo te ndev kinè, man matakwan a ga na, da tsu rai. Ndo man ndav nenga'a langlanga'a, da slu dimèsh nslébèrdè Zhiklè. 
JAS.5.14	Ndo man skwa a dza na, da baba ta ndohi mɓer ndohi Zhiklè, aman ta tsi ri a Zhiklè a géƋ nenga'a, a ta faƋaha mbar a nzlembaƋ Bi Zhiklè.
JAS.5.15	A ntsi ri te ncè-a-ndav a di a mbela ndo matakwan, a Bi Zhiklè a slambaƋda te matakwan. Aman a ngu malai, mali nenga'a a da prè. 
JAS.5.16	Vangreda mali kinè, ngiƋè a ngiƋè, vatsu ri a Zhiklè, ngiƋè a géƋ ngiƋè, aman kin mbél kinè te matakwan. Ntsi ri ndo nzura'a, man a tsi a ndav tèlè, a slaha skwi kumba. 
JAS.5.17	Elie ndo lèmèlèmè ara nga. A nenga'a a ntsu ri mbuhmbuha'a aman iyam a gi asaɓai, a iyam a mshkè ɓai a herkeda mvi makar a ki mokwa.
JAS.5.18	A ntsu ri ava'a, a giâfèk a ngoko iyam, a herkeda a nftsko skwi auda. 
JAS.5.19	Dalahimam ga, aman ndo ngiƋè te ndev kinè a njèkeda civèƋ nzura'a, a ndo ngiƋè a nckoƋa deɓa, 
JAS.5.20	da suna, ndo man a nckoƋa ndo mali a deɓa te civèƋ man a zlak na, a m'mbela mèzhèɓ ndo matsa te m'metsai, a mpizleda mali a pa kumba.
1PE.1.1	Pierre, ndo sak Yèsu Kristi, a sam ndohi Zhiklè man ta ksar ta a kokwar Ponte, Galatie, Cappadoce, Asie, Bithynie, 
1PE.1.2	man Zhiklè, Bab nga, a mpar ta ara man a hur hala'a te Mèzhèɓ nenga'a, a ta, pi ndav a nenga'a, ta pana a pombaz Yèsu Kristi. Zhiklè da va kinè pombai a gumi kumba!
1PE.1.3	Susai a Zhiklè, Bab Bi nga Yèsu Kristi, man nga su te va, man a yeka nga macecèwa'a a nshèffè te nslambaƋkaƋ Yèsu Kristi auda te ndev ndohi m'metsa'a; te nzhèrè te ndav, 
1PE.1.4	a skwi man nga ngècè te ri Zhiklè man a gedèshè azɓai, a lizhè azɓai, a zi azɓai, ta ɓera kinè te zhiklè te géƌè'a, 
1PE.1.5	a kinè man a géƌ ncè-a-ndav, wuƌi Zhiklè a ɓer kinè a sam m'mbel ndo, man ntila, man a di a gudko va a dai a pats ndikèma skwai.
1PE.1.6	Mwuffè kinè a zhè a géƋ nenga'a, ko man antanta kin kuƋai a géƋ skwi tsaƋ tsaƋ man a pe kinè a wai. 
1PE.1.7	Ndo a wèsl guro, man a di a ndiv na; man a shkè auda, man ta jkeda ma. Aman ncè-a-ndav kinè m'mbi holhola'a, a fena guro, sei ta jkedè'a aranta, a ndi a nshid gèƌ, a nslébèrdè n'njèl Yèsu Kristi a pats man a gudko va a dai.
1PE.1.8	Ko man kin rka nenga'a di ɓai, aman kin woya'a a ndav kinè genè. Antanta kin co a ndav, ko kin rka'a a di di ɓai, a kin wuffè a mwuffè mbia'a, a n'njèlè te pa, 
1PE.1.9	a kin ngots ndikèma ncè-a-ndav kinè, nenga'a skwi m'mbel nshèffè kinè.
1PE.1.10	Ndohi nhadka ma, man ta hodko kinè pombi Zhiklè, man Zhiklè a fèdahi a géƋ kinè, ta woy skwi m'mbel ndo haha mwoy mwoyè, ta woy man a ta erka'a. 
1PE.1.11	Ta woy nshin patsa'a, man Mèzhèɓ Kristi a ngreda ta te ndav ta, a nhodko ta skwi ndzi man a di a dza na Kristi, a n'njèl nenga'a te deɓa.
1PE.1.12	A Zhiklè a n'ngreda ta, ara man ma haha ma tenga'a ka ɓai, aman ma kinè. Antanta ndohi njè ma Zhiklè kinè ta njè kinè te Mèzhèɓ Zhiklè nkezla'a, man Zhiklè a zlündkoƌi te zhiklè te géƌè'a. Ko golahi Zhiklè ta woy nshinè'a.
1PE.1.13	Gar haha vadzawa va te nhér gèƋ kinè, vanza a maya, vaciƋe dai, vagso va a pombi man kin zhèrè te ndav, a wuƋi tèlè; pombi man kin ngècè'a, a pats man Yèsu Kristi a da shkè. 
1PE.1.14	Skwi haha vagu ara wudahi man ta fi gèƋ a ma Zhiklè, kin 'utüke skwi nhala'a ɓai, ara man kin gau, te va man kin sun maya di ɓai. 
1PE.1.15	Aman ara man nenga'a man a baba kinè, nkezla'a, kinè ba a woy kin kezla te maya nshèffè kinè tèlèba. 
1PE.1.16	Aman ƌèlèwèr Zhiklè a gaƌa:
1PE.1.16	Sèi kin kezla ndav kinè, te man iyè, i kezla.
1PE.1.17	Aman kin baba na nenga'a, man a pèr ndo a mpèrè a sam kita azɓai: Ɓab nga', vanza a maya te nshèffè kinè a zlau, man kin t'herkeda dai. 
1PE.1.18	Kin suna, skwi man a sumka kinè a deɓa te maya nshèffè bababhi kinè nhala'a, man skwi ambalai: ara verzhègènè a guro man a di a géƌèsh na ka ɓai; 
1PE.1.19	aman pombaz Kristi nzala'a, nara kra tambak man mohtsomb skwi ka ɓai,
1PE.1.20	Zhiklè a n'ngatseda nenga'a a hai, ga herkeda a gai, nenga'a man a ngudkoƌauda toktok haha a géƌ kinè. 
1PE.1.21	Te nenga'a kin co Zhiklè a ndav, man a slambaƌda te ndev ndohi m'metsa'a, a mva na n'njèlè, aman kin slaha a kin cè Yèsu a ndav, a kin zhèr Zhiklè te ndav. 
1PE.1.22	A géƋ man ndav kinè mpana, vafu gèƋ a ma nzura'a, vawoy kramam kinè te Kristi! Vawoy va kinè, ngiƋè a ngiƋè, pèc pècèk a ndav tèlè!
1PE.1.23	Kinè ndohi man ta yaka kinè macecèwa'a, te tser skwi nhusla'a ka ɓai, aman te tser skwi man a huslè azɓai, nenga'a ma nshèffè Zhiklè, man a nzi dai a mèdèp. 
1PE.1.24	Aman ndohi tèlèba nara kuza, n'njèl tenga'a tèlè ta ara mwurzhè wof. Kuza a di a gwèr na, a nwurzhè a di a wush na. 
1PE.1.25	Aman ma Bi Zhiklè a nzi a mèdèp. Nenga'a ma mbela'a man ta nja kinè.
1PE.2.1	Gar haha shèwa tèlèba, ncèkèlma tèlèba, n'ngwèdèndo tèlèba, srak a ntsi demgasl tèlèba, vajèkeda! 
1PE.2.2	Vagu ara wudahi man a wa: vawoy wa man amba zura'a, wa te Mèzhèɓ Zhiklè, aman a nenga'a kin grè a ma ma a sam m'mbél kinè, 
1PE.2.3	man kin tor pombi Bi Zhiklé ma.
1PE.2.4	Vaherda na va, ara a sam kwa nshèffè man ndohi ta kwola'a, man Zhiklè a nco a skwi mbela'a a sam di na. 
1PE.2.5	Kinè ara kwahi nshèffè, man ta gi gi Mèzhèɓ Zhiklè a vna, kinè ndohi mvi skwi a Zhiklè nkezla'a, man ta zli skwi te Mèzhèɓ a Zhiklè, man te Yèsu Kristi ta ambaba Zhiklè. 
1PE.2.6	Gar haha ta windo te Ƌèlèwèr Zhiklè:
1PE.2.6	Na haha i tilda kwa mbela'a a Sion. Ndo man a cè nenga'a a ndav, a ngècè hori a di azɓai.
1PE.2.7	Nenga'a kwa mbela'a a sam kinè, man kin co a ndav.
1PE.2.7	Aman a sam ndohi nca a ndav ɓai, kwa man ndohi nƋizlè gai ta kwola'a.
1PE.2.8	Nara kwa ntsama ta sak, skwi nslafaƌama ta sak.
1PE.2.8	Kwa ntsama ta sak, te man ta co ma Zhiklè a ndav ɓai. N'nga a sam ta arsa! 
1PE.2.9	Kinè verzi ndohi man Zhiklè a baba kinè, ndohi mvi skwi a Zhiklè, Bi mbia'a; kinè ndohi hala'a, ndohi man a kwor ta. Kinè skwi nsléberdè nenga'a, man a baba kinè auda te ruva a sam nhèl sam nenga'a mbela'a. 
1PE.2.10	Hala'a kinè ndohi Zhiklè ka ɓai; aman antanta kinè ndohi Zhiklè. Hala'a kin sia te va azɓai; aman antanta kin sia te va ma.
1PE.2.11	Dalahimam ga, i bid kinè ara man kinè ndohi mbrok. Vajèkeda ntétékè te va kinè, man a gi var a ndav kinè. 
1PE.2.12	Vanza a maya te gèƌ, te ndev ndohi nte deɓa; a tengahia man ta tsa kinè demgasl, ara man kin ndohi malihai, ta rka skwi man amba man kin gia'a, a ta slèbèrdè Zhiklè, a pats man a ncko skwi tèlèba auda a sam nhél sam.
1PE.2.13	Vafu gèƋ a ma ndohi mbibihia'a t'herkeda, a géƋ nzlembaƋ Bi Yèsu, ko a ma bi mbia'a man a géƋ bihi ngiƋè, 
1PE.2.14	ko a ma ngomna man ta zlündo a ngi kita a géƌ ndohi malihai, a nzal ta ndohi man ta, gi skwi man amba. 
1PE.2.15	Gar haha Zhiklè a woya'a, aman kin pizlèma ta ma a ndohi nrzla'a, a ndohi man ta sun skwa ɓai, a skwi man amba man kin gia'a. 
1PE.2.16	Vanza ara ndohi mpra'a! Aman kin gu skwi man ambaɓi ɓai, a géƌ man kin pra'a; aman vanza ara ɓèlèlihi Zhiklè.
1PE.2.17	Vaslebarde ta ndohi tèlèba! Vawoy kramamhi kinè a ndav kinè! Vagu zlau Zhiklè, voslubordo bai! 
1PE.2.18	Kinè ndohi mizlinè, vamanda gèƋ kinè a hai a zîau a sam bihi kinè: a sam tenga'a man ndav ta amba, man ta woy kinè genè ka ɓai; aman a sam tenga'a ba, man ndav ta ambaɓai. 
1PE.2.19	Aman ndo man a si matakwan, a nzhüɓ skwi mwuƋitpa a géƋ man a hér Zhiklè, amba ba Zhiklè.
1PE.2.20	Aman kin gu malai, a ta ndah kinè a géƋè'a, a kin cè'a, njégèrdè va kinè nanangwa? Aman kin si matakwan, a géƋ skwi man amba man kin gau, a kin cè'a, nasa pombi a sam Zhiklè. 
1PE.2.21	Aman Zhiklè a baba kinè a pa, te man Kristi ba a nsu matakwan te di man a kinè, a n'ngra kinè skwai, ara man kin jèjèr sam sak na.
1PE.2.22	Nenga'a a n'nga mali ɓai, a ntsakala ma ɓai.
1PE.2.23	Aman ta durƋo, nenga'a a nderƋa ɓai. A sam man skwa a dza na, a nguva ɓai, aman a feda skwi tèlè a ri nenga'a, man a gi kita zura'a. 
1PE.2.24	Nenga'a a nco malihi nga a deò wof te va nenga'a, aman nga jèkeda n'nzi te malai, a nga nzi a géƌ ngizura'a. Te mblè nenga'a kin mbel kinè. 
1PE.2.25	Aman hala'a kinè ara tambakihai, man ta zlak ta. Aman anai kin menkaƌa deɓa a sam ndo mɓer skwai, a ndo nwèr nshèffè kinè.
1PE.3.1	Lèmèièmè kinè ngwozai: Vafu gèƋ a ma baki kinè; a tengahia'a, man ta ca Zhiklè a ndav ɓai, kin bid ta, ko a ma genè ka ɓai, a géƌ maya nshèffè ngwozihi man amɓa, 
1PE.3.2	aman ta rka ara man kinè ngwozihi kin nzi a nshèffè ndzuwoƌaƌa'a a zlau. 
1PE.3.3	Kin tül va kinè man a deɓa genè ɓai, a skwi da'ai guro, a ncèffè gèƋ, a maslaka mbela'a. 
1PE.3.4	Aman a woy va kinè ntila t'hwaƋa'a, a skwi te ndav man a géƌèshè azɓai, a mèzhèɓ nlüɓekwa'a, a gumai. Nasa skwi mbia'a a sam di Zhiklè.
1PE.3.5	Gar haha ngwozihi man a civèƋ Zhiklè ta tül va ta hala'a, ta zhor Zhiklè te ndav, a ta fí gèƋ a ma baki ta. 
1PE.3.6	Ara Sara man a fu gèƋ a ma Abraham, a baba na Bi ga. Kinè antanta dalahi nenga'a, aman kin gi skwi man amba, a kin gi zlau azɓai. 
1PE.3.7	Lèmèlèmè kinè bakihai, vanza a sam ta a maya maya. Vaslebarde ta ngwozihi a géƋ man wuƋi va azɓi genè ka ɓai, aman a géƋ man ngwozihi ba ta ndohi n'ndi pombi a nshèffè. Aranta skwi a slaha a ngéƌèshè ntsi ri kinè azɓai.
1PE.3.8	Man ar haha: Kin tèlèba, vanza a nhèr gèƌ staƌ a ndav staƌ: ndohi da se kinè te va, vawoy kramam kinè a ndav amba, vamanda gèƌ a hai. 
1PE.3.9	Ndo man a ga kinè skwi ambaɓia'a, kin menda na a deɓa a skwi ambaɓia ɓai. Ndzoan ba, kin menda a deɓa a ndzoan ɓai; aman vapshè ta ma katak. Zhiklè a baba kinè a pa, aman kin ngècè mpshè ma.
1PE.3.10	Ndo man a woya a n'nzi a nshèffè, a woya a nwèl va, da ɓür nè'èn na, aman a gèƋè skwi ambaɓia azɓai. Da ɓür tapiƋaf ma na, aman a cèkèlma azɓai. 
1PE.3.11	Da herda va na a deɓa a sam skwi man ambaɓai, da gu skwi man amba, da woy gumai, da hu a verzia'a. 
1PE.3.12	Aman di Bi Zhiklè a zhè a gèƌ ndohi nzura'a, a fi zlembaƌ a ntsi ri tenga'a. Aman a sassaya di na a sam ndohi man ta gi skwi man ambaɓai. 
1PE.3.13	Ndo wa, man a slaha a ngedas kinè, aman kin jèjèr skwi man amba?
1PE.3.14	Ko kin si matakwan a géƌ ngizura'a, mwuffè da zhè a sam kinè! Kin gu zlau tenga'a ɓai, kin gudzu ɓai! 
1PE.3.15	Aman vakezla ndav kinè, vanza a ndav ntila pèc pècèk te Bi Yèsu Kristi, aman kin slaha kin mbeda ta a ma a ndohi tèlèba, man ta dzhaƌ kinè a géƌ skwi man kin zhèrè te ndav. 
1PE.3.16	Vambeda ta a ma a ndav nlüɓekwa'a, a maya nlèɓèslè. Vagu aman mèzhèɓ ndav kinè amba, a, tengahia'a man ta tsa kinè demgasl, man ta ngwossaha maya nshèffè kinè man amba te Kristi, ta ngècè hori a dai.
1PE.3.17	Dara man kin si matakwan a géƌ skwi man amba, aman Zhiklè a woya'a, a géƌ man kin si matakwan a géƌ skwi man ambaɓai. 
1PE.3.18	Aman Kristi ba a m'mets na a géƌ malihai, sak staƌgenè. Ndo nzura'a te di man a ndohi nzura ka ɓai, aman a de nga a sam Zhiklè. Ndohi ta keda va nenga'a; aman Zhiklè a mva na nshèffè te Mèzhèɓ. 
1PE.3.19	Te Mèzhèɓ nkezla ba a mdo, a njè ta ma a mèzhèɓhi te dangai. 
1PE.3.20	Tenga'a hala'a ta fa na gèƌ ɓai, aman Zhiklè a zhèr ta a ma ma, ara pats Noè, aman ta tül wurom, te pa ndohi tsamakad genè ta mbel ta te ri iyam.
1PE.3.21	Iyam sa, skwi nlèmdè a sam kinè antanta a iyam baptême, a géƌ man nga mbel nga. Baptême a géƌ mpèn va genè ka ɓai, aman baptême a géƌ man Zhiklè a mva nga mèzhèɓ ndav man amba, skwi m'mbel nga te nslambaƋkaƋ Yèsu Kristi auda, man a do a géƌè'a, a zhiklè, 
1PE.3.22	te ri mandi Bi Zhiklè; a golahi Zhiklè a mbibihia'a a wuƌihi bai ta gi ɓèl na.
1PE.4.1	Vahuro ara man skwa a ndza na Kristi te va na; vamana ndav kinè ba arsa! Aman ndo man skwa a ndza na aranta, a njèkeda malai. 
1PE.4.2	Te deɓa'a, man a zhè t'herkeda dai, a jèjèr ntétékè va na azɓai, aman a nzi a nshèffè, a gi skwi man Zhiklè a woya'a. 
1PE.4.3	Dèma, aman halakai kin nza a nshèffè ara ndohi nte deɓa: kin beza zlawa a ntétékè, zom a ked kinè, kin gu golahwaƋ, kin mboh skwi ambaɓi holhola'a.
1PE.4.4	Aman antanta kin dè a nda tenga'a a kin jèjèr maya tenga'a man ambaɓi azɓai, ta rzl ta a ta derƋe kinè. 
1PE.4.5	Aman a di sèi ta da njè ma ta auda a sam nenga'a man a slaha a ngi kita ndohi a nshèffè a ndohi m'metsa cèw ba. 
1PE.4.6	Ta njè ta ma mbela'a a ndohi man a géƋ mali ta ara ndohi m'metsa èhèmè? A géƌ man ta ngècè kita ara ndohi man ta zhè a nshèffè, a ta nzi a nshèffè te Mèzhèɓ, a nshèffè Zhiklè.
1PE.4.7	Ndikèma skwi tèlèba a herdeka nga va ma. Gar haha, vanza a nshèffè a maya, a ntsi rai. 
1PE.4.8	A gèƌ skwi tèlèba, vawoy va kinè kumba, ngiƌè a ngiƌè. Aman mwoy-ndo a ndav a pizlèda malihi kumba a pa. 
1PE.4.9	NgiƋè da feda ngiƋè a gai, a gèƋ te gozhèm ka ɓai. 
1PE.4.10	Skwi mèmè ndo a n'ngotso, da takaha ta ndohi ngiƋè a vna, ara ndohi mɓerskwai man amba, man ta gi mizlinè a pombi Zhiklè tsaƋ tsaƋ. 
1PE.4.11	Ndo man a gèƌ ma, da goƌo ara ma Zhiklè. Ndo man a ngots mizlinè Zhiklè, da gau ara man a slaha, ara man Zhiklè a va na wuƌai.
1PE.4.11	Te skwi tèlèba, vagau aman kin slébèrdè Zhiklè te Yèsu Kristi. N'njèlè a wuƋai a nenga'a, te nhinkaƋ na a ma ma a mèdèp. Amen. 
1PE.4.12	Kinè dalahimam ga, kin rzl kin ɓai a géƋ skwi mwuƋitpa man a ga kinè antanta, aman ta pe kinè a wi tsaƋ tsaƋ. Kin hur ɓai: skwi haha nkèkèkè? 
1PE.4.13	Aman vawuffa, te man kin si matakwan a nda Kristi, aman a pats nda gudko va a n'njèl nenga'a, kin da wuffè a kin gi langlanga'a.
1PE.4.14	Mwuffè a sam kinè, aman ta derƌe kinè a géƌ nzlembaƋ Kristi; aman Mèzhèɓ Zhiklè, Mèzhèɓ Zhiklè n'nzala'a, a nzi a géƋ kinè. 
1PE.4.15	Ko staƋ te ndev kinè da sau matakwan ɓai a gèƌ man a keƌa ndo, a ngu metsar, a ngu skwi ambaɓia'a, a kèlè a skwi ndo. 
1PE.4.16	Aman ndo ngiƋè a si matakwan, a géƌ man nenga'a ndo Kristi, da gu hori ɓai, aman da ngreda nzlembaƋ nenga'a a nslébèrdè Zhiklè. 
1PE.4.17	Tidè sama ma, aman kita Zhiklè a hinè a sam ndohi gi nenga'a. Aman a hüno a sam nga, ndohi Zhiklè, aranta, a da gi a sam ndohi man ta co ma mbela'a Zhiklè a ndav ta ɓai, kè?
1PE.4.18	Aman ndo nzura'a a mbél na a wuƋi a va, ndohi man ta woy Zhiklè bai, a ndohi malihai, ta da gi kè?
1PE.4.19	Gar haha, tengahia'a man ta si matakwan ara Zhiklè man a woya'a, sèi ta dè a ma ma a ta gi skwi man amba, a ta vi nshèffè ta a ri a nenga'a man a ge ta, man nlèɓèslèa.
1PE.5.1	I bid ta ndohi mɓer ndohi Zhiklè te ndev kinè, iyè ndo mɓer ndohi Zhiklè a nda tenga'a ba, ndo malwuƋi matakwan Kristi, ndo man i ngècè skwi n'njèlè man a da gudko va a dai. 
1PE.5.2	Vawar rèwè ndohi Zhiklè man ta va kinè a rai, ara Zhiklè man a woya'a, a ndav amba, te man ta fa kinè a gèƋ ka ɓai, a géƋ suli ka ɓai, aman a géƋ man kin woya a ndav kinè; 
1PE.5.3	a ngi bi a géƋ ndohi Zhiklè kinè ka ɓai, aman vanza ara ndohai, man rèwè ndohi Zhiklè ta slaha a ta lèmdè va a kinè.
1PE.5.4	Gar haha a pats man ndo mɓer skwi mbia'a a da gudko va a dai, kin ngècè skwi mpèƋè gèƋ n'njèlè man a géƌèshè azɓai. 
1PE.5.5	Lèmèlèmè kinè golahai, vamanda gèƋ a hai a sam babgihai. A vava, kin tèlèba, vamanda gèƋ a hai a sam tèlèba!
1PE.5.5	Aman Zhiklè a sassaya ndav a sam ndohi nfí va, a va ta pombai a ndohi m'manda gèƋ ta a hai.
1PE.5.6	Anai vamanda gèƋ kinè a hai t'hwaƋ ri wuƋi Zhiklè, aman a pats ngiƋè a da slambaƋda kinè gèƋ. 
1PE.5.7	Nhér gèƋ zlau kin tèlèba, vakalda a géƋ nenga'a; aman nenga'a a wèr di kinè. 
1PE.5.8	VaciƋe dai, vanza a dai aman madzagai, ndo mayam kinè, a tèuda kinè a pa ara marizhèlè man a kuƋkaƋarai, a rka ndo man a slaha a ndia'a.
1PE.5.9	Vasassaya va a sam nenga'a! Vanza tara'a te ncè-a-ndav! Vasuna, matakwan arsa aga ta kramamhi kinè lèmèlèmè t'herkeda tèlèba. 
1PE.5.10	Aman Zhiklè pombi tèlèba, man a baba kinè a sam n'njèl nenga'a man a nzi a mèdèp te Kristi, a di a til kinè, a nzal kinè, a va kinè wuƋai, a pi verzi nsheffè kinè man a gidè va azɓai, kinè man antanta skwa a dza kinè kèshkata. 
1PE.5.11	WuƋai a nenga'a te nhinkaƋ na a mèdèp. Amen.
1PE.5.12	Ma nkèshèa man i winda kinè haha, i zlinda kinè a ri a Silvain, kramam nga, ndo man i hur nlèɓèslèa. A i bid kinè a vna, a i gi malwuƋi ara man pombi Zhiklè man kin nzi te pa, pombi nzura'a. 
1PE.5.13	Ndohi man Zhiklè a mpar ta mpèrè te Babylone, lèmèlèmè ara kinè, ta ga kinè mbalai, a Marc ba, man i fu a kra ga. 
1PE.5.14	Vagu mbalai a va, te mwoy-ndo a ndav, a nkèlèw ri a da'ai ndohi Zhiklè. Gumi da zhè a nda kinè, man kinè te Kristi, tèlèba!
2PE.1.1	Simon Pierre, ɓèlè, ndo sak Yèsu Kristi, a sam tengahi man ta ngots ncè-a-ndav mbela'a lèmèlèmè ara nga, te ngizura Bi Zhiklè a Ndo m'mbel nga Yèsu Kristi. 
2PE.1.2	Pombai a gumi kumba da zhè a nda kinè te nshin Zhiklè a Bi nga Yèsu!
2PE.1.3	WuƋi Zhiklè a mva nga skwi tèlèba a gèƋ nshèffè a civèƋ Zhiklè, aman nga sun nenga'a man a baba nga te n'njèlè, te wuƋi nenga'a. 
2PE.1.4	Te n'njèlè a wuƋi nenga'a nga ngots skwihi man a mpasla nga rai, mbela'a mbia'a holhola'a, a gèƋ tenga'a kin slaha kin mbel kinè te ri ntétékè t'herkeda man a géƌèshè ndo, a nge kinè ara Zhiklè.
2PE.1.5	Ani haha, vagu maya a gèƋ skwi haha: vangatsa na maya nshèffè te ndav a va ncè-a-ndav kinè; vangatsa na maya te gèƋ a va maya nshèffè te ndav; 
2PE.1.6	vangatsa na ngshèva a va maya te gèƋ; vangatsa na nzhèr skwi a ma ma a va ngshèva; vangatsa na zlau Zhiklè a va nzhèr skwi a ma ma, 
2PE.1.7	vangatsa na mwoy kramamhi kinè a va zlau Zhiklè; vangatsa na mwoy ndo a ndav a va mwoy kramamhi kinè. 
2PE.1.8	Aman skwihi haha a sam kinè, a kin ngots tèlèba a vata, ta ɓir kinè, aman kin nzi a deli azɓai, aman kin gi a dèngwèr azɓai, te nshin Bi nga Yèsu Kristi.
2PE.1.9	Ndo man a ngatsa skwi haha ɓai, mandazlai, a tètèmè va te ruva. Mpca na a gèƋ, ara man mpana ma te malihi nenga'a nzlèzlèa. 
2PE.1.10	Gar haha, dalahimam ga, vagu maya a vata, aman kin nzi te skwi man Zhiklè a baba kinè a pa, man a par kinè a mpèrè a pa. Aman kin gi ar haha, kin kèlèhi azɓai. 
2PE.1.11	Ar haha kin ngots civèƋ a kokwar-Bi a Bi nga a Ndo m'mbel nga Yèsu Kristi, kokwar-Bi man a nzi a mèdèp.
2PE.1.12	Gar haha i woya man i jèkè azɓai, a i hadka kinè ma a gèƋ pèc pècèk, ko kin sun ma'a, a kin pa verzi kinè te ma nzura'a ma. 
2PE.1.13	Aman i hur amba, aman i hadka kinè ma a gèƋ, a i pidèkwud kinè, man i zhè a nshèffè haha t'herkeda dai. 
2PE.1.14	Aman i suna, ara man Bi nga Yèsu Kristi ba a ngrayè, i zhuwa'a a ma dzavai. 
2PE.1.15	Aman i woya a i gi maya a vata, aman ko te deɓa'a man i do ga ma, kin slaha a kin hèr skwi haha pèc pècèk.
2PE.1.16	Aman nga ngreda kinè wuƋi Bi nga Yèsu Kristi, mshkè nenga'a, nga goƋ a tsaval ambali genè ka ɓai. Aman nga rka mbi nenga'a a di nga. 
2PE.1.17	Nenga'a a n'ngots n'njèlè a nslèbèrdè te ri Zhiklè, Bab na, a ngèƋè ngiƋè staƋ man a shkè te n'njèlè mbia'a, man a gaƋa na: Na haha kra ga, man i woya'a a ndav ga. Ndav ga a wuffè kumba a gèƋ nenga'a. 
2PE.1.18	A nga tsena ngèƌé haha man a shkè te zhiklè te gèƋè'a, aman nga zhè a nda nenga'a a gèƋ za nkezla'a.
2PE.1.19	Aman skwi haha tèlèba a ngreda nga ma ndohi nhadka ma auda zura'a, a kin gi amba, aman kin wèrè'a. Aman nenga'a ara skwi nhèl sam man a hela sam te ruva, ba pats man sam nciƌaha nga, a mavar prèk a vèngè te ndav kinè. 
2PE.1.20	Aman sèi kin suna: Ma nhadka ma a te Ƌèlèwèr Zhiklè ɓai, man ndo a slaha a ngrèdè verzia'a a ri na. 
2PE.1.21	Daga zlèzlèa ta hodko nga ma ɓai, man ndav ndo a huro ara man awoya`a. Aman ndohi tagoƋ ma Zhiklè, ara man Mèzhèɓ Zhiklè nkezla'a a va ta.
2PE.2.1	Ndohi nhadka ma ncèkèlma ta zhè hala'a te va ndohai. Lèmèlèmè ara man a sam kinè ba ndohi njèngè ncèkèlma a di ta da shkè. Ta da ndèvèƋ ma tsaƋ tsaƋ. Ta woy a ta gedas kinè. Ta cèkèlma a géƋ Bai Yèsu, man a sumka ta a deɓa, a ta hurdkoƌi kita ngedas ta, tsam tsam, a ri ta. 
2PE.2.2	Ta da ngècè ndohi a verzi ta kumba, man ta jèjèr maya nshèffè tenga'a man ambaɓai. A géƋ tenga'a ndohi ta da dérƋè civèƋ ma nzura'a. 
2PE.2.3	A géƋ ntétékè suli tenga'a ta da mbeƋ kinè. Kita tenga'a ntila ma, daga zlèzlèa, a skwi ngedas ta a zhèr ta.
2PE.2.4	Ko golahi Zhiklè, man ta gu malai, Zhiklè a mɓer ta ɓai, a nzukde ta a vèvèƋ ruva, a mpe ta a pa, aman ta zhèr kita. 
2PE.2.5	Zhiklè a mɓera ndohi zlèzlèa ɓai (sèi Noé, ndo njè ma ngizura'a, nte verzi ma tsam a kaƌa'a), a ngoko iyam mbia'a a géƌ ndohi herkeda, man ta woy civèƋ Zhiklè ɓai. 
2PE.2.6	Zhiklè a n'ndeda SoƋome a Gomorrhe a mèrwèc, a n'nga na kita a gèƋ man a ngedassa'a a mèdèp, a n'ngreda ta skwi aranta a ndohi man a ma, man ta da woy civèƋZhiklè ɓai.
2PE.2.7	Zhiklè a m'mbela Lot, ndo nzura'a, man ndohi ambaɓihia'a ta ga na matakwan tsaƋ tsaƋ, a maya nshèffè tenga'a man ambaɓai. 
2PE.2.8	Ndo nzura'a man a nza a sam ta, a skwi tèlèba ta gu a sam di nenga'a, a ndav nenga'a nzura'a a ndzaha pèc pècèk a géƋ skwi ambaɓia'a man ta gau. 
2PE.2.9	Bi Zhiklè a suna, ara man a slaha a mpre ta ndohi man ta woy civèƋ na, auda te skwi man a pe ta a wai, ara man a pe ta ndohi nzura ka ɓai, a hai, ba pats kita, aman a da ga ta kita.
2PE.2.10	Holhola'a tenga'a man ta jejèr ntétékè te va tenga'a ambaɓia'a, a ta woya Zhiklè a bi ta ɓai; ta gi hori azɓai; ta fi gèƋ a ma ndo azɓai; ta gi zlau skwi Zhiklèn'nzala'aazɓai, a ta dèrƋè'a. 
2PE.2.11	Aman golahi Zhiklè, man wuƋi ta a n'njèl ta a fen ta mbelambela, ta dérƋè'a azɓai a sam Bi Zhikle.
2PE.2.12	Ndohi haha ta ara skwi dakhai man maya ta azɓai, man ta yeka ta, a géƋ man ta gs ta, a ta zlama ta da'ai. Ta ngwossaha skwi man ta sun ɓai, a ta gedas ta te maya tenga'a man ambaɓai, 
2PE.2.13	a ta ngècè skwi ntul mali ta. Skwi man a gi langlanga'a te ndav ta, ar haha: Man pats mvanga, n'ndi skwi kumba. Aman ta ndi skwi a nda kinè, ta gedassa mwuffè kinè a maya tenga'a nlizhè'a.
2PE.2.14	Ta cèkè di a fali ngwoz, mali a ngeza ta azɓai. Ta bid ta ndohi man wuƋi ta azɓai, a tagedas ta. Ntétékè sulai ntilda va a ndav ta. Ma mphomda'a man a Zhiklè a zhè a géƋ tenga'a. 
2PE.2.15	Ta jèkeda civèƋ nzura'a a ta zlak ta, a ta dzodzor civèƋ Balaam, kra Béor, man a woy sulai te ngi skwi zura ka ɓai. 
2PE.2.16	Aman kƋèh, man a gèƋè azɓai, a n'ngatsa na maya, a goƋ ngèƋè ara ndo, a n'ngra na mali a ndo nhadka ma.
2PE.2.17	Ta ara thal man iyam a te pa ɓai, vanihai man kozlar a patsedaussa. Skwi man ta ngècè'a, te ruva tèƋèƋika'a. 
2PE.2.18	Ta gèƋ ma nfi va ambalai, mphömè tenga'a a ntétékè te va tenga'a a poko ta gèƋ auda a ndohai man ta mbel ta auda tok tok te ri ndohi ncèkèlma. 
2PE.2.19	Ta gaƌa ta: kin ngècè vara mpra'a; aman tenga'a ba ta ɓèlèlihi skwi ngedassa'a. Aman ko wawa a ndi a ɓèl skwi man a jèjèrè'a.
2PE.2.20	Te va nasa, a géƋ man ta sun Bi Zhiklè a Ndo m'mbel ndo Yèsu Kristi, ta mbel ta auda a sam skwi nlizhè'a t'herkeda. Aman skwi herkeda ngul a ngul ta macecèwa'a, te deɓa'a ta gi ambaɓi holhola'a, a fena nshèlèkura'a. 
2PE.2.21	Dara'a ta sun civèƋ ngizura'a ɓi fèt, a géƋ man ta suna, a ta jèkeda ma nkwèr nkezla'a man ta ngotso. 
2PE.2.22	A gu a sam ta, ara ngclègèƋ ma man a gaƋa:
2PE.2.22	Kda a minè gèƋ a skwi man a vinèhèda za'a. WaƋala mpana'a a minè a deɓa a draɓ za'a.
2PE.3.1	Na haha Ƌèlèwèr macecèwa'a man i winda kinè, dalahimam ga, te nenga'a i hadka kinè ma a gèƋ za'a, a i piƋèkwuda maya kinè nzura'a. 
2PE.3.2	Vahur ma ndohi nhadka ma nkezla'a, a ma nkwèrè man Bai Yèsu, Ndo m'mbeí ndo, a mva kinè, man ndohi sak kiné ta njè'a. 
2PE.3.3	Vasuna man ndul ndul herkeda a da ndiv na, ndohi mparaha civèƌ Zhiklè ta shkè, a ta jèjèr ntétékè tenga'a, a ta gaƋa:
2PE.3.4	Mshkè nenga'a man a mpasla kinè rai, na tema? Babhi nga ta bazl ta ma. Aman tèlèba a dè a ma ma lèmèlèmè ara te nhinkaƋ na. 
2PE.3.5	Ta woy a ta shinè ɓai, ara man daga nhinkaƋ na, ma Zhiklè a ngu giƋfèk a herkeda, a herkeda a mshkè auda te iyam, n'nga'a a iyam. 
2PE.3.6	A iyam arsa herkeda ngedas na te va nasa; iyam mbia'a a ngedassa'a.
2PE.3.7	Lèmèlèmè giƋfèk a herkeda, man ta zhè antanta. Ma Zhiklè a mpe ta hai, a ta zhèr vogwa a nda ndohi man ta woy civèƋ Zhiklè ɓai, a ta da gédèsh ta a pats kita. 
2PE.3.8	Aman skwi staƋ vahur pèc pècèk, dalahimam ga! A sam di Bi Zhiklè pats staƌ nara mvi gozhèm, mvi gozhèm nara pats staƋ. 
2PE.3.9	Ma mpèsl ri Bi Zhiklè a gi ndudoh azɓai, ara tengahia'a ngiƋè ta huro; aman Zhiklè a zhèr skwi a géƋ kinè dai, a woya man ko staƋ a zi azɓai, aman a woya ta tèlèba ta ngwèdè ndav ta.
2PE.3.10	Aman pats Bi Zhiklè a shkè ara ndo metsar. Te deɓa'a giƋfèk a tuw na toa, skwi ntil herkeda a ndiv na a sam vogwa mbia'a, a herkeda a skwi a géƋ herkeda, vogwa a da ndia'a. 
2PE.3.11	A géƌ man skwi haha a di a ndev na arsa, sèi kin slébèrdè Zhiklè a zlau, vanza a maya a nshèffè nkezla'a! 
2PE.3.12	Vozhor pats Zhiklè, vafu gèƋè'a! A pats sa giƋfèk a skwi ntil herkeda ta ndiv ta a sam vogwa mbia'a.
2PE.3.13	Aman nga ngots mpèsl ri nenga'a, a nga zhèr giƋfèk mɓua'a a herkeda mɓua'a, man ngizura'a a zhè te pa. 
2PE.3.14	Gar haha, dalahimam ga, vagu maya a vata, aman a da ngats kinè te gumai a sam di na, ma az a gèƋ kinè ɓai, te mali ka ɓai.
2PE.3.15	Aman Bai Yèsu a zhèr skwi a ma ma, varka'a ara skwi m'mbél kinè, ara man Paul ba, kramam nga man nga woya a ndav nga, a winda kinè a maya, man Zhiklè a va na. 
2PE.3.16	Te ƌèlèwèrhi nenga'a tèlèba, a goƋ ma haha. Ko ma nenga'a tsaƋ tsaƋ wuƋitpa a ncinè. A ndohi man ta sun skwa ɓai, a ndohi man ta nzi tara'a azɓai, ta ngwèdè'a, lèmèlèmè ara man ta gi a sam ƌèlèwèrhi ngiƌè, a ta gedassa va ta arsa a ri ta.
2PE.3.17	Kinè dalahimam ga, a gèƋ man ta gaƋa kinè skwi haha ma, vaɓür va kinè, man ɓai ncèkèlma ndohi mphömè a zlakede kinè lèmèlèmè a nda tenga'a. Kin jèkeda sam man kin nza a pa tara'a ɓai! 
2PE.3.18	Vagra a ma ma te pombai, te nshin Bi nga a Ndo m'mbel nga Yèsu Kristi. N'njèlè a nenga'a antanta, a ma ma, a mèdèp! Amen!
1JN.1.1	Nasa skwi man a zhè te nhinkaƌ na, a géƋ ma nshèffè, man nga tsena'a, man nga rka a di nga, man nga wora, man nga lama na a ri nga. 
1JN.1.2	A nshèffè a ngudko va a dai, a nga rka'a, a nga gi malwuƋi nenga'a, a nga njè kinè nshèffè mbia'a man a ndivè azɓai, a mèdèp, man a zhè a sam Bab nga, a ngudoko nga va a dai.
1JN.1.3	Skwi man nga rka ma, nga tsena'a, nga njè kinè, aman kinè ba kin humdè a nda nga; a nga, nga hümdè a nda Bab nga, a nda kra nenga'a, Yèsu Kristi. 
1JN.1.4	Ma haha nga winda kinè, aman mwuffè nga a gi jèlèlè'a. 
1JN.1.5	Ma haha, nga tsena'a a sam Yèsu, a nga njè kinè: Zhiklè, skwi nhél sam, ruva az a sam na ɓai. 
1JN.1.6	Aman nga gaƌa, nga humda a nenga'a, a nga dè te ruva genè, nga cèkèlma, nga jèjèr ma nzura'a ka ɓai.
1JN.1.7	Aman nga dè te ndev sam nhela'a, lèmèlèmè ara nenga'a ba te ndev sam nhela'a, nga humda, ngiƌè a ngiƌè. A pombaz Yèsu, kra nenga'a, a pan nga te mali staƋ staƋ tèlèba. 
1JN.1.8	Aman nga gaƋa, mali nga azɓai, nga pi va nga a wai a ri nga, a ma nzura'a a te ndav nga ɓai. 
1JN.1.9	Aman nga ngreda mali nga auda, nenga'a nlèɓèslèa a nzura'a, aman a pra nga mali nga, a pan nga te skwi man nzura ka ɓai tèlèba. 
1JN.1.10	Aman nga gaƌa, nga ga mali ɓai, nga ga Zhiklè a ndo ncèkèlma, ma nenga'a a te ndav nga ɓai.
1JN.2.1	Wudahi ga, i windè kinè ma haha, aman a kin gi mali azɓai. Aman ndo ngiâè a gi mali genè, nga ngots ndo n'nza nga a deɓa a sam Bab nga, Yèsu Kristi, ndo nzura'a. 
1JN.2.2	Nenga'a skwi mpil gèƋ malihi nga, malihi nga genè ka ɓai, aman mali herkeda tèlèba. 
1JN.2.3	Aman nga fi gèƋ a ma nkwèr nenga'a, nga slaha nga gèƋè'a, a nga sun nenga'a a vava. 
1JN.2.4	Ndo man a gaƋa: I sun nenga'a, aman a fi gèƋ a ma nkwèr nenga'a azɓai, ndo ncèkèlma, ma nzura'a a te nenga'a ɓai.
1JN.2.5	Ndo man a jèjèr ma nenga'a, te nenga'a mwoy ndo Zhiklè n'nga'a, jèlèlè'a a vava. Ar haha nga suna, aman nga zhè te nenga'a. 
1JN.2.6	Ndo man a gaƋa, i nzi te nenga'a, sèi da gu lèmèlèmè ara man nenga'a a gokoƋai. 
1JN.2.7	Dalahimam ga, i winda kinè ma nkwèr mɓua'a ka ɓai, sèi ma nkwèr nzlèzlèa, man kin ngots ma, man kin tsena te nhinkaƌ na.
1JN.2.8	Ko aranta ba i winda kinè ma nkwèr mɓua'a, ara a vava, te Kristi, te kinè, te man ruva a ndev na, a skwi nhél sam nzura'a a hél sam antanta ma. 
1JN.2.9	Ndo man a gaƌa, i nza a sam nhela'a, te deɓa'a a gi shèwa a kramam nenga'a, nte ruva dai. 
1JN.2.10	Ndo man a woy kramam nenga'a, a nzi a sam nhela'a; a gi a skwi nslèfèƌè sak a ndo ngiƌè azɓai.
1JN.2.11	Aman ndo man a gi shèwa a kramam na, a nzi te ruva, a dè te ruva, a sun sam man a dè a pa ɓai, ruva a n'ndeda a mandazlai. 
1JN.2.12	Wudahi ga, i windè kinè, te man malihi kinè ta pra ma, a géƋ nzlembaƋ nenga'a.
1JN.2.13	Babhai, i windè kinè, te man kinsun nenga'aman azne te nhinkaƋ na. Golahai, i windè kinè, te man kin ga'a a ngul nenga'a man ambaɓai. 
1JN.2.14	Wudahai, i windè kinè te man kin sun Bab Zhiklè. Babhai, i windè kinè, te man kin sun nenga'a man a zhè te nhinkaƋ na. Golahai, i windè kinè, te man wuƋi kinè a zhè, ma Zhiklè a nzi te ndav kinè, a kin ga a ngul nenga'a man ambaɓai.
1JN.2.15	Kin woy herkeda a skwi nte pa ɓai! Aman ndo man a woy herkeda, te nenga'a mwoy-ndo Bab Zhiklè azɓai. 
1JN.2.16	Aman skwi tèlèba man a zhè t"herkeda, skwi man ndav ndo a tètèkè"a, skwi man dai a tètèkè'a, nfi va ambalai, a shkè te Bab Zhiklè ka ɓai, aman t'herkeda. 
1JN.2.17	Herkeda a di a ndiv na, a nda ntètèkè nenga"a tèlèba. Aman ndo man a gi skwi man Bi Zhiklè a woya'a, nenga'a a nzi a mèdèp.
1JN.2.18	Wudahi ga, tiƋè sama ma! Kin tsena'a, mayam Kristi a di a shkè, anai mayamhi Kristi kumba ta shkè ma. Te skwi haha nga suna, tiƋè sama ma. 
1JN.2.19	Ta shkè auda te ndev nga, aman ta ndohi nga asakaɓai. Aman a matsa ta ndohi nga, ar ta nzi a sam nga. Ta jèke nga, aman a ngrédè auda, ara man ta ndohi nga tèlè asakaɓai.
1JN.2.20	Aman kin ngots Mèzhèɓ Zhiklè, a kin nza te nenga'a nkezla'a, a kin tèlèba kin sun ma nzura'a. 
1JN.2.21	I winda kinè, ara man kin sun ma nzura'a ɓi ka ɓai; aman kin sun nenga'a, a kin suna, ncèkèlma a shkè auda te ma nzura'a azɓi fèt.
1JN.2.22	Ndo ncèkèlma wa, sèi nenga'a man a cèkèlma, a gaƋa, Yèsu, nenga'a Kristi ka ɓai? Nenga'a mayam Kristi, a cèkèlma a géƋ Bab Zhiklè a kra Zhiklè. 
1JN.2.23	Ko wawa man a cèkèlma a géƋ kra Zhiklè, a n'ngatsa bab Zhiklè ɓai lèmèlèmè. Ko wawa man a ngreda kra Zhiklè auda, a n'ngots Bab Zhiklè ba. 
1JN.2.24	Skwi man kin tsena te nhinkaƋ na, da nza te ndav kinè! Aman skwi man kin tsena te nhinkaƋ na a nzi te ndav kinè, kin nzi te kra Zhiklè, te bab Zhiklè lèmèlèmè. 
1JN.2.25	Na haha skwi man a fa nga a hai, man a: na nshèffè mbia'a man a ndivè azɓai a mèdèp.
1JN.2.26	Ma haha i winda kinè a géƌ tengahi man ta woy a ta zlakede kinè. 
1JN.2.27	A Mèzhèɓ Zhiklè man kin ngotso te ri nenga'a a nzi a sam kinè; ko man ndo ngiƌè a slebda kinè ɓai, Mèzhèɓ man kin ngotso a senda kinè skwi tèlèba, zura'a, ncèkèlma ka ɓai. Ara man Mèzhèɓ Zhiklè a senda kinè, vanza te nenga'a!
1JN.2.28	Anai wudahi ga, vanza te Yèsu; aman a di a gudko va a dai, nga wuffè a nga ngècè hori a di a sam nenga'a azɓai. 
1JN.2.29	Kin suna, nenga'a nzura'a; a ndo man a gi zura'a, sèi kin sun ba, a shkè te nenga'a.
1JN.3.1	Varka, mwoy-ndo man bab Zhiklè a woy nga a vna, aman a baba nga wudahi Zhiklè, na nga! 
1JN.3.2	A géƌ nasa herkeda a sen nga ɓai, te man a sun Zhiklè ɓai. Dalahimam ga, nga wudahi Zhiklè a vava. A skwi man nga da ndi a pa te deɓa'a, a ngudko va a di di ɓai. Aman nga suna, aman a gudoko nga va a dai, nga da gi lèmèlèmè ara nenga'a, te man nga da rka'a ara ngi na. 
1JN.3.3	Ndo staƋ staƋ man a zhèr skwi haha te ndav na, a til ndav na, ara ndav Yèsu ntila'a.
1JN.3.4	Ndo man a gi malai, a tawaƋaha ma kita Zhiklè. NtèwèƋè a ma kita Zhiklè, malai. 
1JN.3.5	Km suna, Yèsu a shkè, aman a cè mali auda; mali a te nenga'a ɓai. 
1JN.3.6	Ndo man a nzi te nenga'a, a gi mali azɓai. Ndo man a gi malai, a rka. Nenga'a ɓai, a sun nenga'a ɓai. 
1JN.3.7	Wudahi ga, ndo da zlakede kinè ɓai! Ndo man a gi skwi zura'a, nenga'a ndo nzura'a, ara Kristi, nzura'a.
1JN.3.8	Ndo man a gi malai, nenga'a ndo bi madzagai, aman bi madzagai ndo mali te nhinkaƋ na. Kra Zhiklè a shkè, aman a ngedassa mizlinè bi madzagai. 
1JN.3.9	Ndo man a yaka te Bi Zhiklè, a gi mali azɓai, te man skwi man a ngotso te ri Zhiklè a nzi te nenga'a, a slaha a ngi mali azɓai, te xnan a ye te Bi Zhiklè.
1JN.3.10	Skwi haha a ngreda auda, man ta wudahi Bi Zhiklè, man ɓai wudahi bi madzagai: Ndo man a gi skwi zura'a azɓai, a shkè te Bi Zhiklè ka ɓai, lèmèlèmè ndo man a woy kramam nenga'a ɓai. 
1JN.3.11	Aman ma haha, ma man kin tsena te nhinkaƋ na: ngiƋè da woy ngiƋe, ngiƋè da woy ngiƋè, 
1JN.3.12	ara Cain ka ɓai. Nenga'a nte ndo man ambaɓai, a nkeƋa kramam nenga'a. A keƌa'a èhèmè? A géƌ skwi man a gau, ambaɓai, a skwi man kramam nenga'a a gau, zura'a.
1JN.3.13	Kramamhi ga, kin rzl kinè ɓai, aman herkeda a gi shèwa a kinè. 
1JN.3.14	Nga suna, nga shkè auda te m'metsai a nga dè a nshèffè; te man nga woy kramamhi nga. Ndo man a woy kramam na ɓai, nte m'metsi dai. 
1JN.3.15	Ndo man a gi shèwa a kramam nenga'a, nara ndo nkeƌ ndo. A kin suna, nshèffè man a ndivè azɓai a mèdèp, a te ndav ndo nkeƌ ndo ɓai. 
1JN.3.16	Nga rka mwoy-ndo, aman Kristi a mvu nshèffè na a géƋ nga. Nga ba, sèi nga vi nshèffè nga a géƋ kramamhi nga.
1JN.3.17	Ndo man a ngots skwi a géƋ herkeda haha, a rka kramam nenga'a ntawassa, a sassaya ndav na a sam nenga'a, mwoy-ndo Zhiklè nenga'a tema? 
1JN.3.18	Wudahi ga, ngowoyokoy va nga a ma genè ka ɓai, a ngèƋè genè ka ɓai, aman a skwi man nga gia'a a nzura'a. 
1JN.3.19	Te nenga'a nga suna, nga zhè te ma nzura'a, a ndav nga m'mana t'hai te skwi man nga gia'a. 
1JN.3.20	Aman ko ndav nga a fa nga maíi a gèƋ, Bi Zhiklè mbia'a, a fena ndav nga, a sun skwi tèlèba.
1JN.3.21	Dalahimam ga, aman ndav nga a fa nga mali a gèƋ azɓai, nga slaha nga herda na va a Bi Zhiklè a mwufíe; 
1JN.3.22	a skwi ko mèmè man nga jhèƋe'a, nga ngècè'a te ri nenga'a, a géƋ man nga fi gèƋ a ma nkwèr nenga'a, a nga gi skwi man ambaba. 
1JN.3.23	Ma nkwèr nenga haha: aman nga cè nzlembaƋ kra nenga'a, Yèsu Kristi, a ndav, a ngiƋè a woy ngiƋè, ngiƋè a woy ngiƋè, ara man a gaƋa nga. 
1JN.3.24	Ndo man a fi gèƋ a ma nkwèr nenga'a, a nzi te nenga'a, a nenga'a a nzi te ndav na. A nga suna, a nzi te ndav nga, te Mèzhèɓ Zhiklè man a va nga.
1JN.4.1	Dalahimam ga, kin co mèzhèɓ tsaƋ tsaƋ tèlèba a ndav ɓai! Sèi kin jkede ta mèzhèɓhai, a kin wora, aman ta shkè te Bi Zhiklè. Aman ndohi nhadka ncèkèlma kumba ta znè t'herkeda. 
1JN.4.2	Kin sun Mèzhèɓ Zhiklè ar haha: mèzhèɓ staƋ staƋ tèleba man a ngréde, Yèsu Kristi a shkè, a ngu ara ndo, nenga'a a shke te Bi Zhiklè; 
1JN.4.3	a mèzhèɓ staƋ staƋ tèlèba man a ngrédè Yèsu azɓai, a shkè te Bi Zhikle ka ɓai. Nenga'a mèzhèɓ mayam Kristi. Te nenga'a kin tsena labar ma'a, ara man a di a shkè, antanta a zhè t'herkeda ma.
1JN.4.4	Wudahi ga, kinè ndohi Bi Zhiklè, a kin fèn ta ndohi nhadka ncèkèlma haha. Aman Mèzhèɓ man a zhè te ndav kinè a fena nenga'a man a zhè t'herkeda. 
1JN.4.5	Tenga'a ta ndohi herkeda, aranta ta gèƌè ma herkeda, a herkeda a fi zlembaƋ a ma tenga'a. 
1JN.4.6	Nga, nga ndohi Bi Zhiklè, a ndo man a sun Zhiklè, a fi zlembaƋ a ma nga. Ndo man ndo Bi Zhiklè ka ɓai, a cinè ma nga azɓai. Gar haha nga slaha a nga Ƌèl mèzhèɓ nzura'a a mèzhèɓ ncèkèlma.
1JN.4.7	Dalahimam ga, ngowoyokoy va nga, ngiƋè a ngiƋè, ngiƋè a ngiƋè; aman mwoy-ndo a shkè te Bi Zhiklè, a ndo man a woy ndo, a nyaka te Bi Zhiklè, a sun Bi Zhiklè. 
1JN.4.8	Ndo man a woy ndo ɓai, a sun Bi Zhiklè ɓai, te man Zhiklè, nenga'a mwoy-ndo. 
1JN.4.9	Ar haha Zhiklè a n'ngreda mwoy-ndo nenga'a a sam nga, aman a zlindkoƋi kra nenga'a, staƋgenè, a herkeda, a nga da nzi a nshèffè a géƋ nenga'a.
1JN.4.10	Mwoy-ndo te man nga nwoy Bi Zhiklè ka ɓai, aman a géƋ man nenga'a a nwoy nga, a nzlündo kra nenga'a a skwi mpil gèƋ mali nga. 
1JN.4.11	Dalahimam ga; aman Zhiklè a woy nga aranta, nga ba sèi nga woy va nga, ngiƋe da woy ngiƋè, ngiƋè da woy ngiƋè. 
1JN.4.12	Ko ndo staƌ a nrka Bi Zhiklè ɓai. Aman nga woy ndo, ngiƋè a woy ngiƋè, Zhiklè a nzi te ndav nga, a mwoy-ndo nenga'a n'nga'ajèlèlò'a te ndav nga.
1JN.4.13	A géƋ nasa nga suna, nga nzi te nenga'a, a nenga'a a nzi te ndav nga, te man a mva nga Mèzhèɓ nenga'a. 
1JN.4.14	A nga rka'a a di nga, a nga gi malwuƋai, Bab Zhiklè a nzlündo kra nenga'a a ndo mbél herkeda. 
1JN.4.15	Anai ndo man a ngreda, Yèsu kra Zhiklè, Bi Zhiklè a nzi te nenga'a, a nenga'a te Bi Zhiklè. 
1JN.4.16	A nga suna, a nga co a ndav, B; Zhiklè a woy nga. Bi Zhiklè, nenga'a mwoy-ndo, a ndo man a nzi te mwoy-ndo, a nzi te Bi Zhiklè, a Bi Zhikle a nzi te nenga'a.
1JN.4.17	Mwoy-ndo n'nga'a njèlèlè'a a sam nga, aman nga da wuffò a pats kita, te man t'herkeda haha nshèffè nga lèmèlèmè ara nshèffè Yèsu. 
1JN.4.18	Te mwoy-ndo, zlau azɓai. Aman mwoy-ndo njèlèlè'a a dzar da zlau aussa. Zlau a gudzai a géƋ kita. Aman ndo man a gi zlau, a n'ngatsa mwoy-ndo zura ɓai.
1JN.4.19	Nga woya'a, te man nenga'a a nwoy nga nshèlèkura'a. 
1JN.4.20	Ndo man a gaƋa: l woy Zhiklè, aman a gi shèwa a kramam nenga'a, ndo ncèkèlma. Ndo man a woy kramam nenga'a, man a rka'a a di ɓai, a slaha a nwoy Zhiklè, man a rka'a ɓi ƌè? 
1JN.4.21	Na haha ma nkwèr man nga ngots te ri nenga'a: Ndo man a woy Zhiklè, da woy kramam nenga'a lèmèlèmè.
1JN.5.1	Ndo man a nco a ndav, Yèsu, nenga'a Kristi, nenga'a nyaka te Bi Zhiklè. Ara man mwoy Zhiklè man a yaka nga, lèmèlèmè mwoy nenga'a man Zhiklè a yau. 
1JN.5.2	Gar haha ngasuna, aman nga woy wudahi Zhiklè, nga woy Zhiklè ba, a nga fí gèƋ a ma nkwèr nenga'a. 
1JN.5.3	Na haha mwoy Zhiklè: aman nga fì gèƋ a ma nkwèr nenga'a. A ma nkwèr nenga'a, wuƋi a te pa ɓai. 
1JN.5.4	Ndohi Zhiklè, ko wawa, ta ga a ngul herkeda. A ncè-a-ndav nga, nga ga'a a ngul herkeda.
1JN.5.5	Nga'a a ngul herkeda wa? Sèi nenga'a man a nco a ndav, Yèsu nenga'a kra Zhiklè. 
1JN.5.6	Yèsu Kristi a mshkè a iyam a pombaz. A iyam genè ka ɓai, aman a iyam a pombaz. A Mèzhèɓ Zhiklè a gi malwuƋai, te man Mèzhèɓ nenga'a nzura'a. 
1JN.5.7	Aman skwi makar man ta gi malwuƋai: 
1JN.5.8	Mèzhèɓ Zhiklè, iyam, a pombaz. Te makar, ta ara nstaƌ.
1JN.5.9	Nga cè ma malwuƋi ndohai. Aman malwuƋi Zhiklè a fena'a. Nenga'a malwuƋi Zhiklè, man a vau a géƋ kra nenga'a. 
1JN.5.10	Ndo man a nco kra Zhiklè a ndav, a n'ngots malwuƋi te ndav na. Ndo man a cè Bi Zhiklè a ndav na azɓai, a ga Zhiklè a ndo ncèkèlma, te man a nco malwuƋi nenga'a man a vau a géƋ kra nenga'a ɓai.
1JN.5.11	MalwuƋi nenga'a ar haha: Zhiklè a mva nga nshèffè man a ndivè azɓai a medèp. A nshèffè aranta a zhè te kra nenga'a. 
1JN.5.12	Ndo man a ngots kra Zhiklè, a n'ngots nshèffè. Ndo man a ngatsa kra Zhiklè ɓai, a n'ngatsa nshèffè ɓai. 
1JN.5.13	Ma haha i windè kinè, a woy kin suna, kinè man kin co nzlembaƌ kra Zhiklè a ndav, kin ngots nshèffè a mèdèp. 
1JN.5.14	Skwi man nga ngotso, aman nga herda na va a Zhiklè a mwuffè: skwi ko mèmè man nga jhèƌè a tsi rai ara ndav nenga'a man a woya'a, a tsena ma nga.
1JN.5.15	Lèmèlèmè ara man nga suna, a tsena'a, aman nga tsi rai, lèmèlèmè nga suna, skwi man nga dzhoƌo, nga co te ri nenga'a. 
1JN.5.16	Ndo man a rka, kramam nenga'a a gi malai, mali m'metsi ka ɓai, da tsu ri a Zhiklè, gar haha a di a va na nshèffè a nenga'a man agu malai, mali m'metsi ka ɓai. Mali m'metsai a zhè, a géƋ nenga'a i gèƋè azɓai, aman ndo da tsu rai. 
1JN.5.17	Skwi man zura ka ɓi tèlèba, nenga'a malai. Aman mali ngiƋè a zhè, nenga'a mali m'metsi ka ɓai.
1JN.5.18	Nga suna, ndo man a yaka te Bi Zhiklè a gi mali azɓai. Aman ndo man a yaka te Bi Zhiklè, Zhiklè a ɓirè'a, a nenga'a man ambaɓai a da lama na azɓai. 
1JN.5.19	Nga suna, nga ndohi Bi Zhiklè, a herkeda tèlèba a zhè te ri wuƌi nenga'a man ambaɓai. 
1JN.5.20	Aman nga suna, kra Zhiklè a mshkè, a mva nga maya, aman nga sun nenga'a, man nzura'a a vava. Nga te nenga'a man nzura'a a vava, te Yèsu Kristi, kra nenga'a. Nenga'a Zhiklè nzura'a, nenga'a nshèffè a mèdèp. 
1JN.5.21	Wudahi ga, vaɓür va kinè a sam mbèh skwi tèlèba!
2JN.1.1	Iyè, ndo mɓer ridohi Zhiklè, a sam Kyria, mari Zhiklè a ngotsKoƋauda, a sam wudahi na ba, man i woy ta te ma nzura'a, iyè staƋgenè ka ɓai, aman ndohi tèlèba man ta sun ma nzura'a; 
2JN.1.2	te man ma nzura'a a nzi te ndav nga, a da nzi te ndav nga a mèdèp. 
2JN.1.3	Pombai, nsi ndo te va, a gumai te Zhiklè, Bab nga, te Yèsu Kristi, kra Bab-Zhiklè, da zhè a nda nga, te ma nzura'a, te mwoy-ndo.
2JN.1.4	I wuffè kumba, aman i ngots te va wudahi ngaya tengahia ngiäè man ta jèjèr ma nzura'a, ara man riga ngots íe ma nkwèr Bab Zhiklè. 
2JN.1.5	Anai i dzhaƋ ka, Kyria, ara man i winda ka ma nkwèr mɓua'a ka ɓai, aman ara man nga ngotso te nhinkaƋ na: ngowoyokoy va nga, ngiƋè da woy ngiäè! 
2JN.1.6	Na haha mwoy-ndo, aman nga jèjèr ma nkwèr Zhiklè. Na haha ma nkwèr Zhiklè, ara man kin ngots te nhinkaƋ na, aman kin da jèjèrè'a. 
2JN.1.7	Ndohi mpi ndohi a wi kumba ta zlèzlèmè t'herkeda, a ta ngredè azɓai, Yèsu Kristi a mshkè, n'nga ara ndo. Nasa ndo mpi ndo a wai, a mayam Kristi.
2JN.1.8	Vagu maya, aman skwi ntul mizlinè kinè a zi azɓai, aman vagu aman kin ngècè skwi ntul kinè tèlèba! 
2JN.1.9	Ndo man a dè a ma ma, a nzi te njèma Kristi azɓai, nenga'a a n'rigatsa Zhiklè ɓai. Ndo man a nzi te njèma Kristi, a n'ngots cèw ba, Bab Zhiklè a kra na. 
2JN.1.10	Ndo man a dè a sam kinè, a cko njèma haha ka ɓai, nenga'a kin ceda a gi ɓai, kin ga na mbali ɓai. 
2JN.1.11	Ndo man a ga na mbalai, a hümdè a skwi ambaɓi man a gia'a.
2JN.1.12	Ma ga a zhè kumba dai, aman i woy a i windè'a a Ƌèìèwèr a skwi mwindè ka ɓai, a i zhèrè te ndav, aman i slaha a i dè a sam kinè, a i gaƋa kinè a ma ga, a mwuffè nga a da gi a mbia'a. 
2JN.1.13	Wudahi demam ngaya, nenga'a man Zhiklè a ngotskoƋauda, ta ga kinè mbalai.
3JN.1.1	Iyè, ndo mɓer ndohi Zhiklè, a sam Gajus, ndo man i woya'a te ma nzura'a. 
3JN.1.2	Gajus ga, ndav ga a woya, aman te skwi tèlèba ka nzi amba, amba, skwa da dza ka ɓai, a ndav ngaya da nza amba. 
3JN.1.3	I wuffè kumba, aman kramamhi nga ngiƌè ta shkè a ta ngreda ma malwuƌai, ara man ka nza zura'a, ara man ka jèjèr ma nzura'a. 
3JN.1.4	Mwuffè ga ngiƌè ngar nta azɓai, man i tsena, ara man wudahi ga te Kristi ta jèjèr ma nzura'a.
3JN.1.5	Kramam ga, skwi man ka gia'a, ka lèɓèsla a sam kramamhi, ko kramamhi nte verzi ngiƌè. 
3JN.1.6	Ta ngreda mwoy-ndo ngaya a sam di mpi ndohi Zhiklè. Ka gi amba, aman ka feda ta ma, ara man ambaba Zhiklè. 
3JN.1.7	Aman to do a géƌ nzlembaƌ Kristi, a ta cè skwi te ri ndohi nte deɓa azɓai. 
3JN.1.8	Anai sèi nga ce ta ndohi arsa, aman nga gi a ndohi ntakaha ta a géƌ ma nzura'a.
3JN.1.9	I winda ta ƌèlèwèr kètè a mpi ndohi Zhiklè. Aman Diotrèphe, nenga'a man a woya a gi a ndo mbia'a te va tenga'a, a woya a ncè ma ga azɓai. 
3JN.1.10	Gar haha aman i da dè, i woy a nga gèƋè a gèƋ skwi man a gia'a. A tsa nga demgasl. Ko arsa a ngeza na di ɓai, a ce ta kramamhi azɓi genè, a va ta civèƌ azɓai a ndohi man ta woya a ta ce ta, a dzar ta auda te va mpi ndohi Zhiklè. 
3JN.1.11	Kramam ga, ka lèmda va a skwi man ambaɓi ɓai, sèi a skwi man amba. Ndo man a gi skwi man amba, nenga'a ndo Zhiklè. Ndo man a gi skwi man ambaɓai, a sun Bi Zhiklè ɓai.
3JN.1.12	Ma malwuƋi man ndohi tèlèba ta gèƋè a gèƋ Dèmetrius, amba, te ma nzura'a ba. A nga ba nga gèƋè ma malwuƋi a gèƋ nenga'a, a ka suna, ma malwuƋi nga, nzura'a. 
3JN.1.13	Skwi man i woy a i windè ka, a zhè kumba dai, aman i woy a i windè a skwi nwindè a gaƋa nwindè ka ɓai. 
3JN.1.14	l zhèrè te ndav, i da rka ka ndul ndul. Te deɓa'a nga da gèƌè. 
3JN.1.15	Gumi da zhè a nda ka! Mandalahi ngaya ta ga ka mbalai. Ga ta mbalai a mandalahi nga, staƌ staƌ a nzlembaƌ na!
JUD.1.1	Jude, ɓèl Yèsu Kristi, kramam Jacques, a sam ndohi man Zhiklè a baba ta, man Zhiklè, Bab nga, a woy ta, a Yèsu Kristi a ɓer ta. 
JUD.1.2	Kin da su Zhiklè te va kumba! A gumi a mwoy-ndo a ndav da zhè kumba a sam kinè! 
JUD.1.3	Kinè dalahimam ga! Nshèlèkura'a i huro ara man i windè kinè ma a géƌ skwi m'mbel nga man nga a nda kinè, nga ngotso. Aman te deɓa'a i gaƌa, sèi i bid kinè te ƌèlèwèr ga, aman kin gi var a kin nza na a deɓa a ncèand'av man Zhiklè a mva ta ndohi na, sak staƌ a mèdèp.
JUD.1.4	Ndohi faƌkata ta wuca kinè va, kita tenga'a mwindèa n'nzi a zhè aranta ma: tenga'a ndohi man ta woy Zhiklè ɓai, ta ngwode pombi Zhiklè nga a ntétékè tenga'a, a ta cèkèlma a géƌ Bi nga Yésu Kristi, ndo ncè nga ma staƌgenè. 
JUD.1.5	Kin sun tèlèba ma: a i woy a i hodko kinè ma a gèƌ: Bi Zhiklè man nshèlèkura'a a takaha ta ndohi Israel a ta shkè auda te kokwar Egypte, a mbazl ta pats ngiƌè te deɓa'a, a gèƌ man ta ca a ndav ɓai.
JUD.1.6	Vahur golahi Zhiklè ba; aman ta ɓera maya man ta ngots te ri Zhiklè ɓai, a ta jèkeda sam nzi ta, Zhiklè a ndzaw ta te ruva a cèlèlèu a mèdèp, ba pats kita mbia'a. 
JUD.1.7	Vahur SoƋome a Gomorrhe a kokwarhi man a tsagia'a, man ta gu mphömè lèmèlèmè ara golahi Zhiklè, a ta dzodzor ntètèkè tsaƌ tsaƌ t'hai. Ta fa ta kita a gèƌ te vogwa a mèdèp, a ndohi tèlèba ta slaha a ta hèrè'a.
JUD.1.8	Lèmèlèmè tenga'a man ta nza herzlawa'a, man ta lizha va ta, ta woy Zhiklè a bi ta ɓai, a ta dérƋè skwi Zhiklè n'nza­la'a. 
JUD.1.9	Michel, bigol Zhiklè, man ta bozl va a madzagai a géƋ nckondo Moise, a woya a mphomde madzagi ɓai, a ngaƋa: Bi Zhiklè da ga ka kita a gèƋ!
JUD.1.10	Aman ndohi haha ta ngwèshè a skwi man ta sun ɓai. Arskwi man ta slaha a ta suna a zhè; aman ta ara skwi dakhai, man ta sun skwi ɓai, ta gedassa va ta a ri ta. 
JUD.1.11	Wobau a géƋ tenga'a! Ta beza a civèƋ Cain, a ta gu mali ara Balaam a géƋ sulai, a ta bazl ta lèmèlèmè ara ndohi nrubi Coré.
JUD.1.12	Tenga'a skwi horai, man ta gi hori ngi golahwaƌ azɓai, man ta ɓicè va a sam skwi n'ndai, a ta war va ta genè. Tenga'a ta ara vanai man iyam a te pa ɓai, man kozlar a patsedaussa; wofhi man ta yi azɓai, ko tiƌè sama ma, ta bazl ta, a zluzlor t'uda; 
JUD.1.13	ngid va iyam mbia'a, man a hubatka skwi hori tenga'a man ta gau, auda; bantihai nian ta wush ta hai, man sam n'nzi ta te ruva ntéƌèƌika'a a mèdèp. 
JUD.1.14	Enoch ba, ndo matsaraƌa'a te verzi Adam, a nhodko ma a géƌ tenga'a, a ngaƋa:
JUD.1.14	I rka Bi Zhiklè a shkè a nda ndohi nkezla'a gozhèm gozhèm kumba, 
JUD.1.15	aman a gi kita a géƋ ndohi tèlèba, a ngra ta mali a ndohi tèlèba jnan ta woy civèƋ Zhiklè ɓai, a ngra ta ndérƋè ma tèlèba man ndohi malihai, man ta woy civèƋ Zhiklè ɓai, ta durƋo Zhiklè a vna.
JUD.1.16	Tengahi ndohi man ko skwi mèmè ambaba ta ɓai, ta kuƋi a va, a ta jèjèr ntétékè tenga'a. Ta gèƋ ma nfi va, a ta shibèndè ndo, aman ta ngècè skwai.
JUD.1.17	Aman kinè, dalahimam ga, vahur ma man ndohi sak Bi nga Yèsu Kristi ta gaƋa kinè hala'a. 
JUD.1.18	Aman ta gaƌa kinè, man ndul ndul ndikèma skwi tèlèba, ndohi ndérƋè ndo ta zhè, man ta jèjèr ntétékè te ndav tenga'a, man ambaba Zhiklè ɓai.
JUD.1.19	Tenga'a ta poko ta gèƋ auda a ta kezla ndohai. Ta hér skwi herkeda. Ta ngatsa Mèzhèɓ Zhiklè ɓai. 
JUD.1.20	Aman kinè, dalahimam ga, vagra a ma ma te ncè-a-ndav nkezla'a a vava, vatsu ri te Mèzhèɓ Zhiklè nkezla'a, 
JUD.1.21	vaɓür va kinè te mwoy-ndo Zhiklè, vozhoro aman Bi nga Yèsu Kristi a va kinè nshèffè a mèdèp, a géƋ man nga sia te va.
JUD.1.22	Ndohi man ta pi gèƋ cèw da se kinè te va; 
JUD.1.23	vangazlka ta auda te vog­wa, vambel ta! Tengahi ngiƋè da se kinè te va, aman vagu zlau; vagu shèwa a ntétékè tenga'a man a lizhè ndav ta. 
JUD.1.24	A nenga'a, man a slaha a mɓer kinè, aman kin kèlèhi a mali azɓai, aman a zlatsede kinè a sam di na a n'njèl na, jèlèlè'a, a mwuffè, 
JUD.1.25	a Zhiklè staƋgenè man a mbel nga te Yèsu Kristi, Bi nga, n'njèlè nslébèrdè, wuƋai a wuƋibai, te nhinkaƋ na, antanta, a ndè a ma ma a mèdèp. Amen.
REV.1.1	Na haha ma n'ngrédè Yèsu Kristi auda. Bi Zhiklè a mva na, da ngreda ta ɓèlèlihi nenga'a skwi man a da gi ndul ndul. A nzlindekoƋi gol nenga'a, man a ngra na Jean, ɓèl nenga'a. 
REV.1.2	A Jean a nju ma Bi Zhiklè, a ngu malwuƋi Yèsu Kristi, a skwi tèlèba man a rka'a. 
REV.1.3	Mwuffè a sam ndo man a jèngè'a, mwuffè a sam tenga'a man ta cinè ma man ta hodkoƋai, a ta fi gèƋ a skwi man ta windeda pa. Aman n'ndikèma'a ndul ndul.
REV.1.4	Jean a gaƋa ta mpi ndohi Zhiklè tsaraƋ te kokwar Asie: Pombai da zhè a nda kinè, a gumai te nenga'a, man a zhè antanta, man a zhè zlèzlèa, man a di a shkè, te Mèzhèɓhi tsaraƋ ba, man ta zhè a sam n'nzi bi nenga'a, 
REV.1.5	te Yèsu Kristi, ndo malwuƋi nzura'a, tsuvoma'a te nslambaƋkaƋauda te va ndohi m'metsa'a, bai a géƋ bihi herkeda. Nenga'a man a woy nga a ndav na, a mpreka nga auda te mali nga a pombaz nenga'a, 
REV.1.6	a nge nga a bihai, a ndohi mvi skwi a Zhiklè, Bab na. A nenga'a, n'njèlè, a wuƋai, te nhinkaƋ na a mèdèp. Amen.
REV.1.7	Na haha, nenga'a a shkè te va vanai, a di staƋ staƋ tèlèba ta da rka'a; a ndohi ntuzo ba, a verzi ndohi herkeda tèlèba ta da gi wobau a géƋ nenga'a. A vava, amen.
REV.1.8	Iyè, i Alpha a Oméga,
REV.1.8	Bi Zhiklè a gaƋa,
REV.1.8	nenga'a man a zhè antanta, man a zhè zlèzlèa, man a di a shkè, Bi wuƋai tèlèba.
REV.1.9	I, Jean, kramam kinè, ndo man nga mbi a matakwan, a kokwarbai, a nzhèr skwia dai te Yèsu a nda kinè. I nza te Patmos, herkeda nte ndev iyam, a gèƌ ma Zhiklè a ma malwuƋi Yèsu. 
REV.1.10	A Mèzhèɓ Zhiklè a mshkè a géƋ ga a pats Bi Zhiklè, a i tsena ngèƋè mbia'a te deɓ ga, ara tolom, 
REV.1.11	man a gaƋa:
REV.1.11	Skwi man ka rka'a, windeda Ƌèlèwèr, zlinda a sam mpi ndohi Zhiklè tsaraƋ: A Ephèse, a Smyme, a Pergame, a Thyatire, a Sardes, a Philadelphie, a Laodicée.
REV.1.12	A i pu di a deɓa, a i wèrè'a: ngaƋkay wa? Mpi di ga a deɓa, a i rka sam nfi vogwa guro tsaraƋ; 
REV.1.13	te ndev sam nfí vogwahai, ndo staƋ, va na lèmèlèmè aia kra-ndo, sajibèr a va, guro m'mana te ndav. 
REV.1.14	Gwots gèƋ na nslekaƋa kuƋèkuƋèa ara gogumai, di nenga'a a vècè ara nè'èn vogwa,
REV.1.15	sak nenga'a a si di ara züdo guro wuzlwuzla'a, da'ai na ara kuƋ iyam mbia'a. 
REV.1.16	Nenga'a a bantihi tsaraƋ te ri mandi na, a kafahi gwèsh ntasla wètwètèa, man a zli skwi te tsagi cèw, a shkè auda te ma na, medi nenga'a a si dai ara gol pats. 
REV.1.17	Aman i rka ndo matsa, i kalahi a deɓ sak nenga'a, iyè ara ndo m'metsa. A nenga'a a mfay ri mandi na a gèƋ, a ngaƋayè:
REV.1.17	Ka gu zlau ɓai, iyè ndo nshèlèkura'a a ndo n'ndikèma skwai, 
REV.1.18	ndo a nshèffè. Te va nasa i mets ga, na haha anai i nzi a nshèffè a mèdèp, a skwi mwinè a skwi mpizlè m'metsai, a sam m'metsai, nte ri ga. 
REV.1.19	Windo skwi man ka rka'a, skwi man a zhè anai, a skwi man a di a shkè dai. 
REV.1.20	Skwi n'ngheda'a man a bantihi tsaraƋ, man ka rka te ri mandi ga, a skwi nfi vogwa guro tsaraƋ, aranta: Bantihi tsaraƋ, nara golahi mpi ndohi Zhiklè tsaraƋ. Skwi nfi vogwa tsaraƋ, nara mpi ndohi Zhiklè tsaraƋ.
REV.2.1	Winda na tsuvom mpi ndohi Zhiklè te kokwar Ephèse: Nenga'a man bantihi tsaraƋ te ri mandi na, man a dè te va sam nfì vogwahi tsaraƌ, a goƌa ar haha:
REV.2.2	í sun skwi man ka gia'a, a skwi man ka va na va ma, a nzhèr skwi a di ngaya, ara man ka cè ta ndohi ambaɓihia'a azɓai, a ka jkede ta ndohi man ta gaƋa: nga ndohi sak, a ka ngats ta te ncèkèlma, ta ndohi sak ka ɓai. 
REV.2.3	Ka zhèr skwi a dai, a ka zhüɓ skwi n'nzala'a a géƋ nzlembaƋ ga, a ngeza ka ɓai.
REV.2.4	Aman skwi man ambabay ɓai a sam ngaya, aman ka woy Zhiklè ara man ka hünko ka ɓai. 
REV.2.5	Hur sam man ka men ngaya a deɓa te pa, ngwode ndav ngaya, a ka gu skwi man ka gu nshèlèkura za'a. Man ɓai i shkè, a i cè skwi nfi vogwa ngaya auda a sam n'nzi na. 
REV.2.6	Aman skwi man amba man ka ngotso, ka gi shèwa a ndohi Nicolaite, man iyè ba i gi shèwa a tenga'a.
REV.2.7	Ndo man zlembaƋ na a zhè, da tsena ma man Mèzhèɓ Zhiklè a gaƋa ta mpi ndohi Zhiklè:
REV.2.7	Ndo man n'nga'a a ngula'a, a da ndi wof nshèffè man a zhè a sam Bi Zhiklè mbela'a.
REV.2.8	Winda na tsuvom mpi ndohi Zhiklè te kokwar Smyme: Nenga'a man ndo nshèlékura'a, ndo n"ndikèma skwai, man te va nasa m'metsa, anai a zhè a nshèffè za'a, a goƌa ar haha:
REV.2.9	I sun matakwan ngaya a ntèwèshè ngaya; aman ka ndo mèshèlè genè. I sun ndohi man ta derƋe ka, man ta gaƋa, nga ndohi Juif, aman ta ndohi Juif ka ɓai, ta ndohi gi njèngè ma SaƋan. 
REV.2.10	Ka gu zlau matakwan man ka da sia ɓai! Na haha bi madzagai a da pe ta matrhia'a te ndev kinè aƋangai, aman ajkédè kinè, a kin si matakwan m'mèn kula. Nza a nlèɓèslè, ba ka metsi ngaya, a i da va ka mpèƌè gèƌ nshèffè.
REV.2.11	Ndo man zlembaƋ na a zhè, da tsena ma man Mèzhèɓ Zhiklè a gaƋa ta mpi ndohi Zhiklè:
REV.2.11	Ndo man n'nga'a a ngula'a, skwa a da dza na a sam m'metsi macecèwa'a azɓai.
REV.2.12	Winda na tsuvom mpi ndohi Zhiklète kokwar Pergame: nenga'a man a ngots kafahi gwèsh wètwetèa, man a zli skwi te tsagi cèw, a goƋa ar haha.
REV.2.13	l sun sam n'nzi ngaya, sam n'nzi bi SaƋan a pa. Aman ka gshè va a iyè genè, ka tsakal ma a gèƋ ncè-a-ndav ɓai, ko pats man ta keƋa Antipas, ndo malwuƋi ga nzura'a a sam kinè, a sam man SaƋan a nzi a pa.
REV.2.14	Aman skwi ngiƋè kète ambabay ɓai a sam ngaya. Tengahia ngiƋè a sam ngaya ta gshè va a njè ma Balaam, man a gaƌa na Balak, da slafaƌama ta sak a ndohi lsrael, a ta ndi vrai a ta gi mphomè. 
REV.2.15	Ka ba antanta ka ngots ndohi ngshè va a njèma Nicolaite. 
REV.2.16	Ngwode ndav ngaya, man ɓai i shkè tsam tsam, a i gi var a tenga'a a kafahi gwèsh te ma ga.
REV.2.17	Ndo man zlembaƋ na a znè, da tsena ma man Mèzhèɓ Zhiklè a gaƋa ta mpi ndohi Zhiklè:
REV.2.17	Ndo man n'nga'a a ngula'a, i woya man i da va na manna n'ngheda'a, a i woya man i Va na kwa nslekaƋa'a, a deɓ kwa sa nzlembaƋ ngiƋè mɓua'a a zhè, ndo ngiƋè a sun nenga'a ɓai, sèi nenga'a man a ngots kwa'a.
REV.2.18	Windanatsuvom mpi ndohi Zhiklète kokwar Thyatire: Kra Zhiklè man di nenga'a a vècè ara nè'èn vogwa, a sak nenga'a a si di ara züdo guro, a goƋ ar haha:
REV.2.19	I sun skwi man ka gia'a, i sun mwoy-ndo ngaya, a ncè-a-ndav ngaya, ara man ka pi ndav a vna, a ka zhèr skwi a dai, ara man ka ngredè'a auda. l suna, mizlinè man ka gu te deɓa'a a fena mizlinè man ka gu nshèlèkura'a. 
REV.2.20	Aman skwi man ambabay ɓai a sam ngaya, aman ka va na civèƋ a ngwoz Jézabel, man a hur a gaƋa i ngwoz nhadka ma, a njè ta ɓèlèlini ga, a zlakede ta, aman ta gi mphömè, a ta ndi vrai. 
REV.2.21	I zhoro aman a di a ngwèdè ndav. Aman nenga'a a woya a njèkeda mpnömè na bai.
REV.2.22	Na haha i da kaldahai a sam m'mènè na, a ndohi man ta gu mphömè a vna i kalde ta a va matakwan mbia'a, sèi man ta woy a ta jèkeda mizlinè mphömè ngwoz sa kla. 
REV.2.23	A i woya man i bazl ta wudahi ta. A mpi ndohi Zhiklè tèlèba sèi da suna, iyè man i wuzhè ndav, kala nguzgoz ba, a i va na a ndo staƋ staƋ te ndev kinè ara mizlinè na.
REV.2.24	Aman a sam kinè, njèkèƋi ndohi te Thyatire, man kin co njèma haha ɓai, kinè man kinè te verzi SaƋan ɓai, i gaƋa kinè ar haha: I woya man a i ga kinè matakwan ngiƋè azɓai. 
REV.2.25	Aman skwi man kin ngotso, vaɓüro, ba i shkè. 
REV.2.26	A ndo man n'nga'a a ngula'a, a ɓir mizlinè ga, ba ndikèma na, i woy a i va na wuƋibai a géƋ ndohi herkeda. 
REV.2.27	A nenga'a a da war ta a gaƋa züdo, a da bazl ta ara shiƋèfíhai. 
REV.2.28	Lèmèlèmè i ngots te ri Bab ga. A i woy a i va na mavar prèk.
REV.2.29	Ndo man zlembaƋ na a zhè, da tsena ma man Mèzhèɓ Zhiklè a gaƋa ta mpi ndohi Zhiklè.
REV.3.1	Winda na tsuvom mpi ndohi Zhiklè te kokwar Sardes: Nenga'a man a ngots Mèzhèɓhi Zhiklè tsaraƋ, a bantihi tsaraƋ, a goƋ ar haha:
REV.3.1	I sun skwi man ka gia'a. Labar ma ngaya, ara man ka nzi a nshèffè, aman ka metsa. 
REV.3.2	Nza a dai, va na wuƋi a njèkèƋia'a te ndav ngaya man a woya a metsi na. I ngots mizlinè ngaya a slra na di a Zhiklè ga zura ɓai. 
REV.3.3	Gar haha huro, ara man ka ngotso, ara man ka tsena'a. Fu gèƋè'a, a ka ngwode ndav! Aman ka nzi a di azɓai, i da shkè ara ndo metsar, ka shin sam tèkè man i da shkè azɓi fèt.
REV.3.4	Aman ka ngots ndohi faƌkata te Sardes, man ta lizha maslaka tenga'a ɓai. Ta da shèwèlè a nda iyè a maslaka nslekaƌa'a a va, te man tenga'a ta amba, aman ta gi arsa. 
REV.3.5	Ndo man n'nga'a a ngula'a, sèi ta va na maslaka nslekaƋa'a a va. I woya a i gédèshè nzlembaƋ nenga'a te Ƌèlèwèr nshèffè azɓai, a i woya man i ngrédè nzlembaƋ nenga'a a sam di Bab ga, a sam di golahi nenga'a ba.
REV.3.6	Ndo man zlembaƋ na a zhè, da tsena ma man Mèzhèɓ Zhiklè a gaƋa ta mpi ndohi Zhiklè.
REV.3.7	Winda na tsuvom mpi ndohi Zhiklè te kokwar Philadelphie: Nenga'a man nkezla, ndo nzura'a man a ngots skwi mwinè ntamagi man a David, man a winè'a, ndo ngiƌè a slaha a mpizlè te deɓa'a ɓai. Man a mpizlèa, ndo ngiƋè a slaha a mwinè te deɓa'a ɓai. Nenga'a a goƋ ar haha:
REV.3.8	I sun skwi man ka gia'a. Na haha i wina ntamagi ngiƋè a sam ngaya, ndo a slaha a mpizlè'a azɓai. I suna, wuƋi ngaya az a vata ɓai; aman ka ɓür ma ga genè, a ka tsakala ma a géƌ nzlembaƌ ga ɓai. 
REV.3.9	Na haha i woy a i gi aman ndohi te gi njèngè ma SaƋan, man ta gaƋa, nga ndohi Juif, a ta goƋ a ncèkèlma, a ta da shkè, a ta kèlèhai a deɓ sak ngaya, a ta suna ara man i woy ka.
REV.3.10	A géƌ man ka ɓür ma ga, a ka zhèr skwi a dai, i ba i woy a i ɓir ka a sam njkédè ndo, man a di a shkè a géƌ ndohi herkeda tèlèba. 
REV.3.11	Na haha, i shkè ndul ndul; ɓür skwi man ka ngotso, ndo ngiƌè da cèma ka mpèƌè gèƌ ngaya ɓai!
REV.3.12	Ndo man n'nga'a a ngula'a, i woy a i gia'a a sak gi Zhiklè ga, a dè auda te deɓa'a azɓai, a i woy a i windè a va nenga'a: nzlembaƋ Bi Zhiklè ga, a nzlembaƋ kokwar mbia'a a Zhiklè ga, Jérusalem mɓua'a, man a shkèhai te zhiklè, a sam Bi Zhiklè ga. A i windè nzlembaƋ ga mɓua'a a pa.
REV.3.13	Ndo man zlembaƋ na a zhè, da tsena ma man Mèzhèɓ Zhiklè a gaƋa ta mpi ndohi Zhiklè.
REV.3.14	Winda na tsuvom mpi ndohi Zhiklè te kokwar Laodicée: Nenga'a man zlembaƋ na Amen, ndo malwuƋi nlèɓèslèa a nzura'a, nhinkad skwi man Zhiklè a gau, a goƋ ar haha:
REV.3.15	I sun skwi man ka gia'a, ka nze t'hi ɓai, ka wosla a mizlinè ɓai. Ar a woy ka ga staƌ te va'a. 
REV.3.16	A géƌ man ka te mpataka ambalai, ka nze t'hi ɓai, ka wosla a mizlinè ɓai, i da kwol ka. 
REV.3.17	Ka gaƋa: i ndo mèshèlè, i gau amba, skwi tèlè a zhè a sam ga. A ka sun ɓi genè, ka mbelawa, lamba a nde ka, ka tawassa, ka mandazlai, ka aƋai.
REV.3.18	I gaƋa ka ma maya staƋ: sèi ka shum guro man vogwa a mwosla'a, a ka ndi a ndo mèshèlè; a ka shum maslaka nslekaƋa'a, a ka fèda a va, a hon ngaya man ka aƋai a gidè auda azɓai; a ka shum madzaf dai, a ka da geda a di ngaya, a ka rka di zura'a. 
REV.3.19	Ndohi man i woy ta a ndav ga, i ngatsa ta maya a ndzoan, a i ngez ta. Gar haha nzala va ngaya, a ka ngwode ndav ngaya!
REV.3.20	Na haha iyè a ntamagai, a ì bèhè. Ndo man a tsena da'ai ga, a da winay ntamagai, i dè a pa a sam nenga'a, a nga da ndi skwi a nda nenga'a, a nenga'a 'à nda iyè. 
REV.3.21	Ndo man n'nga'a a ngula'a, i woy nga da nzi a sam n'nzi ga a vna, lèmèlèmè ara man i ga'a a ngula'a, a i nza t'hai a nda Bab ga a sam n'nzi bi nenga'a.
REV.3.22	Ndo man zlembaƋ na a zhè, da tsena ma man Mèzhèɓ Zhiklè a gaƋa ta mpi ndohi Zhiklè.
REV.4.1	Te deɓa'a i pu dai, a i rka ntamagai mwinè'a te zhiklè. A ngéƌè man i tsena nshèlèkura'a, man a gaƋayè ara tolom, a ngaƋa:
REV.4.1	TevkaƋa haha, i wara i ngi`a ka skwi man a da gi a ma. A nasa nasa Mèzhèɓ Zhiklè a mshkè a gèƋ ga.
REV.4.2	A i rka sam n'nzi bai te zhiklè a zhè, a ndo a n'nza a pa. 
REV.4.3	Ndo man a nza a pa, nara kwa jaspe a sardoine, kwarai, man a rkè ara éméraude, a ntèuda sam n'nzi bi a pa. 
REV.4.4	Sam n'nzi bihi 24 ta tèuda sam n'nzi bi matsa a pa; a gèƋ sam n'nzi bihi ndohi nhala 'a 24 a pa, a maslaka nslekaƋa'a, gèä mpaƋa'a a guro.
REV.4.5	Ndidiyam a mshkè auda a sam n'nzi bai, a ngèƋè, a ntsi iyam. A ma sam n'nzi bai, skwi ntiv vogwa tsarad, a vogwa a pa, tenga'a Mèzhèɓhi Zhiklè tsarad. 
REV.4.6	Dal sam n'nzi bai ara woyam mbia'a man a si dai, ara kwa man a si di tsuzlitsuzlia'a; te ndev sam n'nzi bai, a tsagi sam n'nzi bai skwihi faƋ a nshèfíè, a di kumba a ma ba, te deɓa ba.
REV.4.7	Skwi nshèlèkura'a nara marizhèlè, skwi macecèwa'a nara kra zlè, mamakara'a di ara ndo, mafaƌa'a nara vezi man a hai. 
REV.4.8	Skwi faƋ staƋ staƋ tèlèba ta ngots kelpasl mokwa, a di kumba t'hwaƋa'a, a ta ngots sam nshèk va ɓai, a pats a vaƋ, a ta gaƋa:
REV.4.8	Nkezla'a, nkezla'a, nkezla'a, Bi Zhiklè, Bi wuƌi tèlèba, man a zhè zlèzlèa, man a zhè antanta, man a di a shkè.
REV.4.9	Te va man skwihi sa ta slébèrdè n'njèl ndo man a nzi a géƋ sam n'nzi bai, man a nzi a nshèffè te nhinkaƋ na a medèp, a ta shid gèƋ, 
REV.4.10	ndohi nhala'a 24 ta kalahi adeɓ sak ndo man a géƌ sam n'nzi bai, ta slubordo nenga'a man a nzi a nshèffè te nhinkaƌ na a mèdèp, a ta feda mpèƌè gèƌ tenga'a a hai a ma sam n'nzi bai, a ta gaƌa:
REV.4.11	Bai, Zhiklè nga, ka amba man ta slèbèrdè n'njèl ngaya a wuƌi ngaya, te man ka gu skwi tèlèba. A géƌ man ka woya'a ta zhè, ta ga'a.
REV.5.1	A i rka delèwèr te ri mandi ndo a gèƋ sam n'nzi bai, skwi mwindè'a a pa t'hwaƋa'a, a deɓa ba, ntkotsa a pa a skwi mpizlèa tsaiad. 
REV.5.2	A i rka gol Zhiklè man wuƋi na a zhè, a bèhè a wuƋai:
REV.5.2	Nslaha a mwinè Ƌèlèwèr, a mpelasla skwi mpizlè ntkotsa'a a pa wa?
REV.5.3	Ndo azɓai, ko te zhiklè, ko t'herkeda, ko t'hwaƋ herkeda, man a slaha a mwinè dèlèwer, a mpi di a pa. 
REV.5.4	A i kuƋau kumba, aman ta ngatsa ndo ɓai, man a slaha a mwinè Ƌèlèwèr, a mpi di a pa. 
REV.5.5	A ndo nhala'a staƋ a ngaƋayè:
REV.5.5	Ka kud ɓai! Na haha, marizhèlè te verzi Judèe, zluzlor David, n'nga'a a ngula"a, a da winè Ƌèlèwèr a skwi mpizlè ntkotsa'a a pa tsaraƋ.
REV.5.6	A i rka kra tambak te ndev sam n'nzi bai a skwihi faƋ a nshèffè, a ndohi nhala'a; kra tambak sa ara man ta zlama na da'ai ma, a drom tsaraƋ, a di tsaraƋ. Nasa Mèzhèɓhi Zhiklè tsaraƋ man ta zlinde ta a herkeda tèlèba.
REV.5.7	A kra tambak a mshkè, a nco ƌèlèwèr te ri mandi nenga'a a gèƌ sam n'nzi bai. 
REV.5.8	Ncè Ƌèlèwèr na, skwihi faƋ a nshèffè, a ndohi nhala'a 24, ta kalahi a deɓ sak kra tambak. Tèlèba te ndev ta ta ngots ganzavar a kokwi guro, n'ndha a burdi. Nasa ntsi ri ndohi Zhiklè. 
REV.5.9	A ta slu dimèsh mɓua"a, a ta gaƋa:
REV.5.9	Ka amba, ka slaha a ka cè Ƌèlèwèr, a ka pelasla skwi mpizlè ntkotsa'a, agèƋ man tazlama kaƋa"ai, ka sumka ta ndohi te verzi tsaƋ tsaƋ, a da"ai ta tsaƋ tsaƋ, ndohi kokwar a ndohi herkeda tsaƋ tsaƋ tèlèba a deɓa a Zhiklè, a pombaz ngaya, 
REV.5.10	a ka ge ta a bihai, a ndohi mvi skwi a Zhiklè, a sam Zhiklè nga, a ta da gi bi a gèƋ herkeda.
REV.5.11	A i rka, a i tsena da'ai golahi Zhiklè kumba. Ta a tsagi sam n'nzi bai, a skwihi a nshèffè, a ndohi nhala'a. Ta ara go­ zhèm gozhèm kumba, 
REV.5.12	a ta boho a wuƋai:
REV.5.12	Kra tambak, man ta zlama na da'ai, amba, a slaha a ncè wuƋi bai, a mèshèlè, a maya, wuƋai a nslébèrdè, a n'njèlè, a nshid gèƋ.
REV.5.13	A skwi n'nga'a tèlèba te zhiklè, t'herkeda, t'hwaƋ herkeda, te woyam mbia'a, a skwi tèlèba te pa, i tsena ara man ta gaƌa:
REV.5.13	A nenga'a man a nzi a géƌ sam n'nzi bai, a kra tambak, nshid gèƋ, a nslébèrdè, a n'njèlè, a wuƋi mbia'a te nhinkaƋ na a mèdèp!
REV.5.14	A skwihi faƋ a nshèffè ta gaƋa:
REV.5.14	Amen;
REV.5.14	a ndohi nhala'a ta kalahi a deɓ sak nenga'a, a ta slubordo nenga'a.
REV.6.1	A i rka kra tambak, man a mpelasla skwi mpizlè ntkotsa'a staƋ te va tsaraƋ, a i tsena staƋ te va skwihi faƋ a nshèffè, man a goƋ ngèƋè ara ntsi iyam:
REV.6.1	Washkè!
REV.6.2	A i rka plèsh nslekaƌa ngiƌè. A ndo man a deɓ plèsh a lèkèd te rai. Ta paƋa na gèƋ, a ndè, aman a da gi a ngula'a. 
REV.6.3	Aman a mpelasla skwi mpizlè ntkotsa'a macecèwa'a, i tsena skwi macecèwa'a man a nshèffè, man a gaƋa:
REV.6.3	Washkè!
REV.6.4	A plèsh ngiƋè a mshkè auda, plèsh nteva. Ndo man a deɓ plèsh ta va na wuƋi ngéƌeshè gumi t'herkeda, a ndohi ta zli da'ai ta; a nenga'a a n'ngots kafahi gwèsh mbia'a. 
REV.6.5	Aman a mpelasla skwi mpizlè ntkotsa'a mamakara'a, i tsena skwi mamakara'a man a nshèffè, man a gaƋa:
REV.6.5	Washke!
REV.6.5	A i rka plèsh m'madza. Ndo a deɓ plèsh a n'ngots skwi nlivè skwai ara kilo te ri na. 
REV.6.6	A i tsena ngèƋè staƋ te va skwihi faƋ a nshèffè, man a gaƋa:
REV.6.6	dau agoƋa staƋ te di mvèkè a mizlinè. Salawa agoƋa makar te di nvèkè a mizlinè. Aman gani mbar a barassa da ngwode ɓai!
REV.6.7	Aman a mpelasla skwi mpizlè ntkotsa'a mafaƋa'a, i tsena ngèƋè skwi mafaƋa'a man a nshèffè, man a gaƋa:
REV.6.7	Washke!
REV.6.8	A i rka plèsh nkuftorho'a. Ndo a deɓ plèsh, nzlembaƋ na m'metsai, a kokwar-Bi m'metsai a jèjèrè'a. Tenga'a ta ngots wuƋai a géƋ herkeda, a sam man ta kezla faƋ, aman ta keƋa'a a kafahi gwèsh, a mai, a m'metsai, a skwi dakhai. 
REV.6.9	Aman a mpelasla skwi mpizlè ntkotsa'a mazlama'a, i rka te laɓi sam mvi skwi a Zhiklè, mèzhèɓ ndohi man ta bazl ta a géƋ ma Zhiklè, a géƋ ma malwuƋi tenga'a.
REV.6.10	A ta boho a wuƋai, a ta gaƋa:
REV.6.10	Bai, ka ndo nkezla'a, ndo nzura'a, n'nzi tèkè aman ka gi kita azɓai, ka pela pombaz nga azɓai a sam tenga'a t'herkeda?
REV.6.11	A ta va ta maslaka nslekaƋa'a staƋ staƋ, a ta gaƋa ta aman ta nzi kètè dai, ba ɓèlèlihi ngiƋè a kramamhi tenga'a ngiƋè ɓa man sèi ta da bazl ta dai, ara tenga'a.
REV.6.12	A i rka'a: man a mpelasla skwi mpizlè ntkotsa'a mamokwa'a, herkeda a ngudzau kumba, pats a n'nde na a ruva téƋèƋikƋika'a, a ki a n'nde na a pombaz, 
REV.6.13	a bantihi te giƋfèk ta wush ta hai a herkeda, lèmèlèmè ara wof kslor, man nyi na a wush na, aman kozlar a gègérdè'a.
REV.6.14	GiƋfèk a m'mende va na a deɓa ara Ƌèlèwèr man ta paƋa'a, a zahai a herkedahai te ndev iyam, tèlèba ta hel ta auda a sam n'nzi ta. 
REV.6.15	A bihi herkeda a ndohi mbibihia'a, a bihi sojè, a ndohi mèshèlè, a ndohi wuƋai, a ɓèlèlihi tèlèba, a wud ngwihi tèlèba, ta nghede va ta a slrats, te di kwazlazlamhai te za, 
REV.6.16	a ta gaƋa ta zahai a kwazlazlamhai:
REV.6.16	VambeƋka nga a gèƋ, vanghede nga a sam di nenga'a man a nzi a géƋ sam n'nzi bai, a sam ndzoan kra tambak! 
REV.6.17	Aman ndzoan nenga'a mbia'a a mshkè ma. Nslaha a nzlècè wa?
REV.7.1	Te deɓ nasa i rka golahi Zhiklè faƋ, ta zlatsa te tsagi herkeda faƋ, kozlarhi herkeda faƋ te rai, a kozlar a gi azɓai a géƋ herkeda, ko a géƋ iyam mbia'a, ko te wof. 
REV.7.2	A i rka gol Zhiklè ngiƋè a mshkè a sam mvèng pats, nenga'a a n'ngots skwi mpizlè ntkotsa'a a Zhiklè man a zhè a nshèffè, a ngoƋ a ngèƋè mbia'a a sam golahi Zhiklè faƋ man ta ngots wuƋai, aman ta gedassa herkeda a iyam mbia`a, 
REV.7.3	a ngaƋa ta:
REV.7.3	Kin gedassa herkeda a iyam mbia'a a wofhi di ɓai, ba ta tsa ta lamba a medi ɓèlèlihi Zhiklè nga.
REV.7.4	A i tsena man ta ngra tá, man ta tsa ta lamba a medai: tèlèba ndohi gozhèm 144, te verzi Isràel tèlèba.
REV.7.5	Te verzi Juda ndohi gozhèm 12, te verzi Ruben ndohi gozhèm 12, te verzi Gad ndohi gozhèm 12, 
REV.7.6	te verzi Aser ndohi gozhèm 12, te verzi Nephtali ndohi gozhèm 12, te verzi Manassé ndohi gozhèm 12, 
REV.7.7	te verzi Siméon ndohi gozhèm 12, te verzi Lévi ndohi gozhèm 12, te verzi Issacar ndohi gozhèm 12, 
REV.7.8	te verzi Zabulon ndohi gozhèm 12, te verzi Joseph ndohi gozhèm l2, te verzi Benjamin ndohi gozhèm l2, man ta tsa ta lamba a medai.
REV.7.9	Te deɓa'a i rka nhèyè ndo mbia'a, ndo a slaha a n'ngrè ɓai, te va ndohi herkeda, a ndohi kokwar, a gerzi ndohai, a da'ai ta tsaƋ tsaƋ tèlèba, ta zlatsa a ma sam n'nzi bai, a ma kra tambak, a maslaka nslekaƋa a va, a vah gangar te rai, 
REV.7.10	a ta boho tèlèba, a ta gaƋa:
REV.7.10	Skwi m'mbel nga a shkè te ri Zhiklè nga, man a nza a géƋ sam n'nzi bai, a shkè te ri kra tambak.
REV.7.11	A golahi Zhiklè tèlèba ta zlatsa a sam n'nzi bai, a ta tèuda ndohi nhala'a a skwihi faƋ a nshèffè a pa, a ta tuzlom ta a hai a sam n'nzi bai, a ta slubordo Zhiklè, 
REV.7.12	a ta gaƌa:
REV.7.12	Amen, nshid gèƌ, a nslébèrdè, a maya, a susai, a n'njèlè, a wuƌibai, wuƌai a Zhiklè nga te nhinkaƌ na a mèdèp. Amen.
REV.7.13	A ndo nhala'a staƋ a ngaƋayè:
REV.7.13	Ndohi haha a maslaka nslekaƋa'a a va, wa? Ta shkè tema?
REV.7.14	A i gaƋa na:
REV.7.14	Bi ga, ka, ka suna. A nenga'a a ngaƋayè: Tenga'a man ta shkè auda te matakwan mbia'a, a ta pana maslaka tenga'a, a ta slekaƋa maslaka tenga'a te pombaz kra tambak. 
REV.7.15	A géƋ nenga'a ta zhè a ma sam n'nzi bi Zhiklè, a ta takaha a pats a vaƋ te gi Zhiklè nenga'a. A nenga'a man a nzi a géƌ sam n'nzi bai a da nza ta a dai.
REV.7.16	Mi a da keƋ ta te deɓa'a asaɓai, iyam a da dza ta te deɓa'a asaɓai, pats a da te ta te deɓa'a asaɓai, a vazaza a da ga ta asaɓai, 
REV.7.17	aman kra tambak te ndev sam n'nzi bai a da war ta, a de ta a sam nlèlè a iyam nshèffè, a Zhiklè a da saha ta kuƋa auda a dai.
REV.8.1	Aman kra tambak a mpelasla skwi mpizlè ntkotsa'a matsaraƋa'a, ta nza dibèa'a te zhiklè, nshin va kètè. 
REV.8.2	A i rka golahi Zhiklè tsaraƌ, man ta zlatsa a sam mvi skwi a Zhiklè, a ta pa ta tolomhi tsaraƌ. 
REV.8.3	A gol Zhiklè ngiƋè a mshkè, a nzlatsa a géƋ sam mvi skwi a Zhiklè, a kokwi guro ɓurdi te rai, a ta va na ɓurdi kumba, man a da via a géƋ sam mvi skwi a Zhiklè guro, a sam n'nzi bai, a nda ntsi ri ndohi Zhiklè tèlèba.
REV.8.4	A vodzok burdi a mdo a géƋè'a, a nda ntsi ri ndohi Zhiklè te ri gol Zhiklè, a sam di Zhiklè. 
REV.8.5	A gol Zhiklè a nco kokwi burdi, a nfa na vogwa a sam mvi skwi a Zhiklè, a mbaƋahai a herkeda. A iyam a ntsai, a iyam a n'ndi dai, a herkeda a ngudzai. 
REV.8.6	A golahi Zhiklè tsaraƋ, a tolomhi tsaraƌ, ta tila va ta, a ta hüno ntsia'a.
REV.8.7	A gol Zhïklè nshèlèkura'a a ntsu tolom: a vandzal a vogwa, ndzakaɓa a pombaz, a nkalahi a herkeda, a vogwa a n'ndaha herkeda, a sam, man ta kezla makar, a n'ndaha staƋ te va wofhi makar a sam wofhi tèlèba, a kuza ba.
REV.8.8	A gol Zhiklè macecèwa'a a ntsu tolom: a skwi ngiƋè nara za mbia'a, man vogwa a ndia'a, a m'mbeƋ na hai a ndev iyam mbia'a, a iyam mbia'a man ta kezla makar, a n'ngwode na a pombaz. 
REV.8.9	A skwi te pa, man Zhiklè a mva na nshèffè, man ta kezla makar, ta bazl ta, a wuromhai man ta kezla makar, ta gedas ta.
REV.8.10	A gol Zhiklè mamakara'a a ntsu tolom: A banti mbia'a a kalkaƋahai ara vogwa mbia'a, a nkal na a ndev woyam man ta kezla makar, a nlèlè iyam ba. 
REV.8.11	NzlembaƋ bantia'a, dèrvowa. A iyam, man ta kezla makar, a n'ngwode na a dèrvowa, a ndohi kumba ta bazl ta, a géƋ man ta su iyam sa, iyam nƋuzlekzleka'a.
REV.8.12	A gol Zhiklè mafaƋa'a a ntsu tolom: a ntsu pats man ta kezla makar, a kia a bantihai man ta kezla makar, a ta ngwode ta a ruva. Ko pats ko vaƌ man ta kezla makar, a nze na. 
REV.8.13	A i rka, a i tsena vezi man a hi te ndev giƋfèk, man a goƋ ngèƋè a wuƋai:
REV.8.13	Wobau, wobau, wobau a sam tenga'a man tanza a géƋ herkeda, a géƋ njèkèƋi tolom makar, man golahi Zhiklè ngiƋè ta hinè a ta tsia antanta.
REV.9.1	A gol Zhiklè mazlama'a a ntsu tolom: a i rka bantai a giƋfèk, ta wushka ta hai a géƋ herkeda. A ta va na skwi mwinè vèvèƋ mpèltemtema'a. 
REV.9.2	A nenga'a a winè vèvèƋ mpèltemtema'a, a vodzok a mshkè auda ara vodzok gezla, a nzede pats, a sam a ngu téƋèƋikƋika'a a géƋ vogwa te vèvèƋ.
REV.9.3	Te va vodzok dzarihai ta shkè auda a géƋ herkeda, a ta ngots wuƋi ara ndalangar a n'ngots wuƋibi a géƌ herkeda. 
REV.9.4	A ta gaƌa ta, aman ta géƌèshè mandai a kuza tsaƋ tsaƋ tèlèba, a wofhi a géƋ herkeda, azɓai, sèi ndohi genè, man Bi Zhiklè a ntsa ta lamba a medi tenga'a ɓai. 
REV.9.5	A ta ngots civèƋ, aman ta ga ta matakwan ki zlam, a skwa a ndza ta ara ndzi ndalangar man a ɓèr ndo.
REV.9.6	A pats nasa ndohi ta woy a ta metsai, aman ta ngècè azɓai. Ta woy a ta metsai, aman m'metsi a hi na auda a sam ta. 
REV.9.7	Dzarai lèmèlèmè ara plèshihi man ta tila a var, gèƋ tenga'a mpaƋa'a ara guro, di tenga'a ara di ndo, 
REV.9.8	gwots tenga'a gwots gèƋ ndzuva'a, zlè'èn tenga'a ara zlè'èn marizhèlè,
REV.9.9	limbèt ara züdo a ndav, kuƋ kelpaslihi ta ara kuƋ mota plèshi var, man ta hi a sam var. 
REV.9.10	Hutor tenga'a ara ndalangar man ta ɓèr ndo a vna. Te hutor tenga'a wuƌi ta a zhè, aman ta ga ta matakwan a ndohi ki zlam. 
REV.9.11	Bi tenga'a, gol vèvèƌ mpèltemtema'a, nzlembaƌ na a ma hèbreu AbaƋdon, a ma grec Apollyon.
REV.9.12	Wobau nshèlèkura'a kala auda ma. Na haha, njèkè wobau cèw dai.
REV.9.13	A gol Zhiklè mamokwa'a a ntsu tolom: A i tsena ngèƋè staƋ a sam zlogomhi sam mvi skwi a Zhiklè guro faƋ, man a zhè a sam di Zhiklè, 
REV.9.14	man a gaƋa na gol Zhiklè mamokwa'a, man a ngots tolom:
REV.9.14	Pre ta golahi faƋ man ta dzawa a ma Euphrate, woyam mbia'a.
REV.9.15	A ta pre ta golahi Zhiklè faƋ man ta tila a sama'a, a patsa'a, a ki sa, a vi sa, aman ta bazl ta ndohi herkeda, man ta kezla makar. 
REV.9.16	A ndohi a deɓ plèsh ta gi gozhèm gozhèm kumba, i tsena man ta nger ta.
REV.9.17	A i rka ara te nshunè, plèshihi var a ndohi a deɓ plèshihi a limbèt mpeplèsh a nkokurikra a va, man vogwa te pa. GèƋ plès'nhai ara gèƋ marizhèlè, te ma tenga'a vogwa a vodzok a skwi nvècè vogwa a shkè auda. 
REV.9.18	A skwi ngedassa makar haha, ndohi herkeda man ta kezla makar, ta bazl ta te va vogwa a vodzok a skwi nvècè vogwa, man a shkè auda te ma tenga'a.
REV.9.19	WuƋi plèshihi te ma tenga ba, te hutor tenga ba. Hutor tenga'a ara zhüzhokihai, a gèƋhi a ma hutor. Ta gedassa skwi a nda tenga'a.
REV.9.20	NjèkèƋi ndohi man ta bazl ta ɓai a skwi ngedassa haha, ta ngwode ndav ta ɓai a ta gu skwi ta genè, a ta jèka ntsi ri abi mazdagi ɓai; ta tsu ri a zhiklèhi man ta gu a guro, a verzhègenè, a züdo, a kwa, a wof, man ta rka di ɓi genè, man ta tsena zlembaƋ ɓai, ta dè a sak azɓai. 
REV.9.21	A ta ngwodko ndav ta ɓai te nkéƌ ndo, m'mbèh skwai, mphömè ta, a metsar ta.
REV.10.1	A i rka gol Zhiklè ngiƋè, man wuƋi na zhè, man a shkèhai te zhiklè, a vani a va, a kwarai a gèƌ, a medi na ara pats, a sak na ara nè'èn vogwa, 
REV.10.2	ƌèlèwèr nkèshèa ngiƌè te ri na, mwinè'a. A mfeda sak ri mandi nenga'a a géƌ iyam mbia'a, a sak ri gula a géƌ herkeda, 
REV.10.3	a mboho a wuƌai, ara marzihèlè man a kuƌai. A deɓ mbèhè nenga'a, ntsi iyam tsaraƌ ta mbeƋka na ma a deɓa. 
REV.10.4	Aman ntsi iyam ta mbeƋka na ma a deɓa klèng ma, i woy a i windè ma'a. A i tsena ngèƋè te zhiklè, man a gaƋayè:
REV.10.4	Ma man ntsi iyam tsaraƋ ta mbeƋkaƋ a deɓa, ɓür te ndav ngaya, ngheda dai, ka windo ɓai!
REV.10.5	A gol Zhiklè man i rka nzlatsa a géƌ iyam mbia'a, a géƋ herkeda ba, a nzlatsede ri mandi nenga'a, 
REV.10.6	a m'mbaƋa a nzlembaƋ nenga'a man a nzi a nshèffè te nhinkaƋ na a mèdèp, man a gau giƌfèk a skwi tèlè te pa, a herkeda a skwi tèlè te pa, a iyam mbia'a a skwi tèlè te pa:
REV.10.6	Anai patshi ngiƋè asaɓai; 
REV.10.7	aman ta da cinè'a man gol Zhiklè matsaraƋa'a a da tsi tolom, skwi man Zhiklè a ngheda, a ndikeda, ara man a njè ta ɓèlèlihi nenga'a a ndohi nhadka ma nenga'a.
REV.10.8	A ngèƋè man i tsena te zhiklè, a ngaƌayè za'a:
REV.10.8	Do, co ƌèlèwèr nkèshè`a mwinè'a te ri gol Zhiklè man a zlatsa a géƌ iyam mbia'a, a géƋ herkeda ba.
REV.10.9	A i do a sam gol Zhiklè, a i gaƋa na: Vay Ƌèlèwèr nkèshè'a! A nenga'a a ngaƌayè:
REV.10.9	Co, ndau! A da dza ka t'hwaƋ rutsutsa'a, aman te ma ajèn ara vongwom.
REV.10.10	A i co Ƌèlèwèr nkèshè'a te ri gol Zhiklè, a i ndau, a jèn te ma ara vongwom, te deɓa'a man i ndau, a ndzay t'hwaƋ rutsutsa'a. 
REV.10.11	Ta gaƋayè:
REV.10.11	Sèi ka haƋa ta ma za'a a ndohi kokwar a ndohi herkeda a ndohi a da'ai ta tsaƋ tsaƋ kumɓa, a bihi kumba.
REV.11.1	A ta vay pandar, nara gaƋa nlivè skwai, a ta gaƋayè:
REV.11.1	SlambaƋa, a ka lüv gi Zhiklè, sam mvi skwi a Zhiklè, a ka ngra ta tengahia'a man ta tsi ri te pa! 
REV.11.2	Aman dalmagi Zhiklè jèkeda, ka lüv nenga ɓai! Aman nenga'a ta va na a ndohi herkeda, a ta da gatseda kokwar nkezla'a a pa ki 42. 
REV.11.3	A i woy a i gi aman ndohi malwuƋihi ga cèw ta hodko ma Zhiklè m'mèn 1260, a maslaka sam kuƋa a va.
REV.11.4	Ndohi ncèwa sa, tenga'a wofhi tsna cèw a sam nfi vogwa cèw, man ta zlatsa a ma Bi Zhiklè man a kwèr herkeda. 
REV.11.5	Aman ndo a woya a nga ta matakwan, vogwa a da shkè auda te ma tenga'a, a nde ta mayamhi tenga'a a ma. Aman ndo a woya a nga ta matakwan, sèi ta keƋa'a, arsa. 
REV.11.6	Tenga'a ta ngots wuƋibai a ta pizlè giƋfèk, aman iyam a shkèhi azɓai, a pats man ta hodko ma. A ta ngots wuƋibai a géƋ iyamhi aman ta ngwèdè ta a pombaz, a ta faha matakwan tsaƋ tsaƋ a herkeda, pèc pècèk ara man ndav ta a woya'a.
REV.11.7	Aman ta da ndeva malwuƋi tenga'a ma, skwi dak man a da shkè auda te vèvèƋ mpèltemtema'a a da gi var a tenga'a, a gi a ngul ta, a bazl ta. 
REV.11.8	A ta jèkeda nckondohi tenga'a a dal kokwar mbia'a, man ta baba na a ma Zhiklè: SoƋome a Egypte, a sam man ta gezlala Bi tenga'a ba a pa. 
REV.11.9	M'mèn makararèta, ndohitsaƋ tsaƌ te va ndohi kokwar, verzi ndohi tsaƋ tsaƋ, a da'ai ta tsaƋ tsaƋ, a ndohi herkeda tsaƋ tsaƋ ta da rka nckondohi tenga'a, a ta vi civèƌ azɓai, aman ta re ta.
REV.11.10	A ndohi a géƌ herkeda ta wuffe a géƌ tenga'a, ta gi langlanga'a, ta vi skwi mbalai a va, aman ndohi nhadka ma cèw haha ta ga ta matakwan a ndohi a géƋ herkeda tèlèba. 
REV.11.11	Te deɓ m'mèn makar a rèta, Zhiklè a mva ta Mèzhèɓ nshèffè a ndav tenga'a, a ta slèmbèƋè, a zlau mbia'a a mbazl ta ndohi tèlèba man ta rka ta. 
REV.11.12	A ta tsena ngèƋè mbia'a te zhiklè, man a gaƋa ta:
REV.11.12	VatevkaƋa haha!
REV.11.12	A to do a zhiklè te va vanai, a mayamhi tenga'a ta rka ta.
REV.11.13	A nasa nasa herkeda a ngudzau a vata, a kokwar mbia'a man ta kezla kula, m'mbeƋ na. Ngudzi herkeda haha, ndohi gozhèm tsaraƋ ta bazl ta. NjèkèƋia'a ta gu zlau kworkwora'a, a ta slubordo Zhiklè te géƋè'a.
REV.11.14	Wobau macecèwa'a kala auda ma: Na haha, wobau mamakara'a a shkè tsam tsam.
REV.11.15	A gol Zhiklè matsaraƋa'a a ntsu tolom: a ngèƋè mbia'a a ntsenka te zhiklè, man a gaƋa:
REV.11.15	Ta va na kokwar-Bihi herkeda a ri a Bi Zhiklè, a Kristi nenga'a. Nenga'a a gi Bai a ma ma a mèdèp.
REV.11.16	A ndohi nhala 24 man ta nza a geƋ sam n'nzi bi ta a sam di Zhiklè, ta tseda medi a hai, a ta slubordo Zhiklè, a ta gaƌa:
REV.11.17	Nga shid gèƋ, Bi Zhiklè, Zhiklè wuƋi tèlèba, man ka zhè, ka nza daga zlèzlèa, a géƋ man ka gi Bai a n'njèlè ngaya mbia'a. 
REV.11.18	Ndohi herkeda ta gu ndav. Aman ndzoan ngaya a mshkè ma. Pats kita ndohi m'metsa'a, pats man ta va ta ɓèlèlihi ngaya skwi ntul ta, ndohi nhadka ma ba, a ndohi Zhiklè ba, a tengahia'a mar ta gu zlau nzlembaƋ ngaya, ndohi nkèshèa a ndohi mbia'a, mshkè ma. A ndohi man ta gedassa herkeda, ta gedas ta.
REV.11.19	A ta wina gi Bi Zhiklè te zhiklè, a koti nderzlèma nenga'a a rkè te gi Zhiklè, a iyam a n'ndi dai, a iyam a ntsai, a herkeda a ngudzai, a vandzal a nshkè.
REV.12.1	A skwi mbia'a a n'ngreda auda te giƋfèk: ngwoz, pats a va, kia t'hwaƋ sak na, gèƋ mpaƋa'a a bantihi 12. 
REV.12.2	Ngwoz, na hwaƋ, a kuƋai, a Ƌish va, man a yi kra a matakwan a va.
REV.12.3	A skwi ngiƋè n'ngreda auda te giƋfèk: Skwi ngiƋè mbia'a ara kedam nteva, a gèƋhi tsaraƋ, a dromhi 10; a géƋ gèƋhi skwi mpèƋè gèƋ tsaraƋ. 
REV.12.4	Hutor na a mpatseda bantihi te zhiklè, man ta kezla makar aussa, a nwushede ta a hai a herkeda. A skwi man nara kedam matsa a nzlatsa a sam ngwoz man a Ƌish va, a woya a ndeda kra man a da yia'a a ma.
REV.12.5	A ngwoz a nyu kra ngura'a, man a di a war ta ndohi herkeda tèlèba a gaƋa züdo. Aman ta ceda kra nenga'a a zhiklè a sam Bi Zhiklè, a sam n'nzi bi nenga'a. 
REV.12.6	A ngwoz a mhu na a sam ngiƋè, man Zhiklè a ntila na, aman te pa ta va na skwi n'ndi m'mèn 1260.
REV.12.7	A ta hüno mbèzl va te zhiklè: Michel a golahi nenga'a ta bozl va a nda skwi man nara kedam matsa. A skwi man nara kedam a golahi nenga'a ta bozl va a Michel. 
REV.12.8	Aman ta slaha ta gi a ngula ɓai, a ta ngatsa sam n'nzi te zhiklè te deɓa'a asaɓai. 
REV.12.9	A ta kalda skwi man nara kedam matsa aussa, zhüzhok nzlèzlèa, man nzlembaƋ na madzagai a SaƋan, man a peda herkeda tèlèba a wai. Ta kalda a herkeda a nda golahi nenga'a. 
REV.12.10	A i tsena ngèƋè ngiƋè mbia'a man a gaƋa te zhiklè:
REV.12.10	Antanta skwi m'mbel ndo a wuƋai a kokwarbai a Zhiklè nga a zhè, a wuƋibai a sam Kristi nenga'a, a géƋ man ta kalda ndo mpin ta kramamhi nga, man a pin ta a pats a vaƋ a sam Zhiklè nga. 
REV.12.11	A ta ga'a a ngula'a a pombaz kra tambak, a ma malwuƋi tenga'a, a ta woy a ta ɓir nshèffè ta azɓai, ba ta bazl ta.
REV.12.12	Gar haha vawuffa, giƋfèkihai, a kinè man kin te pa! Aman wobau a géƋ herkeda, a géƋ iyam mbia'a! Aman bi madzagai a shkèhai a sam kinè, a gi shèwa mbia'a, a suna, njèkè patshi nenga'a kèshkata mènè.
REV.12.13	Aman skwi man nara kedam a rka ta kaldaussa a géƋ herkeda, a ndzodzor ngwoz man a yu kra ngura'a. 
REV.12.14	A ta va na kelpasl vezi mbia'a cèw a ngwoz, aman a slaha a nhi na a hèshèkèƋ, a sam n'nzi na. Te pa ta va na skwi n'ndi mvi staƋ, a mvi ngiƋè cèw a rèta'a, dra a sam zhüzhok.
REV.12.15	A zhüzhok a mbod iyam te ma, ara woyam mbia'a, a verzi ngwoz, a woya man iyam a nceda ngwoz a ma. 
REV.12.16	Aman herkeda a ntakaha ngwoz, a mwinè ma, a nseda iyam a ma, man skwi man nara kedam a baƋa.
REV.12.17	A skwi man nara kedam a ngu ndav a géƋ ngwoz, a mdo man a gi var a ndohi verzi nenga'a, ta tèlèba man ta dzodzor ma nkwèr Zhiklè, a ta ɓür ma malwuƋi Yèsu. 
REV.12.18	A mdo, a nzlatsa a dzah iyam mbia'a.
REV.13.1	A i rka skwi dak ngiƌè man a shkè auda te va iyam mbia'a, a drom kula te gèƋ; a géƋ dromhi na skwi mpèƋè gèƋ kula; a géƋ gèƋhi nenga'a staƋ staƋ, nzlembaƋ ndérƋè Zhiklè a pa. 
REV.13.2	A skwi dak man i rka'a nara kokoya, sak na ara nvalaval, ma na ara ma marzihèlè. A skwi man nara kedam a mva na wuƋi na, a sam n'nzi bi na, a wuƋibi na mbia'a.
REV.13.3	A i rka te va gèƋhi na, staƋ, ara mblè m'metsi a pa; aman mblè m'metsi a mpkwe na. 
REV.13.4	A herkeda tèlèba a rzle na a géƋ skwi dak sa, a ta tsi ri a skwi man nara kedam, te man a mva na wuƋibai a skwi dak; a ta slubordo skwi dak ba, a ta gaƋa:
REV.13.4	Nlèmdè va a skwi dak wa, nslaha a ngi var a nenga'a wa?
REV.13.5	A ta va na ma, aman a gèƋè skwi mbia'a, a ndérƋè Zhiklè, a ta va na wuƋibai, aman a gi bi ki 42. 
REV.13.6	A nenga'a a mwina ma, a ndurƋo Zhiklè, a nzlembaƋ nenga'a, a gi nenga'a, a ndohi nenga nte pa.
REV.13.7	A ta va na wuƌibai, aman a gi var a shèwa a ndohi Zhiklè, aman a gi a ngul ta. A ta va na wuƋai a géƋ verzi ndohi tèlèba, a ndohi kokwar, a ndohi a da'ai ta tsaƋ tsaƋ, a ndohi herkeda tèlèba. 
REV.13.8	A ndohi tèlèba a géƋ herkeda ta da tsi ri a nenga'a. Tenga'a man nzlembaƌ tenga'a mwindè'a te ƌèlèwèr nshèffè kra tambak, man ta zlama na da'ai, daga nhinkaƋ herkeda ma, ta tsi ri a nenga'a azɓai.
REV.13.9	Ndo man zlembaƋ na a zhè, da tsena'a!
REV.13.10	Ndo man a pe ta ndohi ngiƋe a dangai, a dè a gi dangai lèmèlèmè. Ndo man a keƋa ndo a kafahi gwèsh, ta da kéƋè'a a kafahi gwèsh lèmelèmè. Na haha, nzhèr skwia dai a ncè-a-ndav ndohi Zhiklè!
REV.13.11	A i rka skwi dak man a shkè auda t'herkeda, a dromhi cèw lèmèlèmè ara kra tambak, a goƋ ngèƋè ara skwi man nara kedam. 
REV.13.12	A gi wuƋi tèlèba lèmèlèmè ara skwi dak nshèlèkura'a, man mblè m'metsi nenga'a mpkwe na.
REV.13.13	A n'ngreda skwi mbia'a tsaƋ tsaƋ, a gi aman vogwa a kalkaƋahai te zhiklè a géƋ herkeda, a sam di ndohai.
REV.13.14	A mpe ta ndohi a géƋ herkeda a wai a skwi man a slaha a ngrédè tsaƋ tsaƋ a sam di skwi dak. A ngaƋa ta ndohi a géƋ herkeda, aman ta gi mèzhèɓ skwi dak, a mblè kafahi gwèsh a va, man a mbel na za'a. 
REV.13.15	A ta gu aman mèzhèɓ skwi dak a shèffè, a slaha a ngèƋè, a ngi aman ta bazl ta ndohi tèlèba man ta tsi ri a mèzhèɓ skwi dak azɓai.
REV.13.16	A gi aman ndohi tèlèba, ndohi nkèshèa a ndohi mbibihia'a, ndohi mèshèlè a ndohi ntawassa'a, ndohi ngwai a ɓèlèlihai, ta kèl ri mandai, a ta bèzl medai. 
REV.13.17	Ndo a slaha a ngi gani azɓai, ko nshum skwai, ko mprè skwai, man lamba skwi dak az a va ɓai, gar ngrèlamba na, gar nzlembaƌ na. 
REV.13.18	Na haha verzia'a:
REV.13.18	ko wawa man maya na zhè, da nguro n'ngérlamba skwi dak sa, aman nenga'a nzlembaƋ ndo, n'ngér nenga'a ara 666.
REV.14.1	A i rka kra tambak nzlatsa a géƋ za Sion, a nda ndohi 144.000, nzlembaƌ nenga'a, a nzlembaƌ Bab na,, mwindè'a a medi tenga'a. 
REV.14.2	A i tsena, ngèƋè te zhiklè, ara kuƋ iyam mbia'a, ara ntsi iyam mbia'a. NgèƋè man i tsena'a, nara ndohi ntsi ganzavar. 
REV.14.3	A ta slu dimèsh mɓua'a a sam n'nzi bai, a sam skwihi faƋ a nshèffè, a sam ndohi nhala'a, ndo ngiƌè a slaha a nslebi dimèsh ɓai, sèi ndohi 144.000 man ta sumka ta a deɓa t'herkeda. 
REV.14.4	Nasa ndohi man ta lizha va ta a ngwozi ɓai, a ta ɓür va ta, ta sossur ɓai, a ta dè a verzi kra tambak a sam tèlè man a dè a pa. Ndohi haha ta sumka ta a deɓa te va ndohai, a tsuvomhi Zhiklè, a tsuvomhi kra tambak. 
REV.14.5	Te ma tenga'a ncèkèlma azɓai, mali az a gèƋ tenga'a ɓai.
REV.14.6	A i rka gol Zhiklè ngiâè, man a hi ara diak te ndev giƋfèk, a n'ngots ma mbela'a man a nzi a mèdèp, man a njè ta ndohi a géƋ herkeda tsaƋ tsaƋ tèlèba, a verzi ndohi herkeda, a ndohi a da'ai ta tsaƋ tsaƋ, man ndo genè, 
REV.14.7	a ngoƋ a ngèƋè mbia'a:
REV.14.7	Vagu zlau Zhiklè, vanzala nenga'a! Aman pats kita nenga'a mshkè ma. Vatsu ri a nenga'a man a gu giƋfèk a herkeda a iyam mbia'a a nlèlè iyam.
REV.14.8	A gol Zhiklè macecèwa'a a ndzudzorko te deɓa, a ngaƌa:
REV.14.8	Babylone, kokwar mbia'a, m'mbed na; aman nenga'a a ngu aman ndohi herkeda tèlèba ta sau skwi nsi ndzoan a mphömè nenga'a.
REV.14.9	A gol Zhiklè mamakara'a a ndzudzorko te deɓa, a ngoƌ a ngèƌè mbia'a:
REV.14.9	Ndo man a tsi ri a skwi dak, a skwi man ta gu ara nenga'a, a nkala rai, a mbazla medi a lamba nenga'a, 
REV.14.10	sèi a si kokwi ndzoan Zhiklè a géƌagèƌ; a ta da ga na matakwan a vogwa man skwi nvècè vogwa te pa, a sam di golahi Zhiklè nkezla'a, a sam di kra tambak. 
REV.14.11	A vodzok matakwan tenga'a a dè a géƌè'a a ma ma a mèdép, a tengahi man ta tsi ri a skwi dak a skwi man ta gu ara nenga'a, a ndohi a lamba nzlemba na a va, ta ngècè nshèk va azɓai, ko a pats ba ko a vaƌ ba.
REV.14.12	Na haha ndohi Zhiklè man ta zhèr skwia dai! Na haha tengahi man ta ɓür ma nkwèr Zhiklè, a ncè Yèsu a ndav.
REV.14.13	A i tsena ngèƋè te zhiklè, man a gaƋayè:
REV.14.13	Windo! Mwuffè a sam ndohi man ta mets ta te Kristi. Mèzhèɓ Zhiklè a gaƋa:
REV.14.13	Ani haha ta shèk va te mizlinè tenga'a. Aman skwi man ta gau, a dzadzar ta te deɓa.
REV.14.14	A i rka vani nslekaƋa'a. Ndo n'nza a géƋ vanai, nara kra ndo, gèƋ mpaƋa'a a guro, gwodza wètwètè'a te rai. 
REV.14.15	A gol Zhiklè ngiâè a mshkè auda te gi Zhiklè, a mbaba na ndo man a géƌ vanai a ngèƋè mbia'a:
REV.14.15	Sèi ka tsia'a a gwodza ngaya, a ka ɓicè skwai! Aman pats mɓicè skwi a zhè ma, a skwi a géƌ herkeda nsla ma. 
REV.14.16	Ndo a géƌ vanai a nkalde gwodza a herkeda, a ta ɓicè skwi herkeda.
REV.14.17	A gol Zhiklè ngiâè a mshkè auda te gi Bi Zhiklè te zhiklè, nenga'a ba a gwodza wètwètèa te rai. 
REV.14.18	A gol Zhiklè ngiâè, man a ngots wuƋai a géƋ vogwa, a mshkè auda a sam mvi skwi a Zhiklè, a mbaba na nenga'a man gwodza te rai a ngèƌè mbia'a:
REV.14.18	Tsau a gwodza ngaya nwètwètèa, zlau nyi barassa t'herkeda! Aman nyi wofa'a n'ndha ma. 
REV.14.19	A gol Zhiklè a ntsau herkeda a gwodza nenga'a, a nzlu nyi barassa a géƋ herkeda, a nwusheda a klok ndzoan Zhiklè. 
REV.14.20	Klok t'uda a dal kokwar, a ta kèlè'a t'uda, ba pombaz te klok a mbèdè bambaslmbasla'a, a ndikè na ma a dzala plèsh, a hi dra ara km 300.
REV.15.1	A i rka skwi ngiƌè man n'ngrèdè; auda a giƋfèk, mbia'a nara nrkedai. Golahi Zhiklè tsaraƋ ta ngots matakwan tsaraƌ, nasa matakwan a ndikedè ndzoan Zhiklè.
REV.15.2	A i rka nara woyam mbia'a man a si dai, ndzakaɓa'a a vogwa. Tenga'a man ta gu a ngul skwi dak, a skwi man ta gu ara va nenga'a, a n'ngér nzlembaƌ nenga'a, ta zlatsa a ma woyam mbia'a man a si dai, a ganzavar Zhiklè te rai, 
REV.15.3	a ta slu dimèsh Moise, ɓèl Zhiklè, a dimèsh kra tambak, a ta gaƋa:
REV.15.3	Skwi man ka gau, skwi mbia'a, skwi nrkedai, Bi Zhiklè, Bi wuƋi tèlèba! CivèƋ ngaya nzura'a a vava, ka Bi ndohi herkeda. 
REV.15.4	Ndo man a gi zlau ngaya azɓi wa, Bi Zhiklè. Ndo man a slébèrdè nzlembaƋ ngaya azɓi wa? Aman ka staƋ, ka kezla! A vava ndohi herkeda tèlèba ta da shkè, a ta tsi ri a sam ngaya, aman kita ngaya nzura'a n'ngreda auda ma.
REV.15.5	Te deɓa'a i rka:
REV.15.5	ta winè gi Zhiklè, gi nkezla'a te zhiklè, 
REV.15.6	a golahi Zhiklè tsaraƋ ta shkè auda te gi Zhiklè, tenga'a man ta ngots matakwan tsaraƋ, a maslaka bata nslekaƋa'a a va, nslekaƋa'a kuƋèkuƋèa, guro m'mana te ndav. 
REV.15.7	StaƋ te va skwihi faƋ a nshèffè a mva ta kokwihi tsaraƋ a ri a golahi tsaraƋ, n'ndha a ndzoan Zhiklè mƋn a nzi a nshèffè te nhinkaƋ na a mèdèp. 
REV.15.8	A gi Zhiklè n'ndha a vodzok n'njèl Zhiklè a wuƋi na, ndo a slaha a ndè a gi Zhiklè azɓai, ba ta ndeva mizlinè matakwan golahi tsaraƋ.
REV.16.1	A i tsena ngèƋè ngiƋè mbia'a te gi Zhiklè, man a gaƋa ta golahi Zhiklè ntsaraƌa sa:
REV.16.1	Vodo, vabaƋa kokwihi tsaraƌ a ndzoan Zhiklè te pa a gèƌ herkeda!
REV.16.2	A nshèlèkura'a a mdo, a, mbaƋa kokwi na a géƋ herkeda, a mblè ambaɓia'a ara gurdzo a nkala ta a va ndohi man di mbazla a lamba skwi dak, a ta tsi ri a skwi man ta gu ara va nenga' a.
REV.16.3	A gol Zhiklè macecèwa'a a mbaƋa kokwi na a woyam mbia'a, a iyam a n'ngwode na a pombaz, ara pombaz ndo man ta keƋa'a. A skwi man a nshèffè te woyam mbia'a tèlèba ta bazl ta.
REV.16.4	A gol Zhiklè mamakara'a a mbaƋa kokwi na a woyamhai a nlèlè iyamhai, a ta ngwode ta a pombaz. 
REV.16.5	A i tsena gol Zhiklè man a nzlatsa a ma iyam, man a gaƋa:
REV.16.5	Ka nzura'a, ka man ka zhè, ka zhè zlèzlèa, ka Zhiklè nkezla'a, man ka gu kita aranta:
REV.16.6	Tenga'a sa a mbaƋa pombaz ndohi nhadka ma; a ka, ka va ta pombaz aman a ta sia'a. Amba aman ta ngotso arsa. 
REV.16.7	A i tsena sam mvi skwi a Zhikíè man a bèhè:
REV.16.7	A vava, Bi Zhiklè, Zhiklè wuƋi tèlèba, kita ngaya amba zura'a.
REV.16.8	A gol Zhiklè mafaƋa'a a mbaƋa kokwi na a va pats. A pats a n'ngots wuƋai, aman vogwa nenga'a a ndar ta ndohi a ma, 
REV.16.9	a ndar ta a vata. A ndohi ta durƋo nzlembaƋ Zhiklè, man a ngots wuƋai a géƋ matakwan haha; aman ta ngwode ndav ta ɓai, a ta slebarda nenga'a ɓai.
REV.16.10	A gol Zhiklè mazlama'a a mbaƋa kokwi na a géƋ sam n'nzi bi skwi dak. A kokwar-Bi nenga'a a n'nde na a ruva, a ta jè nè'èn ta te skwi ndza ta, 
REV.16.11	a ta durƋo nzlembaƋ Zhiklè, a géƋ skwi man a dza ta, a géƋ mblè tenga'a. Aman ta ngwode ndav ɓai a géƋ skwi man ta gau.
REV.16.12	A gol Zhiklè mamokwa'a a mbaƋa kokwi na a géƋ Euphrate, woyam mbia'a. A iyam nenga'a a nshe na, aman civèá ntila, man a bihi te man a mvèng pats.
REV.16.13	A i rka mèzhèɓhi ambaɓihia'a makar, ta ara kudofihai, a ta shkè auda te ma skwi man nara kedam, te ma skwi dak ngiƋè, te ma ndo nhadka ncèkèlma.
REV.16.14	Mèzhèɓhi sa, madzagihai, a ta gi nrkedai. A ta de ta a sam bihi herkeda tèlèba, aman ta ɓic ta, a pats var mbia'a man a Bi Zhiklè, Zhiklè wuƌi tèlèba. 
REV.16.15	Na haha i shkè ara ndo metsar. Mwuffè a sam nenga'a man a nzi a dai, a maslaka a va, man a dè adi azɓai, a ta rka hori nenga'a man adi azɓai. 
REV.16.16	A ta ɓic ta a sam staƌ, man ta baba na a ma Hèbreu Harmaguèdon.
REV.16.17	A gol Zhiklè matsaraƋa'a a mbaƋa kokwi na a giƋfèk, a ngèƋè mbia'a a mshkè auda te gi Zhiklè, a sam n'nzi bai, man a gaƌa:
REV.16.17	N'nga ma! 
REV.16.18	A iyam a n'ndi dai, a iyam a ntsai, a herkeda a ngudzai a vata, daga man ndo a zhè t'herkeda ngudzu arsa ɓai. 
REV.16.19	A kokwar mbia'a,
REV.16.19	nkezla na te va makar; a kokwarhi mbibihia'a t'herkeda ta mbeƌ ta. A Bi Zhikle a nhur Babylone, kokwar mbia'a, a mva na kokwai, n'ndha a ndzoan Zhiklè, man a gi ndav worwora'a, aman a nsia'a. 
REV.16.20	A herkedahi te ndev iyam ta ze ta. A za ba, ta rka te deɓa'a asaɓai. 
REV.16.21	A vandzal mbia'a tar vova a nkalkaƌahai te zhiklè a géƌ ndohai. A ndohai ta durƌo Zhiklè a géƌ matakwan vandzal, aman matakwan nenga'a mbia'a a vata.
REV.17.1	Staâ te va golahi Zhiklè tsaraƋ, man kokwi tsaraƋ te ri ta, a mshke, a ngaƋayè:
REV.17.1	Washkè, i woy a i ngra ka kita a géƋ ngwoz mphömè mbia'a, man a nzi a géƋ woyamhi kumba, 
REV.17.2	man bihi herkeda ta gu mphömè a vna. Mphömè man ta gu a vna a nkeƋ ta ara zom.
REV.17.3	A ndiyè a hèshèkèƋ te Mèzhèɓ. A i rka ngwoz n'nza a deɓ skwi dak, ngi na ara vèvèzh, a nzlembaƋ nderƋe Zhiklè kumba, a gèƋhi tsaraƋ a dromhi kula. 
REV.17.4	Ngwoz a maslaka nduzoa a vèvèzh a va, mbè te pa a guro a kwahi mbela'a, a skwi ngiƋè ara jimkaya, a kokwi guro te rai, n'ndha a skwi man a ndèrè ndo, a skwi nlizhè'a a mphömè na. 
REV.17.5	A medi nenga'a mwindè'a nzlembaƌ ngiƌè, man ndo a sun verzia ɓai:
REV.17.5	Babylone mbia'a, mam mphömè, mam skwi tèlèba man a ndèrè ndo a géƋ herkeda. 
REV.17.6	A i rka ngwoz pombaz ndohi nkezla'a a pombaz ndohi malwuƋi Yèsu a nkeƋa'a ara zom. A i rzl ga kumba, aman i rka ngwoz sa.
REV.17.7	A gol Zhiklè a ngaƋayè:
REV.17.7	Ka rzl ngaya èhèmè? I war a i ngra ka skwi n'ngheda'a te ngwoz haha, a skwi dak man a zhüɓa'a, man gèƋhi tsaraƋ a dromhi kula.
REV.17.8	Skwi dak man ka rka'a, a zhè a matsa, ani asaɓai, a da skè auda za'a te vèvèƌ mpèltemtema'a, a da hi na a sam ngedassa'a, a ndohi a gèƌ herkeda ta da rzl ta, ndohi man nzlembaƌ ta mwindèa te ƌèlèwèr nshèffè ɓai, daga nhinkaƌ herkeda, aman ta rka skwi dak ara man a nza, antanta asaɓai, a da zhè za'a.
REV.17.9	Na haha skwi man ndohi, man maya ta zhè, ta hérè'a. GèƋhi tsaraƋ nara zahi tsaraƋ, a géƋ tenga'a ngwoz a n'nza a`pa.
REV.17.9	Ta ara bihi tsaraƋ ba. 
REV.17.10	Zlam ta goko bi ma, staƋ a zhè, ngiƋè a mshkè di ɓai. Man nskè ma, a nzi kèshkata genè. 
REV.17.11	A skwi dak man a nza, man antanta asaɓai, nenga'a bi matsamakaƌa'a, man a shkè auda te va ntsaraƌa sa, aman a dè na a sam ngéƌèshè. 
REV.17.12	Dromhi kula, man ka rka'a, nara bihi kula, man ta ngatsa kokwar-Bihi tenga'a di ɓai, aman ta ngècè wuƌibai ara bihai, a nda skwi dak, nshèk va kèshkata. 
REV.17.13	Ta mba ma ta, ta va na wuƌibi ta a n'njèl bi ta a skwi dak. 
REV.17.14	Ta da gi wuƌi a kra tambak, a kra tambak a da gi a ngul ta, aman nenga'a mbia'a a géƌ mbibihia'a, bai a géƌ bihai, a ndohi man ta dzodzora, man Zhiklè a baba ta, a mpar ta mpèrè, a ta lèɓèslè, ta mbi a ngi a ngula a nda nenga'a.
REV.17.15	A nenga'a a ngaƋayè:
REV.17.15	Iyam man ka rka'a, a sam man ngwoz mphöniè a nza a pa, nara ndohi herkeda, nhèyè ndohi herkeda, a ndohi verzi tsaƋ tsaƋ, a ndohi man da'ai ta tsaƋ tsaƋ. 
REV.17.16	Dromhi kula man ka rka'a, a skwi dak, ta da gi shèwa a ngwoz mphömè, a ta da jèkeda a pa a gèƋ na, a ta ndi zluèƋ va nenga'a, a ta fa na vogwa a njèkèƋia'a. 
REV.17.17	Aman Zhiklè a ngra ta te ndav ta arsa, a ta rufa skwi man a huro, ara man a woya a ngia'a, a ta vi wuƌibi tenga'a a skwi dak ba ma Zhiklè tèlèba n'ndika ma. 
REV.17.18	A ngwoz man ka rka'a, nenga'a kokwar mbia'a, man a gi bai a géƋ bihi a géƋ herkeda.
REV.18.1	Tedeɓnasai rka gol Zhiklè ngiƋè nian a shkèhai te zhiklè, man a ngots wuƋi mbia'a. Sam herkeda nhela a n'njèl nenga'a. 
REV.18.2	A mboho a wuƋai, a ngaƋa:
REV.18.2	M'mbeƋ na, m'mbeƋ na, Babylone, kokwar mbia'a. A n'nde na a gi madzagihai, a gi dangi mèzhèɓhi ambaɓihia'a tèlèba, a sam n'nzi Ƌiakihi ambaɓihia'a, tèlèba man ndo a woya ɓai. 
REV.18.3	Aman ndohi herkeda tèlèba ta sau skwi mphömè nenga'a, a bihi herkeda ta gu mphömè a nenga'a, a ndohi gani l`herkeda ta gu a ndohi mèshèlè te nwèl va nenga'a.
REV.18.4	A i tsena ngèƋè ngiƋè te zhiklè man a gaƌa:
REV.18.4	Vodo kinè auda a sam na, ndohi ga, man ɓai kin humdè a mali nenga'a, a kin si matakwan a nda nenga'a. 
REV.18.5	Aman mali nenga'a n'ndika a zhiklè, a Bi Zhiklè
REV.18.5	a hér mphömè nenga'a. 
REV.18.6	Vaga na, ara man a ga kinè. Skwi man a ga kinè, vaga na ta ta man a nenga'a cèw. A kokwi man a ɓala kinè a vna, vaɓala na a nenga'a te pa cèw. 
REV.18.7	Te di n'njèl va na, a nwèl va na, vaga na matakwan a nlèyè! 
REV.18.8	Aman nenga'a a gèƋè te ndav na:
REV.18.8	I nzi a haha, i ngwoz bai, ngwoz mazi ka ɓai, i da shin nlèyè azɓi fet!
REV.18.9	Gar haha matakwan nenga'a a shkè pats staƋ, a m'metsai, a nlèyè, a mai, a ta da gedassedaussa a vogwa. Aman Zhiklè, Bi wuƋai, a gi kita na. A bihi herkeda man ta gu mphömè a mali a vna, ta da kuƋia'a, a ta lèyè'a, aman ta rka vodzok vogwa man ta pinda ma. 
REV.18.10	A ta da zlècè dra, a zlau matakwan nenga'a, a ta gaƋa:
REV.18.10	Wobau, wobau a géƋ kokwar mbia'a. Kita ngaya a mshkè a pats staƋ!
REV.18.11	A ndohi ganai a géƋ herkeda ta da kuƋia'a, a ta lèyè'a, aman ndo ngiƋè a woya a nshum skwi tenga'a ɓai. 
REV.18.12	Guro a verzhègenè, kwa mbelahia'a, a skwi ngiƋè ara jimkaya, a maslaka bata mbela'a, a vèvèzh, maslaka man gani a pa kumba, maslaka nteva'a, a wof tsaƌ tsaƌ man a zhkè amba, a zlè'èn fakawai, a skwi tsaƋ tsaƋ man ta gu a wof a züdo guro, a züdo, a kwa mvècè'a, 
REV.18.13	a masara, a mbar, a tsna, a skwi man a zhkè ara burdi, a barassa, a mbarva, a gufa nkerƋa demènè'a, a dau, a skwi gai, a tambakihai, a plèshihai, a kikihai, a ɓèlèlihai, a ndohai. 
REV.18.14	Skwi man ambaba ka a ndav ngaya, klèng. Skwi tèlèba man nterkasla'a, a si dai, ngedassa ma, a ka da ngècè te deɓa'a asaɓai a mèdèp. 
REV.18.15	Ndohi gani sa, man ta ngots skwi mèshèlè te Babylone, ta da zlecè dra, te ri zlau matakwan tenga'a, ta kuƌai, a ta gaƌa:
REV.18.16	Wobau, wobau, ka kokwar mbia'a, man hala'a a maslaka bata mbela'a a va, nduzoa, a vèvèzh, mbè te pa a guro a kwa mbela'a a skwi ngiƋè ara jimkaya. 
REV.18.17	A pats staƋ mèshèlè mbia'a aranta ngedas na ma! A ndohi wurom, a ndohi nhèd wurom, a ndohi mpèr skwi a géƋ iyam mbia'a, a ndohi man ta gu gani arsa, ta zlatsa dra, a ta boho a wuƋai, 
REV.18.18	aman ta rka vodzok vogwa nenga'a, a ta gaƋa:
REV.18.18	Daga zlèzlèa, kokwar mbia'a ngar ka a zhi Ƌè? 
REV.18.19	A ta peda hutsoƋ a gèƋ, a ta boho a ta kuƋia'a, a ta lèyè'a, a ta gaƋa:
REV.18.19	Wobau, wobau, ka kokwar mbia'a; a sam ngaya ndohi tèlèba, a wurom a géƋ iyam, ta nda'a a ndohi mèshèlè te nwèl va ngaya, a pats staƋ ngedas na ma!
REV.18.20	GiƋfèk, wuffa a géƋ nenga'a! Vawuffa, kinè ndohi Zhiklè a ndohi sak a ndohi nhadka ma! Aman Zhiklè a n'nga na kita a gèƋ, a géƋ kinè!
REV.18.21	A gol Zhiklè, man wuƋi na zhè, a mco kwa mbia'a staƋ ara vova, a nkalda a va woyam mbia'a, a ngaƋa:
REV.18.21	Aranta ta gedassa Babylone, kokwar mbia'a, ara man a gi wuƋwuƋa'a a géƋ iyam, a ta rka te deɓa'a asaɓai. 
REV.18.22	A ta da cinè ndohi ganzavar a ndohi dimèsh a ndohi shingelèk a ndohi ntsi tolom a sam ngaya asaɓai. A ndo man a gi mizline mèmè ta ngècè a sam ngaya te deɓa'a asaɓai; nhèzlèwè vova ta cinè a sam ngaya asaɓai,
REV.18.23	vogwa pitirla a da hél sam kokwar ngaya asaɓai, ntsima dalahai ta cinè a sam ngaya asaɓai. Hala'a ndohi gani ngaya ta bihi a géƋ herkeda, a ka pe ta ndohi herkeda tèlèba a wai a m'mbèh skwi ngaya,
REV.18.24	a ta ngots pombaz ndohi nhadka ma a ndohi Zhiklè, a ndohi tèlèba man ta bazl ta a géƋ herkeda, a sam ngaya.
REV.19.1	Te deɓa'a i tsena nhèzlèwè mbia'a a ndo ntiɓishèa kumba te zhiklè, man ta gaƋa:
REV.19.1	Alléluya! Skwi m'mbel ndo, a n'njèlè, a wuƋai, a Zhiklè nga! 
REV.19.2	Aman kita nenga'a amba zura'a, aman a ga na kita a gèƋ a ngwoz mphömè mbia'a, man a gedassa herkeda a mphömè nenga'a, a pil ɓèlèlihi nenga'a man a bazla'a, ari na. 
REV.19.3	A ta gaƋa za'a:
REV.19.3	Alléluya! A vodzok nenga'a a dè a géƋè'a a mèdèp.
REV.19.4	A ndohi nhala'a 24, a skwihi faƋ a nshèffè, ta kalahi a deɓ sak nenga'a, a ta tsu ri a Zhiklè, man a nza a géƋ sam n'nzi bai, a ta gaƋa:
REV.19.4	Amen, Alléluya!
REV.19.5	A ngèƌè ngiƌè a ntsena a sam n'nzi bai:
REV.19.5	Voslubordo Zhiklè nga, kinè ɓèlèlihi nenga'a tèlèba, man kin gi zlaua; cèw ba, ndohi nkèshè'a a ndohi mbibihia'a ba!
REV.19.6	A i tsena ara ngèƋè ndo ntiɓishèa mbia'a, ara kuƋ iyam mbia'a, ara ntsi iyam mbia'a, man a gaƋa:
REV.19.6	Alléluya! Bi Zhiklè nga, Bi wuƋi tèlèba, a gi bi ma.
REV.19.7	Ngo-wuffokoya, ngogokoy langlanga'a, ngoslubordokoy nenga'a, aman ngolala kra tambak a gi ma, medemi nenga'a ntila ma! 
REV.19.8	A ta va na maslaka bata mbela'a nslekaƌa'a, aman a mvi a va. Maslaka bata mbela'a sa, mizlinè nzura'a man ndohi Zhiklè ta gau.
REV.19.9	A ngaƋayè:
REV.19.9	Windo! Mwuffè a sam ndohi man ta baba ta a sam skwi n'ndi ngolala kra tambak. A nenga'a a ngaƌayè:
REV.19.9	Nasa ma Zhiklè a gèƌagèƌ. 
REV.19.10	A i kalahi a deɓ sak nenga'a, aman i tsi ri a nenga'a. A ngaƌayè:
REV.19.10	Az arsa ɓai! I ba i ɓèlè ara man a ngaya, ara kramamhi ngaya, man ta gi malwuƌi a géƌ Yèsu. Tsu ri a Zhiklè! Ndohi nhadka ma ta hadka ma malwuƌi Yèsu.
REV.19.11	A i rka zhiklè mwinèa:
REV.19.11	na haha, plèsh nslekaƋa'a. NzlembaƋ ndo plèsh:
REV.19.11	'nlèɓèslè'a a nzura'a', man a gi kita, a gi var te ngizura'a. 
REV.19.12	Di nenga'a a vècè ara nè'èn vogwa, gèƋ nenga'a mpaƋa'a a mpèƋè gèƋ kumba; nzlembaƋ man mwindè'a a gèƌ nenga'a, ndo a sun ɓai, sèi nenga'a staƋgenè. 
REV.19.13	Maslaka a va, nruɓa a pombaz. Ta baba na a nzlembaƋ Ma Zhiklè'. 
REV.19.14	A ndohi var te zhiklè a deɓ plèshihi nslekaƋa'a ta dzodzor te deɓa, a maslaka bata nslekaƋa'a kuƋkuƋèa a va. 
REV.19.15	Kafahi gwèsh wètwètè'a a shkè auda te ma na, man a bazl ta ndohi herkeda, a da war ta a gaƋa züdo, a nkèlè skwi te klok n'ndha a skwi nsi ndzoan Bi Zhiklè mbia'a, a Zhiklè wuƋi tèlèba. 
REV.19.16	NzlembaƋ ngiƋè mwindèa a maslaka na, a tataya nenga'a:
REV.19.16	Bai a géƋ bihai, mbia'a a géƋ mbibihia'a.
REV.19.17	A i rka gol Zhiklè nzlatsa te pats, a mboho a wuƋai, a ngaƋa ta diakihai tèlèba t'hwaƋ giƋfèk:
REV.19.17	Vowashkè, vaɓücko va a sam skwi n'ndi mbia'a man a Zhiklè, 
REV.19.18	a kin ndi zluèƋ bihai, a zluèƋ bi sojèhai, a zluèƋ ndohi wuƋai, a zluèƋ plèshihai a ndohi man ta nza a pa, a zluèƋ ndohi ngwai a ɓèlèlihai, ndohi nkèshè'a a ndohi mbibihia'a.
REV.19.19	A i rka skwi dak a nda bihi a géƌ herkeda, a nda ndohi var ta ɓica'a, aman ta gi var a ndo man a deɓ plèsh a ndohi var nenga'a.
REV.19.20	A ta gso skwi dak a nda ndo nhadka ncèkèlma man a gu nrkedi a sam di na, man a pe ta ndohi man lamba skwi dak a va, a wai, aman ta tsi ri a skwi man ta roma ara skwi dak. A ta wushede ta cèw ba a vèvèƌ vogwa, man skwi nvècè vogwa te pa, a di t'uda. 
REV.19.21	A ta bazl ta njèkèdi ndohai a kafahi gwèsh, man a shkè auda te ma ndo man a deɓ plèsh. A ƌiakihi tèlèba ta ngeza va a zluèƌ tenga'a.
REV.20.1	A i rka gol Zhiklè ngiâè man a shkè te zhiklè, a skwi mwinè vèvèd mpèltemtema'a te rai, a cèlèlèu mbia'a. 
REV.20.2	A ngso skwi man nara kedam, zhüzhok zlèzlèa, nenga'a bi madzagai a SaƋan, a ndzawa'a mvi gozhèm staƋ, 
REV.20.3	a nkalda a vèvèd mpèltemtema'a, a mpizleda pa a skwi mpizlè'a, ntkotsa a deɓa'a, aman a slaha a mpe ta ndohi herkeda a wi asaɓai, ba mvi gozhèm staƋ klèng. Te deɓa'a ta da prè'a kèshkata za'a.
REV.20.4	A i rka sam n'nzi bihai, a ndohi man ta da gi kita, ta nza a pa. A i rka mèzhèɓ nshèffè ndohai, man ta zlama ta da'ai a géƌ malwuƋi Yèsu, a géƋ ma Zhiklè, a tenga'a man ta tsu ri a skwi dak a skwi man ta gu ara nenga'a, ɓai, a ta co lamba nenga'a a medi tenga'a, a ri tenga'a, ɓai. A ta ngots nshèffè za'a, a ta gu bi a nda Kristi, mvi gozhèm staƋ. 
REV.20.5	Ndohi m"metsa'a ngiâè ta ngatsa nshèffè a deɓa ɓai, ba mvi gozhèm staƋ klèng. Nasa nslambaƋkaƋauda nshèlèkura'a. 
REV.20.6	Mwuffè a sam ndohai man ta te va ndohi man ta slambaƋkaƋauda nshèlèkura'a. M'metsi macecèwa'a a ngècè wuƋibai a géƋ tenga'a asaɓai. Aman ta gi a ndohi mvi skwi a Zhiklè a sam Kristi, a ta gi bi a nda nenga'a, mvi gozhèm staƋ.
REV.20.7	Te deɓa'a, man mvi gozhèm staƋ klèng ma, ta da proko SaƋan auda te dangi nenga'a. 
REV.20.8	A nenga'a a ndè aman a pe ta ndohi herkeda te tsagi herkeda faƋ a wai, Gog a Magog, a mɓic ta a sam var. Ta ngrè azɓai, ta kumba ara wyak te woyam mbia'a. 
REV.20.9	A ta zlèzlèmè a géƌ herkeda, a ta tèuda sam nhèy ndohi var nkezla'a a pa, a kokwar man Zhiklè a woya'a a rïdav na. A vogwa a nkalka te zhiklè, a n'nde ta ma. 
REV.20.10	Abi madzagai man a pe ta a wai, ta kalda a vogwa mbia'a, a skwi nvècè vogwa te pa, a sam man skwi dak a ndo nhadka ncèkèíma ba nte pa, a ta ga ta matakwan a pats ba a vaƋ ba a mèdèp.
REV.20.11	A i rka sam n'nzi bi mbia'a nslekaƋa, a ndo man n'nza a pa:
REV.20.11	A sam di nenga'a, herkeda a giƋfèk to do ta, a ta ngatsa sam n'nzi tenga'a te deɓa'a asaɓai. 
REV.20.12	A i rka ndohi m'metsa'a, mbibihia'a ba a nkèshèhia ba, ta zlatsa a sam n'nzi bai. A ta winè Ƌèlèwèrhi a pa. Ɗèlèwèr ngiƋè, man ta winè'a, nenga'a Ƌèlèwèr nshèffè; a ta ga ta kita a géƋ ndohi m'meísa'a a géƋ skwi man ta gau, mwindè'a te Ƌèlèwèrhai. 
REV.20.13	A iyam mbia'a a m'mendka ta ndohi m'metsa'a a deɓa za'a. A m'metsai, a kokwar-Bi nenga'a a m'mendka ta ndohi m'metsa'a a deɓa za'a. A ta ga ta kita a gèƋ ndo staƋ staƋ ara skwi man a gau. 
REV.20.14	Ta wushede m'metsai a kokwar-Bi nenga'a a vogwa mbia'a. Vogwa mbia sa, nasa m'metsi macecèwa"a. 
REV.20.15	Ndo man ta ngots nzlembaƋ nenga'a te Ƌèlèwèr nshèffè ɓai, ta kalda a vogwa mbia'a.
REV.21.1	A i rka giƋfèk mɓua'a a herkeda
REV.21.1	mɓua'a, aman giƋfèk nshèlèkura'a, a herkeda nshèlèkura'a, ta ndev ta ma, a iyam mbia'a ba azɓai. 
REV.21.2	A i rka kokwar nkezla'a, Jèrusalem mɓua'a, man a shkèhai te zhiklè, ndzazla ara medemai man a dè a sam ntsima. 
REV.21.3	A i tsena ngèƋè mbia'a a sam n'nzi bi Zhiklè, man a gaƋa:
REV.21.3	Na haha, gi Zhiklè a zhè a sam ndohai! Bi Zhiklè a da nzi a sam tenga"a, a tenga'a ta da gi a ndohi nenga'a, Zhiklè a ri na a nzi a sam tenga'a, Bi Zhiklè ta. 
REV.21.4	Bi Zhiklè a da sahama ta kuda tèlèba auda a di ta. M'metsi asaɓai, kud asaɓai, wobau asaɓai, matakwan asaɓai, aman skwi nshèlèkura'a klèng ma.
REV.21.5	Ndo man a nza a gèƋ sam n'nzi bai, a ngaƋa:
REV.21.5	Na haha, i gi skwi tèlèba mɓua'a. A ngaƋayè:
REV.21.5	Windo, aman maga ma nzura'a a vava. 
REV.21.6	A ngaƋayè:
REV.21.6	N'nga ma! lyè i Alpha a Oméga, nhinkad skwai a n'ndikèma skwai. I war i va na iyam nsai te nlòlè iyam nshòffè, a ndo man iyam a dza na, da su ambalai. 
REV.21.7	Ndo man n'nga'a a ngula`a, a da ndi skwi haha tclcba. lyc, Zhiklè na, a nenga'a kra ga. 
REV.21.8	Aman ndohi zlau, a ndohi man ta ca a ndav ɓai, a metsarhai, a ndohi nkédè ndo, a ndohi mphömè, a ndohi m'mbèh skwai, a ndohi vrai, a ndohi ncòkèlma tèlèba, skwi man ta ngècè'a nte vèvèd vogwa, man vogwa a skwi nvècè vogwa te pa:
REV.21.8	nasa m'metsi macecèwa'a.
REV.21.9	Staâ te va golahi Zhiklè tsarad a mshkè a sam ga, nenga'a man a ngots kokwi tsaraƌ, n'ndha a n'ndikèma matakwan mbia'a tsaraƌ a ngaƌayè:
REV.21.9	Washkè, i war i ngra ka medemi kra tambak.
REV.21.10	A ndiyè te Mèzhèɓ a géƌ za mbia'a ngurè'a, a n'ngray kokwar Jérusalem nkezla'a, man a shkèhi te zhiklè a sam Bi Zhiklè, 
REV.21.11	íe n'njèl Zhiklè. Skwi nhèl sam nenga'a lèmèlèmè ara kwa mbela'a holhola'a, jaspe, man nga pi di te pa cerh-cerha'a. 
REV.21.12	Zlazlar kokwar mbia'a, ngurè'a, ntamagi 12, a géƌ ntamagai golahi Zhiklè 12. A ntamagai, nzlembaƌ verzi ndohi ïsrael 12 mwindé'a a pa. 
REV.21.13	Te civèƋ verzi gai, ntamagi makar, te gèƋè'a makar, te dukwad makar, te man a tsagai makar. 
REV.21.14	Kwa verzi kokwar 12, a deɓ tenga'a nzlembaƋ ndohi sak kra tambak 12.
REV.21.15	A nenga'a man a gaƋayè, a n'ngots gaƋa nlivè skwai te rai, pandar guro man a livè kokwar a ntamagi nenga'a a zlazlar nenga'a a vna. 
REV.21.16	Kokwar n'nga'a, tsagi faƋ a njüv na lèmèlèmè. A nlüv kokwar a pandar, a gi km 2.200. Njüv kokwar, a tsagihia'a, a nguzlöh na, tèlèba lèmèlèmè. 
REV.21.17	A nlüv zlazlar, njüv na 72 m, ara skwi nliv ndohai, man gol Zhiklè a lüvo a vna.
REV.21.18	Zlazlar kokwar n'nga'a a kwa jaspe. Kokwar n'nga'a a guro, cerh-cerha'a ara koloba. 
REV.21.19	Kwa verzi zlazlar man a tèuda kokwar a pa, ntila a kwahi mbela'a tsaƋ tsaƋ. Kwa verzi nshèlèkura'a, jaspe, macecèwa'a saphir, mamakara'a calcèdoine, mafaƋa'a èmèraude, 
REV.21.20	mazlama'a sardonys, mamokwa'a sardoine, matsaraƋa"a chrysolithe, matsamakaƋa'a bèryl, macüƋa'a topaze, makula"a chrysoprase, ma kulagéƌèstaƋa'a hyacinthe, makulagéƌècèwa'a amèthyste. 
REV.21.21	A ntamagi 12 skwi ngiâè ara jimkaya 12. A ntamagi staƋ staä nara jimkaya staƋ genè, a civèƋ kokwar, guro nwosla'a, cerh-cerha'a ara koloba.
REV.21.22	A i rka gi Zhiklè te pa ɓai; aman Bi Zhiklè, Bi wuƌi tèlèba, a kra tambak, nasa gi Zhiklè tenga'a. 
REV.21.23	Kokwar n'nza, skwi nhél sam azɓai, ko pats, ko kia. Aman n'njèl Zhiklè a hél sam; kra tambak skwi nhél sama'a. 
REV.21.24	A ndohi herkeda ta da shèwèlè te va skwi nhél sama'a. A bihi herkeda taƋa ckoƋi n'njèl ta a pa. 
REV.21.25	Ntamagi nenga'a ta da pizlè azɓai, te man vaƋ a da gi a pa azɓai. 
REV.21.26	Nwèlè a n'njèl ndohi herkeda a da shkè a pa. 
REV.21.27	Ko skwi nlizhèa, ta da ckoƌa a pa azɓi fèt; ndo man a gi skwi man a ndèrè ndo, ndo ncèkelma, a dè a pa azɓi fèt, aman sèi tenga'a man ta winde ta a ƌèlèwèr nshèffè kra tambak.
REV.22.1	Te deɓa'a a n'ngray woyam mbia'a a iyam nshèffè nkèƋècè'a, man a shkè auda a sam n'nzi Bi Zhiklè a kra tambak. 
REV.22.2	A tsagi woyam cèw, te ndev civèƋ, wof nshèffè staƋ, man a yi skwai, sak 12, t'hwaƋ mvi staƋ, a yi wud na a kia kia. Vah wofa'a a mbel ta ndohi herkeda te matakwan.
REV.22.3	Skwi mphomda'a az te pa ɓai. Sam n'nzi bi Zhiklè a kra tambak a da zhè te pa, a ɓèlèlihi nenga'a ta takaha, 
REV.22.4	a ta rka Zhiklè a iyam di a iyam dai, a nzlembaƋ nenga'a a zhè a medî tenga'a. 
REV.22.5	Vaƌ a da gi asaɓai, ko pitirla, ko pats azɓai, aman Zhiklè, Bai, a da hela ta sam. A ta gi bai a mèdèp.
REV.22.6	A ngaƋayè:
REV.22.6	Ma haha nzura'a a vava:
REV.22.6	Bi Zhiklè, Bi mèzhèɓ ndohi nhadka ma, a nzlündo gol nenga'a man a ngra ta ɓèlèlihi nenga'askwi manaƋagiandul ndul.
REV.22.7	Na haha, i shkè ndul ndul. Mwuffè a sam nenga'a man a fi gèƋ a ma man Ƌèlèwèr haha a hodkoƋai.
REV.22.8	lyè, Jean, iyè man i tsena ar haha, a i rka ar haha. Ncin na, mrkè na, i kalahai a deɓ sak nenga'a, a i tsu ri a gol Zhiklè man a ngray ar haha. 
REV.22.9	A nenga'a a ngaƋayè:
REV.22.9	Az arsa ɓai! Aman iyè ba, i ɓèlè ara ngaya, ara kramamhi ngaya, ndohi nhadka ma, a tenga`a man ta fi ged a ma Ƌèlèwèr haha. Tsu ri c' Zhiklè!
REV.22.10	A ngaƋayè:
REV.22.10	Ka pizlè ma man dèlèwèr haha a hodkoƋi a skwi mpizlè ntkotsa'a ɓai, aman tidè sama ma! 
REV.22.11	Ndo man a gi skwi ambaɓia'a, da gu ambaɓi a ma ma. Ndo man nlizhe'a, da lüzho a ma ma. Ndo man a gi zura'a, da gu zura'a a ma ma. Ndo man ndav nenga'a nkezla'a, da gu aman ndav nenga`a nkezla a ma ma. 
REV.22.12	Na haha, i shkè a deɓa ndul ndul, a skwi ntul kinè te rai, aman i va na a ndo staƋ staƋ ara skwi nenga'a man a`gau. 
REV.22.13	lyè, Alpha a Oméga, ndo nshèlèkura'a a ndo n'ndikèma skwai, nhinkaƌ skwai a n'ndikèma skwai. 
REV.22.14	Mwuffe a sam tenga'a man ta pènè maslaka ta, a ta ngècè skwi ta a sam wof nshèffè, ta de a pa a ntamagi kokwar. 
REV.22.15	Kdadihai, ndohi m'mbèh skwai, ndohi mphömè, ndohi nkeƌ ndo, ndohi vrai, ndo staƌ staƌ tèlèba man a cèkèlma te ngèƌè, te skwi man ta gia'a, ta t'uda. 
REV.22.16	Iyè, Yèsu, i zlinde ta golahi ga a ma malwuƌi ar haha a sam kinè, a ta ngra ta mpi ndohi Zhiklè. lyè zluzlor verzi David, mavar prèk man a hél sam.
REV.22.17	A Mèzhèɓ Zhiklè a medemi ta gaƋa:
REV.22.17	Washkè! A ndo man a tsena'a, da goƋ:
REV.22.17	Washkè! A ndo man iyam a dza na, da shkè. Ko wawa man a woya'a, da co iyam nshèffè, ambalai.
REV.22.18	l ngreda ta ndohi tèlèba man ta tsena ma man Ƌèlèwèr haha a hodkodai:
REV.22.18	Ndo man a vi ma a va'a, Zhiklè a da va na matakwan man ta windo te Ƌèlèwèr haha a va'a. 
REV.22.19	Ndo man a helaha te ma man Ƌèlèwèr haha a hodkodai, Zhiklè a da helaha te skwi man a ngècè a sam wof nshèffè, a sam kokwar nkezla'a, man ta windo te Ƌèlèwèr haha.
REV.22.20	Nenga'a man a ngrèdè ma malwuƋi ar haha, a gaƋa:
REV.22.20	Anai i shkè ndul ndul. Amen, washkè, Bai Yèsu.
REV.22.21	Pombi Bi Yèsu da zhè a nda kinè tèlèba!
REV.22.21	Amen
