MAT.1.1	Yesu Kristo a ofi ɔhene Dawid ne Abraham abusua mu no mpanyimfo din na edidi so yi: 
MAT.1.2	Abraham ba ne Isak; Isak ba ne Yakob; Yakob nso mma ne Yuda ne ne nuanom. 
MAT.1.3	Yuda mma ne Peres ne Sera. Wɔn na ne Tamar. Peres ba ne Hesron, ɛnna Hesron nso ba ne Ram. 
MAT.1.4	Ram woo Aminadab; Aminadab woo Nahson. Nahson nso woo Salmon. 
MAT.1.5	Salmon ne ne yere Rahab woo Boas; Boas ne ne yere Rut woo Obed; Obed nso woo Yisai. 
MAT.1.6	Yisai ba ne ɔhene Dawid. Dawid ba ne Salomo. Dawid ne Bar-Seba a na anka ɔyɛ Uria yere no na wɔwoo Salomo. 
MAT.1.7	Salomo woo Rehaboam; Rehaboam woo Abia; Abia woo Asa. 
MAT.1.8	Asa woo Yehosafat; Yehosafat woo Yoram; Yoram nso woo Usia. 
MAT.1.9	Usia ba ne Yotam; Yotam ba ne Ahas; Ahas ba ne Hisikia. 
MAT.1.10	Hisikia ba ne Manase; Manase ba ne Amon; Amon nso ba ne Yosia. 
MAT.1.11	Yosia woo Yekonia ne ne nuanom. Wɔwoo wɔn bere a na Yudafo te nnomum mu wɔ Babilon no. 
MAT.1.12	Wofi Babilon nnomum mu bae no nso mu awo ntoatoaso ni: Yekonia woo Seatiel; Seatiel woo Serubabel. 
MAT.1.13	Serubabel woo Abihud; Abihud woo Eliakim; Eliakim nso woo Asor. 
MAT.1.14	Asor ba ne Sadok; Sadok ba ne Akim; Akim ba ne Elihud. 
MAT.1.15	Elihud ba ne Eleasar; Eleasar ba ne Matan. Matan nso ba ne Yakob; 
MAT.1.16	Yakob woo Yosef a ɔwaree Maria no. Saa Maria yi na ɔwoo Yesu Kristo.
MAT.1.17	Awo ntoatoaso a efi Abraham so de besi ɔhene Dawid so yɛ dunan. Efi ɔhene Dawid so de besi bere a wɔfaa ɔman no nnomum kɔɔ Babilon no nso awo ntoatoaso yɛ dunan saa ara. Saa ara nso na efi bere a wotu fii Babilon san baa wɔn man mu bio no de besi Kristo awo so nso yɛ awo ntoatoaso dunan.
MAT.1.18	Afei Yesu Kristo awo ho nsɛm ni: Wɔde ne na Maria maa Yosef sɛ ɔnware no. Saa bere no, na Maria yɛ ɔbaabun, ɛne sɛ, na onnim ɔbarima. Nanso Maria nam Honhom Kronkron so nyinsɛnee. 
MAT.1.19	Ɛbaa saa no, ne kunu Yosef a odi ne ho ni no ampɛ sɛ obegu Maria anim ase nti, ɔyɛɛ nʼadwene sɛ obegyaa no aware kokoam.
MAT.1.20	Bere a asɛm no ayɛ Yosef dadwene no, Awurade bɔfo beyii ne ho adi kyerɛɛ no dae mu. Ɔbɔfo no ka kyerɛɛ no se, “Yosef, Dawid aseni, nnyaa Maria aware, efisɛ, ne nyinsɛn no fi Honhom Kronkron. 
MAT.1.21	Ɔbɛwo ɔbabarima na woato ne din Yesu; ase ne Agyenkwa, efisɛ, ɔno na obegye ne nkurɔfo nkwa afi wɔn bɔne mu.” 
MAT.1.22	Eyi nyinaa baa mu de hyɛɛ nea odiyifo no kae no ma se:
MAT.1.23	“Ɔbaabun bi benyinsɛn na wawo ɔbabarima, na wɔato ne din, Immanuel,” a ase ne sɛ, “Onyankopɔn ne yɛn wɔ hɔ.” 
MAT.1.24	Bere a Yosef nyanee no, ɔyɛɛ sɛnea ɔbɔfo no hyɛɛ no sɛ ɔnyɛ no. Enti ɔkɔfaa ne yere Maria baa ne nkyɛn. 
MAT.1.25	Yosef ne Maria anhyia da kosii sɛ Maria woo ɔbabarima maa Yosef too ne din “Yesu”.
MAT.2.1	Bere a ɔhene Herode di ade no, na wɔwoo Yesu wɔ Betlehem a ɛwɔ Yudea. 
MAT.2.2	Saa bere no ara mu na anyansafo bi fi apuei baa Yerusalem bebisae se, “Ɛhe na Yudafo hene a wɔawo no no wɔ? Yehuu ne nsoromma wɔ apuei nohɔ, nti na yɛaba sɛ yɛrebɛsom no.”
MAT.2.3	Ɔhene Herode tee saa asɛm yi no, ɛhaw nʼadwene yiye. Saa ara nso na ɛhaw Yerusalemfo nyinaa adwene. 
MAT.2.4	Ɔhene Herode frɛɛ ɔman no mu asɔfo mpanyin ne kyerɛwsɛm no akyerɛkyerɛfo behyiae. Obisaa wɔn se, “Adiyifo no kyerɛɛ faako a wɔbɛwo Kristo no anaa?” 
MAT.2.5	Wobuaa no se, “Betlehem a ɛwɔ Yudea. Na eyi ne nea adiyifo no kae:
MAT.2.6	“ ‘O, kurow Betlehem, wo a wonyɛ ketewaa Yudaman mu, wo mu na meyi nea obedi me man Israel anim afi.’ ”
MAT.2.7	Ɔhene Herode frɛɛ anyansafo no kokoam bisaa wɔn bere pɔtee a wohuu nsoromma no. Ɔtoaa so ka kyerɛɛ wɔn se, 
MAT.2.8	“Monkɔ Betlehem nkɔhwehwɛ abofra no. Sɛ muhu no a, mommɛka nkyerɛ me, na me nso menkɔsom no bi.”
MAT.2.9	Anyansafo no tiee ɔhene no asɛm no wiei no, wɔkɔe. Wɔrekɔ no, nsoromma a wohuu wɔ apuei no san yii ne ho adi bio kyerɛɛ wɔn. Edii wɔn anim kosii faako a wɔawo abofra no wɔ Betlehem hɔ. 
MAT.2.10	Bere a wohuu nsoromma no no, wɔn ani gyee mmoroso.
MAT.2.11	Woduu ofi a abofra no ne ne na Maria wɔ no, wɔkotow, som no. Wɔde wɔn akyɛde a ɛyɛ sikakɔkɔɔ, aduhuam ne kurobow yɛɛ no ayɛ.
MAT.2.12	Onyankopɔn soo wɔn dae bɔɔ wɔn kɔkɔ sɛ wɔnnsan nnkɔ Herode nkyɛn bio wɔ Yerusalem. Enti wɔfaa ɔkwan foforo so kɔɔ wɔn kurom.
MAT.2.13	Anyansafo no kɔe akyi no, Awurade bɔfo soo Yosef dae se, “Sɔre fa abofra no ne ne na, na monkɔ Misraim nkɔtena hɔ nkosi sɛ mɛkyerɛ mo bere a mobɛsan aba. Efisɛ, ɔhene Herode rehwehwɛ abofra no akum no.” 
MAT.2.14	Anadwo no ara, Yosef faa abofra no ne Maria siim kɔɔ Misraim, 
MAT.2.15	na wɔtenaa hɔ kosii sɛ ɔhene Herode wui. Eyi na ɛmaa nea odiyifo no kae se, “Mafrɛ me ba afi Misraim” no baa mu.
MAT.2.16	Herode hui sɛ anyansafo no adaadaa no no, ne bo fuwii mmoroso. Ɔsomaa nʼasraafo sɛ wɔnkɔ Betlehem ne nkurow a atwa ho ahyia no nyinaa mu nkokunkum mmarimaa a wonnii mfe abien kosi wɔn a wɔadi mfe abien so, sɛnea anyansafo no bere a wɔkae se wɔwoo abofra no wɔ mu no kyerɛ no. 
MAT.2.17	Herode atirimmɔdensɛm yi maa nea odiyifo Yeremia kae se, 
MAT.2.18	“Wɔte nne bi wɔ Rama. Ɛyɛ osu ne agyaadwo; Rahel resu ne mma; ɔmpɛ awerɛkyekye bi, efisɛ, wɔnte ase bio” no baa mu.
MAT.2.19	Herode wu akyi no, Awurade bɔfo yii ne ho adi kyerɛɛ Yosef wɔ dae mu wɔ Misraim ka kyerɛɛ no se, 
MAT.2.20	“Sɔre na fa abofra no ne ne na kɔ Israel asase so, efisɛ, wɔn a wɔpɛe sɛ wokum abofra no no awuwu.”
MAT.2.21	Yosef faa abofra no ne ne na san kɔɔ Israel asase so bio. 
MAT.2.22	Yosef tee sɛ Arkelao a ɔyɛ Herode ba na odi hene wɔ Yudea saa bere no mu no, osuroe sɛ ɔbɛkɔ hɔ. Awurade san soo no dae foforo bio se ɔnnkɔ Yudea na mmom, ɔnkɔ Galilea. 
MAT.2.23	Enti wɔkɔtenaa kurow Nasaret mu. Eyi nso maa nea odiyifo no kae se, “Wɔbɔfrɛ no Nasaretni no baa mu.”
MAT.3.1	Bere a Yesu ne nʼawofo wɔ Nasaret no, Yohane Osuboni bɛkaa asɛm wɔ Yudea sare so se, 
MAT.3.2	“Monsakra mo su; momfa mo ho mma Onyankopɔn, na ɔsoro ahenni no abɛn.” 
MAT.3.3	Yohane ne nea odiyifo Yesaia kaa ne ho asɛm se, “Obi nne reteɛm se, ‘Mommɔ kwan mma Awurade; momma nʼatempɔn nteɛ!’ ”
MAT.3.4	Saa bere no, na Yohane fura yoma ho nhwi ntama, bɔ aboa nhoma abɔso. Na nʼaduan yɛ mmoadabi ne ɛwo. 
MAT.3.5	Yerusalemfo ne Yudeafo ne nnipa a wɔte Asubɔnten Yordan ho no nyinaa kɔɔ ne nkyɛn wɔ sare no so hɔ kotiee asɛm no bi. 
MAT.3.6	Wɔkaa wɔn bɔne ma ɔbɔɔ wɔn asu wɔ Asubɔnten Yordan mu.
MAT.3.7	Yohane hui sɛ Farisifo ne Sadukifo pii reba ne nkyɛn ma wɔabɔ wɔn asu no, ɔka kyerɛɛ wɔn se,
MAT.3.7	“Awɔ mma! Hena na ɔka kyerɛɛ mo se munguan mfi Onyankopɔn abufuw a ɛreba no ano? 
MAT.3.8	Ansa na wɔbɛbɔ mo asu no, ɛsɛ sɛ mosakra mo su na mubu ɔbra pa. 
MAT.3.9	Munsusuw sɛ moyɛ Abraham asefo nti, mubetumi aguan afi asotwe a ɛbɛba mo so no ho. Merema mo ate ase sɛ Onyankopɔn betumi ama abo a ɛwɔ ha yi adan Abraham asefo.
MAT.3.10	“Onyankopɔn de nʼabonnua ato dua biara a ɛnsow aba pa ntini ho sɛ ɔde betwa, na ɔde agu gya mu ahyew no.
MAT.3.11	“Me de, mede nsu na ɛrebɔ wɔn a wɔasakra wɔn su no asu. Nanso nea odi mʼakyi reba no de, ɔso sen me, a ne mpaboa mpo, mensɛ sɛ mikita. Ɔno de, sɛ ɔba a, ɔde Honhom Kronkron ne ogya na ɛbɛbɔ mo asu. 
MAT.3.12	Obehuhuw aburow no so ayiyi mu aba pa no afi ntɛtɛ no mu, na ɔde aba pa no akosie, na ɔde ogya a ennum da ahyew ntɛtɛ no pasaa.”
MAT.3.13	Yesu tee Yohane Osuboni nka no, ofi Galilea baa Asubɔnten Yordan ho sɛ Yohane mmɔ no asu. 
MAT.3.14	Yohane hui sɛ ɔmfata sɛ ɔbɔ Yesu asu. Eyi nti, ɔkae se, “Wo na ɛsɛ sɛ wobɔ me asu, na ɛnyɛ me.”
MAT.3.15	Ɛnna Yesu nso ka kyerɛɛ no se, “Etwa ara na etwa sɛ wobɔ me asu sɛnea ɛbɛyɛ a nea Onyankopɔn ahyɛ ato hɔ no bɛba mu.” Yesu asɛm a ɔkae no nti, Yohane bɔɔ no asu.
MAT.3.16	Yohane asubɔ no akyi a ofi nsu no mu baa koko so pɛ, ɔsoro bue maa no. Ohuu Onyankopɔn Honhom sɛ ɛresian ba no so sɛ aborɔnoma. 
MAT.3.17	Ɛhɔ ara, nne bi fi soro kae se, “Oyi ne me dɔ Ba a ɔsɔ mʼani.”
MAT.4.1	Eyi akyi no, Honhom Kronkron faa Yesu kɔɔ sare so sɛ ɔbonsam nkɔsɔ no nhwɛ. 
MAT.4.2	Saa bere no, Yesu dii mmuada adaduanan, awia ne anadwo. Eyi maa ɔkɔm dee no. 
MAT.4.3	Ɔbonsam baa Yesu nkyɛn bɛka kyerɛɛ no se, “Sɛ wone Onyankopɔn Ba no a, ka na saa abo yi nnan aduan.”
MAT.4.4	Yesu buaa no se, “Wɔakyerɛw sɛ, ‘Ɛnyɛ aduan nko ara na ɛho hia onipa wɔ nʼasetena mu, na mmom nea ehia titiriw ne sɛ, obedi Onyankopɔn asɛm so.’ ”
MAT.4.5	Afei ɔbonsam de Yesu kɔɔ Yerusalem de no kogyinaa asɔredan a ɛwɔ hɔ no atifi pɛɛ, 
MAT.4.6	na ɔka kyerɛɛ no se, “Sɛ wone Onyankopɔn ba no ampa ara a, huruw fi nea wugyinae hɔ si fam, efisɛ, wɔakyerɛw sɛ, ‘Onyankopɔn bɛsoma nʼabɔfo abɛsɔw wo na woammɛhwe abotan so.’ ”
MAT.4.7	Yesu buae bio se, “Wɔakyerɛw bio sɛ, ‘Nsɔ Awurade wo Nyankopɔn nhwɛ.’ ”
MAT.4.8	Eyi akyi no, ɔbonsam de Yesu kɔɔ bepɔw tenten bi mpampam. Ɔde nʼani kari kyerɛɛ no wiase ahenni ahorow ne emu anuonyam nyinaa. 
MAT.4.9	Afei ɔka kyerɛ Yesu se, “Sɛ wobɛkotow asom me a, mede nea wuhu yi nyinaa bɛma wo.”
MAT.4.10	Ɛhɔ ara na Yesu buae se, “Fi me so, Satan! Wɔakyerɛw sɛ, ‘Kotow som Awurade wo Nyankopɔn, na ɔno nko ara na som no.’ ”
MAT.4.11	Yesu ano sii no, ɔbonsam gyaw no hɔ kɔe. Ɛno akyi, abɔfo baa Yesu nkyɛn bɛsom no.
MAT.4.12	Yesu tee sɛ wɔakyere Yohane no, ɔkɔɔ Galilea. 
MAT.4.13	Oduu Galilea no, wantena Nasaret, na mmom, otwaam wɔ Nasaret hɔ kɔtenaa Kapernaum a ɛwɔ Galilea mpoano no, Sebulon ne Naftali ahye so. 
MAT.4.14	Eyi maa nea odiyifo Elia kae se, 
MAT.4.15	“Sebulon asase ne Naftali asase, ɔkwan a ɛkɔ po mu, Yordan agya, amanaman Galilea, 
MAT.4.16	nnipa a wɔtenaa sum mu no, Hann kɛse bi apue ama wɔn. Wɔtenaa owu asase so maa Hann no pue maa wɔn wɔ hɔ” no baa mu. 
MAT.4.17	Efi saa bere no, Yesu fii nʼasɛnka ase se, “Monsakra mo su, momfa mo ho mma Onyankopɔn, na ɔsoro ahenni no abɛn.”
MAT.4.18	Da bi a Yesu nam Galilea mpoano no, ohuu anuanom baanu bi a wɔn nyinaa yɛ apofofo sɛ wɔregu asau wɔ po no mu. Saa anuanom yi mu baako din de Simon, a ne din foforo nso de Petro. Ɔbaako no nso din de Andrea.
MAT.4.19	Yesu ka kyerɛɛ wɔn se, “Mummedi mʼakyi, na mɛkyerɛ mo ɔkwan a wɔfa so yi nnipa kra.” 
MAT.4.20	Ɛhɔ ara, wogyaw wɔn asau no guu hɔ bedii nʼakyi ne no kɔe.
MAT.4.21	Ɔkɔɔ nʼanim kakra no, ohuu Sebedeo mma baanu a wɔfrɛ ɔbaako Yohane, ɛnna ɔbaako nso din de Yakobo, sɛ wɔne wɔn agya te ɔkorow mu retuatua wɔn asau mu. Yesu frɛɛ wɔn nso sɛ wommedi nʼakyi. 
MAT.4.22	Ntɛm ara, wogyaw wɔn agya ne ɔkorow no hɔ, bedii nʼakyi.
MAT.4.23	Yesu kyinkyinii Galileaman mu nyinaa kaa ahenni no ho asɛmpa wɔ Yudafo hyiadan mu. Ɔsaa nyarewa ahorow a wɔde baa nʼanim nyinaa nso. 
MAT.4.24	Yesu anwonwade a ɔyɛe yi trɛw koduu Siriaman mu nyinaa. Eyi ma wɔde wɔn a ahonhommɔne wɔ wɔn so, wɔn a wotwa, wɔn a wɔyare mmubui, ne wɔn a nyarewa ahorow haw wɔn no nyinaa fi Siriaman mu brɛɛ no ma ɔsaa wɔn nyinaa yare. 
MAT.4.25	Anwonwade a Yesu yɛe yi, maa nnipakuw a wofi Galilea ne Nkurow Du “Dekapoli” no mu ne Yerusalem ne Yordan agya tu dii nʼakyi.
MAT.5.1	Yesu huu nnipakuw no saa no, ɔkɔɔ bepɔw bi so. Ɔtenaa ase no, nʼasuafo no kɔɔ ne nkyɛn. 
MAT.5.2	Ofitii ase kyerɛkyerɛɛ wɔn se,
MAT.5.3	“Nhyira ne wɔn a wonim sɛ wɔyɛ ahiafo wɔ honhom mu, na wɔn na ɔsoro ahenni yɛ wɔn dea. 
MAT.5.4	Nhyira ne wɔn a wɔn werɛ ahow, na wɔn na Onyankopɔn bɛkyekye wɔn werɛ. 
MAT.5.5	Nhyira ne ahobrɛasefo, na wɔn na Onyankopɔn bɛma wɔadi asase so.
MAT.5.6	“Nhyira ne wɔn a wɔn pɛ ne sɛ wɔbɛyɛ Onyankopɔn apɛde, na wɔn na Onyankopɔn bɛma wɔn nea ehia wɔn. 
MAT.5.7	Nhyira ne wɔn a wohu mmɔbɔ, na wɔn na Onyankopɔn behu wɔn mmɔbɔ. 
MAT.5.8	Nhyira ne wɔn a wɔn koma mu tew, na wɔn na wɔbehu Onyankopɔn. 
MAT.5.9	Nhyira ne apatafo, na wɔn na Onyankopɔn bɛfrɛ wɔn ne mma. 
MAT.5.10	Nhyira ne wɔn a esiane sɛ wɔyɛ Onyankopɔn apɛde nti wɔtaa wɔn, na wɔn na ɔsoro ahenni no yɛ wɔn dea.
MAT.5.11	“Nhyira ne mo a me din mu nti, wɔyaw mo, taa mo, twa atoro, ka asɛmmɔne to mo so. 
MAT.5.12	Momma mo ani nnye na monsɛpɛw mo ho efisɛ, mowɔ akatua a ɛso wɔ ɔsoro. Munhu sɛ saa ara na wɔtaa adiyifo a wɔdii mo kan no.
MAT.5.13	“Mone asase yi so nkyene. Sɛ nkyene dɛ yera a, ɔkwan bɛn so na wɔbɛfa ama ayɛ nkyene bio? Enye mma hwee bio, gye sɛ wohwie gu na nnipa tiatia so. 
MAT.5.14	Mone wiase kanea. Kurow a ɛda bepɔw so no ntumi nhintaw. 
MAT.5.15	Wɔnsɔ kanea mfa nsie, na mmom, wɔde si petee mu na ahyerɛn ama wɔn a wɔwɔ ofi no mu no nyinaa. 
MAT.5.16	Saa ara na momma mo nneyɛe pa nna adi mma nnipa nhu na wɔnam so ahyɛ mo Agya a ɔwɔ soro no anuonyam.
MAT.5.17	“Munnsusuw sɛ maba sɛ merebɛsɛe Mose mmara no ne adiyifo no nkyerɛkyerɛ no. Na mmom, maba sɛ, merebɛhyɛ no ma, sɛnea ne nyinaa bɛba mu pɛpɛɛpɛ. 
MAT.5.18	Munhu sɛ, ɔsoro ne asase da so wɔ hɔ yi, mmara no mu biribiara rensakra da kosi sɛ ne nyinaa bɛba mu. 
MAT.5.19	Eyi nti, obiara a obebu mmara no mu fa bi so, na ɔbɛkyerɛkyerɛ afoforo ama wɔn nso abu mmara no mu fa bi so no, bɛyɛ akumaa ɔsoro ahenni mu. Na obiara a obedi mmara no so na ɔbɛkyerɛkyerɛ afoforo ama wɔn nso adi mmara no so no, bɛyɛ kɛse ɔsoro ahenni mu.
MAT.5.20	“Enti merebɔ mo kɔkɔ sɛ, sɛ mopɛ sɛ mokɔ ɔsoro ahenni mu de a, gye sɛ moyɛ Onyankopɔn apɛde sen nea mmara no akyerɛkyerɛfo ne Farisifo no yɛ no.
MAT.5.21	“Mose mmara no ka se, ‘Nea odi awu no, ɔno nso ɛsɛ sɛ wokum no bi.’ 
MAT.5.22	Na me de, nea mereka ne sɛ, obiara a ne bo befuw ne nua no, wobebu no atɛn. Bio, obiara a ɔbɛyaw ne nua no, wɔbɛfrɛ no mpanyin anim. Afei obiara a ɔbɛka akyerɛ ne nua se ‘Ogyimifo’ no, ɔbɛkɔ amanehunu gya mu.
MAT.5.23	“Enti sɛ ɛba sɛ worekɔbɔ afɔre, na wokae sɛ wo ne wo nua wɔ asɛm a, 
MAT.5.24	gyae afɔre no bɔ na kɔ, na wo ne wo nua no nkɔbom ansa na woakɔbɔ afɔre no. 
MAT.5.25	Sɛ wo ne obi nya asɛm a, wo ne no mmɔ mu ntɛm na wamfa wo ankɔ asennii ankɔma ɔtemmufo na ɔtemmufo no amfa wo anhyɛ afiasehwɛfo nsa, na afiasehwɛfo no amfa wo ankɔto afiase. 
MAT.5.26	Sɛ ɔde wo kɔ ɔtemmufo anim a, kae sɛ, ansa na wubefi asennii hɔ no, gye sɛ woatua sika biara a wɔregye afi wo hɔ no.
MAT.5.27	“Mose mmara no ka se, ‘Nsɛe aware.’ 
MAT.5.28	Na me de, nea mereka ne sɛ: Obiara a ohu ɔbea na ne kɔn dɔ no ne koma mu no, abɔ aguaman. 
MAT.5.29	Sɛ wʼani baako a eye to wo hintidua a, eye sɛ wubetu atow akyene. Efisɛ, eye sɛ wobɛhwere wʼakwaa fa bi sen sɛ wɔbɛtow wo nipadua no nyinaa akyene amanehunu gya mu. 
MAT.5.30	Saa ara nso na sɛ wo nsa a eye to wo hintidua a, eye sɛ wubetwa atow akyene, efisɛ, eye sɛ wobɛhwere wʼakwaa fa bi sen sɛ wɔbɛtow wo nipadua nyinaa akyene amanehunu gya mu.
MAT.5.31	“Mose mmara no ka se, ‘Obiara a obegyaa ne yere no mma no awaregyae krataa.’ 
MAT.5.32	Na me de, nea mereka ne sɛ, sɛ ɔbarima bi gyaa ne yere a, ɛnyɛ sɛ ɔbea no abɔ aguaman, na ɔbea no san kɔware bio a, na ɔbarima a ogyaa no no ama ɔbea no asɛe aware. Ɔbarima foforo a ɔbɛware ɔbea no nso asɛe aware saa ara.
MAT.5.33	“Bio, Mose mmara no ka se, ‘Mmu bɔ a woahyɛ Onyankopɔn no so, na mmom di bɔ a woahyɛ no no so.’ 
MAT.5.34	Na me de, nea mereka ne sɛ: Monnka ntam mmfa nnhyɛ bɔ. Monnnɔ soro, efisɛ, ɛyɛ Onyankopɔn ahengua. 
MAT.5.35	Monnnɔ fam, efisɛ, ɛyɛ Onyankopɔn nan ase agua. Monnnɔ Yerusalem, efisɛ, ɛyɛ ahenkurow. 
MAT.5.36	Mfa wo ti nka ntam, efisɛ, worentumi nnan tinhwi baako mpo mma ɛnyɛ fitaa anaa tuntum. 
MAT.5.37	Momma mo nsɛm nyɛ ‘Yiw’ anaa ‘Dabi’. Asɛm biara a wobɛka a ɛnyɛ ‘Yiw’ anaa ‘Dabi’ no fi ɔbonsam.
MAT.5.38	“Mose mmara no ka se, ‘Sɛ obi tu wʼaniwa a, tu ne de bi. Sɛ obi tu wo se nso a, tu ne de bi.’ 
MAT.5.39	Na me de, nea mereka ne sɛ: Mommfa bɔne nntua bɔne so ka! Sɛ obi bɔ wʼaso nifa mu a, dan benkum no nso ma no na ɔmmɔ mu. 
MAT.5.40	Sɛ obi ne wo di asɛm gye wo ntama a, worɔw wo mpaboa ka ho ma no. 
MAT.5.41	Sɛ obi hyɛ wo se wo ne no nnantew kwansin baako a, wo ne no nkɔ akwansin abien. 
MAT.5.42	Sɛ obi srɛ wo biribi a, fa ma no; obi pɛ sɛ ɔfɛm wo hɔ biribi a, fa fɛm no.
MAT.5.43	“Moate sɛ wɔka se, ‘Dɔ wo yɔnko na tan wo tamfo.’ 
MAT.5.44	Na me de, nea mereka ne sɛ: Mommɔ mpae mma wɔn a wɔhaw mo. 
MAT.5.45	Eyi bɛma mo ayɛ mo Agya a ɔwɔ soro no mma, efisɛ, ɔma ne wia pue, ma ne su tɔ ma nnipa bɔne ne nnipa pa nyinaa pɛ. 
MAT.5.46	Sɛ modɔ wɔn a wɔdɔ mo no nko ara a, mfaso bɛn na mubenya afi Onyankopɔn nkyɛn? Ɛnyɛ saa ara na nnebɔneyɛfo nso yɛ? 
MAT.5.47	Sɛ mukyia wɔn a munim wɔn nko ara a, nsonoe bɛn na ɛda mo ne afoforo ntam? Ɛnyɛ saa ara na nnebɔneyɛfo nso yɛ? 
MAT.5.48	Enti monyɛ pɛ sɛnea mo Agya a ɔwɔ soro no yɛ pɛ no.
MAT.6.1	“Monhwɛ yiye na moanyɛ papa ankyerɛ nnipa amfa ampɛ anuonyam. Sɛ moyɛ saa a, morenya mfaso biara mfi mo Agya a ɔwɔ soro no nkyɛn. 
MAT.6.2	Sɛ woyɛ papa a, mmɔ no dawuru sɛnea wɔn a wɔyɛ huuhuu yɛ wɔ asɔredan mu ne mmɔnten so no. Merema mo ate ase sɛ, saa nnipa no anya wɔn akatua dedaw. 
MAT.6.3	Sɛ woyɛ papa a, mma obiara nnhu. Mpo sɛ wode wo nsa nifa yɛ papa a, mma wo nsa benkum nnhu, 
MAT.6.4	na wʼagya a onim kokoam nsɛm nyinaa no betua wo ka.
MAT.6.5	“Ɛfa mpaebɔ ho nso, sɛ morebɔ mpae a, mommmɔ mpae sɛnea wɔn a wɔyɛ huuhuu gyina asɔredan mu ne mmɔnten so bɔ mpae de pɛ nnipa anim anuonyam no. Merema mo ate ase sɛ, saa nnipa no anya wɔn akatua dedaw. 
MAT.6.6	Sɛ wopɛ sɛ wobɔ mpae a, kowura wo dan mu, na to wo pon mu, na bɔ wʼagya a ɔwɔ kokoam no mpae, na wʼagya a onim kokoam nsɛm no, betua wo ka.
MAT.6.7	“Sɛ mobɔ mpae a, monnkasakasa bebree, ntitititi nsɛm mu, nnsusuw sɛ, sɛ moyɛ saa a na Onyankopɔn betie mo. 
MAT.6.8	Mo agya Nyankopɔn nim nea ehia mo nyinaa ansa na mubisa no.
MAT.6.9	“Enti saa ɔkwan yi so na momfa mmɔ mpae: ‘Yɛn Agya a wowɔ soro, wo din ho ntew. 
MAT.6.10	Wʼahenni mmra. Nea wopɛ nyɛ asase so, sɛnea ɛyɛ ɔsoro. 
MAT.6.11	Ma yɛn, yɛn daa aduan nnɛ, 
MAT.6.12	na fa yɛn aka firi yɛn, sɛnea yɛde firi wɔn a wɔde yɛn aka. 
MAT.6.13	Mfa yɛn nkɔ sɔhwɛ mu. Na yi yɛn fi ɔbɔnefo no nsam. Amen.’ 
MAT.6.14	Sɛ mode wɔn a wɔfom mo mfomso firi wɔn a, mo nso mo soro agya de mo mfomso befiri mo. 
MAT.6.15	Nanso, sɛ moamfa wɔn a wɔfom mo mfomso amfiri wɔn a, mo soro agya no nso remfa mo mfomso mfiri mo.
MAT.6.16	“Sɛ mudi mmuada a, monnyɛ mo anim mmɔbɔmmɔbɔ, sɛnea nyaatwomfo di mmuada a wɔyɛ de pɛ nnipa anim anuonyam no. Merema mo ate ase sɛ, saa nnipa no anya wɔn akatua dedaw. 
MAT.6.17	Sɛ wudi mmuada a, srɛn wo ti, na hohoro wʼanim, na ma wʼanim nyɛ frɔmm, 
MAT.6.18	na mma nnipa nnhu sɛ woredi mmuada, gye wʼagya a ohu nea wɔyɛ wɔ kokoam nyinaa no; na wʼagya a ohu nea wɔyɛ wɔ kokoam nyinaa no betua wo ka.
MAT.6.19	“Monnhyehyɛ mo agyapade wɔ asase yi so nea ntɛferɛw betumi awe, na ebetumi agye nkanare asɛe, na akorɔmfo betumi awia. 
MAT.6.20	Mmom, monhyehyɛ mo agyapade wɔ soro, nea ntɛferɛw ntumi nwe, na entumi nnye nkanare nsɛe, na akorɔmfo ntumi nwia. 
MAT.6.21	Na nea wʼademude wɔ no, ɛhɔ na wo koma nso wɔ.
MAT.6.22	“Aniwa yɛ onipa kanea. Ɛno nti sɛ wʼaniwa ye a, na wo nipadua nyinaa yɛ hann. 
MAT.6.23	Nanso, sɛ wʼaniwa nye a, ɛma wo nipadua no nyinaa dan sum tumm. Enti sɛ hann a ɛwɔ wo mu no yɛ sum de a, na wo nipadua no yɛ sum kabii.
MAT.6.24	“Obiara ntumi nsom awuranom baanu; sɛ ɔyɛ saa a, ɔbɛtan ɔbaako na wadɔ ɔbaako; anaasɛ ɔde ne ho bɛfam ɔbaako na wabu ɔbaako animtia. Morentumi nsom Onyankopɔn ne ahode.
MAT.6.25	“Eyi nti na mitu mo fo sɛ, munnnwinnwen nea mubedi, anaa nea mobɛnom, anaa nea mubefura ho. Mowɔ ɔkra ne nipadua a ɛsom bo sen nea mubedi, nea mobɛnom, ne nea mubefura. 
MAT.6.26	Monhwɛ wim nnomaa, wonnua aba, ɛnna wontwa aba mmoaboa ano mfa nsie, nanso mo agya a ɔwɔ soro no ma wɔn aduan di. Monsom bo nsen wɔn anaa? 
MAT.6.27	Mo mu hena na adwene a odwen no betumi ato ne nkwanna so simma baako?
MAT.6.28	“Adɛn nti na mudwinnwen ntama ho? Monhwɛ afifide bi sɛ wuram nhwiren. Wonnwen ntama ho. 
MAT.6.29	Nanso, ɔhene Salomo ahonya ne nʼanuonyam nyinaa akyi no, na nʼahoɔfɛ nnu wuram nhwiren yi. 
MAT.6.30	Na sɛ Onyankopɔn tumi fura afifide a ɛwɔ hɔ nnɛ na ɔkyena enni hɔ ntama a, mo a mo gyidi sua, ɛbɛyɛ dɛn na ɔrentumi mma mo nea ehia mo?
MAT.6.31	“Enti ɛnsɛ sɛ mudwinnwen aduan ne ntama ho, sɛ wɔn a wɔn gyidi sua. Wɔn a wɔn gyidi sua no na bere biara wodwen saa nneɛma no ho. 
MAT.6.32	Na mo de, mo agya a ɔwɔ soro no nim sɛ eyinom nyinaa ho hia mo. 
MAT.6.33	Enti monhwehwɛ Onyankopɔn ahenni ne ne trenee kan, na ɔde nea ehia mo nyinaa bɛka mo ho.
MAT.6.34	“Enti munnnwinnwen ɔkyena ho. Onyankopɔn no ara de nea ehia mo bɛma mo. Ɛda biara ne mu nsɛm.
MAT.7.1	“Mummmu ntɛn, na afoforo ammu mo ntɛn. 
MAT.7.2	Nea mode yɛ afoforo no, ɛno ara na wɔde bɛyɛ mo. 
MAT.7.3	Adɛn na woma ɔbo ketewaa a ɛda wo nua ani so no haw wo, bere a ɔbo kɛse da wo de so? 
MAT.7.4	Ɛbɛyɛ dɛn na woatumi aka akyerɛ wo nua se, ‘Ma minyi bosea a ɛda wʼani so no mma wo,’ wɔ bere a, ɔbo kɛse da wʼani so? 
MAT.7.5	Onipa huuhuu: Di kan yi ɔbo a ɛda wʼani so no ansa na woatumi ahu wo nua de ayi ama no.
MAT.7.6	“Mommfa nea ɛho tew mma akraman. Saa ara na monntow mo nhene pa ngu mprako anim! Wobetiatia so na wɔadan wɔn ho atow ahyɛ mo so.
MAT.7.7	“Mummisa, na wɔbɛma mo; monhwehwɛ, na mubehu; mompem, na wobebue mo. 
MAT.7.8	Na obiara a obisa no, onya. Obiara a ɔhwehwɛ no, ohu; na nea ɔpem no, wobue no. 
MAT.7.9	Na hena na ne ba bisa no abodoo a, ɔbɛma no ɔbo? 
MAT.7.10	Anaasɛ obisa no nsumnam a, ɔbɛma no ɔwɔ? Ɛremma saa da! 
MAT.7.11	Na sɛ mo a, mo koma yɛ den a moyɛ nnebɔneyɛfo mpo nim sɛnea moma mo mma nnepa a, ɛbɛyɛ dɛn na mo agya a ɔwɔ soro no mfa nnepa mma ne mma a wobisa no no?
MAT.7.12	“Enti sɛnea mmara no ne adiyifo no ka no, ade biara a mopɛ sɛ nnipa nyɛ mma mo no, mo nso monyɛ mma wɔn saa ara.
MAT.7.13	“Ɔkwan hihiaa no nko ara so na wubetumi afa akɔ soro! Ɔkwan a ɛkɔ ɔbonsam kurom no so trɛw, na nʼapon nso mu bae ma nnipadɔm a wɔpɛ sɛ wɔfa so kɔ ɔsɛe mu no. 
MAT.7.14	Ɔpon a wowura mu de kɔ nkwa mu no yɛ ketewaa, na ɔkwan a wɔfa so no nso yɛ teaa, na nnipa kakraa bi na wohu fa so.
MAT.7.15	“Monhwɛ mo ho yiye wɔ atoro akyerɛkyerɛfo a wɔba mo nkyɛn ahobrɛase mu sɛ nguan, nanso wɔyɛ mpataku a wonya mo a, wɔbɛtetew mo pasaa no ho. 
MAT.7.16	Wɔn nneyɛe na mode behu wɔn, sɛnea mutumi de dua bi aba hu dua ko a ɛyɛ no. Worentumi mfa kokora nyɛ bayerɛ; saa ara nso na worentumi mfa kwaeborɔfere nyɛ borɔfere. 
MAT.7.17	Dua a ɛwɔ nnyinaso pa no tumi sow aba pa; na dua a enni nnyinaso pa no nso sow aba bɔne. 
MAT.7.18	Dua a ɛwɔ ahoɔden no ntumi nsow aba a enye, ɛnna dua a enni ahoɔden no nso ntumi nsow aba a eye. 
MAT.7.19	Dua biara a ɛnsow aba pa no, wotwa, de gu gya mu, hyew. 
MAT.7.20	Onipa nneyɛe na ɛma yehu ne suban. Saa ara nso na dua bi aba a ɛsow no na ɛma yɛde hu sɛ ɛyɛ dua pa anaa dua bɔne.
MAT.7.21	“Ɛnyɛ obiara a ɔbɔ me din ‘Awurade, Awurade’ no na ɔbɛkɔ ɔsoro ahenni mu. 
MAT.7.22	Atemmu da no, nnipa pii bɛka akyerɛ me se, ‘Awurade, yɛkaa wo ho asɛm kyerɛɛ afoforo. Yɛnam wo din nso so tuu ahonhommɔne, san yɛɛ anwonwade ahorow.’ 
MAT.7.23	Na mabua wɔn se, ‘Minhuu mo da, na minnim mo nso. Nnebɔneyɛfo, mumfi ha nkɔ!’
MAT.7.24	“Wɔn a wotie nea meka, na wodi so no te sɛ onyansafo a osi ne dan si ɔbotan so. 
MAT.7.25	Sɛ osu tɔ, na osuframa bɔ, na nsu yiri, na emu biara ka ɔdan no a, ɛremmu da, efisɛ, wosi sii ɔbotan so.
MAT.7.26	“Nanso wɔn a wotie nea meka na wonni so no yɛ nkwaseafo. Wɔte sɛ obi a osii ne dan sii anhwea so. 
MAT.7.27	Sɛ osu tɔ, na osuframa bɔ, na nsu yiri, na emu biara ka ɔdan no a, ebedwiriw agu fam abubu pasaa.”
MAT.7.28	Yesu asɛnka no maa nnipadɔm a wotiee no no nyinaa ho dwiriw wɔn, 
MAT.7.29	efisɛ, ɔkyerɛkyerɛe sɛ obi a okita tumi, na ɛnyɛ nea mmara no akyerɛkyerɛfo no kyerɛ no.
MAT.8.1	Bere a Yesu sianee bepɔw no no, nnipadɔm bebree dii nʼakyi. 
MAT.8.2	Ɔkwatani bi baa Yesu nkyɛn bɛkotow no, srɛɛ no sɛ, “Me wura, mesrɛ wo, sɛ ɛyɛ wopɛ a, sa me yare.”
MAT.8.3	Yesu teɛɛ ne nsa de kaa ɔkwatani no kae se, “Mɛsa wo yare. Kwata, fi ne so kɔ!” Amonom hɔ ara, kwata no fii ne ho.
MAT.8.4	Yesu ka kyerɛɛ no se, “Wo ne obiara nni wʼayaresa yi ho nkɔmmɔ. Kɔ, na fa wo ho kɔkyerɛ ɔsɔfo, na bɔ afɔre a Mose hyɛɛ sɛ wɔmmɔ sɛ adanse no.”
MAT.8.5	Yesu kɔɔ Kapernaum. Oduu hɔ no, Roma asraafo panyin bi a dɔm hyɛ nʼase baa ne nkyɛn bebuu no nkotodwe kae se, 
MAT.8.6	“Awurade, mʼabofra abubu gu hɔ a ɔrehu amane; mesrɛ wo, bɛsa no yare ma me.”
MAT.8.7	Yesu ka kyerɛɛ no se, “Mɛba abɛsa no yare.”
MAT.8.8	Asraafo panyin no tee Yesu asɛm a ɔkae no, ɔkae se, “Awurade, memfata sɛ woba me fi. Ka biribi, na mʼabofra no ho bɛyɛ no den. 
MAT.8.9	Meyɛ ɔsraani a mehyɛ tumi ase, na mesan wɔ asraafo a wɔhyɛ mʼase. Meka kyerɛ wɔn mu bi se ɔnkɔ a, ɔkɔ. Meka kyerɛ ɔfoforo se ɔmmra a, ɔba. Saa ara nso na sɛ meka kyerɛ mʼabofra se ɔnyɛ biribi a, ɔyɛ ara nen. Nanso minim sɛ, wowɔ tumi a wubetumi de apam ɔyare no ma afi ne so.”
MAT.8.10	Yesu tee saa asɛm yi no, ɛyɛɛ no nwonwa. Ɔdanee nʼani ka kyerɛɛ nnipadɔm a wodi nʼakyi no se, “Israelman mu nyinaa, minhuu gyidi a ɛte sɛɛ da. 
MAT.8.11	Na meka makyerɛ mo se, nnipa pii befi apuei ne atɔe aba, na wɔne Abraham, Isak ne Yakob abɛtena ase wɔ ɔsoro ahenni no mu. 
MAT.8.12	Na Israelfo a wosiesiee ɔsoro ahenni maa wɔn no mu pii wɔ hɔ a wɔbɛtow wɔn agu esum kabii mu ama yaw.”
MAT.8.13	Yesu ka kyerɛɛ asraafo panyin no se, “Kɔ fie. Nea wugye di no aba mu ama wo!” Saa bere koro no ara mu, abofra no ho tɔɔ no!
MAT.8.14	Yesu kɔɔ Petro fi. Ɔkɔtoo sɛ atiridii abɔ Petro ase bea ma ɔda hɔ. 
MAT.8.15	Yesu soo ne nsa, na amonom, atiridii no tu fii ne so. Ɔsɔre noaa aduan maa wɔn.
MAT.8.16	Saa da no anwummere no, wɔde wɔn a wɔwɔ ahohommɔne bebree brɛɛ Yesu. Nʼanom asɛm a ɔkae no maa ahohommɔne no nyinaa tu yerae, na wɔn a wɔyare no nyinaa nso ho tɔɔ wɔn. 
MAT.8.17	Eyi maa nea Odiyifo Yesaia kae se, “Ɔfaa yɛn ahoɔmmerɛw na ɔsoaa yɛn nyarewa nyinaa no baa mu.”
MAT.8.18	Yesu hui sɛ dɔm no redɔɔso no, ɔka kyerɛɛ nʼasuafo no se, wonsiesie wɔn ho na wontwa nkɔ asuogya nohɔ.
MAT.8.19	Ɛhɔ ara, Yudani kyerɛkyerɛfo bi ka kyerɛɛ Yesu se, “Ɔkyerɛkyerɛfo, baabiara a wobɛkɔ no, medi wʼakyi!”
MAT.8.20	Yesu buaa no se, “Sakraman wɔ ntokuru, wim nnomaa nso wɔ birebuw, nanso me, Onipa Ba no de, minni baabi a mede me ti to!”
MAT.8.21	Asuafo no mu baako bɛka kyerɛɛ no se, “Owura, ma me kwan na menkosie mʼagya ansa na mabedi wʼakyi.”
MAT.8.22	Nanso Yesu ka kyerɛɛ no se, “Di mʼakyi. Wɔn a wɔawu wɔ honhom mu no, nsie wɔn awufo.”
MAT.8.23	Yesu saa nyarewa no wiei no, ɔtenaa ɔkorow mu ne nʼasuafo no twa kɔɔ asuogya nohɔ. 
MAT.8.24	Prɛko pɛ, ahum kɛse bi tui maa asorɔkye bu bɛkɛtaa ɔkorow no so. Nanso na Yesu de, wada.
MAT.8.25	Nʼasuafo no de nteɛteɛm kɔɔ ne nkyɛn konyanee no kae se, “Awurade! Gye yɛn na yɛreyɛ amem!”
MAT.8.26	Yesu nyanee no, ɔka kyerɛɛ wɔn se, “Mo a mo gyidi sua. Adɛn na moabɔ hu saa?” Ɛhɔ ara, ɔsɔre teɛteɛɛ ahum ne asorɔkye no ma ɛyɛɛ dinn. 
MAT.8.27	Asuafo no ho dwiriw wɔn yiye. Wobisabisaa wɔn ho wɔn ho se, “Onipa bɛn mpo ni a ahum ne ɛpo tie no yi?”
MAT.8.28	Yesu ne nʼasuafo no duu asuogya wɔ Gadarafo asase so no, nnipa baanu bi a ahohommɔne wɔ wɔn so fi amusiei behyiaa no. Esiane sɛ na saa nnipa yi yɛ keka nti, na obiara ntumi mfa faako a wɔwɔ hɔ.
MAT.8.29	Wohuu no pɛ, wofitii ase teɛteɛɛm se, “Onyankopɔn Ba, ɛdɛn na worehwehwɛ afi yɛn nkyɛn? Wunni ho kwan sɛ saa bere yi mu, woyɛ yɛn ayayade biara.”
MAT.8.30	Saa bere koro no ara mu, na mprako redidi wɔ nkyɛn baabi. 
MAT.8.31	Ahohommɔne no srɛɛ Yesu sɛ, “Sɛ wutu yɛn a, fa yɛn kɔhyɛ mprako yi mu.”
MAT.8.32	Yesu teɛɛ wɔn se, “Mumfi!” Ɛhɔ ara, ahonhommɔne no fii nnipa no mu kɔhyɛn mprako no mu. Mprakokuw no nyinaa de mmirika sianee bepɔw no koguu po no mu ma ɛfaa wɔn. 
MAT.8.33	Ntɛm ara, wɔn a wɔhwɛ mprako no so no tuu mmirika kɔɔ kurom kɔkaa nea asi no kyerɛɛ nkurɔfo. 
MAT.8.34	Kurom hɔfo no tee nea aba no, wɔbɔɔ twi kɔɔ nea Yesu wɔ hɔ no. Wohuu Yesu no, wɔsrɛɛ no sɛ omfi wɔn man mu hɔ nkɔ.
MAT.9.1	Eyi akyi no, Yesu kɔtenaa ɔkorow bi mu kɔɔ Kapernaum, ne man mu. 
MAT.9.2	Oduu hɔ no, ankyɛ biara na nnipa bi de obubuafo bi brɛɛ no sɛ ɔnsa no yare. Na Yesu huu gyidi a wɔwɔ wɔ ne mu no, ɔka kyerɛɛ obubuafo no se, “Ɔba, ma wʼani nnye, mede wo bɔne nyinaa akyɛ wo.”
MAT.9.3	Ɛhɔ ara na mmara no akyerɛkyerɛfo a na wɔwɔ hɔ no bi teɛɛm se, “Ɔbarima yi ka abususɛm. Ɔkyerɛ sɛ ɔyɛ Onyankopɔn!”
MAT.9.4	Yesu huu nea ɛwɔ wɔn adwene mu no, obisaa wɔn se, “Adɛn nti na mudwen bɔne ho saa? 
MAT.9.5	Me, Onipa Ba no, mewɔ tumi wɔ asase yi so sɛ mitumi de bɔne kyɛ. Nea ɛwɔ he na ɛyɛ den, sɛ obi bɛka se, ‘Mede wo bɔne akyɛ wo,’ anaasɛ ɔbɛka se, ‘Sɔre na nantew?’ ” 
MAT.9.6	Afei ɔdanee nʼani ka kyerɛɛ obubuafo no se, “Sɔre, na bobɔw wo kɛtɛ, na kɔ fie, efisɛ, masa wo yare.”
MAT.9.7	Amonom hɔ ara, obubuafo no sɔre bobɔw ne kɛtɛ siim kɔɔ ne fi!
MAT.9.8	Nnipadɔm no huu anwonwade yi no, wɔn ho dwiriw wɔn yiye. Wɔkamfoo Onyankopɔn sɛ ɔde tumi a ɛte saa ama onipa!
MAT.9.9	Yesu fi nea ɔsaa obubuafo no yare hɔ rekɔ no, ohuu ɔbarima towgyeni bi a ɔte atowgyei. Wɔfrɛ saa ɔbarima no Mateo. Yesu huu no no, ɔka kyerɛɛ no se, “Bedi mʼakyi.” Ɛhɔ ara, Mateo sɔre dii Yesu akyi.
MAT.9.10	Ɛbae sɛ Yesu ne nʼasuafo no kɔɔ Mateo fi kodidii. Wɔredidi no, towgyefo ne nnebɔneyɛfo bebree baa hɔ ne no ne nʼasuafo no too nsa didii. 
MAT.9.11	Farisifo no hui sɛ ɔne nnebɔneyɛfo ato nsa redidi no, anyɛ wɔn dɛ. Wobisaa nʼasuafo no se, “Adɛn nti na mo kyerɛkyerɛfo no de ne ho abɔ nnebɔneyɛfo a wɔte sɛɛ?”
MAT.9.12	Yesu tee no, obuaa wɔn se, “Nnipa a wɔnyare no, ɔyaresafo ho nhia wɔn, na nnipa a wɔyare no na ɔyaresafo ho hia wɔn.” 
MAT.9.13	Ɔsan kae bio se, “Monkɔhwehwɛ eyi ase wɔ Kyerɛw Kronkron no mu. Wɔakyerɛw se, ‘Ɛnyɛ mo afɔre ne ayɛyɛde na mepɛ, na mmom ahummɔbɔ.’ Mammɛfrɛ treneefo, na mmom, mebɛfrɛɛ nnebɔneyɛfo sɛ wɔnsakra mmra Onyankopɔn nkyɛn.”
MAT.9.14	Da bi, Yohane Osuboni asuafo baa Yesu nkyɛn bebisaa no se, “Adɛn nti na wʼasuafo no nni mmuada sɛnea yɛne Farisifo di mmuada no?”
MAT.9.15	Yesu buaa wɔn se, “Mugye di sɛ, sɛ ayeforokunu ne ne nnamfonom te hɔ a, ɛsɛ sɛ ne nnamfonom no werɛ how na wobua da anaa? Bere bi bɛba a wɔbɛfa me afi wɔn nkyɛn. Na saa bere no na wobedi mmuada.
MAT.9.16	“Hena na ɔde ntama foforo bɛtare ntama dedaw mu? Saa ntaremu no besuane dedaw no mu ama tokuru kɛse abɛda hɔ. 
MAT.9.17	Hena na ɔde nsa foforo begu aboa nhoma nsa nkotoku dedaw mu? Sɛ ɔyɛ saa a, nsa no bɛpae nkotoku no ama nsa no ahwie agu na nkotoku no nso asɛe. Nsa nkotoku foforo mu nko ara na ɛsɛ sɛ wɔde nsa foforo gugu na amma nkotoku no ne nsa no mu biara ansɛe.”
MAT.9.18	Yesu gu so rekasa no, Yudafo panyin bi ba bɛkotow, sɔree no. Ɔde nʼadesrɛde too Yesu anim se, “Me babea awu mprempren ara. Minim sɛ, sɛ woba de wo nsa bɛka no pɛ a, obenyan.”
MAT.9.19	Yesu ne nʼsuafo no ne ɔkyerɛkyerɛfo no siim sɛ wɔrekɔ ɔkyerɛkyerɛfo no fi. 
MAT.9.20	Wɔrekɔ no, ɔbea bi a mogya atu no mfirihyia dumien faa nʼakyi soo nʼatade ano. 
MAT.9.21	Ɔkae wɔ ne tirim se, “Sɛ mede me nsa ka no nko ara a, me ho bɛyɛ me den.”
MAT.9.22	Yesu danee nʼani ka kyerɛɛ no se, “Ɔbabea, ma wo bo ntɔ wo yam. Wo gyidi agye wo. Wo ho atɔ wo.” Efi saa bere no mu, ne ho tɔɔ no.
MAT.9.23	Yesu duu ɔkyerɛkyerɛfo no fi hɔ a ohui sɛ nkurɔfo no bi resu, na ebinom reto ayiase nnwom no, 
MAT.9.24	ɔkae se, “Obiara mfi adi. Ababaa no nwui ɛ. Wada!” Yesu asɛm a ɔkae yi maa nnipa no serew no.
MAT.9.25	Nnipa no nyinaa fii adi no, Yesu kɔɔ faako a ababaa no da hɔ no. Osoo ne nsa. Prɛko pɛ, ababaa no nyanee. 
MAT.9.26	Saa anwonwade a Yesu yɛe yi trɛwee wɔ mpɔtam hɔ nyinaa.
MAT.9.27	Yesu fi nea onyanee ababaa no hɔ rekɔ no, anifuraefo baanu bi dii nʼakyi teɛteɛɛm se, “Dawid ba, hu yɛn mmɔbɔ!”
MAT.9.28	Yesu duu fie no, anifuraefo no baa ne nkyɛn. Yesu bisaa wɔn se, “Mugye di sɛ metumi ama moahu ade?” Wobuaa no se, “Yiw, Awurade, yegye di!”
MAT.9.29	Yesu de ne nsa kaa wɔn ani kae se, “Mo gyidi nyɛ nea mohwehwɛ mma mo!”
MAT.9.30	Amonom hɔ ara na wɔn ani buei. Yesu bɔɔ wɔn ano se, “Monnka saa ayaresa yi ho asɛm nnkyerɛ obiara.” 
MAT.9.31	Nanso nnipa no fi hɔ pɛ, wɔbɔɔ asɛm no dawuru.
MAT.9.32	Yesu ne nʼasuafo refi adi no, wɔde mumu bi a honhommɔne wɔ ne so brɛɛ no. 
MAT.9.33	Yesu tuu honhommɔne no, na prɛkopɛ, mumu no kasae. Saa honhommɔnetu yi yɛɛ nnipa a wɔwɔ hɔ no nyinaa nwonwa ma wɔkae se, “Yenhuu saa anwonwade yi bi da wɔ Israelman mu ha!”
MAT.9.34	Farisifo no de, wɔkae se, “Ɔbonsam de honhommɔne ahyɛ no ma nti na otumi tu ahonhommɔne no.”
MAT.9.35	Yesu kyinkyinii nkurow so ne nkuraa ase kaa Onyankopɔn Ahenni no ho asɛmpa wɔ wɔn hyiadan mu. Baabiara a ɔkɔe no, ɔsaa nyarewa ahorow bebree. 
MAT.9.36	Bere a Yesu huu nnipadɔm no no, ne yam hyehyee no maa wɔn, efisɛ, ohui sɛ ɔhaw ahorow gu wɔn so a wonhu nea wɔnyɛ ne nea wɔmfa a wobenya mmoa nso. Wɔte sɛ nguan a wonni hwɛfo. 
MAT.9.37	Ɛha na Yesu ka kyerɛɛ nʼasuafo no se, “Otwa adwuma no dɔɔso, na adwumayɛfo no de, wosua. 
MAT.9.38	Enti monsrɛ adwumawura no na ɔmma adwumayɛfo bebree mmra ne twa adwuma no mu.”
MAT.10.1	Yesu frɛɛ nʼasuafo dumien no baa ne nkyɛn, na ɔmaa wɔn tumi sɛ wontu ahonhommɔne na wɔnsa nyarewa ne ahoɔmmerɛw nyinaa.
MAT.10.2	Yesu asuafo dumien no din ni: Simon a ne din baako ne Petro ne ne nua Andrea; Yakobo ne ne nua Yohane a wɔyɛ Sebedeo mma no; 
MAT.10.3	Filipo ne Bartolomeo, Toma ne towgyefo Mateo, Yakobo, Alfeo ba ɛne Tadeo, 
MAT.10.4	Simon a ofi Kana, ne Yuda Iskariot a akyiri yi, oyii Yesu mae no.
MAT.10.5	Yesu somaa asomafo dumien no, hyɛɛ wɔn sɛ, “Monnkɔ nea Amanamanmufo wɔ anaa Samariafo kurow biara mu, 
MAT.10.6	na mmom monkɔ Onyankopɔn nguan, a wɔwɔ Israel a wɔayera no nkyɛn. 
MAT.10.7	Monkɔka nkyerɛ wɔn se, ‘Onyankopɔn Ahenni no abɛn!’ 
MAT.10.8	Monsa ayarefo yare, munnyan awufo, momma akwatafo ho mfi, na muntu ahonhommɔne. Sɛnea munyaa no kwa no, saa ara na mo nso momfa mma kwa.
MAT.10.9	“Mommfa sikakɔkɔɔ, dwetɛ, anaa kɔbere sika biara mmɔ mo ho. 
MAT.10.10	Mommfa akwantubɔtɔ biara a mode nneɛma bi sɛ ntama, ntade anaa mpaboa bɛhyɛ mu. Poma mpo, munnkita bi. Ɛsɛ sɛ wɔn a moboa wɔn no tumi hwɛ mo. 
MAT.10.11	Kurow biara a mobɛkɔ mu anaa akuraa biara a mobɛkɔ ase no, monhwehwɛ onipa a Onyamesuro wɔ ne mu akyi kwan, na montena ne nkyɛn kosi da a mubefi hɔ akɔ baabi foforo. 
MAT.10.12	Sɛ mokɔ ofi bi mu a, munkyia wɔn se, ‘Asomdwoe nka mo!’ 
MAT.10.13	Sɛ saa ofi no mufo gye mo fɛw so a, munhyira wɔn, na sɛ wɔannye mo de a, munnhyira wɔn. 
MAT.10.14	Sɛ morefi ofi anaa kurow biara a wɔannye mo wɔ mu no mu akɔ a, momporoporow ofi no anaa kurow no mu mfuturu a ɛwɔ mo nan ase no ngu hɔ. 
MAT.10.15	Nokware ni, atemmu da no, Sodom ne Gomora mpo benya baabi agyina wɔ Onyankopɔn anim sen saa kurow no.
MAT.10.16	“Monkae sɛ, meresoma mo sɛ nguan akɔ mpataku mu. Monyɛ anifere sɛ awɔ na munnwo sɛ mmorɔnoma. 
MAT.10.17	Nanso, monhwɛ yiye wɔ nnipa ho! Wɔbɛkyere mo, adi mo asɛm, abɔ mo mmaa wɔ wɔn asɔredan mu. 
MAT.10.18	Me nti, wɔde mo bɛkɔ atumfo ne ahene anim. Eyi bɛma mo anya kwan aka asɛmpa no akyerɛ wɔn ne Amanamanmufo no.
MAT.10.19	“Sɛ wɔkyere mo a, munnnwen asɛm a mobɛka de ayi mo ho ano ho. Wɔde asɛm a mobɛka no bɛma mo bere a ɛsɛ mu. 
MAT.10.20	Asɛm a mobɛka no remfi mo, na mmom, mo soro Agya no honhom na ɔnam mo so bɛkasa.
MAT.10.21	“Onua beyi onua ama, na wɔakum no. Saa ara na agyanom nso beyi wɔn mma ama. Mma bɛsɔre atia wɔn awofo ama wɔakum wɔn. 
MAT.10.22	Me nti, nnipa nyinaa bɛtan mo. Nanso, nea obetumi agyina pintinn akosi awiei no, wobegye no nkwa.
MAT.10.23	“Sɛ wɔtaa mo kurow bi mu a, munguan nkɔ kurow foforo mu. Mereka nokware akyerɛ mo sɛ, morenwie Israel nkurow nyinaa mu adwumayɛ ansa na Onipa Ba no aba. 
MAT.10.24	Osuani nsen ne kyerɛkyerɛfo, na akoa nso nsen ne wura. 
MAT.10.25	Osuani sua ne kyerɛkyerɛfo, na akoa nso sua ne wura. Enti, sɛ me a meyɛ ofi no ti no wɔfrɛ me ‘Ɔbonsam’ a, dɛn din na wɔremfa mfrɛ mo! 
MAT.10.26	Munnsuro wɔn a wobehunahuna mo. Mmere bi bɛba a nokware no bɛda adi. Nea wɔyɛ no kokoam no nyinaa bɛda adi.
MAT.10.27	“Nea mereka makyerɛ mo wɔ sum mu yi, monka wɔ hann mu. Nea mereka agu mo asom yi, mompae mu nka wɔ adan atifi.
MAT.10.28	“Munnsuro wɔn a wobetumi akum mo nipadua, nanso wɔrentumi nkum mo kra no. Onyankopɔn a obetumi akum nipadua no ne ɔkra wɔ amanehunu kurom no nko ara na munsuro no. 
MAT.10.29	Wɔtɔn akasanoma gye ahe? Abien bo nyɛ pɛsewa pɛ? Nanso, akasanoma biara nni hɔ a obewu a mo Agya no nnim ho biribi. 
MAT.10.30	Mo tinhwi mpo, wɔakan ne nyinaa. 
MAT.10.31	Enti, munnsuro! Mosom bo ma Onyankopɔn sen nkasanoma.
MAT.10.32	“Obiara a ɔbɛka se onim me nnipa anim no, me nso mɛka se minim no mʼagya a ɔwɔ soro no anim. 
MAT.10.33	Nanso, obiara a ɔbɛka se onnim me nnipa anim no, me nso mɛka se minnim no wɔ mʼagya a ɔwɔ soro no anim.
MAT.10.34	“Munnsusuw sɛ mede asomdwoe na ɛbaa asase yi so! Ɛnyɛ asomdwoe na mede bae na mmom, ɔko na mede bae. 
MAT.10.35	Maba sɛ mɛma ɔbabarima asɔre atia nʼagya, na ɔbabea asɔre atia ne na, na ɔbea warefo nso asɔre atia nʼasebea. 
MAT.10.36	Obiara tamfo a ne ho yɛ hu no befi nʼankasa ne fi. 
MAT.10.37	Nea ɔdɔ nʼagya anaa ne na kyɛn me no, rentumi nyɛ me de. Saa ara na nea ɔdɔ ne babarima anaa ne babea kyɛn me no, rentumi nyɛ me de ara nen. 
MAT.10.38	Sɛ obi amfa nʼasennua na wammedi mʼakyi a, ɔrentumi nyɛ me de.
MAT.10.39	“Sɛ woma wo kra som wo bo a, wobɛhwere wo kra no, nanso sɛ wode wo kra no ma me a, wobegye no nkwa.
MAT.10.40	“Obiara a ogye mo no gye me, na nea ogye me no nso gye Onyankopɔn a ɔsomaa me no. 
MAT.10.41	Sɛ wugye odiyifo bi sɛ ɔyɛ Onyankopɔn nipa nti a, wobetua wo so ka sɛ odiyifo no ara pɛ. Na sɛ wugye nipa trenee a, wubenya akatua sɛ onipa trenee.
MAT.10.42	“Na obiara a ɔbɛma mʼakyidifo yi mu akumaa bi nsu anom no, onii no akatua remmɔ no da.”
MAT.11.1	Yesu wiee nʼasuafo dumien no kasakyerɛ no, ofii hɔ kɔɔ nkurow a ɛbemmɛn no mu kɔkyerɛkyerɛɛ asɛm no.
MAT.11.2	Yohane Osuboni a na saa bere no ɔda afiase no tee anwonwade a Yesu reyɛ no, ɔsomaa nʼasuafo bebisaa no se, 
MAT.11.3	“Wone nea ɔreba no, anaa yɛnhwɛ ɔfoforo anim?”
MAT.11.4	Yesu buaa wɔn se, “Monsan nkɔ nkɔka anwonwade a moahu ne nea moate nkyerɛ Yohane se, 
MAT.11.5	‘Mema anifuraefo hu ade, mmubuafo nantew, akwatafo ho fi, asotifo te asɛm, na awufo nso nyan. Afei monka nkyerɛ no se, meka asɛmpa no kyerɛ ahiafo.’ 
MAT.11.6	Monsan nka nkyerɛ no bio se, ‘Nhyira ne wɔn a wogye me di.’ ”
MAT.11.7	Yohane asuafo no kɔe no, Yesu fitii ase kaa Yohane ho asɛm kyerɛɛ nnipadɔm no. Obisaa wɔn se, “Mokɔɔ sare so no, dɛn na mokɔe sɛ morekɔhwɛ? Sare a mframa rebɔ? 
MAT.11.8	Anaa na mususuw sɛ mubehu ɔbarima bi a wahyehyɛ sɛ ɔhene ba te ahemfi? 
MAT.11.9	Anaa Onyankopɔn odiyifo? Ɛnne, mereka makyerɛ mo se, ɔsen odiyifo. 
MAT.11.10	Na Yohane ne onipa a wɔkaa ne ho asɛm se, ‘Mɛsoma me bɔfo adi wʼanim, na ɔno na obesiesie wʼanim kwan.’
MAT.11.11	“Nokware ni, nnipa nyinaa mu, obiara nni hɔ a wagye din sɛ Yohane Osuboni. Nanso, nea ɔyɛ aketewa koraa wɔ ɔsoro ahenni mu no yɛ ɔkɛse sen no! 
MAT.11.12	Na efi bere a Yohane Osuboni fii ase kaa asɛmpa no, bɔɔ nkurɔfo asu de besi nnɛ no, nnipa bebree a wɔaso asɛm no mu dennen no repere akɔ ɔsoro ahenni no mu. 
MAT.11.13	Ansa na Yohane rebɛba no, na adiyifo ne Mose mmara no aka ɔsoro ahenni no ho asɛm dedaw. 
MAT.11.14	Sɛ mopɛ sɛ mote nea mereka no ase de a, Yohane no, ɔno ne Elia a adiyifo no hyɛɛ ne ho nkɔm sɛ ɔbɛba no. 
MAT.11.15	Nea ɔwɔ aso no, ontie!
MAT.11.16	“Dɛn ho na metumi de nnɛɛmmafo yi atoto? Wɔte sɛ mmofra a wɔte baabi redi agoru. Ɛfa ka kyerɛ ɛfa se, 
MAT.11.17	‘Yɛtoo anigye nnwom maa mo, nso moansaw. Yɛtoo awerɛhow nnwom nso maa mo, nanso moansu.’ 
MAT.11.18	Yohane bae a onnidi na ɔnnom nsa no, wose, ɔwɔ honhommɔne. 
MAT.11.19	Onipa Ba no bae a odidi na ɔnom no nso, wose, ‘Monhwɛ odidifo ne ɔsanomfo a ɔne towgyefo ne nnebɔneyɛfo fa nnamfo.’ Nanso nea efi Onyankopɔn nyansa mu ba no, ma nokware da adi.”
MAT.11.20	Afei ofitii ase kaa nkurow a ɔyɛɛ anwonwade ahorow wɔ hɔ nanso wɔansakra wɔn adwene no anim se,
MAT.11.21	“Korasin, due! Betsaida, due! Anwonwade a meyɛe wɔ mo mu no, sɛ meyɛɛ wɔ Tiro ne Sidon a, anka ɛhɔfo no de awerɛhow ne ahonu asakra wɔn adwene dedaw. 
MAT.11.22	Atemmu da no, asɛm a ɛbɛto wɔn no bɛsen nea ɛbɛto Tiro ne Sidon! 
MAT.11.23	Na wo, Kapernaum, wopɛ sɛ woma wo ho so, nanso wɔbɛbrɛ wo ase de wo akɔ amanehunu kurom. Anwonwade a meyɛe wɔ wo hɔ no, sɛ wɔyɛe wɔ Sodom a, anka ɛda so wɔ hɔ besi nnɛ. 
MAT.11.24	Mereka nokware akyerɛ mo se, atemmu da no, Tiro ne Sidon benya gyinabea pa asen mo!”
MAT.11.25	Asɛnka no akyi Yesu bɔɔ mpae se, “Agya, ɔsoro ne asase wura, meda wo ase sɛ woanna nokware no adi ankyerɛ wɔn a wosusuw sɛ wɔyɛ anyansafo, na mmom wodaa no adi kyerɛɛ mmofra nkumaa. 
MAT.11.26	Nanso, Agya, wo pɛ mu na woma ɛbaa saa.
MAT.11.27	“Mʼagya no de nneɛma nyinaa ahyɛ me nsa. Agya no nim Ɔba no nko ara. Ɔba no nso nim Agya no. Wɔn a Ɔba no aka Agya no ho asɛm akyerɛ wɔn no nso nim Agya no. 
MAT.11.28	Mo a moayɛ adwuma abrɛ na wɔasoa mo nnosoa nyinaa, mommra me nkyɛn, na mɛma mo ahome. 
MAT.11.29	Muntie me nkyerɛkyerɛ na munsua nea mekyerɛ mo no nso, efisɛ, midwo, na mebrɛ me ho ase. Na mubenya home ama mo kra. 
MAT.11.30	Efisɛ, nkyerɛkyerɛ a mɛkyerɛkyerɛ mo no sua yɛ mmerɛw, na dwuma a mɛma mo adi no nso nyɛ den.”
MAT.12.1	Homeda bi, Yesu ne nʼasuafo no kɔfaa aburowfuw bi mu. Wɔnam aburowfuw no mu no, ɔkɔm dee asuafo no ma wɔpempanee aburow no bi wee.
MAT.12.2	Farisifo bi huu nea asuafo no reyɛ no, anyɛ wɔn abodwo. Wobisaa Yesu se, “Woahu sɛ wʼasuafo no abu Homeda mmara no so?”
MAT.12.3	Yesu nso bisaa wɔn se, “Monkenkanee nea ɔhene Dawid yɛe, bere a ɔkɔm dee ɔne wɔn a na wɔka ne ho no? 
MAT.12.4	Wɔkɔɔ Onyankopɔn fi kodii abodoo a wɔde abɔ afɔre a anka wonni ho kwan sɛ wodi, gye ɔsɔfo nko ara no. Ɛno nso yɛ mmara so bu. 
MAT.12.5	Na monsan nkan mfii Mose mmara no mu sɛ, asɔfo a wɔyɛ asɔrefi adwuma no tumi yɛ adwuma Homeda nso? 
MAT.12.6	Mereka ama mo ate ase sɛ, nea ɔkyɛn asɔrefi no wɔ ha! 
MAT.12.7	Sɛ moakan, ate asɛm a ese, ‘Mmɔborɔhunu na mepɛ, na ɛnyɛ afɔrebɔ’ no ase yiye a, anka moremmu wɔn a wonni fɔ no fɔ. 
MAT.12.8	Na me, Onipa Ba no, meyɛ Homeda no wura.”
MAT.12.9	Yesu fii nea ɔwɔ hɔ kɔɔ hyiadan mu. 
MAT.12.10	Ohuu ɔbarima bi wɔ ɔdan mu hɔ a ne nsa baako awu. Farisifo no bisaa Yesu se, “Enti mmara ma ho kwan sɛ obi sa yare Homeda anaa?” Wobisaa eyi sɛnea ɛbɛyɛ a wobenya ɔkwan atoto nʼano na wɔakyere no! 
MAT.12.11	Yesu buaa wɔn se, “Mo mu hena na ɔwɔ oguan baako, na sɛ ɔkɔtɔ amoa mu Homeda a, ɔrenyi no? Ɔkwan biara so, wobɛkɔ akoyi no. 
MAT.12.12	Onipa som bo sen oguan! Eyi nti ɛwɔ ho kwan sɛ wɔyɛ papa Homeda.” 
MAT.12.13	Afei Yesu ka kyerɛɛ nea ne nsa awu no se, “Teɛ wo nsa!” Ɔyarefo no teɛɛ ne nsa. Ɔteɛɛ ne nsa no, ahoɔden baa mu ma ɛyɛɛ sɛ baako no.
MAT.12.14	Farisifo no fii adi kotuu sɛnea ɛbɛyɛ a wɔbɛkyere Yesu, akum no, no ho agyina. 
MAT.12.15	Esiane sɛ na onim pɔw a wɔrebɔ wɔ ne ho no nti, ofii hyiadan no mu maa nnipadɔm dii nʼakyi. Ɔsaa wɔn mu ayarefo no nyinaa yare. 
MAT.12.16	Nanso ɔbɔɔ wɔn ano sɛ wɔmmɔ nʼanwonwade a ɔyɛe no ho dawuru. 
MAT.12.17	Eyi maa nkɔm a Odiyifo Yesaia hyɛe se, 
MAT.12.18	“Monhwɛ mʼakoa a mayi no, nea medɔ no a me kra ani sɔ no; mede me honhom megu ne so. Na wabu amanaman atɛn. 
MAT.12.19	Ɔrenko, na ɔrenteɛteɛm. Na obi rente ne nne abɔnten so! 
MAT.12.20	Ɔrensɛe nea ɛyɛ mmerɛw. Ɔrempa anidaso a esua; ɔde ne nkonimdi betwa basabasayɛ nyinaa tiaa. 
MAT.12.21	Na ne din bɛyɛ amanaman nyinaa anidaso no, baa mu.”
MAT.12.22	Afei wɔde obi a ɔyɛ mumu, yɛ onifuraefo, na honhommɔne nso wɔ ne so, brɛɛ Yesu sɛ ɔnsa no yare. Yesu saa no yare ma ɔkasae, san huu ade. 
MAT.12.23	Nnipadɔm a wɔwɔ hɔ no ho dwiriw wɔn. Wɔkae se, “Gyama Yesu yi ne Agyenkwa no!”
MAT.12.24	Nanso Farisifo no tee anwonwade a Yesu yɛe no, wɔkae se, “Ɔnam ahonhommɔne nyinaa panyin, ɔbonsam, Beelsebul no so na etu ahonhommɔne.”
MAT.12.25	Yesu huu wɔn adwene maa wɔn mmuae se, “Ahemman biara a edi mpaapaemu no dan amamfo. Saa ara nso na kurow anaa ofi biara a edi mpaapaemu no ntumi nnyina. 
MAT.12.26	Na sɛ ɔbonsam retu ɔbonsam a, na ɛkyerɛ sɛ, ɔne ne ho na ɛreko, de asɛe nʼahemman. 
MAT.12.27	Sɛ muse menam ɔbonsam tumi so na etu ahonhommɔne a, tumi bɛn so na mo nkurɔfo gyina tu ahonhommɔne? Mo ara mo nkurɔfo mmua mfa. 
MAT.12.28	Na sɛ mede Onyankopɔn honhom na etu ahonhommɔne de a, na Onyankopɔn Ahenni aba mo so. 
MAT.12.29	Obi ntumi nkɔ ɔbonsam ahemman mu nkowia no, gye sɛ, onipa ko no di kan de hama kyekyere no. Ɛno ansa na wubetumi awia no. 
MAT.12.30	Obiara a onni mʼafa no, tia me. Na nea ɔmmoa me mma me mmoaboa ano no nso hwete mu.
MAT.12.31	“Mereka akyerɛ mo se, wɔde bɔne ne abususɛm nyinaa bɛkyɛ nnipa, nanso nea ɔbɛka abususɛm atia Honhom Kronkron no de, wɔremfa nkyɛ no. 
MAT.12.32	Nea ɔbɛkasa atia Onipa Ba no, wɔde bɛkyɛ no. Nanso, nea ɔbɛkasa atia Honhom Kronkron no de, wɔremfa nkyɛ no da biara da.
MAT.12.33	“Dua biara aba na wɔde hu ne su. Dua pa sow aba pa, na dua bɔne nso sow aba bɔne. 
MAT.12.34	Awɔ mma! Ɛbɛyɛ dɛn na nnebɔneyɛfo sɛ mo atumi aka nea eye ho asɛm? Nea ayɛ koma ma abu so no na ano ka. 
MAT.12.35	Onipa pa anom asɛm da nnepa a ɛwɔ ne mu no adi. Saa ara na onipa bɔne nso anom asɛm da nnebɔne a ɛwɔ ne mu no adi. 
MAT.12.36	Mereka makyerɛ mo se, atemmu da no, asɛnhunu biara a obi aka no, obebu ho akontaa. 
MAT.12.37	Wʼanom asɛm so, na wɔnam bebu wo bem anaa fɔ.”
MAT.12.38	Da bi, Yudafo mpanyimfo bi a Farisifo bi ka wɔn ho, baa Yesu nkyɛn, bɛka kyerɛɛ no se, ɔnyɛ nsɛnkyerɛnne bi nkyerɛ wɔn.
MAT.12.39	Yesu buaa wɔn se, “Ɔman a wɔyɛ nnebɔneyɛfo a wonni gyidi, na wɔpɛ sɛ wohu nsɛnkyerɛnne. Nanso wɔrenhu nsɛnkyerɛnne biara ka odiyifo Yona de no ho. 
MAT.12.40	Na sɛnea Yona kodii bonsu yam nnansa no, saa ara na ɛsɛ sɛ onipa Ba no kodi asase mu nnansa. 
MAT.12.41	Atemmu da no, Niniwe mmarima bɛsɔre atia nnɛɛmma yi na wɔabu mo fɔ, efisɛ, bere a Yona kaa asɛmpa no, wɔsakraa wɔn adwene. Nanso nea ɔsen Yona wɔ ha, nso munnye no nni. 
MAT.12.42	Atemmu da no, Sheba hemmea bɛsɔre atia ɔman yi, efisɛ, ofi asase ano nohɔ betiee ɔhene Solomo nyansa. Merema mo ate ase sɛ, nea ɔsen ɔhene Solomo no wɔ ha nanso, mompɛ sɛ mutie no.
MAT.12.43	“Saa ɔman debɔneyɛfo yi te sɛ obi a honhommɔne wɔ ne so. Sɛ honhommɔne no tu fi ne mu a, ekyinkyin, hwehwɛ homebea nanso, ennya bi. 
MAT.12.44	Sɛ ɛba saa a, nea honhommɔne no ka ne sɛ, ‘Mɛsan makɔ onipa a mifi ne mu bae no mu bio.’ Ɔsan kɔ onipa no mu a, ohu sɛ, ne mu da mpan, na wasiesie hɔ fɛfɛɛfɛ. 
MAT.12.45	Afei ɔsan nʼakyi kɔfa ahonhommɔne afoforo ason a wɔyɛ den kyɛn no ba ma wɔn nyinaa bɛtena ne mu. Eyi ma onipa no asetena no sɛe kyɛn ne kan asetena no.”
MAT.12.46	Bere a Yesu reka asɛmpa akyerɛ nnipadɔm wɔ ofi bi mu no, ne na ne ne nuanom begyinaa afikyiri pɛe sɛ wɔne no kasa. 
MAT.12.47	Nnipa a wɔwɔ hɔ no mu baako kɔka kyerɛɛ Yesu se, “Wo na ne wo nuanom gyina afikyiri hɔ pɛ sɛ wɔne wo kasa.” 
MAT.12.48	Yesu kae se, “Hena ne me na? Ɛhefo ne me nuanom?” 
MAT.12.49	Ɔkaa saa wiei no, ɔde ne nsa kyerɛɛ nnipadɔm no ka kyerɛɛ nʼasuafo no se, “Eyinom ne me na ne me nuanom.” 
MAT.12.50	Ɔsan kae bio se, “Obiara a ɔbɛyɛ mʼagya a ɔwɔ soro no apɛde no, ɔno ne me nuabarima, ne me nuabea, ne me na.”
MAT.13.1	Da no ara, Yesu fii adi kɔtenaa mpoano. 
MAT.13.2	Nnipakuw kɔɔ ne nkyɛn wɔ hɔ. Ɔkɔtenaa ɔkorow bi mu a na nnipakuw no nso gyinagyina mpoano hɔ. 
MAT.13.3	Ofitii ase kyerɛkyerɛɛ wɔn abebu mu se, “Da bi okuafo bi kɔɔ nʼafum koguu aba. 
MAT.13.4	Ogu so regu no, aba no bi guu ɔkwan mu ma nnomaa bɛsosɔw ne nyinaa. 
MAT.13.5	Ebi nso koguu abotan so. Ankyɛ na aba no fifii. 
MAT.13.6	Esiane sɛ na dɔte a ɛwɔ abotan no so no sua no nti, owia bɔɔ so no ne nyinaa hyewee. 
MAT.13.7	Aba no bi nso guu nsɔe mu. Efifii no, nsɔe no kyekyeree no ma ewui. 
MAT.13.8	Nanso aba no bi guu asase pa mu. Enyinii, sow aba mmɔho aduasa; ebi aduosia, ɛnna afoforo nso, ɔha. 
MAT.13.9	Nea ɔwɔ aso no, ma ontie!”
MAT.13.10	Owiee ne nkyerɛkyerɛ no, nʼasuafo no baa ne nkyɛn bebisaa no se, “Adɛn na daa wonam abebu so kasa kyerɛ nnipa no?”
MAT.13.11	Yesu buaa wɔn se, “Mo de, wɔde ɔsoro ahenni no ho ahintasɛm ama mo; na wɔn de, wɔmfa mmaa wɔn.
MAT.13.12	“Nea ɔwɔ biribi no, wɔbɛma no bi aka ho na wanya ma abu no so. Na nea onni ahe bi no, kakra a ɔwɔ no mpo, wobegye afi ne nsam. 
MAT.13.13	Nea enti a ɛma mekasa kyerɛ wɔn abebu mu no ne sɛ, ‘Wohu, nanso wonhu. Wɔte, na wɔnte ase.’
MAT.13.14	“Eyi maa Yesaia nkɔm a ɔhyɛe se, ‘Ɔte de mobɛte, nanso morente ase; ohu de mubehu, nanso morenhu. 
MAT.13.15	Efisɛ, ɔman yi koma apirim. Wɔyɛ asoɔden; wɔakatakata wɔn ani. Sɛ ɛnte saa a anka wɔn ani behu ade, na wɔn koma ate asɛm ase, na wɔanu wɔn ho, asan aba me nkyɛn, na masa wɔn yare no baa mu.’ 
MAT.13.16	Na mo de, wɔahyira mo ani sɛ enhu ade; wɔahyira mo aso sɛ ɛnte asɛm. 
MAT.13.17	Na me de, mereka akyerɛ mo se, adiyifo ne atreneefo pii pɛe sɛ wohu nea muhu no, nanso wɔanhu. Wɔpɛe sɛ wɔte nea mote, nanso wɔante.
MAT.13.18	“Afei muntie bɛ a ɛfa okuafo a ɔkoguu aba wɔ nʼafum no ho no asekyerɛ. 
MAT.13.19	Wɔn a wotie Onyankopɔn asɛm no, na wɔnte ase no te sɛ aba a eguu kwan mu no. Ɔbɔnefo no ba behwim nea wɔadua wɔ wɔn koma mu no. 
MAT.13.20	Aba a eguu abotan so no gyina hɔ ma wɔn a wɔte asɛm no na wɔde anigye so mu. 
MAT.13.21	Nanso asɛm no ntim wɔ wɔn mu. Eyi nti ɛnkyɛ na asɛm no awu. Esiane sɛ asɛm no awu nti, sɛ ɔhaw anaa ɔtaa bi ba a, wɔpa abaw. 
MAT.13.22	Aba a eguu nsɔe mu no gyina hɔ ma wɔn a wotie asɛm no, nanso wiase yi mu abrabɔ mu haw ne agyapade ho dwene nti, ɛmma asɛm no ntumi nyɛ wɔn mu adwuma. 
MAT.13.23	Na aba a eguu asase pa mu no gyina hɔ ma wɔn a wotie asɛm no, na wɔte ase. Wɔsow aba mmɔho aduasa; ebi aduosia; ɛnna afoforo nso, ɔha.”
MAT.13.24	Yesu de bɛ foforo kaa asɛm se, “Ɔsoro ahenni no te sɛ okuafo bi a oduaa aburow wɔ nʼafum. 
MAT.13.25	Da koro anadwo a wada no, ne tamfo nso beduaa wura fraa aburow a wadua no. 
MAT.13.26	Aburow no renyin no, na wura no nso renyin.
MAT.13.27	“Okuafo no apaafo bɛka kyerɛɛ no se, ‘Owura, aburow a wuduae no, wura bi afifi wɔ ase!’ Okuafo no buae se,
MAT.13.28	“ ‘Ɔtamfo bi na oduae!’ Apaafo no bisaa no se, ‘Wopɛ sɛ yɛkotutu saa wura no anaa?’
MAT.13.29	“Obuaa wɔn se, ‘Dabida!’ Anhwɛ a, na moatutu aburow no bi afra wura no. 
MAT.13.30	Momma ne nyinaa nnyin nkosi twabere, na mama atwafo ayiyi wura no afi aburow no mu ahyew, na wɔde aburow no nso agu asan so.”
MAT.13.31	Yesu buu wɔn bɛ foforo se, “Ɔsoro ahenni no te sɛ onyaa aba ketewaa bi a obi duae wɔ nʼafum. 
MAT.13.32	Ɛyɛ aba ketewaa bi, nanso sɛ enyin a, ɛyɛ dutan kɛse ma nnomaa kɔsisi nʼabaa so.”
MAT.13.33	Obuu wɔn bɛ foforo se, “Ɔsoro ahenni no te sɛ abodootofo a ɔde mmɔkaw fra mmɔre na ɔka fra kosi sɛ mmɔkaw no bɛfra mmɔre no nyinaa yiye, na ama atu.”
MAT.13.34	Yesu nam abebu so na ɔkasa kyerɛɛ nnipadɔm no. 
MAT.13.35	Esiane sɛ na adiyifo ahyɛ nkɔm sɛ ɔnam abebu so bɛkasa nti, wanka asɛm a wamfa abebu amfra mu. Nkɔm a adiyifo no hyɛe ne sɛ, “Mɛkasa abebu mu, na maka anwonwade mu ahintasɛm a efi adebɔ mfitiase.”
MAT.13.36	Afei, Yesu fii nnipadɔm no nkyɛn kɔɔ fie. Nʼasuafo no baa ne nkyɛn bɛka kyerɛɛ no se, ɔnkyerɛ wɔn abebu a ɛfa wura ne aburow ho no ase.
MAT.13.37	Yesu buaa wɔn se, “Me, Onipa Ba no, mene okuafo a oduaa aburow no. 
MAT.13.38	Afuw no ne wiase, na aburow no nso gyina hɔ ma wɔn a wɔyɛ ahenni no mma; wura no nso gyina hɔ ma wɔn a wɔyɛ ɔbonsam mma. 
MAT.13.39	Ɔtamfo a oduaa wura fraa aburow no ne ɔbɔnefo no. Otwabere no yɛ wiase awiei; atwafo no ne abɔfo.
MAT.13.40	“Sɛnea asɛnka no mu, wotutuu wura no fii aburow no mu kɔhyewee no, saa ara na ɛbɛyɛ wiase awiei. 
MAT.13.41	Onipa Ba no bɛsoma nʼabɔfo na wɔabɛboaboa wɔn a wɔpɛ bɔne, nsɛmmɔnedifo nyinaa ano afi ahenni no mu, 
MAT.13.42	na wɔatow wɔn agu ogyatannaa no mu, ahyew wɔn. Ɛhɔ na osu ne agyaadwo wɔ. 
MAT.13.43	Na atreneefo no bɛhyerɛn sɛ owia wɔ wɔn Agya ahenni no mu. Nea ɔwɔ aso no, ma ontie!”
MAT.13.44	Yesu toaa abebu no so se, “Ɔsoro ahenni no te sɛ agyapade bi a obi kohui wɔ afuw bi mu, na ɔde ahopere kɔtɔn nʼahode nyinaa, nyaa sika a ɛbɛso saa afuw no tɔ, na ne nsa aka agyapade no!
MAT.13.45	“Bio, Ɔsoro ahenni no te sɛ obi a odi ahene pa ho gua a ɔrepɛ ahene pa atɔ. 
MAT.13.46	Ɔkonyaa bi a ɛyɛ fɛ mmoroso, enti ɔkɔtɔn nʼahode nyinaa de kɔtɔe!”
MAT.13.47	Yesu toaa so bio se, “Ɔsoro ahenni no te sɛ obi a ɔkoguu asau wɔ asu bi mu yii nsumnam ahorow bebree. 
MAT.13.48	Asau no yɛɛ ma no, ɔtwe baa koko so. Afei, ɔtenaa ase yiyii nam pa no guu kɛntɛn mu, ɛnna ɔtow nea enye no gui. 
MAT.13.49	Saa ara na wiase awiei bɛyɛ. Abɔfo no bɛba abɛpaw nnebɔneyɛfo no afi atreneefo no mu, 
MAT.13.50	na wɔatow nnebɔneyɛfo no agu ogyatannaa no mu; ɛhɔ na osu ne agyaadwo wɔ. 
MAT.13.51	Mote ase?” Nʼasuafo no buaa no se, “Yiw.”
MAT.13.52	Yesu toaa ne nkyerɛkyerɛ no so se, “Kyerɛwsɛm no akyerɛkyerɛfo a wɔabɛyɛ mʼasuafo no te sɛ ofiwura a wayi nʼagyapade foforo ne dedaw nyinaa adi.”
MAT.13.53	Yesu wiee nʼabebu no, ofii nea ɔwɔ hɔ. 
MAT.13.54	Ɔkɔɔ ne kurom Nasaret. Ɔkyerɛkyerɛɛ wɔn hyiadan mu maa wɔn a wotiee no no ho dwiriw wɔn. Wobisabisaa wɔn ho wɔn ho se, “Ɛhe na saa ɔbarima yi konyaa nyansa a ɔde yɛ anwonwade sɛɛ yi?
MAT.13.55	“Ɛnyɛ kapentani no ba no ni? Ɛnyɛ ne na ne Maria? Ɛnyɛ ne nuammarimanom ne Yakobo ne Yosef ne Simon ne Yuda? 
MAT.13.56	Ɛnyɛ yɛne ne nuammeanom na ɛte ha? Na afei, ɛhe na okonyaa eyinom nyinaa yi?” 
MAT.13.57	Wɔn bo fuw no. Yesu ka kyerɛɛ wɔn se, “Odiyifo wɔ anuonyam wɔ baabiara, gye ne man mu anaa ne nkurɔfo mu!” 
MAT.13.58	Esiane sɛ wɔannye no anni no nti, wanyɛ anwonwade bebree wɔ hɔ!
MAT.14.1	Bere no mu ara, na Herode a na odi hene wɔ Galilea no tee Yesu nka. 
MAT.14.2	Ɔtee Yesu nka no, nea ɔka kyerɛɛ nʼasomfo ne sɛ, “Ɛnyɛ obiara sɛ Yohane Osuboni na wasɔre afi awufo mu. Eyi nti na wanya tumi foforo de reyɛ anwonwade ahorow yi.”
MAT.14.3	Saa bere no, na Herode ama wɔakyere Yohane Osuboni ato afiase, efisɛ, na wakasa atia Herodia ne Herode aware no 
MAT.14.4	se, Herode aware ne nua Filipo yere. 
MAT.14.5	Herode pɛe sɛ okum Yohane. Nanso, na osuro sɛ, sɛ okum no a, basabasa bɛba ɔman no mu. Efisɛ, na nnipa no nyinaa bu Yohane sɛ odiyifo.
MAT.14.6	Ɛbae sɛ na Herode redi nʼawoda. Awoda no ase, Herodia babea besawee ma ɛyɛɛ Herode fɛ. 
MAT.14.7	Eyi maa Herode kaa ntam, hyɛɛ no bɔ se, ommisa nea ɔpɛ biara na ɔde bɛma no. 
MAT.14.8	Ababaa yi ne na Herodia tuu no fo se, ommmisa biribiara sɛ Yohane ti a wɔatwa ato prɛte mu.
MAT.14.9	Herode tee asɛm yi no, ɛyɛɛ no yaw ma ɛhaw no. Nanso, esiane ntam a waka wɔ nnipa a wɔahyia hɔ no anim no nti, ɔhyɛ ma wɔyɛɛ nea ababaa no hwehwɛ no maa no.
MAT.14.10	Herode soma ma wɔkotwaa Yohane ti wɔ afiase hɔ. 
MAT.14.11	Wɔde ti a wɔatwa no too prɛte mu de brɛɛ ababaa no ma ɔde kɔmaa ne na.
MAT.14.12	Yohane asuafo no bɛfaa nʼamu no kosiee no. Eyi akyi, wɔkɔbɔɔ Yohane wu no ho amanneɛ kyerɛɛ Yesu.
MAT.14.13	Yesu tee Yohane Osuboni wu no, ɔtew ne ho kɔtenaa baabi. Nnipa tee ne nka ma wɔnam fam fii wɔn nkurow ne wɔn nkuraase tiw no kɔɔ nea ɔwɔ hɔ.
MAT.14.14	Yesu fii ɔkorow no mu baa nea nnipa no wɔ hɔ no. Ohuu nnipadɔm no, ne yam hyehyee no maa wɔn. Eyi ma ɔsaa ayarefo a wɔwɔ wɔn mu no yare.
MAT.14.15	Anim rebiribiri no, Yesu asuafo no baa ne nkyɛn bɛka kyerɛɛ no se, “Ade resa. Aduan biara nso nni ha. Ɛha nso mmɛn kurow biara. Enti, gya nnipa no kwan na wɔnkɔhwehwɛ aduan ntɔ nni wɔ kurow no bi so.”
MAT.14.16	Yesu buaa wɔn se, “Ɛho nhia sɛ wɔkɔ; momma wɔn aduan nni!”
MAT.14.17	Asuafo no ka kyerɛɛ no se, “Nea yɛwɔ nyinaa yɛ abodoo anum ne mpataa abien pɛ.”
MAT.14.18	Yesu ka kyerɛɛ wɔn se, “Momfa mmrɛ me.”
MAT.14.19	Afei ɔka kyerɛɛ nnipadɔm no ma wɔtenatenaa ase wɔ sare no so. Ɔhwɛɛ soro bɔɔ mpae, hyiraa aduan no so. Afei obubuu mu de maa nʼasuafo no ma wɔkyekyɛ maa nnipadɔm no. 
MAT.14.20	Obiara dii nea wɔde maa no no mee pintinn. Afei asuafo no boaboaa nea wodi ma ɛkae no ano no, ɛyɛɛ nkɛntɛmma dumien. 
MAT.14.21	Mmarima a wodii aduan no dodow bɛyɛ mpemnum a mmea ne mmofra nka ho.
MAT.14.22	Nnipadɔm no didi wiei pɛ, Yesu ka kyerɛɛ nʼasuafo no se, wɔntena ɔkorow no mu nni kan ntwa nkɔ asuogya nohɔ, na ɔno de, ɔretena hɔ agya nnipa no kwan.
MAT.14.23	Ogyaa wɔn kwan wiei no, ɔkɔɔ bepɔw bi so kɔbɔɔ mpae. Onwini dwoe no, na aka Yesu nko ara wɔ nea ɔwɔ hɔ. 
MAT.14.24	Saa bere no, na ɔkorow a na asuafo no te mu no adu akyiri. Mframa fitii ase bɔe dennen maa po no bɔɔ asorɔkye dwiradwiraa ɔkorow a na asuafo no te mu no.
MAT.14.25	Ahemanakye bɛyɛ nnɔnan bere mu no, Yesu nam po no ani baa asuafo no nkyɛn. 
MAT.14.26	Bere a asuafo no huu obi sɛ ɔnam nsu no ani reba wɔn nkyɛn no, wosuroe, efisɛ, na wosusuw sɛ wɔahu ɔsaman. Ɛma wɔde ehu teɛteɛɛm.
MAT.14.27	Ntɛm ara, Yesu ka kyerɛɛ wɔn se, “Ɛyɛ me. Munnsuro. Momma mo bo ntɔ mo yam!”
MAT.14.28	Petro ka kyerɛɛ no se, “Awurade, sɛ ɛyɛ wo de a, ka kyerɛ me na me nso memfa nsu no ani mmra wo nkyɛn.”
MAT.14.29	Yesu ka kyerɛɛ Petro se, “Bra!” Petro fii ɔkorow no mu sii nsu no ani nantewee sɛ ɔrekɔ Yesu nkyɛn. 
MAT.14.30	Nanso, ohuu mframa a ɛrebɔ no, ne ho popoe. Afei na ɔremem. Ɔteɛteɛɛm frɛɛ Yesu se, “Awurade, gye me na meremem!”
MAT.14.31	Ɛhɔ ara, Yesu teɛɛ ne nsa, twee no. Afei ɔka kyerɛɛ Petro se, “Wo a wo gyidi sua, adɛn na wunnye me nni?” 
MAT.14.32	Yesu ne Petro kɔtenaa ɔkorow no mu no, mframa no gyaee bɔ. 
MAT.14.33	Asuafo a wɔwɔ ɔkorow no mu no de ahodwiriw bɛkotow Yesu kae se, “Onyankopɔn Ba ne wo ampa!”
MAT.14.34	Wotwaa asu no baa Genesaret. 
MAT.14.35	Yesu duu hɔ no, ankyɛ na nkurow a atwa Genesaret ho ahyia no nyinaa tee ne nka. Wɔde wɔn ayarefo nyinaa brɛɛ no. 
MAT.14.36	Ayarefo no srɛɛ Yesu sɛ, ɔmma wɔmfa wɔn nsa nka nʼatade ano kɛkɛ. Ayarefo dodow a wotumi de wɔn nsa kaa nʼatade ano no ho yɛɛ wɔn den.
MAT.15.1	Da bi, Farisifo ne Yudafo mpanyin no bi fii Yerusalem baa Yesu nkyɛn bebisaa no se,
MAT.15.2	“Adɛn nti na wʼasuafo no nni Yudafo amanne so? Yɛn amanne a yɛhohoro yɛn nsa ho ansa na yɛadidi no, wonni so.”
MAT.15.3	Yesu nso bisaa wɔn se, “Adɛn nti na mo nso mode mo amanne no bu Onyankopɔn mmaransɛm so? 
MAT.15.4	Ebi ne sɛ, Onyankopɔn mmara no ka se, ‘Di wʼagya ne wo na ni;’ na baako nso ne sɛ, ‘Obiara a ɔbɛka asɛmmɔne afa nʼawofo ho no, ɛsɛ sɛ wokum no.’ 
MAT.15.5	Na mo de, nea moka ne sɛ, sɛ obi ka kyerɛ ne na anaa nʼagya se, ‘Mewɔ ade bi a anka metumi de aboa mo, nanso mede rekɔma Onyankopɔn’ a, ɛnyɛ bɔne. 
MAT.15.6	Enti mo ara monam mo mmara a moahyɛ so bu Onyankopɔn mmara a ɔhyɛe sɛ di wʼagya ne wo na ni no so. 
MAT.15.7	Mo nyaatwomfo! Sɛ Yesaia hyɛɛ mo ho nkɔm se, 
MAT.15.8	‘Saa nnipa yi ka se wodi me ni, nanso wɔn koma mmɛn me. 
MAT.15.9	Wɔsom me ani so kɛkɛ, efisɛ, wɔkyerɛkyerɛ mmara a onipa ayɛ na ɛnyɛ nea efi Onyankopɔn.’ ”
MAT.15.10	Afei, Yesu frɛɛ nnipadɔm no ka kyerɛɛ wɔn se, “Muntie nea meka no na mommɔ mmɔden nte ase. 
MAT.15.11	Ɛnyɛ ade a ɛbɛkɔ onipa mu no na ɛmma ne ho ntew, na mmom nea ebefi ne mu aba no na egu ne ho fi.”
MAT.15.12	Nsɛm a Yesu kae yi maa nʼasuafo no ba bɛka kyerɛɛ no se, “Wunim sɛ wo nsɛm a wokae no ama Farisifo no bo afuw?”
MAT.15.13	Yesu buaa wɔn se, “Dua biara a ɛnyɛ mʼagya na oduae no, wobetu akyene. 
MAT.15.14	Mummmua wɔn koraa. Na wɔyɛ anifuraefo a wɔrekyerɛ anifuraefo kwan nti, wɔn nyinaa bɛkɔ akɔtew ahwe amoa mu.”
MAT.15.15	Petro ka kyerɛɛ Yesu se, “Kyerɛ yɛn bɛ no ase.”
MAT.15.16	Yesu nso bisaa no se, “Ampa ara sɛ monte ase? 
MAT.15.17	Munnim sɛ ade a ɛfa onipa anom no fa onipadua no mu, na asan aba bio? 
MAT.15.18	Asɛm a ɛho ntew biara fi koma a emu ntew mu ma egu nea ɔkaa saa asɛm no ho fi. 
MAT.15.19	Koma mu na adwemmɔne, awudi, ayerefasɛm, aguamammɔ, korɔn, atoro ne ntwatoso fi. 
MAT.15.20	Eyinom na egu onipa ho fi, nanso sɛ obi anhohoro ne nsa, sɛnea mo amanne te no, na odidi a, ne ho nguu fi honhom mu.”
MAT.15.21	Yesu fii ɔman no mu hɔ kɔɔ Tiro ne Sidon. 
MAT.15.22	Kanani bea bi a ɔte ɔman no mu hɔ de osu baa Yesu nkyɛn bɛkae se, “Awurade, Dawid Ba, hu me mmɔbɔ! Honhommɔne hyɛ me ba mu na sɛ ɛka ne ho a, ɛma ne ho yeraw no.”
MAT.15.23	Yesu anka hwee. Nʼasuafo no hyɛɛ no sɛ, ɔmpam ɔbea no mfi hɔ. Wotii mu ka kyerɛɛ no bio se, “Ka kyerɛ no na omfi ha nkɔ na ɔde nʼadesrɛ no retuatua yɛn aso.”
MAT.15.24	Yesu ka kyerɛɛ ɔbea no se, “Wɔsomaa me sɛ memmɛboa Yudafo, Israel nguan a wɔayera no, na ɛnyɛ Amanamanmufo.”
MAT.15.25	Ɔba bɛkotow no kɔɔ so srɛɛ no se, “Me wura, boa me!”
MAT.15.26	Yesu ka kyerɛɛ no se, “Enye sɛ wobegye abodoo afi mmofra nsam atow ama akraman.”
MAT.15.27	Ɔbea no nso buae se, “Ɛwom saa de, nanso akraman no nso tumi di mporoporowa a efi wɔn wura no pon so gu fam no.”
MAT.15.28	Yesu ka kyerɛɛ ɔbea no se, “Maame, wo gyidi mu yɛ den. Mɛyɛ wʼabisade no ama wo.” Ɛhɔ ara, ne babea no ho tɔɔ no.
MAT.15.29	Yesu san baa Galilea po no ho. Ɔforo kɔtenaa bepɔw bi so. 
MAT.15.30	Nnipa bebree de mpakye, anifuraefo, apirafo, mumu ne wɔn a wɔyare nyarewa ahorow baa ne nkyɛn sɛ ɔnsa wɔn yare ma ɔsaa wɔn nyinaa yare. 
MAT.15.31	Anwonwasɛm bɛn ni! Wɔn a wɔnkasae da kasae; wɔn a wɔn nsa ne wɔn nan atwitwa nyaa nan ne nsa foforo; abubuafo nantewee, huruhuruwii, na anifuraefo huu ade. Nnipadɔm no ho dwiriw wɔn ma wɔkamfoo Israel Nyankopɔn.
MAT.15.32	Afei, Yesu frɛɛ nʼasuafo no nyinaa baa ne nkyɛn ka kyerɛɛ wɔn se, “Nnipa yi yɛ me mmɔbɔ. Wɔabedi me nkyɛn ha nnansa. Aduan a ɛwɔ ha nyinaa nso asa. Nanso, mempɛ sɛ mema wɔkɔ wɔn afi mu a wonnidii, anyɛ saa a, wɔbɛtotɔ berɛw wɔ kwan so.”
MAT.15.33	Nʼasuafo no nso bisaa no se, “Sare so ha de, ɛhe na yebenya nnipadɔm yi ano aduan?”
MAT.15.34	Yesu nso bisaa wɔn se, “Abodoo dodow ahe na mowɔ?” Wobuae se, “Yɛwɔ abodoo ason ne mpataa kakraa bi.”
MAT.15.35	Yesu ka kyerɛɛ nnipadɔm no ma wɔn nyinaa tenatenaa ase wɔ sare no so. 
MAT.15.36	Afei, ɔfaa abodoo ason no ne mpataa no hyiraa so, na obubuu mu de maa asuafo no sɛ wɔmfa mma nnipadɔm no nni. 
MAT.15.37	Wɔn nyinaa dii aduan no mee pintinn. 
MAT.15.38	Wɔn a wodii saa aduan no, na wɔn dodow yɛ nnipa mpemnan a wɔankan mmea ne mmofra anka ho. Wodidi wiei no, akyiri mporoporowa a wɔtasee no yɛɛ nkɛntɛmma ason.
MAT.15.39	Eyi akyi, Yesu gyaa nkurɔfo no kwan maa ɔno nso kɔtenaa ɔkorow mu twa kɔɔ Magadan.
MAT.16.1	Da koro bi, Farisifo ne Sadukifo baa Yesu nkyɛn bɛsɔɔ no hwɛe, wɔ ɔfrɛ a ɔfrɛ ne ho se Onyankopɔn Ba no ho. Wɔka kyerɛɛ no se, ɔnyɛ nsɛnkyerɛnne bi a efi soro nkyerɛ wɔn.
MAT.16.2	Yesu buaa wɔn se, “Munim wim nsakrae ho nkyerɛase. Sɛ owia rekɔtɔ, na wim yɛ kɔkɔɔ a, moka se, ɔkyena wim bɛtew. 
MAT.16.3	Sɛ edu anɔpa na wim yɛ kɔkɔɔ a, moka se, wim rentew da mu no nyinaa. Nanso, muntumi nkyerɛ mmere mu nsɛnkyerɛnne no ase. 
MAT.16.4	Saa ɔman nnebɔneyɛfo a wonnye hwee nni yi hwehwɛ sɛ wobehu ɔsoro nsɛnkyerɛnne bi, nanso wɔrenhu nsɛkyerɛnne foforo biara ka anwonwade a woyi kyerɛɛ Yona no ho.” Yesu kaa saa wiei no, ogyaw wɔn hɔ kɔe.
MAT.16.5	Asuafo no twa kɔɔ asuogya nohɔ no, wɔkaee sɛ anka ɛsɛ sɛ wɔfa aduan.
MAT.16.6	Yesu ka kyerɛɛ wɔn se, “Monhwɛ mo ho so yiye wɔ Farisifo ne Sadukifo nyaatwom a ɛte sɛ mmɔkaw no ho.”
MAT.16.7	Asuafo no susuwii sɛ gyama wonkita aduan biara no nti na Yesu kaa saa.
MAT.16.8	Yesu huu nea wodwinnwen no, ɔka kyerɛɛ wɔn se, “Mo a mo gyidi sua. Adɛn na ɛhaw mo sɛ moamfa aduan? 
MAT.16.9	Enti morente ase da? Mo werɛ afi abodoo anum a mibubuu mu maa nnipa mpemnum ne ase mporoporowa nkɛntɛmma a ɛkae no? 
MAT.16.10	Mo werɛ asan afi abodoo ason a mede maa nnipa mpemnan ne nea ɛkae no? 
MAT.16.11	Adɛn nti na mudwen sɛ aduan ho asɛm na mereka akyerɛ mo? Meresan aka bio se, ‘Monhwɛ mo ho so yiye wɔ Farisifo ne Sadukifo mmɔkaw ho!’ ”
MAT.16.12	Afei asuafo no tee nea ɔkae no ase sɛ, Farisifo ne Sadukifo mmɔkaw ho asɛm a ɔreka akyerɛ wɔn no yɛ Farisifo ne Sadukifo nkyerɛkyerɛ bɔne bi no ho asɛm na ɔreka.
MAT.16.13	Bere a Yesu baa Kaesarea Filipi fam no, obisaa nʼasuafo no se, “Nnipa ka se, Onipa Ba no ne hena?”
MAT.16.14	Wobuaa no se, “Ebinom se, wone Yohane Osuboni. Ebinom nso se, Elia. Afoforo nso se, wone Yeremia anaa adiyifo no mu baako.”
MAT.16.15	Afei Yesu bisaa wɔn se, “Na mo nso, muse mene hena?”
MAT.16.16	Simon Petro buaa no se, “Wone Kristo no, Onyankopɔn Teasefo no Ba no!”
MAT.16.17	Yesu ka kyerɛɛ no se, “Onyankopɔn ahyira wo, Yona ba Simon. Efisɛ, ɛnyɛ onipa na oyii eyi kyerɛɛ wo na mmom, mʼagya a ɔwɔ soro no. 
MAT.16.18	Wone Petro, Ɔbotan, na ɔbotan yi so na mede mʼasafo besi, na tumi a ɛwɔ ɔbonsam gyam no rentumi mmubu no da. 
MAT.16.19	Mede ɔsoro ahenni no nsafe bɛma wo, na ɔpon biara a wobɛto mu asase so no, wɔbɛto mu wɔ soro! Na ɔpon biara a wubebue wɔ asase so no, wobebue wɔ soro!”
MAT.16.20	Afei, Yesu bɔɔ nʼasuafo no ano sɛ wɔnnka nnkyerɛ obiara sɛ ɔno ne Agyenkwa no.
MAT.16.21	Efi saa bere no, Yesu fitii ase kaa ɔkɔ a ɔbɛkɔ Yerusalem, ne amane a ɛbɛto no wɔ hɔ wɔ Yudafo mpanyin, asɔfo mpanyin ne mmara no akyerɛkyerɛfo no nsam, na wɔakum no, na nnansa so no, wanyan no ho asɛm pefee kyerɛɛ nʼasuafo no.
MAT.16.22	Petro frɛɛ Yesu kɔɔ nkyɛn na ɔkaa nʼanim se, “Adɛn nti na woka asɛm a ɛte saa? Onyame mpa ngu! Nea woreka yi remma wo so da!”
MAT.16.23	Yesu danee ne ho kaa Petro anim se, “Ɔbonsam, fi me so! Woyɛ me hintidua kɛse. Wudwen nnipa adwene na ɛnyɛ Onyankopɔn de.”
MAT.16.24	Yesu ka kyerɛɛ nʼasuafo no se, “Sɛ obi pɛ sɛ odi mʼakyi a, ɔmpa ne ho akyi, na ɔmma nʼasennua so, na onni mʼakyi. 
MAT.16.25	Na obiara a ɔpɛ sɛ ogye ne kra nkwa no, ebefi ne nsa, na obiara a me nti ne kra befi ne nsa no, ne nsa bɛsan aka. 
MAT.16.26	Na sɛ onipa nya wiase yi mu nneɛma nyinaa na ɔhwere ne kra a, mfaso bɛn na obenya? Dɛn na onipa betumi de asi ne kra ananmu? 
MAT.16.27	Na me, Onipa Ba no, mɛba wɔ mʼagya anuonyam mu a mʼabɔfo ka me ho na mabebu obiara nneyɛe ho atɛn. 
MAT.16.28	Mo a mugyina ha yi mu binom wɔ hɔ a wɔbɛtena ase ahu me sɛ mereba anuonyam mu.”
MAT.17.1	Nnansia akyi, Yesu faa Petro, Yakobo ne ne nua Yohane de wɔn kɔɔ bepɔw tenten bi a ɛso yɛ dinn atifi. 
MAT.17.2	Wɔwɔ hɔ no, wohui sɛ ne nipadua asesa ama nʼanim ahyerɛn sɛ owia, ma nʼatade ayɛ fitafita sɛ nwera.
MAT.17.3	Prɛko pɛ, Mose ne Elia befii hɔ a wɔne Yesu rekasa. 
MAT.17.4	Petro kae se, “Awurade, ɛyɛ nwonwa sɛ yɛn nso yɛwɔ ha bi. Sɛ wobɛpene so a, anka mɛbɔ asese abiɛsa, na mede baako ama wo, na mede baako ama Mose, na mede baako ama Elia.”
MAT.17.5	Petro gu so rekasa no, omununkum hrann bi bɛkɛtaa wɔn so; ɛnna ɛnne bi fi omununkum no mu kae se, “Oyi ne me dɔ Ba a ɔsɔ mʼani. Muntie no.”
MAT.17.6	Asuafo no tee ɛnne no, wosuroi ma wɔde wɔn anim butubutuw fam. 
MAT.17.7	Yesu baa wɔn nkyɛn besusoo wɔn mu kae se, “Monsɔre! Munnsuro!”
MAT.17.8	Wɔmaa wɔn ani so, nso wɔanhu obiara sɛ Yesu nko ara.
MAT.17.9	Ɛbae sɛ, wɔresian afi bepɔw no so no, Yesu bɔɔ wɔn ano se, wɔnnka nea wɔahu no nnkyerɛ obiara kosi sɛ obenyan afi awufo mu.
MAT.17.10	Yesu asuafo no bisaa no se, “Adɛn nti na daa Yudafo mpanyin ka ti mu se, ɛsɛ sɛ Elia san ba ansa na Agyenkwa no aba?”
MAT.17.11	Yesu buaa wɔn se, “Nea wɔreka no wom. Ɛsɛ sɛ Elia di kan ba bɛtoto nneɛma yiye. 
MAT.17.12	Na nokware ni, Elia aba dedaw na wɔanhu no, na dodow no ara ne no anni no yiye. Na me, Agyenkwa no nso, mehu amane wɔ wɔn nsam saa ara.”
MAT.17.13	Afei na asuafo no hui sɛ, Yohane Osuboni ho asɛm na ɔreka no.
MAT.17.14	Bere a osian duu bepɔw no ase no, ohui sɛ nnipadɔm retwɛn no. Ɔbarima bi bebuu Yesu nkotodwe kae se, 
MAT.17.15	“Owura, hu me ba bi a otwa mmɔbɔ, efisɛ, ɔwɔ ɔhaw kɛse mu. Sɛ otwa no ba a, etumi twa no hwe ogya anaa nsu mu. 
MAT.17.16	Enti, mede no brɛɛ wʼasuafo no sɛ wɔnsa no yare, nanso wɔantumi.”
MAT.17.17	Yesu kae se, “Mo asoɔdenfo a munni gyidi! Me ne mo ntena nkosi da bɛn? Momfa no mmrɛ me wɔ ha.” 
MAT.17.18	Yesu teɛteɛɛ honhommɔne a ɛwɔ abarimaa no mu no ma etu fii ne mu, maa amonom hɔ ara, ne ho tɔɔ no.
MAT.17.19	Ɛkaa Yesu ne nʼasuafo no, wobisaa no se, “Adɛn nti na yɛantumi antu honhommɔne no?”
MAT.17.20	Yesu buaa wɔn se, “Efisɛ, mo gyidi sua.” Ɔtoaa so se, “Sɛ mowɔ gyidi sɛ onyaa aba a esua koraa no a, anka mubetumi aka akyerɛ bepɔw yi se, ‘Tutu kɔ nohɔ!’ na ebetutu akɔ akyirikyiri. 
MAT.17.21	Na saa honhommɔne a ɛte sɛɛ de, ɛrentumi ntu da, gye sɛ, monam mpaebɔ ne mmuadadi so.”
MAT.17.22	Da bi a Yesu ne nʼasuafo no wɔ Galilea no, ɔka kyerɛɛ wɔn se, “Wɔrebeyi Onipa Ba no de no ahyɛ wɔn a 
MAT.17.23	wɔwɔ tumi no nsa, na wɔakum no, na ne nnansa so no, wanyan aba nkwa mu bio.” Asuafo no tee saa asɛm yi no, wɔn werɛ howee na wɔn koma nso tui.
MAT.17.24	Bere a wobeduu Kapernaum no nso, ɛhɔ asɔre no mu towgyefo baa Petro nkyɛn bebisaa no se, “Enti wo wura tua tow?”
MAT.17.25	Petro buaa no se, “Yiw, otua” Petro fi hɔ no, ɔkɔɔ fie kɔbɔɔ Yesu amanneɛ a ɛfa towtua no ho. Yesu amma nʼano ansi koraa na obisaa no se, “Na wo Petro, wo nso wudwen ho dɛn? Ahemfo twa tow ma wɔn ara wɔn manfo tua, anaasɛ, wotwa ma ahɔho a wodi wɔn so no?”
MAT.17.26	Petro buae se, “Wotwa tow no ma ahɔho no.” Yesu nso buae se, “Petro, mo! Ɛnne na ɛnsɛ sɛ ɔman mma no tua tow biara. 
MAT.17.27	Na mmom, esiane sɛ, mempɛ sɛ wɔfa yɛn ho abufuw no nti, kɔ asu no mu kɔto daawa. Apataa a wubeyi no adi kan no, bue nʼanom. Wubehu sika a ɛbɛso me ne wo tow no tua sɛ ɛhyɛ nʼanom; yi, na fa kotua ma wɔn.”
MAT.18.1	Ɛbɛyɛ saa bere koro no ara mu, Yesu asuafo no baa ne nkyɛn bebisaa no se, wɔn mu hena na ɔbɛyɛ kɛse ɔsoro ahenni no mu.
MAT.18.2	Yesu frɛɛ abofra ketewa bi de no begyinaa wɔn mfinimfini. 
MAT.18.3	Afei, ɔka kyerɛɛ wɔn se, “Merema mo ate ase sɛ gye sɛ motwe mo ho fi mo bɔne ho, na moyɛ sɛ mmofra nketewa, na mode mo ho ma Onyankopɔn ansa na mobetumi akɔ ɔsoro ahenni no mu.” 
MAT.18.4	Enti, obiara a ɔbɛbrɛ ne ho ase sɛ abofra yi no, ɔno ne kɛse koraa ɔsoro ahenni no mu. 
MAT.18.5	Na mo mu biara a, me nti, obegye abofra ketewa biara te sɛ oyi no, wagye me nso aba ne nkyɛn. 
MAT.18.6	Enti sɛ obi to mmofra nketewa a wogye me di yi bi hintidua a, eye ma no sɛ anka wɔde ɔbotan bɛsɛn ne kɔn mu atow no akyene ɛpo mu.
MAT.18.7	“Wiase nnue wɔ ne hintiduato ho! Hintiduato wɔ hɔ de, nanso nea ɛnam ne so bɛba no nnue. 
MAT.18.8	Enti, sɛ wo nsa anaa wo nan ma woyɛ bɔne a, twa na tow kyene. Eye ma wo sɛ wode dɛm bɛkɔ soro sen sɛ wɔde wo nipa mu bɛto ogyatannaa mu. 
MAT.18.9	Na sɛ wʼani ma woyɛ bɔne a, tu na tow kyene. Eye ma wo sɛ wode ani koro bɛkɔ ɔsoro sen sɛ wowɔ ani abien na wɔde wo bɛto ogyatannaa mu.
MAT.18.10	“Monhwɛ yiye, na moammu saa mmofra nketewa yi mu baako koraa animtia. Mereka akyerɛ mo se, ɔsoro hɔ no, wɔn abɔfo wɔ mʼagya nkyɛn daa. 
MAT.18.11	Na me, Agyenkwa no, mebae sɛ merebegye wɔn a wɔayera no nkwa.
MAT.18.12	“Sɛ onipa bi wɔ nguan ɔha, na wɔn mu baako kokyin na ɔyera a, dɛn na ɔbɛyɛ? Ɔrennyaw aduɔkron akron no hɔ nkokyinkyin mmepɔw so ne abon mu nhwehwɛ nea wayera no? 
MAT.18.13	Na sɛ ɛba sɛ ohu saa oguan no a, nʼani gye no ho sen aduɔkron akron a wɔwɔ fie no. 
MAT.18.14	Saa ara nso na mʼagya a ɔwɔ soro no mpɛ sɛ nketewa yi mu baako bɛyera.
MAT.18.15	“Sɛ wo nua fom wo a, kɔ ne nkyɛn na wo ne no baanu no nka nea ɔyɛɛ wo a ɛnyɛ wo dɛ no. Sɛ otie nea woka no, na ɔte ne ho ase a, onua ayɛ onua. 
MAT.18.16	Na sɛ wantie nso a, san fa onipa baako anaa baanu ka wo ho kɔ ne nkyɛn na wɔadi nea ebesi hɔ no nyinaa ho adanse. 
MAT.18.17	Sɛ wantie wo ara a, fa asɛm no kɔma asafo. Na sɛ wudi bem asafo no anim na ɔnte ne ho ase ara a, asafo no mpam no mfi wɔn mu. 
MAT.18.18	Mereka akyerɛ mo se, biribiara a mobɛkyekye wɔ asase so no, wɔakyekye wɔ soro; na biribiara a moasan wɔ asase so no, wɔasan wɔ soro.
MAT.18.19	“Meresan aka akyerɛ mo bio se, sɛ mo mu baanu biara a wɔte asase yi so hwehwɛ biribi, na wɔde nokware bisa mʼagya a ɔwɔ soro no a, ɔbɛyɛ ama wɔn. 
MAT.18.20	Na nea baanu anaa baasa ahyia wɔ me din mu no, na mewɔ wɔn mfinimfini.”
MAT.18.21	Petro baa Yesu nkyɛn bebisaa no se, “Awurade, mpɛn ahe na sɛ me nua fom me a, memfa nkyɛ no? Mpɛn ason anaa?”
MAT.18.22	Yesu buaa no se, “Dabi! Mpɛn aduɔson ahorow ason!
MAT.18.23	“Ɔsoro ahenni no te sɛ ɔhene bi a ɔpɛe sɛ ɔne nʼapaafo bu nkontaa. 
MAT.18.24	Nkontaabu no mu no, wɔde ɔpaani bi a ɔde no ka sidi ɔpepem du brɛɛ no. 
MAT.18.25	Esiane sɛ na onni sika a ɔde betua ka no nti, ɔhene no hyɛe sɛ wɔntɔn ɔne ne yere ne ne mma ne biribiara a ɔwɔ na wɔmfa mmetua ka no.
MAT.18.26	“Ɔpaani no de nʼanim butuw fam srɛɛ ne wura yi se, ‘Me wura, hu me mmɔbɔ, na tɔ wo bo ase ma me, na mɛba abetua ka a mede wo no nyinaa.’
MAT.18.27	“Ɔpaani yi asɛm a ɔkae yi yɛɛ ɔhene no mmɔbɔ, ma ogyaa no de ne ka no nyinaa nso kyɛɛ no.
MAT.18.28	“Saa ɔpaani yi fi hɔ no, okohuu ɔpaani foforo bi a ɔde no ka sidi mpenu. Otim no amenewa sɛ ontua no ka a ɔde no no wɔ hɔ ara.
MAT.18.29	“Ɔkafo no kotow, paa no kyɛw se ɔntɔ ne bo ase mma no na obetua no ka.
MAT.18.30	“Nanso, ɔno de, wampene. Ɔma wɔde ɔkafo yi kɔtoo afiase sɛ gye sɛ watua no ka a ɔde no no nyinaa ansa na ɔbɛma wɔagyaa no.
MAT.18.31	“Ɔkafo yi nnamfo kɔkaa asɛm a asi no nyinaa kyerɛɛ ɔhene no. 
MAT.18.32	Ɔhene no tee no, ɔfrɛɛ saa ɔpaani a ɔde ne ho kyɛɛ no no baa nʼanim. Ɔka kyerɛɛ no se, ‘Onipa bɔne ne otirimɔdenfo! Wosrɛɛ me no, mede ka kɛse a wode me no nyinaa kyɛɛ wo; 
MAT.18.33	ɛnsɛ wo sɛ wo nso wuhu wo yɔnko mmɔbɔ sɛnea mihuu wo mmɔbɔ no anaa?’
MAT.18.34	“Ɔhene no de abufuw ma wɔde ɔpaani yi kɔtoo afiase kae se, gye sɛ watua ka a ɔde no no nyinaa ansa na ɔbɛma wɔayi no. 
MAT.18.35	Saa ara na sɛ moamfa mo nuanom mfomso ankyɛ wɔn a, me soro Agya nso, remfa mo mfomso nkyɛ mo.”
MAT.19.1	Yesu wiee nʼasɛnka no, ɔkɔɔ Galilea. Ofi Galilea no, otwaa asubɔnten Yordan baa Yudea. 
MAT.19.2	Nnipadɔm tu dii nʼakyi ma ɔsaa wɔn yare. 
MAT.19.3	Farisifo bi ba bebisaa no nsɛm bi, pɛe sɛ wɔnam wɔn nsɛmmisa no so ma ɔka asɛm bi a, ɛde no bɛkɔ sɔhwɛ mu. Wobisaa no se, “Wopene awaregyae so anaa?”
MAT.19.4	Yesu nso bisaa wɔn se, “Gyama monkenkan Kyerɛw Kronkron no? Wɔakyerɛw wɔ mu se, ‘Mfitiase no, Onyankopɔn bɔɔ ɔbarima ne ɔbea. 
MAT.19.5	Eyi nti na ɔbarima begyaw nʼagya ne ne na hɔ de ne ho akɔbata ne yere ho daa nyinaa. 
MAT.19.6	Na wɔn baanu no abɛyɛ ɔhonam koro. Enti nea Onyankopɔn aka abom no, ɛnsɛ sɛ onipa tetew mu’.”
MAT.19.7	Farisifo no kɔɔ so bisaa no se, “Adɛn nti na Mose kae se, sɛ ɔbarima bi pɛ sɛ ogyaa ne yere a, otumi kyerɛw no krataa kɛkɛ de gyaa no?”
MAT.19.8	Yesu buaa wɔn se, “Esiane sɛ na mo koma apirim no nti, na Mose maa awaregyae ho kwan, na ɛnyɛ ade a Onyankopɔn hyehyɛe. 
MAT.19.9	Na mereka akyerɛ mo se, obiara a obegyaa ne yere, a ɛnyɛ sɛ, ɔbea no abɔ aguaman, na ɔbɛsan aware ɔbea foforo no, asɛe aware.”
MAT.19.10	Yesu asuafo no kae se, “Sɛ saa na ɛte de a, na ɛnsɛ sɛ obiara ware.”
MAT.19.11	Yesu buaa wɔn se, “Ɛnyɛ obiara na obetumi agye saa asɛm yi atom, gye wɔn a Onyankopɔn hyɛ wɔn den no nko ara. 
MAT.19.12	Wɔwoo binom sɛ wommedi sigyaw; ebinom nso, esiane dɛm nti, wɔnware; ebinom nso, esiane ɔsoro ahenni no nti, wɔpo aware. Obiara a obetumi no, nni mʼasɛm a maka yi so.”
MAT.19.13	Wɔde mmofra nkumaa brɛɛ Yesu sɛ ɔmfa ne nsa ngu wɔn so, na ɔmmɔ mpae mma wɔn. Nanso asuafo no tramtram wɔn a wɔde mmofra no bae no ka kyerɛɛ wɔn se, “Monnhaw Yesu.”
MAT.19.14	Nanso Yesu kae se, “Momma mmofra no kwan na wɔmmra me nkyɛn, na munnsiw wɔn kwan, na eyinom sɛɛ na ɔsoro ahenni no yɛ wɔn dea.” 
MAT.19.15	Na ɔde ne nsa guu wɔn so, hyiraa wɔn ansa na ɔrefi hɔ akɔ.
MAT.19.16	Da bi, aberante bi baa Yesu nkyɛn bebisaa no se, “Me wura pa, dɛn na menyɛ na manya nkwa a ɛnni awiei?”
MAT.19.17	Yesu buaa no se, “Sɛ wofrɛ me ɔpapa a, na ɛkyerɛ sɛ wofrɛ me Onyankopɔn, efisɛ, Onyankopɔn nko ara na oye. Wʼasɛmmisa no ho mmuae ara ne sɛ, sɛ wopɛ sɛ wokɔ soro de a, di mmaransɛm no so.”
MAT.19.18	Aberante no nso bisaa no se, “Mmaransɛm no mu nea ɛwɔ he?” Yesu buaa no se, “Nni awu. Nsɛe aware. Mmɔ korɔn. Nni atoro. 
MAT.19.19	Di wʼagya ne wo na ni, na dɔ wo yɔnko sɛ wo ho!”
MAT.19.20	Aberante no nso kae se, “Midi eyinom nyinaa so pɛpɛɛpɛ. Afei, menyɛ dɛn?”
MAT.19.21	Yesu ka kyerɛɛ no se, “Sɛ wopɛ sɛ wuwie pɛyɛ a, kɔ na kɔtɔn biribiara a wowɔ, na fa sika a wubenya afi mu no ma ahiafo. Ɛno ansa na wubenya agyapade wɔ soro. Wuwie eyi a, afei bra na bedi mʼakyi.”
MAT.19.22	Esiane sɛ na saa aberante yi wɔ ahonyade bebree nti, ɔtee saa asɛm yi no, anyɛ no dɛ ma ɔde awerɛhow fii hɔ kɔe.
MAT.19.23	Afei, Yesu ka kyerɛɛ nʼasuafo no se, “Ɛyɛ den ma osikani sɛ ɔbɛkɔ ɔsoro ahenni no mu. 
MAT.19.24	Meka miti mu bio se, ɛyɛ mmerɛw sɛ nantwi bewura pane aniwa mu sen sɛ osikani bɛkɔ Onyankopɔn Ahenni mu!”
MAT.19.25	Asuafo no tee saa asɛm yi no, wɔn adwenem yɛɛ wɔn nnaa. Wobisae se, “Na ɛnne hena na wiase ha wobegye no nkwa?”
MAT.19.26	Yesu hwɛɛ wɔn buae se, “Onipa fam de, ɛyɛ den; na Onyankopɔn fam de, ɛyɛ mmerɛw.”
MAT.19.27	Petro nso kae se, “Yɛagyaw biribiara hɔ abedi wʼakyi: na dɛn mfaso na yebenya afi wʼakyidi no mu?”
MAT.19.28	Yesu buae se, “Me, Agyenkwa no, sɛ metena mʼanuonyam ahengua no so a, nokwarem, mo mʼasuafo yi nso, bɛtena ahengua dumien no so, na moabu Israel mmusuakuw dumien no atɛn. 
MAT.19.29	Na obiara a obegyaw ne fi, ne nuammarimanom ne nuammeanom, nʼagya, ne na, ne yere, ne mma, anaa nʼagyapade abedi mʼakyi no, obenya no mmɔho ɔha, na wanya nkwa a enni awiei nso. 
MAT.19.30	Na wɔn a wodi kan no mu pii bedi akyiri, na wɔn a wodi akyiri no nso mu bi abedi kan.”
MAT.20.1	Yesu san buu wɔn bɛ foforo bi se, “Ɔsoro ahenni te sɛ okuafo bi a ofii adi anɔpa bi sɛ ɔrekɔhwehwɛ nnipa abɔ wɔn paa. 
MAT.20.2	Ne nsa kaa apaafo no, ɔne wɔn hyehyɛe sɛ obetua wɔn da koro adwuma so akatua.
MAT.20.3	“Ankyɛ, ofii adi bio kohuu nnipa bi nso sɛ wogyinagyina hɔ a wɔnyɛ hwee, na wɔrehwehwɛ obi ama wabɔ wɔn paa. 
MAT.20.4	Ɔfaa wɔn nso de wɔn kɔɔ nʼafuw no mu. Ɔka kyerɛɛ wɔn nso se, obetua wɔn da koro adwuma so akatua. 
MAT.20.5	Ɔsan kɔe owigyinae ne nnɔn abiɛsa bere mu kɔbɔɔ nnipa foforo paa, ne wɔn yɛɛ nhyehyɛe koro no ara bi.
MAT.20.6	“Ɔsan fii adi bɛyɛ nnɔnum bere mu, kohui sɛ nnipa bi gyinagyina hɔ. Obisaa wɔn se, ‘Adɛn nti na da mu yi nyinaa, mugyinagyina ha a monyɛ hwee?’
MAT.20.7	“Woyii ano se, ‘Obi mmɛbɔɔ yɛn paa.’ Ɛhɔ ara na ɔka kyerɛɛ wɔn se, ‘Ɛnne, monkɔka apaafo a wɔreyɛ adwuma wɔ mʼafum no ho.’
MAT.20.8	“Eduu anwummere no, ɔfrɛɛ nea otua nʼapaafo no ka no ka kyerɛɛ no se, ‘Hwɛ na tua wɔn ka fi wɔn a wɔbaa akyiri yi no so, kosi wɔn a wɔbaa kan no so.’ 
MAT.20.9	Apaafo a ɔfrɛɛ wɔn akyiri yi no nyinaa, otuaa wɔn da koro apaabɔde. 
MAT.20.10	Wɔn a wɔfaa wɔn kan no nso bae. Wosusuwii sɛ wobenya sika a ɛboro wɔn a wɔfaa wɔn akyiri yi no de no so. Nanso, wɔn nso, wotuaa wɔn sɛnea wotuaa wɔn a wɔbaa akyiri yi no ara pɛ.
MAT.20.11	“Wɔn nsa kaa wɔn apaabɔde no, anyɛ wɔn dɛ. 
MAT.20.12	Wɔka kyerɛɛ afuw wura no se, ‘Nnipa a wɔbaa akyiri yi yɛɛ adwuma dɔnhwerew baako pɛ, nso yɛn a yɛyɛɛ adwuma fi anɔpa maa awia hyee yɛn no, woatua yɛne wɔn nyinaa akatua pɛ.’
MAT.20.13	“Obuaa wɔn mu baako se, ‘Damfo, menyɛɛ wo bɔne biara. Me ne wo anni ano se, metua wo da koro adwuma so akatua anaa? 
MAT.20.14	Fa sika a wo nsa aka no, na kɔ. Efi me pɛ mu na meretua wɔn a wɔbaa kan ne wɔn a wɔbaa akyiri yi no nyinaa ka pɛ. 
MAT.20.15	Mmara bi siw me ho kwan sɛ mede me sika yɛ nea mepɛ? Anaasɛ, mʼayamye nti na wʼani abere yi?’ ”
MAT.20.16	Asɛm a Yesu ka de wiei ne sɛ, “Saa ara na wɔn a wodi akyiri no bedi kan, na wɔn a wodi kan no nso bedi akyiri.”
MAT.20.17	Yesu siim sɛ ɔrekɔ Yerusalem no, ɔde nʼasuafo no kaa ne ho. 
MAT.20.18	Wɔrekɔ no, ɔtwee nʼasuafo no gyinaa nkyɛn baabi ka kyerɛɛ wɔn se, “Yɛrekɔ Yerusalem. Wobeyi me ama asɔfo mpanyin ne kyerɛwsɛm no akyerɛkyerɛfo, na wɔabu me kumfɔ. 
MAT.20.19	Wɔde me bɛhyɛ Roma aban nsa, na wɔadi me ho fɛw, abɔ me asennua mu, na ne nnansa so no, mɛsɔre afi awufo mu.”
MAT.20.20	Sebedeo mma Yakobo ne Yohane ne wɔn na baa Yesu nkyɛn. Ɔbea yi de adesrɛde bi bɛtoo Yesu anim.
MAT.20.21	Yesu bisaa no se, “Dɛn na wopɛ sɛ menyɛ mma wo?” Obuaa no se, “Mepɛ sɛ, sɛ wokɔ wʼahenni mu a, me mma baanu yi mu baako tena wo nifa so, na ɔbaako nso tena wo benkum so.”
MAT.20.22	Nanso Yesu ka kyerɛɛ no se, “Wunnim nea worebisa no.” Afei, ɔdanee ne ho bisaa Yakobo ne Yohane se, “Mubetumi anom kuruwa a merebɛnom ano no bi anaa?” Wobuaa no se, “Yebetumi!”
MAT.20.23	Yesu ka kyerɛɛ wɔn se, “Me kuruwa ano de, mubetumi anom, nanso, minni tumi sɛ miyi wɔn a wɔbɛtena me nifa anaa me benkum so. Saa afa no wɔ hɔ ma wɔn a mʼagya ayi wɔn no.”
MAT.20.24	Asuafo du a aka no tee nea Yakobo ne Yohane akobisa no, wɔn bo fuwii.
MAT.20.25	Yesu frɛɛ wɔn nyinaa ka kyerɛɛ wɔn se, “Munim sɛ ahene ne atumfo di wɔn a wɔhyɛ wɔn ase no so. Saa ara nso na wɔn a wodi wɔn so no nso, di afoforo so. 
MAT.20.26	Nanso, mo de, ɛnte saa wɔ mo mu. Mmom, obiara a ɔpɛ sɛ ɔyɛ kɛse wɔ mo mu no, ɛsɛ sɛ ɔyɛ mo somfo. 
MAT.20.27	Na sɛ obi pɛ sɛ ɔyɛ ne nuanom so panyin a, ɛsɛ sɛ ɔsom wɔn sɛ akoa. 
MAT.20.28	Monhwɛ me, na munsua me. Me a meyɛ Agyenkwa no, mamma sɛ wɔnsom me, na mmom, mebɛsomee, na mede me kra ato hɔ ama nnipa bebree.”
MAT.20.29	Yesu ne nʼasuafo fi Yeriko rekɔ no, nnipadɔm tu dii wɔn akyi.
MAT.20.30	Wɔrekɔ no, wɔkɔfaa baabi a anifuraefo baanu bi tetee. Anifuraefo yi tee sɛ Yesu retwam no, wɔteɛteɛɛm se, “Awurade, Dawid Ba, hu yɛn mmɔbɔ!”
MAT.20.31	Nnipadɔm a wodi Yesu akyi no teɛteɛɛ wɔn se wommua wɔn ano. Nanso anifuraefo no kɔɔ so teɛteɛɛm se, “Awurade, Dawid Ba, hu yɛn mmɔbɔ!”
MAT.20.32	Yesu duu nea wɔtetee hɔ no, ogyina bisaa wɔn se, “Dɛn na mopɛ sɛ meyɛ ma mo?”
MAT.20.33	Wɔka kyerɛɛ no se, “Awurade, yɛpɛ sɛ yehu ade!”
MAT.20.34	Anifuraefo no yɛɛ Yesu mmɔbɔ. Ɔde ne nsa kekaa wɔn ani, na prɛko pɛ, wohuu ade, na wodii nʼakyi.
MAT.21.1	Aka kakra na Yesu ne nʼasuafo no adu Yerusalem no, wɔbɛnee kurow bi a wɔfrɛ no Betfage a ɛwɔ Ngo Bepɔw no so hɔ no. Ɛhɔ na Yesu somaa nʼasuafo no mu baanu sɛ, wonni kan nkɔ.
MAT.21.2	Ɔka kyerɛɛ wɔn se, “Sɛ mudu hɔ a, mubehu sɛ wɔasa afurum bi ne ne ba hama. Monsan wɔn na momfa wɔn mmrɛ me. 
MAT.21.3	Sɛ obi bisa mo se, dɛn na moreyɛ a, monka nkyerɛ onii no se, ‘Wɔn ho hia Awurade’ na asɛm biara remma.”
MAT.21.4	Wɔyɛɛ eyi hyɛɛ tete nkɔmhyɛ a ɛka 
MAT.21.5	se, “Monka nkyerɛ Sion babea se, wo hene reba wo nkyɛn. Odwo, na ɔte afurum ne afurum ba so” no mu den.
MAT.21.6	Asuafo baanu no yɛɛ nea Yesu ka kyerɛɛ wɔn no. 
MAT.21.7	Wɔde mmoa no brɛɛ no no, wɔde wɔn ntama sesɛw afurum no so, maa Yesu tenaa ne so. 
MAT.21.8	Nnipadɔm a wɔwɔ hɔ no bi de wɔn ntama sesɛw ɔkwan a ɔde aboa no nam so no so. Ebinom nso bubuu nnubaa, de sesɛw ɔkwan no mu saa ara. 
MAT.21.9	Dɔm no tu teɛe, de osebɔ teɛteɛɛm se, “Hosiana, Dawid Ba! Nhyira ne nea ɔnam Awurade din mu reba no. Hosiana wɔ soro nohɔ!”
MAT.21.10	Bere a oduu Yerusalem no, kurow no nyinaa bɔɔ twi. Ɛhɔfo no bisae se, “Na hena ni?”
MAT.21.11	Nnipadɔm no buae se, “Ɛyɛ Yesu, odiyifo a ofi Nasaret a ɛwɔ Galileaman mu no.”
MAT.21.12	Yesu fii hɔ no, ɔkɔɔ asɔrefi. Oduu hɔ no, ɔpamoo aguadifo a wɔwɔ hɔ no nyinaa kaa sikasesafo apon nyinaa guu fam, bubuu apata a wɔtɔn mmorɔnoma wɔ mu no nyinaa gui.
MAT.21.13	Yesu ka kyerɛɛ wɔn se, “Kyerɛwsɛm no ka se, ‘Mʼasɔrefi yɛ beae a wɔbɔ mpae.’ Nanso, mo de, mode hɔ ayɛ akorɔmfo atenae.”
MAT.21.14	Afei, anifuraefo ne mmubuafo baa ne nkyɛn wɔ asɔrefi hɔ, ma ɔsaa wɔn nyinaa yare. 
MAT.21.15	Nanso, bere a asɔfo mpanyin ne Yudafo mpanyin bi huu anwonwade yi, na wɔtee nso sɛ, mmofra nkumaa a wɔwɔ asɔrefi hɔ reteɛteɛm se, “Nhyira nka Dawid Ba no” no, anyɛ wɔn dɛ. Enti, wobisaa Yesu se, “Wote nsɛm a mmofra no reka no anaa?”
MAT.21.16	Yesu buae se, “Yiw. Na monkenkanee saa Kyerɛwsɛm a ɛka se, ‘Mmotafowa mpo bɛkamfo no’ no da, anaa?”
MAT.21.17	Afei ofii hɔ san kɔɔ Betania kɔdaa hɔ.
MAT.21.18	Ade kyee anɔpa a ɔresan akɔ Yerusalem no, ɔkɔm dee no. 
MAT.21.19	Ohui sɛ akutu bi si ɔkwan ho baabi. Ɔkɔɔ hɔ kɔhwɛɛ sɛ akutu no bi wɔ so ana, nanso oduu hɔ no, ohui sɛ ahaban nko ara na ɛwɔ so. Ɔdomee aduaba no se, “Efi nnɛ, worensow aba bio!” Ɛhɔ ara, akutu dua no wui.
MAT.21.20	Asɛm yi yɛɛ Yesu asuafo no nwonwa ma wobisaa no se, “Na ɛyɛɛ dɛn na akutu no so ahaban poo ntɛm saa?”
MAT.21.21	Yesu nso buaa wɔn se, “Nokwarem, sɛ mowɔ gyidi a enhinhim a, mubetumi ayɛ ade koro yi ara bi, anaa nea ɛkyɛn saa mpo. Anka mubetumi aka akyerɛ Ngo Bepɔw yi se, ‘Tutu kogu po mu’, na ebetutu akogu mu nso. 
MAT.21.22	Biribiara a mode gyidi bebisa wɔ mpaebɔ mu no, mo nsa bɛka.”
MAT.21.23	Yesu san kɔɔ asɔrefi hɔ a ɔrekyerɛkyerɛ no, asɔfo mpanyin ne Yudafo mpanyin baa ne nkyɛn bebisaa no tumi ko a ogyina so pamoo aguadifo ne sikasesafo no fii asɔrefi hɔ no.
MAT.21.24	Yesu kae se, “Merebebisa mo asɛm baako bi, na mummua me ansa. 
MAT.21.25	Onyankopɔn na ɔsomaa Yohane Osuboni, anaa ɛnyɛ ɔno?” Wɔdwennwenee ho kae se, “Sɛ yɛka se, ‘Efi Onyankopɔn’ a, wobebisa yɛn nea enti a, yɛannye nea Yohane kae no anni. 
MAT.21.26	Na sɛ yɛka se, ‘Ɛnyɛ Onyankopɔn na ɔsomaa no’ nso a, dɔm no bɛhaw yɛn, efisɛ, wɔn nyinaa nim sɛ Yohane yɛ odiyifo.” 
MAT.21.27	Enti, wɔn mmuae a wɔmae ara ne sɛ “Yennim!” Ɛhɔ ara na Yesu nso kae se, “Sɛ munnim de a, me nso meremmua mo.”
MAT.21.28	Yesu kae se, “Saa asɛm a merebɛka yi, mudwen ho dɛn? Ɔbarima bi wɔ mmabarima baanu. Ɔka kyerɛɛ wɔn mu panyin no se, ‘Me ba, nnɛ kɔ mʼafum na kɔyɛ adwuma wɔ hɔ.’ 
MAT.21.29	Ne ba no kae se, ‘Merenkɔ,’ nanso akyiri yi, ɔsesaa nʼadwene na ɔkɔe. 
MAT.21.30	Afei agya no ka kyerɛɛ akumaa no se, ‘Wo nso kɔ.’ Ɔno nso kae se, ‘Agya, mate, mɛkɔ.’ Nanso wankɔ. 
MAT.21.31	Saa mmofra baanu yi mu hena na otiee nʼagya asɛm?” Wobuae se, “Ne ba panyin no.” Afei Yesu kyerɛɛ asɛm no ase se, “Akyinnye biara nni ho sɛ nnebɔnyɛfo ne nguamanfo bɛkɔ ɔsoro ahenni mu ansa na moakɔ. 
MAT.21.32	Efisɛ, Osuboni Yohane ka kyerɛɛ mo se, monsakra mo su na monkɔ Onyankopɔn nkyɛn nanso, moansakra, maa nnebɔneyɛfo ne nguamanfo sakraa wɔn su. Na muhuu nea ɛbae no koraa, moannye anni, enti moansakra.”
MAT.21.33	Yesu buu wɔn bɛ foforo bi se, “Da bi, ɔbarima bi a ɔwɔ mmɛfuw a wagye ban afa ho, na watu amoa a wokyi ngo wɔ mu, de afuw no gyaw akuafo bi. Eyi akyi no, otuu kwan kɔɔ ɔman foforo bi so.
MAT.21.34	“Eduu bere a mmɛ no beree a, ɛsɛ sɛ wonu no, ɔsomaa ne ho nnipa baa akuafo no hɔ sɛ wommegye ne kyɛfo mmrɛ no. 
MAT.21.35	Woduu hɔ ara pɛ na akuafo no tow hyɛɛ nnipa no so, boroo ɔbaako, kum ɔbaako, ɛnna wosiw ɔbaako nso abo.
MAT.21.36	“Afei, ɔsan somaa nnipa a wɔn dodow sen wɔn a ɔsomaa wɔn kan no sɛ wɔnkɔ akuafo no nkyɛn, nanso, asɛm koro no ara bi na esii. 
MAT.21.37	Eyi akyi, ɔsomaa ɔno ankasa ne ba akuafo no nkyɛn susuwii sɛ, wɔde nidi bɛma no.
MAT.21.38	“Nanso, akuafo no hui sɛ, ne ba no afiti reba pɛ, wɔfaa ne ho adwene kae se, ‘Ɔdedifo no na ɔreba no; momma yenkum no, na yɛmfa afuw no!’ 
MAT.21.39	Ɛhɔ ara, wɔtwee no fii afuw no mu kokum no too baabi.
MAT.21.40	“Sɛ afuw wura no san ba a, mugye di sɛ dɛn na ɔbɛyɛ saa akuafo no?”
MAT.21.41	Yudafo mpanyin no buae se, “Ɔno nso bekum saa atirimɔdenfo no, na ɔde afuw no ama akuafo foforo a wɔde ne kyɛfa bɛma no bere a ɛsɛ mu.”
MAT.21.42	Yesu bisaa wɔn bio se, “Monkan Kyerɛwsɛm no mu da se, ‘Ɔbo a adansifo apo no, ɛno ara na abɛyɛ ɔdan no tweatibo.’ Eyi yɛ Awurade dwumadi no bi, na ayɛ yɛn ani so anwonwasɛm yi no?”
MAT.21.43	“Nea mereka ara ne sɛ, wobegye Onyankopɔn Ahenni no afi mo nsam de akɔma ɔman foforo a wɔbebu nʼafude no ho nkontaa pa akyerɛ no. 
MAT.21.44	Wɔn a wɔbɛhwe saa nokware botan yi so no mu bebubu, na nea nokware botan no nso bɛhwe ne so no bɛpɛkyɛw.”
MAT.21.45	Bere a asɔfo mpanyin ne Yudafo mpanyin no tee ase sɛ Yesu asɛm a ɔreka no fa wɔn ho no, 
MAT.21.46	wɔpɛe sɛ wɔyɛ no bɔne, nanso na wosuro dɔm no, efisɛ, na wɔagye Yesu atom sɛ ɔyɛ odiyifo.
MAT.22.1	Yesu de abebu ahorow kyerɛɛ sɛnea ɔsoro ɔhenni no te. 
MAT.22.2	Ose, “Ɔsoro ahenni te sɛ ɔhene bi a ne babarima hyiaa ayeforo, na ɔtow pon maa no. 
MAT.22.3	Ɔtoo nsa frɛɛ nnipa pii. Bere no dui no, ɔsomaa nʼasomfo sɛ wɔnkɔfrɛfrɛ nnipa no na wɔmmra. Nanso nnipa no amma. 
MAT.22.4	Ɔsan somaa nʼasomfo foforo se, ‘Monkɔka nkyerɛ wɔn se, wɔawie biribiara. Wɔakum mʼanantwi ne me nyɛmmoa de anoa aduan awie. Mommra ayeforo no ase, mmedidi!’
MAT.22.5	“Nanso, ne ho yɛɛ wɔn a ɔtoo nsa frɛɛ wɔn no serew. Obiara kodii ne dwuma. Obi kɔɔ nʼafum. Ɔfoforo nso kodii ne gua. 
MAT.22.6	Afoforo nso kyeree nʼasomfo no hwee wɔn, pirapiraa wɔn, kunkum ebinom nso.
MAT.22.7	“Ɔhene no tee nea nnipa no ayɛ nʼasomfo no, ne bo fuwii. Ɔsomaa nʼasraafo ma wɔkokunkum awudifo no, hyew wɔn kurow no pasaa. 
MAT.22.8	Ɔsan frɛɛ nʼasomfo ka kyerɛɛ wɔn se, ‘Wɔawie ayeforo aduan no. Nanso wɔn a wɔfrɛɛ wɔn no mfata sɛ wɔba apontow no ase. 
MAT.22.9	Enti monkɔ mmɔnten so, na obiara a mubehu no no, momfrɛ no mmra apontow no ase.’
MAT.22.10	“Asomfo no fii adi kɔɔ mmɔnten so kɔfrɛɛ nnipa dodow a wohuu wɔn no nyinaa. Wɔfrɛɛ nnipa pa ne nnipa bɔne maa ɔdan a wɔtow pon wɔ mu no yɛɛ ma. 
MAT.22.11	Ɔhene no baa hɔ sɛ ɔrebɛhwɛ nnipa a wɔaba no, ohuu obi a ɔnhyɛ ayeforohyia atade wɔ hɔ.
MAT.22.12	“Obisaa no se, ‘Damfo, ɛyɛɛ dɛn na wonhyɛ ayeforohyia atade na wutumi baa ha?’ Nanso damfo no antumi ammua.
MAT.22.13	“Afei ɔhene no ka kyerɛɛ nʼasomfo no se, ‘Monkyekyere ne nan ne ne nsa na monkɔtow no nkyene akyirikyiri sum mu, nea osu ne agyaadwo wɔ no.’ 
MAT.22.14	Wɔafrɛ bebree, nanso kakraa bi na wɔayi wɔn.”
MAT.22.15	Farisifo no tuu Yesu ho agyina, pɛɛ ɔkwan bi a wɔnam nʼanom asɛm so benya no akyere no. 
MAT.22.16	Wosii no gyinae sɛ, wɔbɛsoma wɔn nnipa bi ne Herodefo aba Yesu nkyɛn abebisa no se, “Owura, yenim sɛ woyɛ ɔnokwafo, na wonam nokware kwan so kyerɛ nnipa ɔkwan a, ɛkɔ Onyankopɔn nkyɛn a, wunsuro akyi asɛm, efisɛ, wonhwɛ nnipa anim. 
MAT.22.17	Ka ma yentie. Eye sɛ woyi tow ma Roma Hempɔn Kaesare anaa enye?”
MAT.22.18	Yesu huu wɔn adwemmɔne no ma ɔka kyerɛɛ wɔn se, “Mo nyaatwomfo! Adɛn nti na mopɛ sɛ mode nnaadaa sɔ me hwɛ? 
MAT.22.19	Momfa sika a wɔde yi tow no bi nkyerɛ me.” Wɔde bi kyerɛɛ no. 
MAT.22.20	Obisaa wɔn se, “Hena mfonini na ɛda so, na hena din nso na ɛwɔ so?” 
MAT.22.21	Wobuae se, “Kaesare.” Yesu ka kyerɛɛ wɔn se, “Ɛnne momfa Kaesare de mma Kaesare, na momfa Onyankopɔn de mma Onyankopɔn.”
MAT.22.22	Ne mmuae a ɔmaa wɔn no maa wɔn ho dwiriw wɔn, ma wogyaw no hɔ kɔe.
MAT.22.23	Da no ara, Sadukifo a wonnye owusɔre nni no baa Yesu nkyɛn bebisaa no se, 
MAT.22.24	“Owura, Mose kae se, ‘Sɛ ɔbarima bi anwo na owu a, ne nuabarima mfa ne yere no kunabea, na ɔne no nwo mma owufo no.’ 
MAT.22.25	Anuanom baason bi ne yɛn tenaa ha. Ɔpanyin no waree a wanwo ba na owui. Enti ne nua a ɔto so abien no faa ne yere no kunabea. 
MAT.22.26	Nea ɔto so abien no nso wui, maa nea ɔto so abiɛsa no faa ɔbea no kunabea. Ɔno nso wui a wanwo ba, maa ɔfoforo nso faa ɔbea no kunabea. Eyi toaa so ara kosii sɛ, anuanom baason no nyinaa waree ɔbea no. 
MAT.22.27	Nea edi akyiri ne sɛ, ɔbea no nso wui. 
MAT.22.28	Ɛno nti, owusɔre bere no, nnipa baason yi mu hena na ɔbea no bɛyɛ ne yere? Efisɛ, wɔn nyinaa waree no!”
MAT.22.29	Yesu buaa wɔn se, “Mo mfomso a moayɛ no fi onim a munnim Kyerɛwsɛm no ne Onyankopɔn tumi a ɔwɔ no! 
MAT.22.30	Na owusɔre bere no, aware nni hɔ; obiara bɛyɛ sɛ abɔfo a wɔwɔ soro no. 
MAT.22.31	Afei, ɛfa owusɔre no ho no nso, monkanee nea Onyankopɔn aka afa ho no pɛn? Munhu sɛ Onyankopɔn kasa kyerɛɛ mo bere a ɔkae se, 
MAT.22.32	‘Mene Abraham Nyankopɔn, Isak Nyankopɔn, ne Yakob Nyankopɔn no?’ Eyi kyerɛ sɛ, Onyankopɔn nyɛ awufo Nyankopɔn na mmom, ateasefo Nyankopɔn.”
MAT.22.33	Nnipadɔm no tee ne nkyerɛkyerɛ no, ɛyɛɛ wɔn nwonwa.
MAT.22.34	Farisifo no tee sɛ Yesu abu afa Sadukifo no so no, wɔkohyiaa Yesu.
MAT.22.35	Wɔn mu baako a ɔyɛ mmaranimfo bisaa Yesu se, 
MAT.22.36	“Owura, Mose mmaransɛm no mu nea ɛwɔ he koraa na ɛkyɛn ne nyinaa.”
MAT.22.37	Yesu buaa no se, “ ‘Dɔ Awurade wo Nyankopɔn, wo koma nyinaa mu, wo kra nyinaa mu, ne wʼadwene nyinaa mu.’ 
MAT.22.38	Eyi ne mmaransɛm no mu nea edi kan na ɛkyɛn ne nyinaa. 
MAT.22.39	Nea ɛto so abien no te sɛ ɛno ara; ‘Dɔ wo yɔnko sɛ wo ho.’ 
MAT.22.40	Mose mmaransɛm ne adiyifo no nkyerɛkyerɛ no nyinaa gyina saa mmaransɛm abien yi so. Di eyinom so, na wubehu sɛ woredi nea aka no nyinaa so.”
MAT.22.41	Farisifo no twaa Yesu ho hyiae no, obisaa wɔn se, 
MAT.22.42	“Dɛn na mowɔ ka wɔ Agyenkwa no ho? Hena ba ne no?” Wobuaa no se, “Dawid ba.”
MAT.22.43	Yesu bisaa wɔn se, “Ɛnne adɛn na Dawid nam Honhom Kronkron so frɛ no ‘Awurade?’ Efisɛ, Dawid kae se,
MAT.22.44	“Onyankopɔn ka kyerɛɛ me wura se, ‘Tena me nifa kosi sɛ mɛma woadi wʼatamfo nyinaa so.’ 
MAT.22.45	Sɛ Dawid frɛ no ‘Awurade’ a, ɛnne ɛbɛyɛ dɛn na watumi ayɛ ne ba?”
MAT.22.46	Obiara antumi ammua. Eyi akyi nso, obiara antumi ammisa no nsɛm bio.
MAT.23.1	Afei Yesu ka kyerɛɛ nnipadɔm no ne nʼasuafo no se, 
MAT.23.2	“Mmara no akyerɛkyerɛfo ne Farisifo no na wɔkyerɛ Mose mmara no ase. 
MAT.23.3	Eyi nti, ɛsɛ sɛ mutie wɔn, na moyɛ biribiara a wɔbɛka akyerɛ mo sɛ monyɛ no. Nanso monnyɛ nea wɔyɛ no bi, efisɛ, nea wɔka kyerɛ mo no, ɛnyɛ ɛno na wɔyɛ. 
MAT.23.4	Wɔhyɛ mo ma mudi mmara a ɛyɛ den so a, wɔn ankasa mpɛ sɛ wodi so.
MAT.23.5	“Biribiara a wɔyɛ no yɛ ɔyɛkyerɛ. Wɔde sɛbɛ a kyerɛw nsɛm bi hyɛ mu sɛn wɔn nsa, hyɛ ntade yuu kyerɛ sɛ wɔyɛ atreneefo. 
MAT.23.6	Na sɛ wɔkɔ apontow ase nso a, wɔpɛ sɛ daa wɔtena mpanyin tenabea. Afei, wɔkɔ asɔre nso a, wɔpɛ sɛ wɔtena mpanyin tenabea pa. 
MAT.23.7	Sɛ wode obu kyia wɔn abɔnten so, na wofrɛ wɔn ‘Rabi’ anaa ‘Owura’ a, ɛyɛ wɔn dɛ. 
MAT.23.8	Mommma obiara mmfrɛ mo saa. Efisɛ, Onyankopɔn nko ara na ɔyɛ ‘Owura.’ Mo nyinaa moyɛ pɛ sɛ anuanom. 
MAT.23.9	Mommfrɛ obiara wɔ asase so ha se ‘Agya,’ efisɛ, Onyankopɔn a ɔwɔ soro no nko ara na ɛsɛ sɛ wɔfrɛ no saa. 
MAT.23.10	Na mommma wɔmmfrɛ mo ‘Owura,’ efisɛ, ɔbaako pɛ na ɔyɛ mo wura, a ɔne Agyenkwa no.
MAT.23.11	“Wobrɛ wo ho ase som afoforo a, wobɛyɛ ɔkɛse. Wopɛ sɛ woyɛ kɛse a, yɛ ɔsomfo. 
MAT.23.12	Na obiara a ɔbɛma ne ho so no, wɔbɛbrɛ no ase; saa ara nso na obiara a ɔbɛbrɛ ne ho ase no, wɔbɛma no so.
MAT.23.13	“Munnue! Mo Farisifo ne mmara no akyerɛkyerɛfo nyaatwomfo, efisɛ, musiw afoforo ɔsoro ahenni ho kwan. Mo a, monkɔ mu. Mo nso a, momma afoforo a wɔpɛ sɛ wɔkɔ mu no kwan.
MAT.23.14	“Nyaatwomfo! Mobɔ mpae atenten wɔ mmɔnten so de kyerɛ sɛ, moyɛ atreneefo, wɔ bere a, mutu akunafo fi wɔn afi mu.
MAT.23.15	“Munnue! Mo Farisifo ne mmara no akyerɛkyerɛfo nyaatwomfo! Mokɔ wiase afanan nyinaa sɛ mubenya onipa baako abɛfra mo mu. Na sɛ munya obi saa a, mosɛe no ma ɔyɛ ɔbonsam ba sen sɛnea mote no.
MAT.23.16	“Munnue! Akwankyerɛfo anifuraefo a moka se, sɛ obi de asɔredan ka ntam a, ɛno de, ɛnyɛ hwee. Na sɛ ɔde sikakɔkɔɔ a ɛwɔ asɔredan no mu ka ntam de a, ɛnne ntam no kyekyere onii no. 
MAT.23.17	Anifuraefo nkwaseafo! Asɔredan no ne emu sikakɔkɔɔ no mu nea ɛwɔ he na ɛsom bo, sikakɔkɔɔ no anaa asɔredan no a ɛtew sikakɔkɔɔ no ho no? 
MAT.23.18	Na moka se, ‘Sɛ obi ka afɔremuka no ntam a, ɛnyɛ hwee. Na mmom, sɛ ɔka ayɛyɛde a egu afɔremuka no so ntam de a, ɛkyekyere onii!’ 
MAT.23.19	Anifuraefo! Afɔremuka a ɛtew ayɛyɛde a egu so no ho no, ne ayɛde a egu so no mu nea ɛwɔ he na ɛsom bo? 
MAT.23.20	Sɛ woka afɔremuka no ntam a, woka afɔremuka no ne ɛso ayɛyɛde nyinaa ntam, 
MAT.23.21	na sɛ woka asɔredan no ntam a, woka asɔredan no ne Onyankopɔn a ɔte mu no nyinaa ntam. 
MAT.23.22	Na sɛ woka ɔsoro ntam a, na woreka Onyankopɔn Ahengua ne Onyankopɔn no ankasa ntam.
MAT.23.23	“Munnue! Mo Farisifo ne mmara no akyerɛkyerɛfo nyaatwomfo! Muyi ntotoso du du wɔ afifide a ɛwɔ mo mfikyifuw mu no ho, nanso mugyaw nneɛma a ɛsom bo te sɛ atɛntrenee, ahummɔbɔ, ne nokwaredi. Ɛwom sɛ, ɛsɛ sɛ muyiyi ntotoso du du no de, nanso ɛnsɛ sɛ mugyaw nneɛma a ɛsom bo no. 
MAT.23.24	Anifuraefo akwankyerɛfo! Mosɔn nea morenom so yi mu nwansena, nanso momene nantwi!
MAT.23.25	“Munnue! Mo Farisifo ne mmara no akyerɛkyerɛfo nyaatwomfo! Mutwiw mo nkuruwa ne mo ayowa ho fɛfɛɛfɛ, nanso emu de, asisi ne pɛsɛmenkominya ahyɛ no ma tɔ. 
MAT.23.26	Farisifo anifuraefo! Muntwiw kuruwa no mu kan, na kuruwa no ho nyinaa bɛtew!
MAT.23.27	“Munnue! Mo Farisifo ne mmara no akyerɛkyerɛfo! Mote sɛ da a wɔasra ho fɛfɛɛfɛ, nanso awufo nnompe ne nneɛma funu ahyɛ mu ma tɔ. 
MAT.23.28	Moyɛ mo anim sɛ atreneefo, nanso bɔne ahorow ahyɛ mo mu ma tɔ.
MAT.23.29	“Munnue! Mo Farisifo ne mmara no akyerɛkyerɛfo nyaatwomfo! Musisi ada akɛse ma adiyifo a mo ara mo agyanom kunkum wɔn, na mode nhwiren gugu atreneefo a wokunkum wɔn no da so, 
MAT.23.30	na mutwa mo ho ka se, ‘Sɛ na yɛte ase saa bere no a, anka yɛrenyɛ bɔne a yɛn agyanom yɛe no.’
MAT.23.31	“Sɛ moka saa a, mubu mo ho fɔ sɛ moyɛ atirimmɔdenfo mma. 
MAT.23.32	Na mudi wɔn anammɔn akyi yɛ saa bɔne koro no ara bi pɛpɛɛpɛ. 
MAT.23.33	Awɔ! Nhurutoa mma! Mobɛyɛ dɛn aguan amanehunu gya mu atemmu no?
MAT.23.34	“Mɛsoma adiyifo ne anyansafo ne akyerɛkyerɛfo aba mo nkyɛn. Mobɛbɔ wɔn mu bi asennua mu, akum wɔn. Mobɛbɔ ebinom akyi mmaa wɔ mo asɔredan mu, na moataa ebi afi nkurow so akɔ nkurow so. 
MAT.23.35	Na atreneefo mogya a moahwie agu asase so nyinaa, efi Habel so de kosi Barakia ba Sakaria a mukum no asɔredan ne afɔremuka ntam no, bɛba mo so. 
MAT.23.36	Mereka makyerɛ mo se, atemmu a wɔaboaboa ano no nyinaa, bɛba nnɛɛmma yi so.
MAT.23.37	“O Yerusalem, Yerusalem, wo a wukum adiyifo, na wusiw wɔn a wɔasoma wɔn wo nkyɛn abo, mpɛn ahe na anka mepɛe sɛ meboaboa wo mma ano, sɛnea akokɔbeatan boaboa ne mma ano ne ntaban ase, nanso moampɛ! 
MAT.23.38	Wobegyaw mo fi fituw ama mo. 
MAT.23.39	Na mise mo sɛ, efi nnɛ de rekɔ, morenhu me bio kosi sɛ, mobɛka se, ‘Nhyira ne nea ɔnam Awurade din mu reba’ no.”
MAT.24.1	Yesu refi faako a asɔredan no si hɔ no, nʼasuafo no baa ne nkyɛn pɛe sɛ wɔkyerɛkyerɛ no adan ahorow a ɛwɔ asɔredan no mu.
MAT.24.2	Nanso, ɔka kyerɛɛ wɔn se, “Wobedwiriw saa ɔdan yi agu pasaa!”
MAT.24.3	Yesu kɔɔ Ngo Bepɔw no so. Ɔte hɔ no, nʼasuafo no baa ne nkyɛn bebisaa no se, “Bere bɛn na nea woreka yi bɛba? Na nsɛnkyerɛnne bɛn na ɛbɛma yɛahu wo ba a, wobɛsan aba bio no ne wiase awiei a ɛbɛba no?”
MAT.24.4	Yesu ka kyerɛɛ wɔn se, “Monhwɛ na obi annaadaa mo. 
MAT.24.5	Nnipa bebree de me din bɛba abɛka se, wɔne Agyenkwa no, na wɔadaadaa mo mu pii. 
MAT.24.6	Sɛ mote sɛ wɔafi akodi ase a, ɛnkyerɛ me ba a mɛsan aba no ho nsɛnkyerɛnne. Ɛsɛ sɛ eyinom ba, nanso awiei no de, ennya mmae. 
MAT.24.7	Aman bɛsɔre aman so, na ahenni asɔre ahenni so, na ɔkɔm ne asasewosow bɛba mmeaemmeae. 
MAT.24.8	Eyinom nyinaa bɛyɛ nneɛma a ɛyɛ hu a ɛbɛba no mfitiase.
MAT.24.9	“Sɛ moyɛ me de nti, wɔbɛyɛ mo ayayade, na wɔakum mo wɔ wiase afanan nyinaa, 
MAT.24.10	na mo mu pii bɛsan akɔ bɔne mu, na moayiyi mo ho mo ho ama, na moatan mo ho. 
MAT.24.11	Atoro adiyifo bebree bɛsɔre, na wɔadaadaa mo mu pii. 
MAT.24.12	Bɔne bɛdɔɔso wɔ wiase, na abrɛ nnipa dɔ a wɔwɔ no ase. 
MAT.24.13	Nanso, wɔn a wobegyina pintinn akodu awiei no, wobenya nkwa.
MAT.24.14	“Na wɔbɛka asɛmpa a ɛfa Ahenni no ho no wɔ wiase mmaa nyinaa na wɔate. Ɛno akyi ansa na awiei no bɛba.
MAT.24.15	“Enti sɛ muhu ‘Ade a Ɛyɛ Hu’ a, odiyifo Daniel kaa ho asɛm sɛ egyina Kronkronbea hɔ no a, ‘Nea ɔkan no nte eyi ase!’ 
MAT.24.16	Wɔn a wɔte Yudea no, nguan nkɔ Yuda mmepɔw so. 
MAT.24.17	Wɔn a wɔtete wɔn afi mu no nso, nguan a wɔmfa biribiara mfi wɔn adan mu. 
MAT.24.18	Wɔn a wɔwɔ mfum no nso, nnsan wɔn akyi mmmɛfa wɔn ntama.
MAT.24.19	“Na wɔn a wɔafa afuru ne wɔn a woturu mma saa bere no mu no nnue. 
MAT.24.20	Na mommɔ mpae, na bere a ɛsɛ sɛ muguan no anyɛ awɔwbere anaa Homeda. 
MAT.24.21	Efisɛ, ɔtaa a ɛbɛba no, ebi nsii wɔ wiase abakɔsɛm mu da, na ebi nso rensi da.
MAT.24.22	“Nokwarem, sɛ wɔantwa saa nna no so a, nnipa nyinaa ase bɛtɔre.
MAT.24.23	“Sɛ obi ka kyerɛ mo se, ‘Agyenkwa no wɔ ha anaa sɛ ɔwɔ nohɔ anaa wayi ne ho adi wɔ ha anaa ɛhɔ’ a, munnnye nnni. 
MAT.24.24	Atoro Kristofo ne atoro adiyifo bɛsɔre, na wɔayɛ anwonwade ahorow, na sɛ ebetumi a, wɔadaadaa wɔn mpo a Onyankopɔn ayi wɔn no. 
MAT.24.25	Mabɔ mo kɔkɔ dedaw.
MAT.24.26	“Enti, sɛ obi ka kyerɛ mo se, Agyenkwa no asan aba, na ɔwɔ sare so a, monnhaw mo ho sɛ mobɛkɔ hɔ akɔhwehwɛ no. Anaasɛ nso ɔde ne ho asie baabi a, munnnye nnni! 
MAT.24.27	Na sɛnea anyinam twa fi apuei kɔ atɔe no, saa ara na sɛ Onipa Ba no reba a, ɛbɛyɛ ara ne no. 
MAT.24.28	Na nea efunu wɔ no, ɛhɔ na apete mpa.
MAT.24.29	“Ɔtaa no akyi pɛ, awia beduru sum, na ɔsram renhyerɛn, na nsoromma bɛtetew ahwe, na wɔbɛwosow tumi a ɛwɔ soro no.
MAT.24.30	“Afei, Onipa Ba no ba ho nsɛnkyerɛnne bɛda adi, na ɔsoro ne asase sofo nyinaa betwa agyaadwo. Na wiase amanaman behu me sɛ, mede tumi ne anuonyam nam ɔsoro omununkum mu reba. 
MAT.24.31	Na mɛsoma mʼabɔfo a wɔrebɔ mmɛnson aba, na wɔbɛboaboa wɔn a mayi wɔn no ano fi soro ano kɔka asase ano.
MAT.24.32	“Afei munsua biribi mfi borɔdɔma dua no ho asɛm no mu. Sɛ eyi nnubaa foforo, san yi ahaban foforo a, na ɛkyerɛ sɛ asusow atue. 
MAT.24.33	Saa ara nso na sɛ muhu sɛ saa nneɛma yi nyinaa afiti ase resisi a, mubehu sɛ me ba a mɛsan aba no abɛn, adu apon ano. 
MAT.24.34	Afei, saa awontoatoaso yi betwam.
MAT.24.35	“Ɔsoro ne asase betwam akɔ, na me nsɛm de, ɛbɛtena hɔ daa. 
MAT.24.36	Nanso, da anaa dɔn ko a awiei no bɛba de, obiara nnim. Ɔsoro abɔfo ne Onyankopɔn Ba no mpo nnim. Agya no nko na onim.
MAT.24.37	“Onipa Ba no ba a ɔbɛba no, bɛyɛ sɛnea Noa bere so ɛyɛe no ara pɛ. 
MAT.24.38	Na sɛnea nna a edi nsuyiri no anim no nnipa didii, na wɔnomee, warewaree, de kosii da a Noa kɔɔ hyɛn no mu, 
MAT.24.39	na nnipa annye nea ɛbɛba anni, kosi sɛ nsuyiri bɛfaa wɔn nyinaa kɔe no, saa ara na me ba a mɛsan aba no bɛyɛ.
MAT.24.40	“Saa bere no, wɔbɛfa mmarima baanu a wɔreyɛ adwuma wɔ afum no mu baako akɔ, na wɔagyaw ɔbaako. 
MAT.24.41	Saa ara nso na mmea baanu a wɔwɔ fie renoa aduan no nso, wɔbɛfa ɔbaako agyaw ɔbaako ne no. 
MAT.24.42	Enti, monwɛn, efisɛ, munnim da ko a, Awurade bɛba.
MAT.24.43	“Sɛnea onipa tumi wɛn de bɔ ne ho ban fi akorɔmfo ho no, 
MAT.24.44	saa ara na mubetumi asiesie mo ho awɛn de atwɛn me ba a mɛba a obiara nnim bere ko no.
MAT.24.45	“Woyɛ Awurade akoa onyansafo nokwafo anaa? Mama wo adwuma sɛ hwɛ me fi so, na da biara ma mʼasomfo aduan nni anaa? 
MAT.24.46	Nhyira nka wo sɛ, mɛsan aba abɛto wo sɛ, wode nokware reyɛ wʼadwuma. 
MAT.24.47	Mede biribiara a mewɔ no bɛhyɛ saa nokwafo no nsa, na wahwɛ so!
MAT.24.48	“Na sɛ woyɛ akoa bɔne, na woka kyerɛ wo ho se, ‘Me wura nnya mmae,’ 
MAT.24.49	na wufiti ase haw wo mfɛfo nkoa no, na wudidi, bow nsa a, 
MAT.24.50	wo wura no bɛba da a wʼani nna no kwan, 
MAT.24.51	na wabetwa wo mmaa a ano yɛ den, na ɔde wo akɔ nea wobu nyaatwomfo atɛn; ɛhɔ na osu ne agyaadwo wɔ.
MAT.25.1	“Ɔsoro ahenni te sɛ mmabaa du bi a wɔfaa wɔn akanea sɛ wɔrekohyia ayeforokunu. 
MAT.25.2	Na mmabaa no mu baanum yɛ anyansafo ɛnna baanum nso yɛ nkwaseafo. 
MAT.25.3	Wɔn mu nkwaseafo no rekɔ no, wɔamfa krasin a sɛ nea ɛwɔ akanea no mu sa a, wɔde begu mu. 
MAT.25.4	Nanso, wɔn mu anyansafo no de, wɔrekɔ no, wɔfaa krasin kaa wɔn akanea ho de kɔe.
MAT.25.5	“Ayeforokunu no amma ntɛm, enti wofitii ase totɔɔ nko, dedae. 
MAT.25.6	Ɔdasum na wɔtee nteɛteɛm se, ‘Ayeforokunu no reba! Mumfi adi nkohyia no!’
MAT.25.7	“Mmabaa yi nyinaa sɔre buebuee wɔn akanea no. 
MAT.25.8	Nkwaseafo no srɛɛ anyansafo no sɛ, ‘Momma yɛn mo krasin no bi ngu yɛn akanea mu na ɛredum.’
MAT.25.9	“Anyansafo no ka kyerɛɛ wɔn se, ‘krasin a yɛwɔ no sua. Monkɔ kurom nkɔtɔ bi.’
MAT.25.10	“Wɔrekɔtɔ krasin no pɛ, na ayeforokunu no bae. Enti, wɔn a wɔasiesie wɔn ho no ne ayeforokunu no kɔɔ nʼapontow no ase, na wɔtoo ɔpon no mu.
MAT.25.11	“Akyiri yi a baanum no san bae no, wogyinaa ɔpon no akyi frɛe se, ‘Owura, hiɛ yɛn!’
MAT.25.12	“Nanso, ɔka kyerɛɛ wɔn se, ‘Mumfi hɔ nkɔ. Minnim mo!’
MAT.25.13	“Enti, monwɛn, na munnim da anaa dɔn ko a, mɛsan aba.
MAT.25.14	“Bio, ɔsoro ahenni te sɛ ɔbarima bi a ɔretu kwan akɔ ɔman foforo bi so. Ɔrekɔ no, ɔfrɛɛ nʼapaafo baasa maa wɔn mu biara sika a ɛfata sɛ wɔmfa nyɛ adwuma.
MAT.25.15	“Ɔmaa ɔbaako sidi mpem anum. Ɔmaa nea odi hɔ no sidi mpem abien, ɛnna ɔmaa nea otwa to no sidi apem. 
MAT.25.16	Ɔpaani a ɔmaa no sidi mpem anum no de sika no kodii gua, nyaa mfaso sidi mpem anum kaa ho. 
MAT.25.17	Nea onyaa sidi mpem abien no nso, de sika no kɔyɛɛ adwuma, nyaa mfaso sidi mpem abien kaa ne sika no ho.
MAT.25.18	“Nanso, ɔpaani a ne wura maa no sidi apem no de, ɔkotuu fam de sika no siee hɔ.
MAT.25.19	“Mmere bi akyi, wɔn wura no fi akwantum bae. Ɔfrɛɛ apaafo baasa yi sɛ wommebu nkontaa nkyerɛ no. 
MAT.25.20	Nea ɔmaa no sidi mpem anum no brɛɛ no sidi mpem du.
MAT.25.21	“Ne wura no ka kyerɛɛ no se, ‘Mo, akoa pa ne nokwafo, woadi kakraa yi ho nokware, mede wo besi nneɛma pii so panyin. Bra, na me ne wo nni dɛ!’
MAT.25.22	“Ɔpaani a ɔmaa no sidi mpem abien no nso bae. Ɔka kyerɛɛ ne wura no se, ‘Worekɔ no, womaa me sidi mpem abien. Mede yɛɛ adwuma, na manya sidi mpem abien aka ho.’
MAT.25.23	“Ne wura no ka kyerɛɛ no se, ‘Mo, akoa pa ne nokwafo, woadi kakraa yi ho nokware, mede wo besi nneɛma pii so panyin. Bra, na me ne wo nni dɛ!’
MAT.25.24	“Ɔpaani a onyaa sidi apem no nso bae. Ɔka kyerɛɛ ne wura no se, ‘Owura, minim sɛ woyɛ onipa a woyɛ den. Wutumi twa wɔ nea wunnuae, ɛnna wutumi boaboa ano wɔ nea wompetee; 
MAT.25.25	enti misuroe na mede wo sika no kɔkyɛɛ fam, enti wʼade ni!’
MAT.25.26	“Ne wura no ka kyerɛɛ no se, ‘Akoa bɔne ne onihafo! Wunim sɛ mitumi twa wɔ nea minnuae, na mitumi boaboa ano wɔ nea mempetee a, 
MAT.25.27	anka ɛsɛ sɛ wode sika no yɛ adwuma nya ho mfaso to hɔ ma me. 
MAT.25.28	Munnye ne nsam sika no, na momfa nkɔma nea onyaa sidi ɔpedu no. 
MAT.25.29	Obiara a ɔde nea wɔde ama no no bɛyɛ ade pa no, wɔde bi bɛka ne ho. Na obiara a wamfa nea wɔde ama no no anyɛ ade pa no, nea ɔwɔ no mpo, wɔbegye afi ne nsam. 
MAT.25.30	Montow akoa a ne ho nni mfaso yi nkyene sum kabii mu; ɛhɔ na osu ne agyaadwo wɔ.’
MAT.25.31	“Na sɛ, Onipa Ba no ba nʼanuonyam mu a abɔfo nyinaa ka ne ho a, saa bere no na ɔbɛtena nʼanuonyam ahengua no so. 
MAT.25.32	Na wɔbɛboaboa aman nyinaa ano nʼanim. Na ɔbɛpaw nnipa no mu sɛnea oguanhwɛfo paw nguan fi mmirekyi mu; 
MAT.25.33	na ɔde nguan no begyina ne nifa so, na ɔde mmirekyi no agyina ne benkum so.
MAT.25.34	“Ɛno na, Ɔhene no, bɛka akyerɛ wɔn a wogyina ne nifa so no se, ‘Mo a mʼagya ahyira mo, mommra mmɛfa ahenni a wɔasiesie ama mo fi wiase mfitiase no nni! 
MAT.25.35	Ɔkɔm dee me, na momaa me aduan dii. Osukɔm dee me, na momaa me nsu nomee. Meyɛɛ ɔhɔho, na mode me kɔɔ mo fi. 
MAT.25.36	Medaa adagyaw, na mufuraa me ntama. Meyaree, na mobɛsraa me. Medaa afiase, na mobɛhwɛɛ me.’
MAT.25.37	“Saa bere no mu na atreneefo no bebisa se, ‘Owura, da bɛn na yehuu wo sɛ ɔkɔm de wo a, yɛmaa wo aduan, na osukɔm de wo a, yɛmaa wo nsu nomee? 
MAT.25.38	Afei, da bɛn na yehuu sɛ woyɛɛ ɔhɔho a, yɛde wo kɔɔ yɛn fi, anaasɛ wodaa adagyaw a, yefuraa wo ntama? 
MAT.25.39	Afei, da bɛn na yehuu sɛ woyare a, yɛbɛsraa wo, anaasɛ wodaa afiase a, yɛbɛhwɛɛ wo?’
MAT.25.40	“Na me, Ɔhene no, bebua wɔn se, ‘Sɛ moayɛ ama me nuanom nkumaa yi mu baako yi, moayɛ ama me!’
MAT.25.41	“Afei, mɛdan mʼani akyerɛ wɔn a wogyina me benkum so no aka akyerɛ wɔn se, ‘Mo a wɔadome mo, wɔmfa mo nkogu ogyatanaa a, ennum da a, wɔasɔ ama ɔbonsam ne nʼahokafo no mu. 
MAT.25.42	Na ɔkɔm dee me, moamma me aduan anni. Osukɔm dee me, moamma me nsu annom. 
MAT.25.43	Meyɛɛ ɔhɔho, moamfa me ankɔ mo fi. Medaa adagyaw, moamfura me ntama. Meyaree, moammɛsra me. Medaa afiase, moammɛhwɛ me.’
MAT.25.44	“Wɔn nso bebua no se, ‘Awurade, da bɛn na yehuu wo sɛ ɔkɔm dee wo, anaasɛ osukɔm dee wo, anaasɛ woyɛɛ ɔhɔho, anaasɛ wodaa adagyaw, anaasɛ woyaree, anaasɛ wodaa afiase, na yɛanyɛ nea ɛsɛ sɛ yɛyɛ amma wo?
MAT.25.45	“Na mebua wɔn se, ‘Sɛ moanyɛ amma nkumaa yi mu baako nti, moanyɛ amma me.’
MAT.25.46	“Na wɔbɛkɔ ahoyeraw a ɛto ntwa da mu, na atreneefo akɔ nkwa a enni awiei mu.”
MAT.26.1	Yesu wiee nsɛm yi ka no, ɔka kyerɛɛ nʼasuafo no se, 
MAT.26.2	“Munim sɛ aka nnanu na Twam Afahyɛ no adu, na wobeyi Onipa Ba no ama, na wɔabɔ no asennua mu.”
MAT.26.3	Saa bere no ara na asɔfo mpanyin ne Yudafo mpanyin bi ahyia mu wɔ ɔsɔfo panyin Kaiafa fi, 
MAT.26.4	retu agyina, ahwehwɛ ɔkwan a wɔbɛfa so akyere Yesu, akum no a obiara renhu akyi. 
MAT.26.5	Nanso, wɔkae se, “Ɛnsɛ sɛ wɔkyere no Twam Afahyɛ no mu, anyɛ saa a, ɛde basabasayɛ bɛba ɔman no mu.”
MAT.26.6	Afei Yesu kɔɔ Betania, na ɔkɔɔ Simon, ɔkwatani fi. 
MAT.26.7	Ɔwɔ hɔ redidi no, ɔbea bi a okita ngo huamhuamhuam bi a ne bo yɛ den yiye toa ma baa hɔ, behwie guu Yesu tirim.
MAT.26.8	Bere a asuafo no huu eyi no anyɛ wɔn dɛ. Wɔkae se, “Adesɛe yi ase ne dɛn? 
MAT.26.9	Anka wobetumi atɔn srade huamhuamhuam yi anya sika bebree de ama ahiafo.”
MAT.26.10	Yesu huu wɔn adwene, na ɔka kyerɛɛ wɔn se, “Adɛn na moka nea ɔbea yi yɛɛ yi ho asɛm saa? Wayɛ ade pa ama me. 
MAT.26.11	Mo ne ahiafo wɔ ha daa, na me de, me ne mo nni hɔ daa. 
MAT.26.12	Wahwie ngo huahuamhuam yi agu me so, de asiesie me nipadua ama me sie. 
MAT.26.13	Wɔde nea wayɛ yi bɛkae no daa. Wɔbɛka nea ɔyɛe yi wɔ wiase baabiara a wɔbɛka Asɛmpa no.”
MAT.26.14	Afei, Yuda Iskariot a ɔyɛ asuafo dumien no mu baako kɔɔ asɔfo mpanyin no nkyɛn, 
MAT.26.15	kobisaa wɔn se, “Sɛ miyi Yesu ma mo a, ahe na mode bɛma me?” Wɔmaa no nnwetɛbona aduasa. 
MAT.26.16	Efi saa bere no, Yuda hwehwɛɛ ɔkwan a ɔbɛfa so ayi no ama wɔn.
MAT.26.17	Twam Afahyɛ da a edi kan no, asuafo no baa Yesu nkyɛn bebisaa no se, “Ɛhe na wopɛ sɛ yɛkodi Twam Afahyɛ no?”
MAT.26.18	Ɔbuaa wɔn se, “Monkɔ kurow no mu nkohu ɔpanyin asomasi nka nkyerɛ no se, ‘Yɛn Wura se, ne bere abɛn, na wo fi na ɔne nʼasuafo no bedi Twam Afahyɛ no.’ ” 
MAT.26.19	Asuafo no dii nea ɔka kyerɛɛ wɔn no so, yɛɛ Twam Afahyɛ aduan a wobedi wɔ ofi a wonyae no mu.
MAT.26.20	Eduu anwummere a ɔne Dumien no te adidii no, 
MAT.26.21	ɔkae se, “Mo mu baako beyi me ama.”
MAT.26.22	Asɛm yi maa wɔn werɛ howee yiye, na wofii ase bisabisae mmaako mmaako se, “Awurade, ɛyɛ me anaa?”
MAT.26.23	Yesu buae se, “Nea medi kan de aduan ama no no, ɔno ne saa onipa no. 
MAT.26.24	Ɛsɛ sɛ Onipa Ba no wu sɛnea odiyifo no hyɛɛ ne ho nkɔm no; nanso onipa a obeyi Onipa Ba no ama no, nnue! Sɛ wɔanwo saa onipa no a, anka eye.”
MAT.26.25	Yuda nso bisaa no se, “Kyerɛkyerɛfo, ɛyɛ me anaa?” Yesu buaa no se, “Yiw.”
MAT.26.26	Bere a wɔredidi no, Yesu faa abodoo, na ɔhyiraa so bubuu mu, de maa nʼasuafo no kae se, “Munnye nni, eyi ne me nipadua.”
MAT.26.27	Na ɔfaa kuruwa a nsa dɔkɔdɔkɔ wɔ mu, na ɔdaa ase no, ɔde maa wɔn kae se, “Mo nyinaa monnom bi, 
MAT.26.28	na eyi ne me mogya a ɛhyɛ Apam Foforo no mu den. Wohwie gu ma nnipa bebree nya bɔne fafiri. 
MAT.26.29	Montie nea mereka yi yiye. Merennom saa nsa yi bi bio da, de bɛkɔ akosi da a me ne mo bɛnom bi bio wɔ mʼagya Ahenni no mu.”
MAT.26.30	Na wɔtoo dwom wiei no, wofii adi kɔɔ Ngo Bepɔw no so.
MAT.26.31	Woduu nea wɔrekɔ hɔ no, Yesu ka kyerɛɛ wɔn se, “Anadwo yi, mo nyinaa beguan agya me. Na wɔakyerɛw sɛ, ‘Onyankopɔn bɛbɔ oguanhwɛfo no, na nguankuw no abɔ apete.’ 
MAT.26.32	Na sɛ mesan ba nkwa mu bio a, mɛkɔ Galilea na makohyia mo wɔ hɔ.”
MAT.26.33	Petro ka kyerɛɛ no se, “Sɛ nnipa nyinaa beguan agya wo a, me de, merenguan nnya wo da.” 
MAT.26.34	Yesu ka kyerɛɛ no se, “Nokwarem, anadwo yi, akokɔ remmɔn, na woapa me mpɛn abiɛsa!”
MAT.26.35	Petro kae bio se, “Medi kan mawu!” Asuafo no nyinaa nso kaa saa asɛm koro yi ara.
MAT.26.36	Yesu de wɔn kɔɔ baabi a wɔfrɛ hɔ Getsemane. Woduu hɔ no, ɔka kyerɛɛ wɔn se, wɔntena hɔ ntwɛn no, na ɔrekɔ nʼanim akɔbɔ mpae. 
MAT.26.37	Ɔfaa Petro ne Sebedeo mma baanu a wɔn din de Yakobo ne Yohane kaa ne ho. Ne werɛ fii ase howee na ne ho nso yeraw no.
MAT.26.38	Ɔka kyerɛɛ wɔn se, “Awerɛhow ahyɛ me kra so de kɔ owu mu. Montena ha na mo ne me nwɛn.”
MAT.26.39	Na ɔkɔɔ nʼanim kakra de nʼanim kobutuw fam bɔɔ mpae se, “Magya, sɛ ebetumi a, ma kuruwa yi ntwa me ho nkɔ. Nanso, nea wopɛ na ɛnyɛ, na ɛnyɛ nea mepɛ.”
MAT.26.40	Na ɔsan baa asuafo baasa no nkyɛn behui sɛ wɔadeda. Ɔfrɛɛ Petro bisaa no se, “Petro, woantumi antena ase ne me anwɛn dɔnhwerew baako mpo? 
MAT.26.41	Monwɛn na mommɔ mpae, na moankɔ sɔhwɛ mu. Honhom pɛ de, nanso, ɔhonam yɛ mmerɛw!”
MAT.26.42	Ɔsan gyaw wɔn hɔ bio kɔbɔɔ mpae bio se, “Mʼagya, sɛ kuruwa yi rentwa me ho nkɔ, na nom ara na ɛsɛ sɛ menom nea ɛwɔ mu no a, nea wopɛ nyɛ.”
MAT.26.43	Ɔsan baa wɔn nkyɛn bio, behui sɛ wɔadeda efisɛ, na wɔn ani kum yiye. 
MAT.26.44	Ɔsan kɔɔ mpaebɔ a ɛto so mpɛn abiɛsa so, kɔbɔɔ mpae, kaa asɛm koro no ara.
MAT.26.45	Ɔsan baa asuafo no nkyɛn bɛka kyerɛɛ wɔn se, “Afei de, monna, na monhome. Nanso, dɔn no adu. Wɔrebeyi Onipa Ba no ahyɛ nnebɔneyɛfo nsa! 
MAT.26.46	Monsɔre na yɛnkɔ! Monhwɛ! Nea ɔreyi me ama no na ɔreba no!”
MAT.26.47	Ogu so rekasa no, Yuda a ɔyɛ asuafo dumien no mu baako ne dɔm a Yudafo mpanyin asoma wɔn, a wokitakita nkrante ne mmaa baa hɔ. 
MAT.26.48	Na Yuda aka akyerɛ wɔn se, wɔnkyere onipa a ɔbɛyɛ no atuu no, efisɛ, ɔno ne onipa a wɔrehwehwɛ no no. 
MAT.26.49	Yuda baa Yesu nkyɛn bɛbam no kae se, “Me Wura, atuu!”
MAT.26.50	Yesu ka kyerɛɛ no se, “Damfo, nea wobaa ha sɛ worebɛyɛ no, yɛ no ntɛm.” Ɛhɔ ara, wɔn a wɔne Yuda nam no kyeree Yesu.
MAT.26.51	Wɔn a wɔka Yesu ho no mu baako twee ne nkrante de twaa ɔsɔfo panyin no akoa bi aso.
MAT.26.52	Yesu ka kyerɛɛ no se, “Tow wo nkrante no kyene. Na wɔn a wɔtwe nkrante no, nkrante ano na wobewu. 
MAT.26.53	Munnim sɛ metumi aka akyerɛ mʼagya na wasoma nʼabɔfompempem aba ntɛm so, na wɔabɛbɔ yɛn ho ban? 
MAT.26.54	Nanso, sɛ meyɛ saa a, ɛbɛyɛ dɛn na nea Kyerɛwsɛm ka wɔ nea asi yi ho no bɛba mu?”
MAT.26.55	Yesu bisaa dɔm a wɔbaa ne so no se, “Meyɛ owudifo nti na mode nkrante ne mmaa aba me so sɛ mode rebɛkyere me? Metenaa mo nkyɛn kyerɛkyerɛɛ wɔ Asɔrefi da biara da nso moansiw me kwan. 
MAT.26.56	Nanso, eyi nyinaa aba sɛnea ɛbɛyɛ a, nea adiyifo no kae wɔ Kyerɛwsɛm mu no bɛba mu.” Saa bere no ara mu na asuafo no nyinaa guan gyaa no.
MAT.26.57	Afei dɔm a wɔkyeree Yesu no de no kɔɔ ɔsɔfo panyin Kaiafa anim, faako a Yudafo mpanyin nyinaa ahyia hɔ. 
MAT.26.58	Petro tew ne ho dii nnipadɔm no akyi kɔɔ ɔsɔfo panyin no fi hɔ bi. Ɔkɔtenaa asomfo a wɔwɔ hɔ no mu sɛ ɔrehwɛ asɛm a ebesi.
MAT.26.59	Asɔfo mpanyin ne Yudafo asennifo akunini nyinaa hyiae wɔ hɔ, hwehwɛe sɛ wobenya adansefo bi a wobedi adansekurum ato Yesu so, na wɔagyina so abu no kumfɔ. 
MAT.26.60	Nnipa bebree bedii adanse, nanso wohui sɛ wɔredi adansekurum efisɛ, na wɔn nsɛm a wɔka no nyinaa bɔ abira. Akyiri yi, nnipa baanu bi ba bɛkae 
MAT.26.61	se, “Saa onipa yi kae se, ‘Metumi abubu Onyankopɔn Asɔredan na masi no nnansa!’ ”
MAT.26.62	Ɔsɔfo panyin no sɔre bisaa Yesu se, “Dɛn na wowɔ ka? Wokaa saa anaasɛ woanka saa?” 
MAT.26.63	Nanso, Yesu ammua no. Ɔsɔfo panyin no ka kyerɛɛ no se, “Meka Onyankopɔn teasefo no sɛ, sɛ wone Agyenkwa no, Onyankopɔn Ba no a, ka kyerɛ yɛn!”
MAT.26.64	Yesu ka kyerɛɛ no se, “Yiw, woaka. Na daakye mubehu me, Agyenkwa no, sɛ mete Onyankopɔn nifa, na menam omununkum mu resian aba.”
MAT.26.65	Ɔsɔfo panyin no sunsuanee nʼatade mu teɛɛm se, “Abususɛm! Adansefo bɛn na wɔn ho hia yɛn bio? Mo nyinaa ate abususɛm a ɔkae no! 
MAT.26.66	Asɛm bɛn na mowɔ ka?” Wɔn nyinaa teɛɛm se, “Ɔsɛ owu! Ɔsɛ owu! Ɔsɛ owu!”
MAT.26.67	Afei wɔtew ntasu guu nʼani so, ebinom bobɔɔ no akuturuku, na ebinom nso bobɔɔ no asotɔre 
MAT.26.68	kae se, “Wone Agyenkwa no! Kyerɛ yɛn nea ɔbɔɔ wo?”
MAT.26.69	Saa bere no na Petro te adiwo. Abeawa bi baa ne nkyɛn bɛka kyerɛɛ no se, “Wo nso na wo ne Yesu na ɛnam. Mo nyinaa mufi Galilea.”
MAT.26.70	Nanso, Petro de abufuw san nʼano se, “Minnim nea woreka yi ho hwee.”
MAT.26.71	Akyiri yi, abeawa foforo bi hyiaa no ɔpon bi ano ka kyerɛɛ wɔn a ɔne wɔn gyina hɔ no se, “Na saa ɔbarima yi ne Yesu Nasaretni no na ɛnam.”
MAT.26.72	Petro de ntam san nʼano bio se, “Minnim saa onipa a moreka ne ho asɛm no.”
MAT.26.73	Ɛkyɛɛ kakra no, mmarima a wogyina hɔ no mu bi bɛka kyerɛɛ no se, “Yenim sɛ woyɛ nʼasuafo no mu baako na wo kasa nso yi wo adi sɛ woyɛ Galileani.”
MAT.26.74	Petro fii ase dii nsew, kekaa ntam se, “Minnim onipa no. Sɛ nkontompo na meretwa a, Onyankopɔn ntua me so ka.” Amonom hɔ ara, na akokɔ bɔnee. 
MAT.26.75	Ɛhɔ na Petro kaee asɛm a Yesu ka kyerɛɛ no se, “Akokɔ remmɔn na woapa me mpɛn abiɛsa” no. Na ofii adi kosui.
MAT.27.1	Ade kyee no, asɔfo mpanyin ne Yudafo mpanyin kɔɔ agyina hwehwɛɛ ɔkwan a wɔbɛfa so ama Roma aban abu Yesu kumfɔ. 
MAT.27.2	Afei wɔde nkɔnsɔnkɔnsɔn guu Yesu, de no baa Pilato a ɔyɛ Roma amrado no anim.
MAT.27.3	Saa bere no ara mu, Yuda a oyii Yesu mae no hui sɛ wɔabu Yesu kumfɔ no, onuu ne ho yiye. Enti ɔsan de sika a ogye fii asɔfo mpanyin ne Yudafo mpanyin no nkyɛn no brɛɛ wɔn kae se,
MAT.27.4	“Mayɛ bɔne, efisɛ, mayi onipa a ɔnyɛɛ bɔne biara ama.” Wɔn nso kae se, “Ɛmfa yɛn ho. Wo ara wʼasɛm.”
MAT.27.5	Ɔtow sika no guu asɔredan no mu fii hɔ kɔhyɛɛ hama. 
MAT.27.6	Asɔfo mpanyin no sesaw sika no kae se, “Yɛrentumi mfa saa sika yi mfra yɛn tow a yɛagye mu. Efisɛ, yɛn mmara mma ho kwan sɛ yebegye sika a wɔde abɔ awudi ho paa.”
MAT.27.7	Wodwinnwen ho sii no gyinae sɛ wɔde sika no bɛtɔ asase bi a wotu hɔ dɔte de nwene nkuku, na wɔde ɛhɔ ayɛ amusiei ama ahɔho a wobewu wɔ Yerusalem no. 
MAT.27.8	Enti na wɔda so frɛ saa asase no se, “Mogya asase” de besi nnɛ no. 
MAT.27.9	Eyi maa nea odiyifo Yeremia kae se, “Wogyee nnwetɛbona aduasa, bo a Israelfo sesee sɛ odi 
MAT.27.10	ɛnna wofi mu tɔɔ asase fii anwemfo nkyɛn sɛnea Awurade hyɛɛ me” no baa mu.
MAT.27.11	Afei wɔde Yesu begyinaa Pilato a ɔyɛ Roma Amrado no anim. Obisaa Yesu se, “Wone Yudafo Agyenkwa no anaa?”
MAT.27.11	Yesu buae se, “Yiw.”
MAT.27.12	Nanso, bere a asɔfo mpanyin ne Yudafo mpanyin reka nsɛm gu Yesu so no, wankasa. 
MAT.27.13	Pilato bisaa no se, “Wonte nea wɔreka no anaa?”
MAT.27.14	Nanso, Yesu anka hwee ma ɛyɛɛ amrado no nwonwa.
MAT.27.15	Na ɛyɛ amrado no amanne sɛ afe biara, Twam Afahyɛ no mu, ogyaa odeduani baako a ɔman no pɛ sɛ wogyaa no. 
MAT.27.16	Saa afe no mu, na onipa debɔneyɛfo bi a wɔfrɛ no Baraba nso da afiase. 
MAT.27.17	Anɔpa no a nnipadɔm no hyiaa wɔ Pilato ahemfi anim hɔ no, Pilato bisaa wɔn se, “Hena na mopɛ sɛ migyaa no ma mo? Baraba, anaa Yesu, mo Agyenkwa no?” 
MAT.27.18	Na onim pefee sɛ Yudafo mpanyin no de ɔtan na akyere Yesu, efisɛ, na wʼagye din.
MAT.27.19	Pilato gu so redi Yesu asɛm no, ne yere soma ma wɔbɛka kyerɛɛ no se, “Gyaa onipa trenee no na ɔnkɔ ne baabi, efisɛ, anadwo yi mesoo ne ho dae a ɛyɛ hu yiye maa me ho yeraw me.”
MAT.27.20	Nanso asɔfo mpanyin ne Yudafo mpanyin kasa kyerɛɛ dɔm no se, wommisa na wonnyaa Baraba mma wɔn na wonkum Yesu. 
MAT.27.21	Enti, bere a amrado no san bisaa wɔn bio se, “Nnipa baanu yi mu hena na mopɛ sɛ migyaa no ma mo?” no, dɔm no bɔ gyee so se, “Baraba!”
MAT.27.22	Pilato bisaa wɔn bio se, “Sɛ saa de a, ɛnne dɛn na menyɛ Yesu, mo Agyenkwa no?” Wɔn nyinaa bɔ gyee so bio se, “Bɔ no asennuam!”
MAT.27.23	Pilato bisaa wɔn se, “Adɛn nti? Bɔne bɛn na wayɛ?” Nanso, wɔkɔɔ so bɔ gyeee so ara se, “Bɔ no asennuam! Bɔ no asennuam!”
MAT.27.24	Afei Pilato hui sɛ ɔyɛ asɛm no ho hwee a ɛnyɛ ye na basabasayɛ reba no, ɔma wɔsaw nsu guu ade mu brɛɛ no, ma ɔhohoroo ne nsa wɔ dɔm no anim kae se, “Minni saa onipa trenee yi mogya ho fɔ. Nea ɛbɛba biara no yɛ mo asɛm!”
MAT.27.25	Nnipadɔm no san bɔ gyee so bio se, “Ne mogya mmegu yɛn ne yɛn mma tiri so.”
MAT.27.26	Afei, Pilato yii Baraba fii afiase hɔ de no maa wɔn. Ɔbɔɔ Yesu mmaa wiei no, ɔde no maa Roma asraafo no sɛ wɔmfa no nkɔ nkɔbɔ no asennuam.
MAT.27.27	Asraafo no de Yesu kɔɔ amrado aban mu hɔ ɛnna wɔfrɛɛ asraafodɔm baa hɔ. 
MAT.27.28	Woyii Yesu atade a na ɛhyɛ no no de batakari kɔkɔɔ bi hyɛɛ no, 
MAT.27.29	ɛnna wɔde nsɔe atenten nwenee kyɛw hyɛɛ no, ɛnna wɔde dua bi hyɛɛ ne nsa nifa sɛ ahempoma, ɛnna wobubuu nkotodwe wɔ nʼanim fitii ase, bɔ gyee so, dii ne ho fɛw se, “Yudafo Hene, wo nkwa so.” 
MAT.27.30	Wɔtetew ntasu guu ne so, na wogyee dua no fii ne nsam, de paa ne mpampam.
MAT.27.31	Wodii ne ho fɛw wiei no, wɔworɔw batakari kɔkɔɔ a wɔde hyɛɛ no no, de nʼankasa nʼatade no san hyɛɛ no bio. Afei, wɔde no kɔe sɛ wɔrekɔbɔ no asennuam. 
MAT.27.32	Bere a wɔde no rekɔ faako a wɔbɔ asennuam hɔ no, wohyiaa ɔbarima bi a wɔfrɛɛ no Simon a ofi Kirene a ɛwɔ Abibirim. Wɔhyɛɛ no ma ɔsoaa Yesu asennua no bi.
MAT.27.33	Wɔde Yesu kɔɔ baabi a wɔfrɛ hɔ se Golgota a nʼasekyerɛ ne “Nitiri So.” 
MAT.27.34	Ɛhɔ na asraafo no maa no nsa nwenenwene bi sɛ ɔnnom. Yesu kaa nʼano no, wannom.
MAT.27.35	Afei wɔbɔɔ no asɛnnuam. Ɛno akyi, wɔbɔɔ nʼatade no so ntonto kyekyɛ fae. 
MAT.27.36	Afei, wɔn nyinaa tenatenaa ase, wɛn no. 
MAT.27.37	Wɔkyerɛw nsɛm a wɔka guu ne so no bi fam nʼatifi se, “Yesu, Yudafo Hene no ni.”
MAT.27.38	Da no ara anɔpa, wɔbɔɔ awudifo baanu bi asɛnnuam kaa Yesu ho. Na ɔbaako sɛn ne nifa so ɛnna ɔbaako nso sɛn ne benkum so.
MAT.27.39	Nnipa a wotwaam faa faako a wɔbɔɔ Yesu asɛnnuam hɔ no nyinaa wosow wɔn ti, dii Yesu ho fɛw se, 
MAT.27.40	“Ɛnyɛ wo na wuse wubetumi abubu asɔredan na wode nnansa asi no? Sɛ wo na wuse woyɛ Onyankopɔn Ba ampa ara a, ɛnne sian fi asɛnnua no so si fam na yɛnhwɛ ɛ!”
MAT.27.41	Saa ara nso na asɔfo mpanyin ne Yudafo mpanyin bɛdii ne ho fɛw se, 
MAT.27.42	“Ogye afoforo, nanso ontumi nnye ne ho! Sɛ wone Israelfo hene no ampa ara a, sian fi asɛnnua no so si fam na yennye wo nni. 
MAT.27.43	Ɔde ne ho too Onyankopɔn so. Afei, ma Onyankopɔn nnye no! Wanka nso se, ‘Meyɛ Onyankopɔn Ba?’ ”
MAT.27.44	Awudifo bi a wɔbɔɔ wɔne no asennuam no nso fitii ase dii ne ho fɛw.
MAT.27.45	Bere a wɔbɔɔ Yesu asɛnnuam no, sum duruu asase so mmaa nyinaa fi owigyinae kɔpem nnɔn abiɛsa.
MAT.27.46	Ɛbɛyɛ nnɔn abiɛsa bere mu no, Yesu teɛɛm dennen se, “Eli, Eli, lama sabaktani?” Ase kyerɛ sɛ, “Me Nyankopɔn, me Nyankopɔn, adɛn nti na woagyaw me?”
MAT.27.47	Wɔn a wogyina hɔ no bi ante ase susuwii sɛ ɔrefrɛ Elia. 
MAT.27.48	Wɔn mu baako tuu mmirika kɔfaa sapɔw bi de bɔɔ nsa nwenenwene bi mu, de tuaa dua bi ano de brɛɛ Yesu sɛ ɔnnom. 
MAT.27.49	Nanso, nnipa no nkae no kae se, “Gyaa no na yɛnhwɛ sɛ Elia bɛba abegye no anaa.”
MAT.27.50	Afei, Yesu teɛɛm dennen bio, gyaa ne honhom mu wui. 
MAT.27.51	Ɛhɔ ara, ntama a etwa asɔredan no mu Kronkron mu Kronkron no mu suanee abien fi soro kosii fam. Asase wosowee. Abotan mu paapaee. 
MAT.27.52	Adamoa so buebuei, maa atreneefo a wɔawuwu nyannyanee. 
MAT.27.53	Yesu wusɔre akyi no, wofifii wɔn adamoa mu kɔɔ Yerusalem, koyii wɔn ho adi kyerɛɛ nnipa bebree.
MAT.27.54	Asraafo a wɔwɔ hɔ no huu asasewosow ne nsɛm a esisii hɔ no, wɔn koma tui yiye ma wɔkae se, “Ampa ara, onipa yi yɛ Onyankopɔn Ba.”
MAT.27.55	Saa bere no na mmea bebree a Yesu ho dɔ nti wodii nʼakyi fi Galilea no gyinagyina akyiri baabi rehwɛ nea ɛrekɔ so. 
MAT.27.56	Mmea no bi ne Maria Magdalene ne Maria a ɔyɛ Yakobo, Yohane ne Yosef wɔn na. Na Sebedeo mma Yakobo ne Yohane nso wɔn na ka wɔn ho.
MAT.27.57	Eduu anwummere no, osikani bi a wɔfrɛ no Yosef a ofi Arimatea a na ɔyɛ Yesu kyidini no, 
MAT.27.58	kɔɔ Pilato hɔ kɔsrɛɛ no sɛ ɔmfa Yesu amu no mma no. 
MAT.27.59	Yosef faa amu no de nwera kyekyeree ho, 
MAT.27.60	na ɔde no kɔtoo ɔno ankasa ne boda foforo bi a watwa mu, pirew ɔbo kɛse bi hinii ano, ansa na ɔregyaw hɔ akɔ. 
MAT.27.61	Maria Magdalene ne Maria baako no de, na wɔte nkyɛn baabi rewɛn ɔboda no.
MAT.27.62	Ade kyee a ɛyɛ da a edi Twam Afahyɛ no ahosieisie akyi no, asɔfo mpanyin ne Farisifo no kɔɔ Pilato nkyɛn, 
MAT.27.63	kɔka kyerɛɛ no se, “Owura, ɔtorofo no kae bere bi se, ‘Nnansa akyi no, mɛsan aba nkwa mu bio.’ 
MAT.27.64	Eyi nti ma yɛn kwan na yɛnkɔtare ɔda no ano nkosi nnansa sɛnea ɛbɛyɛ a nʼasuafo no rentwa wɔn ho nkowia amu no mmɔ no dawuru se wasɔre afi awufo mu. Na sɛ ɛkɔba saa de a, anka akyiri yi nnaadaa bɛsen kan de no.”
MAT.27.65	Pilato ka kyerɛɛ wɔn se, “Mowɔ awɛmfo. Momma wɔnkɔwɛn.”
MAT.27.66	Enti, wɔkɔtaree ɔboda no ano, maa awɛmfo kɔwɛnee sɛnea ɛbɛyɛ a, obiara rentumi nkowura hɔ nkowia amu no.
MAT.28.1	Homeda a ɛyɛ Kwasida ahemadakye, Maria Magdalene ne Maria baako no kɔɔ ɛda no so.
MAT.28.2	Amonom, asase wosowee dennen; na Awurade bɔfo sian fi soro bae, bepirew ɔbo no fii ɛda no ano, na ɔtenaa so. 
MAT.28.3	Nʼanim hyerɛn te sɛ kanea na nʼatade yɛ fitaa te sɛ nwera. 
MAT.28.4	Awɛmfo no huu no no, ehu maa wɔn ho popoe, na wɔhwehwee ase, danee sɛ awufo. 
MAT.28.5	Ɔbɔfo no ka kyerɛɛ mmea no se, “Munnsuro! Minim sɛ, morehwehwɛ Yesu a wɔbɔɔ no asɛnnuam no, 
MAT.28.6	nanso, onni ha. Wasɔre kɔ sɛnea ɔkae no. Mommra mmɛhwɛ nea na ɔda hɔ no. 
MAT.28.7	Afei monkɔ ntɛm nkɔka nkyerɛ nʼasuafo no se, ‘Wasɔre afi awufo mu, na ɔredi mo anim kan akɔ Galilea akohyia mo wɔ hɔ.’ Eyi ne nkra a mewɔ de ma mo.”
MAT.28.8	Mmea no de hu ne anigye a adi afra tutuu mmirika fii ɛda no so sɛ, wɔrekɔhwehwɛ asuafo no aka ɔbɔfo no nkra no akyerɛ wɔn. 
MAT.28.9	Wɔrekɔ no, prɛko pɛ, Yesu begyinaa wɔn anim. Okyiaa wɔn se, “Asomdwoe nka mo.” Wobuu no nkotodwe, som no.
MAT.28.10	Afei, Yesu ka kyerɛɛ wɔn se, “Munnsuro! Monkɔ nkɔka nkyerɛ me nuanom no se, wɔnkɔ Galilea nkohyia me wɔ hɔ.”
MAT.28.11	Bere a mmea no rekɔ kurow no mu no, awɛmfo a wɔwɛn ɛda no mu bi kɔɔ asɔfo mpanyin no nkyɛn kɔkaa nea asi no nyinaa kyerɛɛ wɔn. 
MAT.28.12	Yudafo mpanyin no nyinaa hyiae, na wosii no gyinae sɛ, wɔbɛma awɛmfo no sika aka akyerɛ wɔn 
MAT.28.13	se, “Monka se, ‘Anadwo a yɛdae no, na nʼasuafo no ba bewiaa amu no de kɔe.’ ”
MAT.28.14	Wɔhyɛɛ awɛmfo no bɔ sɛ, “Sɛ ɛba sɛ amrado te ɛho asɛm a, yɛbɛkyerɛkyerɛ no mu sɛnea ɛbɛyɛ a, ɔrenyɛ mo hwee.”
MAT.28.15	Eyi nti, awɛmfo no gyee sika no kɔyɛɛ sɛnea wɔka kyerɛɛ wɔn sɛ wɔnyɛ no. Asɛm a wɔkae no trɛw faa Yudafo no mu nyinaa na wogye di de besi nnɛ.
MAT.28.16	Afei, asuafo dubaako no siim kɔɔ Galilea bepɔw a Yesu kae se wobehu no wɔ so no so. 
MAT.28.17	Ɛhɔ na wohuu no, kotow, sɔree no. Nan so, na wɔn mu bi nnye nni sɛ ɛyɛ Yesu.
MAT.28.18	Yesu ka kyerɛɛ nʼasuafo no se, “Wɔde ɔsoro ne asase so tumi nyinaa ama me. 
MAT.28.19	Enti monkɔ nkɔyɛ amanaman nyinaa mʼasuafo. Mommɔ wɔn asu nhyɛ Agya, Ɔba ne Honhom Kronkron din mu, 
MAT.28.20	na monkyerɛkyerɛ wɔn se, wonni nea mahyɛ mo no nyinaa so. Na me ne mo wɔ hɔ nna nyinaa de bɛkɔ akosi wiase awiei.”
MRK.1.1	Asɛmpa a ɛfa Yesu Kristo, Onyankopɔn Ba no ho mfitiase ni:
MRK.1.2	Odiyifo Yesaia nhoma no mu no, “Onyankopɔn kae se, ɔbɛsoma ne Ba aba asase so. Nanso ɔbɔfo bi bedi nʼanim a, ɔno na obesiesie kwan ama no. 
MRK.1.3	Saa ɔbɔfo yi bɛtena sare so, na wateɛm se, ‘Munsiesie Awurade akwan. Obiara nsiesie ne ho mfa ntwɛn Awurade ba no.’ ”
MRK.1.4	Saa ɔbɔfo no, ɔne Yohane Osuboni. Ɔtenaa sare so, na ɔkyerɛkyerɛɛ wɔn se, wonnu wɔn ho wɔ wɔn bɔne ho, na wɔmma wɔmmɔ wɔn asu sɛnea ɛbɛyɛ a Onyankopɔn de wɔn bɔne befiri wɔn. 
MRK.1.5	Nnipa fifi Yerusalem ne Yudea nkurow so kohuu Yohane, tiee no. Na wɔkaa wɔn bɔne kyerɛɛ no no, ɔbɔɔ wɔn asu wɔ asubɔnten Yordan mu. 
MRK.1.6	Na Yohane hyɛ atade a wɔde aboa nhoma na apam a aboa nhoma abɔso nso bɔ mu. Nʼaduan yɛ mmoadabi ne ɛwo. 
MRK.1.7	Ne nkyerɛkyerɛ no mu, ɔkae se, “Ɛrenkyɛ koraa, obi bɛba a ɔwɔ tumi sen me a, ne mpaboa mpo ɛnsɛ sɛ mikita. 
MRK.1.8	Me de, mede nsu na ɛbɔ mo asu, na ɔno de, ɔde Onyankopɔn Honhom Kronkron na ɛbɛbɔ mo asu!”
MRK.1.9	Da bi, Yesu fii Nasaret a ɛwɔ Galileaman mu bae maa Yohane bɔɔ no asu wɔ asubɔnten Yordan mu. 
MRK.1.10	Yesu fi nsu no mu sii koko so ara pɛ, ohui sɛ ɔsoro abue na Honhom Kronkron resian sɛ aborɔnoma aba ne so. Saa bere no ara mu, 
MRK.1.11	ɛnne bi fi soro kae se, “Wone me dɔ Ba a wosɔ mʼani.”
MRK.1.12	Ɛhɔ ara, Honhom Kronkron de Yesu kɔɔ sare so. 
MRK.1.13	Ɔtenaa hɔ adaduanan a, na obiara nka ne ho ka wuram mmoa nko ara. Ɛhɔ na ɔbonsam sɔɔ no hwɛe. Akyiri yi, abɔfo ba bɛsom no.
MRK.1.14	Ɔhene Herode kyeree Yohane akyi no, Yesu kɔɔ Galilea kɔkaa Asɛmpa no wɔ hɔ.
MRK.1.15	Ɔkae se, “Bere no awie du! Onyankopɔn Ahenni no abɛn. Monsakra mo adwene na munnye Asɛmpa no nni!”
MRK.1.16	Da bi a Yesu nam Galilea mpoano no, ohuu Simon ne ne nua Andrea sɛ wɔregu asau.
MRK.1.17	Yesu frɛɛ wɔn se, “Mummedi mʼakyi! Na mɛma mo ayɛ nnipayifo.” 
MRK.1.18	Ɛhɔ ara, wogyaw wɔn asau no guu hɔ bedii nʼakyi.
MRK.1.19	Ɔkɔɔ nʼanim kakra no, ohuu Sebedeo mma baanu a, wɔfrɛ ɔbaako Yohane, ɛnna ɔbaako nso Yakobo, sɛ wɔte ɔkorow mu renwene wɔn asau. 
MRK.1.20	Ɔfrɛɛ wɔn nso sɛ wommedi nʼakyi. Ntɛm ara, wogyaw wɔn agya Sebedeo ne nʼapaafo hɔ wɔ ɔkorow no mu bedii nʼakyi.
MRK.1.21	Yesu ne nʼakyidifo yi beduu Kapernaum. Na Homeda dui no, ɔkɔɔ asɔredan mu kɔkaa Asɛmpa no. 
MRK.1.22	Nnipa no tee asɛm no no, wɔn ho dwiriw wɔn, efisɛ, ɔkasae te sɛ obi a ɔwɔ tumi, na mmom wankasa sɛ mmara no akyerɛkyerɛfo no.
MRK.1.23	Amonom hɔ ara, ɔbarima bi a honhommɔne bi hyɛ ne mu de nteɛteɛm puee wɔ Asɔredan mu hɔ se, 
MRK.1.24	“Dɛn na wo Nasaretni Yesu wɔ ne yɛn yɛ? Woaba sɛ worebɛsɛe yɛn anaa? Minim wo sɛ wone Onyankopɔn Ba Kronkron no!”
MRK.1.25	Yesu teɛteɛɛ honhommɔne no se, “Mua wʼano! Fi ne mu kɔ!” 
MRK.1.26	Honhommɔne no wosow saa ɔbarima no ma ɔteɛteɛɛm dennen na etu kɔe. 
MRK.1.27	Nnipa no nyinaa ho dwiriw wɔn ma wobisabisaa wɔn ho wɔn ho se, “Nkyerɛkyerɛ foforo bɛn ni? Ahonhommɔne mpo tie ne nne!”
MRK.1.28	Saa anwonwade a ɔyɛɛ yi ho asɛm trɛw faa Galileaman mu nyinaa.
MRK.1.29	Wofi asɔredan no mu no, ɔne nʼasuafo no kɔɔ Simon ne Andrea fi. 
MRK.1.30	Wɔkɔtoo sɛ atiridii abɔ Simon asebea ma ɔda hɔ. 
MRK.1.31	Yesu kɔɔ faako a ɔda hɔ, kosoo ne nsa ma ɔsɔre tenaa ase. Ɛhɔ ara, atiridii no tu fii ne so. Ɔsɔre noaa aduan maa wɔn.
MRK.1.32	Eduu anwummere no, nnipa no de ayarefo ne wɔn a wɔwɔ ahonhommɔne brɛɛ Yesu sɛ ɔnsa wɔn yare. 
MRK.1.33	Nnipa bebree bɛboaa wɔn ho ano wɔ ofi no abobow ano, hwɛɛ nea ɛrekɔ so. 
MRK.1.34	Saa anwummere no ara, Yesu saa ayarefo bebree yare. Otuu ahonhommɔne bebree nso. Nanso wamma ahonhommɔne no ankasa, efisɛ, na wonim no.
MRK.1.35	Ade kyee anɔpatutuutu no, Yesu nko ara kɔɔ sare so kɔbɔɔ mpae.
MRK.1.36	Akyiri yi, Simon ne ebinom nso fii adi kɔhwehwɛɛ no, 
MRK.1.37	na wohuu no no, wɔka kyerɛɛ no se, “Nnipa bebree rehwehwɛ wo.”
MRK.1.38	Ɔka kyerɛɛ wɔn se, “Ɛsɛ sɛ yɛkɔ nkurow a aka no so, na mekɔka mʼasɛm kyerɛ wɔn, efisɛ, ɛno nti na mebae.”
MRK.1.39	Enti ɔkɔɔ Galileaman mu baabiara kɔkaa Asɛmpa no wɔ hyiadan mu, tuu ahonhommɔne bebree nso.
MRK.1.40	Ɔkwatani bi bɛkotow no srɛɛ no sɛ, “Mesrɛ wo, sa me yare.”
MRK.1.41	Ɔkwatani no yɛɛ Yesu mmɔbɔ, enti ɔde ne nsa kaa no kae se, “Mɛsa wo yare! Wo ho ntɔ wo!” 
MRK.1.42	Amonom hɔ ara, kwata no fii ne ho maa ne ho tɔɔ no!
MRK.1.43	Yesu bɔɔ nʼano denneenen se, 
MRK.1.44	“Nka saa asɛm yi nkyerɛ obiara, na mmom fa wo ho kɔkyerɛ ɔsɔfo. Sɛ worekɔ a, fa wʼafɔrebɔde a Mose ahyɛ sɛ akwatafo a wɔasa wɔn yare mfa nka wɔn ho nkɔ no, ka wo ho kɔ sɛnea ɛbɛma obiara ahu sɛ, wo ho atɔ wo bio.”
MRK.1.45	Nanso ɔrekɔ no nyinaa, na ɔde nteɛteɛm rebɔ nʼayaresa no ho dawuru. Esiane eyi nti, sɛ Yesu kɔ baabiara a, nnipadɔm betwa ne ho hyia. Ɛno nti, afei baabiara a ɔbɛkɔ no, onyi ne ho adi. Enti ɔtenaa sare so hɔ maa nnipa bebree baa ne nkyɛn wɔ hɔ.
MRK.2.1	Nna bi akyi no, Yesu kɔɔ Kapernaum bio. Oduu hɔ no, nnipa pii tee sɛ waba hɔ. 
MRK.2.2	Ankyɛ na nnipa bebree bɛhyɛɛ ofi a na ɔwɔ mu no mu ma tɔ. Ofitii ase kaa Asɛmpa no kyerɛɛ wɔn. 
MRK.2.3	Mmarima baanan bi de obubuafo bi a wɔso no baa hɔ. 
MRK.2.4	Esiane sɛ na wontumi mfa nnipadɔm no mu nkɔ Yesu nkyɛn no nti, wɔforoo ɔdan a Yesu wɔ mu no, kotuu tokuru wɔ atifi. Wɔde obubuafo a ɔda ne kɛtɛ so no faa mu gyaagyaa no brɛoo de no kɔtoo Yesu anim.
MRK.2.5	Yesu huu wɔn gyidi a wɔwɔ wɔ ne mu no, ɔka kyerɛɛ ɔyarefo no se, “Ɔba, wɔde wo bɔne akyɛ wo!”
MRK.2.6	Nanso mmara no akyerɛkyerɛfo a wɔwɔ hɔ no tee nea Yesu kae no, wɔdwenee wɔ wɔn tirim 
MRK.2.7	se, “Asɛm bɛn na ɔreka yi! Abususɛm na ɔreka yi! Osusuw sɛ ɔyɛ Onyankopɔn? Onyankopɔn nko na otumi de bɔne kyɛ.”
MRK.2.8	Yesu huu wɔn adwene no, ɛhɔ ara, ɔka kyerɛɛ wɔn se, “Adɛn na moma asɛm a mekae yi haw mo? 
MRK.2.9	Me, Onipa Ba no, mewɔ tumi wɔ asase so sɛ mede bɔne kyɛ. Sɛ obi bɛka asɛm bi no, nyɛ den. Obiara betumi aka asɛm a mekae yi. 
MRK.2.10	Nanso sɛnea ɛbɛyɛ na mubehu sɛ Onipa Ba no wɔ tumi sɛ ɔde bɔne kyɛ nti,” ɔka kyerɛɛ obubuafo no se, 
MRK.2.11	“Mise wo sɛ, sɔre gyina hɔ. Fa wo kɛtɛ na kɔ wo fi.”
MRK.2.12	Obubuafo yi sɔre bobɔw ne kɛtɛ, na ɔde anigye ne ahosɛpɛw faa nnipadɔm no mu kɔe. Nnipa no ho dwiriw wɔn, ma wɔkamfoo Onyankopɔn kae se, “Yenhuu eyi bi da!”
MRK.2.13	Yesu san kɔɔ mpoano hɔ bio na ɔkaa Asɛmpa no kyerɛɛ nnipakuw a wɔahyia wɔ hɔ no. 
MRK.2.14	Bere a ɔnam mpoano hɔ no, ohuu Alfeo ba Lewi sɛ ɔte atowgyei. Ohuu no no, ɔka kyerɛɛ no se, “Di mʼakyi.” Ɛhɔ ara, Lewi sɔre dii nʼakyi.
MRK.2.15	Saa da no anadwofa, Lewi tow pon, too nsa frɛɛ nʼafɛfo towgyefo ne nnebɔneyɛfo bi sɛ wɔmmra na ɔne wɔn ne Yesu ne nʼasuafo nto nsa nnidi. Nnipa a wodii Yesu akyi no bi te sɛ Lewi ara pɛ. 
MRK.2.16	Farisifo no hui sɛ ɔne nnebɔneyɛfo ne towgyefo ato nsa redidi no, anyɛ wɔn dɛ. Wobisaa nʼasuafo no se, “Adɛn nti na ɔne towgyefo ne nnebɔneyɛfo te sɛ eyinom to nsa didi?”
MRK.2.17	Yesu tee nea wɔkae no, obuaa wɔn se, “Wɔn a wɔwɔ ahoɔden no, ɔyaresafo ho nhia wɔn. Wɔn a wɔyare no na ɔyaresafo ho hia wɔn. Mamma sɛ merebɛka akyerɛ atreneefo se wɔnsakra wɔn adwene na mmom, nnebɔneyɛfo.”
MRK.2.18	Da bi a Yohane Osuboni akyidifo ne Farisifo no redi mmuada no, nnipa bi kɔɔ Yesu nkyɛn kobisaa no se, “Adɛn nti na Yohane ne Farisifo no akyidifo di mmuada na wʼakyidifo de, wonni mmuada?”
MRK.2.19	Yesu nso bisaa wɔn se, “Moahu ayeforokunu nnamfo a wɔbɛba ayeforo ase a wɔbɛka se, wɔredi mmuada enti wɔrennidi anaa? Mmere dodow a wɔne ayeforokunu no nam no de, wɔrenni mmuada da. 
MRK.2.20	Nanso da bi bɛba a, wɔbɛfa ayeforokunu no afi wɔn nkyɛn. Saa bere no na wobedi mmuada. 
MRK.2.21	Ɛte sɛ wode ntama foforo atare ntama dedaw mu. Dɛn na ɛba? Ntaremu no bɛtew ntama dedaw no mu, na ayi afi mu, na ama tokuru a ɛda hɔ no aso asen kan de no. 
MRK.2.22	Munim sɛ wɔmfa nsa foforo ngu aboa nhoma nkotoku dedaw mu. Anyɛ saa a, ɛbɛpae. Nsa no behwie agu, na nkotoku a nsa no wɔ mu no nso bɛpaapae. Ɛsɛ sɛ wɔde nsa foforo gu nkotoku foforo mu.”
MRK.2.23	Homeda bi a Yesu ne nʼasuafo nam aburowfuw bi mu no, asuafo no pempan aburow no bi wee.
MRK.2.24	Farisifo no bi ka kyerɛɛ Yesu se, “Enni ho kwan sɛ wɔyɛ saa! Yɛn mmara mma ho kwan sɛ wobu aburow Homeda.”
MRK.2.25	Yesu nso bisaa wɔn se, “Monkenkan nea ɔhene Dawid yɛɛ bere a ɔkɔm dee ɔne wɔn a na wɔka ne ho no, 
MRK.2.26	ne sɛnea ɔkɔɔ Onyankopɔn fi, ɔsɔfo panyin Abiata bere so, na ɔne wɔn a wɔka ne ho kodii abodoo a wɔde abɔ afɔre ama Onyankopɔn no, a obiara nni ho kwan sɛ odi, gye asɔfo nko ara, no pɛn? Na ɛno nso tia mmara. 
MRK.2.27	Onipa nti na wɔyɛɛ Homeda, na ɛnyɛ Homeda nti na wɔbɔɔ onipa. 
MRK.2.28	Na me, Onipa Ba no mpo, mewɔ tumi sɛ mekyerɛ nea ɛsɛ sɛ onipa tumi yɛ Homeda!”
MRK.3.1	Yesu baa Kapernaum no, ɔkɔɔ hyiadan mu bio. Oduu hɔ no, ohuu ɔbarima bi a ne nsa baako awu.
MRK.3.2	Na saa da no yɛ Homeda enti na Yesu atamfo no retetɛw no ahwɛ sɛ ɔbɛsa ɔbarima no yare anaa. Na wɔabɔ wɔn tirim sɛ, sɛ ɔsa no yare a, wɔbɛkyere no! 
MRK.3.3	Yesu ka kyerɛɛ ɔbarima no se ommegyina nnipa no anim. 
MRK.3.4	Ɔdanee ne ho kyerɛɛ nʼatamfo no bisaa wɔn se, “Eye sɛ obi yɛ papa Homeda? Anaasɛ ɛyɛ da a wɔde yɛ bɔne? Ɛyɛ da a wɔde gye nkwa anaa wɔma obi nkwa hwere no?” Nanso wɔammua no. 
MRK.3.5	Ɔde abufuw hwɛɛ wɔn hyiae. Ɛhaw no sɛ wonni ahummɔbɔ ma nnipa enti ɔka kyerɛɛ ɔbarima no se, “Teɛ wo nsa no mu.” Ɔteɛɛ mu, na amonom hɔ ara, ne nsa no yɛɛ yie.
MRK.3.6	Ɛhɔ ara, Farisifo no kohyiaa Herodefo no ne wɔn susuwii ɔkwan a wɔbɛfa so akum Yesu no ho.
MRK.3.7	Yesu ne nʼasuafo no fii hɔ kɔɔ mpoano. Nnipadɔm fifi Galilea, Yudea, Yerusalem, 
MRK.3.8	Idumea, asubɔnten Yordan agya, Tiro ne Sidon fam nyinaa tu dii Yesu akyi. Efisɛ, na nʼanwonwade a ɔyɛ no atrɛw mmaa nyinaa enti na ebinom pɛ sɛ wɔbɛhwɛ no.
MRK.3.9	Ɔka kyerɛɛ nʼasuafo no se, wɔmpɛ ɔkorow bi nsi nkyɛn baabi na sɛ nnipadɔm no kyere ne so wɔ mpoano hɔ a, watena mu akɔ. 
MRK.3.10	Da no, na wasa nyarewa bebree. Nanso, na ayarefo no ba ara na wɔreba a wɔpɛe sɛ wɔde wɔn nsa ka nʼatade.
MRK.3.11	Bere biara a wɔn a wɔwɔ ahonhommɔne no bi behu no no, wotwa hwe fam, wosow biribiri, ka se, “Woyɛ Onyankopɔn Ba.” 
MRK.3.12	Nanso, ɔbɔɔ wɔn ano se, wɔnnkyerɛ onipa ko a ɔyɛ.
MRK.3.13	Akyiri yi, ɔkɔɔ bepɔw so, frɛɛ wɔn a wayi wɔn no baa ne nkyɛn. 
MRK.3.14	Oyii wɔn mu dumien a daa wɔne no bɛnantew, na wɔakɔka Asɛmpa no, 
MRK.3.15	na wɔatu ahonhommɔne nso. 
MRK.3.16	Dumien a oyii wɔn no din ni: Simon a ɔtoo no din foforo Petro. 
MRK.3.17	Sebedeo mma Yakobo ne Yohane nso, ɔfrɛɛ wɔn Boanerges a, ase ne aprannaa mma. 
MRK.3.18	Wɔn a wɔka ho nso ni: Andrea, Filipo, Bartolomeo, Mateo, Toma, Yakobo Alfeo ba; Tadeo ne Simon ɔmanyɛfo, 
MRK.3.19	ɛne Yuda Iskariot a oyii no mae no.
MRK.3.20	Ɔsan baa ofi a ɔte mu no mu no, nnipakuw bi san baa ne so bio. Ankyɛ koraa na ɛhɔ nyinaa ayɛ ma a onnya kwan koraa nnidi. 
MRK.3.21	Ne fifo tee asɛm a aba no, wɔkɔɔ hɔ sɛ wɔrekɔfa no akɔ wɔn fi, efisɛ, wɔkae se, “Ne tiri mu ka no.”
MRK.3.22	Mmara no akyerɛkyerɛfo a wofi Yerusalem bae no kae se, “Beelsebub a ɔyɛ ahonhommɔne panyin no afa no, na ɔnam saa tumi no so na etu ahonhommɔne no.”
MRK.3.23	Yesu frɛɛ wɔn kasa kyerɛɛ wɔn abebu mu se, “Ɛbɛyɛ dɛn na Satan betumi atu Satan? 
MRK.3.24	Ahenni biara a ɛne ne ho di asi no begu. 
MRK.3.25	Saa ara na ofi biara a ɛne ne ho di asi no nnyina ara ne no. 
MRK.3.26	Na sɛ Satan twa ne ho ne ne ho di asi a, ɛbɛyɛ dɛn na watumi adi nkonim? Obedi nkogu. 
MRK.3.27	Obiara ntumi nkɔ ɔhoɔdenfo fi nkɔfa ne nneɛma kwa, gye sɛ, onii no di kan kyekyere ɔhoɔdenfo no, ansa na watumi afa ne nneɛma.
MRK.3.28	“Mereka akyerɛ mo se, bɔne a onipa ayɛ biara no, wotumi de kyɛ no na mpo obi ka abususɛm tia me a, wotumi de kyɛ no; 
MRK.3.29	nanso nea ɔka abususɛm tia Honhom Kronkron no de, wɔremfa nkyɛ no da. Ɛyɛ bɔne a ɛrempopa da.”
MRK.3.30	Ɔkaa saa asɛm yi, efisɛ, na wɔka se, ɔwɔ honhommɔne.
MRK.3.31	Ogu so rekyerɛkyerɛ no, ne na ne ne nuanom begyinaa nnipadɔm no mu baabi somaa obi sɛ, ɔnkɔfrɛ no mmra, na wɔne no nkasa. 
MRK.3.32	Saa bere no na nnipadɔm no atwa ne ho ahyia. Nnipa no ka kyerɛɛ Yesu se, “Wo na ne wo nuanom gyina afikyiri hɔ pɛ sɛ wɔne wo kasa.”
MRK.3.33	Yesu bisaa wɔn se, “Hena ne me na? Ɛhefo ne me nuanom?” 
MRK.3.34	Ɔhwɛɛ nnipadɔm no hyiae kae se, “Eyinom ne me na ne me nuanom! 
MRK.3.35	Obiara a ɔbɛyɛ Onyankopɔn apɛde no, ɔno ne me nuabarima ne me nuabea ne me na.”
MRK.4.1	Bere a ogu so rekyerɛkyerɛ no, nnipadɔm san betwaa ne ho hyiae wɔ mpoano hɔ. Eyi nti, ɔkɔtenaa ɔkorow mu toaa ne nkyerɛkyerɛ no so. 
MRK.4.2	Na sɛnea ɔyɛ daa no, ɔnam mmebu so kasa kyerɛɛ wɔn. Baako a ɔkae ne sɛ,
MRK.4.3	“Da bi, okuafo bi kɔɔ nʼafum koguu aba. Ogu so regu aba no no, 
MRK.4.4	aba no bi guu kwankyɛn maa nnomaa bɛsosɔw ne nyinaa dii. 
MRK.4.5	Ebi nso koguu ɔbotan bi so. Nanso, dɔte a ɛwɔ so no nnɔɔso. 
MRK.4.6	Ankyɛ na efifii, nanso esiane sɛ dɔte a ɛwɔ ɔbotan no so no nnɔɔso no nti, owia bɔɔ so no, ne nyinaa hyewee. 
MRK.4.7	Aba no bi nso guu nsɔe mu, maa nsɔe no kyekyeree no enti antumi ansow aba. 
MRK.4.8	Aba no bi guu asase pa mu, maa ebi nyin sow mmɔho aduasa, ebi aduosia, ɛnna afoforo nso mmɔho ɔha! 
MRK.4.9	Sɛ mowɔ aso a, muntie!”
MRK.4.10	Akyiri yi a ɛkaa ɔne Dumien no ne asuafo afoforo bi no, wobisaa no se, “Asɛm a wokae no, ase ne dɛn?”
MRK.4.11	Obuaa wɔn se, “Mo de, wɔada Onyankopɔn ahenni ho ahintasɛm adi akyerɛ mo. Nanso, afoforo de, wɔka no abebu mu na ɛkyerɛ wɔn. 
MRK.4.12	Esiane saa nti, ‘wohu, na wɔte nanso wɔrente nea wɔte no ase, na wɔrennan mma Onyankopɔn nkyɛn, na wɔremfa wɔn bɔne nso nkyɛ wɔn.’ 
MRK.4.13	Na sɛ moante saa bɛ yi ase a, ɛbɛyɛ dɛn na moate mmɛ ahorow a merebebu no ase?
MRK.4.14	“Okuafo a mekaa ne ho asɛm no gyina hɔ ma obiara a ɔde Onyankopɔn asɛm no kɔma afoforo. Ɔregu aba pa no wɔ wɔn mu. 
MRK.4.15	Aba a eguu kwankyɛn no gyina hɔ ma wɔn a wɔte Onyankopɔn asɛm, nanso sɛ wɔte asɛm no a, ntɛm so, ɔbonsam ba wɔn nkyɛn, na wɔn werɛ fi nea wɔate no nyinaa. 
MRK.4.16	Aba a eguu ɔbotan so no gyina hɔ ma nnipa a wɔde anigye tie asɛm no. 
MRK.4.17	Nanso, wɔte sɛ aba a afifi foforo a ne ntini nkɔ fam. Mfitiase no, wɔkɔ so fɛfɛɛfɛ, nanso sɛ ɛba sɛ asɛm no nti, ɔtaa anaa amanehunu bi to wɔn pɛ, na wɔapa abaw.
MRK.4.18	“Aba a eguu nsɔe mu no nso gyina hɔ ma nnipa a wɔte Asɛmpa no, 
MRK.4.19	nanso ɛnkyɛ koraa na wiase yi mu afɛfɛde ne ahonyade ne ɔbra yi mu dadwene, nnaadaa ne nneɛma bi ho akɔnnɔ abɛhyɛ wɔn koma mu. Eyi nti, asɛm no ntumi nsow aba biara.
MRK.4.20	“Aba a eguu asase pa mu no gyina hɔ ma wɔn a wɔte Onyankopɔn asɛm no, na wɔsow aba bebree. Nnipa no bi sow mmɔho aduasa. Ebi nso sow aduosia, na afoforo nso sow ɔha.”
MRK.4.21	Afei Yesu bisaa wɔn se, “Moahu obi a ɔsɔ kanea na ɔde hyɛ mpa ase anaasɛ ɔde ahina butuw so? Dabida. Wɔrenhu kanea no hyerɛn anaa wɔrentumi mfa nyɛ hwee. Wɔde kanea si petee mu na ahyerɛn ma ɛho aba mfaso.
MRK.4.22	“Da bi, nea ahintaw saa bere yi no nyinaa bɛda adi. 
MRK.4.23	Nea ɔwɔ aso a obetie no, ma ontie. 
MRK.4.24	Momfa asɛm a mote no nyɛ adwuma. Moyɛ eyi ansa a na mobɛte nea meka kyerɛ mo no ase. 
MRK.4.25	Nea ɔwɔ biribi no, wɔbɛma no bi aka ho; nea onni ahe bi no, kakraa a ɔwɔ no mpo, wobegye afi ne nsam.”
MRK.4.26	Yesu san buu bɛ foforo faa Onyankopɔn ahenni no ho se, “Ɛte sɛ okuafo bi a okoduaa aburow wɔ nʼafum.
MRK.4.27	“Ogyaw nʼaburowfuw no hɔ kɔe a wanhwɛ, nanso aburow no nyinyinnii a onnim ɔkwan a ɛnam so nyinii. 
MRK.4.28	Asase no na ɛmaa aburow no fifii, yii ahaban, turuu mma, nyinii, hoae, 
MRK.4.29	maa okuafo no faa ne dade bebuu aburow no.”
MRK.4.30	Yesu bisae se, “Dɛn ho na mede ɔsoro ahenni no bɛto? Dɛn na menka mfa nkyerɛkyerɛ mu? 
MRK.4.31	Ɛte sɛ onyaa aba ketewaa bi. 
MRK.4.32	Ɛwom, ɛyɛ aba ketewaa bi de, nanso sɛ enyin a, ɛka nnutan akɛse no ho. Eyiyi abaa atenten ma nnomaa yɛ wɔn birebuw wɔ so.”
MRK.4.33	Abebu a ɛtete sɛ eyinom na ɔde kaa asɛm kyerɛɛ wɔn. 
MRK.4.34	Ɔnam abebu so na ɔkasa kyerɛɛ wɔn a wobetiee no no nyinaa, na sɛ ɛka ɔne nʼasuafo no nko a, ɔkyerɛ wɔn ne nyinaa ase.
MRK.4.35	Eduu anwummere no, Yesu ka kyerɛɛ nʼasuafo no se, “Momma yentwa nkɔ asuogya nohɔ.” 
MRK.4.36	Ɔkaa saa no, wogyaw nnipadɔm no hɔ na ɔne wɔn kɔe a akorow foforo di wɔn akyi. 
MRK.4.37	Prɛko pɛ, ahum kɛse bi tui, maa asorɔkye bu bɛkɛtaa ɔkorow no so, ma ɛyɛɛ sɛ ɛremem. 
MRK.4.38	Saa bere no, na Yesu wɔ ɔkorow no to de ne ti ato sumii so ada. Asuafo no de ahopopo ne nteɛteɛm konyanee no kae se, “Kyerɛkyerɛfo, yɛreyɛ amem yi, ɛmfa wo ho?”
MRK.4.39	Ɔsɔre teɛteɛɛ mframa no ka kyerɛɛ po no se, “Yɛ komm!” Mframa no gyaee, na po no yɛɛ dinn!
MRK.4.40	Yesu bisaa wɔn se, “Adɛn na moyɛ ahufo saa? Adɛn, munnye me nni anaa?”
MRK.4.41	Na wɔn ho dwiriw wɔn yiye, bisabisaa wɔn ho wɔn ho se, “Onipa bɛn ni a mframa ne po mpo tie no yi?”
MRK.5.1	Yesu ne nʼasuafo beduu po no fa baabi wɔ Gerasefo asase so. 
MRK.5.2	Ɔresi afi ɔkorow no mu no, ɔbarima bi a honhommɔne wɔ ne mu di mmirika fi amusiei behyiaa no.
MRK.5.3	Na saa ɔbarima yi te amusiei hɔ. 
MRK.5.4	Ɔyɛ obi a na ne ho yɛ den yiye nti, sɛ wɔde nkɔnsɔnkɔnsɔn mpo gu ne nsa a, otumi bubu mu a obiara ntumi nkɔ nʼanim. 
MRK.5.5	Awia ne anadwo nyinaa na ɔnenam amusiei hɔ mmepɔw no mu a, ɔde abo a ano yɛ nam twitwa ne ho.
MRK.5.6	Ɔbarima yi huu Yesu wɔ akyirikyiri no, otuu mmirika bebuu no nkotodwe.
MRK.5.7	Ɔteɛteɛɛm se, “Yesu, Ɔsorosoro Nyankopɔn no Ba, dɛn na wowɔ ne me yɛ? Mesrɛ wo, nyɛ me ayayade biara!” 
MRK.5.8	Yesu teɛɛ honhommɔne a ɛwɔ ɔbarima no mu no se, “Honhommɔne, fi ne mu fi!”
MRK.5.9	Yesu bisaa no se, “Wɔfrɛ wo dɛn?” Obuaa Yesu se, “Me din de ‘Dɔm’, efisɛ, yɛdɔɔso.”
MRK.5.10	Afei, ɔsrɛɛ Yesu anibere so sɛ ɔmmpam wɔn nnkɔ akyirikyiri.
MRK.5.11	Saa bere no, na mprakokuw bi redidi wɔ bepɔw no nkyɛn baabi a ɛbɛn po no. 
MRK.5.12	Enti, ahonhommɔne no srɛɛ Yesu sɛ, “Tu yɛn na yɛnkɔhyɛ mprako no mu.”
MRK.5.13	Yesu maa wɔn ho kwan ma wɔkɔhyɛɛ mprako no mu. Mprako no de ahoɔhare sianee bepɔw no koguu po no mu ma ɛfaa wɔn.
MRK.5.14	Mprakohwɛfo no guan baa nkurow a ɛbemmɛn hɔ no mu bɛkaa nea wɔahu no kyerɛɛ wɔn. Wɔn a wɔtee no kɔhwɛɛ nea asi no. 
MRK.5.15	Nnipakuw no duu faako a Yesu wɔ no, wohuu ɔbarima a na hohommɔne ahyɛ no ma no sɛ ɔte hɔ dinn a nʼadwenem atew no. Eyi maa wɔn ho dwiriw wɔn. 
MRK.5.16	Wɔn a wohuu nea asi no ka kyerɛɛ afoforo, 
MRK.5.17	maa nnipakuw no srɛɛ Yesu sɛ, omfi wɔn nkyɛn nkɔ, na wɔn ho ntɔ wɔn! 
MRK.5.18	Enti ɔsan foro kɔtenaa ɔkorow no mu. Ɔbarima a na honhommɔne wɔ ne mu no srɛɛ Yesu sɛ ɔpɛ sɛ ɔne no kɔ. 
MRK.5.19	Nanso, Yesu kae se, “Dabi, kɔ na kɔka anwonwade a Onyankopɔn ayɛ ama wo yi ne nʼahummɔbɔ ho asɛm kyerɛ wo nnamfo.”
MRK.5.20	Enti, ɔbarima no fii hɔ kɔɔ Dekapoli, “Nkurow Du”, no a ɛwɔ saa ɔmantam no mu no mu, kɔkaa anwonwade a Yesu ayɛ ama no no kyerɛɛ obiara. Wɔtee asɛm no no, wɔn ho dwiriw wɔn.
MRK.5.21	Yesu de ɔkorow no twa baa po no fa baabi no, nnipakuw betwaa ne ho hyiae wɔ mpoano hɔ.
MRK.5.22	Asafopanyin bi a na ɔwɔ hɔ a wɔfrɛ no Yairo no, buu Yesu nkotodwe, 
MRK.5.23	srɛɛ no sɛ, ɔnsa ne babea yare mma no. Ofi ahoyeraw mu ka kyerɛɛ Yesu se, “Abofra no rewu, enti mesrɛ wo sɛ, fa wo nsa bɛka no na onya nkwa.”
MRK.5.24	Yesu ne no kɔe a nnipakuw no di wɔn akyi. 
MRK.5.25	Na ɔbea bi a watu mogya mfe dumien ka nnipakuw no ho. 
MRK.5.26	Ɔde ne yare no akyin ayaresafo bebree so atua sika bebree ama wayɛ ohiani, nanso na ne ho ntɔ no ara. 
MRK.5.27	Na wate anwonwade a Yesu ayɛ no nyinaa, na ɛno nti na ɔde ne ho fraa nnipakuw no, de ne nsa besoo Yesu atade mu no.
MRK.5.28	Odwenee ho kae se, “Sɛ mitumi nya ne ho kwan, de me nsa so nʼatade mu kɛkɛ a, me ho bɛtɔ me.” 
MRK.5.29	Ampa ara, oso a osoo nʼatade no mu pɛ, na mogya no twae maa ne ho tɔɔ no!
MRK.5.30	Amonom hɔ ara, Yesu tee nka sɛ ayaresa tumi afi ne mu. Ɔdanee ne ho kyerɛɛ nnipakuw no bisae se, “Hena na osoo mʼatade mu no?”
MRK.5.31	Nʼasuafo no buae se, “Saa nnipakuw a obiara de ne ho twitwiw ne yɔnko yi na worebisa se, hena na ɔde ne nsa aka wʼatade?”
MRK.5.32	Nanso, ɔpɛe sɛ ohu onipa ko a osoo nʼatade mu no. 
MRK.5.33	Bere a ɔbea no huu asɛm a asi no, ɔde ahopopo bebuu Yesu nkotodwe kaa nea ɔyɛe no kyerɛɛ no. 
MRK.5.34	Yesu ka kyerɛɛ no se, “Ɔbabea, wo gyidi ama wo ho atɔ wo; fa asomdwoe kɔ; wo yare no agyae.”
MRK.5.35	Ogu so rekasa akyerɛ ɔbea no no, abɔfo fi Yairo fi bɛbɔɔ amanneɛ se, Yairo babea no awu, enti ɛho nhia sɛ Yesu bɛba bio. 
MRK.5.36	Yesu antie nea wɔreka no koraa, na ɔka kyerɛɛ Yairo se, “Nsuro. Gye me di.”
MRK.5.37	Afei, Yesu ka kyerɛɛ nnipakuw no se, obiara nnni mʼakyi nnkɔ Yairo fi hɔ gye Petro, Yakobo ne Yohane. 
MRK.5.38	Bere a Yesu duu hɔ no, ohui sɛ ɛhɔ nyinaa ayɛ manyamanya a nnipa retwa agyaadwo. 
MRK.5.39	Ɔkɔɔ ofi no mu ne wɔn a wɔwɔ hɔ no kɔkasae. Obisaa wɔn se, “Adɛn ne agyaadwotwa ne basabasayɛ yi? Abofra no nwui; nna na wada!”
MRK.5.40	Wɔn a wɔwɔ hɔ no tee asɛm a Yesu kae no, wɔserew no. Yesu ka kyerɛɛ wɔn a wɔwɔ fie hɔ no se, wɔn nyinaa mfi adi. Ɔne abofra no agya ne ne na ne nʼasuafo baasa no kɔɔ nea abofra no da hɔ.
MRK.5.41	Osoo abea no nsa na ɔka kyerɛɛ no se, “Talita kuum” a ase ne sɛ, “Abeawa, mise wo sɛ sɔre!” 
MRK.5.42	Amonom hɔ ara abeawa no sɔree na ofii ase nantewee. 
MRK.5.43	Na wadi mfirihyia dumien. Nea esii yi maa wɔn ho dwiriw wɔn papa.
MRK.6.1	Ankyɛ na Yesu ne nʼasuafo no fii nea wɔwɔ hɔ kɔɔ ne kurom Nasaret. 
MRK.6.2	Ɔkɔɔ hyiadan mu Homeda, fitii ase kyerɛkyerɛe, maa wɔn a wobetiee no no ho dwiriw wɔn wɔ ne nyansa ne nʼanwonwade a ɔyɛ no ho, efisɛ, nea wonim ne sɛ, ɔte sɛ wɔn ara pɛ.
MRK.6.3	Wɔkae se, “Ɔnsen yɛn wɔ hwee mu. Ɛnyɛ Maria ba kapentani a ne nuanom ne Yakobo ne Yosef ne Simon no ni? Ɛnyɛ yɛne no ne ne nuammeanom na ɛte ha!” Anokwa, wɔn bo fuwii.
MRK.6.4	Yesu ka kyerɛɛ wɔn se, “Odiyifo wɔ anuonyam wɔ nea ɔwɔ biara, gye ne kurom ne ne fi ne nʼabusuafo mu.” 
MRK.6.5	Na esiane sɛ wɔannye no anni no nti, wantumi anyɛ anwonwade ahorow wɔ hɔ, gye ayarefo kakraa bi na ɔde ne nsa guu wɔn so saa wɔn yare.
MRK.6.6	Gye a wɔannye no anni no yɛɛ no nwonwa de, nanso ɔkɔɔ so kyinkyinii nkuraa a ɛwɔ mpɔtam hɔ no ase kyerɛkyerɛe.
MRK.6.7	Yesu frɛɛ nʼasuafo dumien no baa ne nkyɛn, na ɔsomaa wɔn baanu baanu, maa wɔn ahonhommɔne so tumi. 
MRK.6.8	Ɔka kyerɛɛ wɔn se, wɔmmfa biribiara nnkita gye wɔn poma nko ara; wɔmmfa aduan anaa kotoku anaa sika. 
MRK.6.9	Bio, wɔmmfa mpaboa foforo anaa atade foforo nnka nea ɛhyɛ wɔn no ho.
MRK.6.10	Afei, ɔka kyerɛɛ wɔn se, “Baabiara a mobɛkɔ no, montena ofi baako pɛ mu. Monnsesa mo atenae. 
MRK.6.11	Na sɛ morefi kurow bi a wɔannye anaa wɔantie mo mu akɔ a, momporoporow mo nan ase tutuw mfa nni adanse.”
MRK.6.12	Asuafo no kɔ kɔkaa asɛm no kyerɛɛ obiara a wohyiaa no no sɛ ɔnsakra nʼadwene, ntwe ne ho mfi ne bɔne ho. 
MRK.6.13	Na wotutuu ahonhommɔne bebree, de ngo sraa ayarefo pii saa wɔn yare.
MRK.6.14	Esiane Yesu anwonwade a na ɔyɛ no nti, ne din trɛw maa ɔhene Herode tee ne nka. Ɔhene no susuwii sɛ Yesu yɛ Yohane Osuboni na wasan aba nkwa mu bio. Nnipa bi kae se, “Ɛnyɛ nwonwa sɛ otumi yɛ anwonwade a ɔyɛ yi.” 
MRK.6.15	Ebinom nso susuwii sɛ, Yesu yɛ odiyifo Elia na wasan aba. Afoforo nso kae se, odiyifo foforo bi a ɔte sɛ tete adiyifo akɛse no bi na waba.
MRK.6.16	Herode kae se, “Dabi, ɛyɛ Yohane Osuboni a mitwaa ne ti no. Wanyan afi owu mu.”
MRK.6.17	Saa bere no, na Herode asoma asraafo ma wɔakɔkyere Yohane de no ato afiase, efisɛ, na Yohane akasa atia Herode ne Herodia a ɔyɛ Herode ne nua Filipo yere no aware. 
MRK.6.18	Yohane Osuboni ka kyerɛɛ Herode se, “Wunni ho kwan sɛ woware wo nua yere.” 
MRK.6.19	Asɛm a Yohane kae no anyɛ Herodia nso dɛ, ma onyaa ne ho menasepɔw kae se, ɛsɛ sɛ wokum Yohane. Nanso, ɔrentumi nkum no, gye sɛ Herode ama no tumi. 
MRK.6.20	Na Herode bu Yohane, efisɛ, onim sɛ ɔyɛ onipa trenee. Eyi nti, ɔbɔɔ ne ho ban. Bere biara a Herode ne Yohane bɛkasa no, na ne ho yeraw no nanso eyi nyinaa akyi no, ɔde boasetɔ tiee no.
MRK.6.21	Nea Herodia pɛe sɛ ɛnyɛ Yohane no baa mu. Ɛne sɛ, na Herode redi nʼawoda na ɔtow pon wɔ nʼahemfi maa ne mpanyimfo, nʼasafohene ne Galilea mpanyimfo. 
MRK.6.22	Herodia babea bɛsaw kyerɛɛ wɔn ma ɛyɛɛ wɔn nyinaa fɛ. 
MRK.6.23	Herode de ntam ka kyerɛɛ ababaa no se, “Bisa me biribiara a wopɛ, sɛ mʼaheman mu fa mpo na wopɛ koraa a, mede bɛma wo!”
MRK.6.24	Ababaa yi kɔɔ ne na nkyɛn kobisaa no nea ommisa, ma ɔka kyerɛɛ no se, “Bisa Yohane Osuboni ti.”
MRK.6.25	Ababaa yi de ahoɔhare san baa ɔhene no nkyɛn bɛka kyerɛɛ no se, “Mepɛ sɛ wode Yohane Osuboni ti to prɛte mu ma me mprempren ara!”
MRK.6.26	Eyi maa ɔhene no werɛ howee, nanso esiane sɛ na waka ntam wɔ nnipa no anim no nti, wammu bɔ a ɔhyɛɛ ne babea no so. 
MRK.6.27	Herode somaa nʼasrafo no mu baako sɛ ɔnkɔ afiase hɔ nkotwa Yohane ti mfa mmrɛ no. Ɔsraani no kotwaa Yohane Osuboni ti, 
MRK.6.28	na ɔde too prɛte mu de brɛɛ ababaa no ma ɔde kɔmaa ne na.
MRK.6.29	Bere a Yohane asuafo no tee nea asi no, wɔbɛfaa nʼamu no kosiee no wɔ ɔboda bi mu.
MRK.6.30	Asuafo no san baa Yesu nkyɛn bɛkaa nea wɔyɛe, ne nea wɔkyerɛkyerɛɛ nnipa a wɔkɔɔ wɔn nkyɛn no nyinaa kyerɛɛ no.
MRK.6.31	Yesu tiee wɔn amanneɛ no wiei no, ɔka kyerɛɛ wɔn se, “Momma yɛntwe yɛn ho mfi nnipakuw yi ho na yɛnkɔhome kakra.” Nea ɛma ɔkaa saa ne sɛ, na nnipa a wɔba wɔn nkyɛn no to ntwa da. Wonnya kwan mpo na wɔadidi. 
MRK.6.32	Yesu ne nʼasuafo no tenaa ɔkorow mu kɔɔ baabi a obiara nni hɔ. 
MRK.6.33	Nanso, bere a wɔrekɔ no, nnipa pii huu wɔn na wotuu mmirika faa mpoano hɔ kohyiaa wɔn. 
MRK.6.34	Eyi nti, bere a Yesu sii fam no, na nnipakuw ahyia wɔ hɔ. Ohuu wɔn no, ne yam hyehyee no maa wɔn, efisɛ, na wɔte sɛ nguan a wonni hwɛfo. Ɔkyerɛkyerɛɛ wɔn nneɛma bebree a ɛsɛ sɛ wohu.
MRK.6.35	Onwini reyɛ adwo no, nʼasuafo no baa ne nkyɛn bɛka kyerɛɛ no se, “Ade resa. Aduan biara nso nni ha. 
MRK.6.36	Ka kyerɛ nnipa no na wɔnkɔ nkurow mu ne nkuraa a atwa yɛn ho ahyia yi ase, na wɔnkɔtɔ aduan bi nni.”
MRK.6.37	Yesu ka kyerɛɛ wɔn se, “Momma wɔn aduan nni.” Wobisaa no se, “Aduan bɛn? Sɛ yese yɛbɛma wɔn aduan a, yɛrennya saa nnipa dodow yi ho sika!”
MRK.6.38	Yesu bisaa wɔn se, “Abodoo ahe na yɛwɔ? Monkɔ na monkɔhwɛ.” Wɔsan ba bɛka kyerɛɛ no se, wɔwɔ abodoo anum ne mpataa abien. 
MRK.6.39	Afei Yesu ka kyerɛɛ wɔn se wɔmma nnipa no ntenatena ase akuwakuw wɔ sare no so. 
MRK.6.40	Enti wɔtenatenaa ase akuwakuw a ebi yɛ ɔha na ebi yɛ aduonum.
MRK.6.41	Yesu faa abodoo anum ne mpataa abien no, na ɔhwɛɛ soro bɔɔ mpae hyiraa so. Obubuu abodoo no mu de maa asuafo no sɛ wɔnkyɛ mma nnipa no. Na ɔkyɛɛ mpataa no nso mu maa wɔn. 
MRK.6.42	Nnipa no dii aduan no maa obiara mee!
MRK.6.43	Nnipa a wodii aduan no bɛyɛ mmarima mpemnum; 
MRK.6.44	na wɔtasee ase nnikae no, ɛyɛɛ nkɛntɛmma dumien.
MRK.6.45	Adidi no akyi pɛ, Yesu ka kyerɛɛ nʼasuafo no se, wɔnkɔtena ɔkorow no mu, na wonni kan nkɔ Betsaida, na ɔregya nnipakuw no kwan na watiw wɔn.
MRK.6.46	Akyiri yi, ɔkɔɔ bepɔw no so kɔbɔɔ mpae. 
MRK.6.47	Anadwo no a asuafo no te ɔkorow mu adu nsu no mfinimfini no, na Yesu nko ara na ɔwɔ mpoano. 
MRK.6.48	Ohui sɛ na wɔn ho akyere wɔn; ɛne sɛ, mframa a ano yɛ den ne asorɔkye bɔ dwiradwiraa ɔkorow no, enti na wɔrebrɛ ɔkorow no hare mu. Ahemanakye bɛyɛ sɛ nnɔn abiɛsa bere mu no, ɔnantewee nsu no ani baa wɔn nkyɛn. Ɔyɛe sɛ ɔretwa wɔn ho. 
MRK.6.49	Bere a asuafo no huu obi sɛ ɔnam nsu no ani no, wɔde hu teɛteɛɛm, efisɛ, na wosusuw sɛ wɔahu ɔsaman. 
MRK.6.50	Wɔn nyinaa huu no. Ɛhɔ ara, Yesu ka kyerɛɛ wɔn se, “Momma mo bo ntɔ mo yam. Ɛyɛ me! Munnsuro!” 
MRK.6.51	Afei ɔkɔɔ wɔn nkyɛn wɔ ɔkorow no mu no, mframa no gyaee! Asuafo no ho dwiriw wɔn. 
MRK.6.52	Anwonwade a na Yesu ayɛ akyerɛ wɔn no nyinaa akyi no, na wonhu onipa ko a ɔyɛ ara. Nea ɛwom ne sɛ, na wɔmpɛ sɛ wogye di.
MRK.6.53	Wotwaa asu no baa Genesaret na woduu hɔ no, wɔde ɔkorow no baa mpoano.
MRK.6.54	Na wosi fii ɔkorow no mu no, nnipa a wogyina hɔ no huu no. 
MRK.6.55	Wotuu mmirika faa nkurow a atwa ho ahyia no nyinaa so, kae se waba hɔ. Afei, wofitii ase soaa nnipa a wɔyare da wɔn kɛtɛ so brɛɛ no sɛ ɔnsa wɔn yare. 
MRK.6.56	Na nkuraase anaa nkurow baabiara a ɔkɔɔ so no, wɔde ayarefo beguu mmɔnten so, srɛɛ no sɛ ɔmma wɔmfa wɔn nsa nka nʼatade ano kɛkɛ. Ayarefo dodow a wotumi de wɔn nsa kaa nʼatade ano no, ho yɛɛ wɔn den.
MRK.7.1	Da bi, Farisifo mpanyin bi ne mmara no akyerɛkyerɛfo fi Yerusalem baa Yesu nkyɛn bɛpɛɛ no asɛm. 
MRK.7.2	Woduu hɔ no, wohui sɛ nʼasuafo no bi redidi a wɔanhohoro wɔn nsa, wɔ ɔkwan a Farisifo no fa so hohoro wɔn nsa, ansa na wɔadidi no so. 
MRK.7.3	Na Yudafo no, ne titiriw no, Farisifo no, nnidi da gye sɛ wɔahohoro wɔn nsa ho nyinaa, sɛnea wɔn amanne kyerɛ, ansa na wɔadidi. 
MRK.7.4	Na sɛ wofi gua so ba a, wɔhohoro wɔn nsa ansa na wɔadidi. Eyi yɛ mmara bebree a wofi tete adi so no mu baako. Na mmara no bi ne sɛ, wɔhohoro nkuruwa, asɛn ne nwowa mu.
MRK.7.5	Enti, mmara no akyerɛkyerɛfo no bisaa Yesu se, “Adɛn nti na wʼasuafo no nni yɛn amanne a efi tete no so? Efisɛ, wodidi a, wonni kan nhohoro wɔn nsa sɛnea amanne kyerɛ no.”
MRK.7.6	Yesu buaa wɔn se, “Mo nyaatwomfo! Asɛm a Yesaia ka faa mo ho se, ‘Saa nnipa yi de wɔn ano na edi me ni, nanso wɔn koma mmɛn me ho babiara. 
MRK.7.7	Wɔsom me kwa, na wɔn nkyerɛkyerɛ yɛ nnipa nsa ano mmara’ no yɛ nokware turodoo! 
MRK.7.8	Mugyaw Onyankopɔn mmara a wahyehyɛ no de mo ankasa mo amanne si ananmu. 
MRK.7.9	Moahyɛ da sɛ mobɛpo Onyankopɔn mmara no, na moatiatia so, ama mo amanne no atim.
MRK.7.10	“Ɛho nhwɛso bi ne sɛ, Mose nam Onyankopɔn a ɔde mmara a ɛka se, ‘Di wo agya ne wo na ni’ no maa mo! Ɔkae se, obiara a ɔbɛkasa atia nʼagya anaa ne na no, ɛsɛ sɛ wokum no. 
MRK.7.11	Nanso, muse, eye sɛ obi bɛka akyerɛ nʼagya anaa ne na a ade bi hia no no se, ‘Merentumi mmoa mo! Efisɛ, mede nea anka ɛsɛ sɛ mede ma mo no, ama Onyankopɔn.’ 
MRK.7.12	Enti, mubu Onyankopɔn mmara a ɔhyɛɛ no so, sɛnea ɛbɛyɛ a mubetumi abɔ mo amanne ho ban. 
MRK.7.13	Eyi yɛ nhwɛso baako pɛ. Nanso, bebree ka ho.”
MRK.7.14	Afei, Yesu frɛɛ nnipakuw no baa ne nkyɛn, ka kyerɛɛ wɔn se, “Mo nyinaa muntie asɛm a mereka yi yiye, na monte ase. 
MRK.7.15	Ade biara a ɛkɔ onipa mu no, ngu ne ho fi. Na mmom, nea ebefi onipa mu aba no, na egu ne ho fi. 
MRK.7.16	Nea ɔwɔ aso a obetie no ntie.”
MRK.7.17	Afei, Yesu fii nnipakuw no mu kɔɔ fie no, nʼasuafo no bisaa no asɛm a ɔkae no ase.
MRK.7.18	Obisaa wɔn se, “Mo nso monte asɛm a mekae no ase? Munhu sɛ, nea mudi no ngu mo ho fi anaa? 
MRK.7.19	Efisɛ, nea mudi biara no ne mo koma nni hwee yɛ, na mmom, ɛfa ɔyafunu no mu kɛkɛ.”
MRK.7.20	Ɔtoaa so se, “Nea mudwen no na ɛhaw ɔkra no. 
MRK.7.21	Afei, nea efi nnipa koma mu ba no, ɛde adwemmɔne, korɔn, awudi, aguamammɔ, 
MRK.7.22	adifudepɛ, amumɔyɛ, nsisi, ahohwi, anibere, abususɛm, ahantan ne nkwaseasɛm ba. 
MRK.7.23	Saa nnebɔne yi nyinaa fi onipa mu na ɛba, na ɛnonom na egu onipa ho fi a, enti ɛmma ɔmfata Onyankopɔn anim no.”
MRK.7.24	Yesu fi hɔ no, ɔkɔɔ Tiro ne Sidon fam pɛe sɛ ɔkɔhyɛ hɔ komm a, obiara nte ne nka, nanso anyɛ ye. Da a oduu hɔ ara pɛ, na nkurɔfo tee ne nka sɛ waba hɔ.
MRK.7.25	Ɛhɔ ara na ɔbea bi a hohommɔne hyɛ ne babea ketewa bi mu baa ne nkyɛn. Na wate Yesu nka enti, obebuu no nkotodwe. 
MRK.7.26	Ɔbea no srɛɛ no sɛ ontu saa hohommɔne no mfi ne ba no mu mma no. Na saa ɔbea yi yɛ Siro-Foinikeni.
MRK.7.27	Yesu ka kyerɛɛ no se, “Ɛsɛ sɛ mma mee ansa. Na enye sɛ wɔde mma aduan ma akraman.”
MRK.7.28	Ɔbea no nso buaa no se, “Owura, ɛyɛ nokware de, nanso ɛyɛ a wɔde aduan a aka wɔ mmofra no prɛte mu no bi ma akraman a, wɔhyehyɛ ɔpon no ase no.”
MRK.7.29	Yesu ka kyerɛɛ no se, “Wo mmuae pa no nti, masa wo babea no yare. Kɔ fie. Hohommɔne no afi ne mu afi.”
MRK.7.30	Oduu fie no, ohui sɛ ne babea no da mpa so dinn a, honhommɔne no afi ne mu ampa ara.
MRK.7.31	Yesu fi Tiro no, ɔfaa Sidon mansin a emu nkurow yɛ du no so, beduu Galilea po so. 
MRK.7.32	Wɔde ɔsotifo bi a ɔsan yɛ mumu brɛɛ no. Wɔn a wɔwɔ hɔ no nyinaa srɛɛ Yesu sɛ, ɔmfa ne nsa nka ɔyarefo no, na ɔnsa no yare.
MRK.7.33	Yesu soo ne mu de no fii nnipakuw no mu. Afei, ɔde ne nsateaa hyɛɛ ɔbarima no asom, tew ntasu de kaa ne tɛkrɛma. 
MRK.7.34	Ɔhwɛɛ soro, guu ahome teɛɛm se, “Hefata!” Ase ne Bue. 
MRK.7.35	Amonom hɔ ara, ɔbarima no tumi tee asɛm, kasae!
MRK.7.36	Yesu bɔɔ nnipakuw no ano se, wɔmmɔ asɛm no dawuru nkyerɛ obiara. Nanso, mpɛn dodow a ɔbraa wɔn no, na trɛw ara na wɔn nso wɔretrɛw asɛm no mu. 
MRK.7.37	Saa asɛm yi maa wɔn ho dwiriw wɔn yiye. Enti, wɔkae se, “Yesu yɛ biribiara yiye. Ɔma asotifo te asɛm, na mumu nso kasa!”
MRK.8.1	Da koro bi a nnipakuw bi aba Yesu nkyɛn no, aduan a wodi no sae. 
MRK.8.2	Yesu frɛɛ nʼasuafo ka kyerɛɛ wɔn se, “Nnipa yi yɛ me mmɔbɔ. Wɔabedi nnansa wɔ ha a, wonni aduan biara a wobedi bio. 
MRK.8.3	Sɛ migya wɔn kwan sɛ wɔnkɔ a wonnidii a, anhwɛ a na wɔn mu bi atotɔ piti wɔ kwan so, efisɛ, wɔn mu bi fi akyirikyiri na wɔbae.”
MRK.8.4	Nʼasuafo no bisaa no se, “Ɛhefa na yebenya aduan ama saa nnipa dodow yi wɔ sare yi so ha?”
MRK.8.5	Obisaa wɔn se, “Abodoo ahe na mowɔ?” Wobuaa no se, “Yɛwɔ ason.” 
MRK.8.6	Yesu ka kyerɛɛ nnipakuw no se wɔntenatena ase, wɔ sare no so. Afei, ɔfaa abodoo ason no, na ohyiraa so, bubuu mu de maa nʼasuafo no ma wɔkyɛ maa nnipa no. 
MRK.8.7	Na wɔwɔ mpataa kakra, wɔ hɔ, enti Yesu hyiraa ɛno nso so, de maa asuafo no se wɔnkyɛ ɛno nso mma wɔn.
MRK.8.8	Nnipakuw no didi mee no, ogyaa wɔn kwan. 
MRK.8.9	Nnipa a wodii aduan no dodow bɛyɛ mpemnan. Na wɔtasee ase nnikae no, ɛyɛɛ nkɛntɛmma ason.
MRK.8.10	Eyi akyi no, ɔne nʼasuafo no kɔtenaa ɔkorow mu baa Dalmanuta fam.
MRK.8.11	Farisifo no tee sɛ Yesu aba hɔ no, wɔbaa ne nkyɛn bebisabisaa no nsɛm de sɔɔ no hwɛe. Wɔka kyerɛɛ no se, “Yɛ nsɛnkyerɛnne bi kyerɛ yɛn. Ma nsɛnkyerɛnne bi nna adi wɔ wim nkyerɛ yɛn. Ɛno ansa na yebegye wo adi.”
MRK.8.12	Yesu tee nea wɔkae no, oguu ahome ka kyerɛɛ wɔn se, “Nsɛnkyerɛnne biara nni hɔ a mɛyɛ akyerɛ mo. Mpɛn ahe na mopɛ sɛ meyɛ nsɛnkyerɛnne kyerɛ mo?”
MRK.8.13	Ɔsan kɔtenaa ɔkorow no mu, gyaw wɔn, twa kɔɔ asuogya nohɔ.
MRK.8.14	Asuafo no werɛ fii sɛ wɔfa aduan bi kita ansa na wɔakɔ. Aduan a na wokurae wɔ ɔkorow no mu no yɛ abodoo baako pɛ.
MRK.8.15	Wɔretwa asu no no, Yesu ka kyerɛɛ wɔn se, “Monhwɛ mo ho so yiye wɔ ɔhene Herode ne Farisifo mmɔkaw ho.”
MRK.8.16	Asuafo no bisabisaa wɔn ho wɔn ho se, “Asɛm a ɔreka yi ase ne dɛn?” Nea wɔn adwene kyerɛɛ wɔn ne sɛ, ebia ɔreka aduan a wɔn werɛ fii sɛ wɔbɛfa akita no ho asɛm.
MRK.8.17	Yesu huu nea wodwinnwen no, ɔka kyerɛɛ wɔn se, “Ɛnyɛ ɛno ho asɛm na mereka! Monte eyi ase anaa? Mo koma da so pirim? 
MRK.8.18	Mowɔ ani nso munhu ade? Mowɔ aso nso momfa nte asɛm? Adɛn na mummue mo asom mfa ntie asɛm? Monkae biribiara?
MRK.8.19	“Mo werɛ afi abodoo anum a mibubuu mu maa nnipa mpemnum no? Nnikae nkɛntɛmma ahe na motasee?” Wɔkae se, “Dumien.”
MRK.8.20	“Na mesan de abodoo ason maa nnipa mpemnan no nso, ahe na ɛkae?” Wɔkae se, “Nkɛntɛmma ason.”
MRK.8.21	Obisaa wɔn bio se, “Monte ase ara?”
MRK.8.22	Bere a woduu Betsaida no, nnipa bi de onifuraefo bi brɛɛ no, srɛɛ no sɛ ɔmfa ne nsa nka no, na ɔnsa no yare. 
MRK.8.23	Yesu soo onifuraefo yi nsa de no kɔɔ akuraa no kurotia. Ɔtew ntasu guu onifuraefo no ani so, de ne nsa kataa nʼani no so. Oyii ne nsa no, obisaa no se, “Wuhu ade anaa?”
MRK.8.24	Onifuraefo no twitwaa nʼani buae se, “Yiw, mihu nnipa! Nanso minhu wɔn yiye; mihu wɔn sɛ nnua bi na wɔnenam hɔ.”
MRK.8.25	Afei, Yesu de ne nsa kataa nʼani no so bio. Onifuraefo no buee nʼani, na bere a ɔrehwɛ ade haa no, nʼani no yɛɛ yie a, afei de na ohu biribiara kann.
MRK.8.26	Yesu ma ɔkɔɔ fie, ka kyerɛɛ no se, ɔnnsan nnkɔ akuraa no ase bio.
MRK.8.27	Yesu ne nʼasuafo no fii Galilea kɔɔ Kaesarea ne Filipi nkuraa ase. Wɔnam ɔkwan so rekɔ no, obisaa wɔn se, “Nnipa ka se mene hena?”
MRK.8.28	Asuafo no buae se, “Ebinom se wone Yohane Osuboni no, na afoforo nso se woyɛ Elia anaasɛ tete adiyifo no mu bi a wasan aba.”
MRK.8.29	Na obisaa wɔn se, “Na mo nso muse meyɛ hena?” Petro buaa no se, “Wone Kristo no.” 
MRK.8.30	Ɔbɔɔ wɔn kɔkɔ se, wɔnnka nnkyerɛ obiara.
MRK.8.31	Afei, ofitii ase kaa wɔn amane a obehu ne mpanyimfo ne asɔfo mpanyin ne mmara no akyerɛkyerɛfo no po a wɔbɛpo no, na wɔakum no, na nnansa so wasɔre no ho asɛm. 
MRK.8.32	Ɔkaa asɛm no pefee a, wamfa biribiara ansie wɔn. Petro twee no gyinaa nkyɛn bisaa no se, “Adɛn nti na woka asɛm a ɛte sɛɛ?”
MRK.8.33	Yesu danee ne ho hwɛɛ nʼasuafo no, kaa Petro anim se, “Fi me so, ɔbonsam! Wʼadwene yɛ nea efi onipa na ɛnyɛ nea efi Onyankopɔn.”
MRK.8.34	Afei, ɔfrɛɛ nʼasuafo no ne nnipakuw no baa ne nkyɛn, ka kyerɛɛ wɔn se wommetie no. Ɔka kyerɛɛ wɔn se, “Sɛ obi pɛ sɛ odi mʼakyi a, ɛsɛ sɛ ɔpa ne ho akyi, na ɔsoa nʼasennua, na odi mʼakyi. 
MRK.8.35	Nea ɔma ne kra som no bo no, ebefi ne nsa. Na wɔn a me ne Asɛmpa no nti, wɔbɛhwere wɔn kra no, wɔn na wobenya asetena pa.
MRK.8.36	“Na sɛ onipa nya wiase nyinaa, na ɔhwere ne kra a, mfaso bɛn na obenya? 
MRK.8.37	Dɛn na ɛsom bo sen ne kra? 
MRK.8.38	Na obiara a saa nna bɔne yi mu nʼani wu me ne me nsɛm ho no, ne ho bɛyɛ, me Onipa Ba, no aniwu bere a me ne mʼabɔfo kronkron no bɛsan aba wɔ mʼagya anuonyam mu no.”
MRK.9.1	Yesu kɔɔ so ka kyerɛɛ nʼasuafo no se, “Mo a mugyina ha yi mu bi bɛtena ase akosi sɛ mubehu sɛ, Onyankopɔn Ahenni no reba tumi mu!”
MRK.9.2	Nnansia akyi, Yesu faa Petro, Yakobo ne Yohane de wɔn kɔɔ bepɔw tenten bi atifi. Saa bere no, na obiara nni hɔ ka wɔn ho. Amonom hɔ ara, Yesu sakrae anuonyam mu. 
MRK.9.3	Nʼatade hyerɛn yɛɛ fitafita sen sɛnea obi betumi ahoro saa atade no ama ayɛ fitaa no. 
MRK.9.4	Afei Elia ne Mose befii hɔ. Na wɔne Yesu kasae!
MRK.9.5	Petro ka kyerɛɛ Yesu se, “Kyerɛkyerɛfo, eye sɛ yɛwɔ ha. Yɛbɛbɔ asese abiɛsa wɔ ha, na mo mu biara anya baako.”
MRK.9.6	Esiane sɛ na wɔabɔ hu no nti, na ɛma ɔkaa saa.
MRK.9.7	Petro gu so rekasa no, omununkum bɛkataa wɔn so. Ɛnne bi fii omununkum no mu kae se, “Oyi ne me Dɔ Ba a ɔsɔ mʼani. Muntie no.”
MRK.9.8	Prɛko pɛ, wɔtotoo wɔn ani no, na Mose ne Elia kɔ, ama aka wɔne Yesu nko ara.
MRK.9.9	Wɔresian afi bepɔw no so no, Yesu bɔɔ wɔn ano se wɔnnka nea wɔahu no nnkyerɛ obiara kosi sɛ, ɔbɛsɔre afi awufo mu. 
MRK.9.10	Asuafo no anka ankyerɛ obiara, na mmom, ɛyɛ a, na wɔtaa bisabisa wɔn ho wɔn ho se, nʼasɛm a ɔkae se, “Menyan afi awufo mu” no, na ɔkyerɛ dɛn?
MRK.9.11	Afei, nʼasuafo no bisaa no nea enti a daa Yudafo mpanyin no ka se, ɛsɛ sɛ Elia san ba ansa na Onipa Ba no aba no. 
MRK.9.12	Yesu gye too mu sɛ, ɛsɛ sɛ Elia di kan ba bɛtoto nneɛma nyinaa yiye.
MRK.9.13	Na mpo, Elia aba dedaw! Na wɔne no anni no yiye sɛnea adiyifo no hyɛɛ ho nkɔm no. Afei, Yesu bisaa wɔn nkɔm a adiyifo no hyɛe se, Onipa Ba no behu amane, na wɔabu no animtia no ase.
MRK.9.14	Bere a wosian beduu bepɔw no ase hɔ no, wohui sɛ nnipakuw atwa asuafo baakron a wɔaka no ho ahyia, na wɔne Yudafo mpanyin no regye wɔn ho wɔn ho akyinnye. 
MRK.9.15	Bere a Yesu reba nnipakuw no nkyɛn no, wɔde ahodwiriw hwɛɛ no, tuu mmirika, kohyiaa no. 
MRK.9.16	Yesu bisaa wɔn se, “Akyinnye a na moregye no fa dɛn ho?”
MRK.9.17	Nnipa no mu baako kae se, “Kyerɛkyerɛfo, mede me ba aba ha sɛ sa no yare. Honhommɔne bi a ɛwɔ ne so nti, ontumi nkasa. 
MRK.9.18	Sɛ honhommɔne no ka ne ho wɔ ne mu a, etwa no hwe fam, ma nʼano twa ahuru, ma ɔtwɛre ne se, ma osinsen. Ɛno nti, mesrɛɛ wʼasuafo no sɛ wontu honhommɔne no mfi ne mu, nanso wɔantumi.”
MRK.9.19	Yesu ka kyerɛɛ nʼasuafo no se, “O, mo a mo gyidi sua, me ne mo ntena nkosi da bɛn ansa na mo gyidi atim? Momfa abarimaa no mmrɛ me.”
MRK.9.20	Wɔde abarimaa no brɛɛ Yesu. Bere a wɔde no duu Yesu anim pɛ no, ɔyare no bae denneenen, twaa no hwee fam, ma ɔperee a nʼano retwa ahuru.
MRK.9.21	Yesu bisaa abrimaa no agya se, “Nna ahe ni a ɔyare yi baa ne so?” Abarimaa no agya buaa Yesu se, “Efi ne mmofraase pɛɛ; 
MRK.9.22	na ɛtɔ da bi koraa a, ɔyare no tumi twa no hwe ogya anaa nsu mu, pɛ sɛ ekum no. Enti sɛ wubetumi asa no yare de a, hu yɛn mmɔbɔ, na sa no yare ma yɛn.”
MRK.9.23	Yesu bisaa no se, “Adɛn nti na woka se, sɛ metumi a? Obiara a ɔwɔ gyidi no betumi ayɛ biribiara.”
MRK.9.24	Abarimaa no agya buae se, “Mewɔ gyidi no nanso esua, enti boa me, na hyɛ me gyidi mu den!”
MRK.9.25	Yesu hui sɛ nnipa no dɔ ara na wɔredɔɔso no, ɔteɛɛ honhommɔne no se, “Honhommɔne sotifo ne mumu, mehyɛ wo sɛ, fi abofra yi mu fi. Nkɔhyɛ ne mu bio!”
MRK.9.26	Afei, ɔyare no bae denneenen ansa na ɛrefi ne mu, enti ɛmaa abarimaa no yɛɛ sɛ owufo. Enti, nnipakuw no kasae huhuhuhu se “wawu.” 
MRK.9.27	Nanso, Yesu soo ne nsa, pagyaw no ma ogyinaa ne nan so a ne ho atɔ no. 
MRK.9.28	Eyi akyi a Yesu ne nʼasuafo no nko ara wɔ fie no, wobisaa no se, “Adɛn nti na yɛn de yɛantumi antu saa honhommɔne no?”
MRK.9.29	Yesu buaa wɔn se, “Mpaebɔ ho hia wɔ ɔyare a ɛte sɛɛ sa mu.”
MRK.9.30	Yesu fii hɔ no, ɔfaa Galilea, efisɛ, na ɔmpɛ sɛ nnipa te ne nka. 
MRK.9.31	Na ɔpɛ sɛ onya bere ma nʼasuafo no de kyerɛkyerɛ wɔn. Ɔka kyerɛɛ wɔn se, “Wobeyi me a meyɛ Onipa Ba no ama, na wɔakum me, na nnansa so, mɛsɔre aba nkwa mu bio.”
MRK.9.32	Asuafo no ante asɛm a ɔkae yi ase, nanso na wosuro sɛ wobebisa no ase.
MRK.9.33	Yesu ne nʼasuafo no baa Kapernaum. Bere a woduu ofi a wɔbɛtena mu no mu na wɔregye wɔn ahome no, Yesu bisaa nʼasuafo no se, “Yɛreba no, dɛn akyinnye na na moregye wɔ kwan so no?”
MRK.9.34	Asuafo no antumi ammua efisɛ, na wɔredwinnwen nea ɔbɛyɛ wɔn mu kɛse no ho.
MRK.9.35	Ɔtenaa ase, frɛɛ wɔn baa ne nkyɛn, ka kyerɛɛ wɔn se, “Obiara a ɔpɛ sɛ ɔyɛ ɔpanyin wɔ mo mu no, ɛsɛ sɛ ɔyɛ abofra anaa ɔsomfo wɔ mo mu!”
MRK.9.36	Afei, ɔde abofra ketewa bi begyinaa wɔn mfinimfini. Ɔde abofra no kyerɛɛ wɔn kae se, 
MRK.9.37	“Mo mu biara a me nti obegye abofra ketewa sɛ oyi no, agye me, na nea obegye me no nso agye mʼagya a ɔsomaa me no!”
MRK.9.38	Yohane a ɔyɛ asuafo no mu baako no ka kyerɛɛ Yesu se, “Kyerɛkyerɛfo, yehuu ɔbarima bi a ɔde wo din retu ahonhommɔne; enti yɛka kyerɛɛ no se onnyae, efisɛ, ɔnka yɛn ho.”
MRK.9.39	Yesu kae se, “Munnsiw no kwan. Efisɛ, obiara nni hɔ a ɔreyɛ anwowade wɔ me din mu na obetwa ne ho atia me. 
MRK.9.40	Na obiara a ontia yɛn no wɔ yɛn afa. 
MRK.9.41	Obiara a esiane sɛ, moyɛ Kristo de no nti, ɔbɛma mo nsu kuruwa ma anom no, nʼakatua remmɔ no da. 
MRK.9.42	Enti, sɛ obi to mmofra nketewa a wogye me di yi mu bi hintidua a, eye ma no sɛ anka wɔde ɔbo duruduru bɛsɛn ne kɔn mu, atow no akyene po mu.
MRK.9.43	“Sɛ wo nsa ma woyɛ bɔne a, twa na tow kyene. Eye ma wo sɛ wode dɛm bɛkɔ nkwa mu sen sɛ wɔde wo nipadua bɛto ogyatanaa 
MRK.9.44	a ennum da no mu. 
MRK.9.45	Na sɛ wo nan ma woyɛ bɔne a, twa na tow kyene. Eye ma wo sɛ wode nansin bɛkɔ nkwa mu sen sɛ, wode nan abien bɛkɔ ogyatanaa 
MRK.9.46	a ennum da no mu.
MRK.9.47	“Na sɛ wʼani ma woyɛ bɔne a, tu na tow kyene. Eye ma wo sɛ wode ani baako bɛkɔ Onyankopɔn Ahenni mu sen sɛ wowɔ ani abien na wɔde wo bɛto ogyatanaa 
MRK.9.48	a ennum da na ɛhɔ asonson nso nwu da no mu. 
MRK.9.49	Na wɔde ogya bɛhyɛ wɔn nyinaa nkyene.
MRK.9.50	“Nkyene yɛ dɛ. Nanso, sɛ nkyene yera ne dɛ a, ɛho nni mfaso; wonte ne dɛ wɔ biribiara mu. Enti monnyera mo dɛ! Mo ne mo ho mo ho ntena asomdwoe mu.”
MRK.10.1	Afei, Yesu fii Galilea twa baa Yudea fam nohɔ wɔ asubɔnten Yordan agya. Na sɛnea ɛtaa ba no, nnipakuw baa ne nkyɛn ma ɔkyerɛkyerɛɛ wɔn.
MRK.10.2	Farisifo bi baa ne nkyɛn bebisaa no se, “Wopene awaregyae so anaa?” Wobisaa no eyi de sɔɔ no hwɛe.
MRK.10.3	Yesu nso bisaa wɔn se, “Dɛn na Mose ka faa awaregyae ho?”
MRK.10.4	Wobuae se, “Mose kae se eye sɛ wogyae aware. Nʼasɛm a ɔkae ne sɛ, sɛ ɔbarima bi pɛ sɛ ogyaa ne yere aware a, ɔnkyerɛw awaregyae krataa mfa mma ne yere no.”
MRK.10.5	Yesu bisaa wɔn se, “Adɛn nti na ɔkaa saa? Merebɛkyerɛ mo nea enti a ɔkaa saa. Esiane mo koma a apirim no nti na ɔkaa saa kyerɛɛ mo. 
MRK.10.6	Nanso, eyi mfi Onyankopɔn. Efi adebɔ mfitiase na Onyankopɔn bɔɔ ɔbarima ne ɔbea kaa wɔn bɔɔ mu. 
MRK.10.7	Eyi nti na ɔbarima begyaw nʼagya ne ne na, 
MRK.10.8	na ɔde ne ho akɔbata ne yere ho, na wɔn baanu no ayɛ honam koro. 
MRK.10.9	Na nea Onyankopɔn aka abom no, ɛnsɛ sɛ onipa tetew mu.”
MRK.10.10	Akyiri yi a ɔne nʼasuafo no wɔ fie no, asuafo no bisaa no saa asɛm koro no ara bio.
MRK.10.11	Obuaa wɔn se, “Sɛ obi gyaa ne yere na ɔsan ware obi foforo a, na wabɔ aguaman. 
MRK.10.12	Na sɛ ɔyere gyaa ne kunu aware, na ɔsan ware a, ɔno nso abɔ aguaman saa ara.”
MRK.10.13	Da bi, awofo bi de mmofra nkumaa brɛɛ Yesu sɛ onhyira wɔn, nanso nʼasuafo no pampam wɔn a wɔde mmofra no bae no, ka kyerɛɛ wɔn se, wɔnnhaw no.
MRK.10.14	Yesu huu nea nʼasuafo no ayɛ no, anyɛ no dɛ ma ɔka kyerɛɛ wɔn se, “Momma mmofra no kwan na wɔmmra me nkyɛn, na munnsiw wɔn kwan, na eyinom sɛɛ na Onyankopɔn Ahenni no yɛ wɔn dea. 
MRK.10.15	Mereka akyerɛ mo se, obiara a ɔrennye Onyankopɔn Ahenni no sɛ abofra no, rentumi nkɔ mu.”
MRK.10.16	Na ɔyɛɛ wɔn atuu, de ne nsa guu wɔn so, hyiraa wɔn.
MRK.10.17	Na osiim sɛ ɔrekɔ baabi foforo no, ɔbarima bi tutuu mmirika baa ne nkyɛn bebuu no nkotodwe, bisaa no se, “Kyerɛkyerɛfo pa, dɛn na menyɛ na manya nkwa a enni awiei?”
MRK.10.18	Yesu bisaa no se, “Adɛn na wofrɛ me onipa pa? Obiara nyɛ onipa pa gye ɔbaako; ɔne Onyankopɔn. 
MRK.10.19	Ɛfa wʼasemmisa no ho nso, wunim mmaransɛm no: Nni awu, nsɛe aware, mmɔ korɔn, nni atoro, nsisi, di wʼagya ne wo na ni.”
MRK.10.20	Aberante no ka kyerɛɛ no se, “Kyerɛkyerɛfo, eyinom nyinaa mifi me mmofraase na midii so.”
MRK.10.21	Yesu hwɛɛ aberante yi dinn nyaa ɔdɔ bi maa no. Ɔka kyerɛɛ no se, “Aka wo ade baako. Kɔ na kɔtɔn biribiara a wowɔ, na fa sika no ma ahiafo, na wubenya agyapade wɔ soro, na bra bedi mʼakyi.”
MRK.10.22	Aberante no tee saa asɛm yi no, nʼanim sesae, na ɔde awerɛhow kɔe, efisɛ, na ɔwɔ ahonyade bebree.
MRK.10.23	Ɔrekɔ no, Yesu hwɛɛ no, na ɔdanee ne ho ka kyerɛɛ nʼasuafo no se, “Ɛyɛ den ma osikani sɛ ɔbɛkɔ Onyankopɔn Ahenni no mu!”
MRK.10.24	Asɛm a Yesu kae no maa asuafo no ho dwiriw wɔn. Yesu san kaa bio se, “Mma, sɛ moahu den a ɛyɛ ma wɔn a wɔwɔ ahonyade sɛ wɔbɛkɔ Onyankopɔn Ahenni mu? 
MRK.10.25	Na ɛyɛ mmerɛw sɛ nantwi bɛfa paane tokuru me sen sɛ osikani bɛkɔ Onyankopɔn Ahenni mu.”
MRK.10.26	Asuafo no ho dwiriw wɔn mmoro so na wobisaa no se, “Ɛnne na hena na wobegye no nkwa?”
MRK.10.27	Yesu hwɛɛ wɔn dinn kae se, “Onipa fam de, eyi rentumi mma mu, na Onyankopɔn fam de, biribiara betumi aba mu.”
MRK.10.28	Afei, Petro fitii ase kenkan nneɛma a ɔne asuafo no agyaw abedi Yesu akyi no. Ɔkae se, “Yɛagyaw biribiara abedi wʼakyi.”
MRK.10.29	Yesu nso buaa no se, “Merema mo ate ase sɛ, obi nni hɔ a, me nti wagyaw ofi, nuabarimanom, nuabeanom, ɛna, agya ne mma anaasɛ agyapade a ɔbɛkɔ akɔka Asɛmpa no, 
MRK.10.30	na ɔrennya ofi, nuabarimanom, nuabeanom, ɛnanom, mma ne nsase mmɔho ɔha a ɔtaa nso ka ho! Eyinom nyinaa bɛyɛ ne de wɔ asase yi so, na wiase a ɛreba no mu de, obenya nkwa a enni awiei. 
MRK.10.31	Na adikanfo pii bedi akyi, na akyikafo abedi kan.”
MRK.10.32	Afei, wosiim sɛ wɔrekɔ Yerusalem a na Yesu di wɔn kan; na bere a asuafo no di nʼakyi no, ehu ne suro kaa wɔn. Yesu twee wɔn gyinaa nkyɛn, na ɔsan kaa nneɛma a, sɛ wodu Yerusalem a, ɛbɛba ne so no nyinaa kyerɛɛ wɔn.
MRK.10.33	Ɔka kyerɛɛ wɔn se, “Sɛ yedu hɔ a, wobeyi me, Onipa Ba, no ama asɔfo mpanyin ne mmara no akyerɛkyerɛfo, na wɔabu me kumfɔ, na wɔde me ahyɛ Roma aban nsa, akum me. 
MRK.10.34	Wobedi me ho fɛw, na wɔatetew ntasu agu me so, na wɔde mpire atwa me mmaa, na wɔakum me; na nnansa so no, masɔre bio.”
MRK.10.35	Afei Sebedeo mma Yakobo ne Yohane baa Yesu nkyɛn bɛka kyerɛɛ no se, “Kyerɛkyerɛfo, yɛpɛ sɛ woyɛ yɛn adɔe bi.”
MRK.10.36	Yesu bisaa wɔn se, “Dɛn na mopɛ sɛ meyɛ ma mo.”
MRK.10.37	Wobuae se, “Ma yɛn mu baako ntena wo nifa so, na ɔbaako nso ntena wo benkum so wɔ wʼahenni mu hɔ!”
MRK.10.38	Nanso, Yesu maa wɔn mmuae se, “Munnim nea mubisa no! Mubetumi anom awerɛhow kuruwa nwenenwene a ɛsɛ sɛ menom ano no ano anaa? Anaasɛ, mubetumi ama wɔde amanehunu asubɔ no abɔ mo asu?”
MRK.10.39	Wɔka kyerɛɛ no se, “Yebetumi!” Na Yesu ka kyerɛɛ wɔn se, “Mubetumi anom me kuruwa ano, na wɔde asubɔ a wɔde bɔ me no abɔ mo; 
MRK.10.40	nanso minni tumi sɛ miyi wɔn a wɔbɛtena me nifa anaa me benkum so no. Onyankopɔn nko ara na ɔde saa afa no bɛma wɔn a wɔasiesie hɔ ama wɔn no.”
MRK.10.41	Asuafo a aka no tee nea Yakobo ne Yohane kobisae no, anyɛ wɔn dɛ.
MRK.10.42	Enti, Yesu frɛɛ wɔn ka kyerɛɛ wɔn se, “Munim sɛ ahene ne atumfo a wɔwɔ wiase no di wɔn a wɔhyɛ wɔn ase no so, 
MRK.10.43	nanso mo de, ɛnte saa wɔ mo ho. Obiara a ɔpɛ sɛ ɔyɛ kɛse wɔ mo mu no, ɛsɛ sɛ ɔyɛ mo somfo. 
MRK.10.44	Na obiara a ɔpɛ sɛ ɔyɛ ne nuanom so panyin no ɛsɛ sɛ ɔyɛ wɔn nyinaa akoa. 
MRK.10.45	Me a meyɛ Onipa Ba no, mamma sɛ wɔnsom me na mmom, mebae sɛ merebɛboa afoforo, na mede me kra ayɛ mpata ama nnipa pii.”
MRK.10.46	Yesu ne nʼasuafo no beduu Yeriko. Wɔrefi kurow no mu no, nnipakuw tu dii wɔn akyi. Saa bere a Yesu retwam no, na Timoteo ba Bartimeo, onifuraefo no, te kwankyɛn, resrɛsrɛ ade.
MRK.10.47	Bere a Bartimeo tee sɛ Yesu Nasaretni na ɔretwam no, ofitii ase teɛteɛɛm se, “Dawid Ba Yesu, hu me mmɔbɔ!”
MRK.10.48	Nnipa no bi teɛteɛɛ no se, “Mua wʼano!” Nanso ɔkɔɔ so teɛteɛɛm dennen se, “Dawid ba, hu me mmɔbɔ!”
MRK.10.49	Bere a Yesu tee ne nne no, ogyina kae se, “Momfrɛ no mma me.” Wɔfrɛɛ onifuraefo no ka kyerɛɛ no se, “Ma wo bo ntɔ wo yam, sɔre na ɔrefrɛ wo!”
MRK.10.50	Bartimeo tow ne ntama gui, sɔre baa Yesu nkyɛn.
MRK.10.51	Yesu bisaa no se, “Dɛn na wopɛ sɛ meyɛ mema wo?” Onifuraefo no buae se, “Kyerɛkyerɛfo, mepɛ sɛ mihu ade!”
MRK.10.52	Yesu ka kyerɛɛ no se, “Kɔ, na wo gyidi agye wo.” Na ntɛm ara onifuraefo no huu ade, na odii Yesu akyi.
MRK.11.1	Yesu ne nʼasuafo no rebɛn Betfage ne Betania a ɛwɔ Yerusalem nkwantia no, wobeduu Ngo Bepɔw no so maa Yesu somaa nʼasuafo no mu baanu, dii wɔn anim kan.
MRK.11.2	Yesu ka kyerɛɛ wɔn se, “Monkɔ akuraa a ɛwɔ hɔ no ase. Sɛ mudu hɔ a, mubehu sɛ wɔasa afurum ba bi a wɔntenaa ne so da hama. Monsan no, na momfa no mmrɛ me. 
MRK.11.3	Na sɛ obi bisa mo se dɛn na moreyɛ a, monka no tiaa se, ‘Ne ho hia Awurade, na ɔbɛsan de no aba mprempren ara.’ ”
MRK.11.4	Asuafo baanu no siim. Wokohui sɛ aboa no sa ofi bi aboboano. Enti, wɔsanee no. 
MRK.11.5	Wogu so resan no no, nnipa bi a wogyina nkyɛn bisaa wɔn se, “Adɛn nti na moresan afurum ba no?”
MRK.11.6	Wɔkaa nea Yesu ka kyerɛɛ wɔn no kyerɛɛ nnipa no ma wɔtee wɔn ase.
MRK.11.7	Wɔde afurum ba no brɛɛ Yesu, maa asuafo no de wɔn ntama guu aboa no so, maa Yesu tenaa no so. 
MRK.11.8	Nnipakuw a wɔwɔ hɔ no bi de wɔn ntama sesɛw ɔkwan a ɔde aboa no nam so no so. Ebinom nso pempan nnubaa de sesɛw ɔkwan no mu saa ara.
MRK.11.9	Na Yesu di nnipakuw no mfinimfini a wɔn nyinaa reteɛteɛm se, “Hosiana! Nhyira ne nea ɔnam Awurade din mu reba! 
MRK.11.10	Anuonyam nka Onyankopɔn sɛ yɛn agya Dawid ahenni reba. Hosiana wɔ sorosoro nohɔ!”
MRK.11.11	Yesu koduu Yerusalem no, ɔkɔɔ asɔredan no mu. Ɔhwɛɛ biribiara a ɛwɔ hɔ dinn ansa na ɔrefi hɔ, efisɛ, na onwini redwo enti ɔne asuafo dumien no kɔɔ Betania.
MRK.11.12	Ade kyee anɔpa a wɔrefi Betania hɔ no, ɔkɔm dee no. 
MRK.11.13	Wɔkɔe kakra no, ohui sɛ akutu dua bi si hɔ a ayɛ kusuu. Ɔkɔɔ hɔ kɔhwɛe sɛ akutu no bi wɔ so anaa. Nanso oduu hɔ no, ohui sɛ ahaban nko ara na ɛwɔ so. Saa bere no nso, na ɛnyɛ bere a ɛsɛ sɛ akutu sow.
MRK.11.14	Nanso, Yesu domee akutu dua no se, “Efi nnɛ, worensow aba bio!” Asuafo no tee asɛm a ɔkae no.
MRK.11.15	Yesu san baa Yerusalem no ɔkɔɔ asɔrefi hɔ. Oduu hɔ no, ɔpamoo aguadifo a wɔwɔ hɔ no nyinaa, kaa sikasesafo apon nyinaa guu fam, bubuu pata a wɔtɔn mmorɔnoma wɔ mu no nyinaa, 
MRK.11.16	siw kwan sɛ obiara mmedi gua wɔ hɔ bio.
MRK.11.17	Ɔka kyerɛɛ wɔn se, “Kyerɛwsɛm no ka se, ‘Mʼasɔrefi yɛ beae a wɔbɔ mpae wɔ hɔ’ nanso mo de, mode hɔ ayɛ akorɔmfo atenae.”
MRK.11.18	Asɔfo mpanyin ne Yudafo mpanyimfo tee nea Yesu ayɛ no, wɔbɔɔ ne ho pɔw pɛɛ ɔkwan a wɔbɛfa so ayi no afi hɔ. Asɛm a na ɛhaw wɔn ne sɛ, sɛ wɔanhwɛ no yiye nso a, ɛde basabasa bɛba, efisɛ, na nnipa bebree agye Yesu nkyerɛkyerɛ no atom. 
MRK.11.19	Sɛnea na wɔtaa yɛ no, anwummere no ara wofii kurow no mu.
MRK.11.20	Anɔpa a asuafo no retwam wɔ akutu dua a Yesu domee no no ho no, wohui sɛ awu.
MRK.11.21	Petro kaee nea Yesu ka de domee dua no no, ɔteɛɛm se, “Hwɛ, Kyerɛkyerɛfo! Akutu dua a wodomee no no awu!”
MRK.11.22	Yesu nso ka kyerɛɛ nʼasuafo no se, “Sɛ mowɔ gyidi wɔ Onyankopɔn mu a, 
MRK.11.23	anka mubetumi aka akyerɛ Ngo Bepɔw yi se, ‘Tutu kogu po mu,’ na ebetutu akogu mu nso. Munnye nni; mommma mo gyidi nnhinhim. 
MRK.11.24	Muntie nea mereka yi. Biribiara a mode gyidi bebisa wɔ mpaebɔ mu no, mo nsa bɛka. 
MRK.11.25	Na sɛ morebɔ mpae a, nea edi kan no, sɛ wowɔ obi ho asɛm a, fa kyɛ no sɛnea ɛbɛyɛ a wʼagya a ɔwɔ soro no nso de wo bɔne bɛkyɛ wo.”
MRK.11.26	Na sɛ moamfa bɔne ankyɛ a, saa ara na mo Agya a ɔwɔ soro no nso remfa mo bɔne nkyɛ mo.
MRK.11.27	Wɔbaa Yerusalem bio. Wɔkɔɔ asɔrefi hɔ no, asɔfo mpanyin ne Yudafo mpanyin baa ne nkyɛn bebisaa no se, 
MRK.11.28	“Tumi bɛn na wugyinaa so pamoo aguadifo no?”
MRK.11.29	Yesu nso buaa wɔn se, “Merebebisa mo asɛm baako bi na mummua me! 
MRK.11.30	Onyankopɔn na ɔsomaa Yohane Osuboni anaa ɛnyɛ ɔno? Mummua me!”
MRK.11.31	Wodwinnwen ho kae se, “Sɛ yɛka se, Onyankopɔn na ɔsomaa no a, wobebisa yɛn nea enti a yɛannye nea Yohane kae no anni. 
MRK.11.32	Na sɛ yɛka se ɛnyɛ Onyankopɔn na ɔsomaa no nso a, dɔm no bɛhaw yɛn. Efisɛ, wɔn nyinaa nim sɛ Yohane yɛ odiyifo.”
MRK.11.33	Enti, wɔn mmuae a wɔmae ara ne sɛ, “Yɛrentumi mmua. Yennim.”
MRK.11.33	Ɛhɔ ara na Yesu nso ka kyerɛɛ wɔn se, “Sɛ munnim de a, me nso meremma mo asɛmmisa no ho mmuae!”
MRK.12.1	Yesu nam mmebu so kyerɛɛ nnipa no se: “Da bi, okuafo bi yɛɛ mmɛfuw, gyee ban faa ho, na otuu amoa bi a wokyi ngo wɔ mu, na osii dan maa nea ɔwɛn afuw no. Afei, ɔde afuw no gyaw akuafo bi na otuu kwan. 
MRK.12.2	Eduu bere a mmɛ no beree a ɛsɛ sɛ wonu no, ɔsomaa ne ho nnipa bi sɛ ɔnkogye ne kyɛfa mmrɛ no. 
MRK.12.3	Nanso, akuafo no boroo no, ma ɔde ne nsa pan san kɔe.
MRK.12.4	“Okuafo no san somaa onipa foforo kɔɔ wɔn nkyɛn, na ɔno nso, wɔboroo no pirapiraa no sen nea odi kan no. 
MRK.12.5	Onipa a ɔsomaa no bio no de, wokum no. Afoforo a akyiri yi wɔkɔe no nso, wɔhwee ebinom, na wokum ebinom nso. 
MRK.12.6	Nanso, na aka ɔbaako a ɔyɛ ne ba a ɔdɔ no. Ɔsomaa ɔno nso kɔɔ wɔn nkyɛn susuwii sɛ, wɔbɛfɛre no de nidi ama no.
MRK.12.7	“Nanso, bere a akuafo no huu no sɛ ɔreba no, wɔkae se, ‘Ɔdedifo no na ɔreba no. Momma yenkum no, na agyapade no ayɛ yɛn de!’ 
MRK.12.8	Wɔkyeree no, kum no, twee no kɔtow no kyenee baabi.
MRK.12.9	“Mugye di sɛ, sɛ afuw wura no ba a dɛn na ɔbɛyɛ akuafo no? Ɔbɛba abekum wɔn, na ɔde afuw no ama nnipa foforo. 
MRK.12.10	Monkan eyi wɔ Kyerɛwsɛm no mu pɛn sɛ: ‘Ɔbo a adansifo apo no, ɛno ara na abɛyɛ tweatibo. 
MRK.12.11	Awurade na ɔmaa eyi bae, na ɛyɛ nwonwa wɔ yɛn ani so.’ ”
MRK.12.12	Na esiane saa bɛ a obui no nti, Yudafo mpanyin no pɛe sɛ wɔkyere no, efisɛ, wohui sɛ wɔn ho asɛm na ɔreka no a ɛkyerɛ sɛ, wɔne saa akuafo atirimɔdenfo no. Nanso na wosuro dɔm no. Eyi ma wogyaa no, na wɔfii hɔ kɔe.
MRK.12.13	Wɔsomaa Farisifo ne Herodefo bi baa Yesu nkyɛn sɛ wɔne no mmɛkasa, na wɔnam nʼanom asɛm so anya no akyere no. 
MRK.12.14	Wobisaa no se, “Kyerɛkyerɛfo, yenim sɛ woyɛ ɔnokwafo a, wotaa ka nokware. Nea onipa ka no ntumi nnan wʼadwene. Afei wokyerɛkyerɛ nnipa Onyankopɔn akwan. Yɛpɛ sɛ yebisa wo se, eye sɛ woyi tow ma Roma Hempɔn Kaesare anaa enye?”
MRK.12.15	Yesu huu wɔn adwemmɔne no kae se, “Momfa sika a wɔde yi tow no bi nkyerɛ me, na mɛma mo mmuae.”
MRK.12.16	Wɔde maa no no, obisaa wɔn se, “Hena mfonini ne nkyerɛw na ɛwɔ so?” Wobuae se, “Ɔhempɔn no de.”
MRK.12.17	Yesu ka kyerɛɛ wɔn se, “Ɛnne momfa ne de mma no, na momfa Onyankopɔn de mma Oyankopɔn!” Ne mmuae no maa wɔn ho dwiriw wɔn.
MRK.12.18	Afei Sadukifo a wɔka se owusɔre nni hɔ no, baa ne nkyɛn bebisaa no se,
MRK.12.19	“Kyerɛkyerɛfo, Mose yɛɛ mmara maa yɛn se, sɛ ɔbarima bi anwo na owu a, ne nuabarima mfa ne yere no kunabea na ɔne no nwo mma mma owufo no. 
MRK.12.20	Anuanom baason bi tenaa ase. Nea odi kan no waree yere, na ɔne no anwo na owui. 
MRK.12.21	Na nea ɔto so abien no nso waree okunafo no, na ɔno nso ankyɛ na owui a ɔne no anwo. Na nea ɔto so abiɛsa no nso waree no a, ɔne no anwo na owui. 
MRK.12.22	Eyi kɔɔ so kosii sɛ anuanom yi nyinaa waree ɔbea no, na ɔbea no nso wui.
MRK.12.23	“Nea yɛpɛ sɛ yehu ne sɛ, owusɔre no mu, sɛ wonya sɔre a, wɔn mu hena na ɔbea no bɛyɛ ne yere?”
MRK.12.24	Yesu buaa wɔn se, “Mo mfomso a moyɛ no fi onim a munnim Kyerɛwsɛm no, ne Onyankopɔn tumi a ɔwɔ. 
MRK.12.25	Sɛ anuanom baason yi ne ɔbea no sɔre fi awufo mu a, wɔrenware; wɔbɛyɛ sɛ abɔfo a wɔwɔ soro no. 
MRK.12.26	Afei ɛfa awufo nyan no ho no nso, monkanee Mose nhoma no mu asɛm a ɛfa Mose ne wura a na ɛrehyew no ho da? Onyankopɔn ka kyerɛɛ Mose se, ‘Mene Abraham Nyankopɔn, Isak Nyankopɔn ne Yakob Nyankopɔn.’ 
MRK.12.27	Na Onyankopɔn reka akyerɛ Mose se, ɛwom sɛ, saa nnipa yi awuwu mfe pii a atwam no de, nanso wɔte ase. Anyɛ saa a anka ɔrenka se ɔyɛ ateasefo Nyankopɔn, na ɔnyɛ awufo Nyankopɔn. Moayɛ mfomso kɛse.”
MRK.12.28	Mmara no akyerɛkyerɛfo no mu baako a ogyina hɔ retie no no hui sɛ, wabua wɔn sɛnea ɛfata no, ɔbisaa no se, “Mose mmaransɛm no mu nea ɛwɔ he na ɛkyɛn ne nyinaa?”
MRK.12.29	Yesu buaa no se, “Nea ɛkyɛn ne nyinaa ne nea ɛka se, ‘Israel, tie! Awurade yɛn Nyankopɔn yɛ Awurade koro; 
MRK.12.30	na dɔ Awurade wo Nyankopɔn fi wo koma ne wo kra ne wʼadwene ne wʼahoɔden nyinaa mu,’ no.
MRK.12.31	“Na nea ɛto so abien no ne: ‘Dɔ wo yɔnko sɛ wo ho.’ Mmaransɛm bi nni hɔ a ɛkyɛn eyinom.”
MRK.12.32	Mmara no akyerɛkyerɛfo no buaa no se, “Owura, woaka nokware sɛ Onyankopɔn baako pɛ na ɔwɔ hɔ, na obi foforo nka ne ho, 
MRK.12.33	na minim nso sɛ, sɛ mɛdɔ no afi me koma ne mʼadwene ne mʼahoɔden nyinaa mu, na mɛdɔ me yɔnko sɛ me ho no, sen afɔre biara a wɔbɔ.”
MRK.12.34	Yesu hui sɛ wabua asɛm no nyansa mu no, ɔka kyerɛɛ no se, “Wo ne Onyankopɔn Ahenni ntam kwan nware.” Na saa asɛm yi akyi, obi antumi ammisa no asɛm biara bio.
MRK.12.35	Bere bi a Yesu rekyerɛkyerɛ wɔ asɔredan mu no, obisaa nnipa no se, “Adɛn na mmara no akyerɛkyerɛfo no ka se, ɛsɛ sɛ Agyenkwa no yɛ ɔhene Dawid ba? 
MRK.12.36	Efisɛ Dawid ankasa nam Honhom Kronkron mu kae se, ‘Onyankopɔn ka kyerɛɛ me wura se: Tena me nifa so kosi sɛ mede wʼatamfo bɛyɛ wo nan ntiaso.’ 
MRK.12.37	Sɛ Dawid frɛ no Awurade a, ɛbɛyɛ dɛn na watumi ayɛ ne ba?”
MRK.12.37	Ɔkwan a ɔfaa so kasae no maa nnipa no de anigye tiee no.
MRK.12.38	Bere bi a nnipakuw bi de anigye retie Yesu no, ɔka kyerɛɛ wɔn se, “Monhwɛ mo ho yiye wɔ mmara no akyerɛkyerɛfo ho! Wɔhyɛ ntade akɛse sɛ asikafo na sɛ wɔnam gua so a, wɔpɛ sɛ obiara a ohyia wɔn no de obu kyia wɔn. 
MRK.12.39	Sɛ wɔkɔ hyiadan mu a, wɔtenatena mpanyin agua so, na sɛ wɔkɔ adidi ase a, wɔtena mpanyin tenabea. 
MRK.12.40	Nanso ɛnyɛ wɔn aniwu sɛ wotu akunafo fi wɔn afi mu, na wɔyɛ eyi a, wɔbɔ mpae atenten wɔ guam de kyerɛ sɛ wɔyɛ atreneefo. Eyi nti wobenya asotwe a emu yɛ duru.”
MRK.12.41	Da bi a Yesu kɔɔ asɔredan mu no, ɔkɔtenaa tow adaka a esi hɔ no anim hwɛɛ sɛnea nkurɔfo no de sika regu tow adaka no mu. Asikafo no de sika a ɛdɔɔso guu mu. 
MRK.12.42	Ɔbea kunafo hiani bi nso bae na ɔde mpɛsewa abien beguu mu.
MRK.12.43	Ɔfrɛɛ nʼasuafo no baa ne nkyɛn ka kyerɛɛ wɔn se, “Saa ɔbea kunafo hiani yi tow a oyii no dɔɔso sen asikafo a wɔde bi beguu tow adaka no mu no nyinaa tow a woyiyii no. 
MRK.12.44	Na wɔn nyinaa fi nea wɔanya ama abu wɔn so no mu na woyiyii bi de bae, na ɔbea yi de, ofi ne hia mu de nea ɔwɔ nyinaa na abegu mu no.”
MRK.13.1	Yesu refi asɔredan no mu hɔ no, nʼasuafo no mu baako kae se, “Kyerɛkyerɛfo, adan yi yɛ fɛ papa. Hwɛ sɛnea wɔde abo asiesie afasuw no.” 
MRK.13.2	Yesu ka kyerɛɛ no se, “Ɛyɛ nokware de, nanso wobedwiriw saa ɔdan yi agu pasaa.”
MRK.13.3	Bere a ɔte Ngo Bepɔw no so a nʼani tua Yerusalem no, Petro, Yakobo, Yohane ne Andrea baa ne nkyɛn bebisaa no se, 
MRK.13.4	“Bere bɛn na nea woreka fa asɔredan yi ho no bɛba mu. Na nsɛnkyerɛnne bi bedi kan aba ansa anaa?”
MRK.13.5	Yesu nso buaa wɔn se, “Monhwɛ yiye na obi annaadaa mo. 
MRK.13.6	Nnipa bebree de me din bɛba abɛka se wɔne Agyenkwa no, na wɔadaadaa mo mu pii. 
MRK.13.7	Akokoakoko besisi mmaa nyinaa nanso ɛnyɛ ɛnonom ne awiei no ho nsɛnkyerɛnne.
MRK.13.8	“Aman bɛsɔre aman so, na ahenni asɔre ahenni so, na asasewosow ne ɔkɔm bɛba mmeaemmeae. Eyinom nyinaa bɛyɛ nneɛma a ɛyɛ hu a ɛbɛba no mfitiase. 
MRK.13.9	Nanso sɛ eyinom fiti ase sɛ ɛreba a, monhwɛ yiye! Mobɛkɔ ɔhaw akɛse mu. Esiane sɛ mudi mʼakyi nti, wɔbɛtwe mo akɔ asɛnnii; wɔbɛhwe mo wɔ asɔredan mu, na wɔaka nsɛm agu mo so wɔ ahemfo ne mpanyimfo anim. Saa bere no ne bere pa a ɛsɛ sɛ moka Asɛmpa no kyerɛ wɔn. 
MRK.13.10	Na ɛsɛ sɛ Asɛmpa no di kan du ɔman biara so ansa na awiei no aba. 
MRK.13.11	Na sɛ wɔkyere mo de mo begyina asɛnnii a, munnnwen nea mobɛka de ayi mo ho ano ho. Monka nea Onyankopɔn bɛkyerɛ mo sɛ monka no. Na ɛnyɛ mo na mobɛkasa, na Honhom Kronkron no na ɔbɛkyerɛ mo nea monka.
MRK.13.12	“Onua beyi onua ama sɛ wonkum no; agyanom nso beyi wɔn mma ama; mma nso beyi wɔn awofo ama sɛ wonkum wɔn. 
MRK.13.13	Na esiane sɛ moyɛ me de nti, nnipa nyinaa bɛtan mo. Nanso wɔn a wobegyina pintinn akodu awiei no, wobegye wɔn nkwa.
MRK.13.14	“Enti sɛ muhu akyide a ɛbɔ ɔman wɔ asɔredan mu hɔ a, ɔkenkanfo, hwɛ yiye! Wɔn a wɔwɔ Yudea no nguan nkɔ mmepɔw no so. 
MRK.13.15	Wɔn a wɔwɔ wɔn afi mu no nguan a wɔnnsan nnkɔ fie hɔ bio nnkɔfa biribiara mmfi hɔ. 
MRK.13.16	Wɔn a wɔwɔ mfum no nso nnsan wɔn akyi mmmɛfa sika anaa ntama wɔ fie.
MRK.13.17	“Na wɔn a wɔafa afuru ne wɔn a woturu mma saa bere no mu no nnue. 
MRK.13.18	Na mommɔ mpae na bere a ɛsɛ sɛ muguan no anyɛ awɔwbere. 
MRK.13.19	Na ahohia a ɛbɛba saa mmere no mu no, efi bere a Onyankopɔn bɔɔ ade no, ebi nsii da, na ebi nso rensi da. 
MRK.13.20	Gye sɛ Awurade twa saa amanehunu no so, anyɛ saa a, ɔkra baako koraa rentena ase. Nanso esiane wɔn a wɔayi wɔn no nti, obetwa nna no so.
MRK.13.21	“Na sɛ obi ka kyerɛ mo se, ‘Agyenkwa no ni’ a, mummmua. 
MRK.13.22	Wɔn a wɔnam nnaadaa so ka se wɔne Kristo no ne adiyifo no bɛsɔre wɔ mo mu, na wɔayɛ anwonwade ahorow, na sɛ ebetumi a, wɔadaadaa Onyankopɔn no ara ankasa mma. 
MRK.13.23	Monhwɛ yiye, efisɛ, maka biribiara akyerɛ mo!
MRK.13.24	“Ahohia no akyi no, owia beduru sum, na ɔsram renhyerɛn, 
MRK.13.25	na nsoromma bɛtetew ahwe, na wɔbɛwosow tumi a ɛwɔ wim no. 
MRK.13.26	Na nnipa nyinaa behu me, Agyenkwa no, sɛ mede tumi ne anuonyam nam omununkum mu reba. 
MRK.13.27	Na mɛsoma mʼabɔfo akɔ wiase mmaa nyinaa, fi soro ano akɔka asase ano, na wɔabɛboaboa wɔn a mayi wɔn no ano.
MRK.13.28	“Afei, merebɛka asɛm bi a ɛfa akutu dua ho a ɛbɛma mo osuahu bi akyerɛ mo. Sɛ eyi baa foforo san yi ahaban foforo a, na ɛkyerɛ sɛ asusow atue. 
MRK.13.29	Sɛ muhu sɛ saa nneɛma yi a maka ho asɛm akyerɛ mo yi nyinaa afiti ase resisi a, mubehu sɛ me ba a mɛsan aba no abɛn.
MRK.13.30	“Afei nokware ni, wɔn a wɔte ase saa bere yi mu no nyinaa renwuwu kosi sɛ saa nsɛm yi besisi. 
MRK.13.31	Ɔsoro ne asase betwam akɔ, na me nsɛm de, ɛrentwam da.
MRK.13.32	“Nanso, da anaa dɔn ko a awiei no bɛba de, obiara nnim. Ɔsoro abɔfo ne me ankasa mpo nnim. Agya no nko ara na onim. 
MRK.13.33	Esiane sɛ munnim bere ko a asɛm yi besi nti, munsiesie mo ho. Monwɛn, ntwɛn me ba no.
MRK.13.34	“Me ba no te sɛ ɔbarima bi a otuu kwan kɔɔ ɔman foforo bi so. Ɔrebɛkɔ no, ɔkyerɛɛ adwuma a nʼapaafo nyɛ. Ɛnna ɔka kyerɛɛ ne wɛmfo nso se, ɔnwɛn hɔ yiye nkosi sɛ ɔbɛba.
MRK.13.35	“Enti, mo nso monwɛn, efisɛ, munnim bere ko a ofiwura no bɛba. Ebetumi aba sɛ ɔbɛba anwummere, ɔdasum, ahemanakye anaa awia. 
MRK.13.36	Sɛ ofi mu ba a, ɛnsɛ sɛ ɔbɛto mo sɛ moadeda. 
MRK.13.37	Asɛm a mede agyaw mo ne nnipa nyinaa ni. Monwɛn.”
MRK.14.1	Aka nnanu na Twam ne Apiti Afahyɛ a ɛyɛ Yudafo ahomegye nna no adu no, asɔfo mpanyin ne mmara no akyerɛkyerɛfo no hwehwɛɛ nyansa kwan a wɔbɛfa so akyere Yesu, akum no.
MRK.14.2	Nanso, wɔkae se, “Yɛrenkyere no afahyɛ no mu, anyɛ saa a ɛde basabasa bɛba ɔman no mu.”
MRK.14.3	Yesu wɔ Betania na ɔne Simon kwatani redidi no, ɔbea bi a okita ngo huamhuamhuam bi a ne bo yɛ den toa ma baa hɔ. Otuu ano, hwie guu Yesu tirim.
MRK.14.4	Nea ɔbea yi yɛe no anyɛ nnipa a wɔte adidii no mu bi dɛ. Na wɔkae se, wasɛe ngo no kwa.
MRK.14.5	Wɔkae bio nso se, “Anka obetumi atɔn ngo huamhuamhuam yi anya sika pii ma ɔde ama ahiafo.”
MRK.14.6	Nanso Yesu ka kyerɛɛ wɔn se, “Munnyaa no! Adɛn nti na morehaw no wɔ ade pa a ɔyɛe no ho? 
MRK.14.7	Mo ne ahiafo a mubetumi aboa wɔn bere biara mu na ɛte. Na me de, merenkyɛ wɔ mo nkyɛn.
MRK.14.8	“Wayɛ nea obetumi. Wadi kan asra me nipadua ama da a wobesie me. 
MRK.14.9	Mereka makyerɛ mo se, baabiara a wɔbɛka Asɛmpa no wɔ wiase no, wɔde nea ɔbea yi yɛe no bɛkae no, akamfo no.”
MRK.14.10	Afei, Yuda Iskariot, asuafo dumien no mu baako, kɔɔ asɔfo mpanyin no nkyɛn ne wɔn kɔhyehyɛɛ sɛnea obeyi Yesu ama wɔn no ho.
MRK.14.11	Asɔfo mpanyin no tee asɛm no, ɛyɛɛ wɔn anigye ma wɔhyɛɛ no bɔ. Efi saa bere no, ɔhwehwɛɛ sɛnea obenya Yesu ho kwan ayi no ama bere a ɛsɛ mu.
MRK.14.12	Twam Afahyɛ no da a edi kan a wokum Twam guan no, nʼasuafo bisaa no faako a wɔbɛkɔ akodi Twam no. 
MRK.14.13	Ɔsomaa nʼasuafo no mu baanu kɔɔ Yerusalem sɛ wonkosiesie baabi mma no. Nea ɔka kyerɛɛ wɔn ne sɛ, “Morekɔ kurow no mu a, mubehyia onipa bi a ɔso ahina. Munni nʼakyi. 
MRK.14.14	Baabiara a obewura no, monka nkyerɛ ofiwura no se, ‘Yɛn wura asoma yɛn sɛ, yɛmmɛhwɛ ɔdan a woasiesie ama yɛn a yebedi Twan no wɔ mu no.’ 
MRK.14.15	Ɔbɛkyerɛ mo abansoro asa kɛse bi a wɔasiesie mu. Ɛhɔ na munsiesie Twam no mma yɛn.”
MRK.14.16	Asuafo baanu no siim kɔɔ kurow no mu, na wohuu biribiara sɛnea Yesu ka kyerɛɛ wɔn no pɛpɛɛpɛ, na wosiesiee Twam no wɔ hɔ.
MRK.14.17	Eduu anwummere no, Yesu ne dumien no bae. 
MRK.14.18	Na wɔte hɔ redidi no, Yesu kae se, “Merema mo ate ase sɛ, mo a me ne mo reto nsa adidi yi mu baako beyi me ama.” 
MRK.14.19	Wɔn nyinaa werɛ howee, na wofitii ase bisae mmaako mmaako se, “Ɛyɛ me anaa?”
MRK.14.20	Obuaa wɔn se, “Ɛyɛ mo dumien a mo ne me reto nsa adidi yi mu baako. 
MRK.14.21	Ɛsɛ sɛ miwu sɛnea adiyifo no hyɛɛ me ho nkɔm no, nanso onipa a obeyi me ama no, nnue! Sɛ wɔanwo saa onipa no mpo a, anka eye!”
MRK.14.22	Bere a wɔredidi no, Yesu faa abodoo, na ohyiraa so bubui, na ɔde maa wɔn kae se, “Munnye nni; eyi ne me nipadua.”
MRK.14.23	Afei ɔfaa kuruwa a nsa dɔkɔdɔkɔ wɔ mu, na ɔdaa ase no, ɔde maa wɔn, na wɔn nyinaa nom bi. 
MRK.14.24	Na ɔka kyerɛɛ wɔn se, “Eyi ne me mogya a ɛyɛ apam no mogya a ɛhyɛ Apam Foforo no mu den a bebree nti wɔrehwie agu. 
MRK.14.25	Mereka akyerɛ mo se, merennom saa nsa dɔkɔdɔkɔ yi bio da akosi da a me ne mo bɛnom bi bio wɔ Onyankopɔn Ahenni no mu.” 
MRK.14.26	Wɔtoo dwom bi wiei no, wofii hɔ kɔɔ Ngo Bepɔw no so.
MRK.14.27	Woduu nea wɔrekɔ no, Yesu ka kyerɛɛ wɔn se, “Mo nyinaa beguan agya me. Efisɛ, Onyankopɔn nam adiyifo no so kae se, ‘Mɛbɔ oguanhwɛfo no, na nguan no abɔ apete.’ 
MRK.14.28	Na sɛ wɔma me so na mesan ba nkwa mu bio a, medi mo anim akɔ Galilea akohyia mo wɔ hɔ.”
MRK.14.29	Petro ka kyerɛɛ no se, “Sɛ nnipa nyinaa beguan agya wo a, me de, merenguan nnya wo da!”
MRK.14.30	Yesu ka kyerɛɛ no se, “Petro, ansa na anadwo yi akokɔ bɛbɔn mpɛn abien no, na woapa me mpɛn abiɛsa.”
MRK.14.31	Petro de anibere kae se, “Merempa wo da! Sɛ ɛsɛ sɛ me ne wo wu mpo a, merempa wo da!” Saa ara na wɔn a aka no nyinaa nso kae.
MRK.14.32	Yesu ne nʼasuafo no duu baabi a wɔfrɛ hɔ Getsemane no, ɔka kyerɛɛ nʼasuafo no se, “Montena ha, na merekɔbɔ mpae aba.”
MRK.14.33	Ɔfaa Petro, Yakobo ne Yohane kaa ne ho, na ne ho fitii ase yeraw no, na ɔyɛɛ basaa. 
MRK.14.34	Ɔka kyerɛɛ wɔn se, “Awerɛhow ahyɛ me kra ma. Montena ha, na mo ne me nwɛn.”
MRK.14.35	Ɔkɔɔ nʼanim kakra, kobutuw fam bɔɔ mpae se, sɛ ebetumi a, saa ahoyeraw no ntwa ne ho nkɔ.
MRK.14.36	Ɔkae se, “Aba, Agya! Wutumi yɛ biribiara. Ma kuruwa yi ntwa me ho nkɔ. Nanso nea wopɛ na ɛnyɛ, na ɛnyɛ nea mepɛ.”
MRK.14.37	Ɔsan bae no, obehuu asuafo baasa no sɛ wɔadeda. Obisaa Petro se, “Simon, woada? Woantumi ne me anwɛn dɔnhwerew baako pɛ mpo? 
MRK.14.38	Monwɛn na mommɔ mpae na ɔsɔhwɛfo no anni mo so. Honhom no pɛ de, na honam no na ɛyɛ mmerɛw.”
MRK.14.39	Ɔsan kɔe bio kɔbɔɔ mpae koro no ara. 
MRK.14.40	Ɔsan baa wɔn nkyɛn bio behui sɛ wɔadeda, efisɛ, na wɔabrɛbrɛ. Na wonhu nea wɔnka nkyerɛ no.
MRK.14.41	Ɔsan bae ne mprɛnsa so no, obisaa wɔn se, “Mugu so adeda a morehome? Bere a ɛsɛ sɛ mode da no atwam. Wɔrebeyi me ahyɛ nnebɔneyɛfo nsa. 
MRK.14.42	Monsɔre na yɛnkɔ! Monhwɛ, nea ɔreyi me ama no wɔ ha!”
MRK.14.43	Ogu so rekasa no, Yuda a ɔyɛ nʼasuafo no mu baako ne dɔm a asɔfo mpanyin ne Yudafo mpanyin asoma wɔn ka ne ho a, wokitakita nkrante ne mmaa baa hɔ.
MRK.14.44	Na Yuda aka akyerɛ wɔn dedaw se, “Nea mɛbam no, ayɛ no atuu no, ɔno ne nea mohwehwɛ no no. Monkyere no, na munso ne mu yiye mfa no nkɔ.” 
MRK.14.45	Ɛno nti, woduu hɔ pɛ, ɔkɔɔ Yesu nkyɛn kɔbam no kae se, “Me Wura.” Afei ɔyɛɛ no atuu. 
MRK.14.46	Ɛhɔ ara, na dɔm a wɔne Yuda nam no soo Yesu mu kyeree no. 
MRK.14.47	Wɔn a wɔka Yesu ho no mu baako twee ne nkrante de twaa ɔsɔfo panyin no akoa bi aso ma ɛtewee.
MRK.14.48	Yesu bisaa wɔn se, “Meyɛ owudifo nti na mode nkrante ne mmaa aba me so rebɛkyere me anaa? 
MRK.14.49	Adɛn na bere a merekyerɛkyerɛ wɔ asɔredan mu hɔ no, moankyere me? Nanso, eyinom nyinaa aba sɛnea ɛbɛyɛ a nkɔm a wɔhyɛe wɔ me ho no bɛba mu.”
MRK.14.50	Asuafo no nyinaa guan gyaa no.
MRK.14.51	Aberante bi a ɔde ntama sin bi asi nʼasen dii nʼakyi. 
MRK.14.52	Dɔm a wɔbɛkyeree Yesu no pɛe sɛ wɔkyere no, nanso ogyaw ne ntama no maa wɔn, de ne ho saa ara guanee.
MRK.14.53	Wɔde Yesu kɔɔ Ɔsɔfo Panyin no anim no, ankyɛ na asɔfo mpanyin ne Yudafo mpanyin bi behyiaa hɔ. 
MRK.14.54	Bere a wɔde Yesu rekɔ no, Petro tew ne ho dii wɔn akyi, na owiawiaa ne ho kɔhyɛɛ ɔsɔfo panyin no fi hɔ de ne ho kɔfraa asomfo bi a na wɔreto gya no mu.
MRK.14.55	Asɔfo mpanyin ne baguafo no nyinaa hwehwɛe sɛ wobenya asɛm bi atia Yesu, na wɔagyina so abu no kumfɔ. Nanso wɔannya bi. 
MRK.14.56	Nnipa pii bedii adansekurum tiaa Yesu, nanso wɔn nsɛm a wɔkae no bɔɔ abira.
MRK.14.57	Afei, nnipa no bi kekaa nsɛm a ennim too no so se, 
MRK.14.58	“Yɛtee sɛ ɔkae se, ‘Mebubu asɔredan a wɔde nsa na esii no, na mede nnansa asi foforo a wɔamfa nsa ansi!’ ” 
MRK.14.59	Na eyi mpo, wɔn adanse no anhyia.
MRK.14.60	Ɔsɔfo panyin no sɔre gyinaa bagua no mfinimfini bisaa Yesu se, “Eyi nso, wunni ho anoyi biara? Dɛn na wowɔ ka?”
MRK.14.61	Yesu ammua no. Afei ɔsɔfo panyin no bisaa no bio se, “Wone Agyenkwa no, Onyankopɔn Ba no anaa?”
MRK.14.62	Yesu buaa no se, “Mene no, na mubehu me sɛ mete Onyankopɔn nifa, na menam omununkum mu resan aba asase so.”
MRK.14.63	Eyi maa ɔsɔfo panyin no sunsuanee nʼatade mu kae se, “Adansefo bɛn na wɔn ho hia yɛn bio? 
MRK.14.64	Mo nyinaa ate abususɛm a ɔkae no. Dɛn na mowɔ ka?” Wɔn nyinaa gye too mu se, ɔsɛ owu.
MRK.14.65	Na ebinom tew ntasu guu no so, na wɔkyekyeree nʼani, na wɔbobɔɔ no akuturuku bisaa no se, “Wuse woyɛ odiyifo, kyerɛ yɛn onipa ko a ɔbɔɔ wo!” Na asomfo a wɔde no rekɔ no bobɔɔ no asotɔre.
MRK.14.66	Bere a na Petro te adiwo hɔ no, ɔsɔfo panyin no mmaawa no mu baako baa hɔ; 
MRK.14.67	na ohuu Petro sɛ ɔreto gya no, ɔhwɛɛ no haa, ka kyerɛɛ no se, “Wo nso wo ne Nasaretni Yesu no na ɛnam!”
MRK.14.68	Petro sanee se, “Minnim nea woreka yi ho hwee!” Na ɛhɔ ara na ofii adi kɔtenaa nkyɛn baabi. Saa bere no ara na akokɔ bɔnee.
MRK.14.69	Abeawa no san huu no, na ofitii ase ka kyerɛɛ wɔn a ɔne wɔn nam no se, “Oyi nso ka wɔn ho. Ɔyɛ Yesu asuafo no mu baako!”
MRK.14.70	Petro sanee bio. Ɛkyɛɛ kakra no, nnipa a wogyina ogya no ho no fitii ase ka kyerɛɛ Petro se, “Woka wɔn ho, efisɛ, woyɛ Galileani!”
MRK.14.71	Petro fitii ase kekaa ntam dii nsew se, “Minnim saa onipa a moreka ne ho asɛm yi.”
MRK.14.72	Na ɛhɔ ara, akokɔ bɔnee nea ɛto so abien. Na Petro kaee Yesu asɛm a ɔka kyerɛɛ no se, “Akokɔ remmɔn mpɛn abien na woapa me mpɛn abiɛsa” no. Na ofitii ase sui.
MRK.15.1	Ade kyee anɔpatutuutu no, asɔfo mpanyin, Yudafo mpanyin, mmara no akyerɛkyerɛfo ne agyinatufo hyia, dwennwenee ɔkwan a wɔde Yesu bɛfa so ho. Wɔn nyinaa adwene hyiae sɛ wɔbɛma asraafo de atuo awɛn Yesu de no akɔ Roma Amrado Pilato anim.
MRK.15.2	Wɔde no duu hɔ no, Pilato bisaa no se, “Wone Yudafo hene no anaa?” Yesu buae se, “Mo na muse.”
MRK.15.3	Ɛhɔ ara, asɔfo mpanyin no kaa nsɛm akɛseakɛse guu ne so, nanso wanka hwee. 
MRK.15.4	Pilato bisaa no se, “Enti, nsɛm akɛseakɛse a wɔreka gu wo so yi, wonka ho hwee?” 
MRK.15.5	Nanso, Yesu anka hwee ma ɛyɛɛ Pilato nwonwa.
MRK.15.6	Na ɛyɛ Pilato amanne sɛ, afe biara Twam Afahyɛ no mu, ogyaa odeduani baako a ɔman no pɛ sɛ wogyaa no ma wɔn. 
MRK.15.7	Saa afe no mu, na onipa bi a wɔfrɛ no Baraba no ka nnipa bi a, wɔsɔre tiaa aban nam so dii awu no ho wɔ afiase hɔ. 
MRK.15.8	Dɔm no kɔɔ Pilato so kɔka kyerɛɛ no se, onyi odeduani baako mma wɔn sɛnea daa ɔyɛ no. 
MRK.15.9	Pilato bisae se, “Minyi ‘Yudafo Hene’ no mma mo anaa?” 
MRK.15.10	Efisɛ, na wahu sɛ asɔfo mpanyin no de ɔtan na atwa asɛm ato Yesu so esiane din a na wagye no nti.
MRK.15.11	Nanso asɔfo mpanyin no tuu dɔm no aso se, sɛ wɔde beyi Yesu de, wɔmpere ma wonyi Baraba.
MRK.15.12	Enti Pilato bisaa wɔn se, “Na sɛ miyi Baraba ma mo a, dɛn na menyɛ saa ɔbarima yi a mofrɛ no mo hene no.”
MRK.15.13	Wɔteɛteɛɛm se, “Bɔ no asɛnnuam!”
MRK.15.14	Pilato bisaa wɔn bio se, “Adɛn nti? Bɔne bɛn na wayɛ?” Wɔn nyinaa bɔ gyee so se, “Bɔ no asɛnnuam!”
MRK.15.15	Afei, Pilato hui sɛ ɔyɛ asɛm no hwee a, ɛrenyɛ ye. Afei, na osuro nso sɛ, sɛ anhwɛ a basabasayɛ bɛba nti, ogyaa Baraba maa wɔn. Ɔma wɔbɔɔ Yesu mmaa, na ɛno akyi no, ɔde no maa wɔn sɛ wɔnkɔbɔ no asɛnnuam.
MRK.15.16	Asraafo no de Yesu kɔɔ amrado aban mu hɔ, ɛnna wɔfrɛɛ asraafo no nyinaa baa hɔ. 
MRK.15.17	Wɔhyɛɛ no batakari kɔkɔɔ bi, de nsɔe atenten bi nwenee kyɛw hyɛɛ no. 
MRK.15.18	Wofitii ase bɔ gyee so dii ne ho fɛw se, “Yudafo hene, wo nkwa so!” 
MRK.15.19	Wɔde abaa paa ne mpampam, tetew ntasu guu ne so, buu no nkotodwe, de dii ne ho fɛw.
MRK.15.20	Wodii ne ho fɛw wiei no, wɔworɔw batakari kɔkɔɔ no, ɛnna wɔde ɔno ara nʼatade hyɛɛ no, de no kɔe sɛ wɔrekɔbɔ no asɛnnuam.
MRK.15.21	Wɔrekɔ no, wohyiaa ɔbarima bi a wɔfrɛ no Simon a ofi Kirene a ɔyɛ Aleksandro ne Rufo wɔn agya wɔ ɔkwan so. Wɔhyɛɛ no ma ɔsoaa Yesu asɛnnua no bi.
MRK.15.22	Wɔde Yesu baa baabi a wɔfrɛ hɔ se Golgota a nʼasekyerɛ ne “Nitiri so” hɔ. 
MRK.15.23	Ɛhɔ na wɔmaa no nsa nwenenwene bi sɛ ɔnnom, nanso, wannom. 
MRK.15.24	Afei, wɔbɔɔ no asɛnnuam. Eyi akyi, wɔbɔɔ nʼatade no so ntonto.
MRK.15.25	Ɛbɛyɛ anɔpa nnɔnkron na wɔbɔɔ no asɛnnuam.
MRK.15.26	Asɛm bi a wɔka too no so na wɔkyerɛw taree nʼasɛnnua no atifi ka se, “Yudafo hene.”
MRK.15.27	Da no ara anɔpa, wɔbɔɔ awudifo baanu bi asennuam kaa Yesu ho. Na ɔbaako sɛn ne nifa so, ɛnna ɔbaako nso sɛn ne benkum so. 
MRK.15.28	Eyi maa nea Kyerɛwsɛm no kae se, “Wɔkan no fraa nnebɔneyɛfo mu” no baa mu.
MRK.15.29	Nnipa a wɔsen faa hɔ no nyinaa wosowosow wɔn ti, dii ne ho fɛw se, “Ei wo ni? Ɛnyɛ wo na wuse, sɛ wubetumi abubu asɔredan na wode nnansa asi no? 
MRK.15.30	Sɛ wuse wo ho yɛ nwonwa a, ɛnne sian fi asɛnnua no so si fam.” 
MRK.15.31	Saa bere no na asɔfo mpanyin ne mmara no akyerɛkyerɛfo no nso atwa ahyia hɔ redi Yesu ho fɛw. Wɔkɔɔ so dii ne ho fɛw se, “Ogye afoforo nanso ontumi nnye ne ho!”
MRK.15.32	Wɔkɔɔ so dii ne ho fɛw bio se, “Agyenkwa! Yudafo hene! Sian fi asɛnnua no so si fam, na yennye wo nni!” Awudifo a wɔbɔɔ wɔne Yesu asennuam no mpo dii ne ho fɛw bi.
MRK.15.33	Efi owigyinae kɔpem nnɔn abiɛsa no, sum duruu asase no so nyinaa.
MRK.15.34	Yesu de nne kɛse teɛɛm se, “Eli, Eli, lama sabaktani?” Ase ne sɛ, “Me Nyankopɔn, Me Nyankopɔn, adɛn nti na woagyaw me?”
MRK.15.35	Wɔn a wogyina hɔ no bi a wɔtee nea ɔkae no kae se, “Muntie sɛ ɔrefrɛ Elia.” 
MRK.15.36	Wɔn mu baako tuu mmirika, kɔfaa sapɔw bi, de bɔɔ nsa nwenenwene bi mu, de tuaa dua bi ano, de brɛɛ Yesu sɛ ɔnnom. Ɔkae se, “Momma yɛnhwɛ sɛ Elia bɛba abeyi no asi fam anaa!”
MRK.15.37	Afei Yesu de nne kɛse teɛɛm bio, na ogyaa ne honhom mu wui.
MRK.15.38	Ɛhɔ ara, ntama a etwa asɔredan no mu no mu suanee abien fi soro kosii fam.
MRK.15.39	Roma asraafo panyin a na ogyina hɔ no huu ɔkwan a Yesu faa so wui no, ɔde ahodwiriw kae se, “Ampa ara, onipa yi yɛ Onyankopɔn Ba!”
MRK.15.40	Saa bere no, na mmea bi gyinagyina akyiri baabi rehwɛ nea ɛrekɔ so. Mmea no bi ne Maria Magdalene, Maria a ɔyɛ Yakobo kumaa ne Yose wɔn na ne Salome. 
MRK.15.41	Bere a na Yesu wɔ Galilea no, saa mmea yi dii nʼakyi som no. Saa ara nso na na nnipa bi a wodii nʼakyi baa Yerusalem no bi nso wɔ hɔ.
MRK.15.42	Eduu anwummere no, esiane sɛ na ade kye a ɛyɛ Homeda no nti, 
MRK.15.43	ɔbaguani nuonyamfo bi a, wɔfrɛ no Yosef a ofi Arimatia a, na ɔretwɛn bere a Onyankopɔn Ahenni no bɛba no de akokoduru kɔɔ Pilato hɔ kɔsrɛɛ no sɛ, ɔmfa Yesu amu no mma no.
MRK.15.44	Bere a Pilato tee sɛ Yesu awu no, wannye anni, enti ɔfrɛɛ Roma asraafo panyin a na ɔhwɛ hɔ no bisaa no. 
MRK.15.45	Asraafo panyin no kae sɛ wawu no, Pilato maa Yosef ho kwan sɛ ɔnkɔfa amu no.
MRK.15.46	Yosef kɔtɔɔ nwera, yii Yesu amu no fii asɛnnua no so, de nwera no kyekyeree no. Ɔde no kɔtoo ɔboda bi a wɔatwa mu, pirew ɔbo kɛse bi hinii ano.
MRK.15.47	Na Maria Magdalene ne Yose ne na Maria wɔ hɔ bi, na wohuu faako a wɔde Yesu amu no toe hɔ.
MRK.16.1	Ade kyee a Homeda no twaam no, Maria Magdalene ne Salome ne Yakobo ne na Maria kɔtɔɔ nnuhuam sɛ wɔde rekɔ akɔsra Yesu amu no.
MRK.16.2	Da a edi nnawɔtwe no kan anɔpahema no, ansa na owia bepue no, wɔde nnuhuam no baa ɛda no so. 
MRK.16.3	Wɔnam kwan so rekɔ no, na wɔredwen nea ɛbɛyɛ a wobepirew ɔbo no afi ɛda no ano no ho.
MRK.16.4	Nanso wɔreyɛ adu hɔ no, wɔmaa wɔn ani so hui sɛ, obi apirew ɔbo kokuroko no afi ɛda no ano. 
MRK.16.5	Wɔkɔɔ ɛda no mu kohuu aberante bi sɛ ɔhyɛ atade fitaa te nifa so hɔ. Wohuu no no, wɔbɔɔ birim. 
MRK.16.6	Nanso, aberante no ka kyerɛɛ wɔn se, “Munnsuro. Ɛnyɛ Nasaretni Yesu a wɔbɔɔ no asɛnnua mu no na mohwehwɛ no no? Onni ha! Wasɔre! Monhwɛ faako a wɔde no toe hɔ! 
MRK.16.7	Afei monkɔ na monkɔka eyi nkyerɛ nʼasuafo no ne Petro se, ‘Yesu redi mo anim akɔ Galilea. Ɛhɔ na mubehu no, sɛnea ɔka kyerɛɛ mo ansa na ɔrewu no!’ ”
MRK.16.8	Mmea no de hu ne ahopopo guan fii hɔ a, na obiara ntumi ne ne yɔnko nkasa.
MRK.16.9	Kwasida anɔpa na Yesu sɔre fii awufo mu. Onipa a oyii ne ho adi kyerɛɛ no kan ne Maria Magdalene, ɔbea a otuu ahohommɔne ason fii ne mu no. 
MRK.16.10	Maria Magdalene kɔɔ asuafo no nkyɛn kohuu wɔn sɛ wɔn werɛ ahow, na wɔresu. 
MRK.16.11	Ɔka kyerɛɛ wɔn se, wahu Yesu na ɔte ase. Nanso, wɔannye no anni.
MRK.16.12	Akyiri yi, Yesu yii ne ho adi kyerɛɛ wɔn mu baanu a wɔnam fi Yerusalem rekɔ akuraa, nanso wohuu no no, mfitiase no, wɔantumi anhu sɛ ɛyɛ ɔno, efisɛ, na wasesa. 
MRK.16.13	Akyiri yi a wohuu onipa ko a ɔyɛ no, wotuu mmirika san baa Yerusalem bɛka kyerɛɛ nkae no, nanso obiara annye wɔn anni.
MRK.16.14	Akyiri no a asuafo dubaako no te adidii no, oyii ne ho adi kyerɛɛ wɔn. Ɔkaa wɔn anim wɔ gyidi a wonni ne gye a wɔannye wɔn a wɔbɛkae se wasɔre no anni no ho.
MRK.16.15	Afei ɔka kyerɛɛ wɔn se, “Monkɔ wiase nyinaa nkɔka asɛmpa no nkyerɛ nnipa nyinaa. 
MRK.16.16	Na obiara a ogye di ma wɔbɔ no asu no, wobegye no nkwa. Na obiara a onnye nni no, wobebu no fɔ.
MRK.16.17	“Saa nsɛnkyerɛnne yi bedi wɔn a wogye me di no akyi. Wɔde me din betu ahonhommɔne, na wɔakasa kasa foforo. 
MRK.16.18	Wobeso awɔ mu, na sɛ wɔnom awuduru bi mpo a, ɛrenyɛ wɔn hwee; wɔde wɔn nsa begu ayarefo so, ama wɔn ho ayɛ wɔn den.”
MRK.16.19	Awurade Yesu ne wɔn kasa wiei akyi no, wɔfaa no kɔɔ soro na ɔkɔtenaa Onyankopɔn nsa nifa so.
MRK.16.20	Eyi akyi no, asuafo no kɔkaa asɛm no wɔ baabiara, na Awurade kaa wɔn ho ma wɔyɛɛ nsɛnkyerɛnne ne anwonwade ahorow nso, de hyɛɛ wɔn nsɛm a wɔkae no den.
LUK.1.1	Adamfo pa Tiofilo, nnipa pii abɔ mmɔden akyerɛw Yesu ho nsɛm a akɔ so wɔ yɛn mu no. 
LUK.1.2	Wɔkyerɛw faa nsɛm a wɔaka akyerɛ yɛn a nnipa a wohuu saa nneɛma yi fi mfiase nam so daa no adi no ho. 
LUK.1.3	Nanso minyaa adwene bi sɛ, sɛ mehwehwɛ nea wɔakyerɛw no nyinaa mu yiye na mekyerɛw brɛ wo a, eye. 
LUK.1.4	Eyi bɛboa wo ma woahu nokware a ɛwɔ nea woasua no nyinaa mu.
LUK.1.5	Mede mʼasɛm no befi Yudafo sɔfo Sakaria a ɔtenaa ase Yudea hene Herode bere so a na ofi Abia asɔfokuw mu no so. Sakaria yere Elisabet nso, na ɔyɛ Aaron aseni. 
LUK.1.6	Na Sakaria ne ne yere Elisabet som Onyankopɔn nokwarem a wɔn ho nni asɛm wɔ Onyankopɔn anim. 
LUK.1.7	Na wonni ba, efisɛ, na Elisabet yɛ obonini. Na wɔn baanu nyinaa nso anyinyin.
LUK.1.8	Da bi a eduu Sakaria asɔfokuw so sɛ wɔyɛ asɔredan mu adwuma no, 
LUK.1.9	wɔtow aba yii no sɛ, ɔnkɔhyew aduhuam wɔ ɔhyew afɔremuka no so. 
LUK.1.10	Saa bere yi ara nso na asafo no rebɔ mpae wɔ adiwo hɔ sɛnea wɔtaa yɛ no.
LUK.1.11	Sakaria gu so rehyew aduhuam no, Awurade bɔfo begyinaa afɔremuka no nkyɛn mu wɔ nifa so. 
LUK.1.12	Sakaria huu no no ɔbɔɔ piriw na ne ho popoe.
LUK.1.13	Nanso ɔsoro bɔfo no ka kyerɛɛ no se, “Sakaria, nsuro, Awurade Nyankopɔn ate wo mpaebɔ. Wo yere Elisabet bɛwo babarima na ɛsɛ sɛ woto ne din Yohane. 
LUK.1.14	Nʼawo bɛma wʼani agye na wo ho asɛpɛw wo. Saa ara na ɛbɛma nnipa bebree nso ani agye. 
LUK.1.15	Ɔbɛyɛ kɛse Awurade anim. Ɔrennom nsa biara da, na Honhom Kronkron bɛyɛ no ma afi ne na yam. 
LUK.1.16	Israelfo pii nam nʼasɛnka so benya adwensakra asan aba Awurade, wɔn Nyankopɔn nkyɛn. 
LUK.1.17	Obenya Odiyifo Elia Honhom ahoɔden no bi, na obedi Agyenkwa no ba no anim abesiesie nnipa ama ne ba a ɔbɛba no. Nʼasɛnka bɛma ntease aba agyanom ne wɔn mma ntam. Na ɔbɛdan Awurade asɛm no ho asoɔdenfo adwene akɔ Awurade pɛ ho.”
LUK.1.18	Sakaria buaa ɔbɔfo no se, “Ɛbɛyɛ dɛn na eyi aba mu? Mabɔ akora na me yere nso abɔ aberewa.”
LUK.1.19	Ɔbɔfo no kae se, “Mene Gabriel a migyina Onyankopɔn anim daa no. Ɔno na ɔsomaa me sɛ memmɛka asɛmpa yi nkyerɛ wo. 
LUK.1.20	Esiane sɛ woagye akyinnye nti, wobɛtɔ mumu kosi sɛ wɔbɛwo abofra no. Na nea maka akyerɛ wo yi nyinaa bɛba mu pɛpɛɛpɛ wɔ ne bere a ɛsɛ mu.”
LUK.1.21	Saa bere yi nyinaa na asafo mma no retwɛn Sakaria sɛ ɔbɛba. Na ɛyɛ wɔn nwonwa sɛ wakyɛ saa. 
LUK.1.22	Bere a ɔbae no, wantumi ankasa ankyerɛ asafo mma no. Wohu fii ne nneyɛe mu sɛ wahu nʼani so ade wɔ asɔredan mu hɔ. Ɔde ne nsa nyamaa wɔn se wɔnkɔ. 
LUK.1.23	Owiee nʼasɔfodwuma wɔ asɔredan mu hɔ no, ɔkɔɔ fie. 
LUK.1.24	Nna bi akyi no, ne yere Elisabet nyinsɛnee na ɔde ne ho siei asram anum.
LUK.1.25	Ɔde anigye kae se, “Awurade ayɛ me adɔe. Wayi animguase a ɛkaa me wɔ nnipa anim no afi me so.”
LUK.1.26	Elisabet nyinsɛnee asram asia no, Onyankopɔn somaa ɔbɔfo Gabriel kɔɔ Galilea akuraa bi a wɔfrɛ no Nasaret no ase 
LUK.1.27	sɛ, ɔnkɔ ɔbaabun bi a wɔfrɛ no Maria a na wɔde no ama Yosef a ofi ɔhene Dawid abusua mu no aware no nkyɛn. 
LUK.1.28	Gabriel huu no ara pɛ, ɔka kyerɛɛ no se, “Asomdwoe nka wo! Awurade ka wo ho, wo a Awurade adom wo.”
LUK.1.29	Ɔbɔfo no asɛm no maa Maria adwenem yɛɛ no nnaa ma obisaa ne ho se, “Na saa nkyia yi, ase ne dɛn?”
LUK.1.30	Ɔbɔfo no san ka kyerɛɛ Maria bio se, “Maria, nsuro, efisɛ, Awurade adom wo. 
LUK.1.31	Tie! Ɛrenkyɛ biara wubenyinsɛn na woawo ɔbabarima na woato ne din Yesu. 
LUK.1.32	Ɔbɛyɛ ɔkɛse, na wɔbɛfrɛ no Ɔsorosoro Nyankopɔn ba. Na Awurade de ne nena Dawid ahengua no bɛma no. 
LUK.1.33	Na obedi Yakob fi so hene daa; na nʼahenni to rentwa da.” 
LUK.1.34	Maria bisaa ɔbɔfo no se, “Na ɛbɛyɛ dɛn na mawo bere a ɔbarima nhuu me da?”
LUK.1.35	Ɔbɔfo no buae se, “Honhom Kronkron bɛba wo so na Ɔsorosoro Nyankopɔn tumi abɛkata wo so, eyi nti abofra a wobɛwo no no bɛyɛ kronkron na wɔbɛfrɛ no Onyankopɔn Ba. 
LUK.1.36	Ɛbɛyɛ asram asia ni a wo busuani Elisabet mpo a ɔyɛ obonini anyinsɛn ɔbabarima wɔ ne mmerewabere mu. 
LUK.1.37	Efisɛ, Onyankopɔn de, biribiara nso no yɛ.”
LUK.1.38	Maria kae se, “Me de, meyɛ Awurade afenaa. Nea Awurade pɛ na ɛnyɛ.” Ɛno akyi, ɔbɔfo no gyaw no hɔ kɔe.
LUK.1.39	Nna kakra bi akyi no, Maria kɔɔ Yudea mmepɔw so kurow bi mu. 
LUK.1.40	Saa kurow no mu na Sakaria te. Oduu kurow no mu hɔ no, ɔkɔɔ Sakaria fi kɔsraa Elisabet. Okyiaa no. 
LUK.1.41	Elisabet tee Maria nkyia no, ɔba a ɔda ne yam no kekaa ne ho; amonom hɔ ara, Honhom Kronkron hyɛɛ Elisabet ma.
LUK.1.42	Elisabet de ahosɛpw teɛɛm se, “Maria, wɔahyira wo sen mmea nyinaa, na wo ba a wobɛwo no no bɛyɛ onipa kɛse. 
LUK.1.43	Anuonyam bɛn na ɛsen eyi. Me sɛɛ ne hena a anka mʼawurade ne na bɛba abɛsra me? 
LUK.1.44	Wukyiaa me pɛ, na abofra no de anigye kekaa ne ho. 
LUK.1.45	Nhyira nka wo sɛ wugye dii sɛ, nea Onyankopɔn aka no, ɔbɛyɛ; ɛno nti na wɔadom wo yi.”
LUK.1.46	Maria kae se, “Me kra kamfo Awurade. 
LUK.1.47	Na me honhom ani gye mʼagyenkwa Nyankopɔn mu, 
LUK.1.48	efisɛ, wahu nʼafenaa mmɔbrɔni mmɔbɔ, na efi nnɛ, awo ntoatoaso nyinaa bɛfrɛ me nea Onyankopɔn ahyira no. 
LUK.1.49	Efisɛ, ɔkronkronni Tumfo no ayɛ ade kɛse ama me; 
LUK.1.50	nʼahummɔbɔ fi awo ntoatoaso kosi awo ntoatoaso ma wɔn a wosuro no na wodi no ni no nyinaa.
LUK.1.51	“Ɔde ne nsa a tumi wɔ mu no abɔ ahomasofo ne ahantanfo ne wɔn nsusuwii apete. 
LUK.1.52	Watu aberɛmpɔn ade so ama ahobrɛasefo so. 
LUK.1.53	Wama wɔn a ahia wɔn no nnepa na wagya ahonyafo kwan nsapan. 
LUK.1.54	Waboa nʼakoa Israel na ne werɛ amfi ne mmɔborɔhunu ne ne bɔ 
LUK.1.55	a ɔhyɛɛ yɛn agya Abraham ne nʼasefo no da!”
LUK.1.56	Maria tenaa Elisabet nkyɛn bɛyɛ asram abiɛsa ansa na ɔresan akɔ ne kurom.
LUK.1.57	Elisabet awo duu so no, ɔwoo ɔbabarima. 
LUK.1.58	Nʼafipamfo ne nʼabusuafo tee adɔe a Awurade ayɛ no no, wɔne no nyinaa de anigye dii ahurusi.
LUK.1.59	Eduu nnawɔtwe no, abusuafo ne adɔfo behyiae sɛ wɔrebetwa abofra no twetia na wɔato no din. Wɔpɛe sɛ wɔde abofra no to nʼagya Sakaria.
LUK.1.60	Nanso ne na kae se, “Dabi! Ɛsɛ sɛ wɔfrɛ no Yohane.”
LUK.1.61	Wɔka kyerɛɛ no se, “Obiara nni abusua yi mu a wɔfrɛ no saa.” 
LUK.1.62	Eyi ma wɔde wɔn nsa yɛɛ nsɛnkyerɛnne bisaa nʼagya din a wɔmfa nto abofra no.
LUK.1.63	Sakaria ma wɔde krataa brɛɛ no na ɔkyerɛw so se, “Ne din de Yohane.” Eyi yɛɛ wɔn nyinaa nwonwa. 
LUK.1.64	Amonom hɔ ara, Sakaria tumi kasae bio, na ofii ase yii Onyankopɔn ayɛ.
LUK.1.65	Wɔn a wɔtee nyinaa ho dwiriw wɔn, na saa asɛm yi trɛw faa Yudea mmepɔw so hɔ nyinaa. 
LUK.1.66	Obiara a ɔtee saa nsɛm yi bisaa ne ho se, “Ɛdɛn na abofra yi benyin ayɛ daakye? Ɛda adi pefee sɛ Awurade nsa wɔ ne so.”
LUK.1.67	Honhom hyɛɛ nʼagya Sakaria ma ma ɔhyɛɛ nkɔm se, 
LUK.1.68	“Nhyira nka Awurade Israel Nyankopɔn sɛ waba abegye ne manfo. 
LUK.1.69	Ɔde Agyenkwa Tumfo a ɔyɛ ne somfo Dawid aseni rebrɛ yɛn, 
LUK.1.70	sɛnea ɔnam nʼadiyifo kronkron so fi teteete hyɛɛ bɔ 
LUK.1.71	sɛ, ɔbɛma yɛn Agyenkwa a obegye yɛn afi yɛn atamfo ne wɔn a wokyi yɛn no nsam no.
LUK.1.72	“Na wama bɔ a ɔhyɛɛ yɛn agyanom wɔ nʼahummɔbɔ ho no aba mu na wakae nʼapam kronkron no, 
LUK.1.73	na wakae nʼapam kronkron a ɔne Abraham pamee no, 
LUK.1.74	sɛ obegye yɛn afi yɛn atamfo nsam no, na yɛasom no a osuro biara nni mu, 
LUK.1.75	na yɛn nkwanna nyinaa mu, yɛayɛ kronkron ne atreneefo wɔ nʼanim.
LUK.1.76	“Na wo, akokoaa yi, wɔbɛfrɛ wo ɔsorosoroni no odiyifo efisɛ, wo na wubesiesie ɔkwan ama Agyenkwa no, 
LUK.1.77	na wobɛkyerɛ ne manfo ɔkwan a wɔnam bɔnefafiri so nya daa nkwa; 
LUK.1.78	na eyinom nyinaa bɛba mu efisɛ, Onyankopɔn mmɔborɔhunu a ɛdɔɔso no, 
LUK.1.79	na ɛbɛma hann a efi soro abepue yɛn so ahyerɛn wɔn a wɔte sum ne owu sum mu no so na akyerɛ yɛn kwan akɔ asomdwoe mu.”
LUK.1.80	Abofra no nyinii na honhom hyɛɛ no ma; ɔtenaa sare so kosii bere a ofitii nʼasɛnka adwuma ase.
LUK.2.1	Saa bere no mu no, Kaesare Augusto a na ɔyɛ Roma hempɔn hyɛɛ mmara bi sɛ wɔnkan ne man no mu nnipa nyinaa. 
LUK.2.2	Saa nnipakan yi ne nea edi kan a wɔkanee wɔ Kireneo a ɔyɛ Amrado wɔ Siria no bere no.
LUK.2.3	Obiara kɔɔ ne kurom ma wɔkyerɛw ne din. 
LUK.2.4	Esiane sɛ na Yosef yɛ Ɔhene Dawid busuani no nti, na ɛsɛ sɛ ofi Galilea kurow a wɔfrɛ no Nasaret kɔ Betlehem a ɛwɔ Yudea. 
LUK.2.5	Ɔne ne yere Maria a saa bere no na wafa afuru no na wɔkɔe.
LUK.2.6	Wɔwɔ Betlehem no, awo kaa Maria, 
LUK.2.7	na ɔwoo ɔbarima. Wɔde kuntu kyekyeree abofra no ho de no too mmoa adididaka mu, efisɛ, wɔannya baabi ansoɛ wɔ ahɔhobea hɔ.
LUK.2.8	Anadwo no ara, na nguanhwɛfo bi nso wɔ sare so baabi rewɛn wɔn nguan. 
LUK.2.9	Mpofirim, ɔsoro bɔfo baa wɔn nkyɛn, na Onyankopɔn anuonyam hyerɛn twaa wɔn ho hyiae maa wɔn ho dwiriw wɔn.
LUK.2.10	Ɔsoro bɔfo no ka kyerɛɛ wɔn se, “Munnsuro, mede anigyesɛm rebrɛ mo ne amansan nyinaa. 
LUK.2.11	Ɛnnɛ wɔawo Agyenkwa a ɔne Kristo Awurade no ama mo wɔ Dawid kurom. 
LUK.2.12	Eyi ne nsɛnkyerɛnne a mubehu. Mubehu akokoaa a wɔde kuntu akyekyere ne ho a ɔda mmoa adididaka mu.”
LUK.2.13	Amonom hɔ ara, abɔfokuw bɛkaa ɔbɔfo a ɔwɔ hɔ no ho ma wɔtoo ayeyi dwom se,
LUK.2.14	“Anuonyam nka ɔsorosoro Nyankopɔn, na asomdwoe mmra wɔn a wɔsɔ nʼani wɔ asase so no so.”
LUK.2.15	Bere a abɔfokuw yi san kɔɔ soro no, nguanhwɛfo no keka kyerɛkyerɛɛ wɔn ho wɔn ho se, “Momma yɛnkɔ Betlehem hɔ na yɛnkɔhwɛ saa anwonwasɛm a asi wɔ hɔ a Awurade ada no adi akyerɛ yɛn yi.”
LUK.2.16	Wɔde ahoɔhare kɔɔ Betlehem kohuu Maria ne Yosef. Na wohuu abofra no nso sɛ ɔda mmoa adididaka mu. 
LUK.2.17	Nguanhwɛfo no huu abofra no no, wɔkaa ne ho asɛm a ɔsoro abɔfo no bɛka kyerɛɛ wɔn no nyinaa kyerɛɛ nnipa a wɔahyia hɔ no. 
LUK.2.18	Wɔn a wɔtee nguanhwɛfo yi asɛm no nyinaa ho dwiriw wɔn. 
LUK.2.19	Nanso Maria de, ɔde saa nsɛm a ɔtee no nyinaa siee ne tirim dwinnwen ho. 
LUK.2.20	Nguanhwɛfo no kohuu nea abɔfo no ka kyerɛɛ wɔn no, wɔde anigye san wɔn akyi kɔɔ nea wɔn nguan no wɔ hɔ. Wɔrekɔ no nyinaa, na wɔreyi Onyankopɔn ayɛ.
LUK.2.21	Abofra no dii nnawɔtwe no, wɔtoo ne din Yesu sɛnea ɔsoro bɔfo no kyerɛe ansa na wɔrenyinsɛn no no. Da no ara na wotwaa no twetia.
LUK.2.22	Bere dui sɛ Yosef ne Maria kodwira wɔn ho sɛnea Mose mmara kyerɛ no, wɔde abofra no kɔɔ Yerusalem sɛ wɔde no rekɔhyɛ Onyankopɔn nsa.
LUK.2.23	Sɛnea Mose mmara no kyerɛ no, “Sɛ ɔbea wo nʼbakan na ɔyɛ ɔbarima a, wɔde no ma Awurade.”
LUK.2.24	Wɔkɔɔ asɔredan no mu hɔ no nso, wɔde mmorɔnoma mma abien bɔɔ afɔre sɛnea mmara no kyerɛ no. 
LUK.2.25	Da no na ɔbarima bi a wɔfrɛ no Simeon a ɔte Yerusalem no nso wɔ asɔredan mu hɔ bi. Na Simeon yɛ onipa trenee, ɔhotefo a Honhom Kronkron ahyɛ no ma a na daa na ɔhwɛ Agyenkwa no kwan. 
LUK.2.26	Ɔno na na Honhom Kronkron ayi akyerɛ no sɛ ɔrenwu kosi sɛ obehu Agyenkwa a Awurade asra no no. 
LUK.2.27	Enti bere a Maria ne Yosef duu asɔredan no mu sɛ wɔde abofra no rekɔma Awurade sɛnea mmara no te no, 
LUK.2.28	wɔkɔtoo Simeon nso wɔ hɔ, na Simeon gyee abofra no hyɛɛ Awurade anuonyam se, 
LUK.2.29	“Awurade, afei ma wʼakoa nwu asomdwoe mu 
LUK.2.30	efisɛ, mʼani ahu Agyenkwa, 
LUK.2.31	a wohyɛɛ me ne ho bɔ no. 
LUK.2.32	Ɔno ne hann a ɛbɛhyerɛn wiase nyinaa na wahyɛ wo man Israel anuonyam!”
LUK.2.33	Nsɛm a wɔka faa Yesu ho no yɛɛ nʼagya Yosef ne ne na Maria nwonwa.
LUK.2.34	Afei Simeon hyiraa wɔn na ɔka kyerɛɛ ne na Maria se, “Saa abofra yi so na Israelfo mu dodow no ara nkwagye ne wɔn asehwe begyina. 
LUK.2.35	Na ɔbɛma dodow no ara tirim ahintasɛm ada adi; na wo Maria de, wubesi apini wɔ wo mu.”
LUK.2.36	Saa bere no, na Fanuel babea odiyifo Ana a ofi Aser abusua mu no nso wɔ hɔ bi. Na Ana yɛ obi a wanyin. Ɔwaree ne mmabaabere mu ne ne kunu tenae mfe ason pɛ na ne kunu no wui. 
LUK.2.37	Ne kunu no wu akyi no, odii kuna kosii sɛ odii mfe aduɔwɔtwe anan, na bere biara nso na ɔwɔ asɔredan mu de mmuadadi ne mpaebɔ som Onyankopɔn.
LUK.2.38	Saa bere no ara mu, ɔno nso begyinaa hɔ bi yii Onyankopɔn ayɛ saa ara. Ɔkaa abofra no ho asɛm kyerɛɛ wɔn a wɔretwɛn ogye a obegye Yerusalem no nyinaa.
LUK.2.39	Wowiee amanne sɛnea Awurade mmara kyerɛ no, wɔsan kɔɔ wɔn kurom Nasaret a ɛwɔ Galilea. 
LUK.2.40	Onyankopɔn hyiraa abofra no ma onyinii honhom ne nimdeɛ mu.
LUK.2.41	Afe biara na Yesu awofo kɔ Yerusalem kodi Twam Afahyɛ no. 
LUK.2.42	Sɛnea na wɔn amanne te no, Yesu dii mfe dumien no, nʼawofo de no kɔɔ Yerusalem kodii Twam Afahyɛ no. 
LUK.2.43	Wowiee afahyɛ no di a wɔresan akɔ wɔn kurom no, Yesu kaa Yerusalem a nʼawofo no nnim. 
LUK.2.44	Wotwaa da koro kwan a wɔn ani baa wɔn ho so sɛ Yesu nka wɔn ho no, wofitii ase bisabisaa nʼase fii wɔn abusuafo ne amannifo nkyɛn. 
LUK.2.45	Na wɔanhu no no, wɔsan baa Yerusalem bɛhwehwɛɛ no.
LUK.2.46	Ne nnansa akyi no, wokohuu no Yerusalem asɔredan mu sɛ ɔte akyerɛkyerɛfo bi a wɔahyia mu ntam na ɔretie wɔn na ɔrebisabisa wɔn nsɛm. 
LUK.2.47	Yesu nyansa ne ne nimdeɛ a ɛdaa adi wɔ ne mmuae nyinaa mu no, yɛɛ nnipa a na wɔretie no no nyinaa nwonwa.
LUK.2.48	Wɔkɔtoo no sɛ ɔte akyerɛkyerɛfo no mfinimfini retie wɔn no, ɛyɛɛ wɔn nwonwa. Ne na frɛɛ no bisaa no se, “Me ba, adɛn na woyɛ yɛn saa? Woama me ne wʼagya ahwehwɛ wo abrɛ.”
LUK.2.49	Yesu buaa wɔn se, “Adɛn nti na mohwehwɛ me? Munnim sɛ ɛyɛ mʼasɛde sɛ metena mʼagya fi som no anaa?” 
LUK.2.50	Nanso nʼawofo no ante nea ɔkae no ase.
LUK.2.51	Yesu ne nʼawofo kɔɔ Nasaret no, ɔyɛɛ osetie maa wɔn. Ne na de nsɛm a esisii no nyinaa siee ne tirim. 
LUK.2.52	Yesu nyinii nyansa mu ne honam fam na onyaa Onyankopɔn ne nnipa anim adom.
LUK.3.1	Kaesare Tiberio dii ade ne mfe dunum so na Onyankopɔn asɛm baa Sakaria ba Yohane so wɔ sare so. 
LUK.3.2	Saa bere no na Pilato yɛ amrado wɔ Yudea, na Herode di Galilea mansinhene; ne nua Filipo di Iturea ne Trakoniti mansin so; na Lisania di Abilene mansinhene, ɛnna Hana ne Kaifa nso yɛ Yudafo asɔfo mpanyin. 
LUK.3.3	Yohane kyinkyinii asubɔnten Yordan ho nyinaa kyerɛɛ nnipa sɛ wɔmma wɔmmɔ wɔn asu mfa nkyerɛ sɛ wɔasakra afi wɔn bɔne ho na wɔde wɔn bɔne akyɛ wɔn.
LUK.3.4	Sɛnea odiyifo Yesaia kae se, “Ɛnne bi teɛm sare so se, ‘Munsiesie kwan mma Awurade; momma nʼatempɔn nteɛ. 
LUK.3.5	Mmepɔw bedwiriw, abon nyinaa bɛyɛ ma. Nea akyea bɛteɛ; akwammɔne bɛyɛ akwan pa. 
LUK.3.6	Na nnipa nyinaa behu Onyankopɔn nkwagye.’ ”
LUK.3.7	Yohane ka kyerɛɛ nkurɔfo a wɔbaa hɔ sɛ ɔmmɔ wɔn asu no se, “Awɔ mma! Hena na ɔbɔɔ mo kɔkɔ sɛ munguan mfi abufuwhyew a ɛreba no ho? 
LUK.3.8	Monkɔbɔ ɔbra pa mfa nkyerɛ sɛ moasakra ampa. Na monnhoahoa mo ho sɛ moyɛ Abraham asefo, efisɛ, Onyankopɔn betumi ama saa abo yi adan nnipa ma wɔabɛyɛ Abraham asefo. 
LUK.3.9	Sɛ moammu ɔbra pa a, ɛnne na mote sɛ dua a ɛnsow aba a wɔde abonnua ato ase rebetwa akyene, ahyew no no.”
LUK.3.10	Nnipakuw no bisaa no se, “Na ɛnne na dɛn na yɛnyɛ?”
LUK.3.11	Yohane buaa wɔn se, “Sɛ wowɔ ntama abien a, ma nea onni bi no baako. Saa ara nso na sɛ wowɔ aduan a, ma nea onni bi no bi.”
LUK.3.12	Towgyefo a wɔbaa hɔ sɛ wɔmmɔ wɔn asu no nso bisae se, “Kyerɛkyerɛfo, yɛnyɛ dɛn?”
LUK.3.13	Obuaa wɔn se, “Munnnye mmmoro nea wɔatwa ato hɔ sɛ munnye no.”
LUK.3.14	Asraafo bi nso bisae se, “Yɛn nso yɛnyɛ dɛn?” Yohane buaa wɔn se, “Mommmɔ apoo, monntoto obiara ano, momma mo akatua nsɔ mo ani!”
LUK.3.15	Esiane sɛ saa bere no na nnipa no nyinaa rehwɛ Agyenkwa no kwan nti, na wosusuw sɛ Yohane ne Agyenkwa no.
LUK.3.16	Eyi maa Yohane ka kyerɛɛ wɔn se, “Me de mede nsu na ɛrebɔ mo asu. Nanso obi di mʼakyi a ɔreba a, ɔwɔ tumi sen me na ne mpaboa mpo, mensɛ sɛ mikata. Ɔno de, sɛ ɔba a, ɔde Honhom Kronkron ne ogya na ɛbɛbɔ mo asu. 
LUK.3.17	Ɔno na sɛ ɔba a, obehuw mo so sɛ ɛmo, ayiyi mu aba pa no afi ntɛtɛ no mu na ɔde aba pa no akosie na ɔde ogya a ennum da ahyew ntɛtɛ no.” 
LUK.3.18	Ɔnam afotu horow so kaa asɛmpa no kyerɛɛ wɔn.
LUK.3.19	Yohane kaa Herode anim wɔ ne nua yere Herodia a ɔwaree no ne bɔne ahorow a na ɔyɛ no ho. 
LUK.3.20	Eyi maa Herode de Yohane too afiase.
LUK.3.21	Bere a Yohane bɔɔ nkurɔfo pii asu wiei no, ɔbɔɔ Yesu nso asu. Ɔbɔɔ no asu wiei a ɔrebɔ mpae no, ɔsoro buei. 
LUK.3.22	Honhom Kronkron sianee te sɛ aborɔnoma baa Yesu so na nne bi fi soro kae se, “Wone me dɔ Ba a wosɔ mʼani.”
LUK.3.23	Yesu fitii nʼadwuma ase no, na wadi bɛyɛ mfe aduasa. Nkurɔfo susuwii sɛ, Yesu yɛ Yosef ba. Yosef nʼagya ne Eli. 
LUK.3.24	Eli nʼagya ne Mattat; Mattat nʼagya ne Lewi; Lewi nʼagya ne Melki; Melki nʼagya ne Yanai; Yanai nʼagya ne Yosef; 
LUK.3.25	Yosef nʼagya ne Matatia; Matatia nʼagya ne Amos; Amos nʼagya ne Nahum; Nahum nʼagya ne Hesli; Hesli nʼagya ne Nagai; 
LUK.3.26	Nagai nʼagya ne Mahat; Mahat nʼagya ne Matatia; Matatia nʼagya ne Semein; Semein nʼagya ne Yosek; Yosek nʼagya ne Yoda; 
LUK.3.27	Yoda nʼagya ne Yohanan; Yohanan nʼagya ne Resa; Resa nʼagya ne Sorobabel; Sorobabel nʼagya ne Sealtiel; Sealtiel nʼagya ne Neri; 
LUK.3.28	Neri nʼagya ne Melki; Melki nʼagya ne Adi; Adi nʼagya ne Kosam; Kosam nʼagya ne Elmadam; Elmadam nʼagya ne Er; 
LUK.3.29	Er nʼagya ne Yosua; Yosua nʼagya ne Elieser; Elieser nʼagya ne Yorim; Yorim nʼagya ne Matat; Matat nʼagya ne Lewi; 
LUK.3.30	Lewi nʼagya ne Simeon; Simeon nʼagya ne Yuda; Yuda nʼagya ne Yosef; Yosef nʼagya ne Yonam; Yonam nʼagya ne Eliakim; 
LUK.3.31	Eliakim nʼagya ne Melea; Melea nʼagya ne Mena; Mena nʼagya ne Matata; Matata nʼagya ne Natan; Natan nʼagya ne Dawid; 
LUK.3.32	Dawid nʼagya ne Yisai; Yisai nʼagya ne Obed; Obed nʼagya ne Boas; Boas nʼagya ne Sala; Sala nʼagya ne Nahson; 
LUK.3.33	Nahson nʼagya ne Aminadab; Aminadab nʼagya ne Admin; Admin nʼagya ne Arni; Arni nʼagya ne Herson; Herson nʼagya ne Peres; Peres nʼagya ne Yuda; 
LUK.3.34	Yuda nʼagya ne Yakob; Yakob nʼagya ne Isak; Isak nʼagya ne Abraham; Abraham nʼagya ne Tera; Tera nʼagya ne Nahor; 
LUK.3.35	Nahor nʼagya ne Serug; Serug nʼagya ne Reu; Reu nʼagya ne Peleg; Peleg nʼagya ne Eber; Eber nʼagya ne Sala; 
LUK.3.36	Sala nʼagya ne Kainan; Kainan nʼagya ne Arfaksad; Arfaksad nʼagya ne Sem; Sem nʼagya ne Noa; Noa nʼagya ne Lamek; 
LUK.3.37	Lamek nʼagya ne Metusala; Metusala nʼagya ne Henok; Henok nʼagya ne Yared; Yared nʼagya ne Mahaleleel; Mahaleleel nʼagya ne Kainan; 
LUK.3.38	Kainan nʼagya ne Enos; Enos nʼagya ne Set; Set nʼagya ne Adam; Adam nʼagya ne Onyankopɔn.
LUK.4.1	Afei Yesu a Honhom Kronkron ahyɛ no ma no fii Asubɔnten Yordan ho maa Honhom no de no kɔɔ Yudea sare so. 
LUK.4.2	Ɛhɔ na ɔbonsam kɔsɔɔ no hwɛe adaduanan. Saa nna no mu no, wanni hwee. Na ɔkɔm dee no.
LUK.4.3	Ɔbonsam ka kyerɛɛ Yesu se, “Sɛ wone Onyankopɔn Ba no a, ka na saa abo yi nnan aduan.”
LUK.4.4	Yesu buaa no se, wɔakyerɛw se, “Ɛnyɛ aduan nko ara na ɛho hia onipa wɔ nʼasetena mu.”
LUK.4.5	Ɔbonsam de Yesu kɔɔ bepɔw bi so kyerɛɛ no wiase ahenni nyinaa bere tiaa bi mu. 
LUK.4.6	Na ɔka kyerɛɛ Yesu se, 
LUK.4.7	“Sɛ wobɛkotow, asom me a, mede ahenni ahorow yi ne mu tumi ne anuonyam nyinaa a wɔde ahyɛ me nsa yi bɛma wo.”
LUK.4.8	Yesu buaa no se, “Wɔakyerɛw se, som Awurade wo Nyankopɔn na ɔno nko ara na som no.”
LUK.4.9	Afei ɔbonsam de Yesu kɔɔ Yerusalem de no kogyinaa asɔredan a ɛwɔ hɔ no atifi pɛɛ na ɔka kyerɛɛ no se, “Sɛ wone Onyankopɔn Ba no ampa ara a, gyaa wo ho fi nea wugyina hɔ to fam! 
LUK.4.10	Efisɛ wɔakyerɛw se, Onyankopɔn bɛsoma nʼabɔfo abɛbɔ wo ho ban 
LUK.4.11	na wɔabɛsɔw wo na woammɛhwe abotan no so.”
LUK.4.12	Yesu buaa no se, wɔakyerɛw se, “Nsɔ Awurade wo Nyankopɔn nhwɛ.”
LUK.4.13	Ɔbonsam wiee sɔhwɛ no nyinaa no, ogyaw no hɔ kɔe ansa.
LUK.4.14	Yesu san baa Galilea a na Honhom Kronkron ahyɛ no ma. Ankyɛ koraa ne din trɛwee ɔman no mu nyinaa. 
LUK.4.15	Ɔkyerɛkyerɛɛ wɔ wɔn hyiadan mu maa obiara kamfoo no.
LUK.4.16	Yesu baa Nasaret, kurow a ne mmofraase wɔtetew no wɔ mu no mu. Na sɛnea ɔtaa yɛ no, ɔkɔɔ hyiadan mu homeda. Ɔsɔre kɔɔ anim sɛ ɔrekɔkenkan kyerɛwsɛm. 
LUK.4.17	Wɔde odiyifo Yesaia nhoma hyɛɛ ne nsa na obuee baabi a wɔakyerɛw se: 
LUK.4.18	“Awurade Honhom wɔ me so, na wɔayi me sɛ memmɛka asɛmpa nkyerɛ ahiafo. Na menka nkyerɛ wɔn a wɔwɔ nnomum mu se, wobenya ahofadi, anifuraefo behu ade; wɔn a wobu wɔn animtiaa benya anuonyam, 
LUK.4.19	na Onyankopɔn asiesie ne ho sɛ obehyira wɔn a wɔba ne nkyɛn nyinaa.”
LUK.4.20	Ɔtoo nhoma no mu de maa ɔhwɛfo no na ɔtenaa ase; na obiara a ɔwɔ hyiadan no mu hɔ no hwɛɛ no dinn. 
LUK.4.21	Afei ɔka kyerɛɛ wɔn se; “Ɛnnɛ na kyerɛwsɛm no aba mu.”
LUK.4.22	Na kasa pa ne nsɛm ahorow a ɔkae no, yɛɛ wɔn a wɔtee nyinaa nwonwa ma wobisae se, “Ɛnyɛ Yosef ba no ni?”
LUK.4.23	Yesu ka kyerɛɛ wɔn se, “Akyinnye biara nni ho sɛ mode bɛ yi bebu me se, ‘Ɔyaresafo, sa wo ho yare. Nea yɛate afa wo ho sɛ woyɛe wɔ Kapernaum no, yɛ bi wɔ wo kurom ha.’ 
LUK.4.24	Nanso mereka ama moate ase sɛ, Odiyifo biara nni anuonyam wɔ ne kurom. 
LUK.4.25	Nokware mu, Elia bere so no, na mmea akunafo bebree wɔ Israelman mu. Saa bere no osu antɔ mfe abiɛsa ne asram asia enti ɛmaa ɔkɔm kɛse baa ɔman no nyinaa mu. 
LUK.4.26	Nanso Onyankopɔn ansoma odiyifo Elia ankɔ obiara nkyɛn sɛ ɔbea kunafo a na ɔwɔ Sarepta a ɛwɔ Sidon no nkyɛn. 
LUK.4.27	Bio, saa bere no na akwatafo bebree wɔ Israelman mu nanso odiyifo Elisa ansa obiara yare sɛ ɔsahene Naaman a ofi Siriaman mu no nko ara.” 
LUK.4.28	Nnipa a wɔwɔ hyiadan no mu tee ne nsɛm a ɔkae no, wɔn bo fuwii papaapa. 
LUK.4.29	Wɔde abufuw piapiaa no fii kurow no mu de no kɔɔ bepɔw a wɔn kurow da so no ano sɛ wɔrekɔwɔ nʼatiko ama wakɔhwe bepɔw no ase. 
LUK.4.30	Nanso ɔfaa wɔn mu kɔɔ ne baabi.
LUK.4.31	Yesu kɔɔ Kapernaum a ɛwɔ Galilea. Ɔkyerɛkyerɛɛ nnipa no homeda biara. 
LUK.4.32	Ɛha nso ne nkyerɛkyerɛ no yɛɛ nkurɔfo no nwonwa efisɛ, ɔkasae wɔ tumi so.
LUK.4.33	Na ɔbarima bi wɔ hyiadan no mu hɔ a hohommɔne ahyɛ no ma. Ohuu Yesu no, ɔteɛɛm se, 
LUK.4.34	“Yesu Nasaretni, mmɛhaw yɛn. Yɛne wo nni hwee yɛ. Woaba sɛ worebɛsɛe yɛn anaa? Minim onipa ko a woyɛ. Wone Onyankopɔn Ba Kronkronni no.”
LUK.4.35	Yesu hyɛɛ hohommɔne no sɛ, “Tu fi ne mu kɔ!” Hohommɔne no de ɔbarima no hwee fam na etu fii ne mu kɔe a hwee anyɛ no.
LUK.4.36	Nnipa no nyinaa ho dwiriw wɔn, na wobisabisaa wɔn ho wɔn ho se, “Asɛm bɛn ni. Onipa bɛn ni a ɔde tumi ne ahoɔden teɛ ahohommɔne ma wotie yi?” 
LUK.4.37	Nea ɔyɛɛ yi ho asɛm trɛwee ɔman no mu nyinaa.
LUK.4.38	Yesu fi hyiadan no mu no, ɔkɔɔ Simon fi kɔtoo sɛ atiridii abɔ Simon nʼasebea. Nnipa a wɔwɔ hɔ no srɛɛ no sɛ ɔnsa no yare.
LUK.4.39	Ɔkɔɔ nea ɔda hɔ kogyinaa ne nkyɛn, teɛɛ ɔyare no ma egyaee amonom hɔ ara ma ɔsɔre maa wɔn aduan dii.
LUK.4.40	Onwini dwoe no, wɔde ayarefo pii bae sɛ Yesu nsa wɔn yare. Ɔde ne nsa guu wɔn so saa wɔn yare. 
LUK.4.41	Ahohommɔne fii nnipa no pii mu fii a na wɔreteɛteɛm se, “Wone Onyankopɔn Ba no.” Nanso Yesu kaa wɔn anim hyɛɛ wɔn se wommua wɔn ano, efisɛ, na ahohommɔne no nim sɛ ɔno ne Kristo no.
LUK.4.42	Ade kyee no, Yesu tew ne ho kɔɔ sare so baabi a ɛhɔ yɛ dinn. Nkurɔfo no kyin hwehwɛɛ no na wohuu no no, wɔsrɛɛ no sɛ ɔntena wɔn nkyɛn wɔ Kapernaum hɔ. 
LUK.4.43	Yesu ka kyerɛɛ wɔn se, “Ɛsɛ sɛ meka Asɛmpa a ɛfa Onyankopɔn Ahenni ho no mekyerɛ afoforo nso, efisɛ, ɛno nti na wɔsomaa me.” 
LUK.4.44	Yesu kyinkyinii Yudeaman no mu kɔɔ hyiadan ahorow mu kɔkyerɛkyerɛe.
LUK.5.1	Da bi a Yesu reka asɛmpa wɔ Genesaret tare ho no, nnipakuw bɛkyeree ne so sɛ wɔrebetie Onyankopɔn asɛm. 
LUK.5.2	Ohuu akorow abien a apofofo bi a wɔrehohoro wɔn asau wɔ mu no agyaw wɔ ɔtare no ho. 
LUK.5.3	Yesu kɔtenaa ɔkorow no baako a na ɛyɛ Simon de no mu. Ɔka kyerɛɛ Simon se ompia nkɔ nsu no mu kakra sɛnea ɛbɛyɛ a obetumi afi hɔ akasa akyerɛ nnipa no.
LUK.5.4	Yesu wiee nʼasɛnka no, ɔka kyerɛɛ Simon se, “Hare kɔ baabi a emu dɔ kakra na munkogu mo asau no na mubeyi nam bebree.” 
LUK.5.5	Simon kae se, “Owura, yɛyɛɛ adwuma anadwo mu no nyinaa yɛannya hwee, nanso wʼasɛm nti, yebegu yɛn asau no.”
LUK.5.6	Woguu asau no na woyii nam bebree maa anka mpo asau no retetew. 
LUK.5.7	Wɔfrɛɛ wɔn mfɛfo a wɔwɔ ɔkorow baako no mu no ma wɔbɛboaa wɔn twee asau no. Nam no yɛɛ akorow abien no nyinaa ma ma a anka ɛreyɛ amemem mpo.
LUK.5.8	Simon Petro huu nea aba no, obuu Yesu nkotodwe kae se, “Me wura, mesrɛ wo, fi me nkyɛn kɔ na meyɛ ɔdebɔneyɛfo a mensɛ sɛ wobɛn me.” 
LUK.5.9	Nam dodow a woyii no yɛɛ Petro ne nʼahokafo no nwonwa. 
LUK.5.10	Saa ara nso na ɛyɛɛ Yakobo ne Yohane, Sebedeo mma no nso nwonwa. Yesu ka kyerɛɛ Petro se, “Nsuro, efi nnɛ, wobɛyɛ nnipa yifo.”
LUK.5.11	Wɔde akorow no beduu nsu no ano hɔ no, wogyaw wɔn nneɛma nyinaa hɔ bedii nʼakyi.
LUK.5.12	Da bi a Yesu wɔ kurow bi mu no, ɔbarima bi a kwata ayɛ ne honam nyinaa bɛkotow nʼanim srɛɛ no se, “Owura, mesrɛ wo, sɛ ɛyɛ wo pɛ a, sa me yare.”
LUK.5.13	Ɛhɔ ara Yesu teɛɛ ne nsa de kaa no kae se, “Yiw, ɛyɛ me pɛ. Wo ho mfi.” Amonom hɔ ara, ne ho fii. 
LUK.5.14	Yesu hyɛɛ no se, “Wo ne obiara nni wʼayaresa yi ho nkɔmmɔ. Kɔ na fa wo ho kɔkyerɛ ɔsɔfo na bɔ afɔre a Mose hyɛɛ sɛ akwatafo a wɔn ho afi no mmɔ sɛ adansedi no.” 
LUK.5.15	Yesu anwonwadwuma a ɔyɛe yi maa ne ho asɛm trɛwee mpɔtam hɔ nyinaa maa nnipa bebree betiee no pɛe sɛ ɔsa wɔn yare nso. 
LUK.5.16	Nanso na ɔtaa twe ne ho kɔ sare so kɔbɔ mpae.
LUK.5.17	Bere bi a Yesu rekyerɛkyerɛ no, na Farisifo ne mmara no akyerɛkyerɛfo bi a wofi Galilea ne Yudea nkurow ahorow so ne Yerusalem nso wɔ hɔ bi a wɔretie no. Saa bere no, na Onyankopɔn ayaresa tumi ahyɛ no ma.
LUK.5.18	Mmarima bi baa hɔ a wɔso obubuafo bi. 
LUK.5.19	Esiane sɛ na wontumi mfa nnipakuw no mu nkɔ Yesu nkyɛn nti, wɔforoo ɔdan a Yesu wɔ mu no kotuu atifi tokuru, de obubuafo a ɔda ne kɛtɛ so no faa mu gyaagyaa no brɛoo, kɔtoo Yesu anim.
LUK.5.20	Yesu huu gyidi a wɔwɔ no, ɔka kyerɛɛ ɔyarefo no se, “Onua, wɔde wo bɔne akyɛ wo.”
LUK.5.21	Farisifo no ne mmara no akyerɛkyerɛfo no tee asɛm a Yesu kae no, wobisabisaa wɔn ho wɔn ho se, “Hena ne saa onipa yi a ɔreka abususɛm yi? Hena na otumi sɛ ɔde bɔne kyɛ ka Onyankopɔn ho?”
LUK.5.22	Esiane sɛ Yesu huu nea wodwinnwen nti, obuaa wɔn se, “Adɛn nti na mudwen sɛ asɛm a mekae yi yɛ abususɛm?” 
LUK.5.23	Yesu bisaa wɔn se, “Nea ɛwɔ he na ɛyɛ den, sɛ wɔbɛka akyerɛ obi se, wɔde wo bɔne akyɛ wo anaasɛ, wɔbɛka se, sɔre na nantew?” 
LUK.5.24	Na sɛ ɛbɛyɛ na mubehu sɛ Onipa Ba no wɔ tumi sɛ ɔde bɔne kyɛ wɔ asase so nti, mereka akyerɛ wo se, “Sɔre yi wo kɛtɛ na kɔ fie!”
LUK.5.25	Amonom hɔ ara, ɔsɔree, yii ne kɛtɛ, kɔɔ fie. Ɔrekɔ no nyinaa na ɔreyi Onyankopɔn ayɛ. 
LUK.5.26	Wɔn a wogyina hɔ no ho dwiriw wɔn. Ehu kaa wɔn. Woyii Onyankopɔn ayɛ kae se, “Ɛnnɛ de, yɛahu anwonwade.”
LUK.5.27	Eyi akyi no, Yesu fii hɔ kohuu ɔtowgyeni Lewi sɛ ɔte atowgyei. Ohuu no no, ɔka kyerɛɛ no se, “Bedi mʼakyi.” 
LUK.5.28	Ɛhɔ ara, Lewi sɔre, gyaw ne nneɛma nyinaa hɔ dii nʼakyi.
LUK.5.29	Akyiri yi, Lewi tow pon wɔ ne fi maa Yesu. Towgyefo ne nnipa ahorow bebree kɔɔ apontow no ase.
LUK.5.30	Farisifo ne mmara no akyerɛkyerɛfo no hui sɛ Yesu ne saa nnipa no ato nsa redidi no, wonwiinwii bisaa no se, “Adɛn nti na wo ne towgyefo ne nnebɔneyɛfo ato nsa redidi?”
LUK.5.31	Yesu buaa wɔn se, “Wɔn a wɔyare no na ɔyaresafo ho hia wɔn na ɛnyɛ wɔn a wɔnyare. 
LUK.5.32	Mamma sɛ merebɛfrɛ atreneefo na mmom mebɛfrɛɛ nnebɔneyɛfo sɛ wɔnsakra wɔn adwene.”
LUK.5.33	Nnipa no kɔɔ so bisaa no bio se, “Adɛn nti na Yohane Osuboni asuafo ne Farisifo asuafo no de wɔtaa di mmuada, na wʼasuafo de daa wodidi na wɔnom?”
LUK.5.34	Yesu nso bisaa wɔn se, “Ɛho hia sɛ wɔn a wɔn ani agye, anaasɛ wɔn a wɔahyia wɔn ayeforo ase no di mmuada, wɔ bere a ayeforo kunu no wɔ wɔn nkyɛn anaa? 
LUK.5.35	Nanso da bi bɛba a wɔbɛfa ayeforokunu no afi wɔn nkyɛn, saa bere no na wobedi mmuada.”
LUK.5.36	Yesu buu wɔn bɛ yi se, “Obi mfa ntama foforo ntare ntama dedaw mu. Ɔyɛ saa a foforo no bɛma dedaw no asuane. Afei ɛbɛma nsonoe ada foforo no ne dedaw no ntam. 
LUK.5.37	Obiara nso mfa nsa foforo ngu mmoa nhoma nsa nkotoku dedaw mu. Ɔyɛ saa a nsa no bɛpaapae nkotoku no na ahwie agu na nkotoku no nso asɛe. 
LUK.5.38	Eyi nti, nsa nkotoku afoforo mu nko ara na ɛsɛ sɛ wɔde nsa foforo gugu. 
LUK.5.39	Obi nnom mmarimasa nwie mmisa ntinkum ase. Nea ɔnom no ka se, nea apae no na eye.”
LUK.6.1	Homeda bi a Yesu ne nʼasuafo no nam aburowfuw bi mu no asuafo no pempan aburow no bi huan, wee.
LUK.6.2	Farisifo bi bisaa no se, “Adɛn na moyɛ ade a etia Homeda ho mmara a wɔahyɛ no?”
LUK.6.3	Yesu buaa wɔn se, “Monkenkan nea ɔhene Dawid yɛe bere a ɔkɔm dee ɔne wɔn a wɔka ne ho no wɔ Kyerɛwsɛm no mu anaa? 
LUK.6.4	Ɔkɔɔ asɔredan mu kɔfaa abodoo a wɔde abɔ afɔre ama Onyankopɔn a mmara mma ho kwan sɛ obi di gye asɔfo nko ara no de bi maa wɔn a wɔka ne ho no nso dii.” 
LUK.6.5	Yesu kae se, “Onipa Ba no ne Homeda no wura.”
LUK.6.6	Homeda foforo bi nso a Yesu rekyerɛkyerɛ wɔ asɔredan mu no, na ɔbarima bi a ne nsa nifa awu nso wɔ hɔ bi. 
LUK.6.7	Mmara no akyerɛkyerɛfo ne Farisifo no hwɛɛ Yesu dinn sɛ ɔbɛsa onipa yi yare Homeda yi nso anaa. Nea na wɔrehwehwɛ ara ne sɛ obebu mmara no so, asa yare na wɔn nsa aka no akyere no.
LUK.6.8	Yesu huu wɔn adwene nanso ɔka kyerɛɛ ɔbarima no se, “Sɔre begyina anim ha, na obiara nhu wo.” Ɔbarima no sɔre begyinaa hɔ. 
LUK.6.9	Yesu ka kyerɛɛ wɔn se, “Mibisa mo. Dɛn na Mmara no ma ho kwan sɛ yɛnyɛ no Homeda; sɛ yɛbɛyɛ papa anaa yɛbɛyɛ bɔne, sɛ yebegye obi nkwa anaasɛ yɛbɛma wawu?”
LUK.6.10	Yesu hwɛɛ wɔn nyinaa hyiae na ɔka kyerɛɛ ɔbarima no se, “Teɛ wo nsa.” Na ɔteɛɛ ne nsa no emu yɛɛ den sɛ baako no. 
LUK.6.11	Nea Yesu yɛe yi hyɛɛ nnipa no abufuw yiye ma wofii ase bɔɔ ne ho pɔw.
LUK.6.12	Da bi Yesu kɔɔ bepɔw bi so sɛ ɔrekɔbɔ mpae. Ɔbɔɔ mpae anadwo mu no nyinaa. 
LUK.6.13	Ade kyee no, ɔfrɛɛ nʼakyidifo no nyinaa baa ne nkyɛn na oyii wɔn mu dumien. Saa dumien yi na ɔfrɛɛ wɔn asomafo. 
LUK.6.14	Dumien a oyii wɔn no din na edidi so yi: Simon, a ɔtoo ne din Petro; Andrea, Simon ne nua; Yakobo, Yohane, Filipo, Bartolomeo, 
LUK.6.15	Mateo, Toma, Yakobo, a ɔyɛ Alfeo ba; Simon, a wɔfrɛ no Selote; 
LUK.6.16	Yuda, a ɔyɛ Yakobo ba; ne Yuda Iskariot a oyii Yesu mae no.
LUK.6.17	Yesu fi bepɔw no so sian baa fam maa nʼakyidifo bebree ne nnipakuw a wofi Yudea, Yerusalem ne mpoano nkurow Tiro ne Sidon mu no betwaa ne ho hyiae. 
LUK.6.18	Wɔbae sɛ wɔrebetie no ama wasa wɔn nyarewa nso. Otuu ahohommɔne bebree. 
LUK.6.19	Obiara bɔɔ mmɔden sɛ ɔde ne nsa bɛka Yesu. Ayarefo a wɔde wɔn nsa kaa Yesu no nyinaa ho tɔɔ wɔn.
LUK.6.20	Afei ɔdanee nʼani ka kyerɛɛ nʼasuafo no se, “Nhyira ne mo a moyɛ ahiafo, na mo na Onyankopɔn Ahenni no yɛ mo dea! 
LUK.6.21	Nhyira ne mo a ɔkɔm de mo, na mo na wɔbɛma mo amee. Nhyira ne mo a mo werɛ ahow, na mo na wɔbɛma mo ani agye. 
LUK.6.22	Nhyira ne mo a me din nti nnipa tan mo, na wɔpa mo, na wɔyaw mo, na wogu mo din ho fi. 
LUK.6.23	Sɛ ɛba saa a, momma mo ani nnye na munni ahurusi! Munni ahurusi, efisɛ, mo akatua retwɛn mo wɔ ɔsoro. Na saa ara nso na wɔn agyanom yɛɛ tete adiyifo no.
LUK.6.24	“Na mo adefo de, munnue efisɛ, nea ɛma mo ani gye no, mo nsa aka dedaw; eyi nti munni kyɛfa biara bio. 
LUK.6.25	Munnue, mo a moamee mprempren, na mo na ɔkɔm bɛde mo! Munnue, mo a moreserew mprempren, na mo na mubesi apini, asu. 
LUK.6.26	Munnue, mo a nnipa kamfo mo, efisɛ, saa ara na wɔn nenanom kamfoo atoro adiyifo no.
LUK.6.27	“Mereka akyerɛ mo a moretie me no nyinaa se, monnɔ mo atamfo; monyɛ wɔn a wɔtan mo no papa. 
LUK.6.28	Munhyira wɔn a wɔdome mo; mommɔ mpae mma wɔn a wɔtan mo.
LUK.6.29	“Sɛ obi bɔ wʼasom a, dan baako a aka no ma no. Sɛ obi pa wo ntama a, worɔw wʼatade ka ho. 
LUK.6.30	Sɛ obi srɛ wo biribi a, fa ma no. Obi gye wʼade a, mmisa no bio. 
LUK.6.31	Na nea mopɛ sɛ nnipa nyɛ mo no, mo nso monyɛ wɔn saa ara.
LUK.6.32	“Na sɛ modɔ wɔn a wɔdɔ mo no nko ara a, mfaso bɛn na mubenya? Nnebɔneyɛfo nso dɔ wɔn a wɔdɔ wɔn no. 
LUK.6.33	Na sɛ moyɛ wɔn a wɔyɛ mo papa no nko ara yiye a, mfaso bɛn na mubenya? Nnebɔneyɛfo mpo yɛ wɔn a wɔyɛ wɔn papa no nso yiye. 
LUK.6.34	Na sɛ mobɔ wɔn a mususuw sɛ wobetumi atua no nko ara bosea a, papa bɛn na moayɛ? Nnebɔneyɛfo nso bobɔbobɔ wɔn ho wɔn ho bosea hwɛ sɛ wɔn nsa bɛka wɔn sika bio.
LUK.6.35	“Monnɔ mo atamfo. Monyɛ wɔn papa. Momma wɔn nea ehia wɔn a, mo ani nni akyiri bio. Na sɛ moyɛ eyinom a, mo akatua bɛyɛ kɛse wɔ soro na moayɛ Onyankopɔn mma; efisɛ Onyankopɔn yɛ nnebɔneyɛfo adɔe dom bonniayɛfo nso.
LUK.6.36	“Monyɛ mmɔborɔhunufo sɛnea mo Agya a ɔwɔ soro no yɛ mmɔborɔhunufo no. 
LUK.6.37	Mummmu ntɛn, na wɔammu mo ntɛn; mummmu fɔ, na wɔammu mo fɔ; momfa mfiri, na wɔde afiri mo. 
LUK.6.38	Sɛ moma a, wɔbɛhyɛ mo ananmu. Nea mode ma no, wɔde susudua a wɔahyɛ no ma, amia so ama abu so na ebesusuw ama mo. Susudua a mode besusuw ama no, ɛno ara na wɔde besusuw ama mo.”
LUK.6.39	Yesu nam abebu so kasa kyerɛɛ wɔn bio se, “Onifuraefo betumi akyerɛ onifuraefo kwan ama ayɛ yie anaa? Sɛ ɛba saa a, wɔn baanu nyinaa bɛtɔ amoa mu. 
LUK.6.40	Osuani nsen ne wura. Nanso sɛ ɔyere ne ho sua nea wɔrekyerɛ no no yiye a, ɔbɛsɛ ne wura.
LUK.6.41	“Adɛn nti na woma anhwea a egu wo nua ani so haw wo, bere a ɔbo da wo de so? 
LUK.6.42	Ɛbɛyɛ dɛn na woatumi aka akyerɛ wo nua se, ‘Ma minhuw anhwea a egu wʼani so no mma wo’ wɔ bere a ɔbo a ɛda wʼani so no wunhu. Nyaatwom, di kan yi ɔbo a ɛda wʼani so no ansa na woatumi ahuw anhwea a egu wo nua ani so no ama no.
LUK.6.43	“Dua pa nsow aba bɔne, na dua bɔne nso nsow aba pa. 
LUK.6.44	Dua biara aba na wɔnam so hu dua ko a ɛyɛ. Worentumi ntew asɛ mfi akatewa so. 
LUK.6.45	Onipa pa fi nnepa a ɛwɔ ne koma mu yɛ ade pa. Saa ara nso na onipa bɔne nso fi ne nnebɔne a ɛwɔ ne koma mu yɛ ade bɔne. Nea ahyɛ onipa koma ma no, na epue fi nʼano.
LUK.6.46	“Adɛn nti na mofrɛ me Awurade, nanso munni mʼasɛm so? 
LUK.6.47	Mekyerɛ mo sɛnea onipa biara a ɔba me nkyɛn, na otie mʼasɛm di so no te. 
LUK.6.48	Ɔte sɛ obi a na ɔresi dan na otwaa ne dan no fapem ma esii ɔbotan so. Na osu tɔe maa nsu no yiri bɛbɔ faa ɔdan no ase nanso antumi ammu, efisɛ, osi sii ɔbotan so.
LUK.6.49	“Na nea ɔte mʼasɛm na onni so no, te sɛ obi a ɔresi dan, na osii dan no sii anhwea so, na osu tɔe maa nsu no yiri bɛbɔ faa ase ma edwiriwii.”
LUK.7.1	Yesu kasa kyerɛɛ nkurɔfo no wiei no, ɔkɔɔ Kapernaum. 
LUK.7.2	Saa bere no ara mu na Roma ɔsraani panyin bi somfo a ɔpɛ nʼasɛm yiye yare denneenen a ɔreyɛ awu. 
LUK.7.3	Ɔsraani panyin no tee Yesu nka no, ɔsomaa Yudafo mpanyimfo bi sɛ wɔnkɔsrɛ no na ɔmmɛsa ne somfo no yare mma no. 
LUK.7.4	Woduu Yesu nkyɛn no, wɔde asɛm no too nʼanim srɛɛ no sɛ, ɔmmoa ɔsraani panyin no, efisɛ, ɔyɛ onipa pa. 
LUK.7.5	Wɔkae se, “Ɔyɛ obi a ɔdɔ yɛn man na wasi hyiadan ama yɛn.”
LUK.7.6	Yesu ne wɔn siim. Wɔreyɛ adu fie hɔ no, ɔsraani panyin no somaa ne nnamfo bi se, wɔnkɔka nkyerɛ Yesu se, “Awurade, nhaw wo ho, na mensɛ sɛ woba me fi. 
LUK.7.7	Saa ara na memfata sɛ meba baabi a wowɔ. Kasa, na me somfo no ho bɛyɛ no den. 
LUK.7.8	Meyɛ obi a mehyɛ tumi ase, nanso mewɔ asraafo bebree hyɛ mʼase. Meka kyerɛ wɔn mu bi se, ‘Kɔ’ a, ɔkɔ. Meka kyerɛ ɔfoforo se, ‘Bra’ a, ɔba. Na mehyɛ me somfo se, ‘Yɛ eyi’ a, ɔyɛ.”
LUK.7.9	Yesu tee asɛm yi no, ne ho dwiriw no na ɔdanee nʼani ka kyerɛɛ nnipakuw a wodi nʼakyi no se, “Anokwa, Israelman mu nyinaa, minhuu obiara a ɔwɔ gyidi sɛ saa ɔbarima yi da.”
LUK.7.10	Bere a abɔfo no san koduu fie hɔ no, wohui sɛ ɔsomfo no ho ayɛ no den.
LUK.7.11	Eyi akyi no, Yesu ne nʼasuafo ne nnipakuw bi a wɔka ne ho no kɔɔ kurow bi a wɔfrɛ no Nain mu. 
LUK.7.12	Woduu kurotia no, ohui sɛ wɔrekosie obi. Na owufo no yɛ ɔbea kunafo bi a ɔwɔ kurow no mu no babarima koro. Na adɔfo bebree di amu no akyi.
LUK.7.13	Na Awurade huu no no, nʼasɛm yɛɛ no mmɔbɔ, na ɔka kyerɛɛ no se, “Gyae su!” 
LUK.7.14	Yesu kosoo funnaka no mu maa wɔn a ɛyɛ wɔn de no gyinae. Ɔka kyerɛɛ owufo no se. “Aberante, mise wo sɛ, nyan!”
LUK.7.15	Aberante no sɔre tenaa ase na ɔkasae. Afei Yesu de no maa ne na.
LUK.7.16	Nnipa no nyinaa ho dwiriw wɔn yiye na woyii Onyankopɔn ayɛ kae se, “Odiyifo kɛse bi asɔre wɔ yɛn mu, na Onyankopɔn asian aba ne manfo mu.”
LUK.7.17	Nea Yesu yɛe yi ho asɛm trɛw koduu Yudea ne nkurow a atwa ho ahyia no nyinaa mu.
LUK.7.18	Yohane asuafo kɔbɔɔ no nea asi no nyinaa ho amanneɛ. 
LUK.7.19	Yohane somaa nʼasuafo no mu baanu kɔɔ Yesu nkyɛn kobisaa no se, “Wone nea ɔreba no, anaasɛ yɛntwɛn ɔfoforo?”
LUK.7.20	Asuafo no duu Yesu nkyɛn no, wɔka kyerɛɛ no se, “Yohane Osuboni asoma yɛn wo nkyɛn sɛ yemmebisa wo se, ‘Wone nea ɔreba na anaasɛ yɛntwɛn ɔfoforo?’ ”
LUK.7.21	Saa bere no ara mu, Yesu saa nyarewa bebree; otuu ahohommɔne na ɔmaa anifuraefo huu ade. 
LUK.7.22	Yesu buaa wɔn se, “Monkɔka nea moahu na moate yi nkyerɛ Yohane se, mema anifuraefo hu ade, mmubuafo nantew, mesa akwatafo yare, asotifo te asɛm, awufo nyan na meka asɛmpa kyerɛ honhom mu ahiafo. 
LUK.7.23	‘Nhyira ne nea merento no hintidua.’ ”
LUK.7.24	Yohane asuafo no fi Yesu nkyɛn kɔe no, Yesu dii Yohane ho adanse kyerɛɛ nnipakuw no. Obisaa wɔn se, “Mokɔɔ sare so no, dɛn na muhui? Sare a mframa rehim no anaa? 
LUK.7.25	Ɛnne dɛn na muhui? Obi a ofura sirikyi anaa? Ahemfi na yehu wɔn a wodi yiye na wofura ntama pa. 
LUK.7.26	Na ɛnne na dɛn na muhui? Odiyifo? Yiw, na nea muhuu no no sen odiyifo mpo. 
LUK.7.27	Na saa Yohane yi na Kyerɛwsɛm no ka fa ne ho se, ‘Mɛsoma me bɔfo adi wʼanim kan. Ɔno na obesiesie kwan ama wo.’ 
LUK.7.28	Meka kyerɛ mo se, onipa biara nni hɔ a wɔawo no a ɔyɛ kɛse sen Yohane. Nanso nea ɔyɛ akumaa koraa wɔ Onyankopɔn ahemman mu no sen no.”
LUK.7.29	Na wɔn a wɔtee nea ɔkae no nyinaa a towgyefo mpo ka ho bi gye too mu sɛ Onyankopɔn yɛ ɔtreneeni; na wɔsakraa wɔn adwene maa Yohane bɔɔ wɔn asu. 
LUK.7.30	Na Farisifo ne mmara no akyerɛkyerɛfo no de, wɔpoo Onyankopɔn asɛm nti, wɔamma Yohane ammɔ wɔn asu.
LUK.7.31	Yesu bisaa wɔn se, “Dɛn na menka mfa nnɛɛmma yi ho; na dɛn ho na memfa wɔn nto? 
LUK.7.32	Wɔte sɛ mmofra bi a wɔregoru wɔ agodibea na wɔn mu bi reka akyerɛ afoforo se, ‘Yɛbɔɔ akyene maa mo nanso moansaw! Yetwaa agyaadwo, nanso moansu!’ 
LUK.7.33	Yohane Osuboni aba a onnidi na ɔnnom nsa, nso muse, ‘Ɔwɔ hohommɔne!’ 
LUK.7.34	Onipa Ba no nso aba a odidi na ɔnom a muse, ‘Monhwɛ odidifo ne ɔsanomfo a ɔyɛ towgyefo ne nnebɔneyɛfo adamfo!’ 
LUK.7.35	Nanso wɔn a wodi Onyankopɔn akyi nokware mu no de wɔn bra di adanse sɛ, nʼakwan nyinaa ye.”
LUK.7.36	Farisini bi frɛɛ Yesu adidi ma ɔpenee so kɔe. 
LUK.7.37	Ɔte hɔ redidi no, ɔbea bi a obu bra bɔne wɔ kurow no mu tee ne nka no, ɔde aduhuam bi a ɛsom bo tumpan ma kɔɔ hɔ. 
LUK.7.38	Ɔkotow Yesu nan ase sui maa ne nisu no fɔw Yesu nan ase. Afei ɔde ne tinhwi popaa nisu no, soo ne nan de aduhuam no sraa ho.
LUK.7.39	Farisini a ɔfrɛɛ Yesu adidi no huu nea ɔbea no yɛe no, ɔkae wɔ ne tirim se, “Sɛ saa onipa yi yɛ odiyifo ampa ara a, anka obehu sɛ saa ɔbea yi bu ɔbra bɔne.”
LUK.7.40	Yesu huu Farisini no adwene ma ɔka kyerɛɛ no se, “Simon, mewɔ asɛm bi ka kyerɛ wo.” Simon nso ka kyerɛɛ Yesu se, “Kyerɛkyerɛfo, ka ɛ.”
LUK.7.41	Yesu ka kyerɛɛ no se, “Osikani bi bɔɔ nnipa baanu bi bosea. Ɔmaa ɔbaako sidi mpemnum; ɛnna ɔbaako no nso ɔmaa no sidi ahanum. 
LUK.7.42	Wɔn mu biara antumi antua ne ka a ɔde no no nti ɔde kyɛɛ wɔn. Wɔn mu hena na wugye di sɛ ɔbɛpɛ osikani no asɛm yiye?”
LUK.7.43	Simon buae se, “Migye di sɛ nea ɔde ne ka kɛse kyɛɛ no no.” Yesu kae se, “Woabua no yiye.”
LUK.7.44	Afei Yesu danee nʼani kyerɛɛ ɔbea no bisaa Simon se, “Woahu saa ɔbea yi? Mebaa wo fi, woamma me nsu anhohoro me nan ase; nanso saa ɔbea yi de ne nisu ahohoro me nan ase, asan de ne tinhwi apopa. 
LUK.7.45	Mebae yi, woanyɛ me atuu amfa amma me akwaaba; nanso efi bere a ɔbea yi bɛtoo me wɔ ha yi, onnyaee me nan mu so. 
LUK.7.46	Woamfa ngo amfɔw me tirim; nanso ɔbea yi de aduhuam a ɛsom bo asra me nan ase. 
LUK.7.47	Eyi nti mereka akyerɛ wo se, nea ɔbea yi ayɛ nti, wɔde ne bɔne a ɛdɔɔso no akyɛ no, efisɛ, wayi ɔdɔ kɛse bi adi akyerɛ. Na nea wɔde ne bɔne a esua akyɛ no no, ne dɔ nso sua.”
LUK.7.48	Afei Yesu ka kyerɛɛ ɔbea no se, “Wɔde wo bɔne akyɛ wo.”
LUK.7.49	Wɔn a ɔne wɔn te adidii no bisabisaa wɔn ho wɔn ho se, “Hena ne saa onipa yi a otumi de bɔne kyɛ?”
LUK.7.50	Yesu ka kyerɛɛ ɔbea no se, “Wo gyidi agye wo nkwa. Fa asomdwoe kɔ.”
LUK.8.1	Eyi akyi no, Yesu ne nʼasuafo dumien no kyinkyinii Galilea nkurow ne nkuraa bi ase kaa Onyankopɔn ahenni no ho asɛm. 
LUK.8.2	Ɔrekɔ no, nnipa a na wodi nʼakyi no bi ne Maria Magdalene a otuu ahohommɔne ason fii ne mu no, 
LUK.8.3	ne Yohana a ɔyɛ Kusa, Herode fi sohwɛfo panyin yere, ne Susana. Saa mmea yi ne afoforo bi na wofii wɔn ahonya mu hwɛɛ Yesu ne nʼasuafo.
LUK.8.4	Da bi a nnipa bebree bi fi nkurow nkurow so baa ne nkyɛn no, ɔkyerɛkyerɛɛ wɔn abebu mu se,
LUK.8.5	“Da bi, okuafo bi kɔɔ nʼafum koguu aba. Ogui no, aba no bi koguu kwan mu maa nnipa tiatiaa so na nnomaa bɛsosɔwee. 
LUK.8.6	Ebi nso koguu abotan so, enti efifii no, ankyɛ na ne nyinaa hyewee, efisɛ, annya nsu. 
LUK.8.7	Aba no bi nso koguu nsɔe mu. Efifii no, nsɔe no kyekyeree no na ewui. 
LUK.8.8	Ebi nso koguu asase pa mu, enyinii, sow aba mmɔho ɔha.” Na ɔkaa eyi no, ɔka kaa ho se, “Nea ɔwɔ aso a obetie no, ontie.”
LUK.8.9	Na nʼasuafo no bisaa no saa abebu yi ase no, 
LUK.8.10	obuaa wɔn se, “Mo de, wɔde Onyankopɔn Ahenni ho ahintasɛm ama mo, na afoforo de, wɔkasa kyerɛ wɔn abebu mu, sɛnea ɛbɛyɛ a wɔbɛhwɛ nanso wɔrenhu na wɔbɛte nanso wɔrente ase.
LUK.8.11	“Afei abebu no asekyerɛ ni. Aba no ne Onyankopɔn asɛm. 
LUK.8.12	Aba a eguu kwan mu no gyina hɔ ma wɔn a wɔate Onyankopɔn asɛm no na ɔbonsam behwim fi wɔn koma mu, sɛnea ɛbɛyɛ a wɔrennye nni na wɔrennya nkwagye. 
LUK.8.13	Aba a eguu abotan so no gyina hɔ ma wɔn a wɔte asɛm no na wɔde anigye so mu nanso entim wɔn mu. Na esiane wɔn gyidi a esua no nti, ɛnkyɛ na asɛm no awu. Na sɛ sɔhwɛ ba wɔn so a, wɔpa abaw. 
LUK.8.14	Aba a eguu nsɔe mu no gyina hɔ ma wɔn a wɔte Onyankopɔn asɛm, na wodi so, nanso asetena mu haw ne abɛbrɛsɛ, ahonya ne wiase afɛfɛde nti, asɛm no ntumi nyɛ wɔn mu adwuma sɛnea ɛsɛ. 
LUK.8.15	Aba a eguu asase pa mu no gyina hɔ ma wɔn a wɔde koma pa tie asɛmpa no, na wodi so, gyina pintinn de abrabɔ pa di ho adanse.
LUK.8.16	“Obi nsɔ kanea na ɔmfa kɛntɛn mmutuw so, anaa ɔmfa nhyɛ mpa ase na mmom, ɔde si kaneadua so na ahyerɛn ama wɔn a wɔba mu no. 
LUK.8.17	Nea ahintaw no bɛda adi, na nea ɛwɔ kokoam no nso ada gua. 
LUK.8.18	Enti nea mutie no, muntie no yiye. Obiara a ɔwɔ no wɔbɛma no pii aka ho, na nea onni ahe bi no, nea osusuw sɛ ɛyɛ ne de no mpo, wobegye afi ne nsam.”
LUK.8.19	Da bi, Yesu ne na ne ne nuanom pɛe sɛ wɔne no kasa nanso esiane nnipakuw a na wɔatwa ne ho ahyia no nti, wɔantumi ne no ankasa. 
LUK.8.20	Obi kɔka kyerɛɛ Yesu se, ne na ne ne nuanom gyina nkyɛn hɔ baabi rehwehwɛ no. 
LUK.8.21	Yesu ka kyerɛɛ wɔn se, “Me na ne me nuanom ne wɔn a wotie Onyankopɔn asɛm na wodi so.”
LUK.8.22	Da bi a Yesu ne nʼasuafo te ɔkorow mu no, ɔka kyerɛɛ wɔn se, “Momma yentwa nkɔ asuogya nohɔ.” Wosiim a wɔrekɔ no, 
LUK.8.23	Yesu dae. Saa bere no ara mu, ahum kɛse bi tui maa nsu bɛtaa ɔkorow no mu maa ɔkorow no yɛe sɛ ɛremem. Eyi maa asuafo no koma tui yiye.
LUK.8.24	Asuafo no de hu ne nteɛteɛm nyanee no se, “Awurade, Awurade, yɛremem!” Amonom hɔ ara, Yesu sɔre teɛteɛɛ ahum ne asorɔkye no ma ɛyɛɛ dinn.
LUK.8.25	Afei obisaa wɔn se, “Adɛn na munni gyidi?” Wɔn nyinaa suroe de ahodwiriw bisabisaa wɔn ho wɔn ho se, “Onipa bɛn ni a ahum ne asorɔkye mpo tie no yi?”
LUK.8.26	Yesu ne nʼasuafo no twaa po no beduu Gerasefo asase a ɛne Galilea di nhwɛanim no so. 
LUK.8.27	Yesu fi ɔkorow no mu sii fam pɛ, ɔbarima bi a ahohommɔne ahyɛ no ma akyɛ a ɔda adagyaw na ɔnte fie, na mmom ɔte amusiei a aboda mu na ɔdeda no behyiaa no. 
LUK.8.28	Ohuu Yesu no, ɔteɛɛm, kotow ne nan ase san teɛteɛɛm se, “Yesu, Ɔsorosoro Nyankopɔn Ba, dɛn na wo ne me wɔ yɛ? Mesrɛ wo, nyɛ me ayayade biara.”
LUK.8.29	Ɔkaa saa asɛm yi, efisɛ, na Yesu ateɛteɛ ahohommɔne no sɛ womfi ne mu. Saa ahohommɔne yi taa ka no na sɛ wɔde hama kyekyere ne nsa ne ne nan mpo a, otumi tetew mu ma ahohommɔne no pam no kɔ wuram. 
LUK.8.30	Yesu bisaa no se, “Wo din de dɛn?” Obuaa no se, “Ɛdɔm.” Efisɛ na ahohommɔne ahyɛ no ma. 
LUK.8.31	Ahohommɔne no srɛɛ Yesu sɛ ɔnnhyɛ wɔn mmma wonnkogu amanehunu bon no mu.
LUK.8.32	Saa bere no mu na mprako bi redidi wɔ bepɔw no nkyɛn mu baabi. Ahohommɔne no srɛɛ Yesu sɛ ɔmma wɔn ho kwan na wɔnkɔhyɛn mprako no mu. Na ɔmaa wɔn ho kwan. 
LUK.8.33	Enti ahohommɔne no fii ɔbarima no mu kɔhyɛn mprako no mu ma wɔbɔɔ kiridi, sianee bepɔw no koguu ɔtare no mu wuwui. 
LUK.8.34	Wɔn a wɔhwɛ mprako no so no huu nea asi no, wɔde hu ne ahopopo tutuu mmirika kɔbɔɔ amanneɛ wɔ kurom maa asɛm no trɛwee wɔ mpɔtam hɔ nyinaa.
LUK.8.35	Nnipa a wɔtee asɛm no bɔɔ twi kɔhwɛɛ nea asi. Woduu nea Yesu wɔ no, wohuu ɔbarima no sɛ ne ho atɔ no a ofura ntama te Yesu nkyɛn. Nnipa no nyinaa ho dwiriw wɔn. 
LUK.8.36	Na wɔn a wohuu ɔkwan a Yesu faa so saa ɔbarima no yare no bɔɔ wɔn a wɔbaa hɔ no amanneɛ. 
LUK.8.37	Ehu hyɛɛ Gerasefo a na wɔahyia hɔ no nyinaa ma ma wɔsrɛɛ Yesu sɛ omfi wɔn nkyɛn hɔ nkɔ. Eyi nti, Yesu kɔtenaa ɔkorow no mu san twa kɔɔ asuogya hɔ nohɔ.
LUK.8.38	Ansa na Yesu rebefi hɔ no, ɔbarima a otuu ahohommɔne fii ne mu no srɛɛ no sɛ ɔne no bɛkɔ. Nanso Yesu ka kyerɛɛ no se,
LUK.8.39	“Kɔ na kodi nea Onyankopɔn ayɛ ama wo no ho adanse kyerɛ wo manfo.” Ɔbarima no fii hɔ kodii anwonwade a Yesu ayɛ ama no no ho adanse kyerɛɛ kurom hɔfo nyinaa.
LUK.8.40	Yesu duu asuogya hɔ no, nnipakuw no de anigye hyiaa no kwan, efisɛ, na wɔatwɛn no abrɛ.
LUK.8.41	Ɔbarima bi a wɔfrɛ no Yairo a na ɔyɛ Yudafo hyiadan mu panyin baa ne nkyɛn, bebuu no nkotodwe, srɛɛ no sɛ, ɔne no nkɔ ne fi 
LUK.8.42	na ne babea koro a wadi bɛyɛ mfe dumien reyɛ awu. Bere a Yesu rekɔ no, na nnipakuw no kyere ne so.
LUK.8.43	Ɔbea bi a mogya atu no mfirihyia dumien a obiara ntumi nsa no yare no, 
LUK.8.44	fii Yesu akyi soo nʼatade ano. Amonom hɔ ara, mogya a etu no no twae.
LUK.8.45	Yesu bisae se, “Hena na osoo mʼatade ano no?” Obiara buae se, ɛnyɛ ɔno. Eyi maa Petro kae se, “Awurade, na sɛ nnipa no akyere wo so.”
LUK.8.46	Yesu buaa no se, “Dabi, obi aso mʼatade mu efisɛ, mete nka sɛ tumi bi afi me mu.”
LUK.8.47	Ɔbea no hui sɛ ohintaw a ɛrenyɛ ye, ɛno nti, ɔde hu ne ahopopo bebuu Yesu nkotodwe wɔ nnipa no nyinaa anim, kyerɛɛ no nea enti a osoo ne mu ne sɛnea ne ho atɔ no no.
LUK.8.48	Yesu ka kyerɛɛ no se, “Me ba, wo gyidi ama wo ho ayɛ wo den. Fa asomdwoe kɔ.”
LUK.8.49	Yesu gu so rekasa no, obi fii Yairo fi bɛka kyerɛɛ Yairo se, “Wo babea no anya awu enti nhaw Kyerɛkyerɛfo no bio.”
LUK.8.50	Yesu tee asɛm no, osee Yairo se, “Nsuro, gye di na wo babea no benyan anya nkwa.”
LUK.8.51	Ɔduu fie hɔ no, wamma obiara anka ne ho ankɔ ɔdan a abofra no da mu no mu gye Petro, Yohane, Yakobo ne abofra no awofo nko ara. 
LUK.8.52	Na nnipa a wɔwɔ hɔ no nyinaa resu, di awerɛhow. Yesu ka kyerɛɛ wɔn se, “Munnsu, onwui na wada.” 
LUK.8.53	Wɔserew no dii ne ho fɛw, efisɛ, na wɔn de, wonim pefee sɛ wawu.
LUK.8.54	Yesu soo ne nsa ka kyerɛɛ no se, “Me ba, sɔre!” 
LUK.8.55	Amonom hɔ ara, ɔsɔree na Yesu kae se wɔmma no biribi nni. 
LUK.8.56	Nʼawofo no ho dwiriw wɔn yiye nanso Yesu bɔɔ wɔn ano se, wɔnnka nea asi no nnkyerɛ obiara.
LUK.9.1	Da bi Yesu frɛɛ Dumien no hyiae maa wɔn tumi ne ahoɔden a wɔde betu ahohommɔne na wɔde asa nyarewa nso. 
LUK.9.2	Afei ɔsomaa wɔn sɛ wɔnkɔka Onyankopɔn Ahenni ho asɛm na wɔnsa nyarewa.
LUK.9.3	Na ɔka kyerɛɛ wɔn se, “Mo akwantu yi mu, mommfa biribiara nnkɔ, sɛ ɛyɛ poma anaa akwantubɔtɔ, anaa aduan biara, anaa sika, anaa ntade abien abien. 
LUK.9.4	Na sɛ mokɔ kurow bi mu a, ofi biara a mobɛsoɛ mu no, ɛhɔ ara na montena kosi sɛ mubefi kurow no mu.
LUK.9.5	“Sɛ mokɔ kurow biara mu na wɔannye mo, na morefi hɔ akɔ a, momporoporow mo nan ase mfuturu mfa nkyerɛ sɛ, mo ne wɔn nni hwee yɛ bio.”
LUK.9.6	Wofii hɔ no, wɔkɔɔ nkuraase nkuraase kɔkaa asɛmpa no, saa nyarewa pii nso.
LUK.9.7	Ɔmansinhene Herode tee nea Yesu ayɛ no nyinaa no, ɛhaw no yiye, efisɛ, na ebinom keka se Yohane Osuboni na wasɔre afi awufo mu, 
LUK.9.8	na afoforo nso se ɛyɛ Elia anaa tete adiyifo no mu baako na wasɔre afi awufo mu aba.
LUK.9.9	Herode kae se, “Yohane de, matwa ne ti, na hena koraa ne saa onipa yi a mete anwonwasɛm a ɛte sɛɛ fa ne ho yi?” Eyi nti, ɔpɛe sɛ ohu no.
LUK.9.10	Asomafo no fi wɔn akwantu mu bae no, wɔbɔɔ nsɛm a esisii hɔ nyinaa ho amanneɛ kyerɛɛ Yesu. Eyi akyi, Yesu ne wɔn twee wɔn ho kɔɔ baabi a ɛbɛn Betsaida. 
LUK.9.11	Nnipakuw no huu nea Yesu ne nʼasomafo no wɔ no, wotiw wɔn ma ogyee wɔn fɛw so, kaa Onyankopɔn Ahenni ho asɛm kyerɛɛ wɔn, saa ayarefo yare.
LUK.9.12	Anim rebiribiri no, dumien no baa ne nkyɛn bɛka kyerɛɛ no se, “Ka kyerɛ nnipa no na wɔnkɔ nkurow ne nkuraa a atwa yɛn ho ahyia yi mu nkɔpɛ nea wobedi ne nea wɔbɛda, efisɛ, baabi a yɛwɔ yi yɛ sare so.”
LUK.9.13	Yesu ka kyerɛɛ wɔn se, “Mo ara momma wɔn biribi nni.” Wobuaa no se, “Yɛwɔ abodoo anum ne mpataa abien pɛ. Ɛno nti, gye sɛ yɛkɔtɔ aduan brɛ wɔn nyinaa.” 
LUK.9.14	Na nnipa bɛyɛ mpemnum na ahyia wɔ hɔ. Yesu ka kyerɛɛ nʼasuafo no se, “Monhwɛ na nnipa no ntenatena ase aduonum aduonum.” 
LUK.9.15	Wɔyɛɛ sɛnea Yesu kae no.
LUK.9.16	Afei Yesu faa abodoo anum no ne mpataa abien no na ɔhwɛɛ soro, daa so ase, hyiraa so, bubuu mu de maa nʼasuafo no sɛ wɔnkyɛ mma nnipa no.
LUK.9.17	Obiara didi mee. Afei asuafo no boaboaa nea wodi ma ɛkae no ano no, ɛyɛɛ nkɛntɛmma dumien.
LUK.9.18	Da bi Yesu nko ara kɔhyɛɛ baabi bɔɔ mpae. Eyi akyi no, obisaa nʼasuafo no se, “Nnipa ka se mene hena?”
LUK.9.19	Wobuaa no se, “Ebinom ka se, woyɛ Yohane Osuboni, ebinom nso ka se Elia, na afoforo nso se, woyɛ tete adiyifo no baako na wasɔre afi awufo mu aba.”
LUK.9.20	Yesu bisaa wɔn se, “Na mo nso muse mene hena?” Petro buaa no se, “Wone Kristo, nea Onyankopɔn asoma no no.”
LUK.9.21	Yesu bɔɔ wɔn ano se wɔnnka nnkyerɛ obiara. 
LUK.9.22	Ɔtoaa so se, “Ɛsɛ sɛ Kristo no hu amane pii; Yudafo mpanyimfo ne asɔfo mpanyin ne mmara no akyerɛkyerɛfo nso bɛpo no. Akyiri yi wobekum no, na ne nnansa so wasɔre.”
LUK.9.23	Afei ɔka kyerɛɛ wɔn nyinaa se, “Sɛ obi pɛ sɛ odi mʼakyi a, ɔmpa ne ho akyi na daa ɔnsoa nʼasɛnnua na onni mʼakyi. 
LUK.9.24	Na obiara a ɔma nʼani ku ne ho sen me no, ɔbɛhwere ne nkwa; na nea me nti ɔbɛhwere ne nkwa no, ne nsa bɛka. 
LUK.9.25	Na sɛ onipa nya wiase yi mu nneɛma nyinaa na ɔhwere ne kra a, dɛn mfaso na obenya?
LUK.9.26	“Na nea nʼani bewu me ne me nsɛm ho no, ɔno nso da a me, Kristo, bɛba wɔ me ne Agya no ne abɔfo kronkron no anuonyam mu no, mʼani bewu ne ho. 
LUK.9.27	Na mereka akyerɛ mo se, mo a mugyina ha yi mu bi wɔ hɔ a wɔrenwu kosi sɛ wobehu Onyankopɔn Ahenni no.”
LUK.9.28	Yesu kaa ne nsɛm yi wiei no, ɛbɛyɛ nnawɔtwe akyi ɔne Petro, Yohane ne Yakobo kɔɔ bepɔw bi so sɛ wɔrekɔbɔ mpae. 
LUK.9.29	Na Yesu gu so rebɔ mpae no, nʼanimdua sesae, na nʼatade nso hyerɛnee. 
LUK.9.30	Prɛko pɛ, nnipa baanu a ɛyɛ Mose ne Elia ne no bɛkasae. 
LUK.9.31	Saa nnipa baanu yi bepuee hɔ anuonyam mu kaa ne wu a obewu wɔ Yerusalem no ho asɛm kyerɛɛ no.
LUK.9.32	Saa bere no na Petro ne nnipa a wɔka ne ho no adeda hatehatee na wonyannyanee a wɔn ani so tetew wɔn no, wohuu Yesu sɛ ɔwɔ nʼanuonyam mu ne nnipa baanu bi a wɔka ne ho. 
LUK.9.33	Na ɛbae sɛ nnipa no refi Yesu nkyɛn akɔ no, Petro ka kyerɛɛ Yesu se, “Awurade, eye sɛ yɛn nso yɛwɔ ha bi. Ma yɛmmɔ asese abiɛsa; wo de baako, Mose de baako na Elia nso de baako.” Na Petro nnim asɛm a ɔreka no.
LUK.9.34	Ogu so rekasa no, omununkum bɛkataa wɔn so ma wosuroe. 
LUK.9.35	Na ɛnne bi fi omununkum no mu kae se, “Oyi ne me Ba a mayi no. Muntie no!”
LUK.9.36	Kasa yi akyi no, wohui sɛ aka Yesu nko ara na ogyina hɔ. Na mmere no mu, wɔanka nea wohui no ankyerɛ obiara.
LUK.9.37	Ade kyee a wosian fii bepɔw no so bae no, nnipakuw bi behyiaa Yesu. 
LUK.9.38	Ɔbarima bi fi nnipakuw no mu teɛɛm se, “Kyerɛkyerɛfo, mesrɛ wo, bra bɛhwɛ me ba a midi no ba koro ma me; 
LUK.9.39	sɛ hohommɔne ba ne so a, amonom ɔteɛm, otwa hwe, osinsen, nʼano pu ahuru, na obu fa so, na ɛkyɛ ansa na afi ne so. 
LUK.9.40	Na mesrɛɛ wʼasuafo no sɛ wontu hohommɔne no, nanso wɔantumi.”
LUK.9.41	Yesu kae se, “O! Mo a munni gyidi, mentena mo nkyɛn na minnya mo ho boasetɔ nkosi da bɛn!” Afei ɔdanee nʼani ka kyerɛɛ ɔbarima no se, “Fa wo ba no bra ha.”
LUK.9.42	Ɔde abofra no reba no, hohommɔne no twaa no hwee fam ma osinsenii. Nanso Yesu teɛteɛɛ hohommɔne no maa abofra no ho yɛɛ no den na ɔde no maa nʼagya.
LUK.9.43	Onyankopɔn tumi ne ne kɛseyɛ a ɛdaa adi wɔ hohommɔne no tu mu no maa nnipa no ho dwiriw wɔn. Na wɔredwinnwen nea asi yi ho no, Yesu ka kyerɛɛ nʼasuafo no se, 
LUK.9.44	“Muntie asɛm a merebɛka yi yiye. Wobeyi Kristo no ama.” 
LUK.9.45	Nea ɔkae yi na ɛyɛ ahintasɛm nti, asuafo no ante ase. Nanso na wosuro sɛ wobebisa no ase.
LUK.9.46	Asuafo no gyee akyinnye a ɛfa wɔn mu nea ɔbɛyɛ kɛse Onyankopɔn Ahenni mu no ho. 
LUK.9.47	Na Yesu huu wɔn adwene no, osoo abofra bi mu de no begyinaa ne nkyɛn pɛɛ, 
LUK.9.48	na ɔka kyerɛɛ wɔn se, “Obiara a obegye saa abofra yi wɔ me din mu no, gye me; na nea ogye me no nso, gye nea ɔsomaa me no. Nea ɔyɛ aketewaa wɔ mo nyinaa mu no, ɔno ne ɔkɛse.” 
LUK.9.49	Yohane nso ka kyerɛɛ no se, “Awurade, yehuu obi a ɔnka yɛn ho sɛ ɔde wo din tu ahohommɔne enti yɛbraa no.” 
LUK.9.50	Yesu ka kyerɛɛ no se, “Ɛnsɛ sɛ anka mobra no, efisɛ, nea ontia mo no na ɔwɔ mo afa.”
LUK.9.51	Na bere a ɛsɛ sɛ Yesu san kɔ soro no rebɛn no, osii ne bo sɛ ɔbɛkɔ Yerusalem. 
LUK.9.52	Ansa na ɔrebɛkɔ no, ɔsomaa nnipa bi dii kan kɔɔ Samaria akuraa bi ase sɛ wɔnkosiesie baabi mma no. 
LUK.9.53	Nanso Samariafo no annye Yesu, efisɛ, wohui sɛ na ɔrekɔ Yerusalem. 
LUK.9.54	Asuafo no tee nea aba no, Yakobo ne Yohane bisaa Yesu se, “Awurade, wopɛ sɛ yɛma ogya fi soro bɛhyew wɔn pasaa anaa?” 
LUK.9.55	Yesu danee nʼani kyerɛɛ wɔn kaa wɔn anim, 
LUK.9.56	na wofii hɔ kɔɔ akuraa foforo bi ase.
LUK.9.57	Bere a wɔrekɔ no, ɔbarima bi baa Yesu nkyɛn bɛka kyerɛɛ no se, “Baabiara a wobɛkɔ no, medi wʼakyi.”
LUK.9.58	Yesu buaa no se, “Sakraman wɔ wɔn abon, wim nnomaa nso wɔ mmirebuw, nanso Kristo no de, onni dabere.”
LUK.9.59	Yesu ka kyerɛɛ ɔbarima foforo bi nso se, “Bedi mʼakyi.” Nanso ɔbarima no kae se, “Awurade, ma me kwan na minkosie mʼagya ansa.”
LUK.9.60	Yesu ka kyerɛɛ no se, “Ma wɔn a wɔte ase na wɔawu wɔ honhom mu no nyɛ saa nnwuma no, na wo de, kɔka Onyankopɔn Ahenni no ho asɛm kyerɛ amanaman nyinaa.” 
LUK.9.61	Na ɔfoforo nso kae se, “Awurade, medi wʼakyi; nanso ma me kwan na me ne mʼabusuafo nkodi nkra ansa.”
LUK.9.62	Nanso Yesu ka kyerɛɛ no se, “Obiara a ɔbɛma nʼadwene ayɛ no ntanta wɔ dwumadi bi a mede ahyɛ ne nsa no ho no, mfata Onyankopɔn Ahenni on.”
LUK.10.1	Eyi akyi, Yesu yii nʼakyidifo no mu aduɔson somaa wɔn baanu baanu kɔɔ nkurow ne nkuraa a akyiri yi ɔbɛkɔ hɔ no so.
LUK.10.2	Ɔka kyerɛɛ wɔn se, “Otwa adwuma no dɔɔso, nanso adwumayɛfo no sua. Enti monsrɛ adwumawura no na ɔmma adwumayɛfo bebree mmra ne twa adwuma no mu. 
LUK.10.3	Monkɔ, na meresoma mo sɛ nguan akɔ mpataku mu. 
LUK.10.4	Mommfa sika, akwantubɔtɔ anaa mpaboa; na munnkyia obiara nso a mubehyia no wɔ kwan so.
LUK.10.5	“Sɛ mokɔ ofi biara mu a, munni kan nkyia ofie hɔfo no se, ‘Asomdwoe nka mo!’ 
LUK.10.6	Na sɛ asomdwoe ba bi wɔ hɔ a, mo asomdwoe bɛba ne so; na sɛ obi a ɔte saa nni hɔ a, mo asomdwoe bɛsan aba mo nkyɛn. 
LUK.10.7	Ofi biara a mokɔ mu no, momma ɛhɔ nyɛ mo atenae; aduan biara a wɔde bɛma mo no, munni, efisɛ, ɛsɛ sɛ odwumayɛfo biara nya nʼadwumayɛ so akatua; munnni atutena wɔ afi mu.
LUK.10.8	“Na sɛ mokɔ kurow biara mu na wogye mo fɛw so a, aduan biara a wɔde bɛma mo no, munni. 
LUK.10.9	Monsa kurow no mu ayarefo yare, na monka nkyerɛ ɛhɔfo nyinaa se, ‘Onyankopɔn Ahenni no abɛn mo.’
LUK.10.10	“Nanso sɛ mokɔ kurow biara mu na wɔannye mo fɛw so a, monkɔ ne mmɔnten so nkɔpae mu nka se, 
LUK.10.11	‘Mo kurom ha mfuturu a ɛwɔ yɛn nan ase mpo, yɛreporoporow agu, de atia mo; na mmom munhu pefee sɛ Onyankopɔn Ahenni no abɛn.’ 
LUK.10.12	Mereka akyerɛ mo se, saa kurow no, asɛm a ɛbɛto wɔn atemmuda no bɛsen nea ɛtoo Sodom no. 
LUK.10.13	Korasin, due! Betsaida, due! Anwonwade a meyɛɛ wɔ mo mu no, sɛ meyɛɛ wɔ Tiro ne Sidon a, anka ɛhɔfo no de awerɛhow ne ahonu asakra wɔn adwene dedaw. 
LUK.10.14	Atemmuda no, asɛm a ɛbɛto wɔn no bɛsen nea ɛbɛto Tiro ne Sidon. 
LUK.10.15	Na wo Kapernaum, wugye di sɛ wubenya ɔsoro anuonyam? Dabida, wobɛkɔ asaman.
LUK.10.16	“Obiara a otie mo no tie me, na nea ɔpo mo no po me, na nea ɔpo me no nso po nea ɔsomaa me no.”
LUK.10.17	Aduɔson no san de anigye bae bɛbɔɔ amanneɛ se, “Awurade, wo din nti, ahohommɔne mpo abrɛ wɔn ho ase ama yɛn.”
LUK.10.18	Na ɔka kyerɛɛ wɔn se, “Mihui sɛ ɔbonsam retew afi soro sɛ anyinam abɛhwe fam. 
LUK.10.19	Mama mo tumi ne ahoɔden a mode betiatia awɔ ne nkekantwɛre ne ɔtamfo no tumi biara a ɔwɔ so na biribiara nso rentumi mo. 
LUK.10.20	Nanso mommma mo ani nnnye sɛ ahohommɔne brɛ wɔn ho ase ma mo, na mmom, momma mo ani nnye sɛ wɔakyerɛw mo din wɔ soro.”
LUK.10.21	Saa bere no ara mu, Yesu de Honhom Kronkron mu anigye bɔɔ mpae se, “Agya, ɔsoro ne asase wura, meda wo ase sɛ wode saa nneɛma yi ahintaw wɔn a wosusuw sɛ wɔyɛ anyansafo, na mmom woada nokware no adi akyerɛ wɔn a wɔde ahobrɛase gye wo di sɛ mmofra no. Nanso, Agya, wo pɛ mu na woma ɛbaa saa. 
LUK.10.22	Mʼagya de nneɛma nyinaa ahyɛ me nsa; na obiara nnim Ɔba no, gye Agya no. Saa ara nso na obiara nnim Agya no, gye Ɔba no ne wɔn a Ɔba no bɛda Agya no adi akyerɛ wɔn no.”
LUK.10.23	Ɛkaa ɔne nʼasuafo no, ɔka kyerɛɛ wɔn se, “Nhyira ne aniwa a ehu nea muhu! 
LUK.10.24	Efisɛ, adiyifo ne ahene pii pɛe sɛ anka wohu nea muhu yi, na wɔte nea mote yi, nanso, wɔanhu na wɔante.”
LUK.10.25	Mmaranimfo bi pɛe sɛ ɔsɔ Yesu hwɛ enti obisaa no se, “Kyerɛkyerɛfo, menyɛ dɛn na manya nkwa a enni awiei?”
LUK.10.26	Yesu nso bisaa no se, “Dɛn na wɔakyerɛw wɔ Mose mmara no mu? Na wote ase dɛn?”
LUK.10.27	Obuaa no se, “Mmara no ka se, ‘Fa wo koma, ne wo kra, ne wʼahoɔden, ne wʼadwene nyinaa dɔ Awurade wo Nyankopɔn, na dɔ wo yɔnko sɛ wo ho!’ ”
LUK.10.28	Yesu ka kyerɛɛ no se, “Woabua no yiye. Yɛ eyinom na wubenya nkwa.”
LUK.10.29	Nanso ɔbarima no pɛe sɛ ɔkyerɛ sɛ odi mmara no nyinaa so nti, obisaa Yesu se, “Hena ne me yɔnko?”
LUK.10.30	Yesu nso maa no mfatoho bi se, “Da bi na ɔbarima bi retu kwan fi Yerusalem akɔ Yeriko. Na ɔnam kwan so no, ɔkɔtɔɔ akwanmukafo mu na wogyee ne ho nneɛma nyinaa, hwee no, pirapiraa no ma ɔtɔɔ berɛw, gyaw no too kwankyɛn kɔe.
LUK.10.31	“Ankyɛ biara, Yudani sɔfo bi bepuee ne so nanso ɔman faa nkyɛn kɔe. 
LUK.10.32	Saa ara nso na Lewini bi nso bepuee ne so man faa nkyɛn.
LUK.10.33	“Ankyɛ biara na Samariani bi nso bepuee hɔ. Ohuu no no, ɔyɛɛ no mmɔbɔ. 
LUK.10.34	Ɔkɔkotow ne nkyɛn, hohoroo nʼapirakuru no anim, de aduru guguu mu, kyekyeree. Afei ɔmaa no so de no tenaa nʼafurum so dii aboa no nkyɛn de no kɔɔ ahɔhobea bi hwɛɛ no anadwo mu no nyinaa. 
LUK.10.35	Ade kyee no, ogyaw ahɔhobea sohwɛfo no sika a ɛbɛso no hwɛ sɛ ɔmfa nhwɛ no. Ɔsan hyɛɛ no bɔ se, ‘Ɛka foforo biara a wobɛbɔ wɔ ne ho no, mɛba abetua.’
LUK.10.36	“Afei saa nnipa baasa yi mu hena na ɔyɛɛ ne yɔnko?”
LUK.10.37	Mmaranimfo no buae se, “Nea ohuu opirafo no mmɔbɔ no.” Yesu ka kyerɛɛ no se, “Wo nso, kɔ na kɔyɛ saa ara.”
LUK.10.38	Ɛbae sɛ Yesu ne nʼasuafo rekɔ Yerusalem no, wɔkoduu akuraa bi ase. Woduu hɔ no, ɔbea bi a wɔfrɛ no Marta de no kɔɔ ne fi. 
LUK.10.39	Marta nuabea bi a wɔfrɛ no Maria tenaa fam wɔ Yesu nkyɛn tiee no.
LUK.10.40	Saa bere no, Marta a nʼani abere reyɛ aduan no baa Yesu nkyɛn bɛka kyerɛɛ no se, “Awurade, mayɛ adwuma abrɛ enti ka kyerɛ Maria na ommeso me mu.”
LUK.10.41	Awurade buaa no se, “Marta, Marta, wudwinnwen haw wo ho wɔ nneɛma pii ho. 
LUK.10.42	Ade baako pɛ na ehia; ɛno na Maria afa no; na wɔrennye mfi ne nsam.”
LUK.11.1	Da bi na Yesu rebɔ mpae wɔ baabi. Owiei no, nʼasuafo no mu baako ka kyerɛɛ no se, “Awurade, kyerɛ yɛn mpaebɔ sɛnea Yohane kyerɛɛ nʼasuafo mpaebɔ no.”
LUK.11.2	Ɔka kyerɛɛ wɔn se, “Sɛ morebɔ mpae a, monka se, ‘Agya, wo din ho ntew. Wʼahenni mmra. 
LUK.11.3	Ma yɛn yɛn ano aduan daa. 
LUK.11.4	Fa yɛn bɔne kyɛ yɛn sɛnea yɛn nso, yɛde wɔn a wɔfom yɛn no bɔne kyɛ wɔn no. Na nnyaa yɛn mma yɛnnkɔ sɔhwɛ mu.’ ”
LUK.11.5	Yesu bisaa wɔn se, “Mo mu hena na ɔbɛkɔ ne yɔnko hɔ dasum akɔka akyerɛ no se, ‘Me nua, fɛm me aduan kakra, 
LUK.11.6	efisɛ, ɔhɔho bi abefi me mu, na minni aduan biara a mede bɛma no,’ 
LUK.11.7	na ɔbɛma no mmuae afi ne dan mu se, ‘Nhaw me! Mato me pon mu ne me mma ada. Merentumi nsɔre mma wo biribiara.’
LUK.11.8	“Mereka akyerɛ mo se, na ade asa no nti, ɔyɛ ne yɔnko koraa mpo a, ɔrensɔre. Nanso esiane sɛ ɔkɔɔ so srɛɛ no no nti, ɛbɛma wasɔre ama no nea ehia no no nyinaa.
LUK.11.9	“Ɛno nti mereka akyerɛ mo se; Mommisa, na wɔbɛma mo; monhwehwɛ na mubehu; mompem na wobebue mo. 
LUK.11.10	Na obiara a obisa no, wɔma no; na obiara a ɔhwehwɛ no, ohu; na nea ɔpem no, wobue no.
LUK.11.11	“Agya bɛn na ɔwɔ mo mu na ne ba bisa no abodoo a ɔbɛma no ɔbo, 
LUK.11.12	anaasɛ obisa no apataa a, ɔbɛma no ɔwɔ, anaasɛ obisa nkesua a ɔbɛma no ankaadweaa? 
LUK.11.13	Na sɛ mo a moyɛ nnebɔneyɛfo mpo nim sɛnea moma mo mma nnepa a, ɛbɛyɛ dɛn na mo Agya a ɔwɔ soro no remfa Honhom Kronkron no mma wɔn a wobisa no no!”
LUK.11.14	Bere bi Yesu tuu hohommɔne bi a ɛyɛ mumu fii onipa bi mu. Hohommɔne no tu fii ne mu no, ɔkasae ma ɛyɛɛ nnipa a na wɔwɔ hɔ no nyinaa ahodwiriw. 
LUK.11.15	Nanso ebinom kae se, “Ɔnam ahohommɔne panyin Beelsebul tumi so na etu ahohommɔne.” 
LUK.11.16	Afoforo nso pɛe sɛ wɔsɔ no hwɛ nti, wɔka kyerɛɛ no se, ɔnyɛ nsɛnkyerɛnne bi a efi soro nkyerɛ wɔn.
LUK.11.17	Nanso ohuu wɔn adwene maa wɔn mmuae se, “Kurow biara a emu akyekyɛ no dan amamfo. Saa ara nso na ofi biara a emu kyekyɛ no gu. 
LUK.11.18	Na sɛ ɔbonsam nso ko tia ne ho a, ɛbɛyɛ dɛn na nʼahenni agyina? Nea enti a mereka saa asɛm yi ne sɛ, muse menam Beelsebul tumi so na mitu ahohommɔne. 
LUK.11.19	Na sɛ menam Beelsebul tumi so na mitu ahohommɔne a, hena so na mo nkurɔfo nam tu ahohommɔne? Saa na ɛte de a, mo nkurɔfo no ara na wobebu mo atɛn. 
LUK.11.20	Nanso sɛ menam Onyankopɔn tumi so na etu hohommɔne de a, na ɛkyerɛ sɛ Onyankopɔn Ahenni no aba mo so.
LUK.11.21	“Sɛ ɔhoɔdenfo de akode wɛn ne fi a, obiara rentumi nkowia nʼagyapade; 
LUK.11.22	nanso sɛ nea ne ho yɛ den na ɔwɔ akode pa sen no kɔ ne so a, odi ne so nkonim, gye nʼakode a ɔde ne ho too so no, sesaw nʼagyapade no nyinaa kɔ.
LUK.11.23	“Obiara a onni mʼafa no tia me, na nea ɔne me mmoaboa ano no, hwete mu.
LUK.11.24	“Sɛ wotu hohommɔne fi onipa bi mu a, ekyinkyin hwehwɛ homebea nanso ennya bi. Na sɛ wannya homebea a, ɔka se, ‘Mɛsan makɔ onipa a mifi ne mu bae no mu bio.’ 
LUK.11.25	Na sɛ ɔsan kɔ onipa no mu a, obehu sɛ ɛhɔ tew a efi biara nni mu na biribiara yɛ pɛpɛɛpɛ. 
LUK.11.26	Afei ɔsan nʼakyi kɔfa ahohommɔne afoforo ason a wɔyɛ den kyɛn no ba ma wɔn nyinaa bɛtena hɔ. Eyi ma onipa no sɛe koraa sen sɛnea anka na ɔte kan no.”
LUK.11.27	Yesu gu so rekasa no, ɔbea bi fi nnipakuw no mu kae se, “Nhyira nka yafunu a ɛwoo wo ne nufu a wunumuu ano!” 
LUK.11.28	Yesu ka kyerɛɛ no se, “Ɛwom de, nanso nhyira ne wɔn a wɔte Onyankopɔn asɛm na wodi so.”
LUK.11.29	Nnipa no kyeree Yesu so no, ɔka kyerɛɛ wɔn se, “Nnɛɛmma yi yɛ nnebɔneyɛfo. Wɔhwehwɛ nsɛnkyerɛnne bi ahu nanso wɔrenhu nsɛnkyerɛnne biara sɛ Yona nsɛnkyerɛnne no. 
LUK.11.30	Na sɛnea Yona yɛe no yɛɛ nsɛnkyerɛnne maa Niniwefo a, saa ara na Kristo nso bɛyɛ nsɛnkyerɛnne ama nnɛɛmma yi.
LUK.11.31	“Atemmuda no, Sheba hemmea ne nnɛɛmma bɛsɔre ayi ɔman yi atɛn, efisɛ, ofi asase ano nohoɔ betiee Salomo nyansa nsɛm. Nanso nea ɔsen Salomo no wɔ ha.
LUK.11.32	“Atemmuda no, Niniwe mmarima ne nnɛɛmma bɛsɔre ayi ɔman yi atɛn, efisɛ, bere a Yona kaa asɛmpa no wɔsakraa wɔn adwene. Nanso nea ɔsen Yona wɔ ha.
LUK.11.33	“Obiara nsɔ kanea mfa nsie, na mmom, ɔde si petee mu na ahyerɛn ama wɔn a wɔba mu no nyinaa. 
LUK.11.34	Wʼani yɛ wo nipadua kanea. Ɛno nti sɛ, wʼani ye a, na wo nipadua nso yɛ hann. Nanso sɛ enye a ɛma wo nipadua no dan sum tumm. 
LUK.11.35	Enti hwɛ yiye na hann a ɛwɔ wo mu no annan sum. 
LUK.11.36	Sɛ wo nipadua yɛ hann a esum nni fa baabiara a, nipadua no bɛhyerɛn sɛnea kanea hyerɛn gu wo so.”
LUK.11.37	Yesu kasa wiei no, Farisini bi hyiaa no adidi enti ɔkɔe sɛ ɔne no rekodidi. 
LUK.11.38	Farisini no hui sɛ Yesu anhohoro ne nsa ansa sɛnea wɔn amanne kyerɛ ansa na ɔredidi no, ɛyɛɛ no nwonwa.
LUK.11.39	Yesu huu Farisini no adwene ka kyerɛɛ no se, “Mo Farisifo de, mohohoro nkuku ne nsanka ho nanso efi, anibere ne nnebɔne ahyɛ mo mu ma tɔ. 
LUK.11.40	Adweneharefo! Ɛnyɛ nea ɔyɛɛ akyiri no ara na ɔyɛɛ emu nso? 
LUK.11.41	Monyɛ ahiafo adɔe na biribiara ho bɛtew ama mo.
LUK.11.42	“Mo Farisifo, munnue! Moma mo nnɔbae so ntotoso du du nanso mototo adetreneeyɛ ne ɔdɔ a mode dɔ Onyankopɔn no ase. Sɛ mokɔ hyiadan mu a, mpanyin tenabea na mopɛ. Saa ara nso na sɛ mokɔ bagua mu a, mopɛ sɛ nnipa hu mo kyia mo.
LUK.11.43	“Mo Farisifo, munnue! Sɛ mokɔ hyiadan mu a, mpanyin tenabea na mopɛ. 
LUK.11.44	Munnue! Efisɛ, mote sɛ adamoa a ɛso asram na nnipa nantew so a wonnim sɛ wɔnam adamoa so.”
LUK.11.45	Mmaranimfo no mu baako ka kyerɛɛ no se, “Kyerɛkyerɛfo, sɛ woka saa a na woakasa atia yɛn nso.”
LUK.11.46	Yesu buaa no se, “Mo mmaranimfo nso, munnue! Mohyɛ nnipa ma wodi mmara so pɛpɛɛpɛ nanso mo de, munni so sɛnea ɛsɛ. 
LUK.11.47	Munnue! Efisɛ, moatoto adiyifo a mo ankasa anaa mo agyanom kum wɔn no ada so. 
LUK.11.48	Mo nneyɛe yi di adanse sɛ mopene nea mo agyanom yɛe no so. Nʼasekyerɛ ne sɛ, mo agyanom kunkum adiyifo no na mo nso mototoo wɔn ada so maa wɔn.
LUK.11.49	“Eyi ne nea Onyankopɔn aka afa mo ho: ‘Mɛsoma adiyifo ne asomafo aba mo nkyɛn na mobekunkum bi na moataa wɔn a aka no.’
LUK.11.50	“Mereka akyerɛ mo se, adiyifo no mogya a wɔka gui fi wiase mfitiase no, 
LUK.11.51	efi Habel kum so kosi Sakaria a, wokum no wɔ afɔremuka ne kronkronbea ntam hɔ no so, wobebisa ɛho asɛm afi mo nkyɛn.
LUK.11.52	“Mo, mmaranimfo, munnue! Mode nokware hintaw mo nkurɔfo. Mo ankasa munni so, na momma wɔn a wɔpɛ sɛ wodi so no kwan mma wonni so.”
LUK.11.53	Ofi Farisini no fi hɔ a ɔrekɔ no, mmaranimfo ne Farisifo no dii nʼakyi de nsɛmmisa guan ne ho 
LUK.11.54	pɛe sɛ ɔka biribi a wobegyina so anya no akyere no.
LUK.12.1	Nnipa mpempem kyeree so a wonnya baabi ntu wɔn nan nsi mpo no, Yesu ka kyerɛɛ nʼasuafo no kan se, “Monhwɛ mo ho so yiye wɔ Farisifo nyaatwom a etɛ sɛ mmɔkaw no ho. 
LUK.12.2	Biribiara a wɔyɛ no kokoam no bɛda adi na nea ahintaw no nso bepue. 
LUK.12.3	Enti nea moaka wɔ sum mu no, wɔbɛte wɔ hann mu. Na nea moaka no asomsɛm wɔ adan mu no, wɔbɛbɔ no dawuru.
LUK.12.4	“Me nnamfonom, mereka akyerɛ mo se, munnsuro wɔn a wokum nipadua na ɛno akyi wontumi nyɛ hwee bio no. 
LUK.12.5	Na mɛkyerɛ mo nea ɛsɛ sɛ musuro no. Munsuro nea wakum onipadua no awie no ɔwɔ tumi sɛ ɔtow kyene amanehunu kurom. Mereti mu akyerɛ mo se, oyi na munsuro no.
LUK.12.6	“Wɔntɔn mmuruburu anum nnye sidi abien? Nanso Onyankopɔn werɛ remfi wɔn mu baako po da. 
LUK.12.7	Mo tinhwi mpo, wɔakan ne nyinaa. Enti munnsuro, efisɛ, mosom bo sen mmuruburu dodow biara.
LUK.12.8	“Na mereka akyerɛ mo se, obiara a ɔbɛbɔ me din wɔ nnipa anim no, Kristo no nso bɛbɔ ne din wɔ Onyankopɔn abɔfo anim. 
LUK.12.9	Na nea ɔbɛpa me nnipa anim no, me nso mɛpa no, Onyankopɔn abɔfo anim. 
LUK.12.10	Obiara a ɔbɛkasa atia Kristo no, wɔde bɛkyɛ no. Nanso nea ɔbɛkasa atia Honhom Kronkron no de, wɔremfa nkyɛ no da.
LUK.12.11	“Sɛ wɔde mo ba mpanyin anim wɔ hyia adan mu a, munnnwinnwen nsɛm a mobɛka anaasɛ nea mode beyi mo ho ano no ho, 
LUK.12.12	efisɛ, saa bere no ara mu Honhom Kronkron no bɛkyerɛ mo nea ɛsɛ sɛ moka.”
LUK.12.13	Obi fi nnipa no mu ka kyerɛɛ Yesu se, “Kyerɛkyerɛfo, ka kyerɛ me nua na ɔne me nkyɛ agyapade a yɛn agya de agyaw yɛn no mu.”
LUK.12.14	Yesu buaa no se, “Damfo, hena na ɔyɛɛ me ɔtemmufo ne mo agyapadekyɛfo sɛ memmɛkyɛ mo agyapade mu mma mo?” 
LUK.12.15	Ɔtoaa so se, “Monhwɛ mo ho yiye wɔ adifudepɛ ho, efisɛ, onipa nkwa nnyina nʼahonya dodow a ɔwɔ so.”
LUK.12.16	Afei obuu wɔn bɛ yi se, “Ɔdefo bi wɔ hɔ a na ɔwɔ asase pa a ɛmaa no nnɔbae pii. 
LUK.12.17	Esiane sɛ na ne nnɔbae no nkɔ pata a wabɔ no so nti, ɛyɛɛ no dadwene ma obisaa ne ho se, ‘Minnya baabi a mede me nnɔbae bebrebe yi begu yi, menyɛ no dɛn?’ 
LUK.12.18	Afei ɔkae se, ‘Minim nea mɛyɛ. Mebubu mʼapata yi nyinaa na mabɔ no akɛse de nea mewɔ nyinaa asie hɔ.’ 
LUK.12.19	Na maka akyerɛ me kra se, ‘Ɔkra, ma wʼani nnye na didi, na nom efisɛ, wowɔ nneɛma pa pii a ɛbɛso wo mfe bebree!’
LUK.12.20	“Nanso Onyankopɔn ka kyerɛɛ no se, ‘Ɔkwasea! Anadwo yi, wobegye wo kra afi wo nsam, na hena na nneɛma bebree a woapɛ agu hɔ yi, wode begyaw no?’
LUK.12.21	“Ɛno nti, saa ara na obiara a ɔbɛboaboa agyapade ano de ne ho ato so no nyɛ ɔdefo Onyankopɔn anim ne no.”
LUK.12.22	Yesu ka kyerɛɛ nʼasuafo no se, “Munnnwinnwen mo kra ho sɛ dɛn na mubedi anaa mo nipadua ho sɛ dɛn na mubefura. 
LUK.12.23	Ɔkra som bo sen aduan na onipadua nso som bo sen ntama. 
LUK.12.24	Monhwɛ kwaakwaadabi, wonnua aba ɛnna wontwa. Saa ara nso na wonni pata a wɔde wɔn nnɔbae sie so, nanso Onyankopɔn ma wɔn aduan di. Monsom bo nsen wɔn anaa?
LUK.12.25	“Munnnwinnwen mo nkwa ho. Mo mu hena na obetumi de da koro ato ne nna so? 
LUK.12.26	Na sɛ muntumi nyɛ ade ketewaa a ɛte sɛɛ mpo a, adɛn na mudwinnwen nneɛma akɛse ho?
LUK.12.27	“Monhwɛ sɛnea sukooko nyin. Wɔnyɛ adwuma, ɛnna wɔnnwene ntama mfura. Nanso Salomo ahonya nyinaa mu, na onni ntama a ɛyɛ fɛ sɛ saa nhwiren no mu baako mpo. 
LUK.12.28	Mo a mo gyidi hinhim, sɛ Onyankopɔn siesie wuram nhwiren a efifi nnɛ na ɔkyena awu no ho ma ɛyɛ fɛ a, adɛn nti na ɔrensiesie mo nso mo ho mma ɛnyɛ fɛ. 
LUK.12.29	Saa ara nso na munnnwinnwen nea mubedi anaa nea mobɛnom ho. 
LUK.12.30	Saa nneɛma yi na wiase amanaman pere hwehwɛ nanso mo de, mo agya nim sɛ eyinom nyinaa ho hia mo. 
LUK.12.31	Enti monhwehwɛ Onyankopɔn Ahenni kan na ɔde eyinom nyinaa bɛma mo.
LUK.12.32	“Ekuw ketewaa, munnsuro, efisɛ, ɛyɛ mo agya no pɛ sɛ ɔde ahenni no bɛma mo. 
LUK.12.33	Montontɔn mo ahode na monkyɛ ahiafo ade. Eyi bɛma mo agyapade a ɛwɔ soro no ayɛ pii. Monhyehyɛ mo agyapade wɔ soro, nea owifo ntumi nkowia na mfɔte ntumi nkɔwe. 
LUK.12.34	Na nea wo agyapade wɔ no, ɛhɔ na wo koma nso wɔ.
LUK.12.35	“Munnyina pintinn na momma mo akanea nhyerɛn, 
LUK.12.36	na monyɛ sɛ wɔn a wɔretwɛn wɔn wura a ɔkɔ ayeforohyia ase a, sɛ ɔba na ɔbɔ pon mu pɛ a, wobebue no ntɛm no. 
LUK.12.37	Wɔn a wɔn wura no ba a ɔbɛba abɛto wɔn sɛ wɔretwɛn no no ani begye. Ɔbɛtow wɔn pon na ɔno ankasa asom wɔn. 
LUK.12.38	Sɛ ɔba dasum anaa ahemanakye mpo a, asomfo a ɔbɛba abɛto wɔn sɛ wɔrewɛn no no, ani begye.
LUK.12.39	“Ɛsɛ sɛ muhu sɛ, sɛ ofiwura nim bere a owifo bɛba a, anka ɔbɛwɛn na owifo no annya ne ho kwan ammɛbɔ no korɔn. 
LUK.12.40	Enti munsiesie mo ho ntwɛn Onipa Ba no ba a ɔbɛba no, efisɛ, munnim bere ko a ɔbɛba.”
LUK.12.41	Petro bisaa Yesu se, “Awurade, worebu bɛ yi akyerɛ yɛn nko ara anaasɛ obiara?”
LUK.12.42	Yesu buaa no se, “Merekasa akyerɛ ɔsomfo nokwafo nyansafo biara a ne wura de ne fi sohwɛ bɛhyɛ ne nsa na wahwɛ ama obiara aduan wɔ ne bere mu. 
LUK.12.43	Nhyira ne ɔsomfo a ne wura no bɛba abɛto no sɛ wayɛ nʼadwuma pɛpɛɛpɛ. 
LUK.12.44	Nokwarem, ɔde nʼagyapade nyinaa bɛhyɛ ne nsa.
LUK.12.45	“Na sɛ ɛba sɛ saa ɔsomfo yi nso ka se, ‘Me wura nnya mmae’ na ɛno nti, ɔhwe asomfo a aka no, na odidi, nom nsa bow a, 
LUK.12.46	ne wura no bɛba da a nʼani nna so sɛ ɔbɛba. Na sɛ ne wura no ba a, ɔbɛtwe nʼaso dennen na wabu no sɛ obi a onnye Onyankopɔn nni. 
LUK.12.47	Ɔsomfo a onim nea ne wura pɛ na wanyɛ ne wura no apɛde no wɔbɛbɔ no mmaa pii.
LUK.12.48	“Na ɔsomfo a onnim nea ne wura pɛ na enti ɔyɛɛ nea ne wura mpɛ no, wɔbɛbɔ no mmaa kakraa bi. Na obiara a wɔama no pii no, wobebisa pii afi ne nkyɛn; na nea wɔde bebree ahyɛ ne nsa no, obebu bebree ho nkontaa.
LUK.12.49	“Maba sɛ merebɛsɔ ogya wɔ asase so na sɛ asɔ dedaw a, na nea merehwehwɛ ara ne no. 
LUK.12.50	Asubɔ bi wɔ hɔ a wɔde bɛbɔ me a, ɛde me bɛkɔ amanehunu mu, na merennya ahotɔ gye sɛ wɔabɔ me saa asu no ansa.
LUK.12.51	“Mususuw sɛ mebae sɛ mede asomdwoe reba asase yi so? Dabi! Ɛnyɛ asomdwoe na mede bae na mmom mpaapaemu. 
LUK.12.52	Efi nnɛ, mpaapaemu bɛba afi mu, baasa bɛba mʼafa na baanu atia me anaasɛ baanu bɛba mʼafa na baasa atia me. 
LUK.12.53	Agya ne ne babarima renyɛ adwene, ɛna ne ne babea renyɛ adwene, ase ne ase adwene renhyia.”
LUK.12.54	Na ɔka kyerɛɛ nnipakuw no nso se, “Sɛ muhu sɛ osu amuna wɔ atɔe a, ntɛm ara, moka se, ‘Osu bɛtɔ’! Na osu tɔ ampa.
LUK.12.55	“Saa ara nso na sɛ muhu sɛ mframa bɔ fi anafo reba a, moka se, ‘Ahohuru bɛba!’ Na ɛba mu ampa. 
LUK.12.56	Mo nyaatwomfo! Mutumi kyerɛ wim nsakrae ase, nanso nneɛma a ɛnnɛ yi atwa mo ho ahyia, ne nea ɛbɔ mo kɔkɔ no de, munhu. 
LUK.12.57	Adɛn nti na munim nea eye na monyɛ?
LUK.12.58	“Sɛ wode obi ka a, bɔ mmɔden kohu no na wone no nka ho asɛm na wamfa wo ankɔ asennii amma ɔtemmufo amfa wo anto afiase. 
LUK.12.59	Sɛ woanyɛ no saa a, ɔbɛma woatua ka a wode no no nyinaa ansa na wagyaa wo.”
LUK.13.1	Saa bere no ara mu, nnipa bi bɛka kyerɛɛ Yesu se, Pilato akum Galileafo bi a wɔrebɔ afɔre ama Onyankopɔn maa wɔn mogya fraa afɔrebɔ no.
LUK.13.2	Yesu buaa wɔn se, “Mugye di sɛ saa Galileafo no yɛ nnebɔneyɛfo sen wɔn a aka no nyinaa nti na wokum wɔn no? 
LUK.13.3	Dabida, sɛ mo nso moansakra mo adwene a, wobekum mo saa ara.
LUK.13.4	“Anaasɛ mususuw sɛ nnipa dunwɔtwe a Siloa abantenten no bu guu wɔn so, kum wɔn no yɛ nnebɔneyɛfo sen nnipa a na wɔte Yerusalem no? 
LUK.13.5	Dabida, mo nso moansakra a, mubewuwu saa ara.”
LUK.13.6	Afei, Yesu buu wɔn bɛ yi se, “Ɔbarima bi duaa akutu wɔ ne turo mu. Da bi ɔkɔɔ turo no mu hɔ sɛ ɔrekɔtew ɛso aba no bi nanso wannya bi. 
LUK.13.7	Ɛno akyi, ɔfrɛɛ turo no so hwɛfo no ka kyerɛɛ no se, ‘Mfe abiɛsa ni, bere biara a mɛba sɛ merebɛtew akutu no bi no, minnya bi. Adɛn nti na ɛresɛe kwa yi? Twa kyene.’
LUK.13.8	“Turo no so hwɛfo no srɛɛ no sɛ, ‘Me wura, ma ensi hɔ afe yi nso na mingugu ase sumina nhwɛ 
LUK.13.9	sɛ ebia, ɛbɛsow aba bi anaa, na sɛ antumi ansow a, ɛnne metwa akyene.’ ”
LUK.13.10	Homeda bi a Yesu rekyerɛkyerɛ wɔ hyiadan mu no, 
LUK.13.11	na ɔbea bi wɔ hɔ a hohommɔne mu yare bi akyere no mfe dunwɔtwe ama ne mu akoa a ontumi nteɛ ne mu koraa.
LUK.13.12	Yesu huu no no, ɔfrɛɛ no fii nnipa no mu ka kyerɛɛ no se, “Ɔbea, wo ho nyɛ wo dɛn.” 
LUK.13.13	Ɔde ne nsa guu no so, na amonom hɔ ara otumi teɛɛ ne mu. Na ɔbea no yii Onyankopɔn ayɛ.
LUK.13.14	Hyiadan no so panyin a ohuu ɔbea no ayaresa no de abufuw kae se, “Nnansia na ɛsɛ sɛ mode yɛ adwuma a saa nna no mu na ɛsɛ sɛ moba na wɔsa mo yare na ɛnyɛ homeda.”
LUK.13.15	Na Awurade buaa no se, “Nyaatwomfo! Mo mu hena na ɔnsan ne nantwi anaa nʼafurum na ɔnka no nkɔnom nsu homeda? 
LUK.13.16	Adɛn nti na Abraham aseni yi a ɔbonsam afa no dommum mfe dunwɔtwe ni no ɛnsɛ sɛ mesa no yare homeda?”
LUK.13.17	Ɔkaa saa no, wɔn a na wɔne nʼadwene nhyia no nyinaa ani wui. Nnipa no nso a na wɔwɔ hyiadan no mu nyinaa ani gyei nʼanwonnwade ahorow a ɔyɛe no nyinaa ho.
LUK.13.18	Afei Yesu fitii ase kyerɛkyerɛɛ wɔn Onyankopɔn Ahenni no ho asɛm, na obisaa wɔn se, “Onyankopɔn Ahenni no te dɛn? Na dɛn na memfa nto ho nkyerɛkyerɛ ase? 
LUK.13.19	Onyankopɔn Ahenni no te sɛ onyaa aba ketewaa bi a obi dua wɔ nʼafuw mu na enyin yɛ dutan kɛse ma nnomaa kɔnwene wɔn birebuw wɔ so.”
LUK.13.20	Obisaa bio se, “Dɛn bio na memfa ntoto ho nkyerɛ ase? 
LUK.13.21	Ɛte sɛ mmɔkaw bi a abodootofo de fɔtɔw mmɔre ma etu.”
LUK.13.22	Bere a Yesu rekɔ Yerusalem no, ɔkyerɛkyerɛɛ wɔ nkurow so ne nkuraa ase ansa na ɔredu hɔ.
LUK.13.23	Ne nkyerɛkyerɛ no mu obi bisaa no se, “Awurade, nnipa kakraa bi na wobegye wɔn nkwa anaa?” 
LUK.13.24	Obuaa no se, “Mompere nhyɛn ɔpon teɛteaa no mu, efisɛ, nnipa pii bɛpere sɛ wobewura mu nanso wɔrentumi. 
LUK.13.25	Sɛ ɛba sɛ ofiwura no ato ɔpon no mu a, mobɛba abegyina akyi abɔ mu, aka se, ‘Owura, yɛsrɛ wo, bue yɛn.’ Na ɔno nso abisa mo se, ‘Mufi he? Minnim mo?’
LUK.13.26	“Na mo nso moaka akyerɛ no se, ‘Yɛne wo too nsa didii na wokyerɛkyerɛɛ wɔ yɛn mmorɔn so.’
LUK.13.27	“Na ofiwura no nso bebisa mo bio se, ‘Mufi he? Minnim mo. Mumfi mʼani so nkɔ, mo nnebɔneyɛfo!’
LUK.13.28	“Na sɛ muhu Abraham, Isak, Yakob ne nkɔmhyɛfo no nyinaa sɛ wɔwɔ Onyankopɔn Ahenni no mu na muntumi nkɔ hɔ bi a, mode mo nsa begu mo ti atwa agyaadwo. 
LUK.13.29	Nnipa fi wiase afanan nyinaa behyia wɔ Onyankopɔn Ahenni no mu hɔ ato nsa adidi. 
LUK.13.30	Na monkae sɛ akyikafo bi wɔ hɔ a, wobedi kan, na adikanfo bi nso wɔ hɔ a, wɔbɛka akyiri.”
LUK.13.31	Saa bere no ara mu Farisifo bi baa Yesu nkyɛn bɛka kyerɛɛ no se, “Fi ha kɔ, efisɛ, Herode rehwehwɛ wo akum wo.”
LUK.13.32	Yesu ka kyerɛɛ wɔn se, “Monkɔka nkyerɛ sakraman no se, metu ahohommɔne, na masa nyarewa ɛnnɛ ne ɔkyena na ne nnansa so no, medu Yerusalem. 
LUK.13.33	Nanso ɛsɛ sɛ menantew ɛnnɛ ne ɔkyena ne nʼadekyee na etwa ara na etwa sɛ odiyifo bewu wɔ Yerusalem!
LUK.13.34	“Yerusalem, Yerusalem, wo a wukum adiyifo na wusiw wɔn a wɔsomaa wɔn wo nkyɛn no abo! Mpɛn ahe ni a mepɛe sɛ meboaboa wo mma ano sɛ akokɔbeatan boaboa ne mma ano ne ntaban ase, nanso moampene so. 
LUK.13.35	Na mo afi bɛdan afituw na morenhu me kosi sɛ mobɛka se, ‘Nhyira ne nea ɔnam Awurade din mu reba no!’ ”
LUK.14.1	Homeda bi, Farisini panyin bi too nsa frɛɛ Yesu adidi. Adidi no ase hɔ no, na wɔn a wɔahyia no nyinaa rehwɛ nea Yesu bɛyɛ. 
LUK.14.2	Na ɔbarima bi wɔ hɔ a ɔyare ahonhon.
LUK.14.3	Yesu bisaa Farisifo no ne mmaranimfo a na wɔwɔ hɔ no se, “Mmara ma ho kwan sɛ wɔsa yare homeda anaa?”
LUK.14.4	Wɔammua no. Enti Yesu soo ɔyarefo no mu saa no yare, gyaa no kwan.
LUK.14.5	Yesu bisaa wɔn a wɔahyia hɔ no nyinaa se, “Mo mu hena na sɛ nʼafurum tɔ abura mu homeda a ɔrennyi no da no ara?”
LUK.14.6	Nanso wɔatumi ammua no. 
LUK.14.7	Afei Yesu hui sɛ, nnipa a wɔfrɛɛ wɔn adidi no ase no mu biara pɛe sɛ ɔtena mpanyin tenabea no, obuu wɔn bɛ bi se, 
LUK.14.8	“Sɛ obi to nsa frɛ wo apontow ase a, mpere wo ho nkɔtena mpanyin tenabea, efisɛ, ebia na wato nsa afrɛ onipa titiriw bi a ɔsen wo. 
LUK.14.9	Sɛ ɛba saa a, nea ɔtoo nsa frɛɛ wo no betu wo afi agua a wote so no so de ama nea ɔsen wo no na wode aniwu akɔtena akyiri baabi.
LUK.14.10	“Enti sɛ obi hyia wo apontow ase a, kɔtena akyiri baabi na sɛ nea ohyiaa wo no behu wo a, waka akyerɛ wo se, ‘Onua, sɔre na kɔtena mpanyin tenabea.’ Ɛno bɛma woanya anuonyam wɔ nnipa a wɔahyia hɔ no nyinaa anim. 
LUK.14.11	Na obiara a ɔma ne ho so no, wɔbɛbrɛ no ase, na nea ɔbrɛ ne ho ase no, wɔbɛma no so.”
LUK.14.12	Afei Yesu ka kyerɛɛ Farisini a ɔtoo nsa frɛɛ no no se, “Sɛ wotow pon a mfrɛ wo nnamfo, wo nuanom, wʼabusuafo ne asikafo a wo ne wɔn bɔ fipam nko ara; sɛ woyɛ saa a, wɔn nso bɛto nsa afrɛ wo bi na ɛba saa a, na wonyɛɛ hwee. 
LUK.14.13	Na sɛ wotow pon a, hyia ahiafo, mmubuafo, mpakye ne anifuraefo. 
LUK.14.14	Esiane sɛ wontumi nyɛ saa bi mma wo no nti, ɛda a atreneefo bɛsɔre afi awufo mu no, Onyankopɔn behyira wo.”
LUK.14.15	Wɔn a wɔte adidii no mu baako tee nea Yesu kae no, ɔkae se, “Nhyira ne nea obedidi wɔ Onyankopɔn Ahenni no mu.”
LUK.14.16	Yesu buaa no se, “Da bi ɔbarima bi tow pon kɛse hyiaa nnipa bebree. 
LUK.14.17	Bere soe no, ɔsomaa ne somfo bi sɛ ɔnkɔfrɛ wɔn a wɔahyia wɔn no sɛ wɔmmra. 
LUK.14.18	Nanso wɔn nyinaa yiyii wɔn ho wɔn ho ano. Nea odi kan no yii ne ho ano se, ‘Matɔ asase a ɛnnɛ na ɛsɛ sɛ mekɔhwɛ enti mesrɛ no sɛ merentumi mma.’ 
LUK.14.19	Na ɔfoforo nso yii ne ho ano se, ‘Matɔ anantwi du a mede wɔn bɛyɛ mʼafuw a ɛnnɛ na ɛsɛ sɛ mekɔsɔ wɔn hwɛ enti mesrɛ no sɛ merentumi mma.’ 
LUK.14.20	Ɔfoforo bi nso yii ne ho ano se, ‘Afei na maware, enti merentumi mma.’
LUK.14.21	“Ɔsomfo no san bɛbɔɔ ne wura no amanneɛ no, ɔde abufuw somaa no bio se, ‘Ka wo ho kɔ mmɔnten so ne mmantam na kɔfrɛfrɛ ahiafo, mmubuafo, anifuraefo ne mpakye se wɔmmra.’ 
LUK.14.22	Ɔsomfo no kɔfrɛfrɛɛ nnipa no bae, nanso na afa da so wɔ hɔ ara.
LUK.14.23	“Ɛno nti, owura no san somaa no se, ‘Kɔ akwan so ne mfikyiri na frɛ obiara a wubehu no no se, matow pon, enti wɔmmra. 
LUK.14.24	Na merema woate ase sɛ, nnipa a metoo nsa hyiaa wɔn no mu biara nni hɔ a mʼaduan yi bi bɛka nʼano da biara da.’ ”
LUK.14.25	Da bi a na nkurɔfo akuwakuw bi di Yesu akyi no, ɔdan ne ho ka kyerɛɛ wɔn se, 
LUK.14.26	“Sɛ obi pɛ sɛ odi mʼakyi a, ɛsɛ sɛ ɔdɔ me sen nʼawofo, ne yere, ne mma, ne nuanom ne nʼankasa ho, anyɛ saa a, ɔrentumi nyɛ me suani. 
LUK.14.27	Obiara a odi mʼakyi na ontumi nnyina amanehunu ano no, rentumi nyɛ me suani.
LUK.14.28	“Mo mu hena na ɔpɛ sɛ osi aban a ɔrentena ase nsese nhwɛ sɛ ɔwɔ sika a ɔde bewie? 
LUK.14.29	Anyɛ saa na ɔhyɛ ɔdan no ase na wantumi anwie a, wɔn a wohu no nyinaa bɛserew no, 
LUK.14.30	aka se, ‘Onipa yi fitii ase sɛ ɔresi dan, nanso wantumi anwie’.
LUK.14.31	“Anaasɛ ɔhene bɛn na okita asraafo ɔpedu na ɔrekohyia ɔsahene foforo a okita asraafo ɔpeduonu a, ɔrenkari ne ho nhwɛ ansa na wakɔ akono? 
LUK.14.32	Na sɛ ɔhwɛ na ɔrentumi nso a, ansa koraa na ɔsahene foforo no bɛbɛn no no, otu abɔfo kohu no, srɛ no sɛ, ɔmma wonsiesie wɔn ntam na asomdwoe mmra.
LUK.14.33	“Ɛno nti, obiara a wampa ne ho akyi no rentumi nyɛ me suani.
LUK.14.34	“Nkyene yɛ dɛ. Na sɛ ɛyera ne dɛ a, ɔkwan bɛn so na wɔbɛfa ama ayɛ dɛ bio? 
LUK.14.35	Ɛho nni mfaso ma biribiara. Wɔbɛtow agu. ‘Nea ɔwɔ aso a obetie no, ontie.’ ”
LUK.15.1	Da bi towgyefo ne nnebɔneyɛfo pii baa Yesu nkyɛn betiee no. 
LUK.15.2	Farisifo ne mmara no akyerɛkyerɛfo no huu eyi no, wonwiinwii kae se, “Saa ɔbarima yi gye nnebɔneyɛfo san ne wɔn to nsa didi.” 
LUK.15.3	Saa asɛm a wɔkae no ma obuu wɔn bɛ bi se, 
LUK.15.4	“Mo mu hena na sɛ ɔwɔ nguan ɔha na wɔn mu baako yera a, ɔrennyaw aduɔkron akron no hɔ nkokyinkyin sare so nhwehwɛ nea wayera no kosi sɛ obehu no? 
LUK.15.5	Na sɛ ohu no a, ɔde no abɔ ne kɔn ho, de anigye de no aba. 
LUK.15.6	Na sɛ odu fie a, wafrɛfrɛ ne nnamfo ne nʼafipamfo nyinaa aka akyerɛ wɔn se, ‘Momma yennye yɛn ani, efisɛ, mahu me guan a ɔyerae no.’
LUK.15.7	“Saa ara nso na sɛ ɔdebɔneyɛfo baako sakra nʼadwene a, ɔsorofo nyinaa ani gye sen sɛ atreneefo aduɔkron akron wɔ hɔ a adwensakra ho nhia wɔn no.
LUK.15.8	“Anaasɛ ɔbea bɛn na sɛ ne sika mpɔw du mu baako yera a, ɔrensɔ kanea, mprapra ne dan mu, nhwehwɛ kosi sɛ obehu? 
LUK.15.9	Na sɛ ohu a, ɔremfrɛfrɛ ne nnamfo ne nʼafipamfo nyinaa nka nkyerɛ wɔn se, ‘Momma yɛn ani nnye, efisɛ, mahu me sika mpɔw a ɛyerae no?’ 
LUK.15.10	Saa ara nso na sɛ ɔdebɔneyɛfo baako sakra nʼadwene a, Onyankopɔn abɔfo ani gye ara ne no.”
LUK.15.11	Yesu san buu wɔn ɔyera ho bɛ bi se, “Ɔbarima bi wɔ hɔ a na ɔwɔ mmabarima baanu. 
LUK.15.12	Wɔn mu akumaa no ka kyerɛɛ nʼagya se, ‘Mʼagya, fa me kyɛfa a mewɔ wɔ wʼagyapade mu no ma me!’ Ɔbarima no kyɛɛ nʼagyapade mu de ne ba no kyɛfa maa no.
LUK.15.13	“Nna tiaa bi akyi no, ne ba kumaa yi boaboaa nʼahode nyinaa ano tuu kwan kɔɔ akyirikyiri asase bi so kɔbɔɔ ahohwi, hweree nʼahode nyinaa. 
LUK.15.14	Ɛno akyi no, ɔkɔm kɛse bi baa asase no so maa ne ho kyeree no. 
LUK.15.15	Ɛbaa saa no, ɔde ne ho kɔdan kuromani bi a, ɔma ɔkɔhwɛɛ ne mprako so. 
LUK.15.16	Ɔwɔ hɔ no, ɔkɔm dee no maa ne kɔn dɔe sɛ anka obenya aduan a mprako no di no bi mpo adi, nanso, wannya.
LUK.15.17	“Nʼani baa ne ho so no, ɔkae se, ‘Apaafo a wɔwɔ mʼagya fi didi, mee ma ebi ka ma wɔtow gu. Adɛn na mete ha na ɔkɔm rekum me yi!’ 
LUK.15.18	Mɛsɔre makɔ mʼagya nkyɛn na maka makyerɛ no se, ‘Agya, mayɛ ɔsoro ne wo bɔne, 
LUK.15.19	na memfata sɛ wɔfrɛ me wo ba bio; fa me yɛ wʼapaafo no mu baako.’
LUK.15.20	“Osiim sɛ ɔresan aba nʼagya nkyɛn. Ɔnam kwan so akyirikyiri reba no, nʼagya no huu no, enti ɔde ayamhyehye yɛɛ ntɛm kohyiaa no, bam no, yɛɛ no atuu.
LUK.15.21	“Aberante yi ka kyerɛɛ nʼagya no se, ‘Agya, mayɛ ɔsoro ne wo bɔne, na memfata sɛ wofrɛ me wo ba bio.’
LUK.15.22	“Nʼano ansi koraa na nʼagya no frɛɛ nʼasomfo ka kyerɛɛ wɔn se, ‘Monka mo ho nkɔfa ntama pa mmefura no na monhyɛ no pɛtea ne mpaboa a ɛyɛ fɛ. 
LUK.15.23	Afei munkokum nantwi ba a wadɔ srade no mfa nyɛ aduan, na yennidi, nnom, nnye yɛn ani, 
LUK.15.24	efisɛ, na misusuw sɛ meba yi awu, sɛ nso na ɔte ase; ɔyerae, nanso wasan aba.’ Wofitii ase gyee wɔn ani.
LUK.15.25	“Ne ba panyin a na ofi afum reba no duu afikyiri no, ɔtee nnwonto ne ahurusidi wɔ fie hɔ. 
LUK.15.26	Ɛno nti ɔfrɛɛ asomfo no mu baako bisaa no nea ɛrekɔ so wɔ fie hɔ. 
LUK.15.27	Ɔsomfo no ka kyerɛɛ no se, ‘Wo nua no asan aba a biribiara anyɛ no enti, wʼagya akum nantwi ba a wadɔ srade no ama no.’
LUK.15.28	“Ɔtee saa asɛm yi no, ne bo fuwii enti ɔyɛɛ nʼadwene sɛ ɔrenkɔ fie hɔ. Nʼagya tee saa asɛm yi no, ofii adi baa ne nkyɛn bɛkorɔkorɔɔ no. 
LUK.15.29	Ne ba no de awerɛhow buaa no se, ‘Mʼagya, masom wo mfe dodow yi nyinaa a nea wobɛka biara mitie, nanso wommaa me oguan ba mpo da sɛ minkum na me ne me nnamfonom mfa nnye yɛn ani. 
LUK.15.30	Nanso wo ba a ɔkɔbɔɔ ahwohwi no bae yi de, woakum nantwi ba a wadɔ srade no ama no.’
LUK.15.31	“Nʼagya buaa no se, ‘Me ba, me ne wo na ɛte ha. Biribiara a mewɔ nso, yɛ wo dea. 
LUK.15.32	Ɛsɛ sɛ yegye yɛn ani, efisɛ, na misusuw sɛ wo nua yi awu, sɛ nso na ɔte ase; ɔyerae, nanso wasan aba.’ ”
LUK.16.1	Yesu ka kyerɛɛ nʼasuafo no se, “Ɔdefo bi wɔ hɔ a na ɔwɔ ofisohwɛfo bi. Ɔdefo yi tetee sɛ ne fisohwɛfo no resɛe ne nneɛma.
LUK.16.2	“Ɔtee saa asɛm yi no, ɔfrɛɛ ne fisohwɛfo no ka kyerɛɛ no se, ‘Ɛdɛn na mete fa wo ho yi? Bebu wʼadwuma ho nkontaa kyerɛ me na merentumi ne wo nyɛ adwuma bio.
LUK.16.3	“Ofi sohwɛfo no kae wɔ ne tirim se, ‘Menyɛ dɛn ni? Ɛnnɛ a wɔrepam me afi fie ha yi, ɛhe na mɛfa? Minni ahoɔden a mede bɛdɔw, ɛnna mefɛre nso sɛ mɛsrɛsrɛ ade. 
LUK.16.4	Minim nea mɛyɛ a ɛbɛma wɔn a wɔdede me wura aka no behu me mmɔbɔ.’
LUK.16.5	“Enti ɔfrɛfrɛɛ wɔn a wɔdede ne wura aka no mmaako mmaako. Obisaa nea odi kan no se, ‘Ɛka ahe na wode me wura?’ 
LUK.16.6	Obuae se, ‘Mede ngo nhina aduonu ka.’ Enti ɔka kyerɛɛ no se, ‘Yɛ ntɛm tena ase na twam na kyerɛw se, wode ngo nhina du ka.’
LUK.16.7	“Ɛno akyi no ɔfrɛɛ ɔfoforo bi nso bisaa no se, ‘Na wo nso, ɛka ahe na wode me wura?’ Ɔno nso buae se, ‘Mede aburow nkotoku ɔha ka’. Enti ɔka kyerɛɛ no se, ‘Tena ase na twam na kyerɛw se, wode nkotoku aduonum ka!’
LUK.16.8	“Ɔdefo no huu nea ofisohwɛfo no yɛɛ no akyi, nanso ɔnam fɛwdi so kamfoo no wɔ ne nnaadaa ne nʼanifere no ho. Saa ara nso na wiase yi mma susuw sɛ wonim nyansa sen wɔn a wɔyɛ Onyankopɔn akyidifo no. 
LUK.16.9	Menka mfa nhyɛ mo nkuran sɛ momfa nsisi kwan so mfa nnamfo anaa? Mugye di sɛ eyi bɛma mo akɔ daa homebea hɔ anaa? Dabida. 
LUK.16.10	Nea odi nokware wɔ kakraa bi ho no bedi nokware wɔ pii ho; na nea onni nokware wɔ kakraa bi ho no, rentumi nni nokware wɔ pii ho. 
LUK.16.11	Sɛ moantumi anni nokware wɔ wiase nneɛma ho a, hena na ɔde ɔsoro nnepa bɛhyɛ mo nsa? 
LUK.16.12	Sɛ moanni nokware wɔ obi ade bi a wɔde ahyɛ mo nsa no ho a, ɛbɛyɛ dɛn na wɔde nea ɛsɛ sɛ ɛyɛ mo dea no bɛma mo?
LUK.16.13	“Ɔsomfo biara rentumi nsom awuranom baanu, efisɛ, ɔyɛ saa a, ɔbɛdɔ ɔbaako na watan ɔbaako anaasɛ, ɔbɛsom ɔbaako yiye na wabu ɔbaako animtia. Morentumi nsom Onyankopɔn ne ahonyade.”
LUK.16.14	Farisifo sikaniberefo no tee nea Yesu kae no, wodii ne ho fɛw.
LUK.16.15	Yesu ka kyerɛɛ wɔn se, “Moyɛ nnipa a mubu mo ho atreneefo wɔ nnipa anim nanso Onyankopɔn nim mo koma mu. Na nea ɛsom bo wɔ nnipa ani so no yɛ akyide wɔ Onyankopɔn anim. 
LUK.16.16	Ansa na Yohane Osuboni bɛba no, na Mose mmara ne adiyifo no nsɛm no na mudi so. Na Yohane Osubɔni bae no, ɔbɛkaa Onyankopon Ahenni ho nsɛm kyerɛɛ mo, nti, nnipa da so pere sɛ wɔbɛkɔ saa Ahenni no mu. 
LUK.16.17	Ɛnyɛ den sɛ ɔsoro ne asase betwam sen sɛ mmara no mu nsensan ketewa baako mpo bɛyera.
LUK.16.18	“Obiara a ogyaa ne yere aware na ɔware ɔfoforo no bɔ aguaman; na nea ɔware ɔbea biara a ne kunu agyaa no no nso, bɔ aguaman.”
LUK.16.19	Yesu toaa so kae se, “Ɔdefo bi tenaa ase a na daa ofura ntama pa na ogye nʼani yiye nso. 
LUK.16.20	Na ɔbarima hiani bi a akuru atutu no a wɔfrɛ no Lasaro no nso da nʼaboboano. 
LUK.16.21	Ɔbarima yi kɔn dɔe sɛ anka obenya aduan a ɔdefo no adi ama aka no bi adi. Saa bere koro no ara mu na akraman ba baabi a na ohiani no da hɔ no bɛtaforotaforo nʼakuru no mu. 
LUK.16.22	Ohiani no wui maa abɔfo bɛfaa no kɔtenaa Abraham nkyɛn. Ɔdefo no nso wui ma wosiee no. 
LUK.16.23	Ɔdefo no wɔ asaman a ne ho yeraw no no, ɔmaa nʼani so huu Lasaro sɛ ɔte Abraham nkyɛn.
LUK.16.24	“Ɔdefo no teɛɛm se, ‘Agya Abraham, mesrɛ wo, hu me mmɔbɔ na soma Lasaro na ɔmfa ne nsateaa ano nkɔbɔ nsu mu mfa mmɛsɔ me tɛkrɛma so na me ho yeraw me.’
LUK.16.25	“Abraham buaa no se, ‘Me ba, kae sɛ wote wiase no, wudii dɛ na Lasaro dii yaw; nanso afei na ɔredi dɛ ɛnna wo nso woredi yaw. 
LUK.16.26	Ɛnyɛ eyi nko, obon kɛse da yɛn ne mo ntam a ɛno nti, wɔn a wɔpɛ sɛ wofi ha ba mo nkyɛn hɔ ne wɔn a wɔpɛ sɛ wofi mo nkyɛn hɔ ba ha no nso rentumi mma.’
LUK.16.27	“Ɔdefo no san ka kyerɛɛ Abraham se, ‘Agya, mesrɛ wo, soma Lasaro kɔ mʼagya fi, 
LUK.16.28	efisɛ, mewɔ nnuammarimanom baanum. Ma ɔnkɔbɔ wɔn kɔkɔ sɛnea ɛbɛyɛ a wɔn mu biara remma saa ahoyeraw yi mu bi.’
LUK.16.29	“Abraham buaa no se, ‘Wɔwɔ nsɛm a Onyankopɔn nam Mose ne adiyifo no so aka enti ma wontie na wonni so.’
LUK.16.30	“Ɔdefo yi kaa bio se, ‘Agya Abraham, nea woreka yi wom de, nanso sɛ obi fi asaman ha kɔbɔ wɔn kɔkɔ de a, wɔbɛsakra wɔn adwene.’
LUK.16.31	“Abraham buae se, ‘Sɛ wɔantie nea Onyankopɔn nam Mose ne adiyifo no so aka no a, saa ara nso na sɛ obi fi asaman ha kɔkasa kyerɛ wɔn a, wɔrentie no ara ne no.’ ”
LUK.17.1	Da bi Yesu ka kyerɛɛ nʼasuafo no se, “Ɛyɛ dɛn ara a sɔhwɛ a ɛde onipa kɔ bɔne mu no bɛba, nanso onipa a ɛnam no so bɛba no, onnue. 
LUK.17.2	Eye ma saa onipa no sɛ wɔde ɔbo a emu yɛ duru bi bɛsɛn ne kɔn mu atow no akyene po mu sen sɛ ɔbɛto nkumaa yi mu baako hintidua ama wayɛ bɔne. 
LUK.17.3	Enti monhwɛ mo ho so yiye. Sɛ wo nua fom wo a, ka nʼanim na sɛ onu ne ho a, fa ne bɔne kyɛ no. 
LUK.17.4	Sɛ nso ɔfom wo mpɛn ason da koro na mpɛn dodow a ɔfom wo no nyinaa, ɔde ahonu srɛ wo a, fa kyɛ no.”
LUK.17.5	Da bi, asomafo no ka kyerɛɛ Yesu se, “Awurade, hyɛ yɛn gyidi mu den.”
LUK.17.6	Yesu buaa wɔn se, “Sɛ mowɔ gyidi te sɛ onyaa aba a, anka mubetumi aka akyerɛ ankye yi se, ‘Tutu kogu po mu,’ na ɛbɛba mu saa. 
LUK.17.7	Mo mu hena na ɔwɔ ɔsomfo a ɔyɛ nʼafum adwuma anaasɛ ɔhwɛ ne mmoa na ofi afum ba a, ɔbɛka akyerɛ no se, ‘Wʼaduan si hɔ na kodidi?’ 
LUK.17.8	Na mmom ɔrenka nkyerɛ no se, ‘Noa aduan ma me na sɛ mididi wie a, wo nso woakodidi?’ 
LUK.17.9	Sɛ ɔsomfo yi yɛ nʼasɛde yi a, ne wura no bɛda no ase anaa? 
LUK.17.10	Saa ara nso na sɛ mo nso moyɛ mo asɛde a, ɛsɛ sɛ moka se, ‘Yɛyɛ asomfo a ayeyi mfata yɛn, yɛn asɛde a ɛsɛ sɛ yɛyɛ na yɛayɛ no.’ ”
LUK.17.11	Bere bi a Yesu rekɔ Yerusalem no, ɔfaa Samaria ne Galilea hye so. 
LUK.17.12	Ɔrebɛn akuraa bi ase no akwatafo du bi a na wogyinagyina kurotia no huu no 
LUK.17.13	teɛteɛɛm se, “Yesu, yɛn wura, hu yɛn mmɔbɔ.”
LUK.17.14	Yesu huu wɔn no, ɔka kyerɛɛ wɔn se, “Momfa mo ho nkɔkyerɛ ɔsɔfo!” Bere a akwatafo no rekɔ no, wɔn ho yɛɛ wɔn den.
LUK.17.15	Wɔn mu baako hui sɛ ne ho ayɛ no den no, ɔsan nʼakyi de ahurusi yii Onyankopɔn ayɛ se, “Anuonyam nka Onyankopɔn, wama me ho ayɛ me den!” 
LUK.17.16	Ɔbɛkotow Yesu anim daa no ase. Na saa ɔbarima yi yɛ Samaria ni.
LUK.17.17	Yesu bisae se, “Ɛnyɛ nnipa du na wɔn ho yɛɛ wɔn den? Baakron a wɔaka no wɔ he? 
LUK.17.18	Adɛn nti na ɔmanfrani yi nko na wasan aba sɛ ɔrebeyi Onyankopɔn ayɛ?”
LUK.17.19	Yesu ka kyerɛɛ no se, “Sɔre kɔ; wo gyidi ama wo ho ayɛ wo den.”
LUK.17.20	Da bi Farisifo bi bisaa Yesu se, “Bere bɛn na Onyankopɔn Ahenni no bɛba?” Yesu buaa wɔn se, “Onyankopɔn Ahenni no nnam nsenkyerɛnne bi a mubehu so na ɛbɛba, 
LUK.17.21	na obi rentumi nkyerɛ mo se, ‘Ɛwɔ ha anaa ɛhɔ!’ Efisɛ, Onyankopɔn Ahenni no te mo mu.”
LUK.17.22	Na ɔka kyerɛɛ nʼasuafo no se, “Mmere bi bɛba a mo ani begyina sɛ mubehu me bere tiaa bi wɔ mo nkyɛn nanso morenhu me. 
LUK.17.23	Sɛ nnipa ka kyerɛ mo se mewɔ ha anaa baabi foforo a, munnni wɔn akyi. 
LUK.17.24	Sɛnea anyinam pa gya wɔ wim ma nnipa nyinaa hu no, saa ara nso na me ba a mɛsan aba no, bɛyɛ. 
LUK.17.25	Nanso ansa na eyinom nyinaa bɛba mu no, ɛsɛ sɛ mihu amane na me nkurɔfo nso po me.
LUK.17.26	“Sɛnea Noa bere so nnipa yɛɛ asoɔden no, saa ara nso na sɛ meba a, ɛbɛyɛ ne no. 
LUK.17.27	Saa bere no, nnipa didii, nomee, warewaree kɔsii sɛ Noa kɔhyɛɛ hyɛn no mu na nsuyiri bɛfaa saa nnipa no nyinaa.
LUK.17.28	“Saa ara nso na Lot bere so no, na ɛte. Nnipa didii, nomee, dii gua, yɛɛ mfuw, sisii adan, 
LUK.17.29	kosii sɛ Lot fii Sodom na ogya ne sɔfere fi soro bɛhyew saa nnipa no nyinaa. 
LUK.17.30	Saa ara nso na da a mɛsan aba no, ɛbɛyɛ.
LUK.17.31	“Saa da no, ɛnsɛ sɛ obiara a ɔwɔ adwuma mu, afuw mu anaa gua so san nʼakyi ba fie sɛ ɔrebɛsesaw nʼahode. 
LUK.17.32	Monkae asɛm a ɛtoo Lot yere. 
LUK.17.33	Obiara a ɔdɔ ne kra no, ebefi ne nsa. Na nea ɔbɛhwere ne kra no, benya. 
LUK.17.34	Da no, wɔbɛfa nnipa baanu a wɔda faako no mu baako agyaw ɔbaako. 
LUK.17.35	Saa ara nso na wɔbɛfa mmea baanu a wɔrenoa aduan no mu baako agyaw ɔbaako. 
LUK.17.36	Mmarima baanu a wɔreyɛ adwuma wɔ afum no nso, wɔbɛfa ɔbaako agyaw ɔbaako.”
LUK.17.37	Asuafo no bisaa Yesu se, “Awurade, ɛhe na wɔde wɔn bɛkɔ?” Yesu buaa wɔn se, “Baabi a efunu wɔ no, apete mpa hɔ!”
LUK.18.1	Da bi Yesu nam abebu so kyerɛɛ nʼasuafo no hia a ehia sɛ wɔbɔ mpae daa a wɔmpa abaw.
LUK.18.2	Yesu kae se, “Ɔtemmufo bi tenaa kurow bi mu a na onsuro Onyankopɔn, mfɛre onipa biara. 
LUK.18.3	Na ɔbea kunafo bi te saa kurow yi mu a, ɔne obi wɔ asɛm. Daa na saa okunafo yi kɔ ɔtemmufo no nkyɛn kɔsrɛ no sɛ onni nʼasɛm no mma no. 
LUK.18.4	Mfitiase no, ɔtemmufo no ammua no. Nanso akyiri yi ɔkae se, ‘Ɛwom sɛ minsuro Onyankopɔn, mfɛre onipa biara de, 
LUK.18.5	nanso esiane sɛ daa ɔbea yi haw me nti, mɛhwɛ adi asɛm no yiye ama no sɛnea ɛbɛyɛ a ɔremmɛhaw me bio!’ ”
LUK.18.6	Awurade toaa so se, “Moate asɛm a ɔtemmufo yi a ɔnteɛ no kae. 
LUK.18.7	Munnnye nnni sɛ Onyankopɔn bedi ama ne mma a daa wosu frɛ no awia ne anadwo no no anaa ɔbɛtwentwɛn ne nan ase anaa? 
LUK.18.8	Merema moate ase sɛ, ɔbɛyɛ wɔn apɛde ama wɔn ntɛm. Sɛ Onipa Ba no san ba a, nnipa baahe na obehu wɔn sɛ wɔwɔ ne mu gyidi?”
LUK.18.9	Yesu san buu bɛ bi faa nnipa a wobu wɔn ho sɛ atreneefo na ɛno nti wobu afoforo animtia no ho se, 
LUK.18.10	“Da bi nnipa baanu bi kɔɔ asɔredan mu kɔbɔɔ mpae. Na wɔn mu baako yɛ Farisini a obu ne ho, na ɔbaako no nso yɛ towgyeni. 
LUK.18.11	Farisini yi kogyinaa baabi a obiara behu no bɔɔ mpae se, ‘Onyankopɔn, meda wo ase sɛ mente sɛ nnipa a aka no te sɛ apoobɔfo, nkontompofo, aguamammɔfo ne saa towgyeni a ogyina hɔ yi. 
LUK.18.12	Nnawɔtwe biara mu, midi mmuada mprenu na nea minya biara nso, miyi mu nkyɛm du mu baako de ma.’
LUK.18.13	“Saa bere no na towgyeni no gyina akyiri baabi a ɔmpɛ sɛ ɔma nʼani so kyerɛ soro. Ɔde ne nsa guu ne bo bɔɔ mpae se, ‘Onyankopɔn, hu me ɔdebɔneyɛfo mmɔbɔ!’ 
LUK.18.14	Mereka akyerɛ mo se, nea towgyeni no yɛe no sɔɔ Onyankopɔn ani sen nea Farisini no yɛe no. Obiara a ɔma ne ho so no, wɔbɛbrɛ no ase, na nea ɔbrɛ ne ho ase no, wɔbɛma no so.”
LUK.18.15	Da bi, awofo bi de wɔn mma nketewa brɛɛ Yesu sɛ ɔmfa ne nsa nka wɔn, nhyira wɔn. Asuafo no huu awofo no no, wɔtramtram wɔn.
LUK.18.16	Yesu frɛɛ mmofra no awofo no baa ne nkyɛn na ɔka kyerɛɛ nʼasuafo no se, “Momma mmofra nketewa no mmra me nkyɛn na munnsiw wɔn kwan, na eyinom sɛɛ na Onyankopɔn Ahenni no yɛ wɔn dea. 
LUK.18.17	Merema moate ase sɛ, obiara a onnye Onyankopɔn Ahenni no nni sɛ abofra ketewa no, renkɔ mu.”
LUK.18.18	Da bi Yudani sikani bi bisaa Yesu se, “Kyerɛkyerɛfo pa, dɛn na menyɛ na manya nkwa a enni awiei?”
LUK.18.19	Yesu buaa no se, “Adɛn nti na wofrɛ me onipa pa? Obiara nyɛ papa, gye Onyankopɔn.
LUK.18.20	“Wunim Mose mmara no: mmɔ aguaman! Nni awu! Mmɔ korɔn! Nni adansekurum! Di wʼagya ne wo na ni!”
LUK.18.21	Osikani yi ka kyerɛɛ Yesu se, “Madi saa mmara yi nyinaa so fi me mmofraase.”
LUK.18.22	Yesu tee nea osikani no kae no, ɔka kyerɛɛ no se, “Ade baako pɛ na aka wo a ɛsɛ sɛ woyɛ. Kɔ na kɔtɔn wʼahode nyinaa na kyɛ sika no ma ahiafo na wubenya agyapade wɔ Onyankopɔn Ahenni no mu, na afei, bra bedi mʼakyi.”
LUK.18.23	Osikani yi tee saa asɛm yi no, anyɛ no dɛ koraa efisɛ, na ɔwɔ ahode pii.
LUK.18.24	Yesu hui sɛ ne werɛ ahow no ɔkae se, “Ɛyɛ den ma ahonyafo sɛ wɔbɛkɔ Onyankopɔn Ahenni no mu! 
LUK.18.25	Mereka akyerɛ mo se, ɛyɛ mmerɛw sɛ nantwi bewura paane aniwa mu sen sɛ ɔhonyafo bɛkɔ Onyankopɔn Ahenni no mu.”
LUK.18.26	Na wɔn a wɔtee nea Yesu kae no bisae se, “Ɛnne na hena na wobegye no nkwa?”
LUK.18.27	Yesu buae se, “Biribiara nni hɔ a Onyankopɔn ntumi nyɛ.”
LUK.18.28	Petro ka kyerɛɛ Yesu se, “Yɛagyaw nea yɛwɔ nyinaa hɔ abedi wʼakyi.”
LUK.18.29	Yesu buaa Petro se, “Merema mo ate ase sɛ, obiara nni hɔ a, esiane Onyankopɔn Ahenni no nti, wagyaw ne fi anaa ne nuanom anaa nʼawofo anaa ne mma 
LUK.18.30	na ɔrennya mma ɛmmoro nea wahwere no so saa bere yi mu, na daakye nso, ɔrennya nkwa a enni awiei.”
LUK.18.31	Yesu frɛɛ asuafo dumien no gyinaa nkyɛn baabi ka kyerɛɛ wɔn se, “Yɛrekɔ Yerusalem, na biribiara a nkɔmhyɛfo no aka afa Onipa Ba no ho no bɛba mu. 
LUK.18.32	Wobeyi no ama Amanamanmufo ama wɔadi ne ho fɛw, ayeyaw no, atew ntasu agu no so, 
LUK.18.33	aka no mpire, akum no na ne nnansa so no, wasɔre.”
LUK.18.34	Asuafo no ante nea Yesu kae no biara ase, efisɛ, na asɛm no boro wɔn adwene so.
LUK.18.35	Yesu ne nʼasuafo no rebɛn Yeriko no, wohuu onifuraefo bi a ɔte kwankyɛn resrɛsrɛ ade. 
LUK.18.36	Onifuraefo no tee sɛ nkurɔfokuw bi retwam no, obisaa asɛm a asi. 
LUK.18.37	Wɔka kyerɛɛ no se, “Yesu Nasaretni no na ɔretwam!” 
LUK.18.38	Ɔtee saa no, ɔteɛteɛɛm se, “Yesu, Dawid Ba, hu me mmɔbɔ!”
LUK.18.39	Wɔn a wodi anim no tramtram no se ommua nʼano nanso wantie, na ɔkɔɔ so teɛteɛɛm denneenen se, “Yesu Dawid Ba, hu me mmɔbɔ!”
LUK.18.40	Yesu duu baabi a onifuraefo no te no, ɔma wɔde no brɛɛ no. Wɔde no duu Yesu nkyɛn no, obisaa no se, 
LUK.18.41	“Dɛn na wopɛ sɛ meyɛ ma wo?” Onifuraefo no buae se, “Awurade, ma minhu ade.”
LUK.18.42	Yesu ka kyerɛɛ no se, “Hu ade, wo gyidi ama wo ho ayɛ wo den.”
LUK.18.43	Amonom hɔ ara, onifuraefo yi huu ade, na odii Yesu akyi, yii Onyankopɔn ayɛ. Na wɔn a wohuu ayaresa no nyinaa nso yii Onyankopɔn ayɛ.
LUK.19.1	Da bi a na Yesu retwam wɔ Yeriko no, 
LUK.19.2	ohuu ɔbarima bi wɔ hɔ a wɔfrɛ no Sakeo. Na Sakeo yɛ ɔtowgyeni panyin san yɛ osikani nso. 
LUK.19.3	Bere a Yesu retwam no, Sakeo pɛe sɛ anka ohu no nanso esiane sɛ na ɔyɛ onipa tiaa na wɔn a wodi Yesu akyi no dɔɔso nti, wanhu no. 
LUK.19.4	Esiane sɛ na Sakeo nim sɛ Yesu bɛfa nnyedua bi a na esi hɔ no ase nti, ɔkaa ne ho kɔforoo saa nnyedua no.
LUK.19.5	Bere a Yesu duu nnyedua no ase no, ɔmaa nʼani so huu no ka kyerɛɛ no se, “Sakeo, yɛ ntɛm na si fam na wo fi na ɛnnɛ mɛtena.”
LUK.19.6	Sakeo yɛɛ ntɛm sii fam de anigye gyee no fɛw so.
LUK.19.7	Nnipa a wodi Yesu akyi no huu eyi no, wonwiinwii kae se, “Ɔdebɔneyɛfo yi na wakɔ akɔsoɛ no.”
LUK.19.8	Bere a nnipa no renwiinwii no, Sakeo begyinaa Yesu nkyɛn kae se, “Awurade, ɛnnɛ, mede mʼahode mu fa kyɛ ahiafo, na sɛ masisi obi wɔ biribi mu a, metua mmɔho anan ama no.”
LUK.19.9	Yesu ka kyerɛɛ no se, “Ɛnnɛ na nkwagye aba ofi yi mu, efisɛ, oyi nso yɛ Abraham ba. 
LUK.19.10	Na mebae sɛ merebɛhwehwɛ wɔn a wɔayera na magye wɔn nkwa.”
LUK.19.11	Bere a Yesu ne nnipa no rebɛn Yerusalem no, ɔsan buu wɔn bɛ foforo de kyerɛɛ wɔn sɛ, Onyankopɔn Ahenni no abɛn.
LUK.19.12	Ɔkae se, “Ɔdehye bi a watu kwan akɔ akyirikyiri asase bi so san kɔɔ ne kurom kohuu nʼabusua mu mpanyimfo sɛ wonsi no hene. 
LUK.19.13	Ansa na ɔrebefi nʼakwantu no ase no, ɔfrɛɛ nʼadwumayɛfo mu du maa wɔn mu biara sidi ɔpedu ka kyerɛɛ wɔn se, ‘Momfa sika yi nyɛ adwuma kosi sɛ mɛba.’ 
LUK.19.14	Kurom hɔfo no tee nʼahenni no ho asɛm no, wotuu nnipa kohuu mpanyimfo no se wɔmpɛ no.
LUK.19.15	“Nanso wosii no hene ma ɔsan kɔɔ baabi a na ɔyɛ adwuma no. Odui no, ɔfrɛɛ nʼadwumayɛfo du no se, wommebu sika a ɔde maa wɔn no ho nkontaa nkyerɛ no.
LUK.19.16	“Odwumayɛfo a odii kan bae no bɛka kyerɛɛ no se, ‘Me wura, wo sika sidi ɔpedu no, mede ayɛ adwuma anya ho mmɔho du.’
LUK.19.17	“Owura no ka kyerɛɛ no se, ‘Mo, akoa pa, esiane sɛ woadi kakraa a mede hyɛɛ wo nsa no ho nokware nti, mede nkurow du bɛhyɛ wʼase na woadi so.’
LUK.19.18	“Odwumayɛfo a ɔto so abien no bae bɛka kyerɛɛ no se, ‘Me wura, wo sika sidi ɔpedu no, mede ayɛ adwuma anya ho mmɔho anum.’
LUK.19.19	“Owura no ka kyerɛɛ no se, ‘Mede nkurow anum bɛhyɛ wase na woadi so.’
LUK.19.20	“Ɔfoforo nso bɛkae se, ‘Me wura, wo sika sidi ɔpedu a wode maa me no, mede siei, eni. 
LUK.19.21	Na misuro sɛ mfaso a menya no, wubesisi me agye, efisɛ, wo tirim yɛ den. Nea ɛnyɛ wo de, wugye; nea wunnuae nso, wutwa.’ 
LUK.19.22	Ne wura no buaa no se, ‘Akoa bɔne, wo anom asɛm so na megyina abu wo atɛn. Wunim sɛ me tirim yɛ den. Nea ɛnyɛ me de no migye; nea minnuae no, mitwa. 
LUK.19.23	Adɛn nti na woamfa me sika no ankɔto sikakorabea? Anka mebae yi menya ho nsiho.’
LUK.19.24	“Ɔka kyerɛɛ nʼasomfo a na wogyina hɔ no se ‘Munnye sika no mfi ne nsam mfa mma nea ɔde ne de yɛɛ adwuma nyaa mmɔho du no.’
LUK.19.25	“Asomfo no kae se, ‘Yɛn wura, sɛ oyi de ɔwɔ sika pii!’
LUK.19.26	“Owura no kae se, ‘Nea moreka no yɛ nokware. Nanso merema moate ase sɛ, nea ɔwɔ pii no, wɔbɛma no bi aka ho, na nea ɔwɔ kakraa bi no, nea ɔwɔ mpo no, wobegye afi ne nsam. 
LUK.19.27	Na afei momfa mʼatamfo a anka wɔmpɛ sɛ midi ade no mmra mʼanim ha na munkum wɔn!’ ”
LUK.19.28	Yesu kaa nsɛm yi wiei no, odii nʼasuafo no kan kɔɔ Yerusalem. 
LUK.19.29	Ɔrebɛn Belfage ne Betania a ɛbɛn Ngo Bepɔw no no, ɔsomaa nʼasuafo no mu baanu ka kyerɛɛ wɔn se, 
LUK.19.30	“Monkɔ akuraa a ɛbɛn ha no ase na mudu hɔ a, mubehu afurum ba bi a obiara ntenaa ne so da sɛ wɔasa no. Monsan no mfa no mmrɛ me. 
LUK.19.31	Na sɛ obi bisa mo se, ‘Adɛn nti na moresan no’ a, monka se, ‘Aboa no ho hia Awurade!’ ”
LUK.19.32	Asuafo baanu a wɔkɔe no kohuu aboa no sɛ ɔsa hɔ sɛnea Yesu kae no. 
LUK.19.33	Bere a wɔresan afurum ba no no, ne wuranom bisaa wɔn se, “Adɛn nti na moresan aboa no?”
LUK.19.34	Wobuaa wɔn se, “Ne ho hia Awurade.”
LUK.19.35	Asuafo no de afurum ba no brɛɛ Yesu de wɔn ntama sesɛw ne so ma ɔtenaa ne so. 
LUK.19.36	Yesu te afurum ba no so rekɔ no, nnipa de wɔn ntama sesɛw ɔkwan no so ma ɔfaa so. 
LUK.19.37	Oduu Ngo Bepɔw no so baabi a wɔrebesian akɔ Yerusalem no, nʼakyidifo no nyinaa de osebɔ kamfoo Onyankopɔn yii no ayɛ wɔ Yesu anwonwade ahorow a wayɛ no ho se, 
LUK.19.38	“Nhyira ne ɔhene a ɔreba Awurade din mu no! Asomdwoe ne anuonyam nka Onyankopɔn wɔ sorosoro nohɔ!”
LUK.19.39	Farisifo no bi a na wɔfra nnipakuw no mu no ka kyerɛɛ Yesu se, “Kyerɛkyerɛfo, kasa kyerɛ wʼakyidifo no na wommua wɔn ano!” 
LUK.19.40	Yesu buaa wɔn se, “Sɛ womua wɔn ano koraa a, abo mpo bɛkamfo me ayi me ayɛ.”
LUK.19.41	Yesu rebɛn Yerusalem a ohuu kurow no no, osu maa emu nnipa no se, 
LUK.19.42	“Mo a anka asomdwoe yɛ mo de nanso moampɛ no, mobɛhwehwɛ asomdwoe akyi kwan, nanso, mo nsa renka da! 
LUK.19.43	Nna bi bɛba a mo atamfo bɛba abɛtoa mo, aka mo ahyɛ, 
LUK.19.44	atɔre mo ne mo mma ase asɛe mo kurow yi pasaa, efisɛ, moapo adom a Onyankopɔn de adom mo no.”
LUK.19.45	Yesu duu Yerusalem no, ɔkɔɔ asɔredan mu kɔpamoo nnipa a na wɔredi gua wɔ hɔ no kae se, 
LUK.19.46	“Wɔakyerɛw se, ‘Mʼasɔredan yɛ mpaebɔbea; nanso mode ayɛ akorɔmfo ahyiae!’ ”
LUK.19.47	Saa bere no nyinaa na asɔfo mpanyimfo, mmara no akyerɛkyerɛfo ne ɔman no mu mpanyimfo rehwehwɛ ɔkwan a wɔbɛfa so anya no, akyere no, akum no. 
LUK.19.48	Nanso na wonhu ɔkwan biara a wɔbɛfa so akyere no, efisɛ, bere nyinaa na nnipa akyere ne so retie no.
LUK.20.1	Da bi a Yesu rekyerɛkyerɛ wɔ asɔredan mu no, asɔfo mpanyin, mmara no akyerɛkyerɛfo ne ɔman no mu mpanyin kobisaa no se, 
LUK.20.2	“Tumi bɛn na wowɔ a wode yɛ saa nneɛma yi; na hena nso na ɔmaa wo saa tumi no?”
LUK.20.3	Yesu buaa wɔn se, “Me nso mewɔ asɛm bi bisa mo. Monka nkyerɛ me. 
LUK.20.4	Tumi bɛn na Yohane de bɔɔ asu; efi Onyankopɔn anaa efi nnipa?”
LUK.20.5	Wɔfaa ho adwene kae se, sɛ yɛka se, efi Onyankopɔn a, obebisa yɛn se, “Ɛnne, adɛn nti na moannye no anni? 
LUK.20.6	Sɛ nso yɛka se, efi onipa a, ɔman mu no nyinaa besiw yɛn abo, efisɛ, wonim sɛ Yohane yɛ odiyifo.” 
LUK.20.7	Ewiee ase no, wobuae se, “Yennim.”
LUK.20.8	Yesu nso ka kyerɛɛ wɔn se, “Ɛnne me nso meremma mo mo asɛmmisa no ho mmuae.”
LUK.20.9	Yesu buu wɔn bɛ bi se, “Ɔbarima bi yɛɛ bobefuw de hyɛɛ apaafo bi nsa sɛ wɔnhwɛ so mma no. Eyi akyi otuu kwan kɔɔ akyirikyiri baabi kɔtenaa hɔ kyɛe. 
LUK.20.10	Bobetew bere dui no, ɔbarima yi somaa ne somfo sɛ onkogye aduaba no bi mmrɛ no. Nanso apaafo no boroo no ma ɔsan kɔɔ nsapan. 
LUK.20.11	Ɔsomaa ɔsomfo foforo maa ɔno nso wɔboroo no, bɔɔ no adapaa, ma ɔkɔɔ nsapan. 
LUK.20.12	Ɔsan somaa ɔsomfo foforo na ɔno mpo de, wopirapiraa no pamoo no.
LUK.20.13	“Eyi maa bobefuw wura no kae se, ‘Dɛn na menyɛ bio? Mɛsoma me ba a medɔ no no akɔ wɔn nkyɛn na ɔno de ebia wɔbɛfɛre no.’
LUK.20.14	“Nanso bere a apaafo no huu no no, wɔkae se, ‘Odiadefo no ni, momma yenkum no na yɛmfa nʼagyapade no.’ 
LUK.20.15	Wɔtwee no fii afuw no mu kokum no. Mugye di sɛ dɛn na afuw wura no bɛyɛ saa apaafo yi? 
LUK.20.16	Ɔbɛba abekum saa apaafo yi na ɔde afuw no ama afoforo.” Nnipa a wɔretie Yesu no kae se, “Ɛmpare yɛn!”
LUK.20.17	Yesu hwɛɛ wɔn dinn bisaa wɔn se, “Ɛnne na nea wɔakyerɛw se, ‘Ɔbo a adansifo apo no, ɛno ara na abɛyɛ tweatibo’ no ase ne dɛn? 
LUK.20.18	Obiara a ɔbɛhwe ɔbo no so no, obebubu na nea ɔbo no bɛhwe ne so no, ɛbɛpɛtɛw no.” 
LUK.20.19	Esiane sɛ mmara no akyerɛkyerɛfo ne asɔfo mpanyin no hui sɛ Yesu buu bɛ no tiaa wɔn nti, wɔhwehwɛɛ ɔkwan a wɔbɛfa so akyere no saa bere no ara mu nanso esiane nnipa a na wɔwɔ hɔ no nti, na wosuro.
LUK.20.20	Esiane sɛ ɔpɛ ara na na nnipa no pɛ sɛ wɔkyere Yesu nti, wɔtetɛw no maa nnipa bi kɔɔ ne nkyɛn sɛnea ɛbɛyɛ a wobenya nʼanom asɛm bi agyina so akyere no na wɔde no akɔ aban mu. 
LUK.20.21	Saa nnipa yi bisaa Yesu se, “Kyerɛkyerɛfo, yenim sɛ woyɛ ɔnokwafo, wonyɛ nyiyimu na wokyerɛ nokware kwan a wɔnam so kɔ Onyankopɔn nkyɛn. 
LUK.20.22	Enti eye sɛ yetua tow ma Kaesare aban anaasɛ enye?”
LUK.20.23	Yesu huu wɔn adwemmɔne no, ɔka kyerɛɛ wɔn se, 
LUK.20.24	“Momma me sika. Hena mfonini ne din na ɛwɔ so yi?” Wobuaa no se, “Ɛyɛ Kaesare de.”
LUK.20.25	Yesu ka kyerɛɛ wɔn se, “Ɛnne momfa Kaesare de mma Kaesare na momfa Onyankopɔn de mma Onyankopɔn.” 
LUK.20.26	Yesu mmuae a ɔmaa wɔn no yɛɛ wɔn nwonwa na wɔn adwemmɔne no nso kaa wɔn tirim.
LUK.20.27	Sadukifo bi a wonnye owusɔre nni baa Yesu nkyɛn bebisaa no se, 
LUK.20.28	“Kyerɛkyerɛfo, Mose mmara no kyerɛ yɛn sɛ, sɛ ɔbarima bi wɔ yere na ɔne no anwo na owu a, ne nua tumi ware no ne no wo mma ma owufo no. 
LUK.20.29	Anuanom baason bi tenaa ase. Ɔpanyin a ɔwɔ mu no waree ɔbea a ɔne no anwo na owui. 
LUK.20.30	Ne nua a odi nʼakyi no waree no nanso ɔne no anwo na owui. 
LUK.20.31	Anuanom a wɔaka no nyinaa nso waree no a obiara ne no anwo na wowuwui. 
LUK.20.32	Akyiri yi ɔbea no nso wui. 
LUK.20.33	Yɛn asɛmmisa ne sɛ, esiane sɛ ɔbea yi waree anuanom yi nyinaa nti, owusɔre da no, wɔn mu hena na ɔbea yi bɛyɛ ne yere?”
LUK.20.34	Yesu buae se, “Asase yi so na nnipa dwen aware ho. 
LUK.20.35	Na wɔn a owusɔre da no wobenya kwan akɔ Onyankopɔn Ahenni no mu de, aware ho renhia wɔn. 
LUK.20.36	Na owu nso nni hɔ mma wɔn bio, efisɛ, wɔbɛyɛ sɛ ɔsoro abɔfo. Esiane sɛ wɔasɔre afi awufo mu no nti, wɔyɛ Onyankopɔn mma.
LUK.20.37	“Afei mo asɛmmisa a ɛfa owusɔre ho no nso, Mose ma yehuu no pefee sɛ, owusɔre wɔ hɔ. Efisɛ, nʼasɛm a ɔkyerɛw faa wura a na ɛredɛw no ho no ɔbɔ Abrahan Nyankopɔn, Isak Nyankopɔn ne Yakob Nyankopɔn din. 
LUK.20.38	Eyi kyerɛ sɛ, Onyankopɔn yɛ ateasefo Nyankopɔn na ɔnyɛ awufo Nyankopɔn, efisɛ, obiara a ɔde ne ho to Onyankopɔn so no, sɛ owu mpo a, obenya nkwa a enni awiei.”
LUK.20.39	Mmara no akyerɛkyerɛfo no mu bi kae se, “Kyerɛkyerɛfo, woabua no yiye.”
LUK.20.40	Na obiara antumi ammisa no asɛm biara bio.
LUK.20.41	Yesu bisaa wɔn se, “Adɛn nti na wɔka se Kristo no yɛ Dawid ba? 
LUK.20.42	Efisɛ Dawid ka wɔ ne Nnwom no mu se, ‘Awurade ka kyerɛɛ me wura se, “Tena me nifa so 
LUK.20.43	kosi sɛ mɛma woadi wʼatamfo so nkonim.” ’ 
LUK.20.44	Sɛ Dawid frɛ Kristo no ‘Me wura’ a, ɛyɛ dɛn na Kristo no ayɛ ne ba ne ne Nyankopɔn?”
LUK.20.45	Bere a nnipa no retie no no, Yesu danee nʼani ka kyerɛɛ nʼasuafo no se, 
LUK.20.46	“Monhwɛ mo ho so yiye wɔ mmara no akyerɛkyerɛfo no ho. Bere biara wɔpɛ sɛ wɔhyɛ ntade pa, hwehwɛ sɛ nnipa hu wɔn bagua mu a, wɔde obu kyia wɔn, na sɛ wɔkɔ asɔredan mu nso a, wɔtena mpanyin tenabea. Saa ara nso na sɛ wɔkɔ apontow ase a, wɔtena mpanyin tenabea. 
LUK.20.47	Wɔbɔ mpae atenten ma nnipa hu sɛ wɔresom Onyankopɔn nanso wosisi akunafo. Eyi nti wobenya asotwe a emu yɛ duru.”
LUK.21.1	Yesu te asɔredan mu hɔ no, ohuu asikafo bi a wɔde wɔn afɔrebɔde akɛseakɛse regu afɔre adaka no mu. 
LUK.21.2	Ohuu okunafo hiani bi nso sɛ ɔde sika kakraa bi too afɔre adaka no mu. 
LUK.21.3	Yesu ka kyerɛɛ nnipa a na wɔwɔ asɔredan mu hɔ no se, “Nokware mu, afɔre a okunafo hiani yi bɛbɔe no som bo sen afɔre akɛseakɛse a asikafo no bɛbɔe no nyihaa. 
LUK.21.4	Wɔn nyinaa de nea wɔanya ama aboro so no bi na ɛbɛbɔɔ afɔre, na oyi de, ofi ne hia mu de ne sika a ɔwɔ nyinaa na abegu mu yi.”
LUK.21.5	Yesu akyidifo no bi kamfoo abo fɛfɛ a wɔde sii asɔredan no ne adwinni ahorow a wɔayɛ agu ɔdan no ho no. Nanso Yesu kae se,
LUK.21.6	“Bere bi bɛba a, wobedwiriw nneɛma a morekamfo yi nyinaa agu a hwee renka.”
LUK.21.7	Wobisaa no se, “Kyerɛkyerɛfo, bere bɛn na asɛm a woreka yi besi, na ɛho nsɛnkyerɛnne bɛyɛ dɛn?”
LUK.21.8	Yesu buae se, “Monhwɛ mo ho so yiye na obi annaadaa mo, efisɛ, nnipa pii bɛsɔre aka se, ‘Mene Kristo no’ na bere no abɛn nanso munnnye wɔn nnni! 
LUK.21.9	Sɛ mote akokoakoko ne sɛ wɔsɔre tia aman a, munnsuro efisɛ, ɛsɛ sɛ saa nneɛma yi di kan ba nanso na ɛnkyerɛ sɛ awiei no abɛn.”
LUK.21.10	Ɔkae bio se, “Aman bɛsɔre aman so na ahenni asɔre ahenni so. 
LUK.21.11	Asasewosow a ɛyɛ hu bɛba, ɔkɔm besi, ɔyaredɔm bɛba na nneɛma a ɛyɛ hu befi wim asisi.
LUK.21.12	“Nanso ansa na eyinom nyinaa besisi no, me din nti, wɔbɛtaa mo akyekyere mo de mo akɔ hyiadan mu ne afiase ne ahemfo ne atumfo anim. 
LUK.21.13	Eyi bɛma moanya kwan adi me ho adanse. 
LUK.21.14	Nanso munnnwen nsɛm a mobɛka de ayi mo ho ano no ho; 
LUK.21.15	efisɛ, mɛma mo nsɛm ne nyansa a mode beyi mo ho ano a mo atamfo rentumi nnyina mo anim.
LUK.21.16	“Mo awofo, mo nuanom, mo abusuafo ne mo nnamfonom beyi mo ama na wobekum mo mu bi. 
LUK.21.17	Na me nti, nnipa bɛtan mo. 
LUK.21.18	Nanso mo tinhwi baako pɛ po renyera. 
LUK.21.19	Na sɛ mutumi gyina pintinn a, mubenya nkwa a enni awiei.
LUK.21.20	“Sɛ muhu sɛ asraafo atwa Yerusalem ho ahyia a, na ɛkyerɛ sɛ ne sɛe abɛn. 
LUK.21.21	Saa bere no wɔn a wɔte Yudea nguan nkɔ mmepɔw no so; wɔn a wɔwɔ kurow no mu no nguan mfi mu, na wɔn nso a wɔwɔ nkuraase ne mfum no ntena hɔ ara. 
LUK.21.22	Saa bere yi mu na Onyankopɔn asotwe a adiyifo no hyɛɛ ho nkɔm wɔ Kyerɛwsɛm no mu no bɛba mu. 
LUK.21.23	Wɔn a wɔafa afuru ne wɔn a wɔma mma nufu no nnue! Amanehunu a enni kabea bɛba ɔman no so na Onyankopɔn abufuwhyew nso aba nnipa no so. 
LUK.21.24	Ebinom bɛtotɔ wɔ sekan ano na wɔafa ebinom nso nnomum de wɔn akɔ amanaman so na amanaman bɛsɛe Yerusalem, adi so akosi bere a Onyankopɔn ahyehyɛ sɛ amanaman nni wɔn so no betwam.
LUK.21.25	“Nsɛnkyerɛnne bɛba owia, ɔsram ne nsoromma mu na ɛpo asorɔkye bɛbobom, aworo so ama ne nnyigyei dennen no de ahoyeraw aba aman nyinaa so. 
LUK.21.26	Esiane nneɛma a ɛyɛ hu a ɛbɛba asase so no nti, nnipa pii bɛtotɔ berɛw na abɔde a ɛwɔ wim nso awosow ahoɔden so. 
LUK.21.27	Saa bere no na wobehu Onipa Ba no sɛ ɔde tumi ne anuonyam a ɛso nam omununkum mu reba. 
LUK.21.28	Sɛ saa asɛm yi fi ase sisi a, momfa gyidi nnyina pintinn efisɛ, na mo nkwagyebere abɛn.”
LUK.21.29	Yesu buu wɔn bɛ bi se, “Monhwɛ nnuaba ne nnua afoforo bi, 
LUK.21.30	sɛ eyiyi nhaban foforo a, na ɛkyerɛ sɛ osutɔbere adu. 
LUK.21.31	Saa ara nso na sɛ muhu nsɛnkyerɛnne a moka ho asɛm yi a, munhu sɛ Onyankopɔn Ahenni no abɛn.
LUK.21.32	“Merema moate ase sɛ, saa nsɛm yi nyinaa bɛba mu ansa na saa bere yi sofo awuwu. 
LUK.21.33	Ɔsoro ne asase betwam nanso me nsɛm de, ɛrentwam da.
LUK.21.34	“Monhwɛ mo ho so yiye! Mommma adiditraso ne asabow ne asetena mu dadwene nnni mo so, anyɛ saa a, me ba a mɛba bio no befi mo aworaw. 
LUK.21.35	Efisɛ, me ba a mɛba no befi nnipa a wɔte asase so nyinaa aworaw. 
LUK.21.36	Monwɛn. Bere biara mommɔ mpae na moanya ahoɔden de agyina saa nneɛma yi nyinaa ano na mesan ba bio a, moatumi agyina mʼanim.”
LUK.21.37	Da biara na Yesu kɔ asɔredan mu hɔ kɔkyerɛkyerɛ ma nnipa pii sɔre anɔpahema kotie no. 
LUK.21.38	Na sɛ edu anwummere biara a, Yesu kɔ Ngo Bepɔw no so kɔhome.
LUK.22.1	Afei na Yudafo afahyɛ a wodi abodoo a mmɔkaw mfra mu a wɔfrɛ no Twam Afahyɛ no, abɛn. 
LUK.22.2	Saa bere no na asɔfo mpanyin ne mmara no akyerɛkyerɛfo no hwehwɛ ɔkwan a wɔbɛfa so akyere Yesu, akum no, nanso esiane nnipa a na wɔwɔ hɔ no nti, na wosuro.
LUK.22.3	Satan kɔhyɛnee Yuda a wɔfrɛ no Iskariot a ɔyɛ asuafo dumien no mu baako no mu. 
LUK.22.4	Yuda kɔɔ asɔfo mpanyin ne Asɔredan no mu awɛmfo mpanyin nkyɛn ne wɔn kosusuw ɔkwan ko a ɔbɛfa so ayi Yesu ama wɔn no ho. 
LUK.22.5	Wɔn ani gyei, penee so sɛ wɔbɛma no sika. 
LUK.22.6	Efi saa bere no, Yuda hwehwɛɛ ɔkwan a ɔbɛfa so ama wɔakyere Yesu bere a, nnipa dodow biara nni ne ho.
LUK.22.7	Afei da a wokum twam guan de di abodoo a mmɔkaw nni mu no dui no, 
LUK.22.8	Yesu somaa Petro ne Yohane se, “Monkɔyɛ Twam Afahyɛ aduan a yebedi no.”
LUK.22.9	Wobisaa no se, “Ɛhe na wopɛ sɛ yɛkɔyɛ aduan no?”
LUK.22.10	Obuaa wɔn se, “Sɛ mudu kurow no mu a, mubehu obi a wakɔ asu reba. Munni nʼakyi nkɔ ofi a ɔbɛkɔ mu no mu 
LUK.22.11	na mummisa ofiwura no se, ‘Yɛn kyerɛkyerɛfo se ɛhe na woasiesie ama ɔne nʼasuafo no sɛ wommedi Twam Afahyɛ aduan no?’ 
LUK.22.12	Ɔde mo bɛkɔ abansoro asa kɛse bi a wɔasiesie mu fɛfɛɛfɛ so. Ɛhɔ na monkɔtow pon no.”
LUK.22.13	Wɔkɔɔ kurow no mu no, wohui sɛnea Yesu kae no pɛpɛɛpɛ ma wɔyɛɛ twam aduan no wɔ hɔ.
LUK.22.14	Bere no dui no, Yesu ne nʼasuafo no kɔtenatenaa adidipon no ho.
LUK.22.15	Wɔtete hɔ no, Yesu ka kyerɛɛ wɔn se, “Mepɛe sɛ me ne mo bɛtena ase, ato nsa adi saa Twam aduan yi, ansa na mahu amane no, akyɛ. 
LUK.22.16	Mereka akyerɛ mo se, saa adidi yi akyi no, merenni Twam aduan yi bio kosi sɛ Onyankopɔn Ahenni no bɛba.”
LUK.22.17	Afei Yesu faa kuruwa, daa Onyankopɔn ase na ɔde maa nʼasuafo no kae se, “Munnye na obiara nnom bi. 
LUK.22.18	Mereka akyerɛ mo se, merennom bobesa yi bi bio kosi sɛ Onyankopɔn Ahenni no bɛba.”
LUK.22.19	Afei ɔfaa abodoo daa Onyankopɔn ase, bubuu mu de maa nʼasuafo no kae se, “Eyi ne me nipadua a mede rema mo. Munnye nni. Da biara a mubedi saa abodoo yi bi no, momfa nkae me.”
LUK.22.20	Saa ara nso na adidi no akyi no, ɔfaa kuruwa kae se, “Kuruwa yi ne me mogya a merehwie agu ama mo sɛ apam foforo a wɔnam so begye mo nkwa. 
LUK.22.21	Nanso mo a mo ne me te adidii ha yi mu baako na obeyi me ama. 
LUK.22.22	Etwa sɛ miwu sɛnea Onyankopɔn ahyehyɛ no, nanso nea obeyi me ama no de, onnue.”
LUK.22.23	Asuafo no bisabisaa wɔn ho wɔn ho, pɛe sɛ wohu wɔn mu nea obeyi no ama no.
LUK.22.24	Asuafo no gyee wɔn ho akyinnye pɛe sɛ wohu wɔn mu nea ɔbɛyɛ kɛse wɔ Onyankopɔn Ahenni a ɛbɛba no mu.
LUK.22.25	Yesu tee no, ɔkae se, “Wiase de, atumfo hyɛ wɔn a wodi wɔn so no so ma wɔn nso a wɔhyɛ wɔn so no nso bu wɔn sɛ wɔn adɛɛfo. 
LUK.22.26	Nanso mo de, nea ɔpɛ sɛ ɔyɛ mo so panyin no nyɛ sɛ mo mu akumaa, na nea odi mo so no nso nyɛ mo mu somfo. 
LUK.22.27	Merebisa mo se, nnipa baanu yi mu hena na odi ne yɔnko so, nea ɔte adidipon ho anaa nea ɔsom nea ɔte adidipon no ho no? Nanso me de, mewɔ mo mu sɛ mo somfo. 
LUK.22.28	Me ne mo na afa ɔhaw ne amane mu a, moda so ne me nam. 
LUK.22.29	Mʼagya de ahenni no ama me. Saa ara nso na mede rema mo. 
LUK.22.30	Na mo ne me ato nsa adidi, na moatumi abu Israel mmusuakuw dumien no atɛn.”
LUK.22.31	Afei Awurae kae se, “Simon, Simon! Monhwɛ yiye na ɔbonsam pɛ sɛ ɔsɔ mo hwɛ. 
LUK.22.32	Nanso wo Simon de, masrɛ ama wo sɛnea ɛbɛyɛ a wobɛkɔ so agye me adi. Sɛ wunu wo ho san ba me nkyɛn a, hyɛ wo nuanom no gyidi mu den.”
LUK.22.33	Petro buaa no se, “Awurade, ɛyɛ me pɛ sɛ me ne wo bɛda afiase na sɛ ɛyɛ owu mpo nso a, me ne wo bewu.”
LUK.22.34	Yesu nso buaa no se, “Petro, mereka akyerɛ wo se, ɛnnɛ akokɔ remmɔn na woapa me mprɛnsa.”
LUK.22.35	Afei Yesu bisaa nʼasuafo no se, “Bere a mesomaa mo a na munkita sikabɔtɔ anaa akwantubɔtɔ na monhyɛ mpaboa no, biribi ho hiaa mo anaa?” Asuafo no buaa no se, “Dabi, biribiara ho anhia yɛn.”
LUK.22.36	Yesu ka kyerɛɛ wɔn se, “Afei de, nea ɔwɔ sika no, ɔmfa; nea ɔwɔ akwantubɔtɔ no nso, ɔmfa. Nea onni nkrante no ntɔn ne ntama mfa nkɔtɔ bi. 
LUK.22.37	Na bere adu sɛ, nkɔm a wɔhyɛ faa me ho se, ‘Wɔbɛkan no afra nnebɔneyɛfo mu’ no bɛba mu. Ɛsɛ sɛ nkɔm biara a wɔahyɛ afa me ho no ba mu.”
LUK.22.38	Asuafo no ka kyerɛɛ Yesu se, “Awurade, yɛwɔ nkrante abien wɔ ha.” Yesu buae se, “Eye, ɛno ara dɔɔso.”
LUK.22.39	Yesu ne nʼasuafo no fii kurow no mu kɔɔ Ngo Bepɔw no so sɛnea ɔtaa yɛ no, na nʼasuafo no ka ne ho. 
LUK.22.40	Woduu hɔ no, ɔka kyerɛɛ nʼasuafo no se, “Mommɔ mpae na moankɔ sɔhwɛ mu.”
LUK.22.41	Afei ɔtwee ne ho fii asuafo no ho kɔɔ nkyɛn baabi kɔkotowee, bɔɔ mpae se, 
LUK.22.42	“Agya, sɛ ɛyɛ wo pɛ a, ma saa amanehunu a ɛreba me so yi ntwa me ho nkɔ, nanso ɛnyɛ nea mepɛ, na nea wopɛ na ɛnyɛ.” 
LUK.22.43	Ogu so rebɔ mpae no, ɔbɔfo fi soro bɛhyɛɛ no den.
LUK.22.44	Esiane sɛ na Yesu ho yeraw no wɔ Honhom mu no nti, ɔmaa ne mpaebɔ mu yɛɛ den maa ne ho fifiri yɛɛ sɛ mogya atɔwatɔw sosɔw guu fam. 
LUK.22.45	Mpaebɔ no akyi no, ɔkɔɔ asuafo no nkyɛn kɔtoo wɔn sɛ awerɛhow ne ɔbrɛ nti, wɔadeda.
LUK.22.46	Ɔkɔtoo wɔn sɛ wɔadeda no, ɔkae se, “Hwɛ! Moadeda? Monsɔre na mommɔ mpae na moankɔ sɔhwɛ mu.”
LUK.22.47	Yesu gu so rekasa no, nnipadɔm bi a Yuda Iskariot a ɔyɛ asuafo dumien no mu baako di wɔn anim, baa no so. Yuda Iskariot twiw bɛn Yesu yɛɛ no atuu.
LUK.22.48	Yesu bisaa no se, “Yuda, ɔdɔ nsɛnkyerɛnne yi so na wonam reyi me ama?”
LUK.22.49	Bere a asuafo a wɔwɔ ne ho no huu nea ɛreba no, wobisaa no se, “Awurade, yentwitwa wɔn nkrante anaa?” 
LUK.22.50	Asuafo no mu baako twaa ɔsɔfo panyin no somfo no aso nifa.
LUK.22.51	Yesu ampɛ nea osuani no yɛe no nti, ɔka kyerɛɛ wɔn se, “Munnyae nea mopɛ sɛ moyɛ no.” Ɔfaa ɔsomfo no aso no de taree hɔ bio. 
LUK.22.52	Yesu bisaa asɔfo mpanyin ne asɔredan sohwɛfo mpanyin ne Yudafo mpanyimfo no asomfo a wɔbaa ne so no se, “Meyɛ odwotwafo na mode nkrante ne nkontimmaa aba me so? 
LUK.22.53	Bere a na me ne mo wɔ asɔredan mu no, moankyere me; afei na mo bere aso a ɔbonsam nam ne tumi so reyɛ adwuma ampa.”
LUK.22.54	Afei wɔkyeree Yesu de no kɔɔ ɔsɔfo panyin fi. Bere a wɔde no rekɔ no, Petro gyee ne ho kaa akyiri. 
LUK.22.55	Petro duu ɔsɔfo panyin no fi hɔ no, na asraafo no asɔ ogya wɔ adiwo hɔ a wɔreto; ɔno nso kɔtoo bi.
LUK.22.56	Abeawa bi huu Petro sɛ ɔreto ogya no bi no, ɔhwɛɛ no dinn kae se, “Saa ɔbarima yi yɛ Yesu akyidifo no mu baako.”
LUK.22.57	Petro sanee se, “Awuraa, minnim saa ɔbarima yi baabiara.”
LUK.22.58	Ankyɛ koraa na obi foforo nso huu no kae se, “Woyɛ nʼakyidifo no mu baako.” Petro bua see no se, “Dabi, menka wɔn ho.”
LUK.22.59	Ɛbɛyɛ dɔnhwerew akyi no, obi foforo nso san huu no ka sii so dua se, “Akyinnye biara nni ho sɛ saa damfo yi ka Yesu asuafo no ho, efisɛ, ɔno nso yɛ Galileani na ne kasa koraa da no adi.”
LUK.22.60	Petro sanee ne mprɛnsa so se, “Owura, asɛm a woreka yi nyɛ nokware.” Nʼano ansi koraa na akokɔ bɔnee.
LUK.22.61	Saa bere no ara mu na Yesu twaa nʼani hwɛɛ Petro anim. Ɛhɔ ara na Petro kaee asɛm a Yesu ka kyerɛɛ no se, “Ɛnnɛ, akokɔ remmɔn na woapa me mprɛnsa” no. 
LUK.22.62	Petro de awerɛhow fii adi kosui.
LUK.22.63	Mmarima a na wɔrewɛn Yesu no dii ne ho fɛw, kyekyeree nʼani, bobɔɔ no, 
LUK.22.64	san bisaa no se, “Odiyifo, hena na ɔbɔɔ wo? Kyerɛ yɛn.” 
LUK.22.65	Wɔkɔɔ so yeyaw no kaa abususɛm ahorow guu ne so.
LUK.22.66	Ade kyee no, Yudafo mpanyin ne mmara no akyerɛkyerɛfo no hyiae ma wɔde Yesu baa wɔn anim 
LUK.22.67	bisaa no se, “Sɛ wone Kristo no a, ka kyerɛ yɛn.” Yesu buaa wɔn se, “Sɛ meka se mene Kristo no a, morennye nni, 
LUK.22.68	na sɛ mibisa mo nso a, moremmua me. 
LUK.22.69	Na efi saa bere yi mubehu Onipa Ba no sɛ ɔte Onyame Tumfo no nifa so.”
LUK.22.70	Ɔkaa saa no, wɔn nyinaa bisaa no bio se, “Ɛnne na wone Onyankopɔn Ba no anaa?” Obuaa wɔn se, “Nea moreka no yɛ nokware.”
LUK.22.71	Eyi ma wɔkae se, “Adanse bɛn na ehia yɛn bio? Yɛate afi ɔno ankasa anom.”
LUK.23.1	Afei baguafo no sɔre de Yesu kɔɔ Pilato anim. 
LUK.23.2	Wofii ase totoo nʼano se, “Saa onipa yi tu nkurɔfo aso. Ɔmpene so sɛ ɔmanfo tua tow ma Kaesare aban, na ɔfrɛ ne ho sɛ ɔhene Kristo no.”
LUK.23.3	Eyi maa Pilato bisaa no se, “Wone Yudafo hene no anaa?” Yesu buaa no se, “Ɛno ara na woaka no.”
LUK.23.4	Pilato ka kyerɛɛ asɔfo mpanyin ne nnipadɔm no se, “Minhu asɛm biara a megyina so abu onipa yi fɔ.”
LUK.23.5	Nanso wɔn bo antɔ wɔn yam kɔɔ so kae se, “Ɔyɛ ɔmammɔfo. Baabiara a ɔkɔ no, ɔnam ne nkyerɛkyerɛ so de hwanyan nnipa no tia aban. Ɔde ne nkyerɛkyerɛ yi fi Galilea bɛfaa Yudeaman mu nyinaa abedu Yerusalem ha.”
LUK.23.6	Pilato tee asɛm yi no, obisae se, “Onipa yi yɛ Galileani anaa?”
LUK.23.7	Bere a wɔka kyerɛɛ Pilato se Yesu yɛ Galileani no, ɔka kyerɛɛ wɔn se, sɛ ɛte saa de a, wɔmfa no nkɔ ɔhene Herode anim, efisɛ, Galilea hyɛ nʼase. Saa bere no ara nso na ɔhene Herode wɔ Yerusalem. 
LUK.23.8	Esiane sɛ wate Yesu ho asɛm na osusuw nso sɛ, sɛ ɔba nʼanim a, ɔbɛyɛ anwonwade akyerɛ no no nti, bere a ohuu no no, nʼani gyei yiye, efisɛ, na ɔpɛe sɛ obehu no no, akyɛ.
LUK.23.9	Wobisabisaa Yesu nsɛm bebree nanso emu biara nni hɔ a oyii ano. 
LUK.23.10	Asɔfo mpanyin no ne mmara no akyerɛkyerɛfo no kɔɔ so ara kaa nsɛm a ennim guu no so.
LUK.23.11	Herode ne nʼasomfo no bɔɔ Yesu adapaa, dii ne ho fɛw. Afei Herode hyehyɛɛ no sɛ ɔhene san de no kɔmaa Pilato. 
LUK.23.12	Da no ara, Herode ne Pilato a anka wɔyɛ aka no, bɔɔ mu.
LUK.23.13	Wɔde Yesu kɔmaa Pilato no, ɔfrɛɛ asɔfo mpanyin ne Yudafo mpanyin ne nnipadɔm no, 
LUK.23.14	ka kyerɛɛ wɔn se, “Mode onipa yi brɛɛ me se, ɔyɛ obi a ɔnam ne nkyerɛkyerɛ so hwanyan nnipa, tia aban. Mahwehwɛ nsɛm a moka guu ne so mu wɔ mo anim nanso, minhu afobusɛm biara a megyina so mabu no fɔ. 
LUK.23.15	Saa ara nso na Herode annya asɛm bi annyina so ammu no fɔ a ɛno nti, wasan de no abrɛ yɛn yi. Ɔnyɛɛ bɔne biara a ɛsɛ sɛ migyina so bu no kumfɔ. 
LUK.23.16	Mɛbɔ no mmaa na magyaa no.”
LUK.23.17	Twam Afahyɛ biara, Pilato gyaa odeduani baako ma wɔn. 
LUK.23.18	Pilato kasa no akyi no, nnipadɔm no nyinaa bɔ gyee so se, “Kum no, na gyaa Baraba ma yɛn.” 
LUK.23.19	Baraba yi yɛ obi a ɔhwanyan ɔman na ɔsan dii awu nti, wɔde no too afiase.
LUK.23.20	Pilato kɔɔ so di maa Yesu pɛe sɛ ogyaa no. 
LUK.23.21	Nanso wɔsan bɔ gyee so bio se, “Bɔ no asɛnnua mu! Bɔ no asɛnnua mu!”
LUK.23.22	Obisaa wɔn ne mprɛnsa so se, “Adɛn? Dɛn bɔne na wayɛ? Minhu afobusɛm biara a megyina so abu no kumfɔ. Mɛbɔ no mmaa na magyaa no.”
LUK.23.23	Nanso wɔbɔ gyee so ara maa wɔn nne bu faa Pilato de no so se, ɔmmɔ no asɛnnua mu.
LUK.23.24	Enti Pilato penee wɔn abisade no so maa wɔn. 
LUK.23.25	Wogyaee Baraba a esiane sɛ ɔhwanyanee ɔman san dii awu no nti, wɔde no too afiase no maa wɔn. Na ɔde Yesu maa wɔn sɛnea wɔpɛ no.
LUK.23.26	Afei wɔde Yesu rekɔ akɔbɔ no asɛnnua mu no, wohyiaa Kireneni bi a wɔfrɛ no Simon sɛ ofi afum reba Yerusalem. Wɔkyeree no, hyɛɛ no ma ɔsoaa Yesu asɛnnua no wɔ ne kɔn ho, dii nʼakyi. 
LUK.23.27	Nnipadɔm a, mmea a wɔresu retwa agyaadwo fra wɔn mu no, tu dii nʼakyi.
LUK.23.28	Yesu danee ne ho ka kyerɛɛ wɔn se, “Yerusalem mmea, munnsu me na munsu mo ho ne mo mma. 
LUK.23.29	Na wɔka se, ‘Bere bi bɛba a, ɛbɛyɛ bere pa ama abonini.’ 
LUK.23.30	Saa bere no na wɔbɛka akyerɛ mmepɔw se, ‘Dwiriw gu yɛn so,’ ne nkoko nso se, ‘Kata yɛn so!’ 
LUK.23.31	Na sɛ wɔde eyi yɛ me a meyɛ dumono no a, dɛn na wɔde bɛyɛ mo a moyɛ duwui?” 
LUK.23.32	Bere a wɔde Yesu rekɔ no, wɔde nnebɔneyɛfo baanu bi kaa ne ho sɛ wonkokum wɔn.
LUK.23.33	Woduu faako a wɔfrɛ hɔ Golgota no, wɔbɔɔ ɔne nnebɔneyɛfo baanu no asɛnnua mu a ɔbaako wɔ ne nifa na ɔbaako nso wɔ ne benkum.
LUK.23.34	Yesu kae se, “Agya, fa kyɛ wɔn, efisɛ, wonnim nea wɔreyɛ.” Afei asraafo no kyekyɛɛ ne ntade mu bɔɔ so ntonto fae. 
LUK.23.35	Saa bere no na nnipadɔm no gyinagyina hɔ rehwɛ no. Yudafo mpanyimfo no dii ne ho fɛw se, “Ogyee ebinom nkwa; sɛ ose ɔno ne Kristo, Onyankopɔn Ba no a, onnye ne ho nkwa na yɛnhwɛ.”
LUK.23.36	Asraafo no nso dii ne ho fɛw de nsa a ɛkeka bi brɛɛ no, 
LUK.23.37	kae se, “Sɛ wone Yudafo hene no a, gye wo ho nkwa.”
LUK.23.38	Wɔkyerɛw saa asɛm yi “Yudafo Hene No Ni!” bɔɔ nʼatifi wɔ asɛnnua no so.
LUK.23.39	Nnebɔneyɛfo baanu a na wɔn nso wɔabɔ wɔn asɛnnua mu no mu baako dii Yesu ho fɛw se, “Ɛnyɛ wo ne Kristo no? Gye wo ho na gye yɛn nso.”
LUK.23.40	Nanso ɔdebɔneyɛfo a ɔka ho no, kaa nʼanim se, “Wunsuro Onyankopɔn? Hu sɛ yɛn nyinaa wɔ afobu koro no ara mu. 
LUK.23.41	Yɛn de, saa asotwe yi fata yɛn; yɛn bɔne so akatua na yɛanya yi, na oyi de, ɔnyɛɛ bɔne biara.” 
LUK.23.42	Ɔsan kae se, “Yesu, sɛ wudu wʼahenni mu a, kae me.”
LUK.23.43	Yesu buaa no se, “Merehyɛ wo bɔ sɛ, ɛnnɛ, wobɛka me ho wɔ Paradise.”
LUK.23.44	Eduu owigyinae no, asase no so nyinaa duruu sum kabii kosii nnɔn abiɛsa. 
LUK.23.45	Owia duruu sum na ntama a etwa asɔredan no mu nso mu tew abien.
LUK.23.46	Yesu teɛɛm dennen se, “Agya, wo nsam na mede me honhom mehyɛ!” Ɔkaa eyi no, ogyaa mu.
LUK.23.47	Asraafo panyin a na ogyina hɔ no huu nea asi no, oyii Onyankopɔn ayɛ se, “Ampa ara, saa onipa yi yɛ ɔtreneeni.”
LUK.23.48	Nnipa a wɔbaa hɔ bɛhwɛɛ Yesu asɛnnuambɔ no hui sɛ wawu no, wɔde awerɛhow fii hɔ kɔe. 
LUK.23.49	Saa bere no na Yesu nnamfo ne mmea bi a wodii nʼakyi fi Galilea bae no gyinagyina akyirikyiri baabi rehwɛ nea ɛrekɔ so no nyinaa.
LUK.23.50	Na ɔbarima bi wɔ hɔ a wɔfrɛ no Yosef a ofi Arimatea a ɛwɔ Yudaman mu. Saa ɔbarima yi, na ɔyɛ onipa pa a ɔteɛ wɔ Onyankopɔn anim a na ɔretwɛn Onyankopɔn Ahenni a ɛbɛba no. 
LUK.23.51	Ɛwom sɛ na ɔyɛ Yudafo baguafo no mu baako de, nanso wampene gyinae a wosisii ne nea wɔyɛe no so. 
LUK.23.52	Ɔkɔɔ Pilato nkyɛn kɔsrɛɛ Yesu amu no. 
LUK.23.53	Ɔma woyii Yesu amu no maa no, na ɔde nwera kyekyeree no de no kɔtoo ɔboda bi a obiara nnaa mu da no mu. 
LUK.23.54	Wosiee Yesu Fida a na Yudafo resiesie wɔn ho atwɛn Homeda no.
LUK.23.55	Wosiee amu no wiei no, mmea a wodi Yesu akyi fi Galilea no ne Yosef kɔhwɛɛ faako a wɔde no toe ne sɛnea wosiee no fae. 
LUK.23.56	Saa mmea yi san wɔn akyi kɔɔ fie kɔhwehwɛɛ nnuhuam ne ngo a wɔde besiesie Yesu amu no nanso esiane sɛ na Homeda no adu nti, wɔtenaa ase komm sɛnea Yudafo mmara kyerɛ no.
LUK.24.1	Kwasida anɔpahema, mmea no de nnuhuam ne ngo no kɔɔ ɔboda no so. 
LUK.24.2	Woduu hɔ no, wohui sɛ wɔapirew ɔbo a wɔde hinii ɔboda no ano no afi hɔ. 
LUK.24.3	Na wɔkɔɔ ɔboda no mu no, na Yesu amu no nna hɔ.
LUK.24.4	Wɔde ahodwiriw gyina hɔ no, amonom hɔ ara, mmarima baanu bi a wɔhyehyɛ ntade fitafitaa a ani hyerɛn begyinagyinaa wɔn nkyɛn. 
LUK.24.5	Mmea yi koma tui na wɔkotokotow wɔn na mmarima no bisaa wɔn se, “Adɛn nti na morehwehwɛ ɔteasefo wɔ awufo mu? 
LUK.24.6+LUK.24.7	Onni ha. Wasɔre! Monnkae asɛm a ɔka kyerɛɛ mo bere a na ɔwɔ Galilea no se, ‘Etwa sɛ wɔde Kristo no hyɛ nnebɔneyɛfo nsa na wɔbɔ no asɛnnua mu na ne nnansa so wasɔre bio no?’ ”
LUK.24.8	Mmea no kaee asɛm no no, 
LUK.24.9	wɔde ahoɔhare fii ɔboda no so bɛkaa nea wohui no nyinaa kyerɛɛ asuafo dubaako no ne wɔn a wɔwɔ hɔ no nyinaa. 
LUK.24.10	Mmea a wɔkɔɔ ɔboda no so a wɔbɛkaa saa asɛm yi no ne Maria Magdalene ne Yohana ne Yakobo ne na Maria ne afoforo bi. 
LUK.24.11	Wɔn nsɛm a wɔbɛkae no yɛɛ wɔn sɛ anansesɛm bi enti wɔannye anni.
LUK.24.12	Ɛwom sɛ nnipa no annye asɛm no anni de, nanso Petro de, otuu mmirika kɔɔ ɔboda no so, kotow hwɛɛ mu, hui sɛ nwera a wɔde kyekyeree Yesu ho no gu hɔ. Ɔsan baa fie a na ɔnte nea ohui no ase.
LUK.24.13	Da no ara asuafo no mu baanu siim sɛ wɔrekɔ akuraa bi a wɔfrɛ no Emaus a efi Yerusalem rekɔ hɔ no bɛyɛ sɛ akwansin ason. 
LUK.24.14	Wɔrekɔ no nyinaa na asɛm a asi no ho nkɔmmɔ ara na wɔredi. 
LUK.24.15	Wogu so redi nkɔmmɔ na wɔregye wɔn ho akyinnye no, Yesu bɛkaa wɔn ho ne wɔn bɔɔ anan kɔe. 
LUK.24.16	Wohui sɛ obi ka wɔn ho de, nanso wɔantumi anhu sɛ ɛyɛ Yesu.
LUK.24.17	Obisaa wɔn se, “Nkɔmmɔ bɛn na moredi a mo werɛ ahow mo ho yi?” 
LUK.24.18	Na wɔn mu baako a wɔfrɛ no Kleopa bisaa no se, “Wo nko ara ne ɔhɔho a wowɔ Yerusalem a wontee nsɛm a asisi hɔ nnansa yi no?”
LUK.24.19	Obisaa wɔn se, “Nsɛm bɛn?” Wobuaa no se, “Nsɛm a ɛfa Nasaretni Yesu a ɔyɛ odiyifo a ɔwɔ tumi wɔ nneyɛe ne ɔkasa mu wɔ Onyankopɔn ne nnipa nyinaa anim no ho, 
LUK.24.20	ne sɛnea asɔfo mpanyin ne yɛn mpanyimfo kyeree no de no kɔɔ aban mu sɛ wommu no kumfɔ a wɔbɔɔ no asɛnnua mu no ho. 
LUK.24.21	Yɛn de, na yɛn ani da so sɛ ɔno na ɔrebegye Israel, na bio nnansa ni a saa asɛm yi sii. 
LUK.24.22	Na mmea bi nso a wɔyɛ Yesu akyidifo sɛ yɛn ara ama yɛn ho adwiriw yɛn. Wotuaa nhema kɔɔ ɔboda no so, 
LUK.24.23	nanso wɔanhu nʼamu no. Wɔsan bɛka kyerɛɛ yɛn se, wɔahu ɔsoro abɔfo ma wɔaka akyerɛ wɔn se, Yesu te ase. 
LUK.24.24	Yɛn mu binom tuu mmirika kɔhwɛe na ampa ara, na Yesu amu no nni hɔ sɛnea mmea no kae no ara pɛ.”
LUK.24.25	Yesu ka kyerɛɛ wɔn se, “Adwenemuharefo a munni gyidi; ɛyɛ mo den sɛ mubegye nea adiyifo no aka no nyinaa adi. 
LUK.24.26	Wɔanhyɛ ho nkɔm sɛ, ɛsɛ sɛ Kristo no behu amane ansa na wakɔ nʼanuonyam mu anaa?” 
LUK.24.27	Na ofii Mose ne adiyifo no so kyerɛkyerɛɛ wɔn nsɛm a ɛfa ne ho wɔ Kyerɛwsɛm no mu no nyinaa ase.
LUK.24.28	Woduu Emaus kurotia no, Yesu pɛe sɛ anka ɔtoa nʼakwantu no so. 
LUK.24.29	Nanso wɔsrɛɛ no, san no sɛ ɔnna wɔn nkyɛn, efisɛ, na ade reyɛ asa nti, ɔsanee ne wɔn kɔɔ fie. 
LUK.24.30	Bere a wɔte adidii no, Yesu bɔɔ mpae, daa Onyankopɔn ase, faa abodoo bubuu mu de maa wɔn. 
LUK.24.31	Amonom, wɔn ani so tetew wɔn maa afei wohui sɛ ɛyɛ Yesu. Ɛhɔ ara, otu yerae.
LUK.24.32	Na afei wosisesisee wɔn ho wɔn ho sɛnea Kyerɛwsɛm no mu nsɛm a ɔka kyerɛɛ wɔn bere a na wɔnam kwan so no si fa kaa wɔn koma no.
LUK.24.33	Ntɛm ara, wɔsan wɔn akyi baa Yerusalem bɛtoo asuafo dubaako no ne wɔn a na wɔka wɔn ho no sɛ wɔahyia. 
LUK.24.34	Woduu hɔ no, wɔbɔɔ wɔn amanneɛ se, “Ampa ara, Awurade asɔre afi awufo mu. Wayi ne ho adi akyerɛ Simon.”
LUK.24.35	Baanu a wofi Emaus bae no nso bɔɔ wɔn amanneɛ sɛnea Yesu bɛtoo wɔn Emaus kwan so na wɔantumi anhu sɛ ɛyɛ ɔno kosii bere a obubuu abodoo mu de maa wɔn no ansa.
LUK.24.36	Wogu so rebɔ amanneɛ no, prɛko pɛ, Yesu bepuee hɔ, kyiaa wɔn se, “Asomdwoe nka mo!” 
LUK.24.37	Wɔn nyinaa bobɔɔ birim, suroe efisɛ, na wosusuw sɛ wɔahu ɔsaman.
LUK.24.38	Obisaa wɔn se, “Adɛn na mo koma atutu na munnye nni nso sɛ ɛyɛ me? 
LUK.24.39	Monhwɛ me nsam ne me nan. Ɛyɛ me! Momfa mo nsa nka me nhwɛ; efisɛ, ɔsaman nni honam ne nnompe sɛnea muhu sɛ mewɔ bi yi.”
LUK.24.40	Ɔkasa wiei no, ɔde ne nsa ne ne nan kyerɛɛ wɔn. 
LUK.24.41	Anigyetraso ne ahodwiriw nti, amma wɔannye anni sɛ ɛyɛ ɔno. Obisaa wɔn se, “Mowɔ biribi wɔ ha a mubedi anaa?”
LUK.24.42	Wɔmaa no apataa sin bi a wɔatoto 
LUK.24.43	ma ogye wee wɔ wɔn anim hɔ ara.
LUK.24.44	Na ɔka kyerɛɛ wɔn se, “Eyi ne me nsɛm a meka kyerɛɛ mo bere a na me ne mo wɔ hɔ no se, ɛsɛ sɛ biribiara a wɔakyerɛw afa me ho wɔ Mose Mmara ne Adiyifo nhoma ne Nnwom mu no ba mu.”
LUK.24.45	Afei obuee wɔn adwene mu ma wɔtee Kyerɛwsɛm a ɛfa ne ho no ase. 
LUK.24.46	Ɔka kyerɛɛ wɔn se, “Wɔakyerɛw se, ɛsɛ sɛ Kristo no hu amane na owu na ne nnansa so, wasɔre afi awufo mu. 
LUK.24.47	Na wobefi ase wɔ Yerusalem de ne din akɔka adwensakra ne bɔnefafiri ho nsɛm akyerɛ amansan. 
LUK.24.48	Mone eyinom nyinaa ho adansefo.
LUK.24.49	“Mɛsoma Honhom Kronkron no na waba mo so sɛnea mʼagya hyɛɛ ho bɔ no. Na monnkɔ baabiara; montena ha nkosi sɛ Honhom Kronkron no de tumi a efi soro no bɛba abɛhyɛ mo ma.”
LUK.24.50	Yesu ne asuafo no bɔɔ anan koduu Betania kurotia na ɔmaa ne nsa so hyiraa wɔn. 
LUK.24.51	Ogu so rehyira wɔn no wɔmaa no so kɔɔ soro. 
LUK.24.52	Na wɔsɔree no de anigye san kɔɔ Yerusalem. 
LUK.24.53	Na daa wɔwɔ asɔredan no mu hɔ yi Onyankopɔn ayɛ.
JHN.1.1	Ansa na wɔrebɛbɔ wiase no, na Asɛm no wɔ hɔ dedaw. Na Asɛm no ne Onyankopɔn na ɛwɔ hɔ. Na Asɛm no yɛ Onyankopɔn. 
JHN.1.2	Mfitiase no, na Asɛm no ne Onyankopɔn na ɛwɔ hɔ. 
JHN.1.3	Ɛnam ne so na wɔbɔɔ ade nyinaa. Wɔankwati no anyɛ biribiara. 
JHN.1.4	Ne mu na nkwa wɔ; na saa nkwa no na ɛma nnipa hann. 
JHN.1.5	Hann no hyerɛn wɔ sum mu a sum no ntumi nni hann no so.
JHN.1.6	Onyankopɔn somaa ɔbarima bi a wɔfrɛ no Yohane. 
JHN.1.7	Obedii hann no ho adanse sɛnea ɛbɛma nnipa nam ne so agye hann no adi. 
JHN.1.8	Ɛnyɛ ɔno ankasa ne hann no, na mmom, ɔbae sɛ ɔrebedi hann no ho adanse. 
JHN.1.9	Saa hann yi ne nokware hann a ɛba wiase ma ɛhyerɛn nnipa nyinaa so no.
JHN.1.10	Saa bere no na Asɛm no wɔ wiase. Ɛwom sɛ Onyankopɔn nam ne so na ɔbɔɔ wiase de, nanso ɔbaa wiase no, wiase anhu no. 
JHN.1.11	Ɔbaa nʼankasa ne man mu, nanso ne manfo annye no anto mu.
JHN.1.12	Na wɔn a wogyee no, na wogyee ne din dii no, ɔmaa wɔn tumi ma wɔbɛyɛɛ Onyankopɔn mma, 
JHN.1.13	wɔ honhom fam a emfi onipa anaa ɔhonam fam, na mmom efi Onyankopɔn ankasa.
JHN.1.14	Asɛm no bɛyɛɛ onipa ne yɛn bɛtenae ma yehuu nʼanuonyam sɛ ɔba koro a ofi Agya no nkyɛn a adom ne nokware ayɛ no ma. 
JHN.1.15	Yohane kaa ne ho asɛm se, “Oyi ne nea mekaa ne ho asɛm se, ‘Nea odi mʼakyi reba no yɛ kɛse sen me, efisɛ, ɔwɔ hɔ ansa na wɔwoo me no.’ 
JHN.1.16	Ofi ne mmɔborɔhunu a ɛto ntwa da no mu hyira yɛn nyinaa daa daa. 
JHN.1.17	Onyankopɔn nam Mose so de mmara maa yɛn, nanso ɛnam Yesu so na yenyaa adom ne nokware. 
JHN.1.18	Obi bi nhuu Onyankopɔn da gye ne Ba koro no a ɔte sɛ Onyankopɔn no, efisɛ, ɔne Agya no na ɛwɔ hɔ na wada Agya no ho nsɛm nyinaa adi akyerɛ yɛn.”
JHN.1.19	Yudafo mpanyin a wɔwɔ Yerusalem somaa asɔfo ne Lewifo kɔɔ Yohane nkyɛn kobisaa no se, “Wone Agyenkwa no anaa?”
JHN.1.20	Yohane antwentwɛn asɛm no mmuae so. Ɔpaee mu ka kyerɛɛ wɔn prɛko pɛ se, “Ɛnyɛ mene Agyenkwa no.”
JHN.1.21	Wobisaa no se, “Ɛnne, na wone hena, Elia anaa?” Obuaa wɔn se, “Dabi”. Wobisaa no bio se, “Wone Odiyifo no?” Ɔsan bua wɔn se, “Dabi”.
JHN.1.22	Wɔsan bisaa no se, “Ɛnne, na wone hena? Ka kyerɛ yɛn na yɛnkɔbɔ wɔn a wɔsomaa yɛn no amanneɛ. Asɛm bɛn na wowɔ ka fa wo ho?”
JHN.1.23	Yohane buaa wɔn se, “Mene ɛnne a efi sare so a ɛreteɛm sɛnea Odiyifo Yesaia hyɛɛ nkɔm se, ‘Munsiesie mo ho mma Awurade ba a ɔbɛba no no.’ ”
JHN.1.24	Afei wɔn a Farisifo no somaa wɔn no bisaa Yohane bio se, 
JHN.1.25	“Sɛ ɛnyɛ wone Agyenkwa no anaa Elia anaa Odiyifo no a, adɛn nti na wobɔ asu?”
JHN.1.26	Yohane nso buae se, “Me de, nsu na mede bɔ asu, nanso obi wɔ mo mfinimfini ha a munnim no, 
JHN.1.27	a ne mpaboa mpo memfata sɛ meworɔw; ɔno na obedi mʼakyi aba.” 
JHN.1.28	Saa asɛm yi sii Betania a ɛwɔ asubɔnten Yordan agya, faako a na Yohane rebɔ asu no.
JHN.1.29	Ade kyee a Yohane huu Yesu sɛ ɔreba ne nkyɛn no, ɔteɛɛm kae se, “Oyi ne Onyankopɔn Guammaa a ɔnam ne so de wiase bɔne nyinaa kyɛ no! 
JHN.1.30	Oyi ne nea mekaa ne ho asɛm se, ‘Nea odi mʼakyi reba no yɛ kɛse sen me, efisɛ, na ɔwɔ hɔ ansa na wɔrewo me.’ 
JHN.1.31	Me de, na minnim no, nanso mede nsu bɛbɔɔ asu sɛnea ɛbɛyɛ na mɛda oguammaa no adi akyerɛ Israel.”
JHN.1.32	Na Yohane dii adanse se, “Mihuu Honhom no sɛ asian aba ne so sɛ aborɔnoma a ɔresian fi soro. 
JHN.1.33	Na anka minnim no, nanso na Onyankopɔn a ɔsomaa me sɛ memfa nsu mmɔ asu no aka akyerɛ me se, ‘Onipa a wubehu sɛ Honhom no besian abesi ne so no, ɔno ne obi a ɔde Honhom Kronkron no bɛbɔ asu.’ 
JHN.1.34	Mahu eyinom nyinaa sɛ aba mu na midi ho adanse sɛ oyi ne Onyankopɔn Ba no.”
JHN.1.35	Ade kyee a Yohane ne nʼasuafo no mu baanu gyina baabi no, wohui sɛ Yesu retwam. 
JHN.1.36	Yohane hwɛɛ no, kae se, “Oyi ne Onyankopɔn Guammaa no!”
JHN.1.37	Asuafo baanu no tee nea ɔkae no, wokodii Yesu akyi.
JHN.1.38	Yesu twaa nʼani hui sɛ wodi nʼakyi no, obisaa wɔn se, “Dɛn na morehwehwɛ?” Wɔn nso bisaa no se, “Rabi, a ne nkyerɛase ne Kyerɛkyerɛfo, ɛhe na wote?”
JHN.1.39	Obuaa wɔn se, “Mommra mmɛhwɛ.” Enti wɔne no kɔ kɔhwɛɛ faako a ɔte no ne no tenaa hɔ fi awia nnɔnan kosii anwummere. 
JHN.1.40	Nnipa baanu a wɔtee Yohane asɛm no nti ɛma wokodii Yesu akyi no mu baako ne Simon Petro ne nua Andrea.
JHN.1.41	Ade a edi kan a Andrea yɛe ne sɛ, ɔkɔhwehwɛɛ ne nua Petro ka kyerɛɛ no se, “Yɛahu Agyenkwa no.” 
JHN.1.42	Ɔde Petro kɔɔ Yesu nkyɛn. Yesu hwɛɛ Petro dinn ka kyerɛɛ no se, “Wone Simon, Yohane ba no. Nanso efi nnɛ rekɔ wɔbɛfrɛ wo Kefa.” Ɛno ara ne Petro a nʼasekyerɛ ne “Ɔbotan” no.
JHN.1.43	Ade kyee no, Yesu yɛɛ nʼadwene sɛ ɔbɛkɔ Galilea. Ohuu Filipo ka kyerɛɛ no se, “Di mʼakyi.” 
JHN.1.44	Filipo nso na ofi Betsaida a ɛhɔ na Petro ne Andrea nso fi.
JHN.1.45	Filipo fi hɔ kɔɔ Natanael nkyɛn kɔka kyerɛɛ no se, “Yɛahu Agyenkwa no a Mose ne adiyifo no hyɛɛ ne ho nkɔm no no. Wɔfrɛ no Yesu. Ɔyɛ Yosef a ofi Nasaret no ba.”
JHN.1.46	Natanael bisaa Filipo se, “Ade pa bi betumi afi Nasaret da?” Filipo nso ka kyerɛɛ no se, “Bra na bɛhwɛ.” 
JHN.1.47	Bere a Yesu huu Natanael sɛ ɔreba no, ɔkae se, “Israelni nokwafo ni ampa.”
JHN.1.48	Natanael bisaa Yesu se, “Woyɛɛ dɛn huu sɛnea mete?” Yesu nso buaa no se, “Bere a wowɔ akutu dua no ase hɔ no na mihuu wo ansa na Filipo rebɛfrɛ wo.”
JHN.1.49	Natanael kae se, “Kyerɛkyerɛfo, wone Onyankopɔn Ba, Israelhene no!”
JHN.1.50	Yesu bisaa no se, “Esiane sɛ meka kyerɛɛ wo se mihuu wo wɔ akutu dua no ase nti na wugye di anaa? Wubehu anwonwade a ɛsen eyi. 
JHN.1.51	Mereka nokware akyerɛ wo se, wubehu sɛ ɔsoro abue na Onyankopɔn abɔfo redi aforosian ba Onipa Ba no nkyɛn.”
JHN.2.1	Ne nnansa so, nnipa bi hyiaa ayeforo wɔ Kana a ɛwɔ Galilea asase so. Yesu ne na kɔɔ saa ayeforohyia no bi. 
JHN.2.2	Wɔtoo nsa frɛɛ Yesu ne nʼasuafo no nso kɔɔ hɔ bi. 
JHN.2.3	Wogu so regye wɔn ani no, ayeforo no ase nsa sae maa Yesu ne na kɔɔ Yesu nkyɛn kɔka kyerɛɛ no se, “Wɔn nsa a wɔrenom no asa.”
JHN.2.4	Yesu ka kyerɛɛ ne na se, “Mprempren de, merentumi nyɛ ho hwee, efisɛ, me bere nnya nnui ɛ.”
JHN.2.5	Ne na ka kyerɛɛ asomfo no se, “Biribiara a ɔbɛka se monyɛ no, monyɛ.”
JHN.2.6	Saa bere no na nsuhina asia sisi hɔ; eyinom mu na na Yudafo de nsu gu de dwira wɔn ho afahyɛ ase. Na asuhina biara tumi fa nsu nkotokyiwa aduonu anaa aduasa. 
JHN.2.7	Yesu ka kyerɛɛ asomfo no se, “Monhyehyɛ nhina no ma ma.” Wɔde nsu hyɛɛ no ma ma. 
JHN.2.8	Yesu ka kyerɛɛ wɔn se, “Monsaw bi nkɔma onipa a ayeforo no ho ntotoe hyɛ ne nsa no.”
JHN.2.9	Nea ayeforo no ho ntotoe hyɛ ne nsa no kaa nsu no a adan nsa a onnim baabi a efi a asomfo no de, na wonim no hwɛe no, ɔfrɛɛ ayeforokunu no, 
JHN.2.10	ka kyerɛɛ no se, “Saa nsa yi yɛ nsa pa. Wonte sɛ afoforo a wɔaka no. Obiara a ɔtow pon de nsa pa di kan ba wɔ nʼapontow ase na akyiri yi, ɔde nsa a enni mu aba. Nanso wo de, wode nsa pa no atwa to!”
JHN.2.11	Saa nsɛnkyerɛnne a Yesu yɛe wɔ Kana a ɛwɔ Galilea asase so no ne nsɛnkyerɛnee a edi kan a ɔyɛe wɔ baguam de kyerɛe sɛ ne tumi fi soro. Ɛmaa nʼasuafo no nso gyee no dii sɛ, ampa ara, ɔno ne Agyenkwa no. 
JHN.2.12	Ayeforohyia no akyi, ɔne ne na ne ne nuanom ne nʼasuafo no kodii nna kakra wɔ Kapernaum.
JHN.2.13	Esiane sɛ na Yudafo Twam Afahyɛ no rebedu no nti, Yesu kɔɔ Yerusalem.
JHN.2.14	Oduu asɔredan no mu hɔ no, ohui sɛ aguadifo bi nso tete wɔn apon akyi resesa sika. 
JHN.2.15	Yesu faa ntampehama, yɛɛ no mpire, de pamoo sikasesafo no ne wɔn nguan ne wɔn anantwi no fii asɔredan mu hɔ, kaa wɔn apon gui maa wɔn sika a wɔresesa no nyinaa bɔ pansamee. 
JHN.2.16	Afei ɔkɔɔ wɔn a wɔtɔn mmorɔnoma no so ka kyerɛɛ wɔn se, “Monsesaw wɔn mfi ha nkɔ ntɛm! Mommfa mʼagya fi nnyɛ aguadibea!”
JHN.2.17	Asuafo no kaee sɛ, wɔakyerɛw wɔ Kyerɛwsɛm no mu se, “Wo fi yiyedi ho dadwene ahyɛ me so.”
JHN.2.18	Afei Yudafo mpanyin no bisaa Yesu se, “Tumi bɛn na wowɔ a enti wopamoo nnipa no? Yɛ nsɛnkyerɛnne bi fa di adanse sɛ Onyankopɔn na ɔmaa wo saa tumi no.”
JHN.2.19	Yesu buaa wɔn se, “Mate nea moaka no. Nsɛnkyerɛnne a mede bedi adanse ara ne sɛ, mummubu asɔredan yi ngu na mede nnansa besi bio.”
JHN.2.20	Yudafo mpanyin no tee asɛm a Yesu kae no, wobisaa no se, “Asɔredan a wɔde mfe aduanan asia sii no, na wode nnansa betumi asi?” 
JHN.2.21	Nanso Yesu de, na ɔde ɔno ankasa ne nipadua na ɛreyɛ asɔredan no ho mfataho. 
JHN.2.22	Yesu wusɔre no akyi ansa na asuafo no kaee asɛm a ɔkae no. Eyi ma wogyee Kyerɛwsɛm ne nsɛm a Yesu kae no dii.
JHN.2.23	Bere a Twam Afahyɛ no dui a na Yesu wɔ Yerusalem no, nsɛnkyerɛnne ahorow bebree maa nnipa gyee no dii. 
JHN.2.24	Nanso, Yesu amfa ne ho anto wɔn so, efisɛ, na onim sɛnea nnipa suban te. 
JHN.2.25	Na onhia onipa adanse a obedi afa onipa ho, efisɛ, na onim nea ɛwɔ onipa mu.
JHN.3.1	Anadwo bi, ɔbarima bi a ɔyɛ Yudafo mpanyin no mu baako a wɔfrɛ no Nikodemo a ɔsan yɛ Farisini no, 
JHN.3.2	kɔɔ Yesu nkyɛn, kɔka kyerɛɛ no se, “Kyerɛkyerɛfo, yenim sɛ Onyankopɔn na ɔsomaa wo, efisɛ, obiara ntumi nyɛ nsɛnkyerɛnne a woyɛ yi gye sɛ Onyankopɔn ka ne ho.” 
JHN.3.3	Yesu buaa no se, “Merema woate ase sɛ, sɛ wɔanwo wo foforo a, worentumi nkɔ Onyankopɔn Ahenni no mu.”
JHN.3.4	Nikodemo bisaa no se, “Ɛbɛyɛ dɛn na me abasiriwa yi, betumi akɔ me na yam ama wɔawo me bio?”
JHN.3.5	Yesu nso buaa no se, “Mereka nokware akyerɛ wo, sɛ wɔamfi nsu ne Honhom mu anwo obi a, ɔrentumi nkɔ Onyankopɔn Ahenni no mu. 
JHN.3.6	Nea wofi onipa mu awo no no, yɛ ɔhonam, na nea wofi Honhom mu awo no no, yɛ honhom. 
JHN.3.7	Mma ɛnnyɛ wo nwonwa sɛ maka se, ɛsɛ sɛ wɔwo wo foforo! 
JHN.3.8	Sɛnea wote mframa nka nanso wuntumi nkyerɛ faako a efi ba ne faako a ɛbɔ kɔ no, saa ara na Honhom mu awo no nso te.”
JHN.3.9	Nikodemo bisaa no se, “Eyi ase ne dɛn? Mente ase.” 
JHN.3.10	Yesu buaa no se, “Wo, ɔkyerɛkyerɛfo a wudi mu Israel na wonte eyi ase? 
JHN.3.11	Nea yenim ne nea yɛahu na yɛreka akyerɛ mo yi, nanso munnye yɛn nni. 
JHN.3.12	Sɛ meka asase yi so nsɛm kyerɛ mo na munnye nni a, ɛbɛyɛ dɛn na sɛ meka ɔsoro nsɛm kyerɛ mo a, mubegye adi? 
JHN.3.13	Obiara nkɔɔ soro da gye me Onipa Ba no a mifi soro bae no.
JHN.3.14	“Sɛnea Mose maa ɔwɔ sɛso a wɔde kɔbere ayɛ asɛn dua so wɔ sare so no, saa ara na me nso wɔbɛma me so, 
JHN.3.15	na obiara a ogye me di no, obenya nkwa a enni awiei. 
JHN.3.16	Na sɛnea Onyankopɔn dɔɔ wiase ni, sɛ ɔde ne Ba a ɔwoo no koro no mae, na obiara a ogye no di no anyera na wanya nkwa a enni awiei. 
JHN.3.17	Onyankopɔn ansoma ne Ba amma wiase sɛ ommebu wiase atɛn, na mmom ɔsomaa no sɛ, ommegye wiase nkwa.
JHN.3.18	“Obiara a ogye Ɔba no di no, wɔremmu no atɛn; na nea onnye no nni no, wɔabu no atɛn dedaw, efisɛ, wannye Onyankopɔn Ba koro no anni. 
JHN.3.19	Nea Onyankopɔn gyina so bu atɛn ne sɛ: Hann no aba wiase nanso nnipa ani gye sum ho sen Hann no, efisɛ, wɔn nneyɛe nyinaa yɛ bɔne. 
JHN.3.20	Ɔdebɔneyɛfo biara mpɛ Hann no, na ɔremmɛn Hann no, efisɛ, osuro sɛ ne nneyɛe bɔne no bɛda adi. 
JHN.3.21	Na nea ɔyɛ Onyame apɛde no ba Hann no mu na obiara ahu sɛ ɔyɛ Onyame apɛde.”
JHN.3.22	Eyi akyi, Yesu ne nʼasuafo no fi Yerusalem kɔɔ Yudea akuraa bi ase kɔtenaa hɔ kakra bɔɔ asu wɔ hɔ. 
JHN.3.23	Saa bere no ara na Yohane nso rebɔ asu wɔ Ainon a ɛbɛn Salim, efisɛ, na nsuwansuwa wɔ hɔ. Nnipa pii baa ne nkyɛn ma ɔbɔɔ wɔn asu. 
JHN.3.24	Saa bere no na wɔmfaa Yohane ntoo afiase.
JHN.3.25	Da bi, Yohane akyidifo bi ne Yudani bi gyee akyinnye faa ahodwira ho. 
JHN.3.26	Enti asuafo no kɔɔ Yohane nkyɛn kɔka kyerɛɛ no se, “Kyerɛkyerɛfo, ɔbarima bi a na ɔwɔ wo nkyɛn wɔ Yordan fa nohɔ no a wudii ne ho adanse no nso rebɔ asu na nnipa pii rekɔ ne nkyɛn.”
JHN.3.27	Yohane buae se, “Obi rentumi nni dwuma a ɛte sɛɛ gye sɛ Onyame ka ne ho. 
JHN.3.28	Mo ara mudi me adanse sɛ meka kyerɛɛ mo se, ‘Ɛnyɛ me ne Kristo no na mmom wɔasoma me adi nʼanim kan.’ 
JHN.3.29	Adamfo a ɔboa ayeforokunu no wɛn nʼaso twɛn no, na sɛ ɔte ne nne a, nʼani gye. Ɛno nti na mʼanigye wie pɛyɛ no. 
JHN.3.30	Ɛsɛ sɛ ɔyɛ ɔkɛse na me nso meyɛ ɔketewa. 
JHN.3.31	Nea ofi soro aba no yɛ ɔkɛse sen obiara; nea ofi asase so no yɛ wiaseni na ɔkasa sɛ wiaseni. 
JHN.3.32	Ɔsoroni no ka nea wahu ne nea wate nanso, obiara nnye no nni. 
JHN.3.33	Wɔn a wogye no di no di adanse sɛ, Onyankopɔn yɛ ɔnokwafo. 
JHN.3.34	Nea Onyankopɔn asoma no no ka Onyankopɔn asɛm, efisɛ, Onyankopɔn de ne Honhom ahyɛ no ma. 
JHN.3.35	Agya no dɔ ne Ba no enti ɔde biribiara so tumi ahyɛ ne nsa. 
JHN.3.36	Nea ogye Ɔba no di no benya nkwa a ɛnsa da, na nea onnye no nni no, rennya nkwa a ɛnsa da na mmom Onyankopɔn asotwe da ne so.”
JHN.4.1	Farisifo no tee sɛ nnipa pii rekɔ Yesu nkyɛn ama wabɔ wɔn asu sen sɛnea nnipa kɔ Yohane nkyɛn. 
JHN.4.2	Nso na Yesu ankasa de, ɔmmɔ asu na mmom, nʼasuafo no na wɔbɔ asu. 
JHN.4.3	Yesu tee saa asɛm yi no, ofii Yudea san kɔɔ Galilea.
JHN.4.4	Ɔrekɔ no, na ɛsɛ sɛ ɔfa Samaria.
JHN.4.5	Ɛbɛyɛ owigyinae no, na Yesu abɛn kurow bi a wɔfrɛ no Sikar a ɛbɛn asase bi a Yakob de maa ne ba Yosef no ho. 
JHN.4.6	Ɛhɔ na na Yakob abura wɔ. Esiane ɔbrɛ a na Yesu abrɛ nti, ɔtenaa abura no ho sɛ ɔregye nʼahome. Na saa bere no bɛyɛ awia dumien.
JHN.4.7	Ankyɛ, Samariani bea bi baa hɔ bɛtow nsu maa Yesu srɛɛ no sɛ ɔmma no nsu no bi nnom. 
JHN.4.8	Saa bere no, na Yesu asuafo no kɔ kurow no mu akɔtɔ aduan. 
JHN.4.9	Samariani bea no ka kyerɛɛ Yesu se, “Ɛyɛ me nwonwa sɛ wo a woyɛ Yudani rebisa nsu afi me a meyɛ Samariani nkyɛn.” Na Yudafo ne Samariafo nni hwee yɛ.
JHN.4.10	Yesu buaa no se, “Sɛ wunim akyɛde a Onyankopɔn de ma onipa ne onipa ko a ɔresrɛ wo nsu yi a, anka wobɛsrɛ no na wama wo nkwa nsu.”
JHN.4.11	Ɔbea no bisae se, “Owura, wunni hama, nni bokiti, abura yi mu nso dɔ yiye, na ɛhe na wubenya saa nkwa nsu no afi? 
JHN.4.12	Woyɛ ɔkɛse sen yɛn agya Yakob a otuu abura yi maa yɛn na ɔne ne mma, ne nguan ne nʼanantwi nom mu nsu bi no anaa?”
JHN.4.13	Yesu buaa no se, “Obiara a ɔnom saa nsu yi bi no, osukɔm de no bio, 
JHN.4.14	nanso nea ɔbɛnom nsu a mede bɛma no no, osukɔm renne no bio da. Nsu a mede bɛma no no, bɛyɛ sɛ asuti a ɛrenwow da wɔ ne mu na ɛbɛma no nkwa a ɛrensa da.”
JHN.4.15	Ɔbea no srɛɛ no sɛ, “Owura, ma me saa nkwa nsu yi bi na osukɔm anne me bio, na daa mantwa kwan ammɛtow nsu.”
JHN.4.16	Yesu ka kyerɛɛ no se, “Kɔfrɛ wo kunu na wo ne no mmra.”
JHN.4.17	Ɔbea no buaa no se, “Me wura, minni kunu.” Yesu nso kae se, “Asɛm a woaka no yɛ nokware sɛ wunni kunu no. 
JHN.4.18	Woaware mmarima baanum agyae na ɔbarima a wo ne no wɔ hɔ mprempren no mpo, ɔnyɛ wo kunu.”
JHN.4.19	Ɔbea no kae se, “Owura, mihu sɛ woyɛ odiyifo. 
JHN.4.20	Yɛn agyanom Samariafo som Onyankopɔn wɔ saa bepɔw yi so nanso mo Yudafo de, moka se Yerusalem nko ara na ɛsɛ sɛ yɛsom Nyankopɔn.”
JHN.4.21	Yesu ka kyerɛɛ no se, “Merema woate ase sɛ bere bi bɛba a nnipa rensom Agya no wɔ saa bepɔw yi so anaa Yerusalem.” 
JHN.4.22	Mo Samariafo nnim nea mosom no. Nanso yɛn Yudafo de, yenim nea yɛsom no, efisɛ, Yudafo so na nkwagye nam ba. 
JHN.4.23	Nna bi reba, na mpo aba dedaw sɛ, nnipa nam Onyankopɔn honhom tumi no so bɛsom Agya no nokwarem Eyinom ne asomfo a Agya no pɛ sɛ wɔsom no. 
JHN.4.24	Onyankopɔn yɛ Honhom, na wɔn a wɔsom no no, ɛsɛ sɛ wɔde Onyankopɔn Honhom ne nokware som no. 
JHN.4.25	Ɔbea no ka kyerɛɛ no se, “Minim sɛ Mesaia no a wɔfrɛ no Kristo no bɛba, na sɛ ɔba a, ɔbɛkyerɛkyerɛ yɛn biribiara mu.”
JHN.4.26	Yesu ka kyerɛɛ no se, “Me a mene wo rekasa yi, mene Kristo no.”
JHN.4.27	Yesu ano sii pɛ na nʼasuafo no san bae. Ɛyɛɛ asuafo no nwonwa sɛ wɔbɛtoo Yesu sɛ ɔne ɔbea bi redi nkɔmmɔ. Nanso wɔn mu biara ammisa ɔbea no nea ɔrehwehwɛ ne Yesu nso nea enti a ɔne saa ɔbea no redi nkɔmmɔ no.
JHN.4.28	Afei ɔbea yi gyaw nʼasuhina no hɔ san kɔɔ kurow no mu kɔka kyerɛɛ kurom hɔfo se, 
JHN.4.29	“Mommra mmɛhwɛ ɔbarima bi a waka kokoam nneɛma a mayɛ akyerɛ me! Anaa, ɔno ne Agyenkwa no?” 
JHN.4.30	Nnipa a wɔtee asɛm yi nyinaa bɔɔ twi kɔhwɛɛ Yesu.
JHN.4.31	Afei asuafo no ka kyerɛɛ Yesu se, “Kyerɛkyerɛfo, didi.” 
JHN.4.32	Yesu buaa wɔn se, “Mewɔ aduan a medi nanso munnim.”
JHN.4.33	Ɛmaa asuafo no bisabisaa wɔn ho wɔn ho se, “Obi abrɛ no aduan bi anaa?”
JHN.4.34	Yesu buae se, “Nea ɛma memee ne sɛ, meyɛ nea ɔsomaa me no apɛde na miwie dwuma a ɔde maa me sɛ mimmedi no. 
JHN.4.35	Moka se, ‘Abosom anan mu otwabere bedu.’ Mummue mo ani nhwɛ mo ho nhyia na mubehu sɛ aburow ahoa a ɛkyerɛ sɛ, otwabere adu! 
JHN.4.36	Otwafo nya nʼakatua a ɛsɛ no na ɔboaboa nea watwa no ano ma nkwa a ɛnsa da. Eyi ma nea odua ne nea otwa no nyinaa ani gye. 
JHN.4.37	Ɛyɛ nokware pefee sɛ, ‘Obi dua na obi twa.’ 
JHN.4.38	Mesomaa mo kɔɔ baabi sɛ monkotwa nea ɛnyɛ mo na muduae. Nnipa foforo na woduae na mo de, moanya mfaso afi adwuma a wɔyɛe no mu.”
JHN.4.39	Esiane adanse a Samariani bea no dii wɔ Yesu ho se, “Waka biribiara a mayɛ akyerɛ me” no nti, kurow no mu hɔfo pii gyee Yesu dii sɛ ɔno ne Mesaia no. 
JHN.4.40	Enti bere a Samariafo no baa Yesu nkyɛn no, wɔsrɛɛ no sɛ ɔntena wɔn nkyɛn. Ɔpenee so dii nnanu wɔ wɔn nkyɛn. 
JHN.4.41	Nsɛm a Yesu kae no maa nnipa pii gyee no dii sen kan no. 
JHN.4.42	Nnipa a wogyee no dii no ka kyerɛɛ ɔbea no se, “Ɛnyɛ adanse a wubedii no nti na yegye no di, na mmom nsɛm a yɛate sɛ ɔka no nti na yɛagye no adi. Na yenim sɛ ɔno ne wiase Agyenkwa no.”
JHN.4.43	Nnanu akyi no, Yesu fii kurow no mu kɔɔ Galilea. 
JHN.4.44	Ɛwom sɛ na Yesu aka se, “Odiyifo biara nni anuonyam wɔ ne man mu” de, nanso 
JHN.4.45	esiane nea Galileafo a wɔwɔ Yerusalem Twam Afahyɛ bere no mu no huu nea Yesu yɛe no nti, oduu Galilea no, wogyee no.
JHN.4.46	Ɔsan kɔɔ Kana a ɛwɔ Galilea, faako a ɔmaa nsu dan nsa hɔ no bio. Ɔwɔ hɔ no, ɔhene somfo panyin bi a na ne ba yare wɔ Kapernaum no 
JHN.4.47	tee Yesu nka sɛ ofi Yudea aba Galilea hɔ. Saa ɔbarima yi kɔɔ Kana kohuu Yesu, srɛɛ no sɛ, ɔne no nkɔ Kapernaum nkɔsa ne ba a na ɔyare a ɔreyɛ awu no yare mma no.
JHN.4.48	Yesu kae se, “Menyɛ nsɛnkyerɛnne nkyerɛ mo ansa na moagye me adi anaa?”
JHN.4.49	Ɔsomfo panyin no de ahoyeraw ka kyerɛɛ no se, “Owura, mesrɛ wo, ma yɛnkɔ ntɛm, anyɛ saa a, me ba no bewu.”
JHN.4.50	Yesu ka kyerɛɛ no se, “Kɔ fie, wo ba no ho ayɛ no den!” Ɔsomfo panyin no gyee asɛm a Yesu kae no dii na osiim sɛ ɔrekɔ fie. 
JHN.4.51	Ɔnam kwan so no, nʼasomfo bi behyiaa no ka kyerɛɛ no se, ne ba no ho ayɛ no den. 
JHN.4.52	Ɔbarima no bisaa nʼasomfo no se, “Bere bɛn na ne ho yɛɛ no den?” Asomfo no buaa no se, “Nnɛra awia bɛyɛ dɔnkoro bere mu na atiridii a na abɔ no no gyaee.” 
JHN.4.53	Ɔbarima no tee asɛm no pɛ na ɔkaee sɛ ɛyɛ saa bere koro no ara mu na Yesu ka kyerɛɛ no se, ɔnkɔ na ne ba no ho ayɛ no den no. Eyi maa ɔbarima no ne ne fifo nyinaa gyee Yesu dii.
JHN.4.54	Eyi ne nsɛnkyerɛnne a ɛto so abien a Yesu fii Yudea baa Galilea no ɔyɛe.
JHN.5.1	Eyi akyi no, Yudafo afahyɛ bi nti, Yesu san kɔɔ Yerusalem. 
JHN.5.2	Na ɔtare bi wɔ kurow no mu a wɔfrɛ no Betesda a na ɛbɛn kurow no ano pon kɛse bi a wɔfrɛ no Nguan Pon no. Na wɔabɔ apata ahorow anum atwa ho ahyia. 
JHN.5.3	Saa apata yi ase na na ayarefo pii sɛ, anifuraefo, mpakye ne mmubuafo wɔ retwɛn sɛ Awurade bɔfo fi soro bɛba abɛfono nsu no. 
JHN.5.4	Nea ɛte ne sɛ, sɛ ɔbɔfo no fono nsu no wie a, ɔyarefo a obedi kan atɔ nsu no mu no nya ayaresa.
JHN.5.5	Na ɔbarima bi ayare ada ɔtare no ho mfe aduasa awotwe. 
JHN.5.6	Yesu hui sɛ wayare ada hɔ akyɛ no, obisaa no se, “Wopɛ sɛ wo ho yɛ wo den anaa?”
JHN.5.7	Ɔyarefo no buaa no se, “Me wura, sɛ ɔbɔfo no bɛfono nsu no a, minnya obi a ɔbɛma me so ato mu. Bere biara a mɛbɔ me ho mmɔden sɛ merekɔ nsu no mu no, obi di me kan.”
JHN.5.8	Yesu ka kyerɛɛ no se, “Sɔre! Bobɔw wo kɛtɛ na kɔ fie.” 
JHN.5.9	Amonom hɔ ara ɔbarima no ho yɛɛ no den; ɔbobɔw ne kɛtɛ, fitii ase nantewee. Na saa da no yɛ homeda. 
JHN.5.10	Yudafo mpanyin huu ɔbarima no sɛ ɔso ne kɛtɛ no, wɔn bo fuw yiye. Wobisaa no se, “Wunnim sɛ ɛnnɛ yɛ homeda na etia mmara sɛ wobɛsoa wo kɛtɛ anaa?”
JHN.5.11	Ɔbarima yi de ahopopo yii ne ho ano se, “Onipa a ɔsaa me yare no na ɔka kyerɛɛ me se, mensoa me kɛtɛ na menkɔ.”
JHN.5.12	Wɔtee saa no, wobisaa no se, “Hena ne saa onipa yi?”
JHN.5.13	Nso na nea ne ho yɛɛ no den no nnim Yesu. Afei nso na Yesu afi nnipa no mu kɔ. 
JHN.5.14	Akyiri yi Yesu hyiaa ɔbarima yi wɔ asɔredan mu tuu no fo se, “Afei a wo ho ayɛ wo den yi, hwɛ yiye na woankɔyɛ bɔne bio amma biribi a ɛsen kan yare no amma wo so.”
JHN.5.15	Ɔbarima yi fii hɔ kɔka kyerɛɛ Yudafo mpanyin no se ɛyɛ Yesu na ɔsaa no yare no.
JHN.5.16	Yudafo mpanyin yi fitii ase tanee Yesu ani, efisɛ, wabu wɔn homeda mmara no so. 
JHN.5.17	Yesu ka kyerɛɛ wɔn se, “Mʼagya yɛ adwuma bere biara, enti ɛsɛ sɛ me nso meyɛ adwuma bere biara.”
JHN.5.18	Saa asɛm a Yesu kae yi maa Yudafo mpanyin no bo fuwii, na wɔyɛɛ wɔn adwene sɛ wobekum no, efisɛ, na ɛnyɛ homeda mmara no nko na wabu so, na bio, ɔfrɛ ne ho sɛ Onyankopɔn Ba de kyerɛ sɛ ɔne Onyankopɔn yɛ pɛ.
JHN.5.19	Yesu ka kyerɛɛ wɔn se, “Ɔba no ntumi mfi ne pɛ mu nyɛ biribi na mmom ɔyɛ nea ohu sɛ nʼagya yɛ no bi. 
JHN.5.20	Efisɛ, Agya no dɔ Ɔba no na biribiara a Agya no yɛ no, ɔma Ɔba no hu. Na Ɔba no bɛyɛ nnwuma akɛse a ɛsen saa ɔbarima yi ayaresa yi ama mo ho adwiriw mo. 
JHN.5.21	Na sɛnea Agya no nyan awufo no, saa ara nso na Ɔba no nyan awufo a ɔpɛ sɛ onyan wɔn no. 
JHN.5.22	Afei koraa, mʼagya mmu obiara atɛn. Ɔde saa atemmu tumi no ahyɛ Ɔba no nsa, 
JHN.5.23	sɛnea ɛbɛyɛ a obiara bedi Ɔba no ni sɛnea wodi Agya no ni no. Obiara a onni Ɔba no ni no, nni Agya a ɔsomaa no no nso ni.
JHN.5.24	“Mereka nokware akyerɛ mo se: Obiara a otie me nsɛm na ogye nea ɔsomaa me no di no, wɔ nkwa a enni awiei. Wɔremmu no atɛn, efisɛ, wafi owu mu aba nkwa mu. 
JHN.5.25	Mereka nokware bio se, bere bi reba na mpo saa bere no anya aba a awufo bɛte Onyankopɔn Ba no nne na wɔn a wɔte ne nne no benya nkwa. 
JHN.5.26	Sɛnea Agya no yɛ nkwamafo no, saa ara nso na wama ne Ba no tumi ama wayɛ nkwamafo. 
JHN.5.27	Wama Ɔba no tumi a ɔde bu atɛn, efisɛ, ɔno ne Onipa Ba no. 
JHN.5.28	Mommma saa asɛm yi nnyɛ mo nwonwa, efisɛ, bere bi reba a awufo a wɔwɔ wɔn damoa mu mpo bɛte me nne, 
JHN.5.29	na wɔasɔresɔre. Wɔn a wɔayɛ papa no benyan atena nkwa mu na wɔn a wɔayɛ bɔne no nso, wɔabu wɔn fɔ.
JHN.5.30	“Merentumi mfi mʼankasa me tumi mu nyɛ biribiara; asɛm a Onyankopɔn aka akyerɛ me no so na migyina bu atɛn. Ɛno nti, atɛn a mibu no yɛ nokware.
JHN.5.31	“Sɛ me ara midi me ho adanse a, mʼadansedi no nni mu. 
JHN.5.32	Na obi wɔ hɔ a odi me ho adanse a minim sɛ nʼadanse a odi fa me ho no yɛ nokware. 
JHN.5.33	Moasoma nnipa akɔ Yohane nkyɛn na wadi adanse a ɛyɛ nokware. 
JHN.5.34	Nnipa adansedi ho nhia me ansa na moahu onipa ko a meyɛ. Na mmom meka Yohane adanse a odii no kyerɛ mo sɛnea ɛbɛyɛ na Onyankopɔn begye mo nkwa. 
JHN.5.35	Yohane nsɛm a ɔkae a ɛte sɛ kanea a wɔasɔ na ɛhyerɛn no maa mo ani gyei. 
JHN.5.36	Me nnwuma a mʼagya de ama me sɛ menyɛ no di me ho adanse sen adanse a Yohane di faa me ho no. 
JHN.5.37	Ɛwom sɛ munhuu Agya no anim da na montee ne nne nso da nanso wadi me ho adanse. 
JHN.5.38	Na nʼasɛm no nso momfa nsie mo tirim, efisɛ, munnye me a ɔsomaa me no nni.
JHN.5.39	“Musua Kyerɛwsɛm no efisɛ, mugye di sɛ ɛno na ɛbɛma mo anya nkwa a enni awiei. Nanso saa Kyerɛwsɛm koro no ara di me ho adanse! 
JHN.5.40	Eyi nyinaa akyi no, mompɛ sɛ moba me nkyɛn na moanya nkwa!
JHN.5.41	“Menhwehwɛ nnipa anim anuonyam. 
JHN.5.42	Minim nnipa ko a moyɛ. Minim sɛ munni Onyankopɔn ho dɔ. 
JHN.5.43	Mebaa mʼagya din mu nanso moannye me. Nanso sɛ obi ba wɔ ɔno ara ne din mu na ɔbɛyɛ nea ɔpɛ a, ɛno de, mugye no. 
JHN.5.44	Mopɛ sɛ nnipa kamfo mo mmom sen sɛ Onyankopɔn bɛkamfo mo. Ɛbɛyɛ dɛn na moagye me adi?
JHN.5.45	“Ɛnyɛ me na mɛka asɛm bi atia mo Agya no anim na mmom ɛyɛ Mose a mode mo ani too ne mmara so sɛ ɛno na monam so bɛkɔ Onyankopɔn Ahenni mu no. 
JHN.5.46	Sɛ mugyee Mose dii a, anka me nso mubegye me adi, efisɛ, nsɛm a ɔkyerɛwee no di me ho adanse. 
JHN.5.47	Na esiane sɛ moannye nsɛm a ɔkyerɛwee no anni no nti, ɛnyɛ nwonwa sɛ munnye me nni.”
JHN.6.1	Eyi akyi, Yesu twaa Galilea po a wɔsan frɛ no Tiberia po no. 
JHN.6.2	Esiane sɛ nkurɔfo hui sɛ Yesu nam anwonwa kwan so asa nnipa pii yare no nti, wodii nʼakyi. 
JHN.6.3	Yesu ne nʼasuafo no kɔɔ bepɔw bi so kɔtenaa hɔ kakra. 
JHN.6.4	Saa bere no na Twam Afahyɛ no abɛn. 
JHN.6.5	Bere a Yesu twaa nʼani, hui sɛ nnipakuw no reba ne nkyɛn no, obisaa Filipo se, “Ɛhe na yebenya aduan ama saa nnipa dodow yi?” 
JHN.6.6	Yesu bisaa Filipo saa asɛm yi de sɔɔ no hwɛe, efisɛ, na onim nea ɔbɛyɛ. 
JHN.6.7	Filipo buae se, “Ansa na yebetumi ama saa nnipa dodow yi aduan no, ɛsɛ sɛ yenya sika a emu yɛ duru.”
JHN.6.8	Andrea a ɔyɛ Simon Petro ne nua no kae se, 
JHN.6.9	“Abarimaa bi wɔ ha a ɔwɔ abodoo anum ne nkyenam abien; na eyi betumi aso nnipa dodow yi di?”
JHN.6.10	Yesu hyɛɛ nʼasuafo no sɛ, “Momma obiara ntena ase.” Asuafo no ma wɔtenatenaa sare no so. Na mmarima a wɔwɔ wɔn mu no dodow bɛyɛ mpemnum. 
JHN.6.11	Yesu faa abodoo no bɔɔ mpae na ɔkyɛ maa wɔn. Ɔfaa saa kwan koro no ara so kyɛɛ nkyenam no nso maa wɔn.
JHN.6.12	Wodidi mee akyi no, Yesu ka kyerɛɛ wɔn se, “Mommoaboa aduan a aka no ano na ebi ansɛe.” 
JHN.6.13	Wɔboaboaa aduan a ɛkae no ano no, ɛyɛɛ nkɛntɛmma dumien.
JHN.6.14	Nnipa no huu nsɛnkyerɛnne a Yesu ayɛ no, wɔkae se, “Ampa ara, onipa yi ne odiyifo a yɛrehwɛ no kwan no.”
JHN.6.15	Yesu hui sɛ nnipa no ayɛ wɔn adwene sɛ wɔbɛkyere no asi no hene no, ɔtwee ne ho fii wɔn mu kɔɔ bepɔw no so bio.
JHN.6.16	Onwini dwoe no, Yesu asuafo no kɔɔ Galilea mpoano. 
JHN.6.17	Wɔtwɛn kosii sɛ ade sae na ɔmma no, wɔkɔtenaa ɔkorow mu sɛ wɔrekɔ Kapernaum. 
JHN.6.18	Saa bere no na ahum retu wɔ po so ama po no so ayɛ bagyabagya. 
JHN.6.19	Wɔhare kɔɔ wɔn anim bɛyɛ akwansin abiɛsa anaa anan no, wohui sɛ obi nam po no so reba; eyi maa ehu kaa wɔn kosii sɛ, 
JHN.6.20	Yesu kae se, “Ɛyɛ me. Munnsuro!”
JHN.6.21	Wohui sɛ ɛyɛ Yesu no, wɔma ɔbɛtenaa ɔkorow no mu. Ankyɛ koraa na woduu Kapernaum.
JHN.6.22	Ade kyee no, nnipa a na wɔwɔ Galilea po no agya no hui sɛ ɔkorow baako pɛ na na ɛwɔ hɔ nanso asuafo no tenaa mu kɔe a na Yesu nka wɔn ho. 
JHN.6.23	Ankyɛ koraa na akorow foforo bi fi Tiberia baa faako a Awurade maa nnipakuw no aduan dii no. 
JHN.6.24	Bere a nnipa no hui sɛ Yesu ne nʼasuafo no nni hɔ no, wɔtenatenaa akorow no mu sɛ wɔrekɔ Kapernaum akɔhwehwɛ no.
JHN.6.25	Woduu Kapernaum na wohuu Yesu no, wobisaa no se, “Kyerɛkyerɛfo, bere bɛn na wobaa ha?”
JHN.6.26	Yesu buaa wɔn se, “Mereka nokware akyerɛ mo sɛ, ɛnyɛ sɛ muhuuu anwonwade a meyɛe no nti na morehwehwɛ me, na mmom sɛ munyaa aduan di mee no nti. 
JHN.6.27	Monnsɛe mo bere nyinaa mmpere nnhwehwɛ aduan a etumi sɛe no akyi kwan, na mmom mompere nhwehwɛ aduan a ɛtena hɔ daa a ɛma nkwa a enni awiei a Onipa Ba no de bɛma mo no akyi kwan. Efisɛ, eyi nti na mʼagya somaa me.”
JHN.6.28	Nnipa no bisaa no se, “Dɛn na yɛnyɛ na yɛasɔ Onyankopɔn ani?”
JHN.6.29	Yesu buaa wɔn se, “Nea mobɛyɛ na moasɔ Onyankopɔn ani ne sɛ, mubegye ne Ba a ɔsomaa no no adi.”
JHN.6.30	Nnipa no bisaa no bio se, “Anwonwade bɛn na wobɛyɛ akyerɛ yɛn ama yɛagye wo adi? 
JHN.6.31	Sɛ wopɛ sɛ yegye wo di sɛ wone Agyenkwa no de a, ɛnne ma yɛn aduan nni daa sɛnea Kyerɛwsɛm no di ho adanse se, ‘Mose maa yɛn nenanom mana dii wɔ sare so no.’ ”
JHN.6.32	Yesu ka kyerɛɛ wɔn se, “Mereka nokware akyerɛ mo sɛ, ɛnyɛ Mose na ɔmaa mo nenanom aduan a efi soro no dii sare so hɔ no na mmom ɛyɛ mʼagya. Na afei de, ɔma mo aduan a efi soro a ɛma nkwa a enni awiei no di daa. 
JHN.6.33	Saa aduan a efi Onyankopɔn nkyɛn no ne onipa a ofi soro ba asase so na ɔde nkwa brɛ wiase no.”
JHN.6.34	Nnipa no ka kyerɛɛ no se, “Owura, ma yɛn saa aduan no bi nni daa.”
JHN.6.35	Yesu kae se, “Mene nkwa abodoo no. Obiara a ɔba me nkyɛn na ogye me di no, ɔkɔm anaa osukɔm renne no da. 
JHN.6.36	Sɛnea maka akyerɛ mo no, moahu me nnwuma nanso munnye me nni. 
JHN.6.37	Obiara a mʼagya de no ama me no, bɛba me nkyɛn na obiara a ɔbɛba me nkyɛn nso no, merempam no. 
JHN.6.38	Na mifi soro baa asase so sɛ merebɛyɛ nea ɔsomaa me no apɛde na ɛnyɛ mʼapɛde. 
JHN.6.39	Na nea ɔsomaa me no apɛde ne sɛ, mɛhwɛ wɔn a ɔde wɔn ama me no nyinaa so yiye na da a edi akyiri no, manyan wɔn ama wɔn nkwa foforo. 
JHN.6.40	Mʼagya apɛde ne sɛ, obiara a ɔba me nkyɛn na ogye me di no benya nkwa a enni awiei na da a edi akyiri no, manyan no ama no nkwa foforo.”
JHN.6.41	Yudafo no tee sɛ Yesu aka se, “Mene aduan a efi soro” no, wonwiinwii.
JHN.6.42	Wɔkɔɔ so kae se, “Ɛnyɛ Yosef ne Maria ba ne saa Yesu yi? Ɛyɛɛ dɛn na otumi ka se ofi soro na ɔbae?”
JHN.6.43	Yesu buaa wɔn se, “Munnyae anwiinwii no. 
JHN.6.44	Mommma ɛnnyɛ mo nwonwa sɛ maka saa, na obiara nni hɔ a obetumi aba me nkyɛn, gye sɛ Agya no a ɔsomaa me no twe no ba me ho na da a edi akyiri no, menyan no. 
JHN.6.45	Adiyifo no kyerɛwee se, ‘Onyankopɔn ankasa bɛkyerɛkyerɛ ne mma.’ Ɛno nti, obiara a otie Agya no nkyerɛkyerɛ no ba me nkyɛn. 
JHN.6.46	Asɛm a maka yi nkyerɛ sɛ obi ahu Agya no pɛn gye onipa a ofi Agya no nkyɛn no.
JHN.6.47	“Mereka nokwasɛm akyerɛ mo sɛ, obiara a ogye me di no, nya nkwa a enni awiei. 
JHN.6.48	Mene nkwa aduan no. 
JHN.6.49	Mo nenanom dii mana wɔ sare so nso wowuwui, 
JHN.6.50	nanso aduan a efi soro ba no yɛ aduan a obi di a ɔrenwu da. 
JHN.6.51	Mene nkwa aduan a efi soro no; sɛ obi di saa aduan yi a, ɔbɛtena ase daa. Aduan a mede bɛma obiara a ɔba me nkyɛn no, ne me honam a mede ma sɛnea ɛbɛyɛ na wiase benya nkwa.”
JHN.6.52	Asɛm a Yesu kae yi maa Yudafo no bo fuwii ma wobisabisaa wɔn ho wɔn ho se, “Ɛbɛyɛ dɛn na saa onipa yi betumi de ne honam ama yɛn sɛ aduan ama yɛadi?”
JHN.6.53	Yesu ka kyerɛɛ wɔn se, “Mereka nokwasɛm akyerɛ mo; moanni Onipa Ba no honam sɛ aduan na moannom ne mogya a, morennya nkwa a enni awiei. 
JHN.6.54	Obiara a odi me honam sɛ aduan na ɔnom me mogya no nya nkwa a enni awiei, na da a edi akyiri no, menyan no ama no nkwa foforo. 
JHN.6.55	Me honam ne aduan pa no na me mogya nso ne nsu pa no. 
JHN.6.56	Obiara a odi me honam sɛ aduan na ɔnom me mogya sɛ nsu no, te me mu na me nso mete ne mu. 
JHN.6.57	Sɛnea Agya teasefo no somaa me na ɔno nti mete ase no, saa ara nso na obiara a odi me honam sɛ aduan no, me nti, ɔbɛtena ase. 
JHN.6.58	Eyi ne aduan a efi soro bae. Ɛnte sɛ mana a yɛn nenanom dii wɔ sare so na wowuwui no. Saa aduan yi de, obiara a obedi bi no bɛtena ase daa.” 
JHN.6.59	Bere a na Yesu rekyerɛkyerɛ wɔ hyiadan mu wɔ Kapernaum no na ɔkaa saa nsɛm yi.
JHN.6.60	Yesu akyidifo no mu pii tee asɛm a ɔkae no, wɔkae se, “Saa asɛm yi de, ɛkyere yɛn adwene. Hena na ɔbɛte ase?”
JHN.6.61	Yesu hui sɛ nʼakyidifo no renwiinwii no, obisaa wɔn se, “Asɛm a mekae yi to mo hintidua anaa? 
JHN.6.62	Ɛnne ɛba sɛ Onipa Ba no resan akɔ soro faako a ofi bae no a, dɛn na mobɛyɛ? 
JHN.6.63	Onyankopɔn honhom na ɛma nkwa. Onipa ntumi mma nkwa. Nsɛm a maka akyerɛ mo yi yɛ honhom na nkwa wɔ mu, 
JHN.6.64	nanso mo mu bi nnye nni.” Efi mfitiase no na Yesu huu wɔn a wonnye no nni ne wɔn a wɔbɛtwe wɔn ho afi ne ho.
JHN.6.65	Ɔkɔɔ so kae se, “Eyi nti na meka kyerɛɛ mo se, obi ntumi mma me nkyɛn gye sɛ Agya no ama no ho kwan” no.
JHN.6.66	Esiane saa nsɛm a Yesu kae no nti, nʼakyidifo no mu pii twee wɔn ho fii ne ho na wɔanni nʼakyi bio.
JHN.6.67	Yesu huu saa no, obisaa asuafo dumien no se, “Mo nso mubegyae mʼakyidi anaa?”
JHN.6.68	Simon Petro buaa no se, “Awurade, hena nkyɛn na yɛbɛkɔ? Wo na wowɔ nsɛm a ɛwɔ nkwa a enni awiei. 
JHN.6.69	Na yegye wo nsɛm no di na yenim sɛ wone Onyankopɔn Ba Kronkron no.”
JHN.6.70	Yesu kɔɔ so kae se, “Me ara na miyii mo dumien yi nanso mo mu baako yɛ ɔbonsam.” 
JHN.6.71	Asɛm a Yesu kae no na ɛfa Yuda a ɔyɛ Simon Iskariot ba no, a ɔyɛ asuafo dumien no mu baako a obeyi Yesu ama no ho.
JHN.7.1	Eyi akyi no, Yesu tenaa Galilea a wampɛ sɛ ɔbɛsan akɔ Yudea, efisɛ, na Yudafo no rehwehwɛ no akum no. 
JHN.7.2	Bere a Yudafo Asesebɔ Afahyɛ no reyɛ adu no, 
JHN.7.3	Yesu ne nuanom ka kyerɛɛ no se, “Ɛsɛ sɛ wufi ha san kɔ Yudea sɛnea ɛbɛyɛ na wʼakyidifo behu nsɛnkyerɛnne a woyɛ no. 
JHN.7.4	Sɛ obi pɛ sɛ ogye din a, ɔmfa ne nneyɛe nsie. Ɛsɛ sɛ ɔma nnipa nyinaa hu ne nneyɛe.” 
JHN.7.5	Na nʼakansa ne nuanom mpo nnye no nni.
JHN.7.6	Yesu ka kyerɛɛ wɔn se, “Me bere nnui ɛ; na mo de, bere biara ye ma mo. 
JHN.7.7	Mo de, nnipa tan mo a, ɛnyɛ ye nanso me de, wɔtan me a, ɛyɛ yie, efisɛ, daa meka bɔne a wɔyɛ no kyerɛ wɔn. 
JHN.7.8	Mo de, munni kan nkɔ afahyɛ no, na me de, minnya nkɔe, efisɛ, me bere nnui ɛ.” 
JHN.7.9	Ɔkaa saa asɛm yi kyerɛɛ wɔn akyi no, ɔtenaa Galilea.
JHN.7.10	Yesu ne nuanom kɔe akyi no, ɔno nso kɔɔ afahyɛ no ase bi a wamma obiara anhu no. 
JHN.7.11	Yudafo mpanyin no hwehwɛɛ no afahyɛ no ase na wɔanhu no no, wobisabisaa wɔn ho wɔn ho se, “Onipa a yɛrehwehwɛ no no wɔ he?”
JHN.7.12	Nnipa no kaa ne ho nsɛm huhuhuhu efisɛ, na wosuro Yudafo mpanyin no. Ebinom se, “Ɔyɛ onipa pa.” Na afoforo nso se, “Ɔyɛ ɔdaadaafo.” 
JHN.7.13	Nanso Yudafo mpanyin no ho hu nti obiara antumi ankasa antia no wɔ guam.
JHN.7.14	Afahyɛ no mfinimfini no, Yesu kɔɔ asɔredan mu kɔkyerɛkyerɛe. 
JHN.7.15	Bere a Yudafo mpanyin no tee Yesu nkyerɛkyerɛ no, ɛyɛɛ wɔn nwonwa na wobisae se, “Onipa yi nsuaa nhoma da, na ɛyɛɛ dɛn na otumi kyerɛkyerɛ sɛɛ?”
JHN.7.16	Yesu bua wɔn se, “Nea merekyerɛ no mfi mʼankasa na mmom efi Onyankopɔn a ɔsomaa me no. 
JHN.7.17	Sɛ obi pɛ sɛ ɔyɛ Onyankopɔn apɛde a, obehu sɛ me nkyerɛkyerɛ no fi Onyankopɔn nkyɛn anaa efi mʼankasa. 
JHN.7.18	Obiara a ɔde nʼadwene kasa no pɛ anuonyam ma ne ho, na obiara a ɔpɛ anuonyam ma nea ɔsomaa no no yɛ ɔnokwafo a nnaadaa biara nni ne mu. 
JHN.7.19	Mose amma mo mmara anaa? Nanso mo mu biara nni saa mmara no so! Adɛn nti na mopɛ sɛ mukum me?”
JHN.7.20	Nnipa no ka kyerɛɛ no se, “Gyama hohommɔne bi hyɛ wo so? Hena na ɔrehwehwɛ wo akum wo?”
JHN.7.21	Yesu buaa wɔn se, “Anwonwade baako pɛ a meyɛe nti na mo ho adwiriw mo sɛɛ yi. 
JHN.7.22	Esiane sɛ Mose ka kyerɛɛ mo se montwitwa mo mma twetia, twetiatwa no mpo ɛnyɛ Mose na ɔhyɛɛ ho mmara no na ɛyɛ mo nenanom, nti mutwa twetia homeda. 
JHN.7.23	Esiane sɛ mompɛ sɛ mubu Mose mmara so nti na mutwa twetia homeda a, adɛn nti na sɛ masa obi yare homeda a ɛsɛ sɛ mo bo fuw me?” 
JHN.7.24	Mummmu atɛn kwa. Monhwɛ biribiara a muhu no yiye ansa na moabu ho atɛn.
JHN.7.25	Nnipa a na wɔwɔ Yerusalem no mu bi bisae se, “Ɛnyɛ saa onipa yi ne nea wɔpɛ sɛ wokum no no anaa? 
JHN.7.26	Ɔno na ɔrekasa bagua mu a obiara nka hwee nkyerɛ no yi! Gyama afei de mpanyimfo no agye no ato mu sɛ ɔne Agyenkwa no. 
JHN.7.27	Sɛ Agyenkwa no nya ba a, obiara rentumi nkyerɛ faako a ofi bae, nanso saa onipa yi de, yenim faako a ofi.” 
JHN.7.28	Yesu gu so rekyerɛkyerɛ wɔ asɔredan mu no, ɔkaa no dennen se, “Ɛwom sɛ munim me na munim faako nso a mifi bae, nanso ɛnyɛ me ara me pɛ na mede bae, na nea ɔsomaa me no yɛ ɔnokwafo nanso munnim no; 
JHN.7.29	na me de, minim no efisɛ, mifi ne nkyɛn na mebae na ɔno na ɔsomaa me.”
JHN.7.30	Nʼano sii no, wɔpɛe sɛ anka wɔkyere no nanso obiara antumi amfa ne nsa anka no, efisɛ, na ne bere a ɛsɛ sɛ wɔkyere no no nnui ɛ.
JHN.7.31	Nnipa no mu fa kɛse no ara gyee no dii, na wobisae se, “Sɛ Agyenkwa no ba a, obetumi ayɛ anwonwade bebree sen nea ɔbarima yi ayɛ no anaa?”
JHN.7.32	Farisifo no tee huhuhuhu no a nnipa no yɛ faa Yesu ho no, wɔne asɔfo mpanyin no somaa asɔrefi awɛmfo bi sɛ wɔnkɔkyere Yesu mmra. 
JHN.7.33	Yesu ka kyerɛɛ nnipakuw no se, “Nna kakraabi na aka me a me ne mo bɛtena na masan akɔ nea ɔsomaa me no nkyɛn. 
JHN.7.34	Mobɛhwehwɛ me nanso morenhu me, efisɛ, faako a merekɔ no morentumi nkɔ hɔ.”
JHN.7.35	Bere a Yudafo mpanyin no tee asɛm a Yesu kae no, wobisabisaa wɔn ho wɔn ho se, “Ɛhefa na ose ɔrebɛkɔ a enti yɛrenhu no yi? Anaasɛ ɔpɛ sɛ ɔkɔ Helafo nkurow a Yudafo tete mu no mu kɔkyerɛkyerɛ wɔn? 
JHN.7.36	Sɛ ɔka se, ‘Mobɛhwehwɛ me nanso morenhu me, efisɛ, faako a merekɔ no morentumi nkɔ hɔ’ a, na ɔkyerɛ dɛn?”
JHN.7.37	Afahyɛ no da a edi akyiri a ɛyɛ da titiriw no, Yesu sɔre gyinaa hɔ kasae dennen se, “Obiara a osukɔm de no no mmra me nkyɛn mmɛnom nsu. 
JHN.7.38	Na kyerɛwsɛm no ka se, ‘Obiara a ogye me di no, nsu a ɛma nkwa bɛteɛ afi ne mu.’ ” 
JHN.7.39	Yesu kaa saa asɛm yi faa Honhom Kronkron a wɔn a wogyee no dii no nsa bɛka no ho. Saa bere no, na onnya mfaa Honhom Kronkron no mmaa wɔn, efisɛ, na wonnya mmaa ne so nkɔɔ soro nhyɛɛ no anuonyam.
JHN.7.40	Nnipa no tee asɛm a Yesu kae no, ebinom kae se, “Ampa ara, onipa yi ne odiyifo no!” 
JHN.7.41	Afoforo nso kae se, “Ɔno ne Kristo no!” Ebinom nso bisae se, “Ɛbɛyɛ dɛn na Kristo no abefi Galilea? 
JHN.7.42	Kyerɛwsɛm no anka se, saa Kristo no befi Dawid abusua mu, na wɔbɛwo no wɔ Betlehem kurow a Dawid tenaa mu no mu anaa?” 
JHN.7.43	Yesu nti, nnipa no mu kyekyɛe. 
JHN.7.44	Ebinom pɛe sɛ wɔkyere no, nanso obiara amfa ne nsa anka no.
JHN.7.45	Asomfo no san kɔe no, asɔfo mpanyin ne Farisifo no bisaa wɔn se, “Adɛn nti na moamfa no amma?” 
JHN.7.46	Asomfo no buae se, “Nsɛm a onipa no ka no, ɛyɛ nwonwa na yɛntee bi da.”
JHN.7.47	Farisifo no san bisaa asomfo no se, “Mo nso wadaadaa mo anaa? 
JHN.7.48	Moahu sɛ mpanyimfo anaa Farisifo no bi agye no adi anaa? 
JHN.7.49	Dabi, ɛremma saa, na mmom ɛyɛ wɔn a wonnim mmara no na wɔadome wɔn no na wobegye no adi.”
JHN.7.50	Saa bere no, na Nikodemo a ɔyɛ Farisini a da bi owiaa ne ho kɔɔ Yesu nkyɛn anadwo no nso wɔ hɔ bi. 
JHN.7.51	Ɔno na obisae se, “Enti yɛn mmara ma ho kwan ma yebu obi fɔ wɔ bere a yɛntee nʼanom asɛm, nhuu nea wayɛ anaa?”
JHN.7.52	Wobuaa no se, “Wo nso wufi Galilea anaa? Hwehwɛ Kyerɛwsɛm no mu yiye na wobehu sɛ odiyifo biara rentumi mfi Galilea da.” 
JHN.7.53	Afei obiara fii hɔ kɔe a wɔantumi ansi gyinae biara.
JHN.8.1	Yesu san kɔɔ Bepɔw a Ngo dua pii wɔ so no so. 
JHN.8.2	Ade kyee anɔpa no, ɔsan baa asɔrefi. Nnipa bebree baa ne nkyɛn ma ofitii ase kyerɛkyerɛɛ wɔn. 
JHN.8.3	Ogu so rekasa no, Yudafo mpanyin ne Farisifo de ɔbea bi a wɔkyeree no sɛ ɔrebɔ aguaman baa nʼanim. 
JHN.8.4	Wɔka kyerɛɛ Yesu se, “Kyerɛkyerɛfo, yɛkyeree ɔbea yi sɛ ɔrebɔ aguaman, 
JHN.8.5	nanso Mose mmara hyɛ yɛn sɛ, ɔbea biara a wɔbɛkyere no saa kwan no so no, ɛsɛ sɛ wosiw no abo. Dɛn na woka wɔ ho?”
JHN.8.6	Wobisaa no eyi de sum no afiri sɛnea ɛbɛyɛ a wobenya asɛm bi agyina so atoto nʼano. Nanso Yesu bɔɔ ne mu ase de ne nsateaa kyerɛkyerɛw fam. 
JHN.8.7	Wogu so rebisabisa no nsɛm no, ɔmaa ne mu so ka kyerɛɛ wɔn se, “Mo mu biara a ɔnyɛɛ bɔne da no, nni kan ntow ɔbo mmɔ no.”
JHN.8.8	Ɔsan bɔɔ ne mu ase kyerɛkyerɛw fam. 
JHN.8.9	Nnipa no tee asɛm a Yesu kae no, wofitii ase fii hɔ mmaako mmaako fii mpanyin no so. Ɛkaa Yesu ne ɔbea no nko ara.
JHN.8.10	Yesu maa ne mu so no, obisaa ɔbea no se, “Nnipa a wɔde wo bae no wɔ he? Wɔn mu baako mpo nni ha a ɔbɛka asɛm bi atia wo?”
JHN.8.11	Ɔbea no buaa Yesu se, “Dabi, Owura.” Yesu ka kyerɛɛ no se, “Sɛ saa na ɛte de a, ɛnne me nso minni asɛm biara a mɛka de atia wo. Kɔ, na nkɔyɛ bɔne bio.”
JHN.8.12	Yesu san toaa ne kasa no so ka kyerɛɛ nnipa no se, “Mene wiase hann no. Obiara a odi mʼakyi no rennantew sum mu da na obenya hann a ɛkyerɛ nnipa kwan ma wɔkɔ nkwa mu.”
JHN.8.13	Farisifo no tee asɛm a Yesu kae no, wɔka kyerɛɛ no se, “Asɛm a woreka yi, yɛrennye nto mu, efisɛ, wo ara na woredi wo ho adanse.”
JHN.8.14	Yesu nso buaa wɔn se, “Sɛ me ara meredi me ho adanse mpo a, asɛm a meka no yɛ nokware, efisɛ, minim faako a mifi bae ne faako a merekɔ. Na mo de, munnim faako a mifi bae ne faako nso a merekɔ. 
JHN.8.15	Mo ankasa mode mo adwene na ebu atɛn na me de, mimmu obiara atɛn. 
JHN.8.16	Nanso sɛ ɛba sɛ ɛsɛ sɛ mibu atɛn a, mʼatemmu bɛyɛ atɛntrenee, efisɛ, ɛnyɛ me nko na mebu atɛn; Agya a ɔsomaa me no ka me ho. 
JHN.8.17	Wɔakyerɛw wɔ mo mmara mu se, sɛ adansefo baanu adanse hyia a na ɛkyerɛ sɛ wɔn adanse no yɛ nokware. 
JHN.8.18	Midi me ho adanse na mʼagya a ɔsomaa me no nso di me ho adanse.”
JHN.8.19	Nnipa no bisaa no se, “Ɛhe na wʼagya no wɔ?” Yesu buaa wɔn se, “Munnim me, na munnim mʼagya no nso. Sɛ munim me a, anka mubehu mʼagya no nso.”
JHN.8.20	Yesu kaa eyinom nyinaa bere a na ɔrekyerɛkyerɛ wɔ asɔredan no mu sikakorabea hɔ no. Obiara antumi amfa ne nsa anka no, efisɛ, na ne bere a ɛsɛ sɛ wɔkyere no no nnui ɛ.
JHN.8.21	Yesu san ka kyerɛɛ wɔn se, “Mefi mo nkyɛn makɔ; mobɛhwehwɛ me, na morenhu me. Na mo de, mubewu wɔ mo bɔne mu. Faako a merekɔ no morentumi mma hɔ bi.”
JHN.8.22	Yudafo no bisabisaa wɔn ho wɔn ho se, “Ɛhe na ɔrekɔ a ose obi rentumi nkɔ hɔ bi no? Gyama ɔrekɔkum ne ho?”
JHN.8.23	Yesu buaa wɔn se, “Mo de, mufi asase so ha, nanso me de, mifi soro na mebae. Mo de, mufi wi yi ase nanso me de, mimfi wi yi ase. 
JHN.8.24	Ɛno nti na meka kyerɛ mo se mubewu wɔ mo bɔne mu no. Na sɛ moannye anni sɛ, ‘Mene nea Mene’ a, mubewu wɔ mo bɔne mu.”
JHN.8.25	Wobisaa no se, “Wo koraa, wone hena?” Yesu buaa wɔn se, “Mene nea daa meka kyerɛ mo se meyɛ no. 
JHN.8.26	Mewɔ mo ho nsɛm pii a anka mɛka atia mo. Nanso, nea ɔsomaa me no yɛ ɔnokwafo na asɛm a meka no yɛ nea mate afi ne nkyɛn.” 
JHN.8.27	Nnipa no ante no ase sɛ nʼagya ho asɛm na ɔreka akyerɛ wɔn no.
JHN.8.28	Yesu ka kyerɛɛ wɔn se, “Sɛ munya ma Onipa Ba no so wɔ asɛnnua no so a, na mubehu sɛ, ‘Mene nea Mene’ no, na afei mubehu bio sɛ mimfi me ara me pɛ mu nyɛ biribiara, na mmom, nea Agya no somaa me sɛ menka no nko ara na meka. 
JHN.8.29	Nea ɔsomaa me no ka me ho daa. Onnyaw me da, efisɛ, meyɛ nea ɛsɔ nʼani.”
JHN.8.30	Nnipa a wɔtee nea Yesu kae no mu dodow no ara gyee no dii.
JHN.8.31	Yesu ka kyerɛɛ Yudafo a wogyee no dii no se, “Sɛ mudi me nsɛm so a, moyɛ mʼasuafo. 
JHN.8.32	Ɛno ansa na mubehu nokware no na nokware no bɛma mo ade mo ho.”
JHN.8.33	Nnipa no buaa no se, “Yɛn de yɛyɛ Abraham asefo a yɛnkɔɔ nkoasom mu da na ɛyɛ dɛn na woka se wobɛma yɛade yɛn ho?”
JHN.8.34	Yesu buaa wɔn se, “Mereka nokware akyerɛ mo sɛ obiara a ɔyɛ bɔne no yɛ bɔne akoa. 
JHN.8.35	Akoa biara nni kyɛfa wɔ abusua mu nanso ɔba de, daa ɔwɔ kyɛfa wɔ abusua mu. 
JHN.8.36	Ɛno nti, sɛ ɔba no ma mode mo ho a, mobɛde mo ho daa. 
JHN.8.37	Migye tom sɛ moyɛ Abraham asefo nanso morehwehwɛ me akum me, efisɛ, munni ne nkyerɛkyerɛ so. 
JHN.8.38	Nea mʼagya ayi akyerɛ me no na meka ho asɛm na mo de, nea mo agya aka akyerɛ mo no na mudi so.”
JHN.8.39	Nnipa no kae se, “Yɛn agya ne Abraham.” Yesu nso ka kyerɛɛ wɔn se, “Moyɛ Abraham asefo ampa a, anka ne nnwuma a ɔyɛe no bi pɛpɛɛpɛ na mobɛyɛ. 
JHN.8.40	Nea mayɛ ne sɛ maka nokware a mete fi Agya no nkyɛn akyerɛ mo nanso mohwehwɛ me akum me. Abraham anyɛ biribi a ɛte sɛ eyi. Moreyɛ nea mo agya yɛe.” 
JHN.8.41	Nnipa no san kae se, “Onyankopɔn nko ara ne Agya a yɛwɔ na yɛyɛ ne mma ankasa.”
JHN.8.42	Yesu ka kyerɛɛ wɔn se, “Sɛ Onyankopɔn yɛ mo Agya ampa ara a anka mobɛdɔ me, efisɛ, ne nkyɛn na mifi bae na mewɔ ha. Mamfi me pɛ mu na mebae; ɔno na ɔsomaa me. 
JHN.8.43	Adɛn nti na monte nsɛm a mereka yi ase? Efisɛ, mompɛ sɛ mote ase. 
JHN.8.44	Mo de, ɔbonsam ne mo agya, na mopɛ sɛ moyɛ nneɛma a ɔyɛ no nso bi. Ɔyɛ owudifo fi mfitiase. Onni nokware da, efisɛ, ɔnyɛ ɔnokwafo. Sɛ odi atoro a, ɛnyɛ nwonwa efisɛ, ɔyɛ ɔtorofo ne atoro agya. 
JHN.8.45	Nanso me de, esiane sɛ meka nokware nti, na munnye me nni no.
JHN.8.46	“Mo mu hena na obetumi aka se midi bɔne bi ho fɔ? Sɛ meka nokware a, adɛn nti na munnye me nni? 
JHN.8.47	Obiara a ofi Onyankopɔn mu no tie Onyankopɔn asɛm. Na mo de, esiane sɛ mumfi Onyankopɔn mu no nti, na muntie nʼasɛm no.”
JHN.8.48	Yudafo no bisaa Yesu se, “Sɛ yɛka se woyɛ Samariani a hohommɔne ahyɛ wo ma a, na yɛboa anaa?”
JHN.8.49	Yesu buae se, “Minni hohommɔne. Midi mʼagya ni na mo de munni no ni. 
JHN.8.50	Mempere nhwehwɛ anuonyam mma mʼankasa me ho. Obi wɔ hɔ a ɔhwehwɛ ma me na ɔno nso na odi ma me. 
JHN.8.51	Meka nokware pefee kyerɛ mo se, obiara a odi mʼasɛm so no renwu da.”
JHN.8.52	Yudafo no nso ka kyerɛɛ no se, “Afei na yɛahu ampa ara sɛ wowɔ hohommɔne! Abraham wui. Adiyifo no nso wuwui. Nanso wo de woka se, ‘Obiara a odi mʼasɛm so no renwu da.’ 
JHN.8.53	Woyɛ kɛse sen yɛn agya Abraham anaa? Owui; saa ara nso na adiyifo no wuwui. Wususuw sɛ woyɛ hena?”
JHN.8.54	Yesu buaa wɔn se, “Sɛ mʼankasa mehyɛ me ho anuonyam a, mʼanuonyam no nka hwee. Mʼagya a mo nso moka se ɔyɛ mo Nyankopɔn no, ɔno na ɔhyɛ me anuonyam. 
JHN.8.55	Mo de, munnim no nanso me de, minim no. Sɛ meka se minnim no a na meyɛ ɔtorofo sɛ mo ara. Minim no na midi nʼasɛm nso so. 
JHN.8.56	Mo agya Abraham ani gyei sɛ obehu me ba a mɛba no. Ohui na nʼani gyei.”
JHN.8.57	Yudafo no nso bisaa no se, “Wunnii mfe aduonum koraa na ɛyɛɛ dɛn na wuhuu Abraham?”
JHN.8.58	Yesu buae se, “Mereka nokware pefee akyerɛ mo se, ansa na wɔrebɛwo Abraham no, na mete ase.”
JHN.8.59	Yudafo no tasee abo sɛ anka wɔde rebesiw no, nanso Yesu kohintawee. Eyi akyi no, ofii asɔredan no mu hɔ kɔe.
JHN.9.1	Yesu nam no, ohuu aberante bi a wɔwoo no onifuraefo. 
JHN.9.2	Nʼasuafo no bisaa no se, “Kyerɛkyerɛfo, saa onifuraefo yi awofo bɔne a wɔyɛe anaa ɔno ankasa bɔne nti na ama nʼani afura yi?”
JHN.9.3	Yesu buae se, “Ɛnyɛ nʼawofo anaa nʼankasa bɔne nti na nʼani afura. Na mmom nʼani afura sɛnea ɛbɛyɛ a Onyankopɔn tumi bɛyɛ ne ho adwuma. 
JHN.9.4	Esiane sɛ adesae nkyɛ ba no nti, ɛsɛ sɛ yɛyɛ nea ɔsomaa me no adwuma a ɔde ahyɛ yɛn nsa no ntɛmntɛm. Sɛ ade sa a, obiara ntumi nyɛ adwuma. 
JHN.9.5	Bere a mewɔ wiase yi de, mene wiase hann no.”
JHN.9.6	Ɔkaa saa no, ɔtew ntasu guu fam de fɔtɔw dɔte na ɔde dɔte no sraa onifuraefo no ani so. 
JHN.9.7	Na ɔka kyerɛɛ no se, “Kɔ ɔtare Siloa, a ne nkyerɛase ne ‘Nea Wɔasoma No’, no mu kɔhohoro wʼanim.” Onifuraefo yi kɔe kɔhohoroo nʼanim san bae a afei de ohu ade.
JHN.9.8	Onifuraefo no afipamfo a wohuu no sɛ ɔte kwan ho srɛsrɛ ade no huu no no, wobisabisaa wɔn ho wɔn ho se, “Ɛnyɛ aberante a na ɔsrɛsrɛ ade no ni?”
JHN.9.9	Ebinom kae se, “Ɛyɛ ɔno,” na afoforo nso kae se, “Dabi, ɛnyɛ ɔno, na mmom, ɔsɛ na ɔsɛ no.” Aberante yi kae se, “Ɛyɛ me.”
JHN.9.10	Nnipa no bisaa no se, “Eyɛɛ dɛn na afei wuhu ade yi?”
JHN.9.11	Obuaa wɔn se, “Ɔbarima bi a wɔfrɛ no Yesu no fɔtɔw dɔte na ɔde sraa mʼani so na ɔka kyerɛɛ me se, ‘Kɔ ɔtare Siloa mu na kɔhohoro wʼanim’. Enti mekɔe. Mehohoroo mʼanim wiei pɛ na mihuu ade.”
JHN.9.12	Wɔsan bisaa no bio se, “Saa Yesu no wɔ he?” Obuaa wɔn se, “Minnim.”
JHN.9.13	Wɔde aberante a na nʼani afura no brɛɛ Farisifo no. 
JHN.9.14	Da a Yesu saa onifuraefo no yare no, na ɛyɛ homeda. 
JHN.9.15	Farisifo no nso bisaa aberante no sɛnea ɛyɛe a afei de ohu ade. Abrante no ka kyerɛɛ wɔn sɛnea Yesu de dɔte a wɔafɔtɔw sraa nʼani so na ɔkɔhonhoroe na ohuu ade no.
JHN.9.16	Farisifo no mu bi kae se, “Onipa a ɔyɛɛ saa ade yi mfi Onyankopɔn hɔ, efisɛ, onni homeda mmara no so.” Afoforo nso kae se, “Ɛbɛyɛ dɛn na ɔdebɔneyɛfo a ɔte sɛɛ betumi ayɛ saa anwonwadwuma yi?” Saa akyinnye yi maa mpaepaemu baa wɔn mu.
JHN.9.17	Afei Farisifo yi san bisaa aberante no se, “Wo na wuse ɔma wuhuu ade, dɛn asɛm na woka fa ne ho?” Aberante yi buae se, “Migye di sɛ ɔyɛ odiyifo a ofi Onyankopɔn nkyɛn.”
JHN.9.18	Yudafo no annye anni ara da sɛ, na saa aberante no yɛ onifuraefo a afei de ohu ade, kosi sɛ wɔsoma ma wɔkɔfrɛɛ nʼawofo bae 
JHN.9.19	ma wobisaa wɔn se, “Mo ba ni anaa? Mokyerɛ sɛ mowoo no no, na ɔyɛ onifuraefo anaa? Ɛyɛɛ dɛn na afei de ohu ade yi?”
JHN.9.20	Nʼawofo no buae se, “Yegye tom sɛ ɔyɛ yɛn ba, na yɛwoo no no nso, na ɔyɛ onifuraefo. 
JHN.9.21	Nanso yennim nea enti a afei de ohu ade yi. Saa ara nso na yennim onipa ko a ɔma ohuu ade no. Ɔno ara ni, nʼani nso afi a obetumi akasa ama ne ho enti mummisa no.”
JHN.9.22	Nea ɛmaa nʼawofo no kaa saa ne sɛ, na wosuro Yudafo mpanyimfo no a wɔaka se, obiara a ɔbɛka se Yesu ne Agyenkwa no no, wɔbɛpam no afi asɔredan no mu hɔ no. 
JHN.9.23	Eyi nti na nʼawofo no kae se, “Nʼani afi a obetumi akasa ama ne ho enti mummisa no” no.
JHN.9.24	Wɔsan frɛɛ aberante a na ɔyɛ onifuraefo no ka kyerɛɛ no se, “Hyɛ bɔ wɔ Onyankopɔn din mu se, asɛm a yɛrebebisa wo yi wobedi nokware. Yenim sɛ saa ɔbarima yi yɛ ɔdebɔneyɛfo.”
JHN.9.25	Aberante no buaa wɔn se, “Me de, sɛ ɔyɛ ɔdebɔneyɛfo o, sɛ nso ɔyɛ onipa pa o, ɛno de, minnim. Nea minim ara ne sɛ, kan no na meyɛ anifuraefo na afei de, mihu ade.”
JHN.9.26	Wobisaa no bio se, “Dɛn na ɔyɛɛ wo ma wuhuu ade?”
JHN.9.27	Aberante no de abufuw buaa wɔn se, “Maka nokware no akyerɛ mo nanso moantie. Dɛn bio na mopɛ sɛ meka kyerɛ mo? Anaasɛ mo nso mopɛ sɛ mobɛyɛ nʼasuafo?”
JHN.9.28	Mpanyimfo no yeyaw no san kae se, “Wo mmom na woyɛ saa akoa no suani; na yɛn de, yɛyɛ Mose asuafo. 
JHN.9.29	Yenim pefee sɛ Onyankopɔn kasa kyerɛɛ Mose nanso saa Yesu yi de, faako a ofi mpo, yennim!”
JHN.9.30	Aberante yi ka kyerɛɛ mpanyimfo no se, “Ɛyɛ me nwonwa yiye sɛ obi a otumi ma onifuraefo hu ade no, mutumi ka se munnim faako a ofi. 
JHN.9.31	Yenim sɛ Onyankopɔn ntie nnebɔneyɛfo asɛm; na mmom otie nnipa a wodi no ni na wɔyɛ nʼapɛde no. 
JHN.9.32	Efi adebɔ mfiase yɛntee da sɛ obi ama onifuraefo ahu ade da; 
JHN.9.33	sɛ ɔbarima yi mfi Onyankopɔn hɔ a, anka ɔrentumi nyɛ anwonwade a ɛte sɛɛ.”
JHN.9.34	Mpanyimfo no nso de abufuw buaa no se, “Ɔdebɔneyɛfo te sɛ wo na wopɛ sɛ wokyerɛkyerɛ yɛn?” Wosunsum no fii asɔredan no mu hɔ.
JHN.9.35	Bere a Yesu tee sɛ wosunsum aberante no fii asɔredan no mu hɔ no no, ɔhwehwɛɛ no bisaa no se, “Wugye Onipa Ba no di anaa?” 
JHN.9.36	Aberante no buaa no se, “Me wura, kyerɛ me saa Onipa Ba no sɛnea ɛbɛyɛ a megye no adi!”
JHN.9.37	Yesu ka kyerɛɛ no se, “Woahu no dedaw; ɔno na ɔne wo rekasa yi.”
JHN.9.38	Aberante no de anigye kae se, “Awurade, migye midi.” Afei ɔkotow Yesu.
JHN.9.39	Yesu kae se, “Mebaa wiase ha sɛ merebebu atɛn na mama wɔn a wɔyɛ honhom mu anifuraefo no ahu ade, na makyerɛ wɔn a wogye di sɛ wohu ade no sɛ, wɔyɛ anifuraefo.”
JHN.9.40	Farisifo a na wogyinagyina hɔ no bisaa no se, “Wopɛ sɛ wokyerɛ sɛ yɛyɛ anifuraefo anaa?”
JHN.9.41	Yesu bua wɔn se, “Sɛ mugye tom sɛ moyɛ anifuraefo a, ɛnne anka munni nea maka no ho fɔ. Esiane sɛ mugye tom sɛ nea moreyɛ no munim nti, na mudi ho fɔ no.”
JHN.10.1	“Mereka nokware akyerɛ mo, onipa biara a ɔmfa nguandan kwan ano na ɔforo kɔ mu no yɛ owifo. 
JHN.10.2	Onipa a ɔfa ɔkwan ano kɔ mu no ne oguanhwɛfo no. 
JHN.10.3	Ɔpon no anohwɛfo no bue pon no ma no, na sɛ ɔfrɛ nguan no nso a, wɔte ne nne ma ɔde wɔn fi adi. 
JHN.10.4	Sɛ ɔde wɔn fi adi a, odi nguan no anim na nguan no nso di nʼakyi, efisɛ, wɔte ne nne. 
JHN.10.5	Wɔrenni onipa foforo biara akyi. Na sɛ ɔfrɛ wɔn a, wɔremma, efisɛ, wɔnte ne nne.”
JHN.10.6	Yesu buu wɔn saa bɛ yi nanso nnipa no ante no ase.
JHN.10.7	Yesu ka kyerɛɛ wɔn bio se, “Mereka nokware akyerɛ mo se, mene nguandan no ano pon no. 
JHN.10.8	Wɔn a wodii mʼanim kan no yɛ awifo ne adwotwafo ɛno nti, nguan no ante wɔn nne, anni wɔn akyi. 
JHN.10.9	Mene ɔpon no. Obiara a ɔnam me so bewura mu no benya nkwa; obewura mu asan afi adi na obenya adidibea. 
JHN.10.10	Owifo ba a, obewia anaasɛ obedi awu anaasɛ ɔbɛsɛe ade. Me de, maba sɛnea ɛbɛyɛ a mubenya nkwa a ɛho nni asɛm biara.
JHN.10.11	“Mene Oguanhwɛfo pa no. Oguahwɛfo pa no ne obi a otumi de ne nkwa to hɔ ma ne nguan. 
JHN.10.12	Obi a wɔabɔ no paa sɛ ɔnhwɛ nguan so no nyɛ nguan no wura ɛno nti, sɛ ohu sɛ pataku reba a, oguan gyaw nguan no hɔ na pataku no tow hyɛ nguan no so ma wɔbɔ apete. 
JHN.10.13	Ɔpaani no guan efisɛ, wɔabɔ no paa, na nguan no yiyedi mfa ne ho.
JHN.10.14	“Mene Oguanhwɛfo pa no. Minim me nguan na me nguan nso nim me, 
JHN.10.15	sɛnea Agya no nim me na me nso minim Agya no. Masiesie me ho nso sɛ mewu ama nguan no. 
JHN.10.16	Nguan afoforo bi wɔ hɔ a wɔyɛ me de nanso wonnya mmɛkaa saa nguankuw yi ho. Ɛsɛ sɛ mede wɔn nso bɛka saa nguankuw yi ho. Wobetie me nne na wɔbɛyɛ nguankuw baako a oguanhwɛfo baako pɛ na ɔhwɛ wɔn so.
JHN.10.17	“Agya no dɔ me efisɛ, masiesie me ho sɛ mede me nkwa bɛto hɔ sɛnea ɛbɛyɛ a daakye me nsa bɛka bio. 
JHN.10.18	Obiara rentumi nnye me nkwa mfi me nsam. Me ara me pɛ mu na mede bɛma. Mewɔ tumi sɛ mede ma na mewɔ tumi nso sɛ mesan gye bio. Eyi ne nea mʼagya ahyɛ me sɛ menyɛ no.”
JHN.10.19	Asɛm a Yesu kae no nti ɛmaa mpaepaemu baa Yudafo no mu. 
JHN.10.20	Wɔn mu pii kae se, “Ɔwɔ hohommɔne! Nʼadwene mu ka no! Adɛn nti na mutie no?”
JHN.10.21	Afoforo nso kae se, “Onipa a ɔwɔ hohommɔne rentumi nkasa sɛɛ! Ɛbɛyɛ dɛn na obi a ɔwɔ hohommɔne betumi ama anifuraefo ahu ade?”
JHN.10.22	Ɔpɛ bere bi mu a Asɔredandwira dui wɔ Yerusalem no, 
JHN.10.23	Yesu kɔpasee asɔredan no mu baabi a wɔfrɛ no Solomon abrannaa no so hɔ. 
JHN.10.24	Yudafo no betwaa ne ho hyiae kae se, “Wobɛma yɛatwɛn akosi da bɛn? Sɛ wone Kristo no a, pae mu ka kyerɛ yɛn.”
JHN.10.25	Yesu ka kyerɛɛ wɔn se, “Maka akyerɛ mo dedaw nanso munnye me nni. Me nnwuma a menam mʼagya tumi mu yɛ no di me ho adanse, 
JHN.10.26	nanso munnye nni, efisɛ, monyɛ me nguan. 
JHN.10.27	Me nguan te me nne, me nso minim wɔn na wodi mʼakyi. 
JHN.10.28	Mema wɔn nkwa a enni awiei a wɔrenwu da, na obi rentumi nnye wɔn mfi me nsam. 
JHN.10.29	Mʼagya a ɔde wɔn maa me no wɔ tumi sen obiara, na obiara rentumi nnye wɔn mfi me nsam. 
JHN.10.30	Me ne Agya no yɛ baako.”
JHN.10.31	Yudafo no san tasee abo sɛ anka wɔde rebesiw no.
JHN.10.32	Yesu ka kyerɛɛ wɔn se, “Mayɛ nnwuma pa pii a Agya no de hyɛɛ me nsa sɛ menyɛ no ama moahu, na emu nea ɛwɔ he ho nti na mopɛ sɛ musiw me abo yi?”
JHN.10.33	Yudafo no buaa no se, “Ɛnyɛ wo nnwuma pa bi a woayɛ no nti na yɛpɛ sɛ yesiw wo abo, na mmom wʼabususɛm a wokae no nti. Woyɛ onipa dasani nso woyɛ wo ho sɛ Onyankopɔn!”
JHN.10.34	Yesu buaa wɔn se, “Wɔakyerɛw wɔ mo ara ankasa mo mmara mu se, Onyankopɔn kae se, ‘Moyɛ anyame.’
JHN.10.35	“Ɛno nti, sɛ Onyankopɔn nam anyamesɛm a ɛyɛ nokware so frɛ wɔn a Onyankopɔn asɛm baa wɔn nkyɛn no se ‘anyame’ a, 
JHN.10.36	ɛyɛ dɛn na sɛ nea Agya no somaa no baa wiase no ka se, mene Onyankopɔn Ba no a, muse waka abususɛm? 
JHN.10.37	Sɛ menyɛ nnwuma a mʼagya pɛ sɛ meyɛ no de a, ɛnne munnnye me nnni. 
JHN.10.38	Nanso sɛ meyɛ mʼagya no nnwuma na sɛ munnye me nni mpo a, munnye nnwuma no nni sɛnea ɛbɛyɛ a mubegye adi sɛ Agya no wɔ me mu na me nso mewɔ ne mu.”
JHN.10.39	Nkurɔfo no pɛe sɛ wɔkyere no bio nanso wɔantumi. 
JHN.10.40	Yesu san twa kɔɔ Yordan agya wɔ faako a Yohane bɔ asu no kɔtenaa hɔ. 
JHN.10.41	Nnipa bebree kɔɔ ne nkyɛn. Wɔn mu dodow no ara kae se, “Yohane anyɛ anwonwade, nanso biribiara a ɔka faa saa ɔbarima yi ho no yɛ nokware.” 
JHN.10.42	Nnipa a wɔwɔ hɔ no mu bebree gyee no dii.
JHN.11.1	Ɔbarima bi tenaa ase wɔ Betania a na wɔfrɛ no Lasaro. Betania yi yɛ kurow a na Maria ne ne nua Marta fi mu. Da bi saa ɔbarima yi yaree. 
JHN.11.2	Saa Maria yi na ne nua ne Lasaro a na ɔyare no na ohwiee ngo guu Awurade nan ase de ne tinhwi popae no. 
JHN.11.3	Anuanom yi soma kɔɔ Yesu nkyɛn kɔka kyerɛɛ no se, “Awurade, wo dɔfo no yare.”
JHN.11.4	Yesu tee nkra no, ɔkae se, “Ɛnyɛ saa yare yi na ebekum Lasaro. Mmom, Onyankopɔn pɛ sɛ ɔfa saa yare yi so hyɛ ne ho anuonyam na saa anuonyam yi bi nso ka Onipa Ba no.”
JHN.11.5	Na Yesu pɛ Marta ne ne nuabea no ne Lasaro asɛm yiye. 
JHN.11.6	Bere a Yesu tee nkra sɛ Lasaro yare denneenen no, wankɔ saa bere no ara mu; ɔtenaa hɔ nnanu. 
JHN.11.7	Afei ɔka kyerɛɛ nʼasuafo no se, “Momma yɛnsan nkɔ Yudea.”
JHN.11.8	Nanso asuafo no ka kyerɛɛ no se, “Kyerɛkyerɛfo, ɛnkyɛe biara na Yudafo no pɛe sɛ wosiw wo abo ɛnna afei wuse yɛnsan nkɔ hɔ bio yi?”
JHN.11.9	Yesu kae se, “Nnɔnhwere dumien na ɛwɔ da koro mu, meboa anaa? Ɛno nti sɛ obi nam hann mu a, ɔrenhintiw, efisɛ, ɔnam wiase hann mu. 
JHN.11.10	Nanso sɛ ɔnam anadwo sum mu a, obehintiw, efisɛ, ɔnam sum mu.” 
JHN.11.11	Yesu san kae se, “Yɛn adamfo Lasaro ada na merekɔ akonyan no.”
JHN.11.12	Asuafo no ka kyerɛɛ Yesu se, “Awurade, sɛ wada de a, ɛnne na ne ho bɛtɔ no.” 
JHN.11.13	Na Yesu kyerɛ sɛ Lasaro awu nanso asuafo no de, na wosusuw sɛ nna ara na wada.
JHN.11.14	Ɛno nti, Yesu ka kyerɛɛ wɔn pefee se, “Lasaro awu; 
JHN.11.15	nanso mo nti, ɛyɛ me anigye sɛ na minni hɔ sɛnea ɛbɛyɛ a mubegye adi. Momma yɛnkɔ ne nkyɛn.”
JHN.11.16	Toma a wɔfrɛ no Ata no ka kyerɛɛ ne mfɛfo asuafo no se, “Momma yɛne Kyerɛkyerɛfo no nyinaa nkɔ na yɛne no nkowu.”
JHN.11.17	Yesu duu Betania no, na Lasaro awu ma wɔasie no ma adi nnanan. 
JHN.11.18	Efi Betania rekɔ Yerusalem no nnu akwansin abien, 
JHN.11.19	na saa bere no, na Yudafo bebree aba Marta ne Maria nkyɛn sɛ wɔrebegyam wɔn wɔ wɔn nua no wu no ho. 
JHN.11.20	Marta tee sɛ Yesu reba no, ofii adi kohyiaa no, na Maria de, ɔtenaa fie. 
JHN.11.21	Marta ka kyerɛɛ Yesu se, “Ao Awurade, sɛ wowɔ ha a, anka me nua no anwu! 
JHN.11.22	Minim mpo sɛ saa bere yi mu biribiara a wubebisa Onyankopɔn sɛ ɔnyɛ mma wo no, ɔbɛyɛ.”
JHN.11.23	Yesu ka kyerɛɛ no se, “Wo nua no bɛsan anya nkwa bio.”
JHN.11.24	Marta buaa no se, “Awurade, minim sɛ owusɔre da no ɔno nso bɛsɔre.”
JHN.11.25	Yesu ka kyerɛɛ no se, “Me na minyan awufo ma wɔn nkwa. Obiara a ogye me di no, sɛ wawu mpo a, ɔbɛsan anya nkwa. 
JHN.11.26	Na obiara a ɔte ase na ogye me di no, renwu da. Wugye eyi di anaa?” 
JHN.11.27	Marta buae se, “Awurade, migye midi. Migye midi sɛ wone Kristo Agyenkwa a ɔne Onyankopɔn Ba a ɔreba wiase no.”
JHN.11.28	Marta kaa saa asɛm yi wiei no, ɔkɔfrɛɛ ne nua Maria de no kɔɔ kokoam ka kyerɛɛ no se, “Kyerɛkyerɛfo no aba na wabisa wʼase.” 
JHN.11.29	Maria tee saa asɛm yi no, ɔyɛɛ ntɛm kohyiaa Yesu.
JHN.11.30	Saa bere no na Yesu mmeduu akuraa no ase hɔ. Na ɔda so wɔ faako a Marta hyiaa no hɔ no. 
JHN.11.31	Bere a Yudafo a wɔwɔ fie hɔ regyam Maria no hui sɛ wasɔre ɔhare so refi adi no, wodii nʼakyi, efisɛ, na wosusuw sɛ ɔrekɔ da no so akosu.
JHN.11.32	Maria duu faako a Yesu wɔ no, ɔkotow ne nan ase kae se, “Ao Awurade, sɛ wowɔ ha, a anka me nua no anwu.”
JHN.11.33	Yesu hui sɛ Maria ne Yudafo a wɔka ne ho no resu no, ɛhaw no yiye na ne werɛ howee. 
JHN.11.34	Obisaa wɔn se, “Ɛhe na musiee no?” Wobuaa no se, “Awurade, bra na yɛnkɔkyerɛ wo.” 
JHN.11.35	Yesu sui.
JHN.11.36	Yudafo no hui sɛ ɔresu no, wɔkae se, “Eyi kyerɛ ɔdɔ a ɔde dɔ no.” 
JHN.11.37	Wɔn mu bi kae se, “Onipa a ɔmaa onifuraefo huu ade no, munnye nni sɛ anka obetumi agye Lasaro nkwa anaa?”
JHN.11.38	Asɛm a nkurɔfo no kae no hyee Yesu maa ne werɛ san howee. Afei ɔkɔɔ ɛda a wɔde ɔbo ahini ano no so.
JHN.11.39	Yesu hyɛɛ wɔn sɛ, “Munyi ɔbo a ehini ɛda no ano no.” Marta a ɔyɛ owufo no nuabea no kae se, “Awurade, ɛbɛyɛ nnanan ni a yebesiee no enti saa bere yi de, ɛbɔn.”
JHN.11.40	Yesu ka kyerɛɛ Marta se, “Manka ankyerɛ wo se, sɛ wugye di a wubehu Onyankopɔn anuonyam?”
JHN.11.41	Woyii ɔbo no fii ɛda no ano. Afei Yesu hwɛɛ soro, bɔɔ mpae se, “Agya, meda wo ase sɛ wutie me. 
JHN.11.42	Minim sɛ wutie me daa nyinaa nanso esiane nnipa a wɔwɔ ha nti na mereka eyi sɛnea ɛbɛyɛ a wobegye adi sɛ wo na wosomaa me.” 
JHN.11.43	Ɔkaa eyi wiei no, ɔteɛɛm dennen se, “Lasaro, sɔre bra!”
JHN.11.44	Lasaro sɔre bae a ntama a wɔde kyekyeree ne nsa ne ne nan ne nʼanim no da so kyekyere no. Yesu ka kyerɛɛ wɔn se, “Monsan ne ho ntama no na ɔnkɔ.”
JHN.11.45	Yudafo a wɔbɛsraa Maria na wohuu nea Yesu yɛe no mu bebree gyee no dii. 
JHN.11.46	Na wɔn mu bi nso kɔɔ Farisifo no hɔ kɔkaa nea esii no nyinaa kyerɛɛ wɔn.
JHN.11.47	Enti Farisifo no ne asɔfo mpanyin no hyiaa baguafo no kae se, “Dɛn na yɛnyɛ? Monhwɛ anwonwade a saa onipa yi reyɛ! 
JHN.11.48	Sɛ yɛma ɔkɔ so yɛ nea ɔreyɛ yi a, nnipa nyinaa begye no adi na wɔadi nʼakyi. Sɛ ɛba saa a, Roma aban bebisa yɛn asɛm na wasɛe yɛn asɔredan ne ɔman mu yi nyinaa.”
JHN.11.49	Kaiafa a saa bere no na ɔyɛ ɔsɔfo panyin no kae se, “Mo de, munnim hwee! 
JHN.11.50	Munnim sɛ eye ma mo sɛ onipa baako bewu ama nnipa no nyinaa sen sɛ wɔbɛsɛe ɔman mu no nyinaa?”
JHN.11.51	Emfi ɔno ankasa ne tumi mu na ɔkaa saa asɛm yi. Efisɛ, esiane sɛ na ɔyɛ ɔsɔfo panyin saa bere no nti, na ɔhyɛɛ nkɔm sɛ Yesu bewu de agye mo nkwa; 
JHN.11.52	na ɛnyɛ wɔn nko na mmom ɛnam eyi so bɛma Onyankopɔn mma a wɔabɔ ahwete no nyinaa ano aboa, na wɔayɛ ɔman baako. 
JHN.11.53	Efi saa bere no, Yudafo mpanyin no faa adwene sɛ wobekum Yesu.
JHN.11.54	Eyi nti, Yesu anyi ne ho adi wɔ Yudea na ofi hɔ kɔɔ sare so kurow bi a wɔfrɛ no Efraim ne nʼasuafo no kɔtenaa hɔ.
JHN.11.55	Na Yudafo Twam Afahyɛ no rebɛn nti nnipa pii fifi wɔn nkuraase kɔɔ Yerusalem sɛ wɔrekodwira wɔn ho de atwɛn afahyɛ no. 
JHN.11.56	Na wɔrehwehwɛ Yesu ahu no, ɛno nti, woduu asɔredan mu hɔ no, wobisabisaa wɔn ho wɔn ho se, “Mugye di sɛ Yesu bɛba afahyɛ yi bi anaa?” Ebinom kae se, “Yennye nni.” 
JHN.11.57	Saa bere yi na asɔfo mpanyin ne Farisifo no ahyɛ sɛ, sɛ obi nim baabi a Yesu wɔ a, ɔnkyerɛ na wɔnkɔkyere no.
JHN.12.1	Aka nnansia na Twam Afahyɛ no adu no, Yesu kɔɔ Betania, kurow a na Lasaro a Yesu nyanee no fi awufo mu no te mu no mu. 
JHN.12.2	Wɔtow Yesu pon. Marta na ɔsomee wɔ saa opontow yi ase. Lasaro tenaa Yesu nkyɛn pɛɛ wɔ ɔpon no ho. 
JHN.12.3	Wɔredidi no, Maria faa ngohuam bi a ne bo yɛ den behwie guu Yesu nan ase de ne tinhwi popae. Ngo no hua gyee ofie hɔ nyinaa.
JHN.12.4	Yuda Iskariot a ɔyɛ asuafo no mu baako a akyiri yi obeyi Yesu ama no ani annye nea ɔbea yi yɛe no ho, 
JHN.12.5	enti ɔkae se, “Adɛn nti na wantɔn saa ngohuam yi na yɛamfa sika no amma ahiafo?” 
JHN.12.6	Ɛnyɛ sɛ na odwen ahiafo ho nti na ɔkaa saa asɛm yi, na mmom na ɔyɛ ɔkorɔmfo na esiane sɛ na ɔhwɛ asuafo no sika so nti, na owiawia bi.
JHN.12.7	Yesu kae se, “Munnyaa ɔbea yi haw! Nea ɔbea yi ayɛ yi, ɔde asiesie me ama me wu. 
JHN.12.8	Mo ne ahiafo na ɛwɔ hɔ bere biara, na me de, me ne mo rentena hɔ daa.”
JHN.12.9	Bere a Yudafo no tee sɛ Yesu wɔ Betania no, wɔn mu pii kɔɔ hɔ; ɛnyɛ Yesu nko nti na wɔkɔɔ hɔ, na mmom, wɔkɔɔ hɔ sɛ wɔrekɔhwɛ Lasaro a Yesu nyanee no fii awufo mu no nso. 
JHN.12.10	Afei, asɔfo mpanyin no bɔɔ pɔw sɛ wobekum Lasaro nso, 
JHN.12.11	efisɛ, esiane Lasaro wusɔre no nti, na nnipa bebree retwe wɔn ho afi Yudafo mpanyin no ho abedi Yesu akyi.
JHN.12.12	Ade kyee no, nnipadɔm a wɔaba Twam Afahyɛ no tee sɛ Yesu reba Yerusalem no, 
JHN.12.13	wobubuu berɛw de kohyiaa no kwan de ahurusi teɛteɛɛm se, “Hosiana! Nhyira nka nea ɔreba wɔ Awurade din mu no. Nhyira nka Israelhene!”
JHN.12.14	Yesu rekɔ no, na ɔte afurum ba bi so sɛnea Kyerɛwsɛm hyɛɛ ho nkɔm se, 
JHN.12.15	“Nsuro, Sion babea! Hwɛ sɛ wo hene te afurum ba so reba wo nkyɛn.”
JHN.12.16	Mfitiase no, asuafo no ante eyinom nyinaa ase kosii sɛ wɔhyɛɛ Yesu anuonyam no ansa na wɔrekae sɛ, Kyerɛwsɛm no aka saa asɛm yi nyinaa afa no ho dedaw na ɛno ara ne nea wɔayɛ ama no no.
JHN.12.17	Nnipa a na wɔwɔ hɔ a wɔhui sɛ Yesu nyanee Lasaro fii awufo mu no kaa asɛm a esii no kyerɛɛ afoforo. 
JHN.12.18	Eyi nti na nnipa bebree kɔe sɛ wɔrekohyia Yesu kwan no, efisɛ, na wɔate sɛ wayɛ anwonwade.
JHN.12.19	Farisifo no huu nea ɛrekɔ so no, wɔkae se, “Anyɛ ye! Monhwɛ sɛ nnipa no nyinaa atu adi nʼakyi!”
JHN.12.20	Afahyɛ bere no mu no, Helafo bi nso kɔɔ Yerusalem sɛ wɔrekɔsom. 
JHN.12.21	Wɔkɔɔ Filipo a ofi Betsaida no nkyɛn kɔka kyerɛɛ no se, “Owura, yɛpɛ sɛ yehu Yesu.” 
JHN.12.22	Filipo kɔbɔɔ Andrea amanneɛ maa wɔn baanu kɔka kyerɛɛ Yesu.
JHN.12.23	Yesu ka kyerɛɛ wɔn se, “Bere no aso sɛ wɔbɛhyɛ Onipa ba no anuonyam. 
JHN.12.24	Mereka nokware akyerɛ mo se, sɛ wɔamfa burofua anhyɛ fam amma amporɔw na amfifi a, ɛda so yɛ burofua no ara, nanso sɛ ɛporɔw na efifi a, ɛsow aba pii. 
JHN.12.25	Obiara a ɔdɔ ne kra no, bɛhwere ne nkwa, na nea ɔnnɔ ne kra no, benya nkwa a enni awiei.
JHN.12.26	“Obiara a ɔpɛ sɛ ɔsom me no, ɛsɛ sɛ odi mʼakyi; na baabiara a mewɔ no, ɛsɛ sɛ mʼasomfo nso wɔ hɔ bi.”
JHN.12.27	Yesu kae se, “Afei de, me kra ho yeraw no na asɛm bɛn na menka? Menka se, ‘Agya, gye me fi saa amanehunu yi mu anaa?’ Nanso eyi nti na wosomaa me baa wiase sɛ mimmehu amane. 
JHN.12.28	Agya, hyɛ wo din anuonyam!” Ɔkasa wiei no, nne bi fi soro kae se, “Mahyɛ no anuonyam dedaw na mɛsan mahyɛ no bio.” 
JHN.12.29	Nnipakuw a na wɔwɔ hɔ no tee nne no, wɔkae se aprannaa na ɛrebobɔ mu. Ebinom nso kae se, ɔsoro bɔfo na ɔkasa kyerɛɛ no.
JHN.12.30	Nanso Yesu ka kyerɛɛ wɔn se, “Mo nti na saa nne yi kasae na ɛnyɛ me nti. 
JHN.12.31	Afei bere adu sɛ wobu wiase atɛn na wotu ɔbonsam a odi wiase so no gu. 
JHN.12.32	Sɛ wonya ma me so fi asase mu a, mɛtwe nnipa nyinaa aba me nkyɛn.” 
JHN.12.33	Ɔkaa eyi de kyerɛɛ owu ko a obewu no.
JHN.12.34	Nnipa no kae se, “Kyerɛwsɛm no di adanse sɛ, Agyenkwa no renwu da. Adɛn nti na woka kyerɛ yɛn se, ɛsɛ sɛ wɔma Onipa Ba no so? Hena ne saa Onipa Ba no?”
JHN.12.35	Yesu buaa wɔn se, “Me hann no bɛhyerɛn ama mo mmere tiaa bi mu. Ɛno nti, monnantew mu bere a mowɔ saa hann no mu yi nkɔ baabiara a mopɛ sɛ mokɔ ansa na sum aduru; anyɛ saa a morenhu kwan. 
JHN.12.36	Bere a mowɔ hann mu yi, munnye hann no nni na moayɛ hann no mma.” Yesu kaa nsɛm yi wiei no, ofii hɔ de ne ho kohintawee.
JHN.12.37	Ɛwom sɛ na Yesu ayɛ anwonwade ahorow ama Yudafo no ahu de, nanso na wonnye no nni ara. 
JHN.12.38	Eyi ne odiyifo Yesaia asɛm a ɔkae se, “Awurade, hena na obegye yɛn adi? Na hena nso na obegye wʼanwonwadwuma no adi sɛ adansedi?” 
JHN.12.39	Yudafo no annye anni efisɛ, na odiyifo Yesaia asan aka se, 
JHN.12.40	“Onyankopɔn afura wɔn ani, na wapirim wɔn koma sɛnea ɛbɛyɛ a wɔrenhu ade na wɔrente biribiara ase, anaasɛ wɔbɛdan aba me nkyɛn na masa wɔn yare.” 
JHN.12.41	Yesaia kaa eyi faa Yesu anuonyam a daakye obenya a Onyankopɔn yi kyerɛɛ no no ho.
JHN.12.42	Mpo, na Yudafo mpanyin no mu pii gye Yesu di, nanso na wosuro sɛ, sɛ Farisifo no hu wɔn a, wɔremma wɔmma asɔredan no mu bio. 
JHN.12.43	Na wɔpɛ sɛ nnipa bɛkamfo wɔn sen sɛ Onyankopɔn bɛhyɛ wɔn anuonyam.
JHN.12.44	Yesu teɛɛm se, “Obiara a ogye me di no, ɛnyɛ me nko na ogye me di, na ogye nea ɔsomaa me no nso di. 
JHN.12.45	Na nea ohu me no hu nea ɔsomaa me no nso. 
JHN.12.46	Maba wiase sɛ hann, na obiara a ogye me di no ankɔ so antena sum mu. 
JHN.12.47	Obiara a ɔte mʼasɛm na onni so no, meremmu no atɛn. Efisɛ, mamma sɛ merebebu nnipa atɛn, na mmom mebae sɛ merebegye wɔn nkwa. 
JHN.12.48	Obiara a ɔpo me na onnye mʼasɛm nni no, ɔtemmufo bi wɔ hɔ a obebu no atɛn. Me nsɛm a maka akyerɛ mo no na atemmu da no ebebu mo atɛn. 
JHN.12.49	Nsɛm a maka no nyinaa, ɛnyɛ me ara ankasa mʼadwene na mede ka kyerɛɛ mo, na mmom ɛyɛ nea Agya no ka kyerɛɛ me sɛ menka nkyerɛ mo no.
JHN.12.50	“Minim sɛ asɛm biara a Agya no ahyɛ me sɛ menka no de nnipa kɔ nkwa a enni awiei mu; enti asɛm a ɔbɛka akyerɛ me se menka biara no, ɛno na meka!”
JHN.13.1	Ade rebɛkye ama Twam Afahyɛ no adu no, Yesu hui sɛ afei bere aso sɛ ofi wiase kɔ nʼagya nkyɛn. Yesu yɛ obi a na ɔdɔ nʼakyidifo, na ɔdɔɔ wɔn kosii sɛ owui. 
JHN.13.2	Bere a na Yesu ne nʼasuafo te adidii no, ɔbonsam kɔhyɛɛ Yuda Iskariot a ɔyɛ Simon ba no mu sɛ onyi Yesu mma. 
JHN.13.3	Yesu nim sɛ nʼagya de tumi nyinaa ahyɛ ne nsa, na ofi Onyankopɔn nkyɛn na ɔbae, na ɔresan akɔ ne nkyɛn. 
JHN.13.4	Yesu sɔre fii didipon no ho, yii nʼatade nguguso guu hɔ, de mpopaho twaa nʼasen. 
JHN.13.5	Ohwiee nsu guu kankyee bi mu na ofitii ase hohoroo asuafo no nan ase de mpopaho no popae. 
JHN.13.6	Bere a Yesu duu Simon Petro so no, Petro bisaa no se, “Awurade, worebɛhohoro me nan ase anaa?”
JHN.13.7	Yesu buaa no se, “Nea mereyɛ yi, worente ase mprempren, nanso akyiri yi wobɛte ase.”
JHN.13.8	Petro ampene asɛm a ɔkae no so kae se, “Ɛnyɛ wo na ɛsɛ sɛ wohohoro me nan ase.” Yesu ka kyerɛɛ no se, “Sɛ manhohoro wo nan ase a, na wonka me ho.”
JHN.13.9	Simon Petro kae se, “Awurade, ɛnne na ɛnyɛ me nan ase nko, na mmom, me nsa ho ne me tirim nso ka ho.”
JHN.13.10	Yesu ka kyerɛɛ no se, “Obiara a waguare no, aguare ho nhia no bio gye ne nan ase nko na ɛsɛ sɛ ɔhohoro, efisɛ, ne nipadua no de, efi biara nni ho. Mo nyinaa ho afi, gye mo mu baako pɛ.” 
JHN.13.11	Na Yesu nim onipa ko a ɔrebeyi no ama no, ɛno nti na ɔkae se ɛnyɛ wɔn nyinaa na wɔn ho afi no.
JHN.13.12	Yesu hohoroo wɔn nan ase wiei no, ɔfaa nʼatade nguguso no hyɛe, san kɔtenaa didipon no ho. Afei obisaa nʼasuafo no se, “Mote nea mayɛ yi ase anaa? 
JHN.13.13	Mofrɛ me Kyerɛkyerɛfo ne Awurade a, mudi me frɛ; efisɛ, ɛno ne nea meyɛ. 
JHN.13.14	Sɛ me a meyɛ mo Awurade ne Kyerɛkyerɛfo no mpo ahohoro mo nan ase a, ɛnne, na ɛsɛ sɛ mo nso mohohorohohoro mo ho mo ho nan ase.
JHN.13.15	“Mayɛ eyi de ayɛ nhwɛso ama mo sɛnea mo nso mobɛyɛ saa ara. 
JHN.13.16	Mereka nokware akyerɛ mo se, akoa nsen ne wura; saa ara nso na ɔsomafo nsen nea ɔsomaa no no. 
JHN.13.17	Afei a moate nea meyɛe no ase yi, sɛ moyɛ saa bi a, mubenya nhyira.
JHN.13.18	“Ɛnyɛ mo nyinaa na mereka saa asɛm yi akyerɛ mo; minim wɔn a mayi wɔn. Nanso ɛsɛ sɛ Kyerɛwsɛm a ɛka se, ‘Onipa a ɔne me to nsa didi no, beyi me ama’ no, ba mu. 
JHN.13.19	Mereka eyinom nyinaa akyerɛ mo ansa na aba mu sɛnea ɛbɛyɛ a, mubegye adi.
JHN.13.20	“Mereka nokware akyerɛ mo se, obiara a obegye nea mʼasoma no no, ogye me nso, na obiara a ogye me no nso, gye nea ɔsomaa me no.”
JHN.13.21	Yesu kaa eyinom nyinaa wiei no, ne ho yeraw no ma ɔpaee mu kae se, “Mereka nokware akyerɛ mo, mo mu baako beyi me ama!” 
JHN.13.22	Asuafo no de ahodwiriw hwehwɛhwehwɛɛ wɔn ho wɔn ho anim pɛe sɛ wohu nea ɔde no no. 
JHN.13.23	Na asuafo no mu baako a Yesu pɛ nʼasɛm no te ne nkyɛn pɛɛ. 
JHN.13.24	Simon Petro buu nʼani se, “Bisa no na ɔnkyerɛ wo onipa ko a ɔreka ne ho asɛm no.”
JHN.13.25	Ɛno nti saa osuani no twiw bɛn Yesu bisaa no se, “Awurade, ɛyɛ hena?”
JHN.13.26	Yesu buae se, “Nea mede abodoo bɛbɔ nsa no mu ama no no, ɔno na obeyi me ama.” Na ɔde abodoo bɔɔ nsa mu de maa Yuda a ɔyɛ Simon Iskariot ba no.
JHN.13.27	Bere a Yuda gyee abodoo no pɛ na ɔbonsam bɛhyɛɛ ne mu. Yesu ka kyerɛɛ no se, “Nea wopɛ sɛ woyɛ no, yɛ no ntɛm!”
JHN.13.28	Wɔn a na wɔte adidii no mu biara ante asɛm a Yesu ka kyerɛɛ no no ase. 
JHN.13.29	Esiane sɛ Yuda na ɔhwɛ asuafo no sika so nti, na wosusuw sɛ, Yesu reka akyerɛ no se, ɔnkɔtɔ biribi a ɛho hia ma afahyɛ no anaasɛ ɔnkɔma ahiafo biribi. 
JHN.13.30	Yuda gyee abodoo no pɛ na ofii adi; saa bere no na ɛyɛ anadwo.
JHN.13.31	Yuda fii adi kɔe akyi no, Yesu kae se, “Afei na Onipa Ba no anuonyam ada adi; na Onyankopɔn nam Ɔba no so ada nʼanuonyam adi. 
JHN.13.32	Na sɛ ɛnam Ɔba no so na Onyankopɔn anuonyam da adi a, ɛnne na Onyankopɔn nam ne tumi so bɛda Onipa Ba no anuonyam adi. Ɔbɛyɛ eyi ntɛm so. 
JHN.13.33	Me mma, ɛrenkyɛ biara, megyaw mo hɔ. Sɛnea meka kyerɛɛ Yudafo mpanyin no, mobɛhwehwɛ me nanso, morentumi mma faako a merekɔ hɔ no.
JHN.13.34	“Ahyɛde foforo na mede regyaw mo se, ‘Monnodɔ mo ho sɛnea medɔ mo no. 
JHN.13.35	Na sɛ mododɔ mo ho mo ho a, obiara behu sɛ moyɛ mʼasuafo.’ ”
JHN.13.36	Simon Petro bisaa Yesu se, “Awurade, ɛhe na worekɔ?” Yesu buaa no se, “Faako a merekɔ no de, worentumi nni mʼakyi; daakye bi wobɛba abɛka me ho.”
JHN.13.37	Petro bisaa no se, “Awurade, adɛn nti na merentumi nni wʼakyi saa bere yi? Ɛyɛ owu mpo a, mewu ama wo.”
JHN.13.38	Yesu bisaa no se, “Woasiesie wo ho ampa ara sɛ wubewu ama me anaa? Mereka nokware akyerɛ wo se, ansa na akokɔ bɛbɔn no, na woapa me mpɛn abiɛsa.”
JHN.14.1	Yesu ka kyerɛɛ nʼasuafo no se, “Mommma mo koma nntu. Munnye Onyankopɔn nni na munnye me nso nni. 
JHN.14.2	Tenabea bebree wɔ mʼagya fi, ɛno nti, merekɔ akosiesie baabi ama mo. Sɛ asɛm a mereka yi nyɛ nokware a, anka merenka nkyerɛ mo. 
JHN.14.3	Na sɛ mekɔ na mekosiesie baabi ma mo a, mɛsan aba abɛfa mo akɔ na me ne mo akɔtena. 
JHN.14.4	Munim faako a merekɔ no ne ɔkwan ko a mobɛfa so aba hɔ bi.”
JHN.14.5	Toma bisaa no se, “Awurade, yennim faako a worekɔ na yɛbɛyɛ dɛn ahu kwan aba hɔ bi.”
JHN.14.6	Yesu buae se, “Mene kwan no, ne nokware no, ne nkwa no; obi ntumi nkɔ Agya no hɔ gye sɛ ɔfa me so.” 
JHN.14.7	Yesu kae bio se, “Afei a moahu onipa ko a meyɛ yi, saa ara nso na mubehu mʼagya no, na efi saa bere yi munim no, efisɛ, moahu no!”
JHN.14.8	Filipo bisaa no se, “Awurade, kyerɛ yɛn Agya no, efisɛ, nea yɛrehwehwɛ ara ne no.”
JHN.14.9	Yesu buae no se, “Filipo, enti me ne mo nantewee dedaadaw yi, wunnim onipa ko a meyɛ? Obiara a onim onipa ko a meyɛ no nim mʼagya no. Adɛn nti na woka se, ‘Kyerɛ yɛn Agya’ no? 
JHN.14.10	Filipo, wunnye nni sɛ mewɔ Agya no mu na Agya no nso wɔ me mu?” Yesu san ka kyerɛɛ nʼasuafo no se, “Nsɛm a maka akyerɛ mo no mfi mʼankasa. Agya a ɔte me mu no na ɔnam me so yɛ nʼadwuma. 
JHN.14.11	Munnye me nni sɛ mewɔ Agya no mu na Agya no nso wɔ me mu. Sɛ munnye nsɛm a maka no nni a, nnwuma a mayɛ no nti, munnye nni.
JHN.14.12	“Mereka nokware akyerɛ mo, obiara a ogye me di no, bɛyɛ nnwuma a meyɛ no bi na mpo ɔbɛyɛ nnwuma akɛseakɛse, efisɛ, merekɔ mʼagya no nkyɛn. 
JHN.14.13	Na biribiara a mode me din bebisa no, mɛyɛ ama mo sɛnea ɛbɛyɛ a Agya no anuonyam nam ne Ba no so bɛda adi. 
JHN.14.14	Biribiara a mode me din bebisa no, mɛyɛ ama mo.
JHN.14.15	“Sɛ modɔ me a, mubedi mʼahyɛde so. 
JHN.14.16	Mebisa Agya no na wama mo ɔboafo foforo a ɔne Honhom Kronkron no a ɔda Onyankopɔn nokware nyinaa adi no na ɔne mo atena daa. 
JHN.14.17	Wiase rentumi nnye no, efisɛ, wonhu no, na wonnim no. Nanso mo de, munim no, efisɛ, ɔne mo na ɛte. 
JHN.14.18	Merennyaw mo sɛ nyisaa; mɛsan aba mo nkyɛn bio. 
JHN.14.19	Ɛrenkyɛ biara nnipa renhu me bio, nanso mo de, mubehu me; na esiane sɛ mete ase no nti, mo nso mobɛtena ase. 
JHN.14.20	Na da a mɛsɔre afi awufo mu no du a, na mubehu sɛ, mewɔ mʼagya no mu, na mo nso mowɔ me mu, sɛnea me nso mewɔ mo mu no. 
JHN.14.21	Obiara a odi mʼahyɛde so no ne obi a ɔdɔ me. Obiara a ɔdɔ me no mʼagya bɛdɔ no, na me nso mɛdɔ no na mada me ho adi akyerɛ no.”
JHN.14.22	Yuda, ɛnyɛ Iskariot, kae se, “Awurade, ɛbɛyɛ dɛn na wobɛda wo ho adi akyerɛ yɛn nko ara na ɛnyɛ nnipa nyinaa?”
JHN.14.23	Yesu buaa no se, “Obiara a ɔdɔ me no, bedi me nsɛm so. Mʼagya bɛdɔ no na me ne mʼagya bɛba ne nkyɛn ne no abɛtena. 
JHN.14.24	Obiara a ɔnnɔ me no renni me nsɛm so. Nsɛm a moate no nyɛ me ara me nsɛm na mmom, efi mʼagya a ɔsomaa me no nkyɛn. 
JHN.14.25	Mewɔ mo nkyɛn yi na mereka eyinom nyinaa akyerɛ mo. 
JHN.14.26	Honhom Kronkron no a ɔne ɔboafo a Agya no bɛsoma no me din mu no, bɛkyerɛkyerɛ mo biribiara, na wakaekae mo biribiara a maka akyerɛ mo no.
JHN.14.27	“Asomdwoe na mede regyaw mo; mʼasomdwoe na mede regyaw mo. Ɛnyɛ wiase asomdwoe na mede regyaw mo. Mommma mo koma nntu; na munnsuro nso. 
JHN.14.28	Monkae asɛm a meka kyerɛɛ mo se, ‘Merekɔ, nanso mɛsan aba mo nkyɛn bio’ no. Sɛ modɔ me ampa ara a, anka mo ani begye, efisɛ, afei de, metumi akɔ Agya a ɔwɔ tumi sen me no nkyɛn. 
JHN.14.29	Maka eyinom akyerɛ mo sɛnea ɛba mu a mubegye me adi.
JHN.14.30	“Merentumi nkɔ so nkasa pii nkyerɛ mo bio, efisɛ, ɔbonsam no reba nanso onni me so tumi. 
JHN.14.31	Na ɛsɛ sɛ nnipa hu sɛ medɔ Agya no, ɛno nti na asɛm biara a ɔbɛka no, meyɛ no. Monsɔre mma yɛnkɔ.”
JHN.15.1	“Mene nokware bobe no na mʼagya ne okuafo no. 
JHN.15.2	Dubaa biara a ɛnsow aba no, otwa kyene, na dubaa biara a ɛsow no, oyiyi ho na asow aba bebree. 
JHN.15.3	Me nsɛm a maka akyerɛ mo no ama mo ho afi dedaw. 
JHN.15.4	Montena me mu na me nso mentena mo mu. Dubaa biara ankasa rentumi nsow aba gye sɛ ɛfam ne dutan ho. Saa ara nso na morentumi nsow aba gye sɛ mote me mu.
JHN.15.5	“Mene bobe no na mone dubaa no. Obiara a ɔte me mu na mete ne mu no, bɛsow aba bebree; sɛ mokwati me a, morentumi nyɛ hwee. 
JHN.15.6	Obiara a ɔntena me mu no, te sɛ dubaa a wɔatwa atow akyene a ɛho nni mfaso; ɛwo a, wɔboaboa ano de gu gya mu hyew. 
JHN.15.7	Sɛ mote me mu na me nsɛm nso tena mo mu a, ɛnne biribiara a mopɛ a mubebisa no, wɔde bɛma mo. 
JHN.15.8	Wɔn a wɔyɛ mʼasuafo nokware mu no sow aba bebree de hyɛ mʼagya anuonyam.
JHN.15.9	“Sɛnea Agya no dɔ me no, saa ara nso na me nso medɔ mo. Montena me dɔ mu. 
JHN.15.10	Sɛ mudi mʼahyɛde so a, mobɛtena me dɔ mu sɛnea madi mʼagya ahyɛde so na ɛno nti ɔda so dɔ me no.
JHN.15.11	“Maka eyinom nyinaa akyerɛ mo sɛnea ɛbɛyɛ a mubenya mʼanigye no bi na ama mo anigye awie pɛyɛ. 
JHN.15.12	Mʼahyɛde ne sɛ, monnodɔ mo ho mo ho sɛnea medɔ mo no. 
JHN.15.13	Ɔdɔ biara nsen sɛ obi bewu ama ne nnamfonom. 
JHN.15.14	Sɛ mudi nea mehyɛ mo sɛ monyɛ no so a, na moyɛ me nnamfonom.
JHN.15.15	“Memfrɛ mo nkoa bio, efisɛ, akoa nnim nea ne wura reyɛ. Mmom, mefrɛ mo nnamfo, efisɛ, maka birabiara a mete fii mʼagya no nkyɛn akyerɛ mo.
JHN.15.16	“Ɛnyɛ mo na moyii me; me na miyii mo na memaa mo adwuma sɛ monkɔyɛ na monsow aba pa bebree. Na biribiara a mode me din bebisa Agya no no, ɔde bɛma mo. 
JHN.15.17	Eyi na mehyɛ mo; monnodɔ mo ho.
JHN.15.18	“Sɛ wiase tan mo a, monkae sɛ me na ɛtan me kan ansa na ɛretan mo. 
JHN.15.19	Sɛ mote ase ma wiase a, ɛnne wiase bɛdɔ mo sɛ wɔn a wɔyɛ ne de. Nanso miyii mo fii wiasefo mu, ɛno nti, monyɛ wiasefo bio; eyi nti na wiasefo tan mo no. 
JHN.15.20	Monkae asɛm a meka kyerɛɛ mo no. ‘Akoa nsen ne wura.’ Sɛ wɔtan me a, mo nso, wɔbɛtan mo; sɛ wotie mʼasɛm a meka no a, mo nso, wobetie mo. 
JHN.15.21	Esiane sɛ moyɛ me de nti, na wɔbɛtaa mo, efisɛ, wonnim Onyankopɔn a ɔsomaa me no.
JHN.15.22	“Sɛ memmɛkaa asɛm biara nkyerɛɛ wɔn a, anka wɔrenni bɔne ho fɔ. Afei de wonni wɔn bɔne ho anoyi biara. 
JHN.15.23	Obiara a ɔtan me no tan mʼagya nso. 
JHN.15.24	Sɛ manyɛ nnwuma a obiara nyɛɛ bi da no wɔ wɔn mu a, anka wɔrenni bɔne ho fɔ; nanso wɔahu nea meyɛe, nso wɔtan me ne mʼagya. 
JHN.15.25	Ɛsɛ sɛ eyi ba mu sɛnea ɛbɛyɛ a nea wɔakyerɛw wɔ wɔn Mmara no mu a ɛka se, ‘Wɔtan me kwa’ no, bɛba mu.
JHN.15.26	“Mɛsoma ɔboafo a ɔyɛ nokware honhom a ofi Agya no nkyɛn no aba mo nkyɛn na wabedi me ho adanse akyerɛ mo. 
JHN.15.27	Na mo nso mubedi me ho adanse, efisɛ, me ne mo na ɛwɔ hɔ fi mfitiase pɛɛ.
JHN.16.1	“Maka eyinom nyinaa akyerɛ mo na moatumi agyina hɔ pintinn. 
JHN.16.2	Wɔbɛpam mo afi wɔn asɔredan mu. Na bere bi bɛba a obiara a obekum mo no besusuw sɛ, sɛ ɔyɛ saa a, na ɔresom Onyankopɔn. 
JHN.16.3	Wɔde saa nneɛma yi bɛyɛ mo, efisɛ, wonnim Agya no na me nso wonnim me. 
JHN.16.4	Nanso maka eyi akyerɛ mo sɛnea ɛbɛyɛ a, sɛ bere no du a, mobɛkae nea meka kyerɛɛ mo no. Mfitiase no, manka eyi ankyerɛ mo, efisɛ na meka mo ho.
JHN.16.5	“Afei de merekɔ nea ɔsomaa me no nkyɛn. Nanso mo mu biara mmisaa me se, ‘Ɛhe na worekɔ?’ 
JHN.16.6	Nea maka akyerɛ mo yi ama mo werɛ ahow. 
JHN.16.7	Nanso meka nokware kyerɛ mo; eye ma mo sɛ mɛkɔ, efisɛ, sɛ mankɔ a, ɔboafo no remma mo nkyɛn.
JHN.16.8	“Nanso sɛ mekɔ a, mɛsoma no aba mo nkyɛn. Na sɛ ɔba a, ɔbɛma wiasefo ahu wɔn bɔne ne nea ɛyɛ trenee ne Onyankopɔn atemmu. 
JHN.16.9	Nea wɔka fa bɔne ho no nyɛ nokware, efisɛ, wonnye me nni. 
JHN.16.10	Nea wɔka fa trenee ho no nyɛ nokware, efisɛ, merekɔ Agya no nkyɛn na morenhu me bio. 
JHN.16.11	Saa ara na nea wɔka fa atemmu ho no nso nyɛ nokware, efisɛ, wɔabu wiase yi temmufo no atɛn dedaw.
JHN.16.12	“Mewɔ nsɛm pii ka kyerɛ mo nanso mprempren de, morentumi nte ase. 
JHN.16.13	Sɛ nokware Honhom no ba a, ɔbɛma moahu nokware no nyinaa. Ɔrenkasa mma ne ho na mmom, nea ɔte no na ɔbɛka, na ɔbɛka nneɛma a ɛbɛba no ho nsɛm akyerɛ mo. 
JHN.16.14	Ɔbɛhyɛ me anuonyam, efisɛ, obetie asɛm biara a meka no na wabɛka akyerɛ mo. 
JHN.16.15	Biribiara a mʼagya wɔ no yɛ me de. Ɛno nti na mekae se, Honhom no betie biribiara a meka kyerɛ no, na wabɛka akyerɛ mo no.
JHN.16.16	“Aka kakraa bi morenhu me, nanso ɛno akyi no, ɛrenkyɛ koraa, mubehu me bio!”
JHN.16.17	Asuafo no bi bisabisaa wɔn ho wɔn ho se, “Eyi ase ne dɛn? Ɔreka akyerɛ yɛn se, ‘Aka kakraa bi morenhu me nanso ɛno akyi no, ɛrenkyɛ koraa na moasan ahu me.’ Ɔsan ka bio se, ‘Efisɛ, merekɔ Agya no nkyɛn.’ ”
JHN.16.18	Wɔsan bisaa bio se, “Saa asɛm, ‘aka kakra’ yi ase ne dɛn? Yɛnte nea ɔreka yi ase.”
JHN.16.19	Yesu hui sɛ wɔpɛ sɛ wobisa no asɛm a ɔkae no ase no nti, ɔka kyerɛɛ wɔn se, “Mekae se, ‘aka kakraa bi morenhu me nanso ɛno akyi no, ɛrenkyɛ koraa mubehu me bio’. Eyi ne asɛm a monte ase a enti morebisabisa mo ho mo ho yi? 
JHN.16.20	Meka nokware akyerɛ mo; mo werɛ bɛhow na moasu nanso wiasefo ani begye. Mubedi awerɛhow nanso mo awerɛhow no bɛdan anigye. 
JHN.16.21	Sɛ ɔbea rebɛwo a, na werɛ how, efisɛ, nʼamanehunu bere adu so. Nanso sɛ onya wo a, ne werɛ fi ne yaw, efisɛ, nʼani gye sɛ wawo onipa aba wiase. 
JHN.16.22	Saa ara na ɛte wɔ mo ho. Mprempren de, mo werɛ ahow. Nanso mehu mo bio ama mo ani agye na obi rentumi nnye saa anigye no mfi mo nsam. 
JHN.16.23	Sɛ saa da no du a, moremmisa me biribiara. Meka nokware akyerɛ mo, Agya no de biribiara a mode me din bebisa no bɛma mo. 
JHN.16.24	Ebesi saa bere yi, momfaa me din mmisaa biribiara da. Mummisa na wɔde bɛma mo na mo anigye awie pɛyɛ.
JHN.16.25	“Menam abebu mu na maka eyinom akyerɛ mo. Nanso bere bi bɛba a merenkasa abebu mu bio na mmom, mɛka biribiara a ɛfa Agya no ho no fann akyerɛ mo. 
JHN.16.26	Sɛ saa da no du a, mode me din bebisa no biribiara a ɛho hia mo. Menka se me na mebisa Agya no ama mo, 
JHN.16.27	efisɛ, Agya no ankasa dɔ mo. Ɔdɔ mo, efisɛ, modɔ me na moagye adi sɛ mifi Onyankopɔn nkyɛn na mebae. 
JHN.16.28	Mifi Agya no nkyɛn na mebaa wiase; na afei merefi wiase akɔ Agya no nkyɛn.”
JHN.16.29	Nʼasuafo no ka kyerɛɛ no se, “Afei de, wokasa pefee ma yɛte wo ase. 
JHN.16.30	Yɛahu sɛ wunim biribiara; ɛho nhia sɛ obi bisa wo nsɛm. Eyi ama yɛagye adi sɛ wufi Onyankopɔn nkyɛn.”
JHN.16.31	Yesu buaa wɔn se. “Afei de, mugye di? 
JHN.16.32	Bere bi rebedu na mpo adu dedaw a mo nyinaa bɛhwete na obiara akɔ ne fi na aka me nko. Nanso ɛrenka me nko efisɛ, Agya no ka me ho. 
JHN.16.33	Maka eyinom akyerɛ mo na moanya asomdwoe wɔ me mu. Mubehu amane wɔ wiase. Nanso munnyina pintinn! Madi wiase so nkonim!”
JHN.17.1	Yesu kaa saa nsɛm yi wiei no, ɔhwɛɛ soro bɔɔ mpae se, “Agya, bere no adu. Hyɛ wo Ba no anuonyam, na Ɔba no nso nhyɛ wo anuonyam. 
JHN.17.2	Womaa no nnipa nyinaa so tumi sɛnea ɛbɛyɛ a ɔbɛma wɔn a wode wɔn maa no no nkwa a enni awiei. 
JHN.17.3	Na ɔkwan a wɔnam so benya nkwa a enni awiei ne sɛ, wobehu Onyankopɔn koro nokwafo no, ne Yesu Kristo a wosomaa no baa asase so no! 
JHN.17.4	Medaa wʼanuonyam adi kyerɛɛ wɔ asase so na miwiee adwuma a wode hyɛɛ me nsa no yɛ. 
JHN.17.5	Na afei, Agya, fa anuonyam a mewɔ wɔ wʼanim ansa na worebɔ wiase no hyɛ me wɔ wʼanim ha.
JHN.17.6	“Mama nnipa a na anka wɔte wiase a wode wɔn hyɛɛ me nsa no ahu wo. Na wɔyɛ wo de na wode wɔn maa me. Wɔatie wʼasɛm. 
JHN.17.7	Afei wɔahu sɛ biribiara a wode maa me no fi wo nkyɛn. 
JHN.17.8	Mekaa asɛm a woka kyerɛɛ me se menka nkyerɛ wɔn no kyerɛɛ wɔn na wotiei. Wonim sɛ ɛyɛ nokware sɛ mifi wo nkyɛn na mebae. Na wogye di sɛ wo na wosomaa me.
JHN.17.9	“Mebɔ mpae ma wɔn. Memmɔ mpae mma wɔn a wonnye wʼasɛm nni, na mmom, nnipa a wode wɔn maa me no na mebɔ mpae ma wɔn, efisɛ, wɔyɛ wo de. 
JHN.17.10	Biribiara a mewɔ no yɛ wo de na biribiara a wowɔ no nso yɛ me de. Ɛnam eyinom so ama manya anuonyam. 
JHN.17.11	Na afei merefi wiase, na magyaw wɔn wɔ akyiri reba wo nkyɛn. Agya kronkron, wɔn a wode wɔn maa me no, fa wo din a tumi wɔ mu no bɔ wɔn ho ban na wɔayɛ baako sɛnea wo ne me yɛ baako no. 
JHN.17.12	Bere a me ne wɔn wɔ hɔ no, mede tumi a wode maa me no hwɛɛ wɔn so. Mebɔɔ wɔn ho ban, na wɔn mu biara annyera, gye onipa a ɛsɛ sɛ ɔyera no nko ara, sɛnea ɛbɛyɛ a, Kyerɛwsɛm no bɛba mu.
JHN.17.13	“Afei mereba wo nkyɛn. Maka saa nsɛm yi nyinaa bere a meda so wɔ wiase yi sɛnea ɛbɛyɛ a mʼanigye bɛhyɛ wɔn ma. 
JHN.17.14	Mekaa wʼasɛm kyerɛɛ wɔn na wiasefo tan wɔn, efisɛ, womfi wiase sɛnea me nso mimfi wiase no. 
JHN.17.15	Mimmisa wo sɛ yi wɔn fi wiase, na mmom, mesrɛ sɛ, bɔ wɔn ho ban fi ɔbonsam nsam. 
JHN.17.16	Sɛnea mimfi wiase no, saa ara nso na womfi wiase. 
JHN.17.17	Fa wo nsɛm a ɛyɛ nokware no kyerɛkyerɛ wɔn na ɛntew wɔn ho, nyɛ wɔn kronkron. 
JHN.17.18	Sɛnea wosomaa me baa wiase no, saa ara na me nso meresoma wɔn akɔ wiase. 
JHN.17.19	Wɔn nti, mede me ho ma wo sɛnea ɛbɛyɛ a wɔn nso de wɔn ho nyinaa bɛma wo.
JHN.17.20	“Memmɔ mpae mma wɔn nko. Mebɔ mpae ma wɔn a wɔnam wɔn asɛm a wɔbɛka no so agye adi no nso. 
JHN.17.21	Mebɔ mpae sɛ wɔn nyinaa bɛyɛ baako. Agya, sɛnea wowɔ me mu na me nso mewɔ wo mu no, saa ara nso na ma wɔntena yɛn mu. Ma wɔn nyinaa nyɛ baako sɛnea ɛbɛyɛ a, wiase begye adi sɛ, wo na wosomaa me.
JHN.17.22	“Mede anuonyam a wode hyɛɛ me a ɛmaa me ne wo yɛɛ baako no ahyɛ wɔn sɛnea ɛbɛyɛ a, wɔn nso, wɔbɛyɛ baako sɛnea yɛn nso yɛyɛ baako no. 
JHN.17.23	Mewɔ wɔn mu na wo nso wowɔ me mu, sɛnea ɛbɛyɛ a, wɔn nyinaa bɛyɛ baako na wiase ahu sɛ, wo na wosomaa me na wodɔ wɔn sɛnea wodɔ me no.
JHN.17.24	“Agya, mepɛ sɛ wɔn a wode wɔn maa me no bɛka me ho wɔ faako a mewɔ no, na wɔahu mʼanuonyam, anuonyam a wode maa me no, efisɛ, wodɔ me ansa na wobɔɔ wiase.
JHN.17.25	“Agya kronkron, wiase nnim wo, nanso me de, minim wo; na asuafo yi nim sɛ wo na wosomaa me. 
JHN.17.26	Mama wɔahu sɛnea wo te na mɛkɔ so ayɛ saa daa, sɛnea ɛbɛyɛ a ɔdɔ a wodɔ me no bɛtena wɔn nso mu na me nso, matena wɔn nso mu bi.”
JHN.18.1	Yesu bɔɔ saa mpae yi wiei no, ɔne nʼasuafo no fii baabi a wɔwɔ no kotwaa asu Kidron kɔɔ turo bi mu. 
JHN.18.2	Esiane sɛ na Yesu ne nʼasuafo no taa kɔ hɔ no nti, na Yuda a oyii no mae no nim hɔ.
JHN.18.3	Asɔfo mpanyin ne Farisifo no somaa Yuda ne asraafo ne asɔredan mu awɛmfo a wokitakita akode ne akanea kɔɔ faako a wɔwɔ no.
JHN.18.4	Yesu a na onim nea ɛbɛba ne so nyinaa no kohyiaa wɔn bisaa wɔn se. “Hena na mohwehwɛ no?”
JHN.18.5	Wobuaa no se, “Yesu a ofi Nasaret no.” Yesu ka kyerɛɛ wɔn se, “Me ni!” Na Yuda a oyii no mae no gyina hɔ bi. 
JHN.18.6	Yesu kae se, “Me ni” no, wopimpinii wɔn akyi na wɔhwehwee ase.
JHN.18.7	Ɔsan bisaa wɔn bio se, “Mohwehwɛ hena?” Na wobuae se, “Yesu a ofi Nasaret no.”
JHN.18.8	Yesu buaa wɔn se, “Maka akyerɛ mo dedaw se me ni. Sɛ me na mohwehwɛ me de a, ɛnne momma mʼasuafo no nkɔ.” 
JHN.18.9	Ɔkaa eyi nyinaa sɛnea ɛbɛyɛ a nsɛm a waka se, “Agya, wɔn a wode wɔn maa me no mu baako koraa nyerae” no, bɛba mu.
JHN.18.10	Saa bere no, Petro a na okita sekan no twee, de twaa ɔsɔfo panyin no asomfo no mu baako aso nifa. Saa akoa no din de Malko.
JHN.18.11	Yesu ka kyerɛɛ Petro se, “Fa wo sekan no san hyɛ faako a wotwe fii. Ɛnsɛ sɛ menom kuruwa a mʼagya de ama me no ano anaa?”
JHN.18.12	Asraafo no ne wɔn panyin ne asɔredan mu awɛmfo no kyeree Yesu, kyekyeree ne nsa, 
JHN.18.13	de no dii kan kɔmaa Ana a na nʼase ne Kaiafa a saa bere no na ɔyɛ ɔsɔfo panyin no. 
JHN.18.14	Kaiafa na otuu Yudafo no fo se, eye sɛ onipa baako bewu ama ɔman no no.
JHN.18.15	Simon Petro ne osuani baako dii Yesu akyi. Na osuani baako no yɛ obi a ɔsɔfo panyin no nim no yiye. Saa osuani no na onyaa kwan kɔɔ ɔsɔfo panyin no fi hɔ. 
JHN.18.16	Petro de ɔkaa ɔpon no akyi. Saa osuani a na onim ɔsɔfo panyin no yiye no, san bae ne abeawa a na ɔhwɛ ɔpon no ano no bɛkasae maa Petro nyaa kwan kɔɔ mu. 
JHN.18.17	Abeawa a ogyina ɔpon ano no bisaa Petro se, “Wonyɛ saa onipa no asuafo no mu baako anaa?” Petro buae se, “Dabi.”
JHN.18.18	Saa bere no na ɛyɛ awɔw bere, nti na asomfo no ne asraafo no asɔ gya a wɔreto. Petro nso kogyinaa hɔ too gya no bi.
JHN.18.19	Ɔsɔfo panyin no bisaa Yesu nsɛm faa nʼasuafo no ne ne nkyerɛkyerɛ ho.
JHN.18.20	Yesu buae se, “Mekaa me nsɛm nyinaa wɔ guam na mekyerɛkyerɛɛ wɔ asɔredan ne hyiadan mu a nnipa nyinaa hyia hɔ no. Menkaa asɛm biara wɔ kokoam. 
JHN.18.21	Adɛn nti na wubisa saa asɛm yi? Bisa wɔn a wotiee me no. Wɔn na wonim asɛm a mekae.”
JHN.18.22	Yesu kaa saa no, awɛmfo no mu baako bɔɔ no sotɔre kae se, “Wo sɛɛ ne hena a wutumi kasa ɔsofo panyin anim saa.”
JHN.18.23	Yesu buaa no se, “Sɛ maka asɛmmɔne bi a, ka asɛm a mekae no na obiara a ɔwɔ ha nte bi. Na sɛ asɛm a mekae no nso yɛ nokware de a, adɛn nti na wobɔ me?”
JHN.18.24	Afei Ana ma wɔde Yesu a wɔakyekyere ne nsa no kɔɔ ɔsɔfo panyin Kaiafa anim.
JHN.18.25	Bere a Petro da so gyina hɔ reto gya no bi no, wɔn a na wogyina hɔ no mu bi bisaa no se, “Wo nso wonyɛ ɔbarima no asuafo no mu baako anaa?” Petro sanee bio se, “Dabi, menka wɔn ho.”
JHN.18.26	Ɔsɔfo panyin no asomfo no mu baako a na ɔyɛ nea Petro twaa nʼaso no busuani no bisaa no se, “Ɛnyɛ wo na na wo ne no wɔ turo no mu hɔ no?”
JHN.18.27	Petro san sanee bio se, “Dabi.” Nʼano sii ara pɛ na akokɔ bɔnee.
JHN.18.28	Wɔde Yesu fi Kaiafa fi de no kɔɔ Pilato ahemfi. Saa bere no na ɛyɛ anɔpahema. Esiane sɛ na Yudafo no mpɛ sɛ efi ka wɔn na wɔatumi adi Twam Afahyɛ aduan no bi nti, wɔankɔ hɔ bi. 
JHN.18.29	Pilato fii adi baa faako a na nnipa no wɔ no bebisaa wɔn se, “Bɔne bɛn na saa onipa yi ayɛ?”
JHN.18.30	Nnipa no buaa no se, “Sɛ ɔnyɛɛ bɔne biara a anka yɛamfa no amma wʼanim ha.”
JHN.18.31	Pilato ka kyerɛɛ wɔn se, “Mo ara momfa no nkɔ na momfa mo mmara so nni nʼasɛm.” Yudafo no nso kae se, “Yenni tumi sɛ yekum obi.” 
JHN.18.32	Nea esii yi maa nsɛm a Yesu ka de kyerɛɛ owu ko a obewu no daa adi pefee.
JHN.18.33	Pilato san kɔɔ nʼahemfi hɔ kobisaa Yesu se, “Wone Yudafo hene no anaa?”
JHN.18.34	Yesu nso bisaa no se, “Wo ara wʼadwene na wode rebisa me saa asɛm yi, anaasɛ nnipa bi na aka me ho asɛm akyerɛ wo?”
JHN.18.35	Pilato buaa Yesu se, “Wususuw sɛ meyɛ Yudani anaa? Wo ara wo nkurɔfo ne wɔn asɔfo mpanyin na wɔde wo brɛɛ me. Dɛn na woayɛ?”
JHN.18.36	Yesu buaa no se, “Mʼahenni nyɛ asase so ahenni; sɛ mʼahenni yɛ asase so ahenni a, anka mʼakyidifo bɛko agye me afi Yudafo mpanyimfo no nsam. Mereka bio se, mʼahenni nyɛ asase so ahenni.”
JHN.18.37	Pilato bisaa no se, “Ɛnne na woyɛ ɔhene ne no?” Yesu buaa no se, “Wo na wuse meyɛ ɔhene. Ade baako pɛ nti na wɔwoo me baa wiase ha sɛ memmedi nokware ho adanse. Obiara a ɔpɛ nokware no tie me.”
JHN.18.38	Pilato bisaa no se, “Ɛdɛn ne saa nokware no?” Afei Pilato fii adi kɔɔ Yudafo no nkyɛn kɔka kyerɛɛ wɔn se, “Minni asɛm biara a megyina so abu no fɔ. 
JHN.18.39	Nanso sɛnea mo Twam Afahyɛ amanne te no, afe biara moma migyaa odeduani baako ma mo. Mopɛ sɛ migyaa Yudafo hene no ma mo anaa?”
JHN.18.40	Yudafo no teɛteɛɛm se, “Dabi! Ɛnyɛ saa onipa yi. Gyaa Baraba ma yɛn!” Na saa Baraba yi yɛ odwotwafo.
JHN.19.1	Pilato ma wɔbɔɔ Yesu mmaa. 
JHN.19.2	Asraafo no de nsɔe nwenee ahenkyɛw de hyɛɛ Yesu; afei wɔde atade kɔkɔɔ nso hyɛɛ no. 
JHN.19.3	Wodii ne ho fɛw, bobɔɔ no asotɔre, kae se, “Yudafo hene, wo nkwa so!”
JHN.19.4	Pilato fii adi kɔka kyerɛɛ dɔm no bio se, “Mɛsan de no abrɛ mo ama moahu sɛ minni asɛm biara a megyina so abu no fɔ.” 
JHN.19.5	Bere a Yesu fii adi bae no, na ɔhyɛ ahenkyɛw a wɔde nsɔe anwene ne atade kɔkɔɔ. Pilato ka kyerɛɛ dɔm no se, “Onipa no ni!”
JHN.19.6	Bere a asɔfo mpanyin ne awɛmfo no huu Yesu no, wɔteɛteɛɛm se, “Bɔ no asɛnnua! Bɔ no asɛnnuam!” Pilato ka kyerɛɛ wɔn se, “Mo ara ankasa momfa no nkɔ nkɔbɔ no asɛnnuam, efisɛ, minni asɛm biara a megyina so abu no fɔ.”
JHN.19.7	Yudafo no buae se, “Yɛwɔ mmara a ɛkyerɛ sɛ, ɛsɛ sɛ owu, efisɛ, ɔkae se, ɔyɛ Onyankopɔn Ba.”
JHN.19.8	Bere a Pilato tee asɛm a wɔkae no, ɔbɔɔ hu yiye. 
JHN.19.9	Ɔsan kɔɔ ahemfi hɔ kobisaa Yesu se, “Ɛhe na wufi?” Nanso Yesu ammua no.
JHN.19.10	Pilato bisaa no se, “Woremmua me anaa? Ɛsɛ sɛ wuhu sɛ, mewɔ tumi sɛ migyaa wo na mewɔ tumi nso sɛ mema wɔbɔ wo asɛnnuam!”
JHN.19.11	Yesu buaa no se, “Sɛ Onyankopɔn amfa saa tumi no amma wo a, anka wunni me so tumi biara. Enti onipa a ɔde me brɛɛ wo no na wayɛ bɔne a ɛso.”
JHN.19.12	Bere a Pilato tee asɛm a Yesu kae no, ɔhwehwɛɛ ɔkwan bi a ɔbɛfa so agyaa no. Nanso Yudafo no teɛteɛɛm se, “Sɛ wugyaa no a, na wonyɛ Kaesare adamfo! Obiara a ɔbɛka se ɔyɛ ɔhene no, yɛ Kaesare tamfo!”
JHN.19.13	Bere a Pilato tee asɛm a Yudafo no kae no, ɔde Yesu fii adi na ɔkɔtenaa nʼahengua so wɔ faako a wɔfrɛ hɔ Abo Sɛ, a Hebri kasa mu, ɛyɛ “Gabata.” 
JHN.19.14	Ade rebɛkye ama Twam Afahyɛ no adu so no, ɛbɛyɛ owigyinae no, Pilato ka kyerɛɛ Yudafo no se, “Mo hene no ni!”
JHN.19.15	Ɛdɔm no nso teɛteɛɛm bio se, “Kum no! Kum no! Bɔ no asɛnnuam!” Pilato bisaa wɔn se, “Mopɛ sɛ mebɔ mo hene no asɛnnuam anaa?” Asɔfo mpanyin no kae se, “Yɛn hene a yɛwɔ ara ne Kaesare!” 
JHN.19.16	Afei Pilato de Yesu maa Yudafo no sɛ wɔnkɔbɔ no asɛnnuam.
JHN.19.17	Enti wɔde Yesu a nʼasɛnnua da ne kɔn ho no kɔɔ kurow no mfikyiri baabi a wɔfrɛ hɔ se, “Nitiriso” hɔ, a Hebri kasa mu ɛyɛ “Golgota.” 
JHN.19.18	Ɛhɔ na wɔbɔɔ Yesu asɛnnuam. Wɔbɔɔ nnipa baanu bi nso asɛnnuam kaa ne ho. Na ɔbaako sɛn ne benkum so ɛnna ɔbaako nso sɛn ne nifa so a Yesu sɛn wɔn mfinimfini. 
JHN.19.19	Pilato kyerɛwee se, “Yesu Nasaretni, Yudafo hene,” ma wɔde taree nʼasɛnnua no atifi.
JHN.19.20	Esiane sɛ faako a wɔbɔɔ Yesu asɛnnuam ne kurow no mu kwan nware, na bio wɔakyerɛw nsɛm no wɔ Hebri, Roma ne Hela kasa mu no nti, nnipa bebree hu kenkanee.
JHN.19.21	Yudafo asɔfo mpanyin no ka kyerɛɛ Pilato se, “Nkyerɛw se, ‘Yudafo hene’ na mmom kyerɛw se, ‘Saa ɔbarima yi na ɔkae se, mene Yudafo hene!’ ”
JHN.19.22	Pilato kae se, “Nea makyerɛw no, makyerɛw.”
JHN.19.23	Asraafo no bɔɔ Yesu asɛnnuam wiei no, wɔkyɛɛ ne ntade mu maa ɔsraani biara faa mu baako ma ɛkaa nʼatade nhyɛase. Na saa atade no yɛ atade bi a, wɔanwene fi ne soro kosi ne fam a enni mpamee. 
JHN.19.24	Asraafo no nyinaa kae se, “Mommma yɛnntetew mu. Momma yɛmmɔ so ntonto na yenhu onipa a obenya.” Ade a wɔyɛe yi sii sɛnea ɛbɛyɛ a Kyerɛwsɛm a ɛka se, “Wɔkyekyɛɛ me ntade mu, bɔɔ so ntonto fae” no bɛba mu. Nea asraafo no yɛe ne no.
JHN.19.25	Nnipa a na wogyina Yesu asɛnnua no ho pɛɛ no ne ne na, ne na nuabea, Maria, a ɔyɛ Klopa yere ne Maria Magdalene. 
JHN.19.26	Yesu huu ne na ne osuani a ɔdɔ no no sɛ ogyina hɔ no, ɔka kyerɛɛ ne na se, “Ɔbea, wo ba ni.”
JHN.19.27	Afei ɔka kyerɛɛ osuani no se, “Wo na ni.” Efi saa bere no, osuani no faa no ne no kɔtenae.
JHN.19.28	Saa bere no, Yesu hui sɛ afei de biribiara aba nʼawiei, na sɛnea ɛbɛyɛ a Kyerɛwsɛm no bɛba mu no nti, ɔkae se, “Osukɔm de me.” 
JHN.19.29	Wɔde sapɔw a etua hisope ano bɔɔ nsa a emu keka mu de kaa nʼano.
JHN.19.30	Yesu nom wiei no, ɔkae se, “Mawie!” Ɔkaa eyi wiei no, osii ne ti ase na ogyaa mu.
JHN.19.31	Na ahosiesie da no adu a nʼadekyee so wobedi Twam Afahyɛ no. Saa da no ara nso ɛyɛ Homeda. Esiane sɛ na Yudafo no mpɛ sɛ wɔma amu no sensɛn asɛnnua no so nti, wɔkɔka kyerɛɛ Pilato se wɔpɛ sɛ wobubu nnipa no nan sɛnea ɛbɛyɛ a wobetumi ayiyi wɔn amu no afi asɛnnua no so. 
JHN.19.32	Asraafo no kobubuu ɔbarima a odi kan a ɔka nnipa baanu a wɔbɔɔ wɔne Yesu asɛnnuam ho no nan; wowiei no, wokobubuu ɔbarima a ɔto so abien no nso nan. 
JHN.19.33	Nanso woduu Yesu so no, wohui sɛ ɔno de, na wawu dedaw enti wɔammubu ne nan bi. 
JHN.19.34	Asraafo no mu baako de ne peaw wɔɔ ne mfe maa mogyasufi fi ne mfe mu bae. 
JHN.19.35	Onipa a ohuu nea esii yi no, na wadi ho adanse. Nʼadanse no yɛ nokware. Onim sɛ nea ɔka no yɛ nokware. Odi adanse sɛnea ɛbɛyɛ a mo nso mubegye adi. 
JHN.19.36+JHN.19.37	Eyinom nyinaa sii sɛnea ɛbɛyɛ a Kyerɛwsɛm a ɛka se, “Wɔremmu ne dompe bi” ne “Nnipa bɛhwɛ onipa a wɔwɔɔ ne mfe mu peaw” no bɛba mu.
JHN.19.38	Eyi akyi no, Yosef a ofi Arimatea a esiane Yudafo ho hu nti, na ɔyɛ Yesu suani wɔ kokoam no kɔsrɛɛ Pilato se ɔmma no kwan na onkoyi Yesu amu no. Pilato penee nʼadesrɛ no so, ɛno nti, okoyii Yesu amu no. 
JHN.19.39	Nikodemo a da bi anadwo ɔkɔɔ Yesu nkyɛn no nso de krobow ne aduhuam mfrafrae bɛyɛ nkaribo ɔha bae. 
JHN.19.40	Wɔn baanu no de nwera ne aduhuam mfrafrae no kyekyeree Yesu amu no sɛnea Yudafo kwan a wɔfa so sie wɔn amu no te no. 
JHN.19.41	Na ɔboda foforo bi a wonsiee obi wɔ mu da wɔ turo bi a ɛwɔ baabi a wɔbɔɔ Yesu asɛnnuam no. 
JHN.19.42	Esiane sɛ na saa ɔboda no bɛn no nti, wosiee Yesu amu no wɔ hɔ.
JHN.20.1	Kwasida anɔpahema, Maria Magdalene sɔre kɔɔ da no so kohui sɛ obi apirew ɔbo no afi ɔboda no ano.
JHN.20.2	Ohuu saa no, ɔde ahoɔhare kɔɔ Simon Petro ne osuani a Yesu dɔ no no nkyɛn kɔka kyerɛɛ wɔn se, “Nnipa bi akɔfa Awurade amu no afi ɔda no mu na minnim faako a wɔde no akɔto!”
JHN.20.3	Petro ne saa osuani yi tee asɛm no no, wotuu mmirika kɔɔ ɔda no so. 
JHN.20.4	Nanso saa osuani yi maa ne mmirika mu yɛɛ den twaa Petro ho koduu hɔ kan. 
JHN.20.5	Oduu ɔboda no ano no, wanwura mu. Ɔbɔɔ ne mu ase hwɛɛ mu hui sɛ nwera a wɔde kyekyeree Yesu amu no gu hɔ. 
JHN.20.6	Simon Petro de, obeduu hɔ no, owuraa ɔboda no mu. Ohuu nwera a wɔde kyekyeree Yesu amu no sɛ egu hɔ, 
JHN.20.7	a dukuu a wɔde bɔɔ ne ti no nso gu baabi. 
JHN.20.8	Afei osuani a oduu ɔboda no ho kan no nso wuraa mu huu saa nneɛma no ma ogye dii. 
JHN.20.9	Saa bere no nyinaa na asuafo baanu yi nnya ntee nea Kyerɛwsɛm aka afa Yesu wusɔre ho no ase.
JHN.20.10	Afei asuafo no fii hɔ kɔɔ fie, 
JHN.20.11	nanso Maria de, na ɔda so gyina ɔboda no ho resu. Ogu so resu no, ɔbɔɔ ne mu ase hwɛɛ ɔboda no mu, 
JHN.20.12	na ohuu ɔsoro abɔfo baanu a wɔhyehyɛ ntade fitafitaa a ɔbaako te atifi na ɔbaako nso te anaafo wɔ faako a na Yesu amu no da no.
JHN.20.13	Wobisaa no se, “Ɔbea, adɛn na wɔresu sɛɛ yi?” Maria de awerɛhow buae se, “Nnipa bi abɛfa mʼAwurade na minnim faako a wɔde no akɔto.”
JHN.20.14	Afei otwaa nʼani hwɛɛ nʼakyi na ohui sɛ na obi gyina hɔ a ɛyɛ Yesu nanso na onnim sɛ ɛyɛ ɔno.
JHN.20.15	Yesu bisaa no se, “Ɔbea, adɛn nti na woresu sɛɛ yi? Hena na worehwehwɛ no?” Na Maria de osusuw sɛ ɛyɛ turom hɔ hwɛfo nti, obisaa no se, “Owura, sɛ wo na wofaa no fii ha a, mesrɛ wo, kyerɛ me faako a wode no akɔto na menkɔfa no.”
JHN.20.16	Yesu frɛɛ no se, “Maria!” Maria twaa nʼani hwɛɛ no na ogyee so wɔ Hebri kasa mu se, “Rabuni!” a ase ne “Kyerɛkyerɛfo.”
JHN.20.17	Yesu ka kyerɛɛ no se, “Nso me mu, efisɛ, minnya nkɔɔ mʼagya nkyɛn ɛ; kɔka kyerɛ mʼasuafo no se, meresan akɔ mʼagya a ɔyɛ wɔn agya ne me Nyankopɔn a ɔyɛ wɔn nso Nyankopɔn no nkyɛn.”
JHN.20.18	Maria Magdalene fii hɔ kɔbɔɔ asuafo no amanneɛ se wahu Awurade na ɔkaa asɛm a Yesu ka kyerɛɛ no no kyerɛɛ wɔn.
JHN.20.19	Saa da no ara anwummere a na esiane Yudafo mpanyin no ho hu nti asuafo no ato wɔn ho pon mu no, Yesu baa ɔdan no mu hɔ kyiaa wɔn se, “Asomdwoe nka mo.” 
JHN.20.20	Okyiaa wɔn wiei no, ɔde ne nsam ne ne mfem kyerɛɛ wɔn. Asuafo no huu Awurade no, wɔn ani gyei yiye.
JHN.20.21	Yesu san kyiaa wɔn bio se, “Asomdwoe nka mo.” Afei ɔka kyerɛɛ wɔn se, “Sɛnea Agya no somaa me no, saa ara na me nso meresoma mo.” 
JHN.20.22	Eyi akyi ɔhome guu wɔn so kae se, “Honhom kronkron no mmra mo so. 
JHN.20.23	Sɛ mode obi bɔne kyɛ no a, wɔde bɛkyɛ no; na sɛ moamfa obi bɔne ankyɛ no a, wɔremfa nkyɛ no.”
JHN.20.24	Bere a Yesu yii ne ho adi kyerɛɛ asuafo no, na Toma a wɔfrɛ no Ata a ɔyɛ asuafo dumien no mu baako no nni hɔ bi. 
JHN.20.25	Bere a asuafo no ka kyerɛɛ no se wɔahu Awurade no, wannye anni kae se, “Sɛ manhu ne nsam ne ne mfem twa no na mamfa me nsa anka a, merennye nni da.”
JHN.20.26	Nnawɔtwe akyi, asuafo no san hyiae bio a na Toma ka wɔn ho. Ɛwom sɛ na wɔatoto apon no mu de, nanso Yesu san baa hɔ kyiaa wɔn bio se, “Asomdwoe nka mo!”
JHN.20.27	Afei Yesu frɛɛ Toma ka kyerɛɛ no se, “Fa wo nsa bɛka me nsam ne me mfem. Nnye akyinnye bio. Gye di!”
JHN.20.28	Toma de ahonu kae se, “Wo ne mʼAwurade ne me Nyankopɔn!”
JHN.20.29	Yesu ka kyerɛɛ no se, “Woahu me no nti, na woagye adi; nhyira nka wɔn a wonhuu me nanso wogye me di.”
JHN.20.30	Yesu yɛɛ anwonwade ahorow bebree kyerɛɛ nʼasuafo no a wɔankyerɛw wɔ saa nhoma yi mu. 
JHN.20.31	Nanso biribiara a wɔakyerɛw wɔ saa nhoma yi mu no, wɔakyerɛw sɛnea ɛbɛyɛ a mubegye adi sɛ, Yesu ne Agyenkwa, ne Onyankopɔn Ba no; na sɛ mugye no di a, mubenya nkwa.
JHN.21.1	Akyiri yi, Yesu yii ne ho adi bio wɔ Tiberia ɔtare ho kyerɛɛ nʼasuafo no mu bi. Ɔkwan a ɔfaa so yii ne ho adi kyerɛɛ wɔn no ni:
JHN.21.2	Saa bere no, na Simon Petro, ne Toma, a wɔfrɛ no Ata, ne Nataniel a ofi Kana a ɛwɔ Galilea ne Sebedeo mma ne Yesu asuafo no mu baanu na na wɔwɔ ɔtare no ho.
JHN.21.3	Wɔwɔ hɔ no, Petro ka kyerɛɛ wɔn a wɔaka no se, “Merekoyi nam.” Wɔn a na wɔka ne ho no ka kyerɛɛ no se, “Yɛne wo bɛkɔ.” Wɔn nyinaa kɔtenaa ɔkorow mu kɔɔ po nanso saa anadwo no wɔanyi nam biara. 
JHN.21.4	Ade kyee anɔpa a anim retetew no, Yesu begyinaa mpoano hɔ nanso na asuafo no nnim sɛ ɛyɛ ɔno.
JHN.21.5	Ɔfrɛɛ asuafo no bisaa wɔn se, “Anuanom, moayi nam bi anaa?” Wobuae se, “Dabi.”
JHN.21.6	Ɔka kyerɛɛ wɔn se, “Mungu mo asau no wɔ nifa fam na mobeyi nam.” Woguu asau no sɛnea ɔkae no. Nam yɛɛ asau no ma sɛɛ tɔ a na wɔtwe a ɛntwe.
JHN.21.7	Afei, osuani a Yesu dɔ no no ka kyerɛɛ Petro se, “Ɛyɛ Awurade.” Bere a Simon Petro tee sɛ ɛyɛ Awurade no, ɔhyɛɛ nʼatade, huruw tɔɔ nsu no mu guare kɔɔ mpoano hɔ. 
JHN.21.8	Asuafo a wɔaka no tenaa ɔkorow no mu baa mpoano hɔ bi. Wɔreba no, na wɔretwe asau a na nam ahyɛ no ma sɛɛ tɔ no. Efi faako a wɔwɔ wɔ po no so ba mpoano hɔ no bɛyɛ basafa ahanu. 
JHN.21.9	Woduu mpoano hɔ no wohui sɛ obi asɔ gya retoto nam na abodoo bi nso gu nkyɛn.
JHN.21.10	Yesu ka kyerɛɛ wɔn se, “Momfa nam a moayi no bi mmra.” 
JHN.21.11	Simon Petro foro kɔɔ ɔkorow no mu kɔtwee asau a na nam akɛse bɛyɛ ɔha aduonum abiɛsa wɔ mu no baa mpoano hɔ. Ɛwom sɛ na nam ayɛ asau no ma de, nanso antetew.
JHN.21.12	Yesu frɛɛ wɔn se, “Mummedidi.” Asuafo no mu biara ammisa no onipa ko a ɔyɛ efisɛ, na wonim sɛ ɛyɛ Awurade. 
JHN.21.13	Yesu faa abodoo no kyekyɛ maa wɔn. Eyi akyi no, ɔkyɛɛ nam a na watoto no nso maa wɔn.
JHN.21.14	Eyi ne ne mpɛn abiɛsa so a Yesu sɔre fii awufo mu no, oyii ne ho adi kyerɛɛ nʼasuafo no.
JHN.21.15	Wodidi wiei no, Yesu bisaa Simon Petro se, “Yohane ba Simon, wodɔ me sen sɛnea eyinom dɔ me no anaa?” Petro buae se, “Yiw, Awurade, wunim sɛ medɔ wo.” Yesu ka kyerɛɛ no se, “Yɛn me nguammaa,”
JHN.21.16	Yesu san bisaa no se, “Yohane ba Simon, wodɔ me anaa?” Petro san buae se, “Yiw, Awurade, winim sɛ medɔ wo.” Yesu san ka kyerɛɛ no se, “Hwɛ me nguan.”
JHN.21.17	Yesu bisaa no ne mpɛn abiɛsa so se, “Yohane ba Simon, ampa ara sɛ wodɔ me?” Asɛm yi yɛɛ Petro awerɛhow sɛ Yesu abisa no saa asɛnkoro no are mpɛn abiɛsa. Enti ɔka kyerɛɛ Yesu se, “Awurade, wunim biribiara, na wunim nso sɛ, medɔ wo!” Yesu ka kyerɛɛ no se, “Yɛn me nguan. 
JHN.21.18	Meka nokware akyerɛ wo. Woyɛ aberante no, na wutumi siesie wo ho kɔ baabiara a wopɛ, yɛ nea wopɛ biara nso. Nanso sɛ wobɔ akwakoraa a, wobɛteɛ wo nsam na obi asiesie wo ho ama wo, de wo akɔ baabi a anka wompɛ sɛ wokɔ.” 
JHN.21.19	Asɛm a Yesu kae no, ɔde kyerɛɛ owu ko a Petro bewu de ahyɛ Onyankopɔn anuonyam. Yesu ka kyerɛɛ Petro se, “Di mʼakyi.”
JHN.21.20	Petro twaa nʼani hwɛɛ nʼakyi hui sɛ osuani a Yesu dɔ no no di wɔn akyi. Saa osuani yi ne obi a wɔredidi no, otwiw bɛn Yesu bisaa no se, “Awurade, hena na obeyi wo ama?” no. 
JHN.21.21	Petro huu saa osuani yi no, obisaa Yesu se, “Awurade, na oyi nso dɛn na ɛbɛto no?”
JHN.21.22	Yesu buaa no se, “Sɛ mepɛ sɛ ɔtena hɔ kosi sɛ mɛsan maba a, ɛfa wo ho bɛn? Wo de, di mʼakyi.” 
JHN.21.23	Asɛm a Yesu ka faa saa osuani yi ho no maa Yesu akyidifo no mu pii susuwii sɛ, saa osuani no renwu da. Nanso na ɛnyɛ nea Yesu hwehwɛ akyerɛ nen, bere a ɔkae se, “Sɛ mepɛ sɛ ɔtena hɔ kosi sɛ mɛsan aba a, ɛfa wo ho bɛn?” no.
JHN.21.24	Saa osuani yi ne onipa a odi eyinom nyinaa ho adanse na ɔkyerɛwee nso. Yenim sɛ nʼadanse no yɛ nokware. 
JHN.21.25	Nneɛma bebree wɔ hɔ nso a Yesu yɛe a wɔankyerɛw, na sɛ wɔkyerɛwee no mmaako mmaako a, anka migye di sɛ ɛrensen wiase.
ACT.1.1	Mʼadamfo pa Teofilo, me nhoma a edi kan a mekyerɛw wo no mu no, mekaa Yesu nnwuma a ɔyɛe, ne ne nkyerɛkyerɛ 
ACT.1.2	kosi bere a Onyankopɔn bɛfaa no kɔɔ soro no ho asɛm. Ansa na wɔrebɛfa no akɔ soro no, ɔnam Honhom Kronkron tumi so kyerɛkyerɛɛ nʼasuafo no. 
ACT.1.3	Ne wusɔre akyi, ɔtenaa asase so adaduanan, yii ne ho adi mpɛn pii kyerɛɛ nʼasuafo no de kyerɛɛ wɔn sɛ, ampa, ɔte ase. Ɔkaa Onyankopɔn ahenni ho asɛm nso kyerɛɛ wɔn.
ACT.1.4	Da bi a ɔne wɔn redidi no, ɔhyɛɛ wɔn se, “Mummfi Yerusalem, na montwɛn akyɛde a mʼagya ahyɛ mo ho bɔ a maka ho asɛm akyerɛ mo no. 
ACT.1.5	Yohane de, ɔde nsu na ɛbɔɔ asu, nanso mo de ɛrenkyɛ, wɔde Honhom Kronkron no bɛbɔ mo asu.”
ACT.1.6	Asuafo no nyinaa ne Yesu hyiaa mu no, wobisaa no se, “Awurade, bere yi mu na wode ahenni no bɛma Israel anaa?”
ACT.1.7	Yesu buaa wɔn se, “Ɛho nhia sɛ mubehu bere a Agya no nam ne tumi so ahyehyɛ ato hɔ no. 
ACT.1.8	Na sɛ Honhom Kronkron no ba mo so a, mubenya tumi na moayɛ mʼadansefo wɔ Yerusalem ne Yudea nyinaa ne Samaria kosi asase ano.”
ACT.1.9	Ɔkasa wiei no, asuafo no huu no sɛ ɔnam omununkum mu rekɔ soro na wɔanhu no bio. 
ACT.1.10	Wogu so rehwɛ wim no, amonom hɔ ara, mmarima baanu bi a wɔhyehyɛ ntade fitafitaa begyinaa wɔn nkyɛn, 
ACT.1.11	kae se, “Mo mmarima a mufi Galilea, adɛn nti na mugyina ha rehwɛ wim? Yesu a wɔafa no afi mo nkyɛn kɔ soro no, sɛnea osi kɔɔ soro no, saa ara na ɔbɛsan aba bio.”
ACT.1.12	Eyi akyi no, asuafo no fii Ngo Bepɔw no so baa Yerusalem. Efi Ngo Bepɔw no so ba Yerusalem no bɛyɛ borɔfokwansin fa. 
ACT.1.13	Woduu hɔ no, wɔkɔɔ ɔdan bi a na ɛwɔ aborɔsan a na wɔte so mu. Nnipa a na wɔwɔ hɔ no ne: Petro, Yohane, Yakobo ne Andrea; Filipo, Toma, Bartolomeo, Mateo, Alfeo ba Yakobo, Simon Seloteni ne Yakobo ba Yuda. 
ACT.1.14	Na saa asuafo yi nyinaa taa ne mmea bi te sɛ Yesu ne na Maria ne Yesu nnuammarimanom hyia bɔ mpae.
ACT.1.15	Nna kakraa bi akyi no, gyidifo no a wɔn dodow bɛyɛ sɛ ɔha aduonu no hyiae na Petro sɔre kasae se:
ACT.1.16	“Me nuanom, ɛsɛ sɛ nkɔm a Honhom Kronkron no nam Dawid so hyɛ faa Yuda ho sɛ ɛnam no so na wɔbɛkyere Yesu no ba mu. 
ACT.1.17	Yɛn a Yesu yii yɛn no, na Yuda nso ka yɛn ho wɔ ɔsom no mu. 
ACT.1.18	Sika a Yuda nya fii ade bɔne a ɔyɛe no mu no wɔde tɔɔ asase wɔ faako a owui hɔ. Ɔtew bɛhwee fam maa ne mu paee maa nʼayamde tu guu so. 
ACT.1.19	Nnipa a na wɔte Yerusalem nyinaa tee saa asɛm yi no, wɔtoo asase no din wɔ wɔn ankasa kasa mu se Hekeldama a ase kyerɛ ne sɛ, ‘Mogya Asase.’ ” 
ACT.1.20	Petro toaa so kae se, “Wɔakyerɛw wɔ Dawid nnwom mu se, ‘Ne fi nna mpan, na ne som adwuma no obi mfa.’ ”
ACT.1.21	“Enti ɛsɛ sɛ yeyi nnipa a yɛne wɔn nantewee bere a na Yesu ne yɛn dii akɔneaba no nyinaa, 
ACT.1.22	fi Yohane asubɔ adwuma no so de kosi bere a wɔfaa Yesu fii yɛn nkyɛn kɔɔ soro no, efisɛ, ɛsɛ sɛ saa nnipa no mu baako bɛka yɛn ho ne yɛn di Yesu wusɔre no ho adanse.”
ACT.1.23	Woyii nnipa baanu. Ɔbaako din de Yosef a na wɔfrɛ no Barsaba, na wɔtaa nso frɛ no Yusto. Nea na ɔka ho no nso din de Matia. 
ACT.1.24	Afei asuafo no bɔɔ mpae se, “Awurade, wunim obiara koma mu. Ɛno nti kyerɛ yɛn nnipa baanu yi mu nea woapaw no, 
ACT.1.25	sɛ ommesi Yuda a wanya ne baabi kɔ no anan mu mmɛyɛ asomafodwuma no.”
ACT.1.26	Afei asuafo no bɔɔ wɔn so ntonto ma ɛbɔɔ Matia. Enti wɔfaa no kaa asomafo dubaako no ho.
ACT.2.1	Petenkoste da no dui no, na asuafo no nyinaa ahyia wɔ faako. 
ACT.2.2	Amonom hɔ ara, nne bi te sɛ ahum a ɛretu fi soro bae bɛhyɛɛ ofi a na wɔwɔ mu no ma. 
ACT.2.3	Ogya a ɛredɛw a ɛte sɛ tɛkrɛma besisii wɔn so mmaako mmaako. 
ACT.2.4	Honhom Kronkron no hyɛɛ wɔn nyinaa ma ma wɔkaa kasa foforo.
ACT.2.5	Saa bere no na Yudafo bi a wɔfɛre Nyame fi mmeaemmeae aba Yerusalem. 
ACT.2.6	Wɔtee nea ɛrekɔ so no, wɔbɔɔ twi behyiae, na ɛyɛɛ wɔn nwonwa ne ahodwiriw, efisɛ, obiara tee sɛ wɔreka ne kasa.
ACT.2.7	Enti wobisae se, “Na saa nnipa yi a wɔrekasa yi nyɛ Galileafo anaa? 
ACT.2.8	Na adɛn nti na yɛte sɛ wɔreka Onyankopɔn anwonwadwuma ho asɛm wɔ yɛn a yɛyɛ 
ACT.2.9	Partifo, Medifo ne Elamfo, ne wɔn a wɔte Mesopotamia ne Yudea ne Kapadokia, Ponto, Asia, 
ACT.2.10	Frigia ne Pamfilia, Misraim ne Libia fa a ɛfa Kirene ne ahɔho a wɔfi Roma, Yudafo ne wɔn a wɔasakra aba Yudasom mu, 
ACT.2.11	Kretafo ne Arabifo mu biara kasa mu yi?”
ACT.2.12	Wɔde ahodwiriw bisae se, “Eyi ase ne dɛn?”
ACT.2.13	Afoforo nso dii wɔn ho fɛw se, “Saa nnipa yi abobow nsa.”
ACT.2.14	Petro ne asomafo dubaako no sɔre gyinaa hɔ na ɔkasaa denneenen kyerɛɛ nnipa no se, “Me nuanom Yudafo ne mo a mote Yerusalem nyinaa, muntie asɛm a mereka yi. 
ACT.2.15	Saa nnipa yi mmobow nsa sɛnea mususuw no, efisɛ, ade nnya nkyee a ɛsɛ sɛ obi nom nsa bow. 
ACT.2.16	Asɛm a asi yi na odiyifo Yoel hyɛɛ ho nkɔm se, 
ACT.2.17	‘Onyankopɔn kae se, nna a edi akyiri no, mehwie me Honhom Kronkron no magu nnipa nyinaa so. Mo mmammarima ne mo mmammea bɛhyɛ nkɔm, ama mo mmerante nso ahu anisoade. Na mo mpanyin nso asoso adae. 
ACT.2.18	Saa mmere no mu no, mehwie me Honhom Kronkron no agu me nkoa ne me mfenaa mpo so ama wɔahyɛ nkɔm. 
ACT.2.19	Mede mogya ne ogya ne wusiw kumɔnn bɛyɛ anwonwade ne nsɛnkyerɛnne wɔ ɔsoro ne asase so. 
ACT.2.20	Ansa na Awurade da kɛse no bɛba no, owia beduru sum na ɔsram nso ayɛ sɛ mogya. 
ACT.2.21	Na obiara a ɔbɛbɔ Awurade din no benya nkwa.’
ACT.2.22	“Israelfo, muntie! Yesu Nasaretni no yɛ ɔbarima bi a ne dwuma kronkron a obedii no daa adi wɔ tumi ne anwonwade ne nsɛnkyerɛnne a Onyannkopɔn nam no so yɛe a mo ankasa di ho adanse no mu. 
ACT.2.23	Onyakopɔn ankasa fi ne pɛ ne ne nhumu mu sii no gyinae se wobeyi Yesu ama mo nanso mode no maa nnebɔneyɛfo ma wɔbɔɔ no asɛnnua mu kum no. 
ACT.2.24	Nanso Onyankopɔn nyanee no fii owu mu ma oyii no fii owuyaw mu, efisɛ, owu antumi anni ne so.
ACT.2.25	“Asɛm a Dawid ka faa ne ho ne sɛ, ‘Mihu Awurade wɔ mʼani so daa nyinaa; ɔwɔ me nifa nti biribiara ntumi nhaw me.
ACT.2.26	“ ‘Eyi nti, me kra ani gye na anigye hyɛ me nsɛm ma. Na anidaso mu na mɛtena ase.
ACT.2.27	“ ‘Efisɛ, wo Nyankopɔn, wurennyaw me awufo mu. Na woremma wo somfo pa mporɔw.
ACT.2.28	“ ‘Woakyerɛ me nkwagye kwan na wobɛma mʼani agye wɔ wʼanim.’
ACT.2.29	“Anuanom, ɛsɛ sɛ meda mʼadwene adi pefee wɔ yɛn panyin Dawid ho. Owui na wosiee no, na ne da da so wɔ hɔ besi nnɛ. 
ACT.2.30	Na ɔyɛ odiyifo a onim bɔ bi a Onyankopɔn ahyɛ no no. Onyankopɔn hyɛɛ bɔ bi sɛ ɔbɛyɛ Dawid aseni bi ɔhene sɛnea Dawid yɛ ɔhene no ara pɛ. 
ACT.2.31	Dawid huu nea Onyankopɔn rebɛyɛ no, ɔkasa faa owusɔre a ɛfa Agyenkwa no ho se, ‘Wɔannyaw no amma asaman, ne honam amporɔw.’ 
ACT.2.32	Onyankopɔn anyan saa Yesu yi afi owu mu, na yɛn nyinaa yɛ saa asɛm yi ho adansefo.
ACT.2.33	“Wɔahyɛ no anuonyam de no akɔtena Onyankopɔn nifa so ma ne nsa aka Honhom Kronkron no a Agya no hyɛɛ no ɛho bɔ no; ɛno na wahwie agu yɛn so a ɛho nsɛnkyerɛnne na muhu na mote yi.
ACT.2.34	“Dawid ankasa de, wankɔ soro na mmom ɔkae se, ‘Awurade ka kyerɛɛ me wura se tena me nsa nifa so ha, 
ACT.2.35	kosi sɛ mede wʼatamfo bɛyɛ wo nan ntiaso.’
ACT.2.36	“Ɛsɛ sɛ nnipa a wɔwɔ Israel nyinaa hu sɛ, mo na mobɔɔ saa Yesu yi a Onyankopɔn ayɛ no Awurade ne Agyenkwa no asɛnnua mu.”
ACT.2.37	Bere a nnipa no tee saa asɛm yi no ɛhaw wɔn yiye. Enti wobisaa Petro ne asomafo a aka no se, “Anuanom, dɛn na yɛnyɛ?”
ACT.2.38	Petro ka kyerɛɛ wɔn se, “Monsakra mo adwene na momma wɔmmɔ mo asu wɔ Yesu Kristo din mu sɛnea ɛbɛyɛ a wɔde mo bɔne befiri mo na moanya Onyankopɔn akyɛde a ɛyɛ Honhom Kronkron no. 
ACT.2.39	Onyankopɔn hyɛɛ Honhom Kronkron yi ho bɔ maa mo ne mo mma ne wɔn a wɔtete akyirikyiri ne wɔn a Awurade, yɛn Nyankopɔn bɛfrɛ wɔn aba ne nkyɛn no nyinaa.”
ACT.2.40	Petro kaa nsɛm bebree kyerɛɛ wɔn se, “Munnye mo ho mfi asotwe a ɛreba saa nnebɔneyɛfo yi so no mu.” 
ACT.2.41	Wɔn mu dodow no ara gyee asɛm no dii ma wɔbɔɔ wɔn asu. Saa da no, nnipa bɛyɛ mpensa na wɔbɛkaa gyidifo no ho. 
ACT.2.42	Daa na wɔde wɔn adagyew nyinaa sua asomafo no nkyerɛkyerɛ. Wɔne wɔn nyaa ayɔnkofa, hyia bubuu abodoo ne wɔn bɔɔ mpae.
ACT.2.43	Asomafo no yɛɛ anwonwade ahorow bebree maa obiara a ohui no ho dwiriw no.
ACT.2.44	Gyidifo no nyinaa kɔɔ so tenaa ase sɛ nnipa koro na wɔkyekyɛɛ wɔn ahode mu momaa wɔn ho wɔn ho. 
ACT.2.45	Wɔtɔn wɔn ahode kyekyɛɛ sika a wonya fii mu no maa wɔn ho wɔn ho sɛnea ɛho hia obiara. 
ACT.2.46	Daa na wɔbɔ mu hyia wɔ asɔredan mu de anigye ne koma pa bɔ mu didi wɔ wɔn afi mu, kamfo Onyakopɔn, nya anuonyam wɔ nnipa anim. 
ACT.2.47	Da biara na Awurade de wɔn a ogye wɔn nkwa no bɛka wɔn ho.
ACT.3.1	Da bi Petro ne Yohane kɔɔ asɔredan mu awia nnɔn abiɛsa a ɛyɛ bere a wɔde bɔ mpae. 
ACT.3.2	Wɔreyɛ adu asɔredan pon a wɔfrɛ no Pon Fɛfɛ ano no, wohuu obubuafo bi sɛ ɔda hɔ. Na wɔsoa saa obubuafo yi de no bɛto pon yi ano da biara ma ɔsrɛsrɛ sika fi wɔn a wɔrekɔ asɔredan no mu no nkyɛn.
ACT.3.3	Bere a ohui sɛ Petro ne Yohane rekɔ mu no, ɔsrɛɛ wɔn sɛ wɔmma no biribi. 
ACT.3.4	Wɔhwɛɛ nʼanim dinn na Petro ka kyerɛɛ no se, “Hwɛ yɛn!”
ACT.3.5	Ɔhwɛɛ wɔn susuwii sɛ wɔbɛma no biribi.
ACT.3.6	Nanso Petro ka kyerɛɛ no se, “Sika de, minni bi; na nea mewɔ a mede bɛma wo ne sɛ, Yesu Kritso Nasaretni din mu, sɔre nantew!”
ACT.3.7	Afei Petro de ne nsa nifa soo no mu maa no so gyinaa hɔ. Prɛko pɛ, ne nan no mu yɛɛ den. 
ACT.3.8	Ohuruw gyinaa ne nan so na ofii ase nantewee. Afei ɔne wɔn nyinaa kɔɔ asɔredan no mu a ɔrehuruhuruw, rekamfo Onyankopɔn.
ACT.3.9	Nnipa no nyinaa huu no sɛ ɔnam reyi Onyankopɔn ayɛ. 
ACT.3.10	Wohuu no no, wohui sɛ ɔno ne ɔsrɛsrɛfo a na ɔda asɔredan pon a wɔfrɛ no Pon Fɛfɛ no ano no. Wɔn ho dwiriw wɔn.
ACT.3.11	Bere a nnipa no hui sɛ ɔbarima no ne Petro ne Yohane nam no, wɔn ho dwiriw wɔn; enti wotuu mmirika kɔɔ wɔn nkyɛn, wɔ baabi a wɔfrɛ no Salomo Abranna no so hɔ.
ACT.3.12	Bere a Petro huu nnipadɔm no no, ɔka kyerɛɛ wɔn se, “Israelfo, adɛn na eyi yɛ mo nwonwa? Adɛn nti na mohwɛ yɛn susuw sɛ yɛnam yɛn tumi anaa yɛn som pa so na asa ɔbarima yi yare? 
ACT.3.13	Abraham, Isak ne Yakob Nyankopɔn ne yɛn nenanom Nyankopɔn ama ne somfo Yesu ɔsoro anuonyam. Mode no maa atumfo; na bere a Pilato yɛɛ sɛ ɔbegyaa no no mpo, mopoo no wɔ nʼanim. 
ACT.3.14	Na ɔyɛ Kronkron, ɔteɛ; nanso mopoo no na mosrɛɛ Pilato sɛ ɔmfa odwotwafo mma mo. 
ACT.3.15	Enti mukum obi a ogye nnipa kɔ nkwa mu. Nanso Onyankopɔn nyanee no fii awufo mu na yɛyɛ eyi ho adansefo.
ACT.3.16	“Tumi a ɛwɔ ne din mu no na ɛmaa saa obubuafo yi nyaa ahoɔden. Gyidi a yɛwɔ wɔ ne din mu no na ɛma yetumi yɛɛ saa anwonwade a muhu yi. Gyidi a yɛwɔ wɔ Yesu din mu no na ama ne ho atɔ no a ogyina mo anim mprempren yi.
ACT.3.17	“Afei me nuanom, minim sɛ nea mo ne mo mpanyimfo yɛɛ Yesu no na onim na munnim. 
ACT.3.18	Tete no Onyankopɔn nam nʼadiyifo so kae se Agyenkwa no behu amane. Na ɔnam saa kwan yi so ma ɛbaa mu. 
ACT.3.19	Monsakra mo adwene na momfa mo ho mma Onyankopɔn na ɔde mo bɔne afiri mo, 
ACT.3.20	sɛnea ɛbɛyɛ a Awurade Honhom mu ahoɔden bɛba na wasoma Yesu a ɔyɛ Mesia no a wayi no ama mo dedaw no. 
ACT.3.21	Sɛnea Onyankopɔn nam nʼadiyifo Kronkron so aka dedaw no, ɛsɛ sɛ ɔtena ɔsoro kosi sɛ nneɛma nyinaa bɛyɛ foforo. 
ACT.3.22	Na Mose kae se, ‘Awurade, mo Nyankopɔn bɛsoma odiyifo aba mo nkyɛn sɛnea ɔsomaa me a mifi mo mu no. Ɛsɛ sɛ mutie asɛm biara a ɔbɛka akyerɛ mo. 
ACT.3.23	Obiara a wantie nea odiyifo no bɛka no, wɔbɛtew no afi Onyankopɔn nkurɔfo ho na wɔasɛe no.’
ACT.3.24	“Samuel ne adiyifo a akyiri yi wɔbae no nyinaa nso aka asɛm a asi nnɛ yi ho asɛm pɛn. 
ACT.3.25	Onyankopɔn bɔ a ɔnam adiyifo so hyɛɛ no yɛ mo de. Saa ara nso na mowɔ kyɛfa wɔ apam a Onyankopɔn ne mo agyanom pamoe no mu. Sɛnea ɔka kyerɛɛ Abraham se, ‘Wʼasefo so na menam mehyira wiasefo nyinaa.’ 
ACT.3.26	Enti Onyankopɔn dii kan yii ne somfo somaa no baa mo nkyɛn sɛ ɔmmɛdom mo na mo nyinaa nnan mfi mo akwammɔne no so.”
ACT.4.1	Bere a Petro ne Yohane gu so rekasa akyerɛ nkurɔfo no, asɔfo ne ɔpanyin a ɔhwɛ awɛmfo a wɔhwɛ asɔredan no so no ne Sadukifo baa wɔn nkyɛn. 
ACT.4.2	Wɔn bo fuw yiye, efisɛ, na saa asomafo yi rekyerɛkyerɛ nnipa no sɛ Yesu asɔre afi owu mu a ɛkyerɛ sɛ awufo tumi nyan ba nkwa mu. 
ACT.4.3	Wɔkyeree asomafo no, nanso esiane sɛ na ade asa nti, wɔde wɔn guu afiase kosii adekyee. 
ACT.4.4	Nanso nnipa a wɔtee asɛm no mu dodow no ara bɛyɛ sɛ mpemnum gyee asɛm no dii.
ACT.4.5	Ade kyee no, Yudafo mpanyin, mpanyimfo ne mmara no akyerɛkyerɛfo hyiae wɔ Yerusalem. 
ACT.4.6	Wɔhyiaa ɔsɔfo panyin Hana ne Kaiafa ne Yohane ne Aleksandro ne afoforo a wofi ɔsɔfo panyin no abusua mu. 
ACT.4.7	Wɔma wɔde asomafo baanu yii baa wɔn anim bisaa wɔn se, “Tumi bɛn anaa hena din na mode yɛɛ eyi?”
ACT.4.8	Petro a Honhom Kronkron ahyɛ no ma no buae se, “Ɔman mpanyimfo ne atitiriw, 
ACT.4.9	sɛ nnɛ mugyina ha bisa yɛn ade pa a yɛyɛ maa obubuafo no maa ne hɔ tɔɔ no no a, 
ACT.4.10	ɛnne ɛsɛ sɛ mo ne Israelfo nyinaa hu sɛ, saa onipa a ogyina ha yi, ɛnam Yesu Kristo a ofi Nasaret a mobɔɔ no asɛnnua mu na Onyankopɔn nyanee no fii awufo mu no tumi mu na ne ho ayɛ no den. 
ACT.4.11	Yesu ne onipa a Kyerɛwsɛm ka fa ne ho se, ‘Ɔbo a mo adansifo poe no abɛyɛ tweatibo’. 
ACT.4.12	Ɔno nkutoo mu na nkwagye wɔ; efisɛ, edin biara nni wiase ha a nnipa nam so benya nkwagye.”
ACT.4.13	Ɛyɛɛ agyinatufo no ahodwiriw sɛ Petro ne Yohane a wonsuaa nhoma da na wɔyɛ nnipa teta no tumi kasa akokoduru so saa. Wohui sɛ saa asomafo yi ne Yesu nantewee. 
ACT.4.14	Nnipa no antumi anka asɛm biara bio, efisɛ, wɔhui sɛ ɔbarima a na ne ho atɔ no no ne Petro ne Yohane gyina hɔ. 
ACT.4.15	Wɔma wofii asɛnnii hɔ ma wɔdwennwenee asɛm no ho.
ACT.4.16	Wobisabisaa wɔn ho wɔn ho se, “Dɛn na yɛnyɛ saa nnipa yi? Obiara a ɔwɔ Yerusalem ha ate sɛ saa nnipa yi ayɛ anwonwade a yɛrentumi ntwa ho nkontompo. 
ACT.4.17	Sɛnea ɛbɛyɛ a saa nnipa yi remma saa asɛm yi ntrɛw nkɔ afoforo nkyɛn no, momma yɛmfrɛ wɔn, mmɔ wɔn kɔkɔ, sɛnea ɛbɛyɛ a wɔremmɔ Yesu din nkyerɛ obiara bio.”
ACT.4.18	Wɔfrɛɛ asomafo baanu yi bae, hyɛɛ wɔn sɛ wonni ho kwan biara sɛ wɔbɔ Yesu Kristo din anaa wɔkyerɛkyerɛ wɔ ne din mu.
ACT.4.19	Petro ne Yohane buaa wɔn se, “Sɛ yebetie Onyankopɔn anaa yebetie mo no, emu nea ɛwɔ he na eye? Mo ara mummua mfa. 
ACT.4.20	Nea yɛahu ne nea yeate de, yɛren tumi nnyaa ho asɛnka.”
ACT.4.21	Agyinatufo no bɔɔ wɔn kɔkɔ bio gyaa wɔn, efisɛ, wɔannya biribiara annyina so antwe wɔn aso; afei nso na nnipa no nyinaa rekamfo Onyankopɔn wɔ asɛm a asi no ho. 
ACT.4.22	Na ɔbarima a wɔnam anwonwa kwan so saa no yare no adi boro mfe aduanan.
ACT.4.23	Wogyaa Petro ne Yohane pɛ, wɔkɔɔ gyidifo a aka no nkyɛn kɔkaa nea asɔfo mpanyin ne mpanyimfo no ka kyerɛɛ wɔn no kyerɛɛ wɔn.
ACT.4.24	Bere a wɔtee saa asɛm no, wɔn nyinaa bɔɔ mu bɔɔ mpae se, “Owura, Ɔbɔadeɛ a wobɔɔ ɔsoro, asase ne po ne biribiara a ɛwɔ mu, 
ACT.4.25	wonam Honhom Kronkron so nam yɛn nena Dawid a ɔyɛ wʼakoa no so ma ɔkae se, ‘Adɛn nti na Amanamanmufo bo fuw, adɛn nti na nnipa bɔ apoo hunu? 
ACT.4.26	Asase so ahemfo sɔre gyina na atumfo bom tu agyina tia Awurade ne Agyenkwa no.’
ACT.4.27	“Ampa ara Herode ne Pontio Pilato ne Amanamanmufo ne Israel fo hyiae wɔ kurow kɛse yi mu sɔre tiaa Yesu a ɔyɛ Ɔsomfo Kronkron a wɔatew ne ho no. 
ACT.4.28	Wohyia yɛɛ biribiara a wonam wo tumi ne wo pɛ so ahyɛ ato hɔ sɛ ɛbɛba mu no. 
ACT.4.29	Afei, Awurade, hwɛ ahunahuna a wɔrehunahuna yɛn yi na ma yɛn a yɛyɛ wʼasomfo yi mfa akokoduru nka wʼasɛm yi. 
ACT.4.30	Ma wo nsa so fa sa nyarewa, na fa wo somfo Kronkron Yesu Kristo din so yɛ nsɛnkyerɛnne ne anwonwade.”
ACT.4.31	Wɔbɔɔ mpae wiei no, faako a wohyiae hɔ wosowee. Honhom Kronkron bɛhyɛɛ wɔn nyinaa mama na wofii ase de akokoduru kaa Onyankopɔn asɛm.
ACT.4.32	Gyidifo no nyinaa tenaa ase sɛ nnipa koro. Wɔn mu bi anka se nʼankasa ahode bi yɛ ne nkutoo de; biribiara a wɔwɔ no, wɔn nyinaa kyekyɛɛ mu pɛ fae. 
ACT.4.33	Asomafo no nam tumi a emu yɛ den so dii Awurade Yesu wusɔre no ho adanse na Onyankopɔn hyiraa wɔn nyinaa.
ACT.4.34	Biribiara ho anhia obiara a ɔfra kuw no mu, efisɛ, wɔn a na wɔwɔ nsase ne afi no tontɔnee de sika a wonya fii mu no 
ACT.4.35	brɛɛ asomafo no ma wɔkyekyɛe sɛnea ɛho hia obiara.
ACT.4.36	Yosef a na ɔyɛ Lewini a ofi Kipro, a na asomafo no frɛ no Barnaba, a asekyerɛ ne “Nkuranhyɛ Ba” no, 
ACT.4.37	tɔn nʼasase de sika a onyae no brɛɛ asomafo no.
ACT.5.1	Ɔbarima bi a wɔfrɛ no Anania ne ne yere Safira kɔtɔn wɔn agyapade bi. 
ACT.5.2	Ɔne ne yere yi yɛɛ adwene de sika a wonyae no bi siei na wɔde nkae no brɛɛ asomafo no.
ACT.5.3	Petro bisaa no se, “Anania, adɛn nti na woama ɔbonsam ho kwan ama wabɛhyɛ wo mu na woadi atoro akyerɛ Honhom Kronkron no na wode sika a wunyae no bi asie? 
ACT.5.4	Ansa na worebɛtɔn agyapade no na ɛyɛ wʼankasa de; wotɔn wiei no nso, sika a wunyae no, na ɛyɛ wo de; na adɛn nti na woyɛɛ wʼadwene sɛ wobɛyɛ nea woayɛ yi? Ɛnyɛ nnipa na woadi atoro akyerɛ wɔn na mmom woadi atoro akyerɛ Onyankopɔn.”
ACT.5.5	Anania tee saa asɛm yi ara pɛ, otwa hwee fam wui; na ehu kaa obiara a ɔtee saa asɛm yi no. 
ACT.5.6	Wɔn mu mmerante no bae bɛkyekyeree amu no fii adi kosiee no.
ACT.5.7	Ɛbɛyɛ nnɔhwerew abiɛsa akyi no, ne yere a na onnim asɛm a asi no baa hɔ. 
ACT.5.8	Petro ka kyerɛɛ no se, “Sika a wo ne wo kunu tɔn mo agyapade no munyae no nyinaa ni a, ka kyerɛ me.” Obuaa no se, “Yiw, ne nyinaa nen.”
ACT.5.9	Petro bisaa no se, “Adɛn nti na wo ne wo kunu penee so sɛ mobɛsɔ Onyankopɔn Honhom ahwɛ? Nnipa a wokosiee wo kunu no gyina ɔpon yi akyi, na saa ara na wo nso, wɔbɛsoa wo akosie wo.”
ACT.5.10	Amonom hɔ ara otwa hwee Petro anim wui. Mmerante no behuu sɛ wawu no, wɔsoaa no, kosiee no wɔ ne kunu nkyɛn. 
ACT.5.11	Asafo no mu nnipa foforo a wɔtee saa asɛm yi no suroe yiye.
ACT.5.12	Na asomafo no taa hyia wɔ asɔredan no fa baabi a wɔfrɛ no “Salomo Abrannaa” so hɔ. Sɛ wohyia wɔ hɔ saa a, wɔyɛ anwonwade ahorow pii. 
ACT.5.13	Ɛwom sɛ na nnipa a wɔnka wɔn ho no di wɔn ho adanse pa de, nanso wɔn mu biara antumi amfa wɔn ho ankɔbɔ asomafo no ho. 
ACT.5.14	Nnipa dodow a wogyee Awurade dii no bɛkaa gyidifo no ho. 
ACT.5.15	Esiane anwonwade a na asomafo no reyɛ no nti, wɔsoaa ayarefo baa mmɔnten so de wɔn totoo mpa ne kɛtɛ so sɛnea ɛbɛyɛ a Petro sunsuma bɛtɔ wɔn mu bi so kɛkɛ. 
ACT.5.16	Nkurɔfo a wofifi nkurow a atwa Yerusalem ho ahyia no de wɔn ayarefo ne wɔn a ahohommɔne wɔ wɔn mu no bae na wɔsaa wɔn nyinaa yare.
ACT.5.17	Ɔsɔfo panyin ne nʼahokafo ne Sadukifo no ani beree asomafo no so yiye enti wɔyɛɛ adwene sɛ wɔbɛtwe wɔn aso. 
ACT.5.18	Ɛno nti, wɔkyeree asomafo no de wɔn koguu afiase.
ACT.5.19	Da no ara anadwo Awurade bɔfo bebuee afiase apon no dii asomafo no anim ka kyerɛɛ wɔn se, 
ACT.5.20	“Monkɔ asɔredan mu nkɔka nkwa foforo yi ho asɛm nkyerɛ nnipa no.”
ACT.5.21	Asomafo no dii asɛm a ɔbɔfo no ka kyerɛɛ wɔn no so; enti, anɔpahema no wɔkɔɔ asɔredan mu hɔ fitii ase kyerɛkyerɛe. Ɔsɔfo panyin no ne nʼahokafo no frɛɛ Yudafo mpanyin ma wɔyɛɛ nhyiam kɛse bi; afei wɔsoma ma wɔkɔɔ afiase hɔ sɛ wɔnkɔfa asomafo no mmra wɔn anim. 
ACT.5.22	Nanso bere a nnipa no duu afiase hɔ no, wɔanhu asomafo no; enti wɔsan ba bɛbɔɔ wɔn amanneɛ se, 
ACT.5.23	“Bere a yeduu afiase hɔ no, yehui sɛ wɔatoto afiase apon no nyinaa mu petee a awɛmfo no gyinagyina ano. Nanso yebuebuee apon no no, yɛanhu obiara wɔ mu.”
ACT.5.24	Bere a ɔpanyin a ɔhwɛ asɔredan mu awɛmfo no so ne asɔfo mpanyin no tee saa asɛm yi no wɔn adwene mu yɛɛ wɔn nnaa, efisɛ, na wonhu asɛm a asi. 
ACT.5.25	Ankyɛ koraa na ɔbarima bi baa hɔ bɛka kyerɛɛ wɔn se, “Nnipa a mode wɔn guu afiase no gyinagyina asɔredan no mu rekyerɛkyerɛ nnipa no.”
ACT.5.26	Awɛmfo no so panyin no tee asɛm yi no, ɔne ne nkurɔfo no kɔkyeree asomafo no de wɔn bae. Awɛmfo no so panyin no ne awɛmfo no amfa asomafo no amma ɔhyɛ so, efisɛ, na wonim sɛ, sɛ wɔyɛ saa a, nnipa no besiw wɔn abo. 
ACT.5.27	Wɔde asomafo no begyinaa agyinatufo no anim maa ɔsɔfo panyin no ka kyerɛɛ wɔn se, 
ACT.5.28	“Yɛhyɛɛ mo se monnkyerɛkyerɛ wɔ Yesu din mu nanso moantie. Mode mo nkyerɛkyerɛ yi afa Yerusalem baabiara na mopɛ sɛ mokyerɛ sɛ, yɛn na yekum saa ɔbarima no!”
ACT.5.29	Petro ne asomafo a wɔka ne ho no buaa wɔn se, “Ɛsɛ sɛ yetie Onyankopɔn na ɛnyɛ nnipa, 
ACT.5.30	efisɛ, mobɔɔ Yesu asɛnnua mu kum no no, yɛn agyanom Nyankopɔn nyanee no fii owu mu. 
ACT.5.31	Onyankopɔn hyɛɛ no anuonyam de no tenaa ne nsa nifa so sɛ ɔhene ne Agyenkwa a ɛnam so bɛma Israelfo asakra wɔn adwene na wɔde wɔn bɔne akyɛ wɔn. 
ACT.5.32	Yɛne Honhom Kronkron a ɛyɛ akyɛde a Awurade de ma wɔn a wotie no no di eyi ho adanse.”
ACT.5.33	Agyinatufo no tee saa asɛm yi no, wɔn bo fuwii na wɔkae se wobekum asomafo no. 
ACT.5.34	Nanso wɔn mu baako a wɔfrɛ no Gamaliel a ɔyɛ Farasini na ɔsan yɛ mmara no kyerɛkyerɛfo a na nnipa bu no no, sɔre gyina hyɛe sɛ wɔmfa asomafo no mfi adi.
ACT.5.35	Afei ɔkasa kyerɛɛ agyinatufo no se, “Me nuanom Israel mmarima, munnwen nea mopɛ sɛ moyɛ saa nnipa yi no ho yiye. 
ACT.5.36	Ɛnkyɛe biara na ɔbarima bi a wɔfrɛ no Teuda sɔree, kae se ɔyɛ onipa titiriw bi maa nnipa bɛyɛ ahanan tu dii nʼakyi. Nanso wokum no maa nʼakyidifo no nyinaa bɔ hwetee.
ACT.5.37	“Nʼakyi no, Yuda a ofi Galilea nso sɔree nnipakan bere no mu. Ɔno nso nnipa pii dii nʼakyi. Saa ara na ɔno nso wokum no maa nʼakyidifo no bɔ hwetee.
ACT.5.38	“Ɛno nti mitu mo fo sɛ, munnyaa saa nnipa yi mma wɔnkɔ wɔn baabi. Sɛ wɔn nkyerɛkyerɛ ne wɔn nnwuma yi fi onipa a, ebegu. 
ACT.5.39	Nanso sɛ efi Onyankopɔn a morentumi nsiw wɔn kwan. Mubehu sɛ moreko atia Onyankopɔn.”
ACT.5.40	Agyinatufo no tiee Gamaliel afotu no. Wɔma wɔde asomafo no bae ma wɔbɔɔ wɔn mma hyɛɛ wɔn sɛ wɔmmmɔ Yesu din mmfa nnkyerɛkyerɛ bio. Afei wogyaa wɔn. 
ACT.5.41	Esiane sɛ asomafo no hui sɛ ɛyɛ Onyankopɔn pɛ sɛ ɛsɛ sɛ wohu amane wɔ Yesu din mu no nti, wɔde anigye na efii asɛnnii hɔ. 
ACT.5.42	Wɔannyae Yesu Kristo ho asɛm pa no ka ne nkyerɛkyerɛ wɔ asɔrefi ne afi mu da.
ACT.6.1	Bere bi akyi a na asuafo no redɔɔso no, akasakasa sii Helenifo ne Hebrifo no ntam. Na Helenifo no asɛm ne sɛ, Yudafo no nhwɛ Helenifo no akunafo yiye.
ACT.6.2	Enti asomafo dumien no frɛɛ asuafo no nyinaa ka kyerɛɛ wɔn se, “Ɛnsɛ sɛ yegyae Onyankopɔn asɛnka kɔkyɛ aduan. 
ACT.6.3	Enti anuanom, munyi mo mu nnipa baason a Honhom Kronkron ahyɛ wɔn ma na wonim nyansa na wɔahwɛ aka saa asɛm no. 
ACT.6.4	Yɛn ankasa de, yɛde yɛn adagyew nyinaa bɛbɔ mpae aka Asɛmpa no.”
ACT.6.5	Nnipa no nyinaa penee adwene a asomafo no de bae no so. Enti woyii Stefano a na gyidi ne Honhom Kronkron ahyɛ no ma no, ne Filipo, Prokoro, Nikanor, Timon, Pamina ne Nikolao a ofi Antiokia a waso Yudasom mu no. 
ACT.6.6	Wɔde saa nnipa yi kyerɛɛ asuafo no ma wɔbɔɔ mpae de wɔn nsa guu wɔn so.
ACT.6.7	Nnipa pii gyee asɛm no dii maa wɔn mu dodow no ara bɛkaa wɔn ho. Yudafo no mu pii nso gyee wɔn nkyerɛkyerɛ no dii.
ACT.6.8	Stefano a Onyankopɔn adom ne tumi ahyɛ no ma no yɛɛ anwonwade ahorow bebree wɔ asafo no mu.
ACT.6.9	Nanso da koro bi nnipa bi a wofi Yudafo hyiadan bi a wɔfrɛ no “Ahofadifo Hyiadan” no mu a wɔyɛ Yudafo a wofi Kirene ne Aleksandria ne wɔn a wofi Kilikia ne Asia no ne Stefano gyee akyinnye. 
ACT.6.10	Nanso, Honhom no maa Stefano nyansa ma ɔde kasae a obiara antumi anka hwee.
ACT.6.11	Ɛno nti wɔka hyɛɛ nkurɔfo bi ano se, “Yɛtee sɛ ɔreka abususɛm atia Mose ne Onyankopɔn.”
ACT.6.12	Wɔnam saa kwan yi so maa nnipa no ne mpanyin no ne mmara no akyerɛkyerɛfo no sɔre tiaa Stefano. Wɔbɛkyeree Stefano de no kɔɔ baguafo anim. 
ACT.6.13	Afei wɔde nnipa ba bedii adansekurum tiaa Stefano se, “Daa, saa onipa yi ka abususɛm tia yɛn asɔredan Kronkron no ne Mose Mmara no.
ACT.6.14	“Yɛtee mpo sɛ ɔreka se, saa Yesu Nasaretni no bedwiriw yɛn asɔredan no agu na wasesa yɛn amanne a Mose de maa yɛn no!” 
ACT.6.15	Nnipa a na wɔte bagua mu hɔ no nyinaa hwɛɛ Stefano anim na wohui sɛ nʼanim hyerɛn sɛ ɔbɔfo.
ACT.7.1	Ɔsɔfo panyin no bisaa Stefano se, “Nsɛm a wɔaka agu wo so no nyinaa yɛ nokware anaa?”
ACT.7.2	Stefano buae se, “Anuanom ne agyanom, muntie me! Ansa na yɛn agya Abraham rebefi Mesopotamia akɔtena Haran no, Onyankopɔn daa nʼanuonyam adi kyerɛɛ no, 
ACT.7.3	ka kyerɛɛ no se, ‘Fi wʼabusuafo nkyɛn ne wʼasase so kɔ baabi a mɛkyerɛ wo no.’ 
ACT.7.4	Enti ofii Kaldea asase so kɔtenaa Haran. Abraham nʼagya wu akyi no, Onyankopɔn ma ɔbɛtenaa asase a mote so mprempren yi so. 
ACT.7.5	Onyankopɔn amfa asase no fa babiara ankyɛ Abraham sɛ nʼankasa de. Nanso Onyankopɔn hyɛɛ no bɔ sɛ ɛbɛyɛ ɔne nʼasefo nyinaa de. Bere a Onyankopɔn hyɛɛ Abraham bɔ yi no, na onni mma. 
ACT.7.6	Onyankopɔn ka kyerɛɛ Abraham se, ‘Wʼasefo bɛtena ananafo asase so ayɛ nkoa wɔ hɔ na wɔayɛ wɔn ayayade mfe ahanan. 
ACT.7.7	Na mɛtwe nnipa a wɔbɛsom wɔn no aso; na ɛno akyi wobefi saa ɔman no mu abɛsom me wɔ ha.’
ACT.7.8	“Onyankopɔn ne Abraham yɛɛ apam na wɔde twetiatwa yɛɛ apam no ho nsɛnkyerɛnne. Eyi nti, wɔwoo Isak nnawɔtwe akyi no, wotwaa no twetia; Isak nso twaa Yakob twetia, saa ara nso na Yakob twitwaa agyanom mpanyin dumiem no twetia.
ACT.7.9	“Agyanom mpanyin no ani beree Yosef enti wɔtɔn no ma ɔkɔyɛɛ akoa wɔ Misraim. Nanso esiane sɛ na Onyankopɔn wɔ nʼafa nti, 
ACT.7.10	oyii no fii ne haw nyinaa mu. Bere a Yosef bepuee Misraimhene Farao anim no, Onyankopɔn dom no ahobrɛase ne nyansa. Eyi maa Farao yɛɛ Yosef ɔman no so amrado ne ahemfi hɔ sohwɛfo.
ACT.7.11	“Saa bere no mu, ɔkɔm kɛse ne ahohia sii Misraim ne Kana asase nyinaa so a na yɛn agyanom nnya aduan mpo nni. 
ACT.7.12	Enti bere a Yakob tee sɛ aduan wɔ Misraim no, ɔsomaa ne mma a wɔyɛ yɛn agyanom ma wɔkɔɔ hɔ nea edi kan. 
ACT.7.13	Wɔkɔɔ ne mprenu so no, Yosef daa ne ho adi kyerɛɛ ne nuanom, na ɛnam so maa Farao huu Yosef abusuafo. 
ACT.7.14	Yosef kraa nʼagya Yakob sɛ ɔne nʼabusuafo nyinaa mmra Misraim. Na wɔn nyinaa dodow yɛ aduɔsɔn anum. 
ACT.7.15	Afei Yakob kɔtenaa Misraim na ɛhɔ na ɔne yɛn agyanom nyinaa wuwui. 
ACT.7.16	Wɔde wɔn amu no kɔɔ Sekem kosiee wɔn wɔ Abraham asiei bi a ɔtɔ fii Hamor abusua mu no mu.
ACT.7.17	“Bɔ a Onyankopɔn hyɛɛ Abraham no bere redu no, na yɛn nkurɔfo a wɔwɔ Misraim no ase atrɛw. 
ACT.7.18	Akyiri yi, ɔhene bi a na onnim Yosef bedii ade. 
ACT.7.19	Saa ɔhene yi de atirimɔden dii yɛn agyanom so hyɛɛ wɔn ma wɔtotow wɔn mma gui sɛnea ɛbɛyɛ a wobewuwu.
ACT.7.20	“Saa bere yi mu na wɔwoo Mose a na okita Onyankopɔn anuonyam no. Wɔhwɛɛ no wɔ nʼagya fi asram abiɛsa, 
ACT.7.21	na woyii no fii hɔ no, Farao babea kɔfaa no de no baa ne fi hwɛɛ no sɛ nʼankasa ne ba. 
ACT.7.22	Wɔtetew no Misraimfo nimdeɛ mu ma ɔyɛɛ den wɔ ɔkasa ne nneyɛe mu.
ACT.7.23	“Mose dii mfe aduanan no, ɔyɛɛ nʼadwene sɛ ɔrekɔsra ne nuanom Israelfo. 
ACT.7.24	Oduu hɔ no, ohui sɛ Misraimni bi resisi ne nuanom mu baako bi. Mose kɔboaa ne nua no maa Mose kum Misraimni no. 
ACT.7.25	Mose susuwii sɛ nʼankasa nkurɔfo behu sɛ Onyankopɔn nam no so bɛma wɔade wɔn ho nanso wɔante ase.
ACT.7.26	“Ade kyee no, ohui sɛ Israelfo baanu bi reko enti ɔkɔɔ hɔ sɛ ɔrekɔpata. Obisaa wɔn se, ‘Adɛn nti na moatwa mo ho reko? Munnim sɛ moyɛ anuanom anaa?’
ACT.7.27	“Nea ɔresisi ne yɔnko no sum Mose bisaa no se, ‘Hena na ɔyɛɛ wo yɛn so panyin ne ɔtemmufo? 
ACT.7.28	Wopɛ sɛ wukum me sɛnea nnera wukum Misraimni no anaa?’
ACT.7.29	“Bere a Mose tee saa asɛm yi no, otu fii Misraim kɔtenaa Midian asase so. Ɛhɔ na ɔwoo mmabarima baanu.
ACT.7.30	“Mfe aduanan akyi no, ɔbɔfo bi nam wura bi gyaframa mu yii ne ho adi kyerɛɛ Mose wɔ sare bi a ɛbɛn bepɔw Sinai no so. 
ACT.7.31	Nea Mose hui no maa ne ho dwiriw no enti otwiw bɛn ho pɛɛ hwɛɛ no yiye. Ɔtee Awurade nne se, 
ACT.7.32	‘Mene wo agyanom Abraham, Isak ne Yakob Nyankopɔn.’ Ehu kaa Mose nti wantumi anhwɛ.
ACT.7.33	“Awurade ka kyerɛɛ Mose se, ‘Worɔw wɔ mpaboa, efisɛ, faako a wugyinae no yɛ asase kronkron. 
ACT.7.34	Mahwɛ na mahu atirimɔden a wɔde yɛ me manfo a wɔwɔ Misraim no. Mate apini a woresi no nyinaa na maba sɛ merebegye wɔn. Yɛ ntɛm na mensoma wo nkɔ Misraim.’ 
ACT.7.35	Saa Mose yi ne obi a Israelfo poo no bere a wobisaa no se, ‘Hena na ɔyɛɛ wo yɛn so panyin ne ɔtemmufo no?’ Ɔno na Onyakonpɔn nam ɔbɔfo a oyii ne ho adi kyerɛɛ no wɔ wura a ɛrehyew no gyaframa mu no, yɛɛ no ɔpanyin ne ogyefo. 
ACT.7.36	Ɔno na ɔnam anwonwade ne nsɛnkyerɛnne so yii Israelfo fii Misraim de wɔn twaa Po Kɔkɔɔ no dii wɔn anim wɔ sare so mfe aduanan no.
ACT.7.37	“Mose yi ara na ɔka kyerɛɛ Israelfo se, ‘Sɛnea Onyankopɔn somaa me no, saa ara na ɔbɛsoma odiyifo bi a ofi mo mu aba mo nkyɛn.’ 
ACT.7.38	Ɔno ne obi a ɔne Israelfo yɛɛ nhyiam wɔ sare no so hɔ; ɔne yɛn agyanom ne ɔbɔfo a ɔkasa kyerɛɛ wɔn wɔ Sinai Bepɔw no so no, na na saa bere no wɔwɔ hɔ. Ne nsa kaa Onyankopɔn asɛm a nkwa wom no de brɛɛ yɛn.
ACT.7.39	“Nanso yɛn agyanom antie no. Wɔpoo no pɛe se wɔsan kɔ Misraim asase so bio. 
ACT.7.40	Enti wɔka kyerɛɛ Aaron, se, ‘Yɛ ahoni bi a wobedi yɛn anim ma yɛn, efisɛ, yennim asɛm a ato saa Mose a oyii yɛn fii Misraim asase so no!’ 
ACT.7.41	Wɔyɛɛ nantwi ba sɛso ohoni bi bɔɔ afɔre maa no, gyee wɔn ani sɛnea ɛsɛ.
ACT.7.42	“Onyankopɔn twee ne ho fii wɔn ho ma wɔsom ɔsoro nsoromma sɛnea wɔakyerɛw wɔ adiyifo nhoma mu sɛ, ‘Israelfo, ɛnyɛ me na mode mfe aduanan kum mmoa de bɔɔ afɔre maa me wɔ sare so hɔ. 
ACT.7.43	Mode mo ho nyinaa ato Molok nyame, ne mo honi Rɛfan so; wɔyɛ ahoni a moayɛ sɛ mobɛsom wɔn. Saa nti, mɛpam mo makogu Babilonia akyi.’
ACT.7.44	“Saa bere no na Ntamadan a edi adanse sɛ Onyankopɔn ka ne manfo ho no ka yɛn agyanom ho wɔ sare so hɔ. Mose sii ntamadan yi sɛnea Onyankopɔn kyerɛɛ no sɛ onsi no no ara pɛ. 
ACT.7.45	Akyiri yi yɛn agyanom a Yosua dii wɔn anim no de Ntamadan no baa asase a Onyankopɔn pamoo so nnipa de maa wɔn no so. Esii hɔ ara kosii Dawid bere so.
ACT.7.46	“Onyankopɔn hyiraa Dawid enti obisaa Onyankopɔn sɛ ɔmma onsi asɔredan mma Yakob Nyankopɔn. 
ACT.7.47	Nanso Salomo na osii dan no maa Onyankopɔn. 
ACT.7.48	Nanso ɔsorosoro Nyankopɔn nte ɔdan a nnipa asi mu sɛnea odiyifo no ka se, 
ACT.7.49	‘Ɔsoro yɛ mʼahengua, Awurade na ose. Na asase yɛ me nan ntiaso. Ɔdan bɛn na wubesi ama me? Na mʼahomegyebea wɔ he? 
ACT.7.50	Ɛnyɛ mʼankasa na meyɛɛ eyinom nyina?’
ACT.7.51	“Mo asoɔdenfo, mo a mo koma apirim na muntie Onyankopɔn asɛm. Mote sɛ mo agyanom pɛpɛɛpɛ. Mo nso daa musiw Honhom Kronkron no ho kwan. 
ACT.7.52	Odiyifo bi wɔ hɔ a mo agyanom antaa no anaa? Wokum Onyankopɔn asomafo a wodii kan bɔɔ ɔtreneeni a ɔbɛba no ho dawuru. Saa ara nso na moapa no akum no. 
ACT.7.53	Mo ara ne nnipa a monam abɔfo so nyaa Onyankopɔn mmara no nanso moanni so.”
ACT.7.54	Agyinatufo no tee asɛm a Stefano kae no, wɔn bo fuw yiye. 
ACT.7.55	Nanso Stefano a Honhom Kronkron ahyɛ no ma no maa nʼani so hwɛɛ soro huu Onyankopɔn anuonyam ne Yesu Kristo sɛ ogyina Onyankopɔn nsa nifa so. 
ACT.7.56	Stefano kae se, “Mihu sɛ ɔsoro abue na Onipa Ba no gyina Onyankopɔn nsa nifa so!”
ACT.7.57	Wɔteɛteɛɛm de wɔn nsa sisiw wɔn aso. Afei wɔn nyinaa bɔɔ twi kɔtow hyɛɛ no so, 
ACT.7.58	twee no kɔɔ kurotia kosiw no abo. Wɔn a wosiw no abo no yiyii wɔn ntama de maa aberante bi a wɔfrɛ no Saulo sɛ ɔnhwɛ so.
ACT.7.59	Wɔresiw Stefano abo no nyinaa na ɔrebɔ mpae se, “Awurade Yesu, wo nsam na mede me honhom mehyɛ!” 
ACT.7.60	Afei obuu nkotodwe teɛɛm dennen se, “Awurade, fa wɔn bɔne firi wɔn!” Ɔkaa saa wiei no, owui.
ACT.8.1	Saulo penee okum a wokum Stefano no so. Saa da no ara wɔtaa gyidifo a wɔwɔ Yerusalem no maa wɔn nyinaa bɔ hwete kɔɔ Yudea ne Samaria nsase so ma ɛkaa asomafo no nko ara. 
ACT.8.2	Nyamesurofo bi kɔfaa Stefano kosiee no. Wosuu no yiyie. 
ACT.8.3	Esiane sɛ na Saulo pɛ sɛ ogu asafo no nti, ɔkɔɔ afi mu kɔkyekyeree gyidifo mmarima ne mmea de wɔn guu afiase.
ACT.8.4	Gyidifo a na wɔabɔ ahwete no kaa Asɛmpa no wɔ baabiara a wɔkɔe. 
ACT.8.5	Filipo kɔɔ Samaria kurow bi mu kɔkaa Agyenkwa no ho asɛm kyerɛɛ nnipa a na wɔwɔ hɔ no. 
ACT.8.6	Bere a nnipakuw no tee asɛm a Filipo reka na wohuu anwonwade a ɔyɛe no, wɔn nyinaa tiee no. 
ACT.8.7	Ahohommɔne de nteɛteɛm fii nnipa bebree mu. Saa ara nso na mmubuafo ne mpakye nso sɔre nantewee. 
ACT.8.8	Eyi nti, anigye baa Samaria.
ACT.8.9	Na ɔbarima bi te saa kurow yi mu a wɔfrɛ no Simon a ɔyɛ nkonyaayifo a esiane ne nkonyaayi no nti, Samariafo pii gye no di. Na ɔyɛ obi a ɔhoahoa ne ho sɛ odi mu. 
ACT.8.10	Eyi maa nnipa a wɔwɔ kurow no mu no nyinaa gyee no too mu kae se, “Saa onipa yi ne Onyankopɔn tumi a wɔfrɛ no ‘Ɔkɛse’ no?” 
ACT.8.11	Esiane ne nkonyaa a na oyi no nti, ɛmaa nnipa no nyinaa tu dii nʼakyi. 
ACT.8.12	Bere a saa nnipa yi gyee Asɛmpa a Filipo ka faa Onyankopɔn ahenni ne Yesu Kristo din no ho dii no, wɔbɔɔ mmarima ne mmea nyinaa asu. 
ACT.8.13	Simon nso gye dii ma wɔbɔɔ no asu. Baabiara a Filipo kɔe no, Simon dii nʼakyi. Anwonwade a ohui no maa ne ho dwiriw no.
ACT.8.14	Bere a asomafo a wɔwɔ Yerusalem no tee sɛ Samariafo agye Onyankopɔn asɛm no adi no, wɔsomaa Petro ne Yohane kɔɔ wɔn nkyɛn. 
ACT.8.15	Woduu hɔ no, wɔbɔɔ mpae maa gyidifo no sɛnea ɛbɛyɛ a Honhom Kronkron bɛba wɔn so. 
ACT.8.16	Efisɛ, saa bere no na asu kɛkɛ na wɔnam Awurade Yesu din so abɔ. Na Honhom Kronkron nnya mmaa wɔn so. 
ACT.8.17	Afei Petro ne Yohane de wɔn nsa guguu wɔn so maa Honhom Kronkron baa wɔn so.
ACT.8.18	Simon hui sɛ asomafo no nsa a wɔde guguu wɔn so no na ɛma wonyaa Honhom Kronkron no, ɔmaa Petro ne Yohane sika srɛɛ sɛ, 
ACT.8.19	“Momma me saa tumi yi bi na obiara a mede me nsa begu no so no anya Honhom Kronkron no bi.” 
ACT.8.20	Petro ka kyerɛɛ no se, “Nnome nka wo ne wo sika nyinaa, efisɛ, wususuw sɛ wubetumi de sika atɔ Onyankopɔn akyɛde no. 
ACT.8.21	Wunni kyɛfa biara wɔ yɛn dwumadi yi mu, efisɛ, wo koma mu ntew wɔ Onyankopɔn anim. 
ACT.8.22	Sakra wʼadwene fi wo bɔne yi ho na bɔ mpae srɛ Onyankopɔn sɛ ɔmfa wo bɔne mfiri wo. 
ACT.8.23	Mihu sɛ anibere bɔne ahyɛ wo koma mu ama bɔne afa wo domum.”
ACT.8.24	Simon srɛɛ Petro ne Yohane se, “Mommɔ mpae mma me na saa nnome yi mu biara amma me so.”
ACT.8.25	Ansa na Petro ne Yohane redu Yerusalem no, wɔkaa Asɛmpa no wɔ Samaria nkuraa bebree ase.
ACT.8.26	Awurade bɔfo ka kyerɛɛ Filipo se, “Sɔre siesie wo ho kɔ anafo kwan a efi Yerusalem kɔ Gasa no so.” 
ACT.8.27	Bere a Filipo rekɔ no, ohyiaa Etiopiani bi a ɔyɛ Etiopiahemmea Kandake dabeni. Na saa onipa yi akɔ asɔre wɔ Yerusalem a ɔte ne teaseɛnam mu resan nʼakyi akɔ fie. 
ACT.8.28	Na ɔrekenkan odiyifo Yesaia nhoma no.
ACT.8.29	Honhom Kronkron ka kyerɛɛ Filipo se, “Twiw bɛn no.”
ACT.8.30	Filipo yɛɛ ntɛm kɔɔ teaseɛnam no ho na ɔtee sɛ ɔrekenkan odiyifo Yesaia nhoma no no, obisae se, “Wote nea worekenkan yi ase anaa?”
ACT.8.31	Dabeni no buaa no se, “Mɛyɛ dɛn na mate ase? Gye sɛ obi kyerɛ me ase.” Afei ɔka kyerɛɛ Filipo se ɔmforo mmɛtra ne nkyɛn wɔ ne teaseɛnam no mu. 
ACT.8.32	Na dabeni no rekan saa kyerɛwsɛm yi. “Ɔte sɛ oguan a wɔde no rekɔ akokum no ne oguammaa a wɔreyi ne ho nwi a watɛm dinn; wammue nʼano. 
ACT.8.33	Nʼanimguase mu wannya odimafo. Obi ntumi nkyerɛ nʼase, efisɛ, ne nkwanna wɔ asase yi so atwa tiaa.”
ACT.8.34	Dabeni no bisaa Filipo se, “Odiyifo no reka ne ho asɛm anaa obi foforo ho asɛm?”
ACT.8.35	Filipo nam saa asɛm no so kaa nsɛmpa a ɛfa Yesu ho kyerɛɛ no.
ACT.8.36	Wɔrekɔ no, woduu asu bi ho. Dabeni no ka kyerɛɛ Filipo se, “Nsu ni. Dɛn na esiw wo kwan sɛ wobɔ me asu?” 
ACT.8.37	Filipo ka kyerɛ no se, “Sɛ wufi wo koma mu gye di a, mɛbɔ wo asu.” Dabeni no buaa no se, “Migye di. Migye di sɛ Yesu Kristo yɛ Onyankopɔn Ba.”
ACT.8.38	Dabeni no hyɛ maa teaseɛnam no gyinae. Ɔne Filipo kɔɔ nsu no ho ma ɔbɔɔ no asu. 
ACT.8.39	Wofi nsu no mu no, Onyankopɔn Honhom hwim Filipo fii dabeni no nkyɛn kɔe. Wanhu Filipo bio de nanso ɔde anigye toaa nʼakwantu no so. 
ACT.8.40	Filipo kopuee Asoto kɔɔ so kaa Asɛmpa no wɔ nkurow no mu kosii sɛ okoduu Kaesarea.
ACT.9.1	Saa bere no na Saulo ani abere sɛ ɔbɛtɔre Kristo akyidifo no ase. 
ACT.9.2	Ɔkɔɔ ɔsɔfo panyin no nkyɛn kogyee adansedi krataa a ɛbɛma no tumi ama wakɔ hyiadan mu wɔ Damasko akɔkyekyere Yesu akyidifo, mmea ne mmarima, na ɔde wɔn akɔ Yerusalem.
ACT.9.3	Ɔreyɛ abɛn Damasko no, prɛko pɛ, hann bi fi soro twa faa ne ho, 
ACT.9.4	ma otwa hwee fam. Afei ɔtee nne bi se, “Saulo! Adɛn nti na wotaa me?”
ACT.9.5	Saulo bisae se, “Ɛyɛ wo hena, Awura?” 
ACT.9.6	Nne no buae se, “Ɛyɛ me Yesu a wotaa me no. Sɔre na kɔ kurow no mu na wɔbɛkyerɛ wo nea ɛsɛ sɛ woyɛ.”
ACT.9.7	Nnipa a wɔne Saulo nam no gyinae a wɔantumi anka hwee; wɔtee nne no nanso wɔanhu obiara. 
ACT.9.8	Afei Saulo sɔre fii fam hɔ buee nʼani nanso na onhu ade. Enti wokitakita no nkakrankakra de no kɔɔ Damasko. 
ACT.9.9	Nnansa a odii wɔ Damasko no na onhu hwee. Na onnidi na ɔnnom nso.
ACT.9.10	Na osuani bi wɔ Damasko a wɔfrɛ no Anania. Awurade frɛɛ no anisoadehu mu se, “Anania!” Ogyee so se, “Awurade!”
ACT.9.11	Awurade ka kyerɛɛ no se, “Kɔ Yuda fi a ɛwɔ Tempɔn Tee no so na kobisa ɔbarima bi a wɔfrɛ no Saulo a ofi Tarso no ase; ɔrebɔ mpae. 
ACT.9.12	Anisoadehu mu, ohuu ɔbarima bi a wɔfrɛ no Anania a ɔde ne nsa too no so sɛnea ɛbɛyɛ a ɔbɛsan ahu ade.”
ACT.9.13	Anania buae se, “Awurade, mate saa ɔbarima yi ho nsɛm bebree, ne ɔhaw a ɔhaw wʼakyidifo wɔ Yerusalem no. 
ACT.9.14	Wakɔ asɔfo mpanyin nkyɛn akogye adansedi krataa a ɛbɛma no tumi na ɔde akyere obiara a ɔbɔ wo din wɔ ha no.”
ACT.9.15	Awurade ka kyerɛɛ Anania se, “Kɔ! Efisɛ, ɔno na mayi no a menam ne so bɛma Amanamanmufo ne ahemfo ne Israelfo nyinaa ate me din. 
ACT.9.16	Na mɛkyerɛ no amane a esiane me din nti obehu.”
ACT.9.17	Afei, Anania kɔɔ fie hɔ de ne nsa guu Saulo so kae se, “Onua Saulo, Awurade Yesu no ankasa a oyii ne ho adi kyerɛɛ wo kwan so bere a woreba no asoma me se, memmebue wʼani na hu ade, na Honhom Kronkron nhyɛ wo ma.” 
ACT.9.18	Amonom hɔ ara, biribi a ɛte sɛ abon fii nʼani so na ohuu ade. Ɔsɔre maa wɔbɔɔ no asu. 
ACT.9.19	Onyaa aduan bi di mee no, ne ho sanee no. Saulo dii nna kakra wɔ asuafo a na wɔwɔ Damasko no nkyɛn.
ACT.9.20	Ofii ase kaa Asɛmpa no wɔ hyiadan mu se, Yesu yɛ Onyankopɔn Ba ampa.
ACT.9.21	Nnipa a wɔtee asɛm a ɔkae no nyinaa ho dwiriw wɔn ma wobisae se, “Ɛnyɛ saa ɔbarima yi na na okum wɔn a wɔbɔ saa din yi wɔ Yerusalem no anaa? Na yɛate sɛ ɔbaa ha sɛ ɔrebɛkyere wɔn a wɔbɔ saa din yi nyinaa de wɔn akɔma asɔfo mpanyin.”
ACT.9.22	Saulo asɛnka no mu yɛɛ den; nnipa no gyee nsɛm a ɔka faa Yesu ho sɛ ɔno ne Agyenkwa no dii. Yudafo a wɔte Damasko no antumi anka nsɛm a ɔkae no ho hwee.
ACT.9.23	Nna bi akyi no, Yudafo no bɔɔ Saulo ho pɔw sɛ wobekum no 
ACT.9.24	nanso Saulo tee pɔw a wɔbɔe wɔ ne ho no. Na wɔtetɛw no wɔ kurow no apon ano awia ne anadwo apɛ no akum no. 
ACT.9.25	Anadwo bi Saulo akyidifo de no sii kɛntɛn bi mu twetwee no faa ɔfasu so gyaa no sii fam.
ACT.9.26	Saulo kɔɔ Yerusalem no, ɔpɛe sɛ ɔde ne ho kɔbɔ asuafo no ho nanso wosuroo no, efisɛ, na wonnye nni sɛ wasakra abɛyɛ osuani. 
ACT.9.27	Barnaba kɔfaa no kɔɔ asuafo no nkyɛn. Ɔkaa wɔn sɛnea Awurade yii ne ho adi kyerɛɛ Saulo na ɔkasa kyerɛɛ no wɔ Damasko kwan so no ne sɛnea ɔde akokoduru kaa Yesu ho asɛm wɔ Damasko no. 
ACT.9.28	Saulo ne wɔn tenae na ɔde akokoduru kaa Awurade asɛm no wɔ Yerusalem nyinaa. 
ACT.9.29	Saulo ne Helenifo nyaa akasakasa enti wɔbɔɔ pɔw sɛ wobekum no. 
ACT.9.30	Bere a gyidifo no tee pɔw a Helenifo no bɔe wɔ Saulo ho no, wɔde no kɔɔ Kaesarea gyaa no kwan ma ɔkɔɔ Tarso.
ACT.9.31	Afei asafo a wɔwɔ Yudea, Samaria ne Galilea no nyinaa asom dwoo wɔn. Asafo no nam Honhom Kronkron so timii. Nnipa pii bɛkaa wɔn ho na wɔtenaa ase wɔ Awurade suro mu.
ACT.9.32	Petro tutuu akwan kɔɔ mmeaemmeae. Da bi, ɔkɔsraa gyidifo a wɔwɔ Lida no, 
ACT.9.33	ohyiaa ɔbarima bi a ne din de Enia a wabubu agu kɛtɛ so mfe awotwe wɔ hɔ.
ACT.9.34	Petro ka kyerɛɛ no se, “Enia, Awurade Yesu Kristo nsa wo yare. Sɔre na yi wo kɛtɛ!” Amonom hɔ ara, Enia sɔree. 
ACT.9.35	Nnipa a wɔte Lida ne Saron no nyinaa huu no no, wɔde wɔn ho maa Awurade.
ACT.9.36	Na ɔbea gyidini bi te Yopa a ne din de Tabita a ne nkyerɛase ne Dorka a ase ne ɔwansan. Saa ɔbea yi de nʼadagyew nyinaa yɛɛ papa boaa ahiafo. 
ACT.9.37	Saa bere koro yi ara mu na ɔyare bɔɔ no ma owui. Woguaree no de no kɔtoo abansoro dan bi mu. 
ACT.9.38	Esiane sɛ Lida bɛn Yopa no nti, asuafo a wɔwɔ Yopa no tee sɛ Petro wɔ Lida no, wɔsomaa mmarima baanu kɔsrɛɛ no sɛ ɔnyɛ ntɛm mmra.
ACT.9.39	Petro yɛɛ ntɛm ne wɔn kɔe. Oduu hɔ no, wɔde no kɔɔ abansoro dan no mu. Akunafo a na wɔwɔ hɔ no nyinaa begyinagyinaa Petro ho sui de ntade ne ntama a Tabita te ase no ɔpam maa wɔn no kyerɛɛ no. 
ACT.9.40	Petro maa wɔn nyinaa fii adi. Afei obuu nkotodwe bɔɔ mpae dan nʼani kyerɛɛ amu no kae se, “Tabita, sɔre!” Tabita tew nʼani na ohuu Petro no, ɔsɔre tenaa ase. 
ACT.9.41	Petro soo ne nsa ma ɔsɔre gyinaa hɔ. Afei Petro frɛɛ gyidifo no ne akunafo no nyinaa de no maa wɔn.
ACT.9.42	Saa asɛm yi trɛwee wɔ Yopa nyinaa maa nnipa pii gyee Awurade dii. 
ACT.9.43	Petro tenaa Simon a ɔhyɛ mmoa nhoma aduru no nkyɛn wɔ Yopa kyɛe kakra.
ACT.10.1	Ɔbarima bi tenaa Kaesarea a ne din de Kornelio. Na ɔyɛ Roma asraafo bi a wɔn din de Italia asraafodɔm no so panyin. 
ACT.10.2	Na ɔne ne fifo nyinaa yɛ Nyamesurofo. Ɔyɛ obi nso a na ɔboa ahiafo na daa ɔbɔ mpae. 
ACT.10.3	Da bi awia bɛyɛ nnɔn abiɛsa no, ohuu Onyankopɔn bɔfo wɔ anisoadehu mu sɛ waba ne nkyɛn abɛfrɛ no se, “Kornelio!”
ACT.10.4	Kornelio de hu hwɛɛ no dinn. Obisae se, “Asɛm bɛn, Awurade?” Ɔbɔfo no buae se, “Wo mpae ne wʼadɔe a woyɛ ahiafo no adu Onyankopɔn anim sɛ nkae ade. 
ACT.10.5	Soma nnipa na wɔnkɔ Yopa nkɔfa ɔbarima bi a wɔfrɛ no Simon Petro no mmra. 
ACT.10.6	Ɔte ɔbarima bi a wɔfrɛ no Simon a ɔhyɛ mmoa nhoma aduru a ne fi bɛn mpoano no nkyɛn.”
ACT.10.7	Ɔbɔfo no kasa kyerɛɛ no wiei a ɔkɔe no, Kornelio frɛɛ nʼasomfo baanu, san frɛɛ nʼasraafo no mu baako a ɔyɛ Nyamesuroni kaa wɔn ho, 
ACT.10.8	kaa biribiara a wahu no kyerɛɛ wɔn, somaa wɔn Yopa.
ACT.10.9	Ade kyee a wɔrekɔ no, ɛbɛyɛ owigyinae a wɔrebɛn kurow no no, Petro kɔɔ ɔdan a ɔte mu no atifi kɔbɔɔ mpae. 
ACT.10.10	Saa bere no, ɔkɔm dee no; na wogu so reyɛ aduan ama no no, ɔkɔɔ tebea bi a ɛte sɛ adaeso mu. 
ACT.10.11	Ohui sɛ ɔsoro abue, na biribi a ɛte sɛ ntama kɛse a wɔakyekyere nʼafanan fi soro resian ba fam. 
ACT.10.12	Na ntɔteboa ahorow ne mmoa a wɔwea ne wuram nnomaa ahyɛ saa ntama no ma.
ACT.10.13	Afei nne bi ka kyerɛɛ no se, “Petro, sɔre na kum bi we!”
ACT.10.14	Petro buae se, “Dabida, Awurade, minnii biribiara a ɛho ntew da.”
ACT.10.15	Nne no ka kyerɛɛ no bio se, “Biribiara a Onyankopɔn atew ho no, nka se ɛho ntew.”
ACT.10.16	Saa anisoadehu yi bae mprɛnsa. Afei ntama no san kɔɔ soro. 
ACT.10.17	Saa bere a na Petro redwennwene anisoadehu no ho no, nnipa a Kornelio somaa wɔn no kɔduu Petro abobow ano. 
ACT.10.18	Wɔfrɛ bisae se, “Saa ofi yi mu na Simon Petro te anaa?”
ACT.10.19	Petro gu so redwennwene anisoadehu no ho no, Honhom Kronkron ka kyerɛɛ no se, “Simon, mmarima baasa bi rehwehwɛ wo. 
ACT.10.20	Sian si fam. Ntwentwɛn wo nan ase na wo ne wɔn nkɔ, efisɛ, me na masoma wɔn.”
ACT.10.21	Petro sian kɔɔ fam kɔka kyerɛɛ wɔn se, “Mene onipa a morehwehwɛ no no na mo amanneɛ?”
ACT.10.22	Nnipa no buaa no se, “Yefi asraafo panyin Kornelio nkyɛn. Ɔyɛ ɔtreneeni ne Onyamesuroni a Yudafo nyinaa bu no. Onyankopɔn bɔfo ka kyerɛɛ no se ɔnsoma mfrɛ wo mmra ne fi na ontie asɛm bi mfi wo nkyɛn.”
ACT.10.23	Petro gyee nnipa no som wɔn hɔho. Ade kyee no, Petro ne nnipa no ne gyidifo bi a wofi Yopa bɔɔ anan kɔe.
ACT.10.24	Ade kyee a oduu Kaesarea no, na Kornelio afrɛfrɛ nʼabusuafo ne ne nnamfonom ahyia retwɛn no. 
ACT.10.25	Petro reyɛ awura ofie hɔ no, Kornelio hyiaa no buu no nkotodwe.
ACT.10.26	Nanso Petro ka kyerɛɛ no se, “Sɔre, efisɛ, me nso meyɛ onipa sɛ wo ara.”
ACT.10.27	Petro ne Kornelio gu so rekasa no, wowuraa ofi no mu kɔtoo nnipa bebree.
ACT.10.28	Petro ka kyerɛɛ wɔn se, “Mo ara munim pefee sɛ Yudafo mmara mma Yudani kwan sɛ ɔkɔsra Amanamamuni anaasɛ ɔde ne ho bɔ no. Nanso Onyankopɔn akyerɛ me sɛ, ɛnsɛ sɛ meka se onipa bi ho ntew. 
ACT.10.29	Eyi nti na mosoma bɛfrɛɛ me no mantwentwɛn me nan ase no. Afei kyerɛ me nea enti a wosoma bɛfrɛɛ me no.”
ACT.10.30	Kornelio kae se, “Nnɛ ne nnanan awia nnɔn abiɛsa a merebɔ mpae wɔ me fi no, mihui sɛ ɔbarima bi a ɔhyɛ atade a ɛhyerɛn gyina mʼanim. 
ACT.10.31	Ɔkae se, ‘Kornelio, wo mpaebɔ ne wʼadɔe a woyɛ ahiafo no adu Onyankopɔn anim sɛ nkae ade. 
ACT.10.32	Soma nnipa na wɔnkɔ Yopa nkɔfa ɔbarima bi a wɔfrɛ no Simon Petro mmra. Ɔte ɔbarima bi a wɔfrɛ no Simon a ɔhyɛ mmoa nhoma aduru a ne fi bɛn mpoano no nkyɛn’. 
ACT.10.33	Mesoma ma wɔbɛfrɛɛ wo, na wo nso woayɛ ade sɛ woaba. Mprempren, yɛn nyinaa ahyia wɔ Onyankopɔn din mu rebetie asɛm biara a Awurade ahyɛ wo sɛ ka kyerɛ yɛn no.”
ACT.10.34	Petro fii ase kasae se, “Afei mahu sɛ ɛyɛ nokware sɛ Onyankopɔn nyɛ nyiyimu, 
ACT.10.35	na mmom, ɔman biara mu, nea ɔyɛ ade trenee no, ogye no. 
ACT.10.36	Munim asɛmpa a ɛfa asomdwoe ho a ɛnam yɛn Awurade Yesu Kristo a ɔyɛ nnipa nyinaa Awurade no so de brɛɛ Israelfo no. 
ACT.10.37	Munim nsɛm a esisii wɔ Yudea, a efii ase wɔ Galilea, Yohane asubɔ ho asɛnka no akyi. 
ACT.10.38	Munim sɛnea Onyankopɔn de Honhom Kronkron ne tumi maa Yesu Nasaretni no. Esiane sɛ Onyankopɔn ka ne ho no nti, ɔkɔɔ mmeaemmeae, yɛɛ papa, saa wɔn a ɔbonsam afa wɔn no yare.
ACT.10.39	“Yɛyɛ dwuma a odii wɔ Yudaman mu ne Yerusalem no ho adansefo. Wɔbɔɔ no asɛnnuam, kum no. 
ACT.10.40	Nanso ne nnansa so no, Onyankopɔn ma ɔsɔre fii awufo mu ma oyii ne ho adi. 
ACT.10.41	Wanyi ne ho adi ankyerɛ nnipa nyinaa sɛ yɛn a yɛyɛ adansefo a Onyankopɔn ayi yɛn dedaw no. Ɔsɔre fii awufo mu no, yɛne no didi nomee. 
ACT.10.42	Na ɔhyɛɛ yɛn sɛ, yɛnka Asɛmpa no nkyerɛ nnipa nyinaa, na yenni ne ho adanse sɛ, ɔno ne nea Onyankopɔn ayi no asi hɔ sɛ ommu ateasefo ne awufo atɛn no. 
ACT.10.43	Adiyifo nyinaa kaa ne ho asɛm se, wɔnam ne din so de obiara a ogye no di no bɔne befiri no.”
ACT.10.44	Petro gu so rekasa no, Honhom Kronkron baa wɔn a wɔretie asɛm no nyinaa so. 
ACT.10.45	Yudafo gyidifo a wɔne Petro fi Yopa bae no ho dwiriw wɔn sɛ Onyankopɔn ahwie nʼakyɛde a ɛyɛ Honhom Kronkron no agu Amanamanmufo no nso so. 
ACT.10.46	Efisɛ, wɔtee sɛ wɔreka kasa foforo reyi Onyankopɔn ayɛ wɔ ne kɛseyɛ ho. 
ACT.10.47	Petro kae se, “Saa nnipa yi anya Honhom Kronkron sɛnea yɛn nso yenyaa bi no. Obi betumi asiw wɔn asubɔ ho kwan anaa?” 
ACT.10.48	Petro hyɛɛ sɛ wɔmmɔ wɔn asu Yesu Kristo din mu. Afei wɔsrɛɛ no sɛ onni nna kakra wɔ wɔn nkyɛn.
ACT.11.1	Asomafo ne gyidifo a wɔwɔ Yudea nyinaa tee sɛ Amanamanmufo no nso agye Onyankopɔn asɛm no adi. 
ACT.11.2	Petro kɔɔ Yerusalem no, Yudafo gyidifo no ne no nyaa akasakasa kae se, 
ACT.11.3	“Woakɔ wɔn a wɔnyɛ twetiatwafo no nkyɛn ne wɔn akodidi.”
ACT.11.4	Petro bɔɔ wɔn biribiara a esii no ho amanneɛ se, 
ACT.11.5	“Na merebɔ mpae wɔ Yopa na minyaa anisoadehu. Mihuu biribi a ɛte sɛ ntama kɛse a wɔakyekyere nʼafanan sɛ efi soro resian ba fam reba abesi me ho. 
ACT.11.6	Mehwɛɛ mu no, mihuu ntɔteboa ahorow, mmoa a wɔwea ne wuram nnomaa. 
ACT.11.7	Afei nne bi ka kyerɛɛ me se, ‘Petro! Sɔre! Kum na di!’
ACT.11.8	“Mibuae se, ‘Dabida, Awurade! Minnii biribiara a ɛho ntew da.’
ACT.11.9	“Nne no ka kyerɛɛ me bio se, ‘Biribiara a Onyankopɔn atew ho no, nka se ɛho ntew.’
ACT.11.10	“Saa anisoadehu yi bae mprɛnsa, na ɛsan kɔɔ soro. 
ACT.11.11	Saa bere no ara mu, nnipa baasa a wɔasoma wɔn fi Kaesarea no beduu ofi a na mete mu no mu. 
ACT.11.12	Honhom Kronkron ka kyerɛɛ me se, menntwentwɛn me nan ase na me ne wɔn nkɔ. Saa gyidifo baasa yi a wofi Yopa no kaa me ho kɔɔ Kaesarea maa yɛn nyinaa kɔɔ Kornelio fi. 
ACT.11.13	Ɔkaa sɛnea ohuu ɔsoro bɔfo wɔ ne fi maa ɔbɔfo no ka kyerɛɛ no se, ‘Soma kɔ Yopa kɔfrɛ ɔbarima bi a ne din de Simon Petro no. 
ACT.11.14	Ɔno na ɔbɛka nsɛm a ebegye wo ne wo fifo nyinaa nkwa akyerɛ mo.’
ACT.11.15	“Bere a mifitii ase kasae no, Honhom Kronkron baa wɔn so sɛnea yɛn nso mfitiase no, ɛbaa yɛn so no ara pɛ. 
ACT.11.16	Ɛhɔ ara mekaee asɛm a Awurade kae se, ‘Yohane de nsu na ɛbɔɔ asu na mo de, wɔde Honhom Kronkron na ɛbɛbɔ mo asu’ no. 
ACT.11.17	Sɛ Onyankopɔn ama wɔn akyɛde a bere a yegyee Awurade Yesu Kristo dii no ɔmaa yɛn bi no a, ɛnne me sɛɛ ne hena a mesiw Onyankopɔn kwan.”
ACT.11.18	Wɔtee saa asɛm yi no, wogyaee wɔn nsɛmmisa no yii Awurade ayɛ se, “Afei de Onyankopɔn ama ho kwan ama Amanamanmufo anya adwensakra a ɛde wɔn bɛkɔ nkwagye mu.”
ACT.11.19	Wokum Stefano no, wɔtaa gyidifo no ma wɔbɔ hwetee. Wɔn mu bi kyinkyini koduu Foinike, ne Kipro, ne Antiokia a na wɔreka Asɛmpa no kyerɛ Yudafo nkutoo. 
ACT.11.20	Gyidifo bi a wofi Kipro ne Kirene kɔɔ Antiokia kɔkaa Asɛmpa a ɛfa Awurade Yesu Kristo ho no kyerɛɛ Amanamanmufo no. 
ACT.11.21	Esiane sɛ na Awurade ka wɔn ho no nti, nnipa pii gyee asɛm no dii ma wɔdan baa Awurade nkyɛn.
ACT.11.22	Saa asɛm yi trɛw koduu Yerusalem asafo no mu nti, wɔsomaa Barnaba kɔɔ Antiokia. 
ACT.11.23	Oduu hɔ a ohui sɛnea Onyankopɔn ahyira wɔn no, nʼani gyei ma ɔhyɛɛ wɔn nkuran se, womfi wɔn koma nyinaa mu nnye Awurade nni na wonni no nokware nso. 
ACT.11.24	Esiane sɛ na Barnaba yɛ onipa pa a Honhom Kronkron ahyɛ no ma na ɔwɔ gyidi nti, ɛmaa nnipa bebree nam ne so de wɔn ho maa Awurade.
ACT.11.25	Barnaba kɔɔ Tarso kɔhwehwɛɛ Saulo. 
ACT.11.26	Ohuu no no, ɔde no baa Antiokia. Wɔn baanu tenaa hɔ afe kyerɛkyerɛɛ nnipa bebree. Antiokia ha na wɔtoo asuafo no din se “Kristofo.”
ACT.11.27	Saa bere koro yi ara mu, adiyifo bi fi Yerusalem kɔɔ Antiokia. 
ACT.11.28	Wɔn mu baako a wɔfrɛ no Agabo a Honhom Kronkron ahyɛ no ma no sɔre gyina hyɛɛ nkɔm se, ɔkɔm kɛse bɛba asase nyinaa so. Saa ɔkɔm yi sii bere a na Klaudia di ade no. 
ACT.11.29	Asuafo no yɛɛ adwene sɛ biribiara a obi wɔ no wɔde bɛba na wɔde akɔboa anuanom a wɔwɔ Yudea no. 
ACT.11.30	Akyɛde a wɔn nsa kae no, wɔde somaa Barnaba ne Saulo ma wɔde kɔmaa asafo no mu mpanyimfo.
ACT.12.1	Saa bere yi mu ara na ɔhene Herode kyekyeree asafomma no bi fitii ase yɛɛ wɔn ayayade. 
ACT.12.2	Ɔde nkrante kum Yohane ne nua Yakobo. 
ACT.12.3	Ohui sɛ Yudafo no ani gye nea ɔyɛe no ho no, ɔma wɔkɔkyeree Petro nso. Asɛm yi sii Apiti Nna Afahyɛ no mu. 
ACT.12.4	Wɔkyeree Petro no, wɔde no too afiase a na asraafo baanan na wɔwɛn no bere biara. Herode yɛɛ nʼadwene sɛ, Twam Afahyɛ no akyi, obedi nʼasɛm wɔ ɔman no anim. 
ACT.12.5	Bere a na Petro da afiase no nyinaa, na asafo no bɔ mpae dennen srɛ Onyankopɔn sɛ ɔnhwɛ no so.
ACT.12.6	Anadwo a ade rebɛkye ama Herode adi Petro asɛm wɔ ɔman no anim no, na Petro da asraafo baanu ntam a wɔde nkɔnsɔnkɔnsɔn abien agugu no asesa asraafo baanu a wɔwɛn no no. Na asraafo baanu nso rewɛn afiase pon no ano. 
ACT.12.7	Amonom hɔ ara, Onyankopɔn bɔfo begyinaa afiase hɔ maa ɛhɔ hyerɛnee. Ɔbɔfo no wosow Petro, nyanee no, ka kyerɛɛ no se, “Sɔre ntɛm!” Ɛhɔ ara, nkɔnsɔnkɔnsɔn no tetew fii Petro nsa. 
ACT.12.8	Afei ɔbɔfo no ka kyerɛɛ Petro se, “Hyɛ wʼatade ne wo mpaboa.” Petro wiei no, ɔbɔfo no san ka kyerɛɛ no se, “Fura wo ntama na di mʼakyi.”
ACT.12.9	Petro dii nʼakyi fii adi. Wɔrekɔ no, na ɛyɛ no sɛ adaeso anaa anisoadehu, efisɛ, na onnye nni sɛ ɛyɛ asɛm pa ara. 
ACT.12.10	Wotwaa awɛmfo a wodi kan no ne wɔn a wɔto so abien no ho beduu dadepon a ɛda kurow no ano no ho. Woduu hɔ no ɔpon no ankasa buei ma wɔfaa mu kɔe. Wɔfaa borɔn bi so kɔɔ anim kakra, na afei ɔbɔfo no gyaw Petro hɔ.
ACT.12.11	Petro ani baa ne ho so ma ɔkae se, “Afei mahu sɛ nea esii no nyinaa yɛ nokware! Awurade somaa ne bɔfo na obegyee me fii Herode nsam ne nea Yudafo hwehwɛe sɛ wɔyɛ me no mu.” 
ACT.12.12	Petro huu nea asi no, ɔkɔɔ Yohane a na wɔfrɛ no Marko no na a ne din de Maria no fi. Saa bere no, na nnipa bebree ahyia wɔ hɔ rebɔ mpae.
ACT.12.13	Petro bɔɔ abɔntenpon no, na abeawa bi a wɔfrɛ no Roda betiei. 
ACT.12.14	Bere a ɔtee nne no, anigye nti, wammue pon no. Ɔsan nʼakyi kɔbɔɔ amanneɛ se, “Petro gyina ɔpon no akyi.” 
ACT.12.15	Wɔka kyerɛɛ no se, “Gyama worebɔ dam.” Nanso ɔkɔɔ so kae se ɛyɛ nokware. Wɔn nso ka kyerɛɛ no se, “Gyama ne saman.”
ACT.12.16	Petro kɔɔ so bɔɔ ɔpon no akyi. Wobuei a wohuu Petro no, wɔn ho dwiriw wɔn. 
ACT.12.17	Ɔde ne nsa nyamaa wɔn se wɔnyɛ komm. Ɔkaa ɔkwan a Awurade nam so yii no fii afiase no kyerɛɛ wɔn. Afei ɔka kyerɛɛ wɔn se, “Monka asɛm a asi yi nkyerɛ Yakobo ne anuanom a wɔaka no.” Afei ofii hɔ kɔɔ baabi foforo.
ACT.12.18	Ade kyee no, awɛmfo no ho yeraw wɔn yiye sɛ wonhu faako a Petro afa. 
ACT.12.19	Herode hyɛe sɛ wɔnhwehwɛ no nanso wɔanhu no. Wodii awɛmfo no asɛm, buu wɔn kumfɔ. Eyi akyi no, Herode fii Yudea kɔɔ Kaesarea kɔtenaa hɔ kakra.
ACT.12.20	Bere a Herode wɔ Kaesarea no, abɔfo bi a wɔasoma wɔn fi Tiro ne Sidon behuu no. Na Herode bo afuw Tirofo ne Sidonfo. Nanso abɔfo yi guan toaa Blasto a na ɔyɛ dabehene no sɛnea ɛbɛyɛ a asomdwoe bɛba, efisɛ, na saa nkurow yi nya wɔn nnuan nyinaa fi Herode asase so. 
ACT.12.21	Wotuu da bi sii hɔ maa Herode penee so. Ɛda no dui no, ɔhyɛɛ nʼahentade tenaa nʼahengua so, kasa kyerɛɛ wɔn. 
ACT.12.22	Herode kasa wiei no, nnipa no kae se, “Ɔkasa sɛ onyame bi.”
ACT.12.23	Ɛhɔ ara Onyankopɔn bɔfo bɛbɔɔ no ma ɔyaree. Ɔdɔɔ mmoa ma owui, efisɛ, wamfa obu amma Onyankopɔn.
ACT.12.24	Onyankopɔn asɛm kɔɔ so trɛwee maa nnipa bebree gye dii.
ACT.12.25	Barnaba ne Saulo wiee wɔn dwumadi no, wɔsan wɔn akyi fii Yerusalem a na Yohane a wɔfrɛ no Marko no ka wɔn ho.
ACT.13.1	Adiyifo ne akyerɛkyerɛfo a na wɔwɔ Antiokia asafo no mu no bi ne: Barnaba ne Simon, a na wɔfrɛ no “Onipa Tuntum,” ne Kireneni Lukio ne Manaen a wɔtetew no ne ɔhene Herode no ne Saulo. 
ACT.13.2	Bere a wɔresom Awurade na wɔredi mmuada no, Honhom Kronkron no ka kyerɛɛ wɔn se, “Munyi Barnaba ne Saulo na wonkodi dwuma a ɛno nti mafrɛ wɔn no mma me.”
ACT.13.3	Wodii mmuada, bɔɔ mpae, de wɔn nsa guu wɔn so, somaa wɔn.
ACT.13.4	Honhom Kronkron somaa wɔn no, wɔkɔɔ Seleukia. Wofi hɔ no, wɔtoaa wɔn akwantu no so koduu Kipro. 
ACT.13.5	Woduu Salami no, wɔkaa Onyankopɔn asɛm wɔ Yudafo hyiadan mu. Saa bere no, na Yohane Marko ka wɔn ho sɛ ɔsomfo.
ACT.13.6	Wotwaam wɔ supɔw no so koduu Pafo, na ɛhɔ na wohyiaa Yudani nkonyaayifo bi a ɔfrɛ ne ho sɛ odiyifo a na ne din de Bar-Yesu. 
ACT.13.7	Na nʼadamfo ne amrado a ɔwɔ supɔw no so a ne din de Sergio Paulo no. Saa amrado a na onim nyansa yiye no soma ma wɔkɔfrɛɛ Barnaba ne Saulo, efisɛ, na ɔrepɛ Onyankopɔn asɛm atie. 
ACT.13.8	Nanso nkonyaayifo Bar-Yesu a, Hela kasa mu wɔfrɛ no Elima no ampene so, efisɛ, na ɔmpɛ sɛ amrado yi betie Onyankopɔn asɛm.
ACT.13.9	Afei Honhom Kronkron bɛhyɛɛ Saulo a ne din de Paulo no ma ma ɔhwɛɛ nkonyaayifo Elima dinn kae se, 
ACT.13.10	“Ɔbonsam ba a ɔte sɛ wo! Wompɛ ade pa biara yiye. Nnaadaa ahorow ahyɛ wo ma. Bere biara, wopɛ sɛ wodan Awurade nokwasɛm ani ma ɛyɛ nkontomposɛm! 
ACT.13.11	Awurade bɛtwe wʼaso ama wʼani afura a worenhu ade fi saa bere yi de kosi bere bi.” Ɛhɔ ara Elima ani furae a na ɔde ne nsa rekeka sɛ obenya obi aso no mu anaa. 
ACT.13.12	Amrado no huu asɛm a asi no, ogyee Awurade asɛm no dii. Awurade ho asɛm a ɔtee no maa ne ho dwiriw no.
ACT.13.13	Paulo ne nʼahokafo no tenaa hyɛn mu fii Pafo kɔɔ Perge a ɛwɔ Pamfilia no; ɛhɔ na Yohane a ne din baako nso ne Marko no gyaw wɔn hɔ san kɔɔ Yerusalem. 
ACT.13.14	Wofi Perge no, wɔkɔɔ Antiokia a ɛwɔ Pisidia. Eduu Homeda no, wɔkɔɔ hyiadan mu kɔsomee.
ACT.13.15	Wɔkenkan Mose Mmara no ne Adiyifo no nsɛm wiei no, hyiadan no mu mpanyimfo no soma kɔka kyerɛɛ wɔn se, “Anuanom, sɛ mowɔ asɛm bi a mobɛka de ahyɛ nnipa no nkuran a mowɔ ho kwan sɛ moka.”
ACT.13.16	Afei, Paulo sɔre gyinae, nyam ne nsa fitii ase kasae se, “Me nuanom Israelfo ne Amanamanmufo a mowɔ ha a mosom Onyankopɔn no, muntie me!
ACT.13.17	“Israel Nyankopɔn yii yɛn nenanom ma wɔyɛɛ ɔman kɛse bere a na wɔte Misraim asase so no. Onyankopɔn nam ne tumi kɛse so yii wɔn fii Misraim, 
ACT.13.18	na ɔhwɛɛ wɔn so wɔ sare so mfe aduanan. 
ACT.13.19	Ɔsɛee amanaman ason wɔ Kanaan asase so na ɔde asase no maa ne nkurɔfo, 
ACT.13.20	ma wɔtenaa so mfe ahanan ne aduonum. Eyi akyi no, ɔmaa atemmufo dii wɔn so kosii sɛ odiyifo Samuel bae.
ACT.13.21	“Bere a wɔpɛe sɛ wonya ɔhene ma odi wɔn so no, Onyankopɔn de Kis ba Saulo a ofi Benyamin abusua mu no maa wɔn ma odii wɔn so mfe aduanan. 
ACT.13.22	Onyankopɔn tuu Saulo ade so na ɔde Dawid sii nʼanan mu. Asɛm a Onyankopɔn ka faa Dawid ho ne sɛ, ‘Mahu sɛ Yisai ba Dawid ne onipa a mepɛ no; ɔyɛ onipa a ɔbɛyɛ nea mepɛ nyinaa.’ 
ACT.13.23	Sɛnea Onyankopɔn hyɛɛ ho bɔ no, Yesu a ɔyɛ Dawid aseni no na ɔyɛɛ no Israelfo Agyenkwa. 
ACT.13.24	Ansa na Yesu rebefi nʼadwuma ase no, Yohane kaa adwensakra ho asɛm kyerɛɛ Israelfo se, wɔnsakra mfi wɔn bɔne ho na wɔmma wɔmmɔ wɔn asu. 
ACT.13.25	Ansa na Yohane rebewie nʼasɛnka no, obisaa nnipa no se, ‘Mususuw sɛ meyɛ hena? Ɛnyɛ me ne onipa a moretwɛn no no. Ɛrenkyɛ biara, nea moretwɛn no no bɛba, na mensɛ sɛ mɛworɔw ne mpaboa mafi ne nan.’
ACT.13.26	“Me nuanom Abraham asefo ne Amanamanmufo a mosom Onyankopɔn a mowɔ ha, yɛn nti na Onyankopɔn soma ma wɔde saa nkwagyesɛm yi abrɛ yɛn. 
ACT.13.27	Esiane sɛ na nnipa a na wɔte Yerusalem ne wɔn mpanyimfo nnim sɛ ɔno ne Agyenkwa no, na wɔnte adiyifo no nsɛm a wɔkenkan no Homeda no ase no nti, wobuu Yesu kumfɔ maa adiyifo no nsɛm no baa mu. 
ACT.13.28	Ɛwom sɛ wɔannya afobusɛm bi annyina so ammu no kumfɔ de, nanso wɔsrɛɛ Pilato sɛ onkum no. 
ACT.13.29	Wɔyɛɛ biribiara a Kyerɛwsɛm no ka fa ne ho wiei no, woyii no fii asɛnnua no so kosiee no.
ACT.13.30	“Nanso Onyankopɔn ma ɔsɔre fii awufo mu. 
ACT.13.31	Ne wusɔre akyi no, na ɔtaa yi ne ho adi kyerɛ wɔn a na wɔne no tu kwan fi Galilea kɔ Yerusalem no. Wɔn ne nnipa a wodi ne ho adanse kyerɛ Israelfo no.
ACT.13.32	“Afei yɛwɔ ha sɛ yɛrebɛka Asɛmpa no akyerɛ mo se, Onyankopɔn nam sɔre a ɔmaa Yesu Kristo sɔre fii awufo mu no so ama bɔ a ɔhyɛɛ yɛn nenanom no aba mu. 
ACT.13.33	Eyi ne nea wɔakyerɛw wɔ Nnwom a ɛto so abien mu no se, ‘Woyɛ me ba; ɛnnɛ, mabɛyɛ wʼagya.’
ACT.13.34	“Asɛm a Onyankopɔn ka faa sɔre a ɔmaa no sɔre fii awufo mu na ɔrensan nkɔ porɔw mu no ne sɛ, ‘Mede nhyira kronkron a mehyɛɛ Dawid ho bɔ no behyira wo.’ 
ACT.13.35	Wɔaka no baabi nso se, ‘Woremma wo ba kronkron no mporɔw.’ 
ACT.13.36	Dawid bere so, ɔsom Onyankopɔn kosii sɛ owui ma wosiee no ne nenanom nkyɛn pɛɛ na ɔporɔwee. 
ACT.13.37	Nanso nea Onyankopɔn nyanee no fii awufo mu no amporɔw.
ACT.13.38	“Anuanom, ɛsɛ sɛ mo nyinaa te ase sɛ, ɛnam Yesu so na wɔka bɔne fafiri ho asɛm kyerɛ mo. 
ACT.13.39	Ɛsɛ sɛ mote ase sɛ, obiara a ogye no di no, wɔabu no bem a anka Mose mmara ntumi mmu no no. 
ACT.13.40	Monhwɛ yiye na adiyifo no nkɔm a wɔhyɛe se, 
ACT.13.41	‘Mo fɛwdifo! Momma ɛnyɛ mo nwonwa na monyera! efisɛ, adwuma a mereyɛ wɔ mo bere so no yɛ biribi a sɛ obi kyerɛkyerɛ mo mu a, morente ase!’ no amma mo so.”
ACT.13.42	Paulo ne Barnaba refi asɔredan no mu no, nnipa no srɛɛ wɔn sɛ Homeda a ɛreba no, wɔmmra mmɛkyerɛkyerɛ wɔn bio. 
ACT.13.43	Nnipa no wiee nhyiam no, Yudafo ne Amanamanmufo bebree a wɔasakra aba Yudasom mu no tu dii Paulo ne Barnaba akyi. Asomafo no tuu wɔn fo, hyɛɛ wɔn nkuran sɛ wɔntena ase Onyankopɔn adom mu.
ACT.13.44	Homeda a edi so no dui no, ɛkame ayɛ sɛ wɔn a wɔte kurow no mu no nyinaa betiee Awurade asɛm. 
ACT.13.45	Yudafo no huu nnipa kuw no, wɔn ani bere sɔre gyee nsɛm a Paulo reka no ho akyinnye, kasa tiaa no. 
ACT.13.46	Nanso Paulo ne Barnaba de akokoduru kɔɔ so kae se, “Mone nnipa a ɛsɛ sɛ wɔka Onyankopɔn asɛm no kyerɛ mo kan. Na sɛ moapo na mummu mo ho sɛ nkwa a enni awiei ho hia mo nti, yebegyaw mo hɔ akɔ Amanamanmufo no nkyɛn. 
ACT.13.47	Ahyɛde a Awurade de ama yɛn ne sɛ, ‘Mayɛ mo Amanamanmufo nyinaa kanea; ɛnam mo so na wobegye wiasefo nyinaa nkwa.’ ”
ACT.13.48	Amanamanmufo no tee saa asɛm yi no, wɔn ani gyei na wɔkamfoo Awurade asɛm no, na wɔn a wɔayi wɔn ama nkwa a enni awiei no bɛyɛɛ gyidifo. 
ACT.13.49	Na Awurade asɛm no trɛwee ɔmantam no mu nyinaa. 
ACT.13.50	Nanso Yudafo no tuu nnipa atitiriw a wɔwɔ kurow no mu no ne mmea nyamesurofo a na wɔwɔ hɔ bi a wodi mu no aso ma wɔtaa Paulo ne Barnaba, pam wɔn fii ɔman no mu. 
ACT.13.51	Nanso asomafo no poroporow wɔn nan ase mfuturu guu wɔn so fii hɔ kɔɔ Ikonium. 
ACT.13.52	Anigye ne Honhom Kronkron hyɛɛ asuafo a na wɔwɔ Antiokia no ma.
ACT.14.1	Paulo ne Barnaba duu Ikonium no, wɔkɔɔ Yudafo asɔredan mu. Wɔkasa maa Yudafo ne Amanamanmufo bebree bɛyɛɛ gyidifo.
ACT.14.2	Nanso Yudafo a wɔpoo Awurade asɛm no hwanyan Amanamanmufo no, san tuu wɔn aso tiaa anuanom no. 
ACT.14.3	Asomafo no tenaa hɔ kyɛe. Na Awurade nam tumi a ɔde maa wɔn ma wɔyɛɛ anwonwade ahorow no so kyerɛe sɛ nsɛm a wɔka fa nʼadom ho no yɛ nokware. 
ACT.14.4	Kurow no mu nnipa no mu kyɛɛ abien; ɛfa kɔɔ Yudafo no afa na ɛfa nso kɔɔ asomafo no afa.
ACT.14.5	Amanamanmufo ne Yudafo no ne wɔn mpanyimfo yɛɛ adwene sɛ wɔbɛyɛ wɔn ayayade, asan asiw wɔn abo. 
ACT.14.6	Asomafo no tee pɔw a wɔbɔ faa wɔn ho no, woguan kɔɔ Listra ne Derbe a ɛwɔ Likaoniaman mu ne nkuraa a atwa ho ahyia no nyinaa ase. 
ACT.14.7	Wɔkaa Asɛmpa no wɔ hɔ.
ACT.14.8	Bere a Paulo ne Barnaba wɔ Listra no, wohuu ɔbarima bi a na ɔyɛ obubuafo fi nʼawo mu. 
ACT.14.9	Paulo rekasa no, obubuafo no tiee no maa Paulo hui sɛ ɔwɔ gyidi a ɛbɛma watumi agyina so asa no yare. Enti Paulo hwɛɛ obubuafo no 
ACT.14.10	teɛɛm se, “Sɔre gyina hɔ!” Amonom, obubuafo yi huruw gyinae, fitii ase nantewee.
ACT.14.11	Nnipa no huu nea Paulo ayɛ no, wofitii ase teɛteɛɛm wɔ Likaonia kasa mu se, “Anyame ayeyɛ wɔn ho sɛ nnipa aba yɛn nkyɛn.” 
ACT.14.12	Eyi nti wɔfrɛɛ Barnaba Seus ɛna wɔfrɛɛ Paulo nso Hermes, efisɛ, ɔno na na ɔka asɛm no. 
ACT.14.13	Seus a na nʼasɔredan wɔ kurotia no sɔfo de nantwi ne nhwiren baa kurow no pon ano, pɛe sɛ wɔbɔ afɔre ma asomafo no.
ACT.14.14	Bere a Barnaba ne Paulo tee afɔre a nnipa no pɛ sɛ wɔbɔ no, wɔde abufuw sunsuanee wɔn ntade mu, tuu mmirika kɔɔ nnipa kuw no mu teɛteɛɛm se, 
ACT.14.15	“Dɛn na mopɛ sɛ moyɛ yi? Yɛyɛ onipa te sɛ mo! Yɛaba sɛ yɛrebɛka Asɛmpa no akyerɛ mo, ama moagyae saa nneɛma hunu yi yɛ, na mode mo ho ama Onyankopɔn a ɔbɔɔ ɔsoro, asase, ɛpo ne biribiara a ɛwɔ mu nyinaa no. 
ACT.14.16	Bere bi a atwa mu no, ɔmaa nnipa nyinaa kwan ma wɔyɛɛ nea wɔpɛ. 
ACT.14.17	Nanso Onyankopɔn nam nneɛma pa a ɔyɛ so di nʼankasa ho adanse. Mmere a ɛsɛ mu no, ɔma osu tɔ, ma nnɔbae ba; ɔma mo aduan di, ma munya ahotɔ.”
ACT.14.18	Nanso saa kasa yi nyinaa akyi no, ɔpɛ ara na nnipa no pɛe sɛ wɔbɔ afɔre ma wɔn.
ACT.14.19	Yudafo bi fi Antiokia a ɛwɔ Pisidia ne Ikonium tuu nnipa no aso ma wosiw Paulo abo, twee no fii kurow no mu; na wosusuw sɛ wawu. 
ACT.14.20	Nanso bere a gyidifo no betwaa ne ho hyiae no, ɔsɔre san kɔɔ kurow no mu. Ade kyee no, ɔne Barnaba fii hɔ kɔɔ Derbe.
ACT.14.21	Paulo ne Barnaba kaa Asɛmpa no wɔ Derbe maa nnipa pii gye dii. Wofi hɔ no, wɔsan kɔɔ Listra, Ikonium ne Antiokia a ɛwɔ Pisidia. 
ACT.14.22	Wɔhyɛɛ gyidifo no nkuran sɛ wɔntena ase gyidi mu. Wɔka kyerɛɛ gyidifo yi se, “Ansa na yebetumi akɔ Onyankopɔn ahenni mu no, ɛsɛ sɛ yɛfa ɔhaw ahorow pii mu.” 
ACT.14.23	Asafo biara a wɔkɔɔ mu no, wosisii mpanyimfo maa wɔn; na wɔnam mpaebɔ ne mmuadadi so de mpanyimfo no hyɛɛ Awurade a wɔde wɔn ho ato no so no nsa.
ACT.14.24	Wofi Pisidia no, wɔbaa Pamfilia. 
ACT.14.25	Wɔkaa Asɛmpa no wɔ Perge, na wofi hɔ baa Atalia.
ACT.14.26	Wofi Atalia no, wɔsan baa Antiokia a ɛhɔ na bere a na wɔrebefi saa adwuma a wɔawie yi ase no, wɔde wɔn hyɛɛ Awurade nsa no.
ACT.14.27	Bere a woduu Antiokia no, wohyiaa asafo no mu nnipa nyinaa. Wɔkaa nneɛma a Onyankopɔn nam wɔn so ayɛ, ne sɛnea Onyankopɔn abue kwan ama Amanamanmufo agye asɛm no adi no nyinaa kyerɛɛ wɔn. 
ACT.14.28	Paulo ne Barnaba tenaa gyidifo no nkyɛn kyɛe.
ACT.15.1	Bere a Paulo ne Barnaba wɔ Antiokia no, nnipa bi fi Yudea bɛkyerɛkyerɛɛ anuanom no se, “Sɛ moamma wɔantwa mo twetia sɛnea Mose amanne no kyerɛ no a, morennya nkwa.” 
ACT.15.2	Paulo ne Barnaba ne wɔn gyee saa kyerɛkyerɛ yi ho akyinnye denneenen. Saa asɛm yi nti, Paulo ne Barnaba ne Antiokia asafo no mu nnipa bi kɔɔ Yerusalem kohuu asomafo no ne mpanyimfo faa saa kyerɛkyerɛ yi ho. 
ACT.15.3	Asafo no gyaa wɔn kwan. Wɔrekɔ no, wɔfaa Foinike ne Samaria kaa Amanamanmufo gye a wɔagye asɛm no adi no kyerɛɛ wɔn. Nnipa yi tee saa asɛm yi no, wɔn ani gyei yiye.
ACT.15.4	Woduu Yerusalem no, asafo no, asomafo no ne mpanyimfo a wɔkaa nneɛma a Onyankopɔn nam wɔn so ayɛ kyerɛɛ wɔn no gyee wɔn. 
ACT.15.5	Nanso Farasifo a wɔabɛyɛ gyidifo no hyɛe sɛ, ɛsɛ sɛ wotwa Amanamanmufo a wɔagye asɛm no adi no nyinaa twetia na wodi Mose mmara no so. 
ACT.15.6	Asomafo no ne mpanyimfo no hyiae, dwennwenee asɛm yi ho.
ACT.15.7	Wɔdwennwenee ho wiei no, Petro sɔre kasae se, “Me nuanom, munim sɛ bere bi a atwam no, Onyankopɔn yii me fii mo mu sɛ menka Asɛmpa no nkyerɛ Amanamanmufo, sɛnea ɛbɛyɛ na wɔbɛte Asɛmpa no na wɔagye adi. 
ACT.15.8	Sɛnea Onyankopɔn a onim koma mu no nam Honhom Kronkron a ɔma ɛbaa yɛn so no so gyee yɛn toom no, saa ara na ɔnam Honhom Kronkron no ara so agye Amanamanmufo nso atom. 
ACT.15.9	Onyankopɔn anyɛ nyiyimu; ɔnam gyidi so tew wɔn koma mu. 
ACT.15.10	Adɛn nti na mopɛ sɛ mode adesoa duruduru a yɛn agyanom antumi ansoa, na yɛn nso yɛantumi ansoa no resoa gyidifo no de asɔ Onyankopɔn ahwɛ? 
ACT.15.11	Nanso yegye di sɛ wɔnam Awurade Yesu Kristo adom so na agye yɛn nkwa sɛ wɔn ara.”
ACT.15.12	Bere a Barnaba ne Paulo kaa anwonwade a Onyankopɔn nam wɔn so yɛe wɔ Amanamanmufo no mu maa nnipa a wɔahyia hɔ no tee no, wɔyɛɛ dinn.
ACT.15.13	Wɔkasa wiei no, Yakobo kae se, “Anuanom, muntie me! 
ACT.15.14	Mprempren ara na Simon kyerɛɛ mu kyerɛɛ yɛn se Onyankopɔn yii Amanamanmufo sɛ ne de, de kyerɛɛ odwen a odwen wɔn ho. 
ACT.15.15	Adiyifo no nsɛm a wɔkae no ne eyi hyia sɛnea wɔakyerɛw Kyerɛwsɛm no mu se, 
ACT.15.16	‘Eyi akyi, mɛsan maba mabesi Dawid fi a abubu no. Mɛma nea adwiriw no so na masan masi bio, 
ACT.15.17	sɛnea ɛbɛyɛ a nnipa a wɔaka ne Amanamanmufo a wɔbɔ me din no bɛhwehwɛ Awurade.’ 
ACT.15.18	Sɛnea Awurade a ɔdaa eyi adi bere bi a atwam no se nen.”
ACT.15.19	Yakobo toaa so se, “Mʼadwene ne sɛ, ɛnsɛ sɛ yɛhaw Amanamanmufo a wɔde wɔn ho rema Onyankopɔn no. 
ACT.15.20	Mmom, momma yɛnkyerɛw nhoma nkɔka nkyerɛ wɔn se, ɛnsɛ sɛ wodi aduan biara a wɔde ama abosom, efisɛ, ɛho ntew; afei wɔntwe wɔn ho mfi aguamammɔ ho, afei wɔnnwe aboa a wɔantwa ne mene na owui; bio, wonnni mogya nso. 
ACT.15.21	Efi tete, Homeda biara wɔkenkan Mose mmara no wɔ hyiadan mu na wɔka ne nsɛm nso wɔ kurow biara mu.”
ACT.15.22	Asomafo ne mpanyimfo ne asafo no mu nnipa nyinaa hyiae, yɛɛ adwene sɛ wobeyi nnipa bi afi kuw no mu aka Paulo ne Barnaba ho na wɔakɔ Antiokia. Woyii mmarima atitiriw baanu a wɔn din de Yuda, a wɔfrɛ no Barsaba ne Silas.
ACT.15.23	Nhoma a wɔde ma wɔkɔe no mu nsɛm ni: “Anuanom Amanamanmufo a mote Antiokia, Siria ne Kilikia, Asomafo ne mpanyimfo ne anuanom a wɔwɔ Yerusalem no kyia mo.
ACT.15.24	“Yɛtee sɛ anuanom bi a yɛmmaa wɔn tumi fi yɛn mu nam wɔn kyerɛkyerɛ so tanee mo ani, haw mo adwene. 
ACT.15.25	Eyi nti yɛatu nnipa bi sɛ wɔmmra mo nkyɛn. Saa nnipa no ne Paulo ne Barnaba 
ACT.15.26	a wɔde wɔn nkwa abɔ afɔre ama Awurade Yesu Kristo no na ɛbɛba.
ACT.15.27	“Afei yɛresoma Yuda ne Silas a wɔbɛba abɛka asɛm koro no ara a ɛwɔ nhoma yi mu no akyerɛ mo. 
ACT.15.28	Honhom Kronkron ne yɛn ayɛ adwene sɛ, saa ahyɛde yi akyi no, yɛmmfa adesoa foforo bi a emu yɛ duru nnsoa mo; 
ACT.15.29	munnni aduan a wɔde ama abosom; saa ara nso na munnni mogya. Monnwe aboa a wɔantwa ne mene na owui. Bio, montwe mo ho mfi aguamammɔ ho. Sɛ mutumi di saa ahyɛde yi so a, ebesi mo yiye. Yɛsan kyia mo.”
ACT.15.30	Wogyaa nnipa no kwan ma wɔkɔɔ Antiokia. Woduu hɔ no, wohyiaa gyidifo no de nhoma no maa wɔn. 
ACT.15.31	Gyidifo no kenkan nhoma no no, emu nkuranhyɛsɛm no maa wɔn ani gyei.
ACT.15.32	Yuda ne Silas a wɔyɛ adiyifo no ne anuanom no kasa kyɛe, hyɛɛ wɔn nkuran. 
ACT.15.33	Wodii nna kakra wɔ hɔ no, anuanom no gyaa wɔn kwan asomdwee mu ma wɔsan kɔɔ anuanom a wɔsomaa wɔn no nkyɛn dwoodwoo. 
ACT.15.34	Nanso Silas de, wankɔ bi.
ACT.15.35	Paulo ne Barnaba dii nna kakra wɔ Antiokia boaa anuanom bi ma wɔkyerɛkyerɛe, kaa Awurade asɛm.
ACT.15.36	Nna bi akyi no, Paulo ka kyerɛɛ Barnaba se, “Ma yɛnsan nkɔsra anuanom a wɔwɔ nkurow a yɛaka Awurade asɛm wɔ so no nyinaa so nkɔhwɛ sɛnea wɔrekɔ so wɔ gyidi mu.” 
ACT.15.37	Barnaba pɛe sɛ wɔde Yohane Marko ka wɔn ho kɔ, 
ACT.15.38	nanso Paulo ampene so, efisɛ, wɔwɔ Pamfilia no, ogyaw wɔn hɔ a ɔne wɔn antena hɔ ankosi awiei. 
ACT.15.39	Akasakasa a emu yɛ den sii wɔn ntam ma wɔn mu tetewee. Barnaba faa Marko ne no kɔɔ Kipro 
ACT.15.40	na Paulo nso faa Silas. Anuanom no de wɔn hyɛɛ Onyankopɔn nsa ma wofii hɔ kɔe. 
ACT.15.41	Ɔkɔfaa Siria ne Kilikia hyɛɛ asafo no den.
ACT.16.1	Paulo toaa nʼakwantu no so kɔɔ Derbe ne Listra. Ɛhɔ na na gyidini bi a ne din de Timoteo a ne na yɛ Yudani gyidini na nʼagya nso yɛ Helani no te. 
ACT.16.2	Anuanom a na wɔwɔ Listra ne Ikonium no nyinaa dii Timoteo ho adanse pa. 
ACT.16.3	Esiane sɛ na Paulo pɛ sɛ ɔde Timoteo ka ne ho kɔ nti, otwaa no twetia. Efisɛ, Yudafo a na wɔwɔ hɔ no nyinaa nim sɛ Timoteo nʼagya yɛ Helani. 
ACT.16.4	Kurow biara a woduu so no, wɔkaa mmara a asomafo ne mpanyimfo a wɔwɔ Yerusalem ahyɛ sɛ wonni so no kyerɛɛ wɔn. 
ACT.16.5	Asafo no nyinii gyidi mu na daa nnipa pii bɛkaa wɔn ho.
ACT.16.6	Esiane sɛ Honhom Kronkron amma wɔn kwan sɛ wɔnka asɛm no wɔ Asia no nti, wɔkɔɔ Frigia ne Galatia. 
ACT.16.7	Woduu Misia hye so no, wɔpɛe sɛ anka wɔkɔ Bitinia nanso Yesu Honhom no amma wɔn kwan. 
ACT.16.8	Enti wɔfaa Misia kosii Troa.
ACT.16.9	Da no anadwo Paulo huu anisoade sɛ ɔbarima bi a ofi Makedonia gyina hɔ resrɛ no se, “Twa bra Makedonia bɛboa yɛn!” 
ACT.16.10	Anisoadehu yi akyi no, yɛboaboaa yɛn ho sɛ yɛbɛkɔ Makedonia, efisɛ, yɛtee ase sɛ Onyankopɔn na wafrɛ yɛn sɛ yɛnkɔka Asɛmpa no wɔ hɔ.
ACT.16.11	Yɛde hyɛn fii Troa kɔɔ Samotrake na ade kyee no, yeduu Neapoli. 
ACT.16.12	Yefii hɔ no, yɛtoaa so kɔɔ Filipi, kurow titiriw a ɛwɔ Makedonia mansin a na Romafo di so no mu. Yedii nna kakra wɔ saa kurow yi mu.
ACT.16.13	Homeda dui no, yefii kurow no mu kɔɔ asubɔnten bi ho baabi a yɛate sɛ Yudafo taa hyia wɔ hɔ bɔ mpae. Yɛkyerɛkyerɛɛ mmea bi a wɔbaa hɔ no Kyerɛwsɛm no. 
ACT.16.14	Mmea a wobetiee asɛm no mu baako ne Tiatirani Lidia a na ɔtɔn ntama kɔkɔɔ. Na ɔyɛ Onyamefɛrefo nti Awurade buee nʼadwene mu ma otiee asɛm a na Paulo reka no gye dii. 
ACT.16.15	Wɔbɔɔ ɔne ne fifo nyinaa asu wiei no, ɔka kyerɛɛ yɛn se, “Sɛ mugye tom sɛ meyɛ Awurade mu gyidini ampa a, mommɛtena me fi.” Ɔkɔɔ so srɛɛ yɛn ara kosii sɛ yɛpenee.
ACT.16.16	Da bi a yɛrekɔ baabi a yehyia bɔ mpae no, yehyiaa afenaa bi a akɔm honhom wɔ ne mu a ɔde nʼakɔm no hyɛ nkɔm ma ne wuranom nya wɔn ho. 
ACT.16.17	Odii yɛne Paulo akyi teɛteɛɛm se, “Saa nnipa yi yɛ ɔsorosoroni Nyankopɔn no asomfo a wɔaba sɛ wɔrebɛka nkwagye ho asɛm akyerɛ mo.”
ACT.16.18	Eyi kɔɔ so ara kosii sɛ da bi Paulo de ahometew teɛteɛɛ hohommɔne no se, “Mehyɛ wo Yesu Kristo din mu sɛ, tu fi ne mu kɔ!” Amonom hɔ ara na hohommɔne no tu fii afenaa no mu.
ACT.16.19	Bere a afenaa no wuranom hui sɛ nea ɛma wɔn sika no afi wɔn nsa no, wɔkyeree Paulo ne Silas twee wɔn kɔɔ mpanyin anim wɔ aguabɔe.
ACT.16.20	Wɔde wɔn brɛɛ mpanyin bɔɔ wɔn soboɔ se, “Saa nnipa yi yɛ Yudafo a wɔde wɔn nneyɛe ne wɔn kyerɛkyerɛ redan yɛn kurow yi ani. 
ACT.16.21	Wɔrekyerɛkyerɛ amanne bi a esiane sɛ yɛyɛ Romafo nti, yɛn mmara mma yɛn ho kwan sɛ yegye tom.”
ACT.16.22	Nnipadɔm a wɔwɔ hɔ no tow hyɛɛ wɔn so, na mpanyin no tetew Paulo ne Silas ntade mu, hyɛɛ sɛ wɔmmɔ wɔn mmaa. 
ACT.16.23	Wɔbɔɔ wɔn mmaa pii wiei no, wɔde wɔn koguu afiase, na mpanyin no hyɛɛ afiase sohwɛfo no sɛ ɔnto wɔn mu yiye sɛnea ɛbɛyɛ a, wɔrenguan. 
ACT.16.24	Afiase sohwɛfo no tee saa asɛm yi no, ɔde wɔn koguu afiase hɔ dan a ɛwɔ mfinimfini no mu de nkɔnsɔnkɔnsɔn guguu wɔn nan de bobɔɔ dua mu.
ACT.16.25	Ɔdasum a Paulo ne Silas rebɔ mpae reto nnwom ayi Onyankopɔn ayɛ na nneduafo a wɔwɔ hɔ no nso retie wɔn no, 
ACT.16.26	prɛko pɛ, asase wosowee denneenen maa afiase no nnyinaso nso wosowee maa apon no nyinaa buebuei, na nneduafo no nyinaa nkɔsɔnkɔnsɔn tetewee. 
ACT.16.27	Bere a afiase sohwɛfo no fi nna mu nyanee na ohui sɛ afiase no apon no abuebue no, osusuwii sɛ nneduafo no nyinaa aguan enti ɔtwee ne sekan pɛe sɛ anka ɔde kum ne ho.
ACT.16.28	Nanso Paulo kaw mu ka kyerɛɛ no se, “Nkum wo ho! Yɛn nyinaa wɔ ha!”
ACT.16.29	Ɛhɔ ara afiase sohwɛfo no frɛ ma wɔde kanea brɛɛ no na ɔde ahopopo ne suro bɛhwee Paulo ne Silas anim. 
ACT.16.30	Afei ɔde wɔn fii adi bisaa wɔn se, “Awuranom, dɛn na menyɛ na manya nkwa?”
ACT.16.31	Wobuae se, “Gye Awurade Yesu di na obegye wo ne wo fifo nyinaa nkwa.”
ACT.16.32	Afei wɔkaa Awurade ho asɛm kyerɛɛ afiase sohwɛfo no ne ne fifo nyinaa. 
ACT.16.33	Anadwo no ara, afiase sohwɛfo yi hohoroo Paulo ne Silas mmaa akuru no anim. Afei ɔma wɔbɔɔ ɔne ne fifo nyinaa asu. 
ACT.16.34	Afiase sohwɛfo yi de Paulo ne Silas kɔɔ fie kɔmaa wɔn aduan dii na ɔne ne fifo nyinaa ho sanee wɔn, efisɛ, afei de, wɔagye Onyankopɔn adi.
ACT.16.35	Ade kyee no, mpanyin no somaa asraafo kɔka kyerɛɛ afiase sohwɛfo no se, “Gyaa saa nnipa no ma wɔnkɔ.” 
ACT.16.36	Afiase sohwɛfo no ka kyerɛɛ Paulo se, “Mpanyin no asoma abɛka se minnyaa wo ne Silas ma monkɔ. Enti monkɔ asomdwoee mu.”
ACT.16.37	Nanso Paulo ka kyerɛɛ asraafo no se, “Yɛyɛ Romafo. Wɔammu yɛn fɔ wɔ bɔne biara ho na wɔde yɛn baa aguabɔe bɛbɔɔ yɛn mmaa de yɛn guu afiase. Afei na mopɛ sɛ mugyaa yɛn sum ase? Dabida! Mpanyin no ankasa mmra ha mmegyaa yɛn.”
ACT.16.38	Asraafo no san kɔbɔɔ Roma mpanyin no amanneɛ. Wɔtee sɛ Paulo ne Silas yɛ Romafo no, wosuroe 
ACT.16.39	enti wɔkɔmaa wɔn dibem yii wɔn fii afiase hɔ ka kyerɛɛ wɔn se womfi kurow no mu. 
ACT.16.40	Paulo ne Silas fi afiase hɔ kɔɔ Lidia fi. Wɔkɔtoo anuanom no wɔ hɔ hyɛɛ wɔn nkuran. Afei wofii hɔ kɔe.
ACT.17.1	Wɔtoaa wɔn akwantu no so fii Ampifoli ne Apolonia baa Tesalonika a na Yudafo hyiadan wɔ no. 
ACT.17.2	Sɛnea Paulo taa yɛ no, ɔkɔɔ hyiadan mu mprɛnsa ne nnipa no gyee akyinnye wɔ Kyerɛwsɛm no ho, 
ACT.17.3	kyerɛɛ mu, dii adanse sɛ ɛsɛ sɛ Agyenkwa no hu amane na ɔsɔre fi awufo mu. Paulo kae se, “Saa Yesu a mereka ne ho asɛm akyerɛ mo yi ne Agyenkwa no.” 
ACT.17.4	Nnipa no bi gye dii ma wodii Paulo ne Silas akyi. Saa ara nso na Helafo bebree a wɔsom Onyankopɔn ne mmea mpanyin bi nso gye dii de wɔn ho bɔɔ wɔn ara nen.
ACT.17.5	Yudafo mpanyin no ani beree enti wɔboaboaa ahuhufo bi ano ma wɔbɔɔ twi faa kurow no mu kotwaa Yason fi ho hyiae pɛe sɛ wɔn nsa ka Paulo ne Silas de wɔn brɛ mpanyin no.
ACT.17.6	Esiane sɛ wɔn nsa anka wɔn no nti, wɔtwee Yason ne anuanom bi de wɔn baa mpanyin no anim teɛteɛɛm se, “Saa nnipa a wɔma basabasa ba baabiara a wɔkɔ no aba yɛn kurow yi mu, 
ACT.17.7	ama Yason agye wɔn atena ne fi. Wɔn nyinaa abu ɔhempɔn Kaesare mmara a ɔde ama yɛn sɛ yenni so no so, efisɛ, wɔka se, ɔhene foforo bi wɔ hɔ a wɔfrɛ no Yesu.”
ACT.17.8	Saa asɛm yi hwanyan dɔm no ne kurow no mu mpanyin no. 
ACT.17.9	Kurow no mu mpanyin no maa Yason ne anuanom no tuaa sika bi de dii wɔn agyinam ma wogyaa wɔn.
ACT.17.10	Ade sae ara pɛ, anuanom yi gyaa Paulo ne Silas kwan ma wɔkɔɔ Beroia. Wodui no, wɔkɔɔ Yudafo hyiadan mu. 
ACT.17.11	Na nnipa a wɔwɔ hɔ no nyɛ akyinnyegyefo te sɛ Tesalonikafo no. Wɔde ahosɛpɛw gyee asɛm no dii a daa na wosua Kyerɛwsɛm no pɛ sɛ wohu sɛ kyerɛkyerɛ a Paulo kyerɛkyerɛ no yɛ nokware anaa. 
ACT.17.12	Nnipa no mu bebree a Helafo mmea atitiriw ne mmarima ka ho no gyee kyerɛkyerɛ no dii.
ACT.17.13	Bere a Yudafo a wɔwɔ Tesalonika no tee sɛ Paulo akɔka Onyankopɔn asɛm no wɔ Beroia no, wɔkɔɔ hɔ nso kɔhwanyan ɛhɔfo nso. 
ACT.17.14	Enti ntɛm ara, anuanom no gyaa Paulo kwan sɛ ɔnkɔ mpoano nanso Silas ne Timoteo de, wɔtenaa Beroia. 
ACT.17.15	Nnipa a wokogyaa Paulo kwan no de no koduu Atene. Wɔresan akɔ Beroia no, Paulo kraa wɔn sɛ wɔnka nkyerɛ Silas ne Timoteo se wɔmmɛka ne ho ntɛm.
ACT.17.16	Bere a Paulo retwɛn Silas ne Timoteo wɔ Atene no, ohuu ahoni pii wɔ kurow no mu. Eyi maa ne werɛ howee yiye. 
ACT.17.17	Enti na ɔne Yudafo ne Amanamanmufo a wɔsom Onyankopɔn no taa hyia wɔ hyiadan mu ma ɔkyerɛkyerɛ wɔn Onyankopɔn asɛm. Saa ara nso na daa na ɔne nkurɔfo gye akyinnye wɔ aguabɔe ara nen.
ACT.17.18	Afei ɔne Epikurofo ne Stoafo anyansafo bi nso gyee akyinnye. Ebinom kae se, “Dɛn na ɔtoatoafo yi pɛ sɛ ɔkyerɛ yi?” Afoforo nso kae se, “Ɛsɛ nea ɔreka anyame afoforo bi ho asɛm.” Nea enti a wɔkaa eyi ne sɛ, na Paulo reka Yesu Kristo ne ne wusɔre ho asɛm.
ACT.17.19	Wɔde Paulo kɔɔ Areopago nhyiam anim kae se, “Yɛpɛ sɛ yɛte nkyerɛkyerɛ foforo a worekyerɛkyerɛ yi ase, 
ACT.17.20	efisɛ, nsɛm a woka no bi yɛ yɛn asom asɛm foforo enti yɛpɛ sɛ wokyerɛkyerɛ yɛn mu yiye.” 
ACT.17.21	Na Atenefo ne ahɔho a wɔwɔ hɔ no nni hwee yɛ sɛ wɔde wɔn adagyew nyinaa betie nsɛm foforo anaa wɔbɛka nsɛm foforo a wɔate no akyerɛ afoforo.
ACT.17.22	Paulo sɔre gyinaa Areopago nhyiam no anim kae se, “Atenefo, mihu sɛ moyɛ nnipa a mopɛ nyamesom yiye. 
ACT.17.23	Efisɛ, mituu mpase faa mo kurow yi mu, na mihuu mmeae ahorow a mosom no, mihuu afɔremuka bi a wɔakyerɛw ho se, ‘Onyame a wonnim no no de.’ Enti ade a munnim na mosɔre no no, ɔno ho asɛm na mereka akyerɛ mo yi.
ACT.17.24	“Onyankopɔn a ɔbɔɔ wiase ne nneɛma a ɛwɔ mu nyinaa no na ɔyɛɛ ɔsoro ne asase. Awurade no nte asɔredan a nnipa asi mu. 
ACT.17.25	Saa ara nso na biribiara a nnipa nam wɔn dwumadi so de bɛma no no nso ho nhia no, efisɛ, ɔno na ɔma nnipa nkwa ne biribiara a ehia wɔn. 
ACT.17.26	Ɔnam onipa biako so na ɔbɔɔ nnipa ahorow nyinaa de wɔn tenaa asase so. Ɔno ankasa na ansa na ɔrebɛbɔ nnipa no, ɔhyehyɛɛ amanaman bere a wɔbɛsɔre ne bere a wobegu. Saa ara nso na ɔhyehyɛɛ wɔn tenabea ahye.
ACT.17.27	“Ɛwom sɛ Onyankopɔn bɛn yɛn de, nanso ɔyɛ eyi sɛnea ɛbɛyɛ a nnipa bɛhwehwɛ nʼakyi kwan atwiw abɛn no; 
ACT.17.28	sɛnea obi ka se, ‘Ne mu na yɛte ase na yɛkeka yɛn ho’ no no. Saa ara nso na mo nnwontofo bi nso aka se, ‘Yɛn nso yɛyɛ ne mma’ nen. 
ACT.17.29	Ɛnne sɛ yɛyɛ Onyankopɔn mma de a, ɛnsɛ sɛ yesusuw sɛ Onyankopɔn tebea te sɛ ohoni bi a onipa de dwetɛ anaa sika anaa ɔbo ayɛ. 
ACT.17.30	Onyankopɔn buu nʼani guu bere a na nnipa nnim no no so, nanso afei de, ɔhyɛ nnipa nyinaa sɛ wɔntwe wɔn ho mfi akwammɔne so. 
ACT.17.31	Efisɛ, wayi da bi ato hɔ a ɔnam onipa bi a wayi no no so bebu nnipa nyinaa atɛntrenee. Ɔnam sɔre a ɔmaa saa onipa yi sɔre fii awufo mu no so adi adanse akyerɛ nnipa nyinaa.”
ACT.17.32	Bere a nnipa no tee sɛ Paulo reka owusɔre ho asɛm no, ebinom dii ne ho fɛw, na afoforo nso kae se, “Yɛpɛ sɛ wosan ka saa asɛm no bio.” 
ACT.17.33	Saa nsɛm a ɛkɔɔ so yi maa Paulo fii nhyiam no ase hɔ kɔe. 
ACT.17.34	Nanso nnipa kakraa bi gyee no dii de wɔn ho bɔɔ no. Saa nnipa no mu bi ne Dionisio a ɔfra Areopagofo mu ne ɔbea bi a ne din de Damari ne afoforo bi.
ACT.18.1	Eyinom akyi no, Paulo fii Atene kɔɔ Korinto. 
ACT.18.2	Ɛhɔ na ohyiaa Yudani bi a wɔfrɛ no Akwila, a wɔwoo no wɔ Ponto na ofi Italia baa hɔ nkyɛe no ne ne yere, Priskila. Wofii Italia, efisɛ, na Roma hempɔn Klaudio ahyɛ mmara sɛ Yudafo nyinaa mfi Roma asase so. 
ACT.18.3	Paulo kɔtenaa wɔn nkyɛn ne wɔn yɛɛ adwuma, efisɛ, na wɔn nyinaa nwene ntamadan.
ACT.18.4	Homeda biara na Paulo kɔ hyiadan mu kɔka asɛm no pɛe sɛ anka ɔdan Yudafo ne Helafo no adwene ma wogye di. 
ACT.18.5	Bere a Silas ne Timoteo fi Makedonia bae no, Paulo de nʼadagyew nyinaa kaa Awurade asɛm no, dii adanse kyerɛɛ Yudafo no sɛ Yesu ne Agyenkwa no. 
ACT.18.6	Bere a Yudafo no ampɛ sɛ wotie Paulo asɛnka, na wɔyeyaw no no, ɔde abufuw poroporow nʼatade mu ka kyerɛɛ wɔn se, “Mo mmusu ngu mo atifi. Mo afobu nna me so. Efi nnɛ de rekɔ merekɔka asɛm no makyerɛ Amanamanmufo.”
ACT.18.7	Ofi hɔ kɔtenaa Amanamanmuni Nyamefɛrefo bi a wɔfrɛ no Tito Yusto a ne fi bata hyiadan ho no nkyɛn. 
ACT.18.8	Krispo a na ɔyɛ hyiadan mu panyin no ne ne fifo nyinaa gyee Awurade dii ma wɔbɔɔ wɔn asu. Saa ara nso na Korintofo bebree a wɔtee Awurade asɛm no nso gye dii ma wɔbɔɔ wɔn asu. 
ACT.18.9	Da bi anadwo, Awurade ka kyerɛɛ Paulo wɔ anisoadehu mu se, “Nsuro! Mpa abaw! Kɔ so ara ka mʼasɛm no, 
ACT.18.10	efisɛ, meka wo ho. Obiara rentumi nyɛ wo hwee, efisɛ, nnipa pii wɔ kurow yi mu a wɔyɛ mʼakyidifo.” 
ACT.18.11	Paulo tenaa hɔ afe ne fa kyerɛkyerɛɛ Onyankopɔn asɛm no wɔ wɔn mu.
ACT.18.12	Bere a Galio yɛ amrado wɔ Akaia no, Yudafo no sɔre tiaa Paulo, kyeree no, de no kɔɔ asennii, 
ACT.18.13	kae se, “Saa onipa yi retu nkurɔfo aso se wɔnkwati Yudafo mmara no mfa ɔkwan foforo so nsom Onyankopɔn.”
ACT.18.14	Paulo yɛe sɛ ɔrebue nʼano akasa pɛ na Galio ka kyerɛɛ Yudafo no se, “Yudafo, sɛ mode asɛm foforo bi a ɛfa nsɛmmɔnedi anaa abususɛm ho na ɛbae a, anka mɛhwɛ maka. 
ACT.18.15	Nanso esiane sɛ ɛyɛ akyinnyegye a ɛfa nsɛm, edin ne mo mmara ho nti, mo ara monkɔhwɛ nka. Merenyɛ saa asɛm yi mu ɔtemmufo.” 
ACT.18.16	Na ɔpamoo wɔn fii asennii hɔ.
ACT.18.17	Afei dɔm no tow hyɛɛ Sostene a ɔyɛ hyiadan mu panyin no so, twee no kɔɔ asennii hɔ kɔboroo no, nanso Galio anka ho hwee.
ACT.18.18	Paulo tenaa Korinto kyɛe kakra ansa na ɔrekra anuanom no ma ɔne Priskila ne Akwila refi hɔ akɔ Siria. Esiane bɔ a na wahyɛ wɔ Kenkeria no nti, ansa na ɔrebɛkɔ no, ɔma woyii ne ti. 
ACT.18.19	Woduu Efeso no, Paulo gyaw Priskila ne Akwila hɔ kɔɔ hyiadan mu ne Yudafo no kɔkasae. 
ACT.18.20	Wɔsrɛɛ no sɛ, sɛ obetumi a, anka ɔntena wɔn nkyɛn nkyɛ kakra, nanso wampene so.
ACT.18.21	Mmom ɔrebefi hɔ no, ɔka kyerɛɛ wɔn se, “Sɛ Onyankopɔn pɛ a, mɛsan maba bio.” Na afei ofii hɔ kɔɔ Efeso.
ACT.18.22	Oduu Kaesarea no, ɔkɔɔ Yerusalem kokyiaa asafo no fii hɔ kɔɔ Antiokia. 
ACT.18.23	Odii nna kakra wɔ hɔ no, ofii hɔ kɔɔ Galati ne Frigia kɔhyɛɛ gyidifo a wɔwɔ hɔ no den.
ACT.18.24	Saa bere no ara mu, Yudani bi a wɔfrɛ no Apolo a wɔwoo no wɔ Aleksandria no kɔɔ Efeso. Ɔyɛ obi a na nʼano atew na onim Kyerɛwsɛm no yiye. 
ACT.18.25	Esiane sɛ na wɔnam Awurade kwan so akyerɛkyerɛ no nti, na ɔde nnam kasa, kyerɛkyerɛ nokwasɛm a ɛfa Yesu ho no. Nanso na Yohane asubɔ no nko ara na onim. 
ACT.18.26	Ofii ase de nnam kasae wɔ hyiadan no mu. Bere a Priskila ne Akwila tee asɛm a ɔreka no wɔde no kɔɔ fie kɔkyerɛkyerɛɛ no Onyankopɔn asɛm no mu yiye.
ACT.18.27	Bere a Apolo pɛe sɛ ɔkɔ Akaia no, gyidifo a wɔwɔ Efeso no hyɛɛ no nkuran, kyerɛw krataa kɔmaa gyidifo a wɔwɔ hɔ no se wonnye no. Bere a okodui no, ɔboaa wɔn a Onyankopɔn adom nti, wɔabɛyɛ gyidifo no yiye. 
ACT.18.28	Ɔde ne nimdeɛ kyerɛɛ Onyankopɔn asɛm mu de tuu Yudafo no gui wɔ baguam, nam Kyerɛwsɛm no so daa no adi pefee sɛ, Yesu ne Agyenkwa no.
ACT.19.1	Bere a Apolo wɔ Korinto no, Paulo tuu kwan faa ɔmantam no atifi koduu Efeso. Ɛhɔ na ohuu gyidifo bi 
ACT.19.2	bisaa wɔn se, “Bere a mugye dii no, Honhom Kronkron baa mo so anaa?” Wobuaa no se, “Yɛntee mpo da sɛ Honhom Kronkron bi wɔ baabi.”
ACT.19.3	Paulo bisaa wɔn bio se, “Ɛnne na asubɔ bɛn na wɔbɔɔ mo?” Wobuae se, “Asubɔ a Yohane kaa ho asɛm no.”
ACT.19.4	Paulo ka kyerɛɛ wɔn se, “Yohane asubɔ no yɛ asu a wɔbɔ wɔn a wɔsakra wɔn adwene. Ɔka kyerɛɛ Israelfo no se, wonnye onipa a odi nʼakyi a ɔreba a ɔne Yesu no nni.”
ACT.19.5	Wɔtee saa asɛm yi no, wɔma wɔbɔɔ wɔn asu wɔ Awurade Yesu din mu. 
ACT.19.6	Bere a Paulo de ne nsa guu wɔn so no, Honhom Kronkron baa wɔn so ma wɔkaa kasa foforo, hyɛɛ nkɔm. 
ACT.19.7	Na wɔn dodow bɛyɛ mmarima dumien.
ACT.19.8	Paulo de nnam kyerɛkyerɛɛ Onyankopɔn Ahenni no ho asɛm wɔ hyiadan mu abosom abiɛsa pɛe sɛ ɔsakra nnipa no adwene. 
ACT.19.9	Nanso nnipa no mu bi pirim wɔn koma, annye anni, kasa tiaa Asɛm no wɔ atiefo no anim. Enti Paulo fii hɔ de gyidifo no kaa ne ho kɔe. Na Paulo kyerɛkyerɛ wɔ obi a wɔfrɛ no Tirano suadan mu daa. 
ACT.19.10	Saa kyerɛkyerɛ yi kɔɔ so mfe abien; enti ɛmaa nnipa a na wɔwɔ Asia mantam mu, a Yudafo ne Helafo ka ho, no tee Awurade asɛm no.
ACT.19.11	Onyankopɔn nam Paulo so yɛɛ anwonwade akɛseakɛse, 
ACT.19.12	maa mpo ne nnukuu ne nʼatade nsɛwanim a wɔde guu nnipa so no tumi saa nyarewa, tuu ahohommɔne nso.
ACT.19.13	Yudafo bi a wɔnam asumansɛm so tu ahohommɔne pɛe sɛ wɔde Awurade Yesu din tu ahohommɔne. Wɔkankye kyerɛɛ ahohommɔne no se, “Meka Yesu a Paulo ka ne ho asɛm no se, muntu mfi ne mu!” 
ACT.19.14	Yudafo sɔfo panyin bi a na ne din de Skewa no mma baason na na wɔyɛ eyi. 
ACT.19.15	Hohommɔne no buae se, “Minim Yesu, na minim Paulo; na mo nso mone hefo?” 
ACT.19.16	Afei ɔbarima a hohommɔne ahyɛ no ma yi tow hyɛɛ wɔn so, pirapiraa wɔn ma wɔde adagyaw guan fii fie hɔ.
ACT.19.17	Yudafo ne Amanamanmufo a wɔte Efeso no tee asɛm yi no, wɔbɔɔ hu na woyii Awurade Yesu ayɛ. 
ACT.19.18	Gyidifo no mu bebree baa bagua mu bɛkaa wɔn bɔne ne wɔn kokoamsɛm. 
ACT.19.19	Wɔn mu nkonyaayifo pii de wɔn nkonyaayi nhoma bae ma wɔhyewee wɔ nnipa no nyinaa anim. Wobuu nhoma a wɔhyewee no bo no na ɛyɛ sika bebree. 
ACT.19.20	Saa anwonwade ahorow yi maa Onyankopɔn asɛm no trɛwee tumi so.
ACT.19.21	Eyinom nyinaa akyi no, Paulo yɛɛ nʼadwene sɛ ɔbɛfa Makedonia ne Akaia akɔ Yerusalem. Ɔkae se, “Midu Yerusalem a, akyiri yi mɛkɔ Roma nso.” 
ACT.19.22	Paulo somaa Timoteo ne Erasto a wɔyɛ nʼaboafo no dii nʼanim kan kɔɔ Makedonia, nanso ɔno de, ɔtenaa Asia kyɛe kakra.
ACT.19.23	Saa bere yi ara mu na basabasa a emu yɛ den a ɛfa Awurade asɛm no ho no sii wɔ Efeso. 
ACT.19.24	Dwetɛdwumfo bi a wɔfrɛ no Demetrio yɛɛ Artemi abosonnan sɛso. Nʼadwuma no maa nʼadwumayɛfo nyaa wɔn ho sɛɛ tam. 
ACT.19.25	Ɔfrɛfrɛɛ nʼadwumayɛfo no ne wɔn a wodi saa dwuma horow no ara bi no ka kyerɛɛ wɔn se, “Anuanom, munim sɛ yɛn ahonya nyinaa gyina saa dwumadi yi so. 
ACT.19.26	Mo ara moahu, na moate dwuma a saa Paulo yi redi. Ɔka se, anyame a nnipa de wɔn nsa ayɛ no nyɛ anyame biara. Ɔnam saa asɛm yi so adan nnipa bebree adwene wɔ Efeso ha ne Asia nyinaa. 
ACT.19.27	Sɛ yɛanhwɛ no yiye a, yɛn adwuma yi begye dimmɔne. Saa ara nso na obiara remfa ɔbosom Artemi a wɔsom no wɔ Asia ne wiase nyinaa no nyɛ hwee bio na nʼanim agu ase.”
ACT.19.28	Nnipadɔm no tee saa asɛm a Demetrio kae no, wɔn bo fuwii, fitii ase yɛɛ basabasa, teɛteɛɛm se, “Efeso Artemi yɛ kɛse!”
ACT.19.29	Basabasayɛ no trɛwee wɔ kurow no mu nyinaa. Dɔm no kyeree Makedoniafo baanu a wɔn din de Gaio ne Aristarko a na wɔne Paulo retu kwan no de wɔn kɔɔ aguabɔe. 
ACT.19.30	Paulo pɛe sɛ anka ɔkɔ aguabɔe hɔ kohyia dɔm no, nanso asuafo no amma no kwan. 
ACT.19.31	Ɔmantam no mu mpanyin no mu bi a na wɔyɛ Paulo nnamfo no soma kɔsrɛɛ no sɛ ɔnnkɔ aguabɔe hɔ.
ACT.19.32	Nhyiam yi yɛɛ basabasa; nnipa no mu bi teɛteɛɛm kaa nsɛm bi, na ebinom nso teɛɛm kaa nsɛm foforo bi, efisɛ, na wɔn mu dodow no ara nnim asɛm ko a ɛde wɔn abehyia mu.
ACT.19.33	Yudafo no piapiaa Aleksandro kogyinaa dɔm no anim sɛ ɔnkasa. Eyi maa nnipa no bi susuwii sɛ Aleksandro nti na wɔahyia hɔ. Afei Aleksandro nyamaa dɔm no pɛe sɛ ɔkasa, yi ɔne ne nkurɔfo ano. 
ACT.19.34	Dɔm no hui sɛ Aleksandro yɛ Yudani no pɛ, wɔteɛteɛɛm nnɔnhwerew abien se, “Efeso Artemi yɛ kɛse!”
ACT.19.35	Kurow no sohwɛfo no bɔɔ mmɔden maa dɔm no tɛm dinn. Afei ɔkasa kyerɛɛ wɔn se, “Efeso mmarima, obiara nim sɛ Efeso kurow yi na ɛhwɛ Artemi asɔrefi ne ohoni a efi soro bedurui no so. 
ACT.19.36	Obiara rentumi nnye eyi ho akyinnye enti monyɛ komm, monnyɛ basabasa biara. 
ACT.19.37	Mode saa nnipa yi aba ha wɔ bere a wonwiaa biribiara mfii yɛn asɔrefi, nkaa asɛmmɔne biara ntiaa yɛn nyame no. 
ACT.19.38	Sɛ Demetrio ne adwimfo a wɔka ne ho no wɔ obi ho asɛm bi a, nna bi wɔ hɔ a mpanyin hyia di asɛm, wɔmfa mmɛto gua. 
ACT.19.39	Nanso sɛ mowɔ biribi foforo bi ka a, ɛsɛ sɛ ɔmanfo hyia, fa mmara kwan so ka ho asɛm. 
ACT.19.40	Sɛ yɛanhwɛ yiye a, wɔbɛka se saa nnɛ basabasayɛ yi fi yɛn. Saa basabasayɛ yi ho nhia. Sɛ wobisa yɛn ho asɛm a, yɛrennya anoyi biara.”
ACT.19.41	Ɔkasa wiei no, otuu gua no.
ACT.20.1	Basabasayɛ yi akyi no, Paulo frɛɛ asuafo no kaa nsɛm de hyɛɛ wɔn nkuran, kraa wɔn fii hɔ kɔɔ Makedonia. 
ACT.20.2	Okyinkyin saa amantam no mu tuu asuafo no fo de hyɛɛ wɔn nkuran. Afei, obeduu Hela. Odii hɔ abosom abiɛsa. 
ACT.20.3	Bere a ɔresiesie ne ho akɔ Siria no, ɔtee sɛ Yudafo no abɔ ne ho pɔw; enti ɔsan nʼakyi kɔfaa Makedonia kɔe.
ACT.20.4	Piro a ofi Beroia no ba Sopater ne Paulo na ɛkɔe. Wɔn a wɔka ne ho kɔe no nso bi ne Aristarko ne Sekundo a wofi Tesalonika ne Gaio a ofi Derbe ne Timoteo ne Tihito ne Trofimo a wofi Asiaman mu no. 
ACT.20.5	Saa nnipa yi dii kan kɔtwɛn yɛn wɔ Troa. 
ACT.20.6	Yedii Apiti Afahyɛ no wiei no, yefii Filipi, na nnanum akyi no, yɛkɔtoo wɔn wɔ Troa, dii nnawɔtwe wɔ hɔ.
ACT.20.7	Nnawɔtwe no mu da a edi kan no, yehyiaam sɛ anuanom didii. Esiane sɛ na ade kye a Paulo befi kurow no mu no nti, ɔkasa kyerɛɛ anuanom no kosii ɔdasum. 
ACT.20.8	Na akanea pii wɔ abansoro dan a yɛahyia wɔ hɔ no mu. 
ACT.20.9	Bere a Paulo rekasa no, na aberante bi a wɔfrɛ no Eutiko te mfɛnsere ano retɔ nko. Ɔdae hatee ma ofii abansoro dan a ɛto so abiɛsa no so bɛhwee fam. Wɔmaa ne so no, na wawu. 
ACT.20.10	Paulo sian baa fam, kobutuw ne so, maa no so kae se, “Munnsuro, efisɛ, onwui!” 
ACT.20.11	Afei ɔsan foro kɔɔ abansoro no so kobubuu abodoo ne asuafo no dii. Paulo toaa ne kasa no so kosii adekyee ansa na ɔregyaw wɔn hɔ. 
ACT.20.12	Anuanom no de anigye de aberante a wonyanee no no kɔɔ fie.
ACT.20.13	Yɛde hyɛn dii kan kɔɔ Aso sɛ yɛrekɔfa Paulo wɔ hɔ, efisɛ, na waka akyerɛ yɛn se ɔrefa fam akɔ hɔ. 
ACT.20.14	Ɔbɛkaa yɛn ho wɔ Aso na yɛne no toaa so kɔɔ Mitilene. 
ACT.20.15	Ade kyee no, yekoduu Kio. Ne nnanu so no, yebeduu Samo; na nʼadekyee no, yebeduu Mileto.
ACT.20.16	Esiane sɛ na Paulo ho pere no sɛ, sɛ ebetumi a obedu Yerusalem akodi Pentekoste Afahyɛ no wɔ hɔ no nti, ɔyɛɛ nʼadwene sɛ ɔrennyina Efeso sɛnea ɛbɛyɛ a ɔrenkyɛ wɔ Asia. 
ACT.20.17	Paulo soma fii Mileto kɔɔ Efeso kɔka kyerɛɛ asafo mpanyimfo no se wonhyia no.
ACT.20.18	Wɔbae no, ɔka kyerɛɛ wɔn se, “Efi da a edi kan a mebaa Asia no, munim ɔkwan a mefaa so ne mo tenae. 
ACT.20.19	Ɛwom sɛ ɛnam Yudafo no pɔwbɔ so ma mihuu amane bebree de, nanso mede ahobrɛase ne nisu yɛɛ mʼadwuma sɛ Awurade somfo. 
ACT.20.20	Munim sɛ bere a na merekyerɛkyerɛ mo wɔ guam ne afi mu no, mamfa biribiara a ɛho bɛba mo mfaso no anhintaw mo. 
ACT.20.21	Mebɔɔ Yudafo ne Amanamanmufo no kɔkɔ se wɔntwe wɔn ho mfi wɔn bɔne ho, mfa wɔn ho mma Onyankopɔn, na wonnye Yesu Kristo nni.
ACT.20.22	“Afei esiane sɛ Honhom Kronkron ahyɛ me no nti, merekɔ Yerusalem a minnim asɛm a ɛbɛto me wɔ hɔ. 
ACT.20.23	Nea minim ara ne sɛ, Honhom Kronkron abɔ me kɔkɔ se kurow biara a mɛkɔ mu no, wɔde me bɛto afiase na mahu amane. 
ACT.20.24	Sɛnea ɛbɛyɛ a metumi madu botae a esi mʼanim no ho na mawie dwuma a Awurade Yesu de maa me sɛ menka Onyankopɔn dom ho asɛmpa no nti, mammu me kra sɛ ade a ɛsom bo.
ACT.20.25	“Minim sɛ mo a maka Onyankopɔn Ahenni no ho asɛm makyerɛ mo no mu biara renhu me bio. 
ACT.20.26	Ɛno nti, ɛnnɛ, mereka makyerɛ mo se, sɛ ɛba sɛ mo mu bi yera a, na emfi me. 
ACT.20.27	Efisɛ, mamfa Onyankopɔn asɛm no mu biara anhintaw mo.
ACT.20.28	“Monhwɛ mo ho so ne nguankuw a Honhom Kronkron de wɔn ahyɛ mo nsa sɛ ahwɛfo no yiye. Monhwɛ wɔn yiye, efisɛ, Onyankopɔn de ne Ba no mogya na agye wɔn. 
ACT.20.29	Minim sɛ me kɔ akyi no, atoro akyerɛkyerɛfo a wɔn ho yɛ hu sɛ mpataku bewura mo mu abɛsɛe mo. 
ACT.20.30	Bere bi bɛba a, mo mu binom bɛsɔre, nam atoro so atwe asuafo no mu bi adi wɔn akyi. 
ACT.20.31	Ɛno nti, monna mo ho so! Monkae sɛ, mfirihyia abiɛsa a midii wɔ mo nkyɛn no, menam amanehunu ne yaw mu tuu mo fo awia ne anadwo.
ACT.20.32	“Afei, mede mo hyɛ Onyankopɔn ne ne dom nsɛm a etumi hyɛ mo gyidi den na ɛma munya nʼagyapade a wasiesie ama ahotefo no nsa.
ACT.20.33	“Mʼani ammere obi dwetɛ anaa sika anaa ntama. 
ACT.20.34	Mo ara mudi adanse sɛ, me nsa ano adwuma so na menam mehwɛɛ me ho ne wɔn a wɔka me ho no. 
ACT.20.35	Mede mʼabrabɔ ayɛ nhwɛso akyerɛ mo sɛ, ɛsɛ sɛ yɛyere yɛn ho yɛ adwuma de boa ahiafo na yɛkae sɛ, Awurade Yesu ankasa kae se, ‘Ɔma mu wɔ nhyira sen ogye.’ ”
ACT.20.36	Paulo kasa wiei no ɔne wɔn nyinaa buu nkotodwe bɔɔ mpae. 
ACT.20.37	Wɔn nyinaa sui, bam no, maa no nantewye. 
ACT.20.38	Nea ɛyɛɛ wɔn awerɛhow koraa ne asɛm a ɔka kyerɛɛ wɔn se wɔrenhu no bio no. Afei wɔn nyinaa kogyaa no hyɛn no mu.
ACT.21.1	Yɛne Efeso asafo mpanyimfo no dii ntetewmu no, yesiim nam nsu ani tee kɔɔ Ko. Ade kyee no, yekoduu Rodo na yefii hɔ kɔɔ Patara. 
ACT.21.2	Yenyaa hyɛn bi a ɛrekɔ Foinike kɔtenaa mu kɔe. 
ACT.21.3	Yeduu baabi a yɛn ani tua Kipro no, yetwaa ho wɔ benkum fam kɔɔ Siria. Yesii fam wɔ Tiro, efisɛ, na ɛhɔ na wɔrekoyi hyɛn no mu nneɛma. 
ACT.21.4	Yehuu asuafo bi wɔ hɔ tenaa wɔn nkyɛn dii nnawɔtwe. Asuafo no nam Honhom Kronkron adiyi so bɔɔ Paulo kɔkɔ se ɔnnkɔ Yerusalem. 
ACT.21.5	Nanso bere dui sɛ ɛsɛ sɛ yefi hɔ no, yegyaw wɔn hɔ kɔe. Asuafo no nyinaa ne wɔn yerenom ne wɔn mma kogyaa yɛn kwan koduu mpoano. Yeduu hɔ no, yɛn nyinaa buu nkotodwe bɔɔ mpae. 
ACT.21.6	Afei yɛkrakraa yɛn ho yɛn ho wiei no, yɛkɔtenaa hyɛn no mu maa wɔn nso san kɔɔ fie.
ACT.21.7	Yefi Tiro no, yɛtoaa yɛn akwantu no so faa nsu ani koduu Ptolemai. Yeduu hɔ no, yekokyiaa asuafo a wɔwɔ hɔ no dii wɔn nkyɛn da koro.
ACT.21.8	Ade kyee no, yefii hɔ kɔɔ Kaesarea. Yeduu hɔ no, yɛkɔɔ ɔsɛmpakafo Filipo a na ɔka mmarima baason a woyii wɔn wɔ Yerusalem no ho no fi kɔtenaa ne nkyɛn. 
ACT.21.9	Na Filipo wɔ mma mmabun baanan bi a na wɔhyɛ nkɔm.
ACT.21.10	Yɛtenaa hɔ kyɛe kakra no, odiyifo bi a wɔfrɛ no Agabo fi Yudea baa hɔ. 
ACT.21.11	Ɔbaa faako a yɛwɔ no, ɔfaa Paulo abɔso de kyekyeree ne nan ne ne nsa kae se, “Asɛm a Honhom Kronkron ka ni, ‘Sɛnea Yudafo a wɔwɔ Yerusalem no bɛkyekyere onipa a abɔso yi yɛ ne de no na wɔde no ahyɛ Amanamanmufo no nsa ni!’ ” 
ACT.21.12	Yɛtee saa asɛm yi no, yɛne wɔn a na yɛne wɔn wɔ hɔ no nyinaa srɛɛ Paulo se ɔnnkɔ Yerusalem.
ACT.21.13	Nanso ɔka kyerɛɛ wɔn se, “Osu a moresu de hyɛ me awerɛhow yi ase ne dɛn? Me de masiesie me ho sɛ ɛnyɛ kyekye a wɔbɛkyekyere me wɔ Yerusalem no na misuro, na sɛ etwa sɛ miwu mema Awurade Yesu a, mewu.” 
ACT.21.14	Yɛkae, kae a wampene no, yegyae kae se, “Nea Awurade pɛ na ɛnyɛ.” 
ACT.21.15	Nna bi akyi no, yɛboaboaa yɛn ho fii hɔ kɔɔ Yerusalem. 
ACT.21.16	Kaesarea asuafo no bi ne yɛn kɔe. Yeduu hɔ no, yɛkɔsoɛɛ Mnason a ofi Kipro a ogyee Yesu Kristo dii akyɛ no fi.
ACT.21.17	Yeduu Yerusalem no, asuafo a wɔwɔ hɔ no nyinaa gyee yɛn fɛw so.
ACT.21.18	Ade kyee no, Paulo ne yɛn kokyiaa Yakobo ne Yerusalem asafo no mu mpanyimfo. 
ACT.21.19	Nkyia no akyi no, Paulo kaa biribiara a Onyankopɔn nam ne som no so ayɛ wɔ Amanamanmufo no mu no kyerɛɛ wɔn.
ACT.21.20	Wotiee Paulo amanneɛbɔ no wiei no, wɔhyɛɛ Onyankopɔn anuonyam. Afei wɔka kyerɛɛ no se, “Onua, wʼankasa wudi adanse sɛ Yudafo mpempem na na wɔabɛyɛ asuafo a wɔn nyinaa nso di yɛn mmara no so. 
ACT.21.21	Saa nnipa yi ate sɛ wutia Mose mmara no ne Yudafo amanne; ɛne sɛ, wokyerɛkyerɛ Yudafo a wɔte Amanamanmufo no mu sɛ wonntwa wɔn mma twetia na wonnni yɛn amanne nso so. 
ACT.21.22	Nea ɛbɛyɛ biara wɔbɛte sɛ woaba ha. Enti afei yɛbɛyɛ no dɛn?
ACT.21.23	“Yɛ nea yɛrebɛka akyerɛ wo yi. Mmarima baanan bi wɔ yɛn nkyɛn ha a, wɔresiesie wɔn ho ama amanne ho bɔhyɛ. 
ACT.21.24	Wo ne wɔn nkɔ na monkodwira mo ho na tua ho ka ma wɔn sɛnea ɛbɛyɛ a, wobetumi atwitwa wɔn ti nwi. Eyi bɛma obiara ahu sɛ nsɛm a wɔte faa wo ho no mu biara nyɛ nokware, efisɛ, wʼankasa mpo, wudi Mose mmara no so. 
ACT.21.25	Amanamanmufo a wɔabɛyɛ asuafo no de, yɛakyerɛw akɔma wɔn akyerɛ gyinae a yɛasi sɛ, wonnni aduan biara a wɔde abɔ afɔre ama abosom; wonnni mogya; wonnni aboa biara a wɔantwa ne mene ansa na owui; na afei nso wɔntwe wɔn ho mfi aguamammɔ ho.”
ACT.21.26	Ade kyee no, Paulo ne mmarima no kodwiraa wɔn ho. Ɔne wɔn kɔɔ asɔredan mu kɔkyerɛɛ da a wɔbewie wɔn ahodwira no ne da a wɔbɛbɔ afɔre ama wɔn mmaako mmaako.
ACT.21.27	Nnanson no reyɛ atwam no, Yudafo bi a wofi Asia huu Paulo wɔ asɔredan mu hɔ, hwanyan nnipa a wɔwɔ hɔ no nyinaa ma wɔkyeree Paulo. 
ACT.21.28	Wɔteɛteɛɛm se, “Israel mmarima, monsɔre mmɛboa yɛn! Oyi ne ɔbarima a baabiara a ɔbɛkɔ no ɔnam ne nkyerɛkyerɛ so tia Israelfo, Mose mmara ne asɔredan yi. Mpo ɔde Amanamanmufo bi aba ha de agu Kronkrommea ha ho fi.” 
ACT.21.29	Nea ɛma wɔkaa saa asɛm yi ne sɛ, na wɔahu Paulo ne Efesoni Trofimo wɔ kurom hɔ enti na wosusuw sɛ Paulo de no akɔ asɔredan mu hɔ.
ACT.21.30	Wɔtee saa asɛm yi no, kurow mu no nyinaa bɔɔ twi, kɔkyeree Paulo, twee no fii asɔredan no mu hɔ. Ɛhɔ ara, wɔtotoo asɔredan no apon no nyinaa mu. 
ACT.21.31	Bere a dɔm no pɛe sɛ wokum Paulo no obi kɔka kyerɛɛ Roma asraafo apem so safohene no se, basabasa asi Yerusalem. 
ACT.21.32	Amonom hɔ ara, ɔsafohene no ne asraafo mpanyin bi ne asraafo bi de ahoɔhare kɔɔ nea dɔm no ahyia hɔ. Bere a nnipa no huu no ne asraafo no no, wogyaee Paulo hwe. 
ACT.21.33	Ɔsafohene no kosoo Paulo mu, kyerɛe sɛ wɔmfa nkɔnsɔnkɔnsɔn abien ngu no. Afei obisae se, “Hena ne saa ɔbarima yi? Bɔne bɛn na wayɛ?” 
ACT.21.34	Nnipa no ano antumi ankɔ bɛnkoro; ebinom ka sɛɛ a, na afoforo nso aka sɛɛ. Saa basabasa yi amma ɔsafohene no antumi anhu asɛm pɔtee a asi. Ɛno nti, ɔhyɛɛ nʼasraafo no sɛ wɔmfa Paulo nkɔ aban mu. 
ACT.21.35	Wɔde Paulo duu atrapoe no ano no, dɔm no bɔ toaa no enti asraafo no tam no kɔe. 
ACT.21.36	Dɔm no tu dii wɔn akyi teɛteɛɛm se, “Munkum no!”
ACT.21.37	Wɔde Paulo rekɔ aban mu no, obisaa ɔsafohene no se, “Mesrɛ wo, metumi maka asɛm bi makyerɛ wo anaa?” Ɔsafohene no nso bisaa no se, “Enti wote Hela kasa? 
ACT.21.38	Ɛnyɛ wo ne Misraimni a da bi ofii basabasayɛ ase dii mmarima awudifo mpemnan anim kɔɔ sare so no?”
ACT.21.39	Paulo buaa no se, “Meyɛ Yudani a wɔwoo me wɔ Tarso; Kilikia kurow a agye din no mu nipa ne me. Mesrɛ wo, ma me ho kwan na me ne nnipa no nkasa.”
ACT.21.40	Ɔsafohene no maa Paulo kwan ma ogyinaa atrapoe no so nyamaa nnipa no. Wɔyɛɛ komm no, Paulo kasa kyerɛɛ wɔn wɔ Hebri kasa mu se:
ACT.22.1	“Anuanom ne agyanom, muntie mʼanoyi yi.” 
ACT.22.2	Wɔtee sɛ ɔka Hebri no, wɔyɛɛ komm koraa. Paulo toaa so se, 
ACT.22.3	“Meyɛ Yudani a wɔwoo me wɔ Tarso a ɛwɔ Kilikia. Wɔtetew me wɔ Yerusalem wɔ Gamaliel nan ase. Misuaa sɛnea wodi Yudafo mmara ne wɔn amanne so pɛpɛɛpɛ. Mebɔɔ mmɔden sɛ biribiara a meyɛ no, mede bɛhyɛ Onyankopɔn anuonyam sɛnea mo nyinaa nso reyɛ nnɛ yi. 
ACT.22.4	Metaa nnipa a wodi Awurade asɛm so no nyinaa kunkum wɔn. Mekyeree mmea ne mmarima de wɔn guu afiase. 
ACT.22.5	Ɔsɔfo panyin ne agyinatufo no nyinaa di me adanse sɛ, asɛm a mereka yi yɛ nokware. Wɔn nkyɛn mpo na migyee tumi nhoma sɛ mede rekɔma anuanom Yudafo a wɔwɔ Damasko no. Saa nhoma no na anka megyina so makyekyere nnipa a wodi Awurade asɛm so no agu wɔn nkɔnsɔnkɔnsɔn, de wɔn aba Yerusalem na wɔatwe wɔn aso.
ACT.22.6	“Owigyinae a mereyɛ madu Damasko no, prɛko pɛ, hann bi twa faa me ho. 
ACT.22.7	Mitwa hwee fam, na metee nne bi a ɛrebisa me se, ‘Saulo! Saulo! Adɛn nti na wotaa me?’ 
ACT.22.8	Mibisae se, ‘Ɛyɛ wo hena, Awura?’ Ɛnne no buaa me se, ‘Ɛyɛ me Naseretni Yesu a wotaa me no.’ 
ACT.22.9	Nnipa a na wɔne me nam no huu hann no de, nanso wɔante nne a ɛkasa kyerɛɛ me no.
ACT.22.10	“Mibisae se, ‘Dɛn na menyɛ, Awurade?’ Awurade ka kyerɛɛ me se, ‘Sɔre na kɔ Damasko, na ɛhɔ na mɛkyerɛ wo biribiara a mepɛ sɛ woyɛ.’ 
ACT.22.11	Hann no hyerɛn ano den maa mʼani furae enti nnipa a na me ne wɔn rekɔ no susoo me nsa de me kɔɔ Damasko.
ACT.22.12	“Na Onyamefɛrefo bi a wɔfrɛ no Anania a odi Mose mmara so a na Yudafo nyinaa di no ni no te Damasko hɔ. 
ACT.22.13	Ɔbaa me nkyɛn bɛkae se, ‘Onua Saulo, hu ade bio!’
ACT.22.14	“Ɔka kyerɛɛ me se, ‘Yɛn nenanom Nyankopɔn ayi wo sɛnea ɛbɛyɛ a wobɛyɛ nʼapɛde na woahu ɔtreneeni no, na wobɛte nʼankasa ne nne sɛ ɛkasa kyerɛ wo. 
ACT.22.15	Wubedi adanse afa biribiara a woahu na woate wɔ Awurade ho no akyerɛ nnipa nyinaa. 
ACT.22.16	Afei dɛn na woretwɛn bio? Sɔre na ma wɔmmɔ wo asu nhohoro wo bɔne wɔ Yesu din mu.’
ACT.22.17	“Mesan mekɔɔ Yerusalem na merebɔ mpae wɔ asɔredan mu no, 
ACT.22.18	mihuu Awurade wɔ anisoadehu mu na ɔka kyerɛɛ me se, ‘Yɛ ntɛm fi Yerusalem ha, efisɛ, nnipa a wɔwɔ ha no rentie adanse a wudi fa me ho no.’
ACT.22.19	“Mekae se, ‘Awurade, wɔn nyinaa nim pefee sɛ mekɔɔ hyiadan mu kɔkyekyeree asuafo, boroo wɔn. 
ACT.22.20	Saa ara nso na bere a wokum wo danseni Stefano no, na mewɔ hɔ bi. Mepenee ne kum no so, hwɛɛ awudifo no ntama so.’
ACT.22.21	“Awurade ka kyerɛɛ me se, ‘Sɔre na kɔ, efisɛ, mɛsoma wo makɔ akyirikyiri, Amanamanmufo nkyɛn!’ ”
ACT.22.22	Bere a Paulo kae se wɔasoma no Amanamanmufo nkyɛn pɛ, dɔm no fitii ase teɛteɛɛm dennen se, “Munkum no! Ɔmfata sɛ ɔtena wiase!” 
ACT.22.23	Nnipa no kɔɔ so teɛteɛɛm, hugyaa wɔn ntama, saw mfutuma, tow petee wim.
ACT.22.24	Roma safohene no hyɛe sɛ wɔmfa Paulo nkɔ aban mu, nkɔbɔ no mmaa sɛnea ɛbɛyɛ a ɔbɛka nea enti a nnipa no nyinaa mpɛ sɛ wotie nʼasɛm no.
ACT.22.25	Bere a wɔkyekyeree no wiei a wɔrebɛbɔ no mmaa no, Paulo bisaa ɔsraani panyin a na ogyina hɔ no se, “Mowɔ ho kwan sɛ mobɔ Romani a wonnii nʼasɛm, mmuu no fɔ no mmaa anaa?”
ACT.22.26	Bere a ɔsraani panyin no tee saa asɛm yi no, ɔkɔɔ ɔsafohene no nkyɛn kobisaa no se, “Dɛn na wopɛ sɛ woyɛ yi? Onipa no yɛ Romani!”
ACT.22.27	Afei ɔsafohene no kɔɔ Paulo nkyɛn kobisaa no se, “Woyɛ Romani anaa?” Paulo buaa no se, “Yiw meyɛ Romani.”
ACT.22.28	Ɔsafohene no kae se, “Mituaa sika bebree na mede tɔɔ me Roma man bayɛ.” Paulo nso kae se, “Me de wɔwoo me sɛ Romani.”
ACT.22.29	Ntɛm ara, nnipa a na wɔrebebisa Paulo nsɛm no twee wɔn ho fii ne nkyɛn. Ɔsafohene no tee sɛ Paulo yɛ Romani no, ɔsuroe sɛ wɔama wɔagu Paulo nkɔnsɔnkɔnsɔn.
ACT.22.30	Esiane sɛ na ɔsafohene no pɛ sɛ ohu nea enti a Yudafo no asɔre atia Paulo no nti, ade kyee no, ɔhyɛ ma woyii Paulo fii nkɔnsɔnkɔnsɔn mu. Ɔmaa asɔfo mpanyin ne agyinatufo no nyinaa hyiae. Afei ɔde Paulo kɔe sɛ wɔnhwehwɛ nʼasɛm no mu.
ACT.23.1	Paulo hwɛɛ agyinatufo no dinn, kae se, “Anuanom, ahonim pa na mede mayɛ Onyankopɔn adwuma de abesi nnɛ da yi.”
ACT.23.2	Anania a na ɔyɛ ɔsɔfo panyin no hyɛɛ nnipa a na wogyina Paulo ho no sɛ wɔmmɔ nʼano so.
ACT.23.3	Paulo ka kyerɛɛ no se, “Wo a wote sɛ ɔfasu a wɔasra ho fitaa, Onyankopɔn bɛbɔ wo. Wote ha de mmara rebu me atɛn, nanso wubu mmara no so hyɛ sɛ wɔmmɔ me!”
ACT.23.4	Nnipa a na wogyina Paulo nkyɛn no bisaa no se, “Sɛɛ na ɛsɛ sɛ wokasa kyerɛ Onyankopɔn sɔfo panyin?”
ACT.23.5	Paulo buaa wɔn se, “Anuanom, minnim sɛ ɔyɛ ɔsɔfo panyin. Kyerɛwsɛm no ka se, ‘Nka asɛmmɔne mfa wo man panyin ho.’ ”
ACT.23.6	Bere a Paulo hui sɛ nnipa no bi yɛ Sadukifo na ebi yɛ Farisifo no, ɔteɛɛm wɔ agyinatufo no anim se, “Me nuanom, meyɛ Farisini. Mʼawofo yɛ Farisifo. Gyidi a mewɔ wɔ awufosɔre mu no nti na migyina ha ma woredi mʼasɛm yi.”
ACT.23.7	Asɛm a Paulo kae yi maa ntawntaw sii Farisifo ne Sadukifo no ntam maa wɔn mu kyɛɛ abien, 
ACT.23.8	efisɛ, na Sadukifo no nnye owusɔre, abɔfo ne honhom nni. Nanso Farisifo no de, wogye saa nneɛma abiɛsa no di.
ACT.23.9	Nteɛteɛm no kɔɔ so kosii sɛ mmara no akyerɛkyerɛfo no mu bi a wɔyɛ Farisifo no sɔre gyinaa hɔ kae se, “Yenhu bɔne biara a saa onipa yi ayɛ! Ebia honhom anaa ɔbɔfo na ɔkasa kyerɛɛ no!”
ACT.23.10	Akasakasa no mu yɛɛ den maa ɔsafohene no suroe sɛ anhwɛ a wɔbɛtetew Paulo mu; ɛno nti, ɔhyɛɛ nʼasraafo sɛ, wɔnkɔ nnipa no mu na wonkogye Paulo mfi wɔn nsam mfa no nkɔ aban mu.
ACT.23.11	Anadwo no, Awurade begyinaa Paulo nkyɛn ka kyerɛɛ no se, “Nsuro! Sɛnea woadi me ho adanse wɔ Yerusalem ha no, saa ara nso na kodi me ho adanse wɔ Roma.”
ACT.23.12	Ade kyee no, Yudafo bi hyia kaa ntam, dii nsew sɛ wɔrennidi na wɔrennom nso kosi sɛ wobekum Paulo. 
ACT.23.13	Na saa nnipa no dodow bɛboro aduanan. 
ACT.23.14	Afei wɔkɔɔ asɔfo mpanyin ne mpanyin no nkyɛn kɔka kyerɛɛ wɔn se, “Yɛaka ntam, adi nsew se hwee renka yɛn ano kosi sɛ yebekum Paulo. 
ACT.23.15	Mo ne agyinatufo no nsoma nkɔ Roma ɔsafohene no nkyɛn nhyɛ da nka se, mopɛ sɛ mubisa Paulo nea wayɛ no mu yiye enti ɔmma wɔmfa no mmra mo anim. Nanso ansa na wɔde no bedu ha no, na yɛakum no dedaw.”
ACT.23.16	Nanso Paulo wɔfase bi tee pɔw a wɔabɔ no nti, ɔkɔɔ aban mu hɔ kɔbɔɔ Paulo amanneɛ.
ACT.23.17	Paulo frɛɛ asraafo mpanyin no mu baako ka kyerɛɛ no se, “Wo ne aberante yi nkɔ ɔsafohene no nkyɛn, efisɛ, ɔwɔ asɛm bi ka kyerɛ no.”
ACT.23.18	Ɔsraani panyin no ne aberante no kɔɔ ɔsafohene no nkyɛn. Wɔduu hɔ no, ɔka kyerɛɛ ɔsafohene no se, “Paulo a ɔda afiase no asoma me sɛ memfa aberante yi mmehu wo na ɔwɔ asɛm bi ka kyerɛ wo.”
ACT.23.19	Ɔsafohene no soo aberante no nsa de no kogyinaa nkyɛn baabi bisaa no se, “Asɛm bɛn na wowɔ ka kyerɛ me?”
ACT.23.20	Aberante no ka kyerɛɛ no se, “Yudafo mpanyin no abɔ pɔw sɛ ɔkyena wɔbɛhyɛ da abɛsrɛ wo na woama wɔde Paulo abrɛ agyinatufo no sɛ wɔrebebisa no ne nsɛm no mu yiye. 
ACT.23.21	Nanso mma wɔnnaadaa wo. Efisɛ, mmarima bɛboro aduanan bi a wɔaka ntam, adi nsew sɛ wɔremfa hwee nka wɔn ano kosi sɛ wobenya Paulo akum no no betetɛw no wɔ kwan so. Nea wɔretwɛn ara ne sɛ wobɛma ho kwan.”
ACT.23.22	Ɔsafohene no gyaa aberante no kwan ka kyerɛɛ no se, “Nka nkyerɛ obiara sɛ woabɛka asɛm biara akyerɛ me.”
ACT.23.23	Ɔsafohene no frɛɛ nʼasraafo mpanyimfo baanu ka kyerɛɛ wɔn se, “Mompɛ asraafo ahanu ne apɔnkɔsotenafo ne mpeawkurafo ahanu na mumfi ha anadwo nnɔnkron yi ara nkɔ Kaesarea. 
ACT.23.24	Mompɛ ɔpɔnkɔ mma Paulo na momfa no nkɔma Amrado Felike dwoodwoo.”
ACT.23.25	Afei ɔsafohene no kyerɛw nhoma a emu nsɛm ka se:
ACT.23.26	“Me Klaudio Lisia na merekyerɛw wo Onuonyamfo Amrado Felike saa nhoma yi. Mikyia wo!
ACT.23.27	“Yudafo kyeree saa ɔbarima yi a anka wɔrekum no, nanso metee sɛ ɔyɛ Romani no, me ne mʼasraafo kogyee no fii wɔn nsam. 
ACT.23.28	Mepɛe sɛ mihu bɔne ko a wayɛ enti mede no kɔmaa wɔn agyinatufo no. 
ACT.23.29	Mihui sɛ ɔnyɛɛ biribiara a ɛsɛ sɛ wogyina so kum no anasɛ wɔde no to afiase. Asɛm a wɔka too no so no fa wɔn mmara ho. 
ACT.23.30	Ɛno nti, bere a metee sɛ Yudafo bi abɔ ne ho pɔw sɛ wɔbɛtɛw no akum no no, meyɛɛ mʼadwene sɛ mede no bɛbrɛ wo. Maka makyerɛ wɔn a wɔwɔ asɛm bi ka tia no no se, wɔmmra wʼanim mmɛka.”
ACT.23.31	Asraafo no yɛɛ biribiara a wɔhyɛɛ wɔn sɛ wɔnyɛ no. Anadwo no ara wɔde Paulo kɔɔ Antipatri. 
ACT.23.32	Ade kyee no, asraafo a wɔnam fam no san wɔn akyi na wɔn a wɔte apɔnkɔ so no toaa so kɔɔ Kaesarea.
ACT.23.33	Wodui no, wɔde nhoma no maa Amrado no de Paulo hyɛɛ ne nsa. 
ACT.23.34	Amrado no kan nhoma no wiei no obisaa Paulo ɔman ko a ofi mu. Ɔtee sɛ ofi Kilikia no, ɔka kyerɛɛ no se, 
ACT.23.35	“Wɔn a wɔwɔ asɛm bi ka tia wo no ba a na metie wʼasɛm.” Afei ɔhyɛɛ sɛ wɔmfa Paulo nkɔ Herode ahemfi na asraafo nwɛn no.
ACT.24.1	Nnanum akyi no, ɔsɔfo panyin Anania ne mpanyimfo bi ne mmaranimfo bi a ne din de Tertulo kɔɔ Kaesarea. Woduu hɔ no, wɔkɔɔ Amrado Felike nkyɛn de nsɛm a wɔwɔ tia Paulo no too nʼanim. 
ACT.24.2	Wɔfrɛɛ Tertulo ma ɔbɔɔ ne nkuro se, “Onuonyamfo! Esiane wo nimdeɛ ne wʼakwankyerɛ pa nti, efi bere a wobae yi, nsakrae pa pii aba yɛn man yi mu ama yɛn ho atɔ yɛn. 
ACT.24.3	Baabiara a yɛwɔ no yɛka eyi ho asɛm na yɛn ani sɔ nea woayɛ ama yɛn no da wo ase papaapa. 
ACT.24.4	Mempɛ sɛ mesɛe wo bere enti mesrɛ wo sɛ nya bere tiaa bi ma me na tie asɛm a merebɛka afa saa ɔbarima yi ho no. 
ACT.24.5	Yɛahu sɛ saa ɔbarima yi yɛ ɔmammɔfo a ɔde basabasayɛ ba Yudafo nyinaa mu. Ɔyɛ Nasiri fekuw no mu panyin. 
ACT.24.6	Ɔpɛe sɛ ogu asɔredan no ho fi. Ɛno nti, yɛkyeree no yɛɛ yɛn adwene sɛ anka yɛbɛfa yɛn mmara so abu no atɛn. 
ACT.24.7	Nanso ɔsafohene Lisia begyee no fii yɛn nsam abra nso, 
ACT.24.8	hyɛe sɛ wommedi nʼasɛm wɔ wʼanim. Sɛ wubisa no a, wo ara ankasa wubehu sɛ nsɛm a yɛreka afa ne ho no nyinaa yɛ nokware.” 
ACT.24.9	Yudafo no nso foaa nsɛm a wɔkae no so, sɛ ɛyɛ nokware.
ACT.24.10	Afei Amrado no maa Paulo kwan sɛ onyi ne ho ano. Paulo yii ne ho ano se, “Minim sɛ woyɛɛ ɔman yi so ɔtemmufo akyɛ, ɛno nti, sɛ migyina wʼanim reyi me ho ano a, minsuro. 
ACT.24.11	Sɛnea ebia woate no, ɛbɛyɛ nnafua dumien ni a mekɔɔ Yerusalem, kɔɔ asɔredan mu sɛ merekɔsom. 
ACT.24.12	Yudafo a wɔde me baa ha yi anhu me sɛ me ne obi regye akyinnye wɔ asɔredan mu hɔ anaasɛ meretu nnipa aso wɔ hyiadan mu anaa ɔman no mu baabiara. 
ACT.24.13	Saa ara nso na wɔrentumi nkyerɛ sɛ, nsɛm a wɔreka ato me so yi nyinaa yɛ nokware.
ACT.24.14	“Nanso migye tom sɛ menam Awurade asɛm a Yudafo yi kasa tia no so som yɛn agyanom Nyankopɔn. Na migye nsɛm a wɔakyerɛw wɔ Mose mmara no ne adiyifo nhoma no mu no nso midi. 
ACT.24.15	Mewɔ anidaso a saa nnipa yi nso wɔ wɔ Onyankopɔn mu sɛ da bi nnipa pa ne nnipa bɔne nyinaa bɛsɔre afi owu mu no nso di. 
ACT.24.16	Eyi nti, da biara mebɔ mmɔden sɛ mede ahonim pa bɛbɔ me bra Onyankopɔn ne nnipa anim.
ACT.24.17	“Mfe bebree akyi a mifii Yerusalem no, mesan mebaa hɔ sɛ mede ayɛyɛde rebrɛ me nuanom na mabɔ afɔre. 
ACT.24.18	Bere a madwira me ho awie na migu so rebɔ aseda afɔre wɔ asɔredan no mu no, na nnipa a wɔde me baa ha yi huu me. Na matwitwa me ti nhwi sɛnea mmara no kyerɛ no. Saa bere no nso na dɔm biara nka me ho na basabasayɛ bi aba. 
ACT.24.19	Saa bere no, na Yudafo bi a wofi Asiaman mu wɔ hɔ. Wɔn na sɛ anka wɔwɔ asɛm bi ka tia me a, ɛsɛ sɛ wɔka. 
ACT.24.20	Sɛ saa nnipa a wɔwɔ ha yi nso nim asɛm bi a wogyina so buu me fɔ wɔ agyinatufo no anim a, wɔnka. 
ACT.24.21	Asɛm baako pɛ na migyina wɔn anim no, mekae. Saa asɛm no ne sɛ, ‘Gyidi a mewɔ wɔ awufosɔre no mu nti na migye di sɛ morebu me atɛn nnɛ.’ ”
ACT.24.22	Felike a na onim saa Awurade asɛm no yiye no tuu asɛm no hyɛɛ da, kae se, “Sɛ ɔsafohene Lisia ba a, na medi wʼasɛm no.” 
ACT.24.23	Ɔhyɛɛ ɔsraani panyin a na ɔhwɛ Paulo so no sɛ ɔmma wɔnwɛn no nanso wɔmma no ahotɔ kakra. Na sɛ ne nnamfonom de biribiara a ɛho hia no no rebrɛ no a, wɔmma ho kwan.
ACT.24.24	Nna bi akyi no, Felike ne ne yere Drusila a ɔyɛ Yudani no bae. Ɔsoma ma wɔkɔfrɛɛ Paulo brɛɛ no ma ɔbɛkaa gyidi a ɔwɔ wɔ Kristo Yesu mu no kyerɛɛ wɔn. 
ACT.24.25	Paulo reka trenee, ahosohyɛ ne atemmuda ho asɛm no Felike suroe enti ɔkae se, “Kɔ! Akyiri yi, sɛ minya adagyew a mɛsoma mabɛfrɛ wo.”
ACT.24.26	Na Felike ani da so sɛ Paulo bɛma no sika na wagyaa no, ɛno nti, na ɔma wɔtaa kɔfrɛ no ntiantia mu ba ne nkyɛn ne no bɔ nkɔmmɔ. 
ACT.24.27	Mfe abien akyi no, Porkio Festo besii Felike ananmu sɛ amrado. Esiane sɛ na Felike pɛ sɛ ɔsɔ Yudafo no ani no nti, ogyaw Paulo wɔ afiase hɔ.
ACT.25.1	Festo besii Felike ananmu sɛ amrado wɔ Kaesarea no, ne nnansa so ɔkɔɔ Yerusalem. 
ACT.25.2	Asɔfo mpanyin ne Yudafo mpanyin no de nsɛm a wɔwɔ tia Paulo no bɛtoo nʼanim. 
ACT.25.3	Esiane sɛ na wɔabɔ Paulo ho pɔw sɛ wɔbɛtɛw no kwan so akum no nti, wɔsrɛɛ no sɛ wɔmma wɔmfa no mmra Yerusalem. 
ACT.25.4	Nanso Festo buaa wɔn se, esiane sɛ Paulo da afiase wɔ Kaesarea na ɛrenkyɛ biara ɔno ankasa bɛkɔ hɔ nti, 
ACT.25.5	wɔn a wodi asɛm no anim no ne no nkɔ nkodi asɛm no wɔ hɔ.
ACT.25.6	Festo dii bɛyɛ nnawɔtwe anaa dadu ansa na ɔresan aba Kaesarea. Obedui adekyee no, ɔtenaa agua mu dii Paulo asɛm.
ACT.25.7	Bere a Paulo beduu asennii hɔ no, Yudafo a wofi Yerusalem no twaa ne ho hyiae fii ase kekaa nsɛm a ɛnyɛ nokware too no so. 
ACT.25.8	Paulo yii ne ho ano se, “Minni biribiara ho fɔ, efisɛ, menkasa ntiaa Yudafo mmara; minguu asɔredan ho fi, ɛnna menkasa ntiaa Roma aban nso.”
ACT.25.9	Esiane sɛ na Festo pɛ sɛ ɔsɔ Yudafo no ani nti, obisaa Paulo se, “Wopɛ sɛ mede wo kɔ Yerusalem kodi wʼasɛm wɔ hɔ anaa?”
ACT.25.10	Paulo buae se, “Esiane sɛ ɔhempɔn Kaesare asennii na migyina nti, ɛha ara na ɛsɛ sɛ wodi mʼasɛm, bu me atɛn, efisɛ menyɛɛ Yudafo bɔne biara sɛnea wo ara wunim no. 
ACT.25.11	Sɛ mabu mmara so anaa mayɛ biribiara a ɛno nti ɛsɛ sɛ wobu me kumfɔ a, minsuro. Nanso sɛ nsɛm a saa Yudafo yi ka tia me no nyɛ nokware a, obiara rentumi mfa me mma wɔn. Miguan metoa ɔhempɔn Kaesare.”
ACT.25.12	Festo ne ne mpanyimfo tuu agyina wiei no, ɔka kyerɛɛ Paulo se, “Esiane sɛ woaguan atoa ɔhempɔn Kaesare no nti, yɛde wo bɛkɔ nʼanim.”
ACT.25.13	Nna bi akyi no, ɔhene Agripa ne Berenike baa Kaesarea bɛmaa Festo akwaaba. 
ACT.25.14	Wɔwɔ hɔ no, Festo ne ɔhene Agripa dii Paulo asɛm no ho nkɔmmɔ. Festo ka kyerɛɛ ɔhene no se, “Ɔbarima bi wɔ ha a Felike gyaw no odeduani; 
ACT.25.15	na mekɔɔ Yerusalem no, Yudafo asɔfo mpanyin ne mpanyin kaa nsɛm bi tiaa no se minnyina so mmu no kumfɔ. 
ACT.25.16	Nanso meka mekyerɛɛ wɔn se, Roma mmara mma ho kwan sɛ wobu obi fɔ bere a wonnii nʼasɛm; wɔmma no ho kwan na onyi ne ho ano wɔ asɛm a wɔka tia no no ho.
ACT.25.17	“Wɔbae no mansɛe bere koraa na ade kyee no, mehyɛɛ sɛ wɔmfa no mmra na minni nʼasɛm. 
ACT.25.18	Nanso wɔanka nsɛm a misusuwii no mu biara anto no so. 
ACT.25.19	Nsɛm a wɔkae no fa wɔn nyamesom ne ɔbarima bi a wɔfrɛ no Yesu a owui nanso Paulo ka se ɔte ase no ho. 
ACT.25.20	Esiane sɛ na asɛm no kyere mʼadwene no nti, mibisaa Paulo se ɔpɛ sɛ mikodi nʼasɛm wɔ Yerusalem anaa? 
ACT.25.21	Nanso Paulo guan toaa ɔhempɔn Kaesare. Enti mesan ma wɔde no kɔtoo afiase kosi bere a metumi de no akɔ ɔhempɔn Kaesare anim.”
ACT.25.22	Ɔhene Agripa ka kyerɛɛ Festo se, “Mepɛ sɛ mʼankasa mitie nʼano asɛm.” Festo ka kyerɛɛ no se, “Ɔkyena mede no bɛba na woatie nʼano asɛm.”
ACT.25.23	Ade kyee no, Ɔhene Agripa ne Berenike de ahyehyɛ ne ahokeka de asraafo mpanyimfo ne kurow no mu mpanyin kaa ne ho kɔɔ asennii hɔ. Festo hyɛ ma wɔde Paulo baa asennii hɔ.
ACT.25.24	Festo kae se, “Ɔhene Agripa ne mo a moahyia ha nyinaa, saa ɔbarima yi na Yudafo a wɔwɔ ha ne Yerusalem no aka nsɛm atia no, de no abrɛ me sɛ mimmu no kumfɔ no, 
ACT.25.25	nanso mannya asɛm biara annyina so a mede bebu no kumfɔ. Esiane sɛ ɔno ankasa guan toaa ɔhempɔn Kaesare no nti, mayɛ mʼadwene sɛ mede no bɛkɔ nʼanim. 
ACT.25.26	Esiane sɛ minni asɛm pɔtee bi a mɛkyerɛw akɔma ɔhempɔn Kaesare nti, na mede no aba wo ɔhene Agripa anim sɛ, sɛ wuwie wo nhwehwɛmu a, manya biribi agyina so makyerɛw ne ho asɛm. 
ACT.25.27	Minnye nni sɛ ntease wom sɛ mede odeduani bɛkɔ nʼanim a menkyerɛw biribi pɔtee bi a etia no!”
ACT.26.1	Ɔhene Agripa ka kyerɛɛ Paulo se, “Afei mema wo ho kwan sɛ wuyi wo ho ano.” Paulo maa ne nsa so kasae se, 
ACT.26.2	“Ɔhene Agripa! Ɛyɛ me anigye sɛ ɛnnɛ manya mu kwan gyina wʼanim ha reyi me ho ano wɔ asɛm a Yudafo aka atia me no ho. 
ACT.26.3	Nea ɛma meka saa ne sɛ, wunim Yudafo mmara ne wɔn amanne nyinaa pefee. Enti mesrɛ wo, tɔ wo bo ase tie me.
ACT.26.4	“Yudafo no nim mʼasetra mu nsɛm nyinaa fi me mmofraase. Wonim mʼasetena mu nsɛm wɔ me kurom ne Yerusalem nso. 
ACT.26.5	Sɛ wɔbɛka nokware a, wonim sɛ meyɛ Farisini a midi Yudafo mmara ne wɔn som so pɛpɛɛpɛ. 
ACT.26.6	Nea enti a migyina ha yi yɛ asɛm foforo koraa, efisɛ, merehwɛ bɔ a Onyankopɔn hyɛɛ yɛn nenanom no kwan. Saa bɔhyɛ yi a na wɔhwɛ kwan sɛ ɛbɛba mu no nti na na wɔsom Onyankopɔn awia ne anadwo no. 
ACT.26.7	Onuonyamfo, saa anidaso yi nti na Yudafo nyinaa asɔre atia me yi. 
ACT.26.8	Adɛn nti na mo Yudafo nnye nni sɛ Onyankopɔn nyan awufo?
ACT.26.9	“Mmere bi a atwam no, na mʼadwene nyinaa ne sɛ mɛyɛ biribiara a metumi de atia Yesu a ofi Nasaret no din. 
ACT.26.10	Saa ara na meyɛe wɔ Yerusalem. Migyee tumi nhoma fii asɔfo mpanyin nkyɛn gyinaa so kyekyeree Onyankopɔn akyidifo guu afiase; na sɛ wobu wɔn kumfɔ a, midi mu akoten. 
ACT.26.11	Mema wɔtwee wɔn aso mmere pii wɔ hyiadan mu sɛnea ɛbɛyɛ a wɔbɛpa wɔn gyidi. Mʼani beree wɔn so yiye ma metaa wɔn koduu aman foforo so.
ACT.26.12	“Saa ɔtaa yi nti na mikogyee tumi nhoma fii asɔfo mpanyin nkyɛn sɛ mede rekɔ Damasko no. 
ACT.26.13	Daasebrɛ, da bi owigyinae a merekɔ Damasko no, hann bi a ɛkyɛn owia hyerɛn fii soro betwaa me ne wɔn a yɛnam no ho hyiae. 
ACT.26.14	Yɛn nyinaa twitwa hwehwee fam na metee nne bi wɔ Hebri kasa mu se, ‘Saulo! Saulo! Adɛn nti na wotaa me? Nea woyɛ yi nyinaa wode rehaw wo ho sɛnea nantwi tu ne nan wɔ ɔkafo poma ano.’
ACT.26.15	“Mibisae se, ‘Ɛyɛ wo hena, Awura?’ Awurade buae se, ‘Ɛyɛ me Yesu a wotaa me no. 
ACT.26.16	Sɔre gyina hɔ. Ɛnnɛ mayi me ho adi akyerɛ wo; mɛma woayɛ me somfo na woadi adanse wɔ nea woahu afa me ho yi ne nea mɛkyerɛ wo nyinaa ho. 
ACT.26.17	Megye wo mafi Israelfo ne Amanamanmufo a wɔresoma wo akɔ wɔn nkyɛn no nsam. 
ACT.26.18	Wubebue wɔn ani na woatwe wɔn afi sum mu aba hann mu, na woayi wɔn afi ɔbonsam tumi ase aba Onyankopɔn nkyɛn. Na wɔnam wɔn gyidi a wɔwɔ wɔ me mu no so anya bɔne fafiri na wɔayɛ Onyankopɔn mma.’
ACT.26.19	“Ɛno nti, ɔhene Agripa, meyɛɛ osetie maa nne a efi soro no. 
ACT.26.20	Mifii ase kaa Asɛmpa no wɔ Damasko ne Yerusalem ne Yudafo aman nyinaa so ne Amanamanmufo mu, sɛ ɛsɛ sɛ wɔsakra wɔn adwene na wɔde wɔn ho ma Onyankopɔn na wɔmma wɔn nneyɛe nkyerɛ sɛ wɔasakra. 
ACT.26.21	Saa asɛm yi ara nti na mewɔ asɔredan mu resom no, Yudafo no bɛkyeree me sɛ wɔrekokum me. 
ACT.26.22	Nanso ebesi nnɛ, Onyankopɔn abɔ me ho ban nti na migyina ha redi adanse akyerɛ obiara yi. Asɛm koro a Mose ne adiyifo no kae se, 
ACT.26.23	‘Ɛsɛ sɛ Agyenkwa no hu amane na ɔyɛ awufo mu abakan, na ɔka nkwagye ho asɛm no kyerɛ Yudafo ne Amanamanmufo’ no bɛba mu.”
ACT.26.24	Paulo gu so rekasa no, Festo teɛɛ no kae se, “Paulo, woabɔ dam. Wʼadesua dodow no abɔ wo dam.” 
ACT.26.25	Nanso Paulo buae se, “Daasebrɛ, memmɔɔ dam. Nsɛm a mereka no yɛ nokware a aba wɔ mu. 
ACT.26.26	Ɔhene Agripa, esiane sɛ wunim saa nsɛm yi nyinaa nti no, metumi magyina wʼanim mede akokoduru makasa. Migye di sɛ biribiara a esii no wunim, efisɛ, emu biara nni hɔ a ɛyɛ kokoamsɛm. 
ACT.26.27	Ɔhene Agripa, wugye adiyifo no di anaa? Minim sɛ wugye wɔn di.”
ACT.26.28	Agripa bisaa Paulo se, “Wugye di sɛ wubetumi adan mʼadwene ama mayɛ Kristoni saa bere tiaa yi mu anaa?”
ACT.26.29	Paulo buae se, “Sɛ nsɛm a mereka no ho hia anaa ɛho nhia no me mpaebɔ ara ne sɛ, Onyankopɔn bɛma wo ne wɔn a wɔretie me nnɛ yi nyinaa bɛsakra abɛyɛ sɛ me, gye nkɔnsɔnkɔnsɔn a egu me yi nkutoo.”
ACT.26.30	Afei ɔhene no ne Amrado ne Berenike ne wɔn a wɔahyia hɔ no nyinaa sɔree. 
ACT.26.31	Wɔrekɔ no, wɔkeka kyerɛɛ wɔn ho wɔn ho se, “Saa onipa yi nyɛɛ biribiara a ɛsɛ sɛ wogyina so bu no kumfɔ anaasɛ wɔde no to afiase.”
ACT.26.32	Ɔhene Agripa ka kyerɛɛ Festo se, “Sɛ onipa yi nguan ntoaa Kaesare a anka yebetumi agyaa no.”
ACT.27.1	Wosii gyinae wiei sɛ yɛnkɔ Italia no, wɔde Paulo ne nneduafo bi hyɛɛ Yulio a ɔyɛ Roma asraafo panyin no nsa. 
ACT.27.2	Yɛkɔtenaa hyɛn bi a ɛrekɔ Asia fam no mu wɔ Adramitio. Na Makedoniani Aristarko a ofi Tesalonika no ka yɛn ho.
ACT.27.3	Ade kyee no, yekoduu Sidon. Yulio yɛɛ Paulo adɔe ma ɔkɔsraa ne nnamfo ma wɔmaa no nneɛma a ɛho hia no no. 
ACT.27.4	Esiane sɛ yetuu wɔ hɔ no na mframa bɔ hyia yɛn no nti, yɛka kɔɔ Kipro nifa fam. 
ACT.27.5	Yɛnam po so kɔfaa Kilikia ne Pamfilia koduu Mira a ɛwɔ Likia mantam mu no mu. 
ACT.27.6	Ɛhɔ na asraafo panyin no huu hyɛn bi a efi Aleksandria rekɔ Italia. Enti ɔde yɛn kɔtenaa mu.
ACT.27.7	Hyɛn no kɔɔ brɛoo ma yedii nna wɔ po no so. Yɛbrɛe ansa na yɛredu Knido. Esiane sɛ na mframa bɔ hyia yɛn no nti, yɛfaa Salmoni hyɛngyinabea ka kɔɔ Kreta nifa fam. 
ACT.27.8	Yɛka kɔɔ mpoano nkakrankakra kosii sɛ yɛde ɔbrɛ beduu baabi a wɔfrɛ hɔ Hyɛn Agyinae a ɛbɛn kurow Lasea.
ACT.27.9	Esiane sɛ na afe no rekɔ nʼawiei na saa bere no nso po no so fa yɛ hu no nti, yɛtenaa hɔ kyɛe. Paulo tuu wɔn fo se, 
ACT.27.10	“Anuanom, mihu sɛ, sɛ yɛtoa yɛn akwantu yi so a, yebehu amane ama ebia hyɛn no abɔ ama emu nneɛma asɛe ama nnipa ahwere wɔn nkwa.” 
ACT.27.11	Nanso asraafo panyin no antie fo a Paulo tuu wɔn no na mmom otiee nsɛm a hyɛnkafo no ne hyɛn no wura kae no. 
ACT.27.12	Esiane sɛ na hyɛngyinabea hɔ nye mma sɛ wɔbɛtena hɔ awɔw bere mu no nti nnipa no pii pɛe sɛ, sɛ ebetumi a, anka hyɛn no betu afi hɔ akɔ Foenike. Foenike yɛ hyɛngyinabea a ɛwɔ Kreta a ɛda atifi ne anafo ntam wɔ atɔe fam. Ɛyɛ baabi a wobetumi atena hɔ awɔwbere mu.
ACT.27.13	Mframa a ano nyɛ den bɔ fii anafo fam. Eyi maa nnipa no susuwii sɛ wobetumi atoa wɔn akwantu no so sɛnea wɔahyehyɛ no. Enti wotuu sɛkyɛ no de hyɛn no faa Kreta mpoano.
ACT.27.14	Ankyɛ koraa na mframa kɛse bi a wɔfrɛ no “Atifi Apuei Mfarama” bɔ fii supɔw no so. 
ACT.27.15	Mframa no bɔ bunkam faa yɛn hyɛn no so twee no kɔɔ po no mu. Yɛbɔɔ mmɔden sɛ yɛbɛdan hyɛn no ani na anyɛ yiye no, yegyae maa mframa no twee no kɔe.
ACT.27.16	Yeduu supɔw ketewa bi a wɔfrɛ no Klauda ho a na ɛhɔ mframa ano nyɛ den mpo no, yɛbrɛe ansa na yɛretumi atwe hyɛn no korow a ɛsɛn akyi no aba mu. 
ACT.27.17	Hyɛn no mu adwumayɛfo maa so baa hyɛn no mu, kyekyeree no denneenen. Esiane sɛ na wosuro sɛ wɔbɛkɔ akotim anhwea mu nti, woyiyii hyɛn dua no so ntama maa mframa no bɔɔ hyɛn no kɔɔ baabiara a ɛpɛ.
ACT.27.18	Ahum no kɔɔ so tui; ɛno nti ade kyee no, woyiyii hyɛn no mu nneɛma no bi tow guu po no mu. 
ACT.27.19	Ne nnansa so no, wɔsesaw hyɛn no ho nneɛma no bi tow gui. 
ACT.27.20	Nnafua bebree twaa mu a na yenhu awia anaa nsoromma a na ahum no gu so retu. Eyi maa yɛn anidaso nyinaa sae.
ACT.27.21	Nnafua bebree twaa mu a na obiara nnidii no, Paulo ka kyerɛɛ wɔn se, “Anuanom, sɛ mutiee me na yɛantu amfi Kreta a, anka ɛnyɛ ɛne yɛn amanehunu yi. 
ACT.27.22	Nanso momma mo bo ntɔ mo yam, efisɛ, mo mu biara renwu na mmom hyɛn no na ɛbɛbɔ.
ACT.27.23	“Nnɛra anadwo, Onyankopɔn a mesom no no bɔfo baa me nkyɛn 
ACT.27.24	bɛka kyerɛɛ me se, ‘Paulo, nsuro! Nea ɛbɛyɛ biara wubedu Kaesare anim ama wadi wʼasɛm. Wɔn a wɔka wo ho yi nso, Onyankopɔn adom nti, biribiara renyɛ wɔn.’ 
ACT.27.25	Anuanom, momma mo bo ntɔ mo yam, efisɛ, migye Onyankopɔn di na asɛm a waka akyerɛ me no bɛba mu pɛpɛɛpɛ. 
ACT.27.26	Nanso nea ɛbɛyɛ biara, hyɛn no bɛbɔ wɔ supɔw bi mpoano.”
ACT.27.27	Ne nnawɔtwe abien anadwo no a na ahum no nti hyɛn no redi akɔneaba wɔ Adria po so no, ɔdasu mu na hyɛn no mu adwumayɛfo hui sɛ yɛrebɛn asase. 
ACT.27.28	Wɔtow susuhama hui sɛ nsu no mu tenten yɛ anamɔn ɔha ne aduonu. Ɛyɛɛ kakra a wosusuw bio no, wohui sɛ ɛyɛ anammɔn aduɔkron. 
ACT.27.29	Esiane sɛ na wosuro sɛ anyɛ a hyɛn no bɛpem abotan bi nti, wɔtow asɛkyɛ anan wɔ hyɛn no akyi twɛn adekyee. 
ACT.27.30	Hyɛn no mu adwumayɛfo pɛe sɛ woguan. Enti wogyaa hyɛn no korow no sii po no ani boapa yɛe sɛnea wɔrekɔtow sɛkyɛ wɔ hyɛn no anim. 
ACT.27.31	Paulo ka kyerɛɛ asraafo panyin no ne asraafo a wɔka ne ho no se, “Sɛ hyɛn yi mu adwumayɛfo no guan a, mubewuwu.” 
ACT.27.32	Eyi nti, asraafo no twaa hama a ɛkyekyere hyɛn no korow no mu no ma ɛkɔe.
ACT.27.33	Ade reyɛ akye no, Paulo srɛɛ wɔn nyinaa sɛ wonnidi. Nea ɔkae ne sɛ, “Nnawɔtwe abien ni, mo mu biara mfaa aduan nkaa nʼano. 
ACT.27.34	Mesrɛ mo, obiara nnidi sɛnea ɛbɛyɛ a mobenya ahoɔden. Biribiara renyɛ obiara.”
ACT.27.35	Paulo kasa wiei no, ɔfaa abodoo bɔɔ mpae, daa Onyankopɔn ase wɔ wɔn nyinaa anim na obuu bi dii. 
ACT.27.36	Amonom hɔ ara wɔn nyinaa bo tɔɔ wɔn yam ma wofitii ase didii. 
ACT.27.37	Nnipa a na yɛwɔ hyɛn no mu no dodow yɛ ahanu ne aduɔsɔn asia. 
ACT.27.38	Obiara didi mee no, hyɛn no mu adwumayɛfo no tow aburow a ɛwɔ hyɛn no mu no guu po no mu maa hyɛn no mu yɛɛ hare.
ACT.27.39	Ade kyee no, hyɛn no mu adwumayɛfo no anhu sɛ wɔadu mpoano. Wohuu baabi a po no adidi akɔ asase no mu a nsu taa hɔ. Enti wɔyɛɛ wɔn adwene sɛ wɔbɛka hyɛn no akɔ hɔ ama akotim. 
ACT.27.40	Ɛno nti wotwitwaa hyɛn no asɛkyɛ ahama mu maa asɛkyɛ no guu po mu. Afei wɔsansanee hama a ekita akyerɛkyerɛkwan no mu na afei wosii ntama a ɛwɔ hyɛn no anim no sɛnea ɛbɛyɛ a mframa betumi abɔ hyɛn no akɔ mpoano. 
ACT.27.41	Nanso hyɛn no kɔpem anhweatam bi ma etimii. Hyɛn no anim timii denneenen ɛnna nʼakyi no nso, asorɔkye a na ɛrebɔ no no ma ebubui.
ACT.27.42	Asraafo no yɛɛ wɔn adwene sɛ wobekunkum nneduafo no nyinaa sɛnea ɛbɛyɛ a obiara rennya kwan nguan. 
ACT.27.43	Nanso esiane sɛ na asraafo panyin no pɛ sɛ ogye Paulo nkwa no nti, wamma wɔn ho kwan. Mmom, ɔhyɛe sɛ wɔn a wobetumi aguare no mfiti ase nguare nkɔ mpoano. 
ACT.27.44	Wɔn a aka no nso ntetare mmerɛte ne nnua asinasin a abubu fi hyɛn no mu no so nkɔ mpoano. Saa kwan yi so na yɛnam beduu mpoano nohɔ dwoodwoo.
ACT.28.1	Yeduu mpoano hɔ no, ankyɛ na yehui sɛ yɛwɔ supɔw Malta so. 
ACT.28.2	Supɔw no sofo no gyee yɛn fɛw so. Esiane sɛ na osu atɔ ama awɔw aba nti, wɔsɔɔ gya ma yɛtoe.
ACT.28.3	Paulo bubuu mmabaa sɛ ɔde regu ogya no mu. Ɔde regu mu no, ahurutoa bi a ogya no hyew aka no no, bobaree ne nsa ho. 
ACT.28.4	Supɔw no sofo no huu ɔwɔ no sɛ ɔbobare ne nsa ho no, wɔkae se, “Saa onipa yi yɛ owudifo a wanya ne ti adidi mu wɔ po akwanhyia mu nanso ɛnam ne bɔne nti, owu ara na etwa sɛ owu.”
ACT.28.5	Paulo petee ɔwɔ no too ogya no mu a wantumi anka no. 
ACT.28.6	Na nkurɔfo no nyinaa ani da so sɛ Paulo bɛhonhon anaasɛ obetwa ahwe awu. Nanso wɔtwɛnee ara a biribiara anyɛ no no, wɔsakraa wɔn adwene kae se, “Ɔyɛ onyame bi.”
ACT.28.7	Na ɔpanyin a ɔhwɛ supɔw no so a wɔfrɛ no Publio no fi bɛn mpoano hɔ; ogyee yɛn fɛw so, som yɛn hɔho nnansa. 
ACT.28.8	Saa bere no ara na Publio nʼagya yaree atridii ne konkoruwa a aka no ato hɔ. Paulo kɔɔ ɔdan a na ɔda mu no mu de ne nsa guu no so, bɔɔ mpae maa ne ho yɛɛ no den. 
ACT.28.9	Nea Paulo yɛe no maa ayarefo a wɔwɔ supɔw no so no nyinaa baa ne nkyɛn ma ɔsaa wɔn yare. 
ACT.28.10	Wɔmaa yɛn akyɛde bebree. Yɛrebefi hɔ akɔ no nso, wɔde biribiara a ɛho hia yɛn no beguu hyɛn no mu maa yɛn.
ACT.28.11	Yedii abosom abiɛsa wɔ supɔw no so ansa na yenyaa hyɛn bi a efi Aleksandria a ne nsɛnkyerɛnne yɛ ti abien a egyina hɔ ma anyame baanu bi. Na saa hyɛn no abedi awɔw bere no wɔ supɔw no so. 
ACT.28.12	Yeduu Sirakusa no, yedii nnansa wɔ hɔ. 
ACT.28.13	Yefi hɔ no, yɛtoaa so koduu Regio. Ade kyee no, mframa bi bɔ fi anafo fam ma nnanu akyi no, yekoduu Puteoli. 
ACT.28.14	Ɛha na yehyiaa gyidifo bi a wɔsrɛɛ yɛn sɛ, yɛntena wɔn nkyɛn nnawɔtwe. Ɛno akyi no, yɛtoaa so koduu Roma.
ACT.28.15	Anuanom a wɔwɔ Roma no tee yɛn nka sɛ yɛreba no, ebinom behyiaa yɛn kwan wɔ aguabɔe a ɛwɔ Apia kwan no so na afoforo nso hyiaa yɛn wɔ ahɔhobea bi a wɔfrɛ no Ahɔhodan Abiɛsa no. Bere a Paulo huu wɔn no, ne ho sanee no na ɔdaa Onyankopɔn ase.
ACT.28.16	Yeduu Roma no, wɔmaa Paulo ho kwan sɛ ɔnkɔtena baabiara a ɔpɛ na ɔsraani bi nnwɛn no.
ACT.28.17	Nnansa akyi no, Paulo frɛɛ Yudafo mpanyin ne wɔn hyiae. Ɔka kyerɛɛ wɔn se, “Anuanom, ɛwom sɛ manyɛ bɔne biara mantia yɛn man ne yɛn amanne a yɛn agyanom de gyaw yɛn no de, nanso wɔkyeree me dedua wɔ Yerusalem de me hyɛɛ Romafo nsa. 
ACT.28.18	Wobisaa me nsɛm pɛe sɛ wogyaa me, efisɛ, wɔannya afobude bi wɔ me ho a ɛno nti ɛsɛ sɛ wogyina so kum me. 
ACT.28.19	Nanso bere a Yudafo kasa tiaa ogyaa a wɔpɛ sɛ wogyaa me no, mihui sɛ, ɛsɛ sɛ miguan metoa Kaesare. Ɛnyɛ me nkurɔfo ho adwemmɔne a mewɔ nti na meyɛɛ eyi. 
ACT.28.20	Eyi nti na mepɛe sɛ mehu mo na me ne mo akasa no, na onipa a Israelfo ani da no so no nti na nkɔnsɔnkɔnsɔn gu me yi.”
ACT.28.21	Wobuaa Paulo se, “Yennyaa nhoma biara a efi Yudea a ɛfa wo ho na yɛntee wo ho asɛmmɔne biara nso mfii anuanom a wofi hɔ ba ha no nso nkyɛn. 
ACT.28.22	Nanso yɛpɛ sɛ yehu wʼadwene, efisɛ, yenim sɛ baabiara, nnipa kasa tia Kristofo a wɔn nso woka wɔn ho no.”
ACT.28.23	Wɔhyɛɛ da bi sɛ wobehyia Paulo. Saa da no dui no, nnipa bebree kɔɔ ne nkyɛn wɔ faako a ɔte hɔ no. Ɔkaa Onyankopɔn Ahenni no ho asɛm kyerɛɛ wɔn. Ɔnam Mose mmara ne nsɛm a adiyifo no kae no so kaa Yesu ho asɛm fi anɔpa kosii anadwo kyerɛɛ wɔn, pɛe sɛ ɔdan wɔn adwene.
ACT.28.24	Nnipa no bi gyee Paulo asɛm a ɔkae no dii na ebi nso annye anni. 
ACT.28.25	Bere a wɔregyigye wɔn ho wɔn ho akyinnye no, wofii hɔ kɔe. Na asɛm a etwa to a Paulo kae ne sɛ, “Nokwasɛm na Honhom Kronkron nam Odiyifo Yesaia so ka kyerɛɛ mo agyanom se,
ACT.28.26	“Monkɔka asɛm yi nkyerɛ Yudafo se, ‘Ɔte de mobɛte, nanso morente ase. Ɔhwɛ de mobɛhwɛ, nanso morehu. 
ACT.28.27	Efisɛ mo, moapirim mo koma; moasiw mo aso, akatakata mo ani. Ɛnyɛ saa a anka mobehu ade na moate asɛm. Na mo koma abubu, na moadan aba me nkyɛn, na masa mo yare.’ ”
ACT.28.28	Paulo kae se, “Ɛsɛ sɛ muhu sɛ Onyankopɔn nkwagyesɛm no adu Amanamanmufo no nkyɛn. Wobetie!” 
ACT.28.29	Paulo kaa saa asɛm yi wiei no, Yudafo no fii hɔ kɔe a na wɔregyigye wɔn ho wɔn ho akyinnye denneenen.
ACT.28.30	Paulo tenaa hɔ mfirihyia abien a na ɔte ofi a ɔno ankasa tua ho ka no mu na nnipa bebree kɔ ne nkyɛn. 
ACT.28.31	Na ɔde akokoduru kaa Onyankopɔn Ahenni no ne Awurade Yesu Kristo ho asɛm.
ROM.1.1	Me nnamfonom a mowɔ Roma, saa nhoma yi fi me Yesu Kristo somfo Paulo a wɔayi me sɛ ɔsɛnkafo a wɔasoma me sɛ menkɔka Onyankopɔn Asɛmpa no nkyɛn.
ROM.1.2	Saa Asɛmpa yi ka no, Onyankopɔn adiyifo hyɛɛ ho nkɔm wɔ apam dedaw no mu.
ROM.1.3	Saa bɔhyɛ yi fa ne Ba Yesu Kristo a ɔyɛ yɛn Awurade a ɔba ma wɔwoo no sɛ akokoaa too ɔhene Dawid abusua mu no ho. 
ROM.1.4	Wɔnam Onyame a wɔnam no so nyanee no no so da ne nyameyɛ adi sɛ Onyankopɔn Ba.
ROM.1.5	Ɛnam Kristo so nti na Onyankopɔn ma meyɛɛ ɔsomafo maa Kristo sɛnea ɛbɛma nnipa a wɔwɔ aman nyinaa so begye adi na wɔadi so.
ROM.1.6	Mo a mowɔ Roma a Onyankopɔn afrɛ mo sɛ mommɛyɛ Kristo akyidifo no nso, moka ho bi. 
ROM.1.7	Ɛno nti, merekyerɛw mo a mowɔ Roma nyinaa a Onyankopɔn dɔ mo na wafrɛ mo sɛ mommɛyɛ nʼakyidifo no: Ɔdom ne asomdwoe a efi yɛn agya Onyankopɔn ne Awurade Yesu nka mo.
ROM.1.8	Ansa na mɛka biribiara no, menam Yesu Kristo so da me Nyankopɔn ase ma mo nyinaa, efisɛ, mo gyidi a mowɔ no adu wiase mmaa nyinaa. 
ROM.1.9	Onyankopɔn a mede me koma nyinaa som no, na menam Asɛmpa a menam ne Ba so ka no nim sɛ, nea meka no yɛ nokware. Onyankopɔn nim sɛ mekae no daa.
ROM.1.10	Bere biara a mebɔ mpae no, mesrɛ Awurade sɛ ɔmmoa mma mintumi mmɛsra mo mprempren. 
ROM.1.11	Efisɛ, mepere mehwehwɛ sɛ, mehu mo na maboa mo ama moanya Onyankopɔn honhom mu nhyira na ahyɛ mo den. 
ROM.1.12	Nea mekyerɛ ne sɛ, me ne mo nyinaa benya honhom mu ahoɔden bere koro mu a mo de gyina me gyidi a mewɔ no so na me nso me de gyina mo gyidi a mowɔ no so no.
ROM.1.13	Me nuanom, monkae sɛ bere biara a mɛyɛ mʼadwene sɛ merebɛsra mo no, na biribi abɛbɔ mu. Mepɛ sɛ mesakra nnipa adwene wɔ mo mu sɛnea mayɛ wɔ Amanamanmufo mu no. 
ROM.1.14	Mo ne obiara, wɔn a wɔn ani atew ne wɔn a wɔn ani ntewee, wɔn a wɔasua ade ne wɔn a wonsuaa ade nyinaa ho asɛm yɛ mʼasodi. 
ROM.1.15	Ɛno nti, mede mʼahoɔden a mewɔ nyinaa aboa me ho sɛ mɛba mo nkyɛn wɔ Roma abɛka Onyankopɔn Asɛmpa no makyerɛ mo.
ROM.1.16	Ɛyɛ Onyankopɔn tumi sɛ ogye wɔn a wogye no di no nkwa; wɔn a wodi kan no ne Yudafo ɛne Amanamanmufo no nso. 
ROM.1.17	Saa Asɛmpa yi kyerɛ yɛn sɛ, Onyankopɔn asiesie yɛn ama ɔsorokɔ. Asiesie yɛn pɛ wɔ Onyankopɔn anim sɛ yɛde yɛn gyidi hyɛ Kristo mu sɛ ɔno ne yɛn nkwagyefo no. Esiane gyidi nti, efi mfitiase kosi awiei no, biribiara awie pɛyɛ. Sɛnea Kyerɛwsɛm no ka no, “Sɛ obi benya nkwa a, na egyina to a ɔde ne ho bɛto Onyankopɔn so” no.
ROM.1.18	Onyankopɔn da nʼabufuw adi fi soro de tia nnebɔneyɛfo nyinaa ne nnipa a wɔde nokware no hintaw afoforo no. 
ROM.1.19	Onyankopɔn ho nokwasɛm no da adi wɔ wɔn mu; Onyankopɔn de ne ho nimdeɛ ahyɛ wɔn koma mu. 
ROM.1.20	Efi bere a Onyankopɔn bɔɔ wiase no, ne tumi a ɛwɔ hɔ daa no ne ne nyamesu no ada adi. Nnipa nam Onyankopɔn abɔde so tumi hu saa nneɛma yi, enti wonni anoyi biara.
ROM.1.21	Wonim Onyankopɔn nanso wɔmfa ne nidi a ɛfata no no mma no na wɔnna no ase nso. Ayɛ saa ma wɔn adwene mu nnɔ na esum aduru mu. 
ROM.1.22	Wɔka se wɔyɛ anyansafo nanso wɔyɛ nkwaseafo. 
ROM.1.23	Ɛsɛ sɛ wɔsom Onyankopɔn nuonyamfo a ɔte hɔ daa no, wɔfaa nnua ne abo yɛɛ ahoni te sɛ nnomaa, mmoadoma, awɔ ne nnipa som wɔn.
ROM.1.24	Ɛno nti, Onyankopɔn ama wɔn ho kwan sɛ, wɔnyɛ afide a efi wɔn koma mu na afei, wɔne wɔn ho wɔn ho yɛ aniwude nso. 
ROM.1.25	Wɔde Onyankopɔn ho nokwasɛm no sesaa atorosɛm na wɔsom abɔde twaa Ɔbɔadeɛ a daa wɔkamfo no no gyawee. Amen.
ROM.1.26	Esiane saa nti, Onyankopɔn ma wɔyɛɛ aniwude ma mpo na mmea fa wɔn yɔnkonom mmea. 
ROM.1.27	Saa ara nso na na mmarima ne mmea nna na mmom, bɔne akɔnnɔ hyɛɛ wɔn ma wɔne wɔn ho wɔn ho dae nam so nyaa akatua a ɛsɛ wɔn.
ROM.1.28	Esiane sɛ nnipa poo Onyankopɔn ho nokware no nti, ɔma wɔfaa wɔn adwemmɔne so yɛɛ nneɛma a ɛnsɛ sɛ wɔyɛ. 
ROM.1.29	Amumɔyɛ ahorow nyinaa, bɔne, anibere ne nnebɔne hyɛɛ wɔn ma. Nitan, awudi, akasakasa, nsisi ne ɔbra bɔne nso ka ho. Wodii nseku, 
ROM.1.30	kaa nsɛm a ɛmfata faa afoforo ho; wokyii Onyankopɔn; wɔyɛɛ atutupɛ, ahantan ne ahomaso. Na daa wodwen sɛ wɔbɛyɛ bɔne. Wɔantie wɔn awofo asɛm. 
ROM.1.31	Na wonni suban; na wonni wɔn bɔhyɛ so; na wonni ayamye ne ahummɔbɔ ma afoforo. 
ROM.1.32	Na wonim sɛ Onyankopɔn mmara kyerɛ sɛ nnipa a wɔtena ase saa kwan so no sɛ owu. Nanso ɛnyɛ sɛ wɔn ara yɛɛ saa afide no nko, na mmom, wɔpenee afoforo a wɔyɛɛ saa bɔne koro no ara bi no so.
ROM.2.1	Mo a mubu afoforo atɛn no, munni anoyi biara. Ɔkwan biara a mobɛfa so abu afoforo atɛn no, ɛnam saa kwan no ara so ma mode atemmu ba mo ho so. Efisɛ, bɔne a ɛma mubu afoforo atɛn no, mo nso moyɛ saa bɔne koro no ara bi. 
ROM.2.2	Yenim sɛ, sɛ Onyankopɔn bu wɔn a wɔte saa ara no atɛn a na ne kwan so ara nen. 
ROM.2.3	Na wo, mʼadamfo, wo nso wubu afoforo atɛn wɔ nneɛma koro no ara a woyɛ bi no ho. Wususuw sɛ Onyankopɔn remmu wo atɛn anaa? Anaasɛ ebia, wummu nʼayamye, nʼabodwokyɛre ne ne boasetɔ. 
ROM.2.4	Ɛyɛ nokware sɛ wunim sɛ Onyankopɔn yɛ mmɔborɔhunufo. Efisɛ, ɔpɛ sɛ ɔkyerɛ wo kwan a wobɛfa so anu wo ho.
ROM.2.5	Nanso wowɔ koma a apirim. Ɛno nti, da a Onyankopɔn bɛda nʼabufuw ne nʼatemmu adi no, wo ara wobɛma asotwe a wɔde bɛtwe wo no mu ayɛ den. 
ROM.2.6	Nea obiara ayɛ no, ɛso akatua na Onyankopɔn bɛma no anya. 
ROM.2.7	Wɔn a wɔde boasetɔ yɛ Onyankopɔn apɛde no, ɔbɛma wɔn nkwa a enni awiei. 
ROM.2.8	Nnipa bi yɛ pɛsɛmenkominya a wɔpo ade trenee kodi ade bɔne akyi; saa nnipa no, Onyankopɔn de nʼabufuwhyew bɛba wɔn so. 
ROM.2.9	Yudafo ne Amanamanmufo a wɔkɔ so yɛ bɔne no nyinaa behu amane na wɔn werɛ nso bɛhow. 
ROM.2.10	Nanso wɔn a wotie no no, sɛ wɔyɛ Yudafo anaa Amanamanmufo no, wobenya anuonyam, nidi ne asomdwoe afi Onyankopɔn nkyɛn. 
ROM.2.11	Onyankopɔn nyɛ nyiyimu na ɔnyɛ animhwɛ nso wɔ nʼatemmu mu. 
ROM.2.12	Wɔn a wonnim Mmara no na wɔyɛ bɔne no, bewu a wɔnkae Mmara no nka wɔn ho asɛm, na wɔn a wonim Mmara no na wɔyɛ bɔne no, wɔnam Mmara no so bebu wɔn atɛn.
ROM.2.13	Ɛnyɛ sɛ wotee Mmara no ara no, na woyɛ pɛ wɔ Onyankopɔn anim, na mmom, ɛsɛ sɛ woyɛ nea Mmara no hwehwɛ sɛ woyɛ. 
ROM.2.14	Amanamanmufo no nni Mmara nanso wofi wɔn pɛ mu yɛ nea Mmara no hwehwɛ sɛ wɔyɛ; ɛwom sɛ wonni Mmara no so de, nanso wɔn ankasa fa wɔn ho wɔn ho sɛ Mmara. 
ROM.2.15	Wɔn abrabɔ kyerɛ sɛ, nea Mmara no hwehwɛ no, wɔ wɔn koma mu. Esiane sɛ ɛtɔ da bi a wɔn adwene tia wɔn na ɛtɔ da bi nso a egye wɔn no nti, ɛma ɛda adi sɛ ɛyɛ nokware. 
ROM.2.16	Enti Asɛmpa a meka no kyerɛ sɛ, sɛ da no du a, saa na Onyankopɔn nam Yesu Kristo so bebu nnipa kokoamsɛm atɛn.
ROM.2.17	Mo Yudafo de, mususuw sɛ mo ne Onyankopɔn te no yiye so, efisɛ, ɔde ne Mmara a monam so benya nkwagye no maa mo. Na moka no mo ano fafa so nso se, moyɛ ne nnamfonom sononko bi. 
ROM.2.18	Munim nea Onyankopɔn hwehwɛ sɛ moyɛ. Moasua afi Mmara no mu ahu nea eye. 
ROM.2.19	Mofa mo ho sɛ moyɛ akwankyerɛfo ma anifuraefo, na moyɛ hann nso ma wɔn a wɔte sum mu. 
ROM.2.20	Mugye di sɛ mubetumi akyerɛ adwenemharefo ne mmofra Onyankopɔn akwan, efisɛ, nokwarem, munim ne Mmara a osuahu ne nokware ahyɛ no ma no.
ROM.2.21	Mokyerɛkyerɛ afoforo na adɛn nti na muntumi nkyerɛkyerɛ mo ho mo ho? Moka kyerɛ afoforo se wɔmmmɔ korɔn. Mobɔ korɔn no bi anaa? 
ROM.2.22	Moka se aguamammɔ nye. Mobɔ aguaman no bi anaa? Moka se, monnsom ahoni, na momfa ahoni ho mpɛ sika?
ROM.2.23	Mohoahoa mo ho yiye se munim Onyankopɔn Mmara no nanso monam Mmara no so bu so, bu no animtia. 
ROM.2.24	Ɛnyɛ nwonwa sɛ Kyerɛwsɛm no ka se mo nti, wiasefo kasa tia Onyankopɔn.
ROM.2.25	Sɛ woyɛ Yudani na wudi Onyankopɔn Mmara no so a, ɛyɛ ade a ɛsom bo. Na sɛ moanni so a, nsonoe biara nni mo ne abosonsomfo ntam. 
ROM.2.26	Sɛ abosonsomfo di Onyankopɔn Mmara so a, munnye nni sɛ ɔde nea ɛfata ne anuonyam a ɛfata a wabɔ ne tirim sɛ ɔde bɛma Yudafo no bɛma wɔn? 
ROM.2.27	Sɛ ɛba saa a, abosonsomfo no bɛkasa atia mo, agu mo, Yudafo a munim Onyankopɔn ho nsɛm no na wahyɛ mo bɔ nanso munni ne Mmara so no anim ase.
ROM.2.28	Fa a wɔde mo afa Yudasom mu atwa mo twetia, anaasɛ Yudafo na wɔwoo mo no nkyerɛ sɛ moyɛ Yudafo kann. 
ROM.2.29	Yudani kann no ne onipa a ne koma mu tew wɔ Onyankopɔn anim. Onyankopɔn nhwɛ twetiatwa ho na mmom ɔhwɛ wɔn a wɔn adwene ne wɔn koma asesa. Obiara a ɔwɔ saa adwensakra abrabɔ mu no, sɛ moankamfo no koraa a, Onyankopɔn bɛhyɛ no anuonyam.
ROM.3.1	Na sɛ saa na ɛte de a, na Yudaniyɛ no ho mfaso ne dɛn? Onyankopɔn dom wɔn biribi sononko anaa? Biribi wɔ Yudafo twetiatwa no mu? 
ROM.3.2	Yiw, sɛ woyɛ Yudani a, ɛho wɔ mfaso bebree. Nea edi kan no, Onyankopɔn de ne mmara hyɛɛ wɔn nsa sɛnea ɛbɛma wɔayɛ nʼapɛde. 
ROM.3.3	Ɛyɛ nokware sɛ na wɔn mu bi nni no nokware. Na di a na wonni Onyankopɔn nokware no kyerɛ sɛ obebu ne bɔ a wahyɛ wɔn no so anaa? 
ROM.3.4	Dabida! ɛwom sɛ obiara yɛ ɔtorofo de, nanso Onyankopɔn nyɛ ɔtorofo. Wokae nea oyi fii Israel Nnwom mu a ɛfa eyi ho a ɛka se, Onyankopɔn nsɛm bɛyɛ nokware daa no?
ROM.3.5	Na sɛ yɛn bɔne a yɛyɛ no da Onyankopɔn trenee adi kann a, yɛbɛka dɛn? Sɛ Onyankopɔn twe yɛn aso a, yɛbɛka se wayɛ bɔne? Mekasa sɛnea nnipa ka. 
ROM.3.6	Onyame mpa ngu! Sɛ Onyankopɔn nyɛ ɔtreneeni a, ɛbɛyɛ dɛn na watumi abu wiase atɛn? 
ROM.3.7	Sɛ mitwa atoro na ɔda no adi kyerɛ me de nya anuonyam a, ɛnne na ɔrentumi mmu me atɛn ntua me so ka. 
ROM.3.8	Adɛn nti na yɛnka se, “Momma yɛnyɛ bɔne na papa mfi mu mmra?” Nokwarem, nnipa bi nam saa asɛm koro yi ara so ayi me ntɛn nam so akasa atia me. Wobebu saa nnipa yi atɛn sɛnea ɛsɛ wɔn.
ROM.3.9	Ɛnne dɛn na yɛnka? Yɛn Yudafo yɛ nnipa sen Amanamanmufo no anaa? Ɛnte saa! Makyerɛ mu dedaw se Yudafo ne Amanamanmufo nyinaa yɛ pɛ wɔ bɔne tumi ase. 
ROM.3.10	Sɛnea Kyerɛwsɛm no ka se, “Obiara nyɛ ɔtreneeni; 
ROM.3.11	obiara nyɛ ɔbadwemma; na obiara nni hɔ a ɔhwehwɛ Onyankopɔn akyi kwan.
ROM.3.12	“Nnipa nyinaa atwe wɔn ho afi Onyankopɔn ho; wɔn nyinaa ayɛ bɔne. Obiara nni hɔ a ɔyɛ papa.
ROM.3.13	“Wɔn anom te sɛ damoa a abue; na wɔn tɛkrɛma ka atorosɛm; wɔn anofafa ka nsɛm a ɛte sɛ ɔwɔ ano bɔre.
ROM.3.14	“Nnome a ɛyɛ hu na efi wɔn anom ba.
ROM.3.15	“Wɔnkyɛ opira ne awudi ho.
ROM.3.16	“Baabiara a wɔbɛkɔ no, wɔsɛe hɔ pasaa. 
ROM.3.17	Na wonnim asomdwoe kwan.
ROM.3.18	“Na wonsuaa sɛnea wosuro Onyankopɔn.” 
ROM.3.19	Sɛnea ɛbɛyɛ a nnipa rennya anoyi na ɛnam so ama wiase nyinaa ahyɛ Onyankopɔn atemmu no ase nti, ama yehu mprempren sɛ, biribiara a ɛwɔ Mmara no mu no fa wɔn a wɔhyɛ Mmara no ase no ho.
ROM.3.20	Efisɛ, obiara nni hɔ a sɛ ɔyɛ nea Mmara no hyɛ sɛ ɔnyɛ a, Onyankopɔn bebu no bem. Nea Mmara no ka ne sɛ, ɛma onipa hu sɛ wayɛ bɔne.
ROM.3.21	Mprempren Onyankopɔn ada ɔkwan a nnipa nam so yɛ nʼapɛde no adi. Saa kwan no ne Mmara nni hwee yɛ. Na Mmara no ne adiyifo di ho adanse. 
ROM.3.22	Onyankopɔn nam ogye a nnipa gye Yesu Kristo di no so ma wɔyɛ atreneefo. Onyankopɔn yɛ eyi ma wɔn a wogye no di nyinaa, efisɛ, nsonoe biara nni mu koraa. 
ROM.3.23	Na nnipa nyinaa ayɛ bɔne ama Onyankopɔn nkwagye abɔ wɔn. 
ROM.3.24	Nanso esiane Onyankopɔn adom a ɔde kyɛ kwa no nti, ɔnam Yesu Kristo so ama wɔanya nʼanim anuonyam nam Kristo Yesu so ade wɔn ho.
ROM.3.25	Onyankopɔn de no mae sɛnea ɛbɛyɛ a nnipa bɛfa ne wu, ne ogye a wogye no di no so no benya bɔne fafiri. 
ROM.3.26	Nanso mprempren de, Onyankopɔn boa nnipa de di ne trenee ho adanse. Ɔnam saa kwan no so kyerɛ sɛ ɔyɛ ɔtreneeni na ɔde obiara a ogye Kristo di no si nea eye.
ROM.3.27	Ɛnne dɛn na yɛde bɛhoahoa yɛn ho? Biribiara nni hɔ! Na adɛn nti? Mmara no a yedi so no nti anaa? Dabi, na mmom ogye a yegye di no nti. 
ROM.3.28	Ne tiaatwa ne sɛ, onipa nam gyidi so na ɔfata Onyankopɔn anim na ɛnyɛ Mmara a odi so no nti.
ROM.3.29	Onyankopɔn yɛ Yudafo nkutoo Nyankopɔn anaa? Ɔnyɛ Amanamanmufo nso Nyankopɔn bi anaa? Ɛyɛ nokware turodoo sɛ ɔyɛ Amanamanmufo nso Nynankopɔn. 
ROM.3.30	Onyankopɔn yɛ baako na ɔnam gyidi a Yudafo wɔ so bɛma wɔafata nʼanim. Na saa ara nso na Amanamanmufo nam wɔn gyidi so bɛfata nʼanim ara nen. 
ROM.3.31	Enti eyi kyerɛ sɛ, ɛsɛ sɛ yɛnam saa gyidi no so gyae Mmara no so di anaa? Dabida, ɛsɛ sɛ yedi Mmara no nso so.
ROM.4.1	Dɛn na yɛbɛka afa yɛn agya Abraham ho? Osuahu bɛn na onyae? 
ROM.4.2	Sɛ ɔnam nneɛma a ɔyɛe so nyaa Onyankopɔn anim anuonyam a, anka ɔwɔ biribi a ɔde bɛhoahoa ne ho. Nanso ɔrentumi nhoahoa ne ho Onyankopɔn anim. 
ROM.4.3	Kyerɛwsɛm no kyerɛ yɛn sɛ, “Abraham gyee Onyankopɔn dii; na ɛno so na ɛnam maa Onyankopɔn gyee no sɛ ɔtreneeni no.”
ROM.4.4	Onipa a ɔyɛ adwuma no fata nʼakatua; ɛnsɛ sɛ wobu nʼakatua no sɛ akyɛde na mmom ɛyɛ biribi a wayɛ ho adwuma anya. 
ROM.4.5	Nanso onipa a ɔwɔ gyidi na ɔnyɛ nnwuma, na ogye Onyankopɔn di, bu wɔn a wodi fɔ bem no, ne gyidi na Onyankopɔn gyina so hwɛ ho ma ɔfata nʼanim.
ROM.4.6	Sɛ Dawid kaa onipa bi a Onyankopɔn agye no sɛ ɔtreneeni a nnwuma nka ho a, na ɔkyerɛ sɛ,
ROM.4.7	“Nhyira nka wɔn a wɔde wɔn bɔne akyɛ wɔn, na wɔn na wɔakata wɔn bɔne so. 
ROM.4.8	Nhyira nka onipa a Awurade nkae ne bɔne!”
ROM.4.9	Saa anigye a Dawid ka ho asɛm no wɔ hɔ ma twetiatwafo nko anaa? Dabi. Ɛwɔ hɔ ma wɔn nso a wontwaa twetia no. Efisɛ, yɛakan afi Kyerɛwsɛm no mu se, “Abraham gyee Onyankopɔn dii, na esiane ne gyidi nti, Onyankopɔn gyee no sɛ ɔtreneeni.”
ROM.4.10	Bere bɛn na saa asɛm yi sii? Esii ansa na wɔretwa Abraham twetia anaa Abraham twetiatwa no akyi na esii? Esii ansa, na ɛnyɛ twetiatwa no akyi na esii.
ROM.4.11	Akyiri yi na wotwaa no twetia na ne twetiatwa no yɛ nsɛnkyerɛnne a ɛkyerɛ sɛ, na Onyankopɔn agye no sɛ ɔtreneeni ansa na wɔretwa no twetia. Enti Abraham yɛ Honhom mu agya ma wɔn a wogye Onyankopɔn di nyinaa na wagye wɔn sɛ atreneefo a nso wontwaa wɔn twetia. 
ROM.4.12	Afei, ɔsan yɛ twetiatwafo no agya a ɛnyɛ sɛ wɔatwitwa twetia kɛkɛ na mmom, wɔn nyinaa tenaa gyidi mu wɔ wɔn abrabɔ mu sɛ wɔn agya Abraham ansa na wɔretwa no twetia no.
ROM.4.13	Onyankopɔn hyɛɛ Abraham ne nʼasefo bɔ sɛ ɔde wiase nyinaa bɛma wɔn. Ɛnyɛ sɛ odi a Abraham di Mmara no so nti na ɔhyɛɛ no saa bɔ no, na mmom esiane ne gyidi nti, Onyankopɔn gyee no sɛ ɔtreneeni. 
ROM.4.14	Na sɛ nea Onyankopɔn hyɛ ho bɔ no, ɔde ma wɔn a wodi Mmara no so a, ɛnne na onipa gyidi nka hwee na Onyankopɔn bɔhyɛ no yɛ ohunu. 
ROM.4.15	Mmara no de Onyankopɔn abufuw ba; na sɛ Mmara nni hɔ a, mmarato nni hɔ.
ROM.4.16	Wɔnam gyidi so na ɛhyɛɛ saa bɔ no sɛnea ɛbɛyɛ a wɔbɛhyɛ Mmara no mu den sɛ Onyankopɔn akyɛde a ɔde maa Abraham asefo a ɛnyɛ sɛ wɔn a wodi Mmara no so nko, na mmom wɔn a wɔwɔ gyidi sɛ Abraham no, efisɛ, Abraham yɛ yɛn nyinaa honhom mu agya; 
ROM.4.17	sɛnea Kyerɛwsɛm no ka se, “Mayɛ wo aman bebree so agya no.” Enti na bɔhyɛ no teɛ wɔ Onyankopɔn a na Abraham gye no di a, na onyan awufo ba nkwa mu, na ɔhyɛ ma nea enni hɔ ba no ani so.
ROM.4.18	Abraham gye dii na onyaa anidaso bere a na anidaso nni hɔ enti ɔbɛyɛɛ “aman bebree so agya”, sɛnea Kyerɛwsɛm no ka se, “Wʼasefo bɛdɔɔso no” no. 
ROM.4.19	Na ɔreyɛ adi mfe ɔha a ɔdwene ne nipadua a ɛreyɛ awu anaa Sara a na ontumi nwo mma no ho no a, na enhinhim ne gyidi koraa.
ROM.4.20	Wampa ne gyidi na wannye Onyankopɔn bɔhyɛ no ho akyinnye. Ne gyidi maa no tumi na ɔkamfoo Onyankopɔn. 
ROM.4.21	Na ogye di yiye sɛ Onyankopɔn betumi adi ɛbɔ a wahyɛ no no so. 
ROM.4.22	Ɛno nti na Abraham nam gyidi so maa “Onyankopɔn gyee no sɛ ɔtreneeni no.”
ROM.4.23	Wɔankyerɛw nsɛm, “Wogyee no sɛ ɔtreneeni” no amma ɔno nkutoo. 
ROM.4.24	Wɔkyerɛw maa yɛn nso a ɛsɛ sɛ wogye yɛn sɛ atreneefo a yɛwɔ gyidi wɔ nea onyanee yɛn Awurade Yesu fii awufo mu no mu nso. 
ROM.4.25	Esiane yɛn bɔne nti, wɔde no maa yɛn sɛ ommewu na wonyanee no baa nkwa mu sɛ ommesiesie yɛne Onyankopɔn ntam.
ROM.5.1	Afei a wɔnam gyidi so ama yɛasɔ Onyankopɔn ani no, yɛnam Awurade Yesu Kristo so anya Onyankopɔn asomdwoe. 
ROM.5.2	Ɔnam gyidi so de yɛn aba Onyankopɔn adom a yɛte mu mprempren no mu. Yɛn ani gye wɔ anidaso mu sɛ yebenya Onyankopɔn anim anuonyam.
ROM.5.3	Afei yɛn haw mu nso, yɛn ani gye, efisɛ, yenim sɛ ɔhaw de boasetɔ ba, 
ROM.5.4	na boasetɔ de osuahu ba, ɛna osuahu de anidaso ba. 
ROM.5.5	Saa anidaso yi renni yɛn hwammɔ, efisɛ, Onyankopɔn nam Honhom Kronkron a ɛyɛ nʼakyɛde a ɔde ama yɛn no so ahwie ne dɔ agu yɛn koma mu.
ROM.5.6	Efisɛ, bere a yenni mmoa biara no, Kristo wu maa amumɔyɛfo Onyankopɔn pɛ mu. 
ROM.5.7	Na ɛbɛyɛ den sɛ obi bewu ama nea ɔyɛ onipa trenee po; na nea ɔyɛ onipa pa no de, ebia obi besi ne bo awu ama no. 
ROM.5.8	Nanso Onyankopɔn akyerɛ yɛn ɔdɔ a ɔde dɔ yɛn; bere a yɛda so yɛ nnebɔneyɛfo no na Kristo wu maa yɛn. 
ROM.5.9	Ɛnam ne wu no so ama yɛasɔ Onyankopɔn ani; ɛbɛyɛ dɛn na wɔatumi agye yɛn nkwa afi Onyankopɔn abufuw mu. 
ROM.5.10	Na yɛyɛ Onyankopɔn atamfo nanso ɔnam ne Ba no wu so ama yɛayɛ ne nnamfo. Afei a yɛyɛ Onyankopɔn nnamfo yi, akyinnye biara nni ho sɛ ɔnam ne Ba no ase a ɔte no so begye yɛn nkwa!
ROM.5.11	Ɛnyɛ ne nyinaa ni; yɛnam yɛn Awurade Yesu Kristo a afei wayɛ yɛn Onyankopɔn nnamfo no so gye yɛn ani wɔ Onyankopɔn mu.
ROM.5.12	Bɔne nam onipa baako so na ɛbaa wiase na ne bɔne no de owu bae. Ɛno nti owu trɛw baa nnipa nyinaa so, efisɛ, wɔn nyinaa yɛɛ bɔne. 
ROM.5.13	Na bɔne wɔ hɔ ansa na wɔde Mmara no reba. Nanso faako a Mmara nni no, wommu bɔne ho akontaa. 
ROM.5.14	Nanso efi Adam bere so kosi Mose bere so no, owu dii nnipa nyinaa so kosii wɔn mpo a wɔanyɛ bɔne sɛnea Adam de ɔyɛɛ asoɔden kyerɛɛ Onyankopɔn no. Na Adam yɛ obi a ɔreba no sɛso.
ROM.5.15	Nanso wɔn baanu no nyinaa nyɛ pɛ, efisɛ, Onyankopɔn akyɛde a ɔde kyɛ kwa no nte sɛ Adam bɔne no. Ɛyɛ nokware sɛ esiane saa onipa baakofo no bɔne nti nnipa pii wuwui. Nanso Onyankopɔn adom no dɔɔso; ɛno nti na ɔnam onipa baako a ɔne Yesu Kristo adom so dom nnipa bebree kwa no. 
ROM.5.16	Na nsonoe da Onyankopɔn akyɛde ne bɔne a onipa baako bi yɛ ntam. Bɔne baako akyi no na atemmu a ɛkyerɛ “Afobu” bae; nanso bɔne bebree akyi no na akyɛde a ɛmfata a wɔfrɛ no “Bembu” nso bae. 
ROM.5.17	Esiane saa onipa baako no nti, ɛyɛ nokware sɛ ɛnam ne bɔne no so na owu bae. Na ade kɛse bɛn na ɛbaa ade a onipa baako a ɔyɛ Yesu Kristo no yɛe no akyi! Wɔn a wɔanya Onyankopɔn adom bebrebe ne ne trenee kwa no nam Yesu Kristo so bedi hene.
ROM.5.18	Enti sɛnea onipa baako pɛ bɔna a ɔyɛe no ma wobu nnipa nyinaa fɔ no, saa ara nso na trenee adeyɛ baako ma nnipa de wɔn ho, nya nkwa nso. 
ROM.5.19	Na sɛnea ɛnam ɔbaakofo asoɔden so nti nnipa nyinaa yɛ bɔne no, saa ara nso na onipa baako setie nti, nnipa pii bɛsɔ Onyankopɔn ani.
ROM.5.20	Wɔhyɛɛ mmara sɛnea ɛbɛyɛ a bɔne bɛkɔ so; nanso sɛ bɔne kɔ so a, Onyankopɔn adom kɔ so mmoroso. 
ROM.5.21	Enti sɛnea ɛnam owu so nti bɔne dii nim no, saa ara nso na ɛnam trenee so Onyankopɔn adom di nim nam Yesu Kristo, yɛn Awurade so, de yɛn kɔ nkwa a ɛnsa da mu nen.
ROM.6.1	Afei asɛm bɛn na yɛbɛka? Yɛbɛkɔ so atena bɔne mu sɛnea ɛbɛyɛ a Onyankopɔn adom bɛdɔɔso anaa?
ROM.6.2	Ɛnte saa koraa! Yɛawu ama bɔne na adɛn nti na ɛsɛ sɛ yɛkɔ so tena bɔne mu?
ROM.6.3	Ɛyɛ nokware sɛ munim eyi. Bere a wɔbɔɔ yɛn asu hyɛɛ Kristo Yesu mu no, wɔbɔɔ yɛn asu hyɛɛ ne wu mu. 
ROM.6.4	Enti yɛn asubɔ no kyerɛ sɛ, wosiesiee yɛne no na yɛne no na ewui sɛnea ɛbɛyɛ a wɔnam agya no tumi a anuonyam wɔ mu no so nyanee no fii awufu mu no bɛma yɛatena asetena foforo mu.
ROM.6.5	Na sɛ yɛne no ayɛ baako wɔ ne wu mu sɛnea ɔyɛe no a, wɔbɛfa saa kwan koro no ara so anyan yɛn aba nkwa mu na yɛne no ayɛ baako. 
ROM.6.6	Na yenim eyi; wɔakum Kristo ne yɛn nipa dedaw no wɔ asennua no so sɛnea ɛbɛyɛ a wɔbɛsɛe bɔne tumi no, na bɔne nkoa a yɛyɛ no to atwa. 
ROM.6.7	Efisɛ, sɛ onipa wu a, na wɔatew no afi bɔne tumi ase. 
ROM.6.8	Sɛ yɛne Kristo awu a, yɛwɔ gyidi sɛ yɛne no bɛtena. 
ROM.6.9	Efisɛ, yenim sɛ wɔanyan Kristo afi owu mu na ɔrenwu bio. Owu nni ne so tumi bio. 
ROM.6.10	Owu a owui no yɛ owuprɛko a owu maa bɔne, na ase a ɔte yi, ɔte ma Onyankopɔn. 
ROM.6.11	Ɛsɛ sɛ mofa mo ho sɛ moawu ama bɔne saa kwan koro no ara so na mote ase ma Onyankopɔn wɔ Kristo Yesu mu.
ROM.6.12	Ɛnsɛ sɛ bɔne di mo nipadua a ewui no so na amma mo anyɛ bɔne. 
ROM.6.13	Saa ara nso na ɛnsɛ sɛ mugyaa mo ho baabiara ma bɔne ma wogyina so de yɛ amumɔyɛde. Na mmom, momfa mo ho mma Onyankopɔn sɛ nnipa a wɔanyan mo afi owu mu aba nkwa mu, na momfa mo ho nyinaa mma no na ɔmfa mo nyɛ nnwuma pa. 
ROM.6.14	Ɛnsɛ sɛ bɔne di mo so. Monhyɛ Mmara ase na mmom mohyɛ Onyankopɔn adom ase.
ROM.6.15	Dɛn ade bio? Esiane sɛ yɛnhyɛ Mmara ase na yɛhyɛ Onyankopɔn adom mu no nti, ɛsɛ sɛ yɛkɔ so yɛ bɔne anaa? Dabida!
ROM.6.16	Ɛyɛ asɛm a ɛda hɔ pefee sɛ, sɛ mode mo ho ma obi sɛ ne nkoa na mutie no a, ɛyɛ nokware pefee sɛ moyɛ saa onipa a mutie no no nkoa, ebia na ɛyɛ bɔne a ɛde owu ba anaasɛ ɛyɛ osetie a ɛnam so ma mofata Onyankopɔn anim. 
ROM.6.17	Nanso yɛda Onyankopɔn ase! Efisɛ, bere ɛbi a atwam no, na moyɛ bɔne nkoa na mode mo koma nyinaa tiee nokware a ɛwɔ nkyerɛkyerɛ a wɔkyerɛkyerɛɛ mo no mu. 
ROM.6.18	Wogyee mo fii bɔne mu ma mobɛyɛɛ trenee nkoa. Esiane mmerɛw a moyɛ nti, meka mo nsɛm a ɛnyɛ den.
ROM.6.19	Na afei mo honam mmerɛw a moyɛ nti, mekasa nipa su mu kyerɛ mo. Mmere bi mode mo ho nyinaa mae sɛ afide ne amumɔyɛsɛm nkoa nam so yɛɛ amumɔyɛ. Saa kwan koro no ara so na ɛsɛ sɛ mofa gyaa mo ho nyinaa ma sɛ trenee nkoa, gyina so yɛ nneɛma a ɛho tew.
ROM.6.20	Bere a na moyɛ bɔne nkoa no, na mode mo ho wɔ trenee ho. 
ROM.6.21	Moyɛɛ nneɛma a afei de mo ani wu ho no, mfaso bɛn na munyae? Nea etwaa so ne owu. 
ROM.6.22	Nanso, mprempren wɔagye mo afi owu mu ama moabɛyɛ Onyankopɔn nkoa. Mfaso a ɛwɔ mu ne sɛ, mode mo abrabɔ nyinaa ato ne so no. Na nea edi akyiri ne nkwa a enni awiei. 
ROM.6.23	Bɔne tua ne ho ka a ɛyɛ owu. Na Onyankopɔn akyɛde a ɔde ma kwa no yɛ nkwa a enni awiei a, ɛnam so ma mo ne Kristo Yesu a ɔyɛ yɛn Awurade no yɛ baako no.
ROM.7.1	Nokwarem, me nuanom, esiane sɛ mo nyinaa nim Mmara no nti, mote nea mepɛ sɛ meka no ase; mmere dodow a onipa te ase no, Mmara di ne so.
ROM.7.2	Ɔbea warefo sɛɛ, sɛ ɔte ase nkutoo de a, ɔhyɛ ne kunu mmara ase; na sɛ okunu no wu de a, na ɔnhyɛ ne kunu mmara ase bio. 
ROM.7.3	Ɛno nti, sɛ ɔkɔ ɔbarima foforo ho bere a ne kunu te ase a, wɔfrɛ no ɔwaresɛefo; na sɛ ne kunu no wu a, na ɔnhyɛ saa mmara no ase bio, ɛno nti sɛ ɔware ɔbarima foforo a, ɔnyɛ ɔwaresɛefo.
ROM.7.4	Me nuanom, saa ara na ɛte wɔ mo ho. Mo nso, esiane mmara no nti, moawu, efisɛ, moyɛ Kristo honam fa bi. Enti moyɛ nea wonyanee no fii awufo mu no de sɛnea ɛbɛyɛ a yɛn ho bɛba mfaso ama Onyankopɔn. 
ROM.7.5	Bere a na yɛte ase ma yɛn ho no, yɛn bɔne su nam mmara no so kanyanee yɛn wɔ yɛn mu ma yɛyɛɛ adwuma maa owu. 
ROM.7.6	Afei de, yɛnhyɛ mmara biara ase efisɛ, yewu maa nea ɛkyekyeree yɛn sɛ nneduafo no. Afei de, yɛnhyɛ mmara biara a wɔakyerɛw no dedaw ase bio, na mmom yɛnam Honhom foforo kwan so na ɛsom.
ROM.7.7	Enti, afei yɛbɛka dɛn? So mmara no ankasa yɛ bɔne? Dabida! Efisɛ, ɛnam mmara no so na ɛma mihuu sɛnea bɔne te. Sɛ ɛnyɛ mmara no na ɛkae se, “Mma wʼani mmere obi ade” a, anka minnim anibere. 
ROM.7.8	Bɔne nyaa kwan nam mmara nsɛm no so kekaa ne ho wɔ me mu maa mʼani beree nneɛma ahorow bebree. Mmara akyi no, bɔne yɛ awude.
ROM.7.9	Mmara no akyi no na mʼankasa mete ase. Nanso mmara nsɛm no bae no, bɔne gyee ntini 
ROM.7.10	na miwui. Na ɛyɛɛ saa maa mmara nsɛm a ɛbae sɛ ɛrebegye nkwa no, me de, ɛde owu brɛɛ me. 
ROM.7.11	Bɔne nam mmara nsɛm no so nyaa me ho kwan daadaa me; ɛnam mmara nsɛm no so maa bɔne kum me. 
ROM.7.12	Enti mmara no yɛ kronn; na mmara nsɛm no nso yɛ kronn, ɛteɛ na eye nso.
ROM.7.13	Eyi kyerɛ sɛ ade a eye no na ɛde owu brɛɛ me anaa? Dabida! Bɔne na ɛyɛɛ saa! Mede nea eye yɛɛ me ho ade no, bɔne de owu brɛɛ me sɛnea ɛbɛyɛ a, ne bɔne su no bɛda ne ho adi. Enti ɛnam mmara nsɛm so ma wohui sɛ bɔne yɛ amumɔyɛ ankasa. 
ROM.7.14	Yenim sɛ mmara no yɛ honhom mu ade nanso meyɛ ɔhonam muni a wɔatɔn no sɛ akoa ama bɔne.
ROM.7.15	Mente nea meyɛ ase; efisɛ, menyɛ nea ɛsɛ sɛ meyɛ na mmom meyɛ nea mikyi. 
ROM.7.16	Sɛ meyɛ nea mempɛ sɛ meyɛ a, na ɛkyerɛ sɛ, mepene so sɛ mmara no ye. 
ROM.7.17	Enti ɛnyɛ mʼankasa na meyɛ eyi; mmom bɔne a ɛte me mu no.
ROM.7.18	Minim sɛ ade pa biara nte me nipa su no mu; efisɛ, ɔpɛ a mepɛ sɛ meyɛ ade pa no wɔ me mu nanso mintumi nyɛ. 
ROM.7.19	Papa a mepɛ sɛ meyɛ no, menyɛ; mmom bɔne a mempɛ sɛ meyɛ no, na meyɛ. 
ROM.7.20	Sɛ meyɛ nea mempɛ sɛ meyɛ a, na ɛkyerɛ sɛ ɛnyɛ me na meyɛe anaa; na mmom ɛyɛ bɔne a ɛte me mu no.
ROM.7.21	Enti mihu sɛ saa mmara yi reyɛ nʼadwuma. Sɛ mepɛ sɛ meyɛ nea eye a, nea enye no na eye ma me nti, meyɛ. 
ROM.7.22	Me kra ani gye Onyankopɔn mmara ho. 
ROM.7.23	Nanso mihu mmara foforo sɛ ɛreyɛ adwuma wɔ me nipadua mu; mmara a ɛko tia mmara a mʼadwene pene so no. Ɛma meyɛ bɔne mmara no deduani a ɛyɛ adwuma wɔ me nipadua mu no. 
ROM.7.24	Minni ahotɔ! Hena na obegye me afi saa ɔhonam a ɛde me rekɔ owu mu yi? 
ROM.7.25	Menam yɛn Awurade Yesu Kristo so meda Onyankopɔn ase. Enti sɛnea mete ni. Mʼankasa metumi de mʼadwene a menam mmara so masom me Nyankopɔn wɔ bere a me nipadua de ɛsom bɔne.
ROM.8.1	Atemmu nni hɔ ma wɔn a wɔyɛ Kristo Yesu de. 
ROM.8.2	Na honhom mu mmara a ɛma me nkwa na ɛma me ne Kristo yɛ baako no agye me afi bɔne ne owu mmara mu. 
ROM.8.3	Nea esiane ɔhonam mmerɛw nti mmara no antumi anyɛ no, Onyankopɔn yɛe. Ɔnam nʼankasa ne Ba a ɔsomaa no wɔ onipa bɔne su so no ba bebuu bɔne atɛn de popaa bɔne. 
ROM.8.4	Onyankopɔn yɛɛ eyi sɛnea ɛbɛyɛ a wɔn a wɔte ase Honhom mu na ɛnyɛ ɔhonam mu no benya mmara no mu nnepa.
ROM.8.5	Wɔn a wɔte ase ma bɔne no, bɔne na edi wɔn so. Wɔn nso a wɔte ase ma Honhom no, Honhom na edi wɔn so. 
ROM.8.6	Wɔn a ɔhonam di wɔn so no ewie wɔn owu. Wɔn nso a Honhom di wɔn so no, ewie wɔn nkwa ne asomdwoe. 
ROM.8.7	Sɛ ɔhonam di onipa so a, ɛma no dan Onyankopɔn tamfo, efisɛ, onni Onyankopɔn mmara so; na ɔrentumi nni so nso da. 
ROM.8.8	Wɔn a wɔn nipasu di wɔn so no rennya Onyankopɔn anim anuonyam.
ROM.8.9	Monte ase mma ɔhonam; na mmom mote ase ma Honhom no; nanso sɛ Onyankopɔn Honhom te mo mu a, ɛnne na moyɛ Honhom no de. Obiara a Kristo Honhom nte ne mu no nyɛ Kristo de. 
ROM.8.10	Ɛwom sɛ bɔne ama mo nipadua yi awu de, nanso sɛ Kristo te mo mu a, trenee nti, mo honhom te ase. 
ROM.8.11	Sɛ Onyankopɔn Honhom a enyanee Yesu fii owu mu no te mo mu a, ɛnne nea onyanee Kristo fii owu mu no nso nam ne Honhom a ɛwɔ mo mu no so bɛma mo nipadua a ewu yi nso nkwa.
ROM.8.12	Enti anuanom, yɛwɔ asɛde bi nanso ɛnsɛ sɛ yɛma nipadua no di yɛn so. 
ROM.8.13	Sɛ motena ase ma mo nipadua no a, mobewu. Nanso sɛ moma Honhom no kum bɔne a nipadua no yɛ a, mobɛtena ase. 
ROM.8.14	Wɔn a Onyankopɔn Honhom di wɔn so no yɛ Onyankopɔn mma.
ROM.8.15	Efisɛ, Honhom a Onyankopɔn de ama mo no mma monyɛ nkoa na ɛmma munsuro nso. Na mmom Honhom no ma moyɛ Onyankopɔn mma na yɛnam Honhom no tumi no so su frɛ Onyankopɔn se, “Agya! Mʼagya!” 
ROM.8.16	Onyankopɔn Honhom ka yɛne ne Honhom no bom de da no adi sɛ yɛyɛ Onyankopɔn mma. 
ROM.8.17	Esiane sɛ yɛyɛ Onyankopɔn mma nti, yebenya ne nhyira a ɔde hyira ne nkurɔfo no bi. Saa ara nso na yebenya nhyira a Onyankopɔn de asie ama Kristo no bi; efisɛ, sɛ yɛne Kristo hu amane a, yebenya nʼanuonyam no nso bi.
ROM.8.18	Minim sɛ anuonyam a yebenya daakye no bɛso asen amane a yɛrehu saa bere yi mu no. 
ROM.8.19	Abɔde nyinaa de anigyina rehwɛ da a Onyankopɔn mma bɛda wɔn ho adi no kwan. 
ROM.8.20	Na wɔnam Onyankopɔn tumi mu buu abɔde fɔ sɛ ɛnnan ade hunu a emfi abɔde no tumi mu, nanso na saa anidaso yi wɔ hɔ, 
ROM.8.21	sɛ da bi abɔde no bɛde ne ho afi nkoayɛ ne porɔwee mu na ɛne Onyankopɔn mma anya ahofadi mu anuonyam.
ROM.8.22	Yenim sɛ ebesi saa bere yi abɔde nyinaa pene sɛ ɔpemfo a awo aka no. 
ROM.8.23	Nanso ɛnyɛ abɔde nko, na yɛn a yɛwɔ Onyankopɔn Honhom sɛ Onyankopɔn akyɛde no nso si apini bere a yɛretwɛn sɛ Onyankopɔn de yɛn bɛyɛ ne mma na wama yɛade yɛn ho no.
ROM.8.24	Na wɔnam saa anidaso yi so na agye yɛn nkwa. Sɛ yehu nea yɛn ani da so no de a, na ɛnyɛ anidaso pa. Na hena na nʼani tumi da ade a ohu so. 
ROM.8.25	Na sɛ yɛn ani da ade a yenhu so a, yɛde boasetɔ twɛn.
ROM.8.26	Saa ara na Honhom no boa yɛn wɔ yɛn mmerɛwyɛ mu, efisɛ, yennim ɔkwan a wɔfa so bɔ mpae sɛnea ɛsɛ. Honhom no ankasa de apinisi de nsɛm a enni kabea di ma yɛn. 
ROM.8.27	Onyankopɔn a ohu nnipa koma mu no nim Honhom no nsusuwii, efisɛ, Honhom no nam Onyankopɔn pɛ so di ma Onyankopɔn mma wɔn nʼanim. 
ROM.8.28	Yenim sɛ wɔ a wɔdɔ Onyankopɔn na ɔnam nʼadom no so afrɛ wɔn no, ade nyinaa di boa wɔn ma ewie wɔn yiye.
ROM.8.29	Wɔn a Onyankopɔn ayi wɔn dedaw no, ɔde wɔn asi hɔ sɛ wɔnyɛ sɛ ne Ba no, na ne Ba no ayɛ anuanom pii mu abakan. 
ROM.8.30	Onyankopɔn frɛɛ wɔn a oyii wɔn sii hɔ no, na wɔn a ɔyii wɔn no, obuu wɔn bem. Na wɔn a obuu wɔn bem no, ɔhyɛɛ wɔn anuonyam nso.
ROM.8.31	Afei dɛn na yɛbɛka afa eyinom ho? Onyankopɔn wɔ yɛn afa a, hena na ɔne yɛn bedi asi? 
ROM.8.32	Nea wankame nʼankasa ne Ba na mmom yɛn nyinaa nti, oyii no mae no, ɛbɛyɛ dɛn na ɔmfa ade nyinaa nso nka ne ho mmɛdom yɛn? 
ROM.8.33	Hena na obebu wɔn a Onyankopɔn ayi wɔn no atɛn? Onyankopɔn nko na obu bem.
ROM.8.34	Hena na obu fɔ? Kristo Yesu ne nea owui na wonyanee no na ɔte Onyankopɔn nifa so di ma yɛn Onyankopɔn anim no.
ROM.8.35	Hena na obetumi atetew ɔdɔ a ɛda yɛne Kristo ntam no mu? Ahohia anaa ahometew anaa ɔtaa anaa ɔkɔm anaa adagyaw anaa amanenya anaa owu na ebetumi atetew ɔdɔ a ɛda yɛne Kristo ntam no mu no anaa?
ROM.8.36	Dabida! Sɛnea wɔakyerɛw se, “Wo nti, wokum yɛn daa nyinaa; wobu yɛn sɛ nguanten a wɔrebekum wɔn”. 
ROM.8.37	Nanso eyinom nyinaa mu no, yɛnam nea ɔdɔɔ yɛn no so di nkonim boro so. 
ROM.8.38	Migye midi ampa sɛ owu anaa nkwa anaa abɔfo anaa atumfo anaa nneɛma a ɛwɔ hɔ anaa nneɛma a ɛrebɛba anaa tumi 
ROM.8.39	anaa ɔsoro anaa ɛfam anaa abɔde foforo biara rentumi ntetew yɛne Onyankopɔn dɔ a ɛwɔ Kristo Yesu, yɛn Awurade, mu no mu da.
ROM.9.1	Mereka nokware sɛ Kristoni, na mʼahonim a Honhom Kronkron di no adanse kyerɛ me sɛ minni atoro. 
ROM.9.2	Midi awerɛhow na mete daa yaw wɔ me koma mu ma me nkurɔfo.
ROM.9.3	Wɔn nti anka mepɛ sɛ Onyankopɔn nnome ba me so na ɔtew me fi Kristo ho. 
ROM.9.4	Wɔyɛ Onyankopɔn manfo a wɔayi wɔn de wɔn ayɛ ne mma de wɔn asan atena nʼanuonyam mu. Ɔne wɔn hyɛɛ apam no na ɔde mmara no maa wɔn; ɔkyerɛɛ ɔkwan pa a wɔfa so som maa wɔn nsa kaa bɔhyɛ no. 
ROM.9.5	Wɔyɛ tete agyanom asefo na esiane sɛ Kristo bae onipasu so nti, ɔyɛ wɔn aseni. Ayeyi nka Onyankopɔn a ɔyɛ ade nyinaa so tumfo no daadaa. Amen.
ROM.9.6	Menka se Onyankopɔn bɔhyɛ no amma mu, efisɛ, ɛnyɛ Israelfo nyinaa na Onyankopɔn ayi wɔn sɛ ne manfo. 
ROM.9.7	Saa ara nso na ɛnyɛ Abraham asefo nyinaa na wɔyɛ Onyankopɔn mma. Onyankopɔn ka kyerɛɛ Abraham se, “Wo manfo befi Isak ase.” 
ROM.9.8	Eyi kyerɛ sɛ ɛnyɛ wɔn a wɔyɛ Abraham mma na mmom wɔn a wɔnam Onyankopɔn bɔhyɛ so woo wɔn no na wɔyɛ Abraham asefo turodoo.
ROM.9.9	Onyankopɔn nam saa bɔhyɛ nsɛm a ɛka se, “Ampa ara, mɛsan aba wo nkyɛn bio bere a ɛsɛ mu no, na wo yere Sara awo ɔba” no so na ɛhyɛɛ saa bɔ no.
ROM.9.10	Ɛnyɛ eyi nko. Rebeka mma baanu no nyinaa fi agya koro a ɔne yɛn agya Isak. 
ROM.9.11	Na sɛnea ɛbɛyɛ a Onyankopɔn nam ɔba baako so bɛma ne pɛ ada adi no nti, 
ROM.9.12	ɔka kyerɛɛ Rebeka se, “Ɔpanyin no bɛsom akumaa no.” Ɔkaa eyi ansa na ɔrewo wɔn ama wɔayɛ papa anaa bɔne. Enti na Onyankopɔn pɛ no gyina ne frɛ a ɔfrɛɛ wɔn no so, na ɛnyɛ wɔn nneyɛe so, 
ROM.9.13	sɛnea Kyerɛwsɛm no ka se, “Medɔɔ Yakob na metan Esau” no.
ROM.9.14	Afei asɛm bɛn na yɛbɛka? Sɛ Onyankopɔn nyɛ ɔnokwafo anaa? Dabida! 
ROM.9.15	Efisɛ, ɔka kyerɛɛ Mose se, “Nea mepɛ no no na mʼahummɔbɔ bɛkɔ ne so.” 
ROM.9.16	Eyi kyerɛ sɛ Onyankopɔn ahummɔbɔ no nnyina ɔpɛ a obi pɛ sɛ onya anaa ne nnwuma so, na mmom egyina Onyankopɔn ahummɔbɔ so.
ROM.9.17	Kyerɛwsɛm no mu, Onyankopɔn ka kyerɛɛ Farao se, “Eyi ara nti na misii wo hene nam so daa me tumi adi sɛnea ɛbɛyɛ a, me tumi bɛda adi wɔ mmaa nyinaa.” 
ROM.9.18	Eyi kyerɛ sɛ, Onyankopɔn hu nea ɔpɛ sɛ ohu no mmɔbɔ biara no mmɔbɔ, na nea ɔpɛ sɛ ɔyɛ den wɔ ne so no nso, ɔyɛ saa. 
ROM.9.19	Afei, mo mu baako bebisa me se, “Sɛ saa na ɛte de a, ɛbɛyɛ dɛn na Onyankopɔn benya nnipa ho mfomso? Hena na obetumi asiw Onyankopɔn kwan nʼapɛde ho?”
ROM.9.20	Onua, wone hena a wubetumi akasa akyerɛ Onyankopɔn? Kuku mmisa ne nwemfo se, “Adɛn nti na wonwenee me sɛɛ?” 
ROM.9.21	Ɔnwemfo no wɔ ho kwan sɛ ɔde ɔbo no nwene nea ɔpɛ biara. Otumi nwene nkuku abien fi ɔbo tɔw mu, na ɔde mu baaka adi dwuma titiriw bi, na ɔde baako no nso ayɛ nea ɔpɛ biara. 
ROM.9.22	Saa ara na ade biara a Onyankopɔn ayɛ no te. Ɔpɛ sɛ ɔda nʼabufuw ne ne tumi adi. Enti ɔtɔɔ ne bo ase maa wɔn a anka ɔrebɛsɛe wɔn wɔ nʼabufuw mu no. 
ROM.9.23	Na ɔnam nʼahummɔbɔ so pɛe sɛ yenya nʼanuonyam kɛse a wɔasiesie ama wɔn a wɔyɛ ne de no. 
ROM.9.24	Ɛnyɛ wɔn a wɔfrɛɛ wɔn fii Yudafo mu nko na mmom, Amanamanmufo nso.
ROM.9.25	Wɔka wɔ Hosea nwoma mu se, “Mɛfrɛ wɔn a wɔnyɛ me man no me man, ne ɔman a mannɔ no no me dɔfo. 
ROM.9.26	Na beae koro no ara a ɔkae se, ‘Monyɛ me man’ no, ɛhɔ ara na ɔbɛfrɛ wɔn se Onyankopɔn teasefo no mma.”
ROM.9.27	Na Yesaia dii Israelfo ho yaw se, “Sɛ Israelfo dɔɔso sɛ mpoano nhwea mpo a, wɔn mu kakraa bi na wɔbegye wɔn nkwa. 
ROM.9.28	Efisɛ, Awurade bebu ntɛn asase so de awie biribiara.”
ROM.9.29	Sɛnea Yesaia kae se, “Sɛ Awurade tumfoɔ no annyaw yɛn akyifo bi a, anka yɛayɛ sɛ Sodom na yɛadan sɛ Gomora”.
ROM.9.30	Afei asɛm bɛn na yɛbɛka bio? Yɛbɛka se Amanamanmufo a wɔampɛ sɛ wɔde wɔn ho bɛta Onyankopɔn no nam gyidi so ma wɔfataa Onyankopɔn anim, 
ROM.9.31	wɔ bere a wɔn a wɔayi wɔn no pɛe sɛ wɔnam mmara bi so fata Onyankopɔn anim no, wɔantumi. 
ROM.9.32	Adɛn nti na ɛbaa saa? Efisɛ nea wɔyɛe no mfi gyidi mu na mmom efi nnwuma mu. Wohintiwii “hintibo” 
ROM.9.33	a Kyerɛwsɛm no ka fa ho se, “Mede hintibo ne amanehunubo a ɛbɛma nnipa ahwe ase reto Sion na obiara a obegye no adi no, anim rengu ase da.”
ROM.10.1	Anuanom, nea me koma pere hwehwɛ yɛ me mpae a mebɔ srɛ Onyankopɔn ma Israelfo sɛ wobenya nkwagye. 
ROM.10.2	Metumi madi wɔn ho adanse sɛ wɔyɛ nnipa a wɔde mmɔdenbɔ som Onyankopɔn sɛnea ɛsɛ. Nanso wɔn som no mfi nimdeɛ mu. 
ROM.10.3	Wɔammu trenee a efi Onyankopɔn no na mmom wɔpɛe sɛ wɔfa wɔn ankasa nimdeɛ so. Eyi amma wɔamfa wɔn ho anhyɛ Onyankopɔn pɛ a ɔnam so ma onipa wie pɛyɛ no ase. 
ROM.10.4	Kristo abesi mmara no ananmu na obiara a ogye no di no dan ɔtreneeni.
ROM.10.5	Asɛm a Mose ka faa mmara no ho se, sɛ obi di so a, ɔbɛdan ɔtreneeni no ni: “Obiara a odi me mmara so no benya nkwa. 
ROM.10.6	Mmisa wo ho se hena na ɔbɛkɔ soro? Ɛkyerɛ sɛ ɔbɛma Kristo asian. 
ROM.10.7	Nka nso se hena na obesian akɔ asaman? Ɛkyerɛ sɛ wobenyan Kristo afi asaman.”
ROM.10.8	Nea Kyerɛwsɛm no ka ni, “Onyankopɔn asɛm no abɛn wo, ɛda wʼano na ɛwɔ wo koma mu.” Eyi ne asɛm a ɛfa gyidi ho a yɛka no. 
ROM.10.9	Sɛ wopae mu ka se, “Yesu ne Awurade”, na wugye di sɛ Onyankopɔn na onyanee no fii awufo mu a, wobegye wo nkwa. 
ROM.10.10	Na yɛnam koma so gye di na wɔabu yɛn bem wɔ Onyankopɔn anim, na yɛde yɛn ano pae mu ka na yɛanya nkwagye. 
ROM.10.11	Na Kyerɛwsɛm no ka se, “Obiara a ogye no di no anim rengu ase.” 
ROM.10.12	Saa asɛm yi fa obiara ho, efisɛ, nsonsonoe biara nni Yudani ne Amanamanmuni ntam. Onyankopɔn yɛ Awurade koro ma nnipa nyinaa na ohyira wɔn a wɔfrɛ no nyinaa, 
ROM.10.13	sɛnea Kyerɛwsɛm no ka se, “Obiara a ɔbɔ Awurade din no, wobegye no nkwa” no.
ROM.10.14	Ɛbɛyɛ dɛn na wubetumi afrɛ obi a wunnye no nni? Ɛbɛyɛ dɛn nso na wubegye obi a wontee ne ho asɛm adi? Ɛbɛyɛ dɛn na sɛ obi nkaa Asɛmpa no nkyerɛɛ wɔn a, wɔbɛte? 
ROM.10.15	Na sɛ wɔansoma wɔn nso a, wɔbɛyɛ dɛn na wɔaka Asɛmpa no? Sɛnea wɔakyerɛw se, “Asɛmpakafo no ba a wɔreba no yɛ anigyesɛm.”
ROM.10.16	Nanso ɛnyɛ wɔn nyinaa na wɔagye Asɛmpa no adi, sɛnea Yesaia kae se, “Awurade, hena na wagye yɛn asɛnka adi?” 
ROM.10.17	Ɛnne na gyidi no fi asɛnka no tie mu, ɛnna asɛnka no nso nam Kristo ho asɛnka no so ba.
ROM.10.18	Nanso mibisa se, ɛyɛ nokware sɛ wɔante asɛnka no? Nokwarem, wɔtee, sɛnea Kyerɛwsɛm no ka se, “Wɔn nne duu wiase mmaa nyinaa, na afei wɔn nsɛm duu asase ano.” 
ROM.10.19	Mibisa bio se, na Israelfo nnim anaa? Mose ankasa na odii kan maa ho mmuae se, “Mɛma moatwe wɔn a wɔnyɛ ɔman mpo no ho ninkunu. Mɛma mo bo afuw ɔman a wonni ntease.” 
ROM.10.20	Na Yesaia si ne bo ka se, “Wɔn a na wɔnhwehwɛ me no huu me. Medaa me ho adi wɔ wɔn a na wommisaa mʼase no anim.” 
ROM.10.21	Na nea ɔka faa Israelfo ho ne sɛ, “Daa nyinaa meteɛ me nsa ma nnipa asoɔdenfo a wɔsɔre tia me.”
ROM.11.1	Afei mibisa se Onyankopɔn atow ne man akyene anaa? Dabida. Mʼankasa meyɛ Israelni na meyɛ Abraham aseni a mifi Benyamin abusua mu.
ROM.11.2	Onyankopɔn mpoo ne manfo a oyii wɔn mfitiase no. Munim nea Kyerɛwsɛm no ka fa Elia ho sɛ ogyina Onyankopɔn anim kasa tia Israelfo no se, 
ROM.11.3	“Awurade, wɔakum wʼadiyifo na wɔadwiriw wʼafɔremuka, na me nko na maka a wɔpɛ sɛ wokum me” no.
ROM.11.4	Mmuae bɛn na Onyankopɔn de maa no? Onyankopɔn kae se, “Mewɔ nnipa mpemnsɔn a wɔnsom ɔbosom Baal.”
ROM.11.5	Saa ara nso na ɛte nnɛ. Nnipa kakraa bi wɔ hɔ a Onyankopɔn nam ne dom so ayi wɔn. 
ROM.11.6	Oyi a wayi wɔn no gyina nʼadom so na ɛnyɛ wɔn nnwuma so. Na sɛ Onyankopɔn yi a oyi nnipa no gyina wɔn nwuma so a, ɛnne na adom no nyɛ adom turodoo.
ROM.11.7	Ɛnne na ɛne dɛn? Nea Israelfo tiw akyiri hwehwɛe no, wɔn nsa anka, na mmom kakraa a Onyankopɔn ayi wɔn no de, wɔn nsa kae. Wɔn a wɔaka no pirim wɔn koma.
ROM.11.8	Sɛnea Kyerɛwsɛm no ka se, “Onyankopɔn maa wɔn koma pirimii na wɔn adwenem yɛɛ wɔn nnaa.”
ROM.11.9	Na Dawid ka se, “Ma wɔn didipon a esi wɔn anim nyi wɔn sɛ afiri na wɔnhwehwe ase na wɔntwe wɔn aso! 
ROM.11.10	Ma wɔn aniwa nnuru sum na wɔanhu ade; na wɔn bɔne nti, ma wonhu amane daa.”
ROM.11.11	Afei, mibisa se, bere a Yudafo yɛɛ bɔne no, ɛde wɔn kɔɔ ɔsɛe mu anaa? Dabi! Amanamanmufo nam Yudafo no bɔne a wɔyɛe no so nyaa nkwagye. Eyi maa Yudafo no twee wɔn so ninkunu. 
ROM.11.12	Yudafo no bɔne a wɔyɛe no de nnepa brɛɛ wiase na wɔn honhom mu hia a wodii no nso de ahonya brɛɛ Amanamanmufo. Na ɛba sɛ Yudafo no mu bebree bɛka wɔn ho a, nhyira mmoroso bɛn na ɛremma.
ROM.11.13	Afei merekasa akyerɛ mo Amanamanmufo: Esiane sɛ meyɛ Amanamanmufo somafo nti, mehoahoa me ho wɔ adwuma a wɔde ahyɛ me nsa no ho. 
ROM.11.14	Sɛ ebetumi a, mɛma wɔn a wɔyɛ me nuanom Yudafo no kɔn adɔ nea mo Amanamanmufo nsa aka yi bi, na wɔnam so agye wɔn mu bi nkwa. 
ROM.11.15	Na sɛ wɔn po a wɔpoo wɔn no ama Onyankopɔn ne wiasefo aka abom a, ɛnne sɛ Onyankopɔn twe wɔn bata ne ho a, ɛbɛyɛ dɛn? Ɛbɛyɛ nkwa ama awufo.
ROM.11.16	Sɛ wɔde paanoo sin ma Onyankopɔn a, ɛnne na ne mu nyinaa yɛ ne dea. Saa ara nso na sɛ wɔde dua ntini ma Onyankopɔn a, na nʼabaa no yɛ ne dea.
ROM.11.17	Wɔapompan ngo dua a wɔahyɛ da adua no abaa no bi agu, na wɔde ngo dua a wɔanhyɛ da annua no abaa abɛhyɛ nʼananmu. Mo Amanamanmufo no te sɛ ngo dua a wɔanhyɛ da annua nanso afei de mo ne Yudafo no nyinaa nyaa Onyankopɔn dom a wɔde adom wɔn no pɛ.
ROM.11.18	Ɛno nti, ɛnsɛ sɛ mubu abaa a wɔapompan no animtia. Ɛbɛyɛ dɛn na moatumi ahoahoa mo ho? Moyɛ abaa kɛkɛ; ntini no nnan mo na mo na modan ntini no.
ROM.11.19	Na mobɛka se, “Yiw, wobubuu abaa no sɛ wɔmfa me nsi wɔn ananmu.”
ROM.11.20	Ɛyɛ nokware, wobubuu wɔn ma wɔde mo sii wɔn ananmu, efisɛ, na wonnye nni, nanso mo de, mugye di nti na mowɔ hɔ. Nanso munnnwen ho ahantan mu, mmom munsuro na montɔ mo bo ase. 
ROM.11.21	Na sɛ Onyankopɔn amfa Yudafo a wɔte sɛ ngo dua pa abaa no bɔne ankyɛ wɔn a, mususuw sɛ ɔde mo bɔne bɛkyɛ mo?
ROM.11.22	Ɛha na yehu Onyankopɔn ayamye ne ne den a ɔyɛ. Ɔyɛ den wɔ wɔn a wɔahwe ase no so, nanso sɛ mokɔ so tena ase wɔ nʼayamye mu de a, obehu mo mmɔbɔ. Na sɛ moantena nʼayamye mu de a, ɛnne ɔbɛpan mo. 
ROM.11.23	Na sɛ Yudafo no gyae wɔn gye a wonnye nni no a, ɔbɛsan de wɔn asi wɔn dedaw mu, efisɛ, Onyankopɔn betumi de wɔn akosi wɔn sibere bio. 
ROM.11.24	Mo Amanamanmufo no te sɛ ngo dua a wɔanhyɛ da annua a wɔapan na wɔde akɔfam ngo dua a wɔahyɛ da adua no dutan ho. Yudafo te sɛ ngo dua a wɔahyɛ da adua. Na ɛrenyɛ Onyankopɔn den sɛ ɔde abaa a wɔapan no bɛsan afam ne dutan ho.
ROM.11.25	Me nuanom, ahintasɛm bi wɔ hɔ a mepɛ sɛ muhu. Ɛbɛma mo ani ada mo ho so na moannaadaa mo ho sɛ moyɛ anyansafo. Saa ahintasɛm no ni. Israelfo koma pirim no nyɛ ade a ɛbɛtena hɔ daa, na mmom ɛbɛtena hɔ akosi sɛ Amanamanmufo nyinaa bɛdan de wɔn ho ama Onyankopɔn. 
ROM.11.26	Na saa kwan yi so na Israelfo nam benya nkwagye. Sɛnea Kyerɛwsɛm no ka se, “Agyenkwa no befi Sion aba, na wobeyi amumɔyɛsɛm nyinaa afi Yakob asefo mu. 
ROM.11.27	Sɛ mepopa wɔn bɔne a, apam a me ne wɔn bɛpam no ni.”
ROM.11.28	Esiane sɛ Yudafo apo Asɛmpa no nti, mo Amanamanmufo nti, wɔayɛ Onyankopɔn atamfo. Esiane agyanom ho dɔ a Onyankopɔn nam so de yii wɔn no nti, wɔyɛ ne nnamfonom. 
ROM.11.29	Sɛ Onyankopɔn yi obi hyira no a, ɔnsesa nʼadwene wɔ ne ho. 
ROM.11.30	Na mo Amanamanmufo de, bere a atwam no mu, moyɛɛ asoɔden tiaa Onyankopɔn nanso afei de, moanya Onyankopɔn adom, efisɛ, Yudafo no nso yɛɛ asoɔden. 
ROM.11.31	Saa ara nso na esiane adom a moanya no nti, mprempren, Yudafo no nso ayɛ asoɔden atia Onyankopɔn sɛnea ɛbɛyɛ a wɔn nso Onyankopɔn bɛdom wɔn. 
ROM.11.32	Onyankopɔn aka nnipa nyinaa ahyɛ bɔne ase sɛnea ɛbɛyɛ a ɔnam so bɛma wɔn nyinaa nsa aka ne dom.
ROM.11.33	O Onyankopɔn, ahonya ne nyansa ne nimdeɛ bun a emu dɔ! Wɔrenhu nʼatemmu mu pɛɛpɛɛ, na wɔrenhu nʼakwan akyihwehwɛ nwie da. 
ROM.11.34	Sɛnea Kyerɛwsɛm no ka se, “Hena na onim Awuade adwene anaasɛ hena na ɔyɛ ne fotufo? 
ROM.11.35	Anaasɛ hena na ɔmaa no biribi kan na watua no so ka?” 
ROM.11.36	Efisɛ, ade nyinaa fi ne mu na ɛnam ne so ba na ɛkɔ ne mu; ɔno na anuonyam wɔ no daa daa. Amen.
ROM.12.1	Ɛno nti, anuanom, esiane Onyankopɔn ahummɔbɔ nti, mehyɛ mo sɛ momfa mo ho mmɔ afɔre a ɛyɛ kronkron na ɛsɔ Onyankopɔn ani. Eyi ne nokwasɛm a ɛsɛ sɛ musom. 
ROM.12.2	Monnyɛ mo ho sɛ wiasefo wɔ mo abrabɔ mu, na mmom momma Onyankopɔn nsakra mo adwene wɔ mo mu na moanya adwene foforo, na ɛnam so ama moahu Onyankopɔn apɛde, nea eye, nea ɛsɔ nʼani, ne nea ewie pɛyɛ.
ROM.12.3	Na esiane Onyankopɔn adom a ɔde ama me no nti, meka mekyerɛ mo nyinaa se, munnnwen mo ho mma ɛmmmoro sɛnea ɛsɛ sɛ mudwen, na mmom munnwen ahobrɛase mu na mo mu biara nnyina gyidi a Onyankopɔn de ama mo no so mmu ne ho atɛn. 
ROM.12.4	Yɛwɔ akwaa bebree wɔ nnipa dua baako ho. Saa akwaa yi biara wɔ dwuma a edi. 
ROM.12.5	Saa ara na ɛte. Ɛwom sɛ yɛdɔɔso de nanso yɛyɛ honam koro a yɛne Kristo ayɛ baako na yɛn nyinaa keka yɛn ho bobom sɛ nipadua baako ho akwaa.
ROM.12.6	Enti ɛsɛ sɛ yɛnam adom a Onyankopɔn de adom yɛn no so de yɛn akyɛde ahorow no di dwuma. Sɛ yɛn adom no kyerɛ sɛ, ɛsɛ sɛ yɛka Onyankopɔn asɛm a, ɛsɛ sɛ yɛnam gyidi a yɛwɔ no so di saa dwuma no. 
ROM.12.7	Sɛ ɛyɛ ɔsom a, ɛsɛ sɛ yɛsom. Sɛ ɛyɛ nkyerɛkyerɛ a, ɛsɛ sɛ yɛkyerɛkyerɛ. 
ROM.12.8	Sɛ ɛsɛ sɛ yɛhyɛ afoforo nkuran a, ɛsɛ sɛ yɛyɛ saa. Nea obiara wɔ a ɛsɛ sɛ ɔma afoforo nya bi no ɛsɛ sɛ ofi koma pa mu yɛ saa; obiara a ɔwɔ tumi no, ɛsɛ sɛ ɔyɛ nsi; obiara a ɔyɛ ayamye ma afoforo no, ɛsɛ sɛ ɔyɛ no anigye so.
ROM.12.9	Ɛsɛ sɛ ɔdɔ yɛ nokware turodoo. Munkyi amumɔyɛ. Munso ade pa yɛ mu. 
ROM.12.10	Monnodɔ mo ho mo ho sɛ anuanom wɔ Kristo mu na munni mo ho mo ho ni. 
ROM.12.11	Monyɛ nsi na monnyɛ anihaw. Momfa koma pa nsom Awurade.
ROM.12.12	Momma mo anidaso nkanyan mo. Amane mu monyɛ komm na bere biara mu mommɔ mpae. 
ROM.12.13	Momma mo nuanom ahiafo mo ahode a mowɔ no bi na munnye ahɔho wɔ mo afi mu.
ROM.12.14	Monsrɛ Onyankopɔn na onhyira wɔn a wɔtaa mo no; yiw, monsrɛ no na onhyira wɔn na monnsrɛ no mma ɔnnnome wɔn. 
ROM.12.15	Mo ne anigyefo ani nnye na mo ne awerɛhowfo werɛ nhow. 
ROM.12.16	Munhu mma mo ho mo ho. Monnyɛ ahantan. Afei mommpɛ animhwɛ wɔ nnipa atitiriw mu na mmom momfa mo ho mfra mpapahwekwa. Munnnwen sɛ moyɛ anyansafo.
ROM.12.17	Sɛ obi yɛ mo bɔne a, mommfa bɔne nntua no so ka. Nea nnipa nyinaa susuw sɛ eye no, ɛno na monyɛ. 
ROM.12.18	Biribiara a mugye di sɛ moyɛ a ɛbɛma mo ne nnipa nyinaa atena ase asomdwoe mu no, ɛno na monyɛ.
ROM.12.19	Me nnamfonom, munntua bɔne so ka. Na mmom momma Onyankopɔn abufuw nyɛ saa. Efisɛ, Kyerɛwsɛm no ka se, “Metua bɔne so ka, metua ka, Awurade na ose.” 
ROM.12.20	Na Kyerɛwsɛm no ka se, “Sɛ ɔkɔm de wo tamfo a, ma no aduan nni. Sɛ osukɔm de no a, ma no nsu nnom. Na sɛ woyɛ saa a, woboaboa nnyansrama ano gu nʼatifi.” 
ROM.12.21	Mommma bɔne nnni mo so. Mmom, momma papa nni mo so.
ROM.13.1	Ɛsɛ sɛ obiara brɛ ne ho ase ma tumi a ɛwɔ ɔman no mu, efisɛ, tumi biara nni hɔ a emfi Onyankopɔn pɛ mu. Tumi biara a ɛwɔ hɔ no fi Onyankopɔn. 
ROM.13.2	Obiara a ɔne tumi a ɛwɔ hɔ no di asi no, tia nea Onyankopɔn ahyehyɛ. Na obiara a ɔbɛyɛ saa no de atemmu ba nʼankasa ara so. 
ROM.13.3	Wɔn a wɔyɛ papa no nsuro atumfo na mmom wɔn a wɔyɛ amumɔyɛ no na wosuro atumfo. Wopɛ sɛ woyɛ obi a nea tumi wɔ ne nsam no suro wo anaa? Ɛnne di asɛm pa na wɔbɛkamfo wo. 
ROM.13.4	Efisɛ, ɔyɛ Onyankopɔn somfo a wo yiyedi mu nti na ɔyɛ adwuma. Na sɛ woyɛ bɔne a, suro no efisɛ, ne tumi a ɔde twe aso no da hɔ fann. Ɔyɛ Onyankopɔn somfo enti ɔnam Onyankopɔn abufuw so twe wɔn a wɔyɛ bɔne no aso. 
ROM.13.5	Esiane saa nti, ɛsɛ sɛ wobrɛ wo ho ase ma tumi a ɛnyɛ sɛ Onyankopɔn abufuw no nti, na mmom, esiane onim a wunim sɛ ɛsɛ sɛ woyɛ no nti.
ROM.13.6	Eyi nti na ɛsɛ sɛ wutua tow, efisɛ, sɛ atumfo no yɛ wɔn adwuma a, wɔyɛ ma Onyankopɔn. 
ROM.13.7	Enti tua ka a wode wɔn; tua ka a wode; sɛ ɛyɛ wo honam mu ka anaasɛ ɛyɛ agyapade ho ka, na fa obu ne nidi ma wɔn nyinaa.
ROM.13.8	Nne obiara ka. Ɛka a ɛsɛ sɛ wode ara ne sɛ wobɛdɔ afoforo. Obiara a ɔdɔ ne yɔnko nnipa no, adi mmara no so. 
ROM.13.9	Mmaransɛm a ɛka se, “Nsɛe aware, nni awu, mmɔ korɔn, mma wʼani mmere,” eyinom ne nea ɛkeka ho nyinaa tiaatwa ara ne sɛ, “Dɔ wo yɔnko sɛ wo ho.” 
ROM.13.10	Obiara a ɔdɔ ne yɔnko no, nyɛ no bɔne. Sɛ wodɔ wo yɔnko a, na ɛkyerɛ sɛ woadi mmara no nyinaa so. 
ROM.13.11	Ɛsɛ sɛ woyɛ eyi, efisɛ, wunim dɔn ko a wowɔ mu. Bere adu sɛ wosɔre fi wo nna mu. Efisɛ, bere a ɛsɛ sɛ wogye yɛn nkwa no abɛn sen bere a yegye dii kan no. 
ROM.13.12	Adesae retwam, na adekyee reyɛ abɛn yɛn. Enti momma yennyae nneɛma a ɛyɛ sum de no yɛ na momfa akode a wɔde ko hann mu no. 
ROM.13.13	Momma yɛmmɔ yɛn bra yiye te sɛ nnipa a wɔte hann no mu a agobɔne anaa asabow, aguamammɔ anaa ahohwi, ɔko anaa anibere nni mu. 
ROM.13.14	Fa Awurade Yesu Kristo akode no na munnyae mo su bɔne no.
ROM.14.1	Munnye obi a ne gyidi sua mfra mo mu; mo ne no nnnye nea nʼadwene kyerɛ no no ho akyinnye. 
ROM.14.2	Obi gyidi ma otumi di biribiara, nanso obi a ne gyidi sua no di afumduan nkutoo. 
ROM.14.3	Ɛnsɛ sɛ nea odi biribiara no bu nea onni biribiara no animtia; saa ara nso na ɛnsɛ sɛ obi a odi afumduan nko ara no bu nea odi biribiara no atɛn; efisɛ, Onyankopɔn agye no. 
ROM.14.4	Wo ne hena a wubu obi somfo atɛn? Ɛyɛ ɔno ankasa ne wura na ɔbɛka se wadi nkonim anaasɛ wadi nkogu. Na obedi nkonim no, efisɛ, Awurade betumi ama wadi nkonim.
ROM.14.5	Obi dwen sɛ da bi wɔ hɔ a ɛho hia sen nna a aka no. Saa ara nso na onipa foforo nso dwen sɛ nna nyinaa yɛ pɛ. Ɛsɛ sɛ wɔn mu biara si nʼadwene pi. 
ROM.14.6	Obiara a obebu da bi kɛse no yɛ saa de hyɛ Awurade anuonyam; obiara a odi biribi no yɛ saa de hyɛ Awurade anuonyam, efisɛ, ɔda Onyankopɔn ase wɔ saa aduan no ho. Obiara a ɔmpɛ sɛ odi nneɛma bi no yɛ saa de hyɛ Awurade anuonyam, na ɔda Onyankopɔn ase wɔ so. 
ROM.14.7	Yɛn mu biara nte ase mma ne nkutoo ho na obiara nwu mma ne nkutoo ho; 
ROM.14.8	sɛ yɛte ase a, yɛte ase ma Awurade; na sɛ yewu a, yewu ma Awurade. Enti sɛ yɛte ase o, yewu o, yɛyɛ Awurade de. 
ROM.14.9	Na eyi nti na Kristo wui, na ɔsɔree, na onyaa nkwa sɛ ɔbɛyɛ awufo ne ateasefo wura. 
ROM.14.10	Na wo, afei, adɛn nti na wubu wo nua atɛn? Na wo, adɛn nti na wubu wo nua animtia? Yɛn nyinaa begyina Onyankopɔn anim ama wabu yɛn atɛn. 
ROM.14.11	Efisɛ, Kyerɛwsɛm no ka se, “Awurade ka se, mete ase yi, obiara bebu nkotodwe wɔ mʼanim. Na obiara bɛpae mu aka se, mene Onyankopɔn.” 
ROM.14.12	Yɛn mu biara bebu ne ho akontaa akyerɛ Onyankopɔn. 
ROM.14.13	Ɛno nti, momma yennyae yɛn ho yɛn ho atemmu. Mmom, nea ɛsɛ sɛ mudwen ne sɛ, monnyɛ biribiara a ɛbɛma mo nua akɔ bɔne mu.
ROM.14.14	Nkabom a me ne Awurade Yesu ayɛ no ma mihu sɛ biribiara nni hɔ a ɛho ntew. Na sɛ obi gye di sɛ biribi ho ntew a, na saa onipa no na ɛho ntew mma no. 
ROM.14.15	Sɛ biribiara a wudi haw wo nua a, ɛnne na wonte hɔ ɔdɔ mu. Mma aduan a wudi no nsɛe onipa a ne nti Kristo wui no. 
ROM.14.16	Mma ade a wubu sɛ eye no nnye din bɔne. 
ROM.14.17	Efisɛ, Onyankopɔn ahenni no nyɛ adidi ne ɔnom na mmom ɛyɛ trenee, asomdwoe ne ahosɛpɛw a Honhom Kronkron no ma. 
ROM.14.18	Obiara a ɔsom Kristo saa kwan yi so no, Onyankopɔn ani sɔ na nnipa bu no. 
ROM.14.19	Ɛno nti, ɛsɛ sɛ bere biara, yedwene nneɛma a ɛde asomdwoe ba ho na ɛnam ɛnonom so hyɛ wɔn ho wɔn ho den.
ROM.14.20	Nnyina aduan so nsɛe nea Onyankopɔn ayɛ. Aduan biara yɛ aduan nanso sɛ wudi aduan a ɛde ɔfoforo bɛkɔ bɔne mu a, ɛyɛ bɔne. 
ROM.14.21	Ade trenee a ɛsɛ sɛ woyɛ ne sɛ, wonwe nam, nnom bobe anaasɛ wonyɛ biribi a ɛbɛto wo nua hintidua. 
ROM.14.22	Nea wugye di wɔ saa asɛm yi ho no ma ɛnka wo ne Onyankopɔn ntam. Nhyira ne nea ɔyɛ nʼapɛde a ɔnte nka sɛ wɔabu no atɛn. 
ROM.14.23	Na sɛ ne tirim nteɛ no nea odi ho a, sɛ odi a, Onyankopɔn bu no atɛn, efisɛ, nea ɔyɛ no mfi gyidi mu. Biribiara a emfi gyidi mu no nso yɛ bɔne.
ROM.15.1	Ɛsɛ sɛ yɛn a yɛyɛ den wɔ gyidi mu no tumi boa wɔn a wɔn gyidi sua no na wɔatumi agyina wɔn haw ano. Ɛnsɛ sɛ yɛyɛ biribi de ma yɛn ho. 
ROM.15.2	Mmom, ɛsɛ sɛ yɛn mu biara boa ne nua wɔ ne yiyedi mu sɛnea ɛbɛyɛ a ɛbɛhyɛ ne gyidi den. 
ROM.15.3	Efisɛ, Kristo anyɛ amma ne ho. Sɛnea Kyerɛwsɛm no ka se, “Nsɛm a wɔkae bere a wɔrebɔ wo adapaa no aba me so.” 
ROM.15.4	Biribiara a wɔakyerɛw wɔ Kyerɛwsɛm no mu no, wɔakyerɛw de kyerɛkyerɛ yɛn sɛnea ɛbɛyɛ a yɛnam boasetɔ, nkuranhyɛ a Kyerɛwsɛm no de ma yɛn no so benya anidaso.
ROM.15.5	Onyankopɔn a yenya boasetɔ ne nkuranhyɛ fi ne nkyɛn no, mmoa mo mma munni Kristo Yesu nhwɛso no so na moatumi anya saa nsusuw pa no bi, 
ROM.15.6	sɛnea ɛbɛyɛ a, mo nyinaa de nne koro bɛkamfo Onyankopɔn ne yɛn Awurade Yesu Kristo Agya no.
ROM.15.7	Momma mo ho nka mo ho mo ho mfa nhyɛ Onyankopɔn anuonyam sɛnea Kristo agye mo no. 
ROM.15.8	Efisɛ, meka kyerɛɛ mo se, Kristo Yesu bɛyɛɛ Yudafo somfo de kyerɛe sɛ Onyankopɔn yɛ ɔnokwafo a ɔbɛma ne bɔ a ɔhyɛɛ agyanom no aba mu, 
ROM.15.9	na wama Amanamanmufo nso akamfo no wɔ ne mmɔborɔhunu ho, sɛnea Kyerɛwsɛm no ka se, “Eyi nti, mɛkamfo wo wɔ Amanamanmufo mu na mato dwom akamfo wo din.”
ROM.15.10	Na ɛka bio se, “Mo Amanamanmufo, mo ne me manfo nni ahurisi!”
ROM.15.11	Na bio, “Amanamanmufo nyinaa nyi Awurade ayɛ; aman nyinaa nkamfo no!”
ROM.15.12	Na bio Yesaia ka se, “Yisai aseni bɛsɔre abedi Amanmanmufo so; ɔno na wɔn ani bɛda no so.”
ROM.15.13	Esiane gyidi a mowɔ wɔ ne mu no nti, Onyankopɔn a anidaso fi no no, bɛma mo ani agye na moanya asomdwoe sɛnea ɛbɛyɛ a Honhom Kronkron tumi mu no nti, mo anidaso bɛkɔ so anyin.
ROM.15.14	Me nuanom, mʼankasa mete nka sɛ, ade payɛ ne osuahu a ɛma mutumi kyerɛkyerɛ afoforo no ahyɛ mo ma. 
ROM.15.15	Nanso saa krataa yi mu no, masi me bo wɔ nneɛma bi a mabɔ mo ho kɔkɔ wɔ ho pɛn no ho. Esiane adom bi a Onyankopɔn de adom me no nti na ama me bo ayɛ duru, 
ROM.15.16	sɛ meyɛ Kristo Yesu somfo a ɛsɛ sɛ meyɛ adwuma ma Amanamanmufo no. Mesom sɛ ɔsɔfo, ka Onyankopɔn Asɛmpa no sɛnea ɛbɛyɛ a Amanamanmufo bɛyɛ afɔrebɔde a ɛsɔ Onyankopɔn ani a Honhom Kronkron no de ama no. 
ROM.15.17	Me ne Kristo ayɛ baako yi, afei, mitumi hoahoa me ho wɔ Onyankopɔn som mu. 
ROM.15.18	Mesi me bo aka nea Kristo nam me so de nsɛm ne nneyɛe ama madi Amanamanmufo anim, 
ROM.15.19	nam nsɛnkyerɛnne tumi ne Honhom no tumi so ama wɔatie Onyankopɔn nkutoo. Enti mʼakwantu a mitu mifii Yerusalem baa Iliriko no ama maka asɛmpa a ɛfa Kristo ho no nyinaa.
ROM.15.20	Na me botae ne sɛ, daa mɛka asɛmpa no wɔ mmeaemmeae a wɔntee Kristo ho asɛm da no, sɛnea ɛbɛyɛ a merento me fapem wɔ obi de so, 
ROM.15.21	sɛnea Kyerɛwsɛm no ka se, “Wɔn a wɔnkaa ne ho asɛm nkyerɛɛ wɔn no behu, na wɔn a wɔntee no nso bɛte ase.”
ROM.15.22	Esiane saa asɛm yi nti, nneɛma pii siw me kwan a ɛmma memma mo nkyɛn. 
ROM.15.23	Nanso mprempren a mawie mʼadwuma wɔ saa amantam yi mu no, na afei mfe pii ni a meperee sɛ mɛba abehu mo no, 
ROM.15.24	mepɛ sɛ meba mprempren ara. Sɛ merekɔ Spania a, mɛpɛ sɛ mehu mo na moaboa me ama makɔ hɔ bere a me ne mo atena anigye so kakraa bi no.
ROM.15.25	Mprempren ara, merekɔ Yerusalem makɔsom Onyankopɔn manfo a wɔwɔ hɔ no.
ROM.15.26	Efisɛ, asafo a ɛwɔ Makedonia ne Akaia no asi wɔn adwene pi sɛ wɔbɛboa ahiafo a wɔfra Onyankopɔn manfo a wɔwɔ Yerusalem no mu. 
ROM.15.27	Wɔn ara na wosii wɔn adwene pi saa, nanso, nokwarem, ɛyɛ wɔn asɛde sɛ wɔboa saa ahiafo no. Amanamanmufo no nyaa Yudafo Honhom no mu nhyira no bi. Ɛno nti na ɛsɛ sɛ Amanamanmufo no de wɔn ahode som Yudafo no. 
ROM.15.28	Sɛ miwie saa dwumadi yi na mekɔ wɔn nkyɛn na mede sika a wɔapɛ no nyinaa ma wɔn a, mefi hɔ makɔ Spania. Na sɛ merekɔ a, medu mo hɔ mabɛsra mo. 
ROM.15.29	Sɛ meba mo nkyɛn a, minim sɛ mede Kristo nhyira a ɛboro so no bɛba.
ROM.15.30	Anuanom, menam yɛn Awurade Yesu Kristo ne ɔdɔ a Honhom no de ma me no so hyɛ mo sɛ, mo ne me mmɔ mu mmɔ Onyankopɔn mpae dennen mma me. 
ROM.15.31	Mommɔ mpae sɛnea ɛbɛyɛ a asɛm bi rento me wɔ wɔn a wonnye Onyankopɔn nsɛm no nni no mu wɔ Yudea, na mesom a mesom wɔ Yerusalem no, Onyankopɔn manfo a wɔwɔ hɔ no agye atom. 
ROM.15.32	Sɛ ɛyɛ Onyankopɔn pɛ a, mede ahosɛpɛw bɛba mo nkyɛn mabɛsra mo.
ROM.15.33	Asomdwoe Nyankopɔn no ne mo nyinaa ntena. Amen.
ROM.16.1	Mede yɛn nuabea Foibe a ɔsom Kenkrea asafo no hyɛ mo nsa. 
ROM.16.2	Munnye no Awurade din mu sɛnea ɛsɛ sɛ Onyankopɔn manfo yɛ na mmoa biara a ɛho hia no wɔ mo nkyɛn no, momfa mmoa no. Efisɛ, ɔno ara ankasa faa nnipa bebree ne me nso adamfo.
ROM.16.3	Mikyia Priska ne Akwila a wɔyɛ me nuanom adwumayɛfo wɔ Kristo Yesu mu 
ROM.16.4	a wɔpaa wɔn nkwa akyi maa me no. Meda wɔn ase bebree, ɛnyɛ me nko na mmom Amanamanmufo asafo no nyinaa.
ROM.16.5	Asafo a wohyia wɔ wɔn fi no nso, mikyia wɔn. Munkyia mʼadamfo pa Epaineto a ɔno ne onipa a ɔdii kan gyee Kristo dii wɔ Asia mantam mu no mma me. 
ROM.16.6	Afei mikyia Maria a ɔyɛɛ adwuma dennen maa me no nso. 
ROM.16.7	Mikyia Androniko ne Yunia, me nuanom Yudafo a me ne wɔn daa afiase a wɔagye din yiye wɔ asomafo no mu na wodii me kan Kristo mu no.
ROM.16.8	Mikyia mʼAwurade mu dɔfo Amplia. 
ROM.16.9	Mikyia Ubano a yɛne no somee wɔ Kristo mu. Saa ara nso na mikyia mʼadamfo pa Staki.
ROM.16.10	Mikyia Apele a ne Kristosom mu nokware ada adi no. Mikyia Aristobulo abusuafo nyinaa. 
ROM.16.11	Mikyia me kuromni Yudani Herodion ne ne nuanom Kristofo a wofi Narkiso fi.
ROM.16.12	Mikyia Trifaina ne Trifosa a wɔbɔ Awurade som mu mmɔden no. Saa ara nso na mikyia mʼadamfo Persi a wabɔ mmɔden aboa Awurade som no. 
ROM.16.13	Mikyia Rufo a wadi dwuma kɛse Awurade som mu no. Mikyia Rufo ne na a ɔfaa me sɛ ne ba no nso. 
ROM.16.14	Mikyia Asinkrito, Flegon, Herme, Patroba, Herma, ne anuanom Kristofo a wɔka wɔn ho nyinaa. 
ROM.16.15	Mikyia Filologo ne Yulea, Nereo ne ne nuabea ne Olimpa ne Onyankopɔn manfo a wɔne no wɔ hɔ no nyinaa.
ROM.16.16	Mikyia wɔn nyinaa papaapa. Kristo asafo no nyinaa kyia mo.
ROM.16.17	Anuanom, mitu mo fo sɛ, monhwɛ wɔn a wɔde mpaepaemu ne wɔn a wɔsɛe afoforo gyidi na wotia nkyerɛkyerɛ a moanya no yiye; montwe mo ho mfi wɔn ho. 
ROM.16.18	Efisɛ, wɔn a wɔyɛ saa no nsom Kristo, yɛn Awurade no; na mmom, wɔsom biribiara a wɔpɛ na eye ma wɔn. Wɔdɛfɛdɛfɛ wɔn a wonnim hwee. 
ROM.16.19	Obiara ate gyidi a mowɔ wɔ Asɛmpa no mu. Ɛno nti, ɛma mʼani gye mo ho. Mepɛ sɛ mo ani tew wɔ nneɛma pa ho na mokata mo ani wɔ bɔne ho. 
ROM.16.20	Na Onyankopɔn a ɔbrɛ yɛn asomdwoe no bɛpɛtɛw Satan wɔ mo nan ase. Yɛn Awurade Yesu Kristo dom nka mo.
ROM.16.21	Me yɔnko Timoteo se okyia mo. Saa ara nso na Lukio, Yason ne Sosipatro a wɔyɛ me nuanom Yudafo no nso kyia mo.
ROM.16.22	Me Tertio a mekyerɛw saa krataa yi nso, mede Awurade din mikyia mo.
ROM.16.23	Gaio a asafo no hyia wɔ ne fi no nso kyia mo. Erasto a ɔyɛ kurom ha sikakorafo ne yɛn nua Kwarto se wokyia mo. 
ROM.16.24	Yɛn Awurade Yesu Kristo adom nka mo nyinaa.
ROM.16.25	Momma yenyi Onyankopɔn ayɛ! Ɔno na otumi ma mugyina pintinn wɔ mo gyidi mu sɛnea mekae wɔ asɛmpa a ɛfa Yesu Kristo ho no mu kyerɛɛ mo no. Me kasa mu no, medaa nokware ahintasɛm a ahintaw afi teteete no adi kyerɛɛ mo. 
ROM.16.26	Mprempren, ɛnam nsɛm a adiyifo no kyerɛwee so ama nokware ada adi na ɛnam Onyankopɔn tumi so ama aman nyinaa atie, agye adi.
ROM.16.27	Onyankopɔn a ɔno nko na nyansa nyinaa wɔ no no, anuonyam a ɛnam Yesu Kristo so nka no daa daa! Amen.
1CO.1.1	Saa krataa yi fi me, Paulo, a ɛnam Onyankopɔn pɛ so nti, wɔafrɛ me sɛ menyɛ Kristo Yesu somafo no ne onua Sostene nkyɛn.
1CO.1.2	Yɛde rekɔma Onyankopɔn asafo a ɛwɔ Korinto no ne wɔn a wɔafrɛ wɔn sɛ wɔmmɛyɛ Onyankopɔn akyidifo kronkron no ne wɔn a wɔwɔ baabiara a wɔbɔ yɛn Awurade Yesu din sɛ ɔyɛ wɔn ne yɛn Awurade no.
1CO.1.3	Ɔdom ne asomdwoe a efi yɛn Agya Onyankopɔn ne yɛn Awurade Yesu Kristo nka mo.
1CO.1.4	Esiane adom a Onyankopɔn nam Kristo Yesu so dom mo no nti, daa meda Onyankopɔn ase ma mo. 
1CO.1.5	Ɛnam no so ama moayɛ ma biribiara mu, ɔkasa ne adwene mu. 
1CO.1.6	Kristo ho asɛm atim wɔ mo mu, 
1CO.1.7	ɛno nti, esiane sɛ moretwɛn ama wɔada yɛn Awurade Yesu Kristo adi no nti, nhyira biara, munya bi. 
1CO.1.8	Ɔbɛhyɛ mo den akosi awiei sɛnea ɛbɛyɛ a da a Awurade bɛba no, wɔrennya mo ho mfomso biara. 
1CO.1.9	Onyankopɔn a wafrɛ mo ne ne Ba Yesu Kristo ayɔnkofa mu no yɛ ɔnokwafo.
1CO.1.10	Anuanom, menam yɛn Awurade Yesu Kristo tumi so mitu mo fo sɛ, asɛm biara a mobɛka no, monyɛ adwene na mo mu ampaepae. Munso adwene ne botae baako mu na ama moayɛ baako. 
1CO.1.11	Anuanom, nnipa bi a wofi Kloe fi apae mu aka akyerɛ me se, akasakasa wɔ mo asafo yi mu. 
1CO.1.12	Asɛm a mepɛ sɛ meka ne sɛ, wɔn mu biara ka asɛm a ɔpɛ. Oyi ka se, “Mewɔ Paulo afa” a, ɔfoforo se, “Mewɔ Apolo afa.” Obi sɔre na ose, “Mewɔ Petro afa” a, ɔbaako nso se, “Mewɔ Kristo afa.” 
1CO.1.13	Wɔakyekyɛ Kristo mu akuwakuw! Paulo na owui wɔ asɛnnua no so maa mo anaa? Wɔbɔɔ mo asu sɛ Paulo asuafo anaa?
1CO.1.14	Meda Onyankopɔn ase sɛ mammɔ mo mu biara asu ka Krispo ne Gaio ho. 
1CO.1.15	Obiara rentumi nka se wɔbɔɔ mo asu sɛ mʼasuafo. 
1CO.1.16	Mekae sɛ mebɔɔ Stefana ne ne fifo asu. Na menkae sɛ mebɔɔ obi foforo asu bio. 
1CO.1.17	Kristo ansoma me sɛ memmɛbɔ asu na mmom ɔsomaa me sɛ memmɛka Asɛmpa a emfi nnipa nyansa mu na obi antumi annyina so amma Kristo wu a owuu asɛnnua no so no mu tumi anyɛ ohunu.
1CO.1.18	Asɛnka a ɛkyerɛ Kristo asɛnnuambɔ no yɛ nsɛm a aba nni mu ma wɔn a wɔreyera. Nanso yɛn a wɔregye yɛn nkwa no de, ɛyɛ Onyankopɔn tumi. 
1CO.1.19	Kyerɛwsɛm no ka se, “Mɛsɛe anyansafo nyansa, na mɛma nimdefo adenim ayɛ ɔkwa.”
1CO.1.20	Enti onyansafo wɔ he? Onimdefo nso wɔ he? Wiase yi mu akyinnegyefo wɔ he? Onyankopɔn akyerɛ sɛ wiase yi mu nyansa yɛ ohunu.
1CO.1.21	Enti Onyankopɔn nam ɔno ara ne nyansa so yɛɛ sɛ, nnipa a wɔpɛ sɛ wɔfa wɔn ara wɔn nyansa so hu no no, renhu no da. Na mmom Onyankopɔn yɛɛ nʼadwene sɛ wɔn a wogye asɛm a “aba nni mu” a yɛka no di no, obegye wɔn nkwa. 
1CO.1.22	Yudafo hwehwɛ sɛ wohu nsɛnkyerɛnne, ɛnna Helafo nso hwehwɛ nyansa. 
1CO.1.23	Nanso yɛn de, yɛka Kristo wu a owui wɔ asɛnnua no so no ho asɛm. Saa asɛm no yɛ Yudafo abufuw ɛnna ɛyɛ asɛm a aba nni mu ma Amanamanmufo; 
1CO.1.24	nanso Yudafo ne Amanamanmufo a Onyankopɔn afrɛ wɔn no saa asɛm yi yɛ Kristo a ɔyɛ Onyankopɔn tumi ne ne nyansa no. 
1CO.1.25	Onyankopɔn asɛm a ɛyɛ sɛ aba nni mu no, aba wɔ mu sen nnipa nyansa, na saa ara nso na nea ɛyɛ mmerɛw wɔ Onyankopɔn fam no yɛ den sen nnipa ahoɔden.
1CO.1.26	Afei, anuanom, monkae bere a Onyankopɔn frɛɛ mo no tebea a na mowɔ mu. Na mo mu bi yɛ anyansafo a wɔwɔ tumi a nnipa fam no nso na wɔn dibea kɔ soro. 
1CO.1.27	Nanso Onyankopɔn faa wiase yi mu nsɛm a aba nni mu no nam so guu anyansafo anim ase. Onyankopɔn faa nneɛma a ɛyɛ mmerɛw wɔ wiase, nam so de guu ahoɔden anim ase. 
1CO.1.28	Ɔfaa nea wiase mmu na wɔmfa nyɛ hwee no de sɛee nea wiase susuw sɛ ɛho hia no. 
1CO.1.29	Eyi kyerɛ sɛ obi ntumi nhoahoa ne ho Onyankopɔn anim.
1CO.1.30	Nanso Onyankopɔn aka mo abata Kristo Yesu ho na Onyankopɔn ama Kristo ayɛ yɛn nyansa; ɛnam no so ma yɛateɛ wɔ Onyankopɔn anim. Yɛyɛ Onyankopɔn ahotefo a wama yɛade yɛn ho. 
1CO.1.31	Enti sɛnea Kyerɛwsɛm no ka no, “Obiara a ɔpɛ sɛ ɔhoahoa ne ho no, ɔnhoahoa ne ho wɔ nea Awurade ayɛ mu.”
1CO.2.1	Anuanom, bere a mebaa mo nkyɛn bɛkaa Onyankopɔn ho ahintasɛm a ɛyɛ nokware kyerɛɛ mo no, manka asɛm a ɛkyere adwene anaa nyansa a ɛtra so mu. 
1CO.2.2	Meyɛɛ mʼadwene sɛ bere a me ne mo wɔ hɔ no, mɛma me werɛ afi biribiara gye Yesu Kristo nko na ne titiriw no, ne wu wɔ asɛnnua no so no. 
1CO.2.3	Enti bere a mebaa mo hɔ no, na meyɛ mmerɛw a ehu ne ahopopo aka me. 
1CO.2.4	Na me nkyerɛkyerɛ a mekyerɛkyerɛe no nso mannyina anyansasɛm ne nnipa adwene so na mekyerɛkyerɛe na mmom menam kasa pa so daa tumi a ɛwɔ Onyankopɔn Honhom Kronkron no mu no adi. 
1CO.2.5	Enti mo gyidi nnyina onipa nyansa so na mmom egyina Onyankopɔn tumi so.
1CO.2.6	Mekasa nyansa mu kyerɛ wɔn a wɔanyin wɔ Honhom mu. Nanso saa nyansa no nyɛ wiase nyansa anaa wiase yi mu tumi horow a wɔn tumi resa no. 
1CO.2.7	Nyansasɛm a meka no yɛ Onyankopɔn nyansa a wɔde ahintaw nnipa a Onyankopɔn no ankasa ayi ato hɔ ama yɛn dedaw sɛ yɛn anuonyam ahyɛde ansa na wɔrebɔ wiase. 
1CO.2.8	Aman sodifo biara nnim saa nyansa no. Sɛ wonim a, anka wɔremmɔ Awurade a anuonyam ahyɛ no ma no asɛnnua mu.
1CO.2.9	Kyerɛwsɛm no ka se, “Nea onipa biara anhu na wante da, nea onipa biara annwen ho sɛ ɛbɛba da no ne ade a Onyankopɔn no ara siesie ma wɔn a wɔdɔ no no.” 
1CO.2.10	Na yɛn na Onyankopɔn nam ne Honhom Kronkron no so ada nʼahintasɛm adi akyerɛ yɛn. Honhom no pɛɛpɛɛ biribiara mu kosi Onyankopɔn ahintasɛm a emu dɔ no so. 
1CO.2.11	Onipa de, ɔno ara ne honhom a ɛte ne mu no na enim ne ho nsɛm nyinaa; saa ara nso na Onyankopɔn Honhom no nko ara na enim Onyankopɔn ho nsɛm nyinaa. 
1CO.2.12	Ɛnyɛ wiase yi mu honhom na yɛanya; Honhom Kronkron a Onyankopɔn somaa no no na yɛanya sɛnea ɛbɛma yɛahu nea Onyankopɔn de ama yɛn no nyinaa.
1CO.2.13	Enti ɛnyɛ nsɛm a nnipa de wɔn nyansa akyerɛ yɛn no na yɛka na mmom nsɛm a Honhom no akyerɛ yɛn no na yɛnam Honhom no mu nokware ada saa Honhom no adi akyerɛ wɔn a wɔwɔ Honhom no. 
1CO.2.14	Nanso obi a onni Honhom no rentumi nnya akyɛde a efi Onyankopɔn Honhom no mu. Ɔrente wɔn ase da; ɔfa no sɛ nsɛm a aba nni mu, efisɛ, wogyina Honhom no nko so na wobetumi ahu mu a wodi. 
1CO.2.15	Onipa a Honhom no te ne mu no tumi sese biribiara nanso obiara rentumi mmu no atɛn. 
1CO.2.16	Kyerɛwsɛm no ka se, “Hena na onim Awurade adwene? Hena na obetumi atu no fo?” Nanso, yɛn de, yɛwɔ Kristo adwene no bi.
1CO.3.1	Nokwarem, anuanom, mantumi mankasa mankyerɛ mo sɛ nnipa a wɔwɔ Honhom no. Na ɛsɛ sɛ mekasa kyerɛ mo sɛ wiasefo a wɔte sɛ mmofra a wɔwɔ Kristo mu gyidi. 
1CO.3.2	Memaa mo nufusu. Mamma mo aduan a ɛyɛ den, efisɛ, na enye mma mo. Na mprempren ara mpo, enye mma mo, 
1CO.3.3	efisɛ, moda so te hɔ sɛ wiasefo. Sɛ anibere wɔ mo mu na mutwa mo ho ne mo ho mo ho nya akasakasa a, ɛnna no adi sɛ moyɛ wiasefo a mote hɔ ma wiase? 
1CO.3.4	Sɛ obi ka se, “Me de, midi Paulo akyi” na ɔfoforo nso ka se, “Me nso mewɔ Apolo afa” a, ɛnkyerɛ sɛ moyɛ wiasefo anaa?
1CO.3.5	Mibisa se, Apolo yɛ hena? Na Paulo nso yɛ hena? Yɛyɛ Onyankopɔn asomfo kwa a ɛnam yɛn so na munya gyidi. Adwuma a Onyankopɔn de ama yɛn mu biara sɛ yɛnyɛ no na yɛyɛ. 
1CO.3.6	Miduaa aba no na Apolo guguu so nsu nanso Onyankopɔn na ɔmaa afifide no nyinii. 
1CO.3.7	Obi a oduae ne obi a oguguu so nsu no ho nhia. Onyankopɔn na ne ho hia, efisɛ, ɔno na ɔmaa afifide no nyinii. 
1CO.3.8	Nsonoe biara nni onipa a odua ne nea ogugu so nsu ntam. Onyankopɔn bɛhwɛ dwuma a wɔn mu biara dii so na wama wɔn so ade. 
1CO.3.9	Yɛn de yɛyɛ aboafo a yɛne Onyankopɔn reyɛ adwuma na mo nso moyɛ Onyankopɔn afuw. Bio, moyɛ Onyankopɔn dan.
1CO.3.10	Menam adom a Onyankopɔn de maa me no so meyɛɛ ɔdansifo pa adwuma. Metoo fapem ɛnna onipa foforo nso resi ato so. Nanso ɛsɛ sɛ wɔn mu biara fa ɔkwan pa so si. 
1CO.3.11	Efisɛ, Onyankopɔn ayɛ Yesu Kristo nko ɔdan no fapem enti wɔrentumi nto fapem foforo biara bio. 
1CO.3.12	Ebinom de sikakɔkɔɔ, anaa dwetɛ anaa aboɔden abo na ebesi wɔn dan wɔ fapem no so; afoforo nso de nnua anaa sare anaa daha. 
1CO.3.13	Obiara dwuma a odii no, ɛda no bɛda no adi; ɛda no gya no bɛda obiara adwuma adi. Ogya no bɛsɔ, ahwɛ, ahu dwuma ko no ye a eye. 
1CO.3.14	Sɛ nea onipa ko no de sii fapem no so no tumi gyina ogya no ano a, obenya akatua. 
1CO.3.15	Na sɛ obi adwuma hyew wɔ ogya no ano a, akatua no bɛbɔ no nanso ɔno de, obenya nkwa sɛnea waguan afi ogya no mu.
1CO.3.16	Nokwarem, munim sɛ moyɛ Onyankopɔn asɔredan na Onyankopɔn Honhom no te mo mu! 
1CO.3.17	Enti obiara a ɔbɛsɛe Onyankopɔn asɔredan no, Onyankopɔn bɛsɛe no. Efisɛ, Onyankopɔn asɔredan yɛ kronkron na mo na moyɛ nʼasɔredan no.
1CO.3.18	Ɛnsɛ sɛ obiara daadaa ne ho. Sɛ obi a ɔka mo ho fa ne ho sɛ ɔyɛ wiase yi mu onyansafo a, ɔbɛyɛ ɔkwasea ansa na wabɛyɛ onyansafo. 
1CO.3.19	Efisɛ, nea wiase bu no nyansa no yɛ asɛm a aba nni mu wɔ Onyankopɔn ani so. Kyerɛwsɛm no ka se, “Ɔkyere anyansafo wɔ wɔn anitew mu.” 
1CO.3.20	Bio, Kyerɛwsɛm no ka se, “Anyansafo adwene nka hwee.”
1CO.3.21	Enti ɛnsɛ sɛ obiara de nea onipa tumi yɛ hoahoa ne ho na biribiara yɛ mo de. 
1CO.3.22	Paulo, Apolo ne Petro, saa wiase yi, nkwa ne owu, ɛnnɛ ne daakye nyinaa yɛ mo de, 
1CO.3.23	na moyɛ Kristo de na Kristo nso yɛ Onyankopɔn de.
1CO.4.1	Ɛsɛ sɛ mubu yɛn sɛ Kristo asomfo a wɔde Onyankopɔn ahintasɛm a nokware wɔ mu no ahyɛ yɛn nsa. 
1CO.4.2	Ade baako a wɔhwehwɛ afi onipa a wɔde ahintasɛm no ahyɛ ne nsa no ne sɛ, obedi ne wura no nokware. 
1CO.4.3	Sɛ mo anaa onipa bi bu me atɛn mprempren a ɛmfa me ho. Mʼankasa nso mimmu me ho atɛn. 
1CO.4.4	Mʼadwene mu yɛ fann nanso ɛno nkyerɛ sɛ midi bem fitaa. Awurade nko ara na obu me atɛn.
1CO.4.5	Enti ɛnsɛ sɛ mubu obiara atɛn kosi sɛ bere a ɛsɛ bɛba. Awurade ba mu no na wobebu atɛn a etwa to. Ɔbɛda nea ahintaw wɔ sum mu no adi na wada nea ahintaw wɔ nnipa koma mu no nso adi. Na nkamfo a ɛsɛ sɛ onipa biara nya fi Onyankopɔn hɔ no, wɔakamfo no.
1CO.4.6	Anuanom, mo nti mede Apolo ne me ayɛ nhwɛso sɛnea ɛbɛma mo asua asɛm a ɛka se, “Di mmara pa so” no. Ɛnsɛ sɛ mo mu biara de onipa bi hoahoa ne ho na obu ɔfoforo nso onipa teta. 
1CO.4.7	Hena na ɔka kyerɛɛ wo se wokorɔn sen afoforo? Ɛnyɛ Onyankopɔn na ɔde biribiara a wowɔ no maa wo? Na adɛn nti na wode hoahoa wo ho sɛnea ɛnyɛ akyɛde?
1CO.4.8	Biribiara a mohwehwɛ no, mo nsa aka dedaw! Moyɛ adefo dedaw. Moayeyɛ ahemfo nanso yɛnyɛ bi! Nokwarem, anka mepɛ sɛ moyɛ ahemfo na anka yɛn nso yɛyɛ ahemfo bɛka mo ho. 
1CO.4.9	Ɛyɛ me sɛ yɛn asomafo yi de, Onyankopɔn de yɛn atwa to sɛ nnipa bi a wɔabu wɔn kumfɔ wɔ bagua mu sɛ nnipa ne wiase abɔfo nyinaa nhwɛ.
1CO.4.10	Kristo nti, yɛyɛ nkwaseafo, nanso moyɛ anyansafo wɔ Kristo mu. Yɛyɛ mmerɛw, nanso moyɛ den. Wommu yɛn nanso wobu mo. 
1CO.4.11	Ebesi saa bere yi mu ɔkɔm ne sukɔm de yɛn. Yefura ntamagow; wɔhwe yɛn; yedi atutena; 
1CO.4.12	yɛyɛ adwuma a ɛyɛ den de hwɛ yɛn ho. Wɔdome yɛn a, yehyira; wɔhwe yɛn a yegyina ano. 
1CO.4.13	Wɔyaw yɛn a, yɛde kasa pa bua. Yɛte sɛ wiase yi mu wura bi a yɛnka hwee de besi nnɛ.
1CO.4.14	Ɛnyɛ sɛ mepɛ sɛ migu mo anim ase nti na mekyerɛw saa nhoma yi brɛɛ mo. Na mmom mepɛ sɛ mekyerɛ mo kwan sɛ me ara me mma a medɔ wɔn. 
1CO.4.15	Na sɛ mowɔ ahwɛfo ɔpedu mpo wɔ mo asetena mu wɔ Kristo mu a, mowɔ agya baako pɛ. Na mo nkwa a ɛwɔ Kristo Yesu mu no nti, menam Asɛmpa a meka kyerɛɛ mo no so abɛyɛ mo agya. 
1CO.4.16	Mesrɛ mo sɛ munsuasua me.
1CO.4.17	Ɛnam eyi so nti, meresoma Timoteo na waba mo nkyɛn. Ɔyɛ mʼankasa me dɔ ba a odi me nokware wɔ Awurade mu. Ɔbɛkaekae mo mʼakwan foforo a menam so di Kristo Yesu akyi ne nkyerɛkyerɛ a mekyerɛkyerɛ wɔ asafo biara a mekɔ mu no.
1CO.4.18	Mo mu bi ayɛ ahantan, susuw sɛ meremmɛsra mo. 
1CO.4.19	Sɛ Awurade pɛ a, ɛrenkyɛ biara mɛba mo nkyɛn na mʼankasa mabɛhwɛ dwuma a saa ahantanfo yi betumi adi na ɛnyɛ asɛm a wɔbɛka no. 
1CO.4.20	Onyankopɔn ahenni no nyɛ nsɛm na ɛyɛ tumi. 
1CO.4.21	Emu nea ɛwɔ he na mopɛ? Memmɛbɔ mo mmaa anaa koma a ɔdɔ wɔ mu na ebu ade na memfa mmra mo nkyɛn?
1CO.5.1	Nnansa yi, wɔkeka se aguaman a morebɔ wɔ asafo no mu no yɛ hu a abosonsomfo mpo renyɛ saa. Mate mpo sɛ obi afa nʼagya yere. 
1CO.5.2	Na ɛbɛyɛ dɛn na moatumi ahoahoa mo ho? Adɛn nti na ɛnsɛ sɛ mo werɛ how wɔ ho na mompam saa onipa no mfi mo mu.
1CO.5.3	Ɛwom, me de, me ne mo ntam kwan ware nanso mewɔ mo nkyɛn honhom mu. Yɛn Awurade Yesu din mu, mabu onipa a ɔyɛɛ afide yi atɛn dedaw te sɛ nea mewɔ mo nkyɛn ara pɛ. 
1CO.5.4	Muhyia na meka mo ho wɔ honhom mu a, Awurade Yesu tumi a ɛka yɛn ho no nti, 
1CO.5.5	ɛsɛ sɛ mode saa onipa no ma ɔbonsam na ɔsɛe ne nipadua no na Awurade da no du a, wagye ne honhom nkwa.
1CO.5.6	Ɛnsɛ sɛ mohoahoa mo ho. Munim sɛ, “Mmɔkaw kakraa bi na ɛma mmɔre no tu.” 
1CO.5.7	Ɛsɛ sɛ muyi saa bɔne mmɔkaw dedaw yi fi mo mu na moayɛ kronn. Ɛba saa a, mobɛyɛ sɛ mmɔre foforo a mmɔkaw nni mu sɛnea minim mo sɛ mote dedaw no. Afei a wɔde Kristo a ɔyɛ yɛn Twam Guammaa no abɔ afɔre no, yɛn Twam Afahyɛ no adu so. 
1CO.5.8	Eyi nti, mommma yɛmmfa mmɔkaw dedaw a ɛyɛ bɔne no nnni afahyɛ no na mmom yɛmfa abodoo a mmɔkaw nni mu na ɛyɛ kronn no na enni afahyɛ no.
1CO.5.9	Krataa a mekyerɛw mo no, mekaa wɔ mu se mommfa mo ho mmmɔ aguamammɔfo ho. 
1CO.5.10	Menkyerɛ abosonsomfo a wonye anaa aniberefo anaa akorɔmfo anaa wɔn a wɔsom ahoni. Sɛ wompɛ sɛ wo ne wɔn bɔ a, na ɛsɛ sɛ wufi wiase koraa. 
1CO.5.11	Nea mekyerɛ ne sɛ, mommfa mo ho mmmɔ onipa a ɔfrɛ ne ho se onua nanso ɔyɛ bɔne anaa ɔyɛ oniberefo anaa ɔsom ahoni anaa ɔkɔnkɔnsani anaa ɔkɔwensani anaa ɔkorɔmfo. Onipa a ɔte saa no, mo ne no nntena ase nnto nsa nnnidi.
1CO.5.12	Adɛn nti na ɛsɛ sɛ mibu wɔn a wɔnka asafo no ho atɛn? Ɛnyɛ wɔn a wɔwɔ asafo no mu mmom na ɛsɛ sɛ mubu wɔn atɛn? 
1CO.5.13	Onyankopɔn na obebu wɔn a wonni asafo no mu atɛn, sɛnea Kyerɛwsɛm no ka se, “Munyi onipa bɔnefo no mfi mo mu.”
1CO.6.1	Sɛ akasakasa ba onua ne onua ntam a, adɛn nti na mokɔ abosonsomfo atemmufo anim ma wobu mo atɛn bere a anka ɛsɛ sɛ moma Onyankopɔn nkurɔfo siesie mo ntam? 
1CO.6.2	Munnim sɛ Onyankopɔn nkurɔfo na wobebu wiase atɛn? Na sɛ, ɛsɛ sɛ mubu wiase atɛn a, morentumi mmu nsɛm nketenkete atɛn? 
1CO.6.3	Munnim sɛ yebebu abɔfo atɛn? Mpɛn ahe na yemmu asetena mu nneɛma atɛn? 
1CO.6.4	Na sɛ nsɛm a ɛte saa ba a, nnipa a wonni dibea wɔ asafo no mu na mobɛma wɔasiesie? 
1CO.6.5	Ɛyɛ animguase ma mo! Minim yiye sɛ ɛnyɛ dɛn ara a, onyansafo baako bi wɔ mo mu a obetumi adi onua ne onua ntam asɛm. 
1CO.6.6	Ɛsɛ sɛ wɔfa saa kwan yi so no, onua de onua kɔ asennii ma wɔn a wonni gyidi di, bua asɛm no.
1CO.6.7	Sɛ mutumi de mo ho mo ho kɔ asennii a, na ɛkyerɛ sɛ moadi nkogu. Adɛn nti na mompɛ sɛ obi yɛ mo bɔne? Enye sɛ obi besisi mo? 
1CO.6.8	Nanso mo ara mutwa mo ho yɛ mo ho mo ho bɔne, sisi mo ho ne mo nuanom mpo.
1CO.6.9	Mo ara munim sɛ ɔdebɔneyɛfo no renkɔ Onyankopɔn ahenni no mu. Munnsisi mo ho mo ho; mo a mo suban nye, anaa mo a mosom ahoni, anaa aguamammɔfo anaa mmarima a wɔne mmarima da, 
1CO.6.10	anaa asisifo, anaa aniberefo, anaa akɔwensafo, anaa mo a mosɛe afoforo din, anaa akorɔmfo no mu biara no rennya kyɛfa biara wɔ Onyankopɔn ahenni no mu. 
1CO.6.11	Na mo mu bi te saa. Nanso wɔahohoro mo bɔne. Wɔde mo ama Onyankopɔn. Ɛnam Honhom Kronkron no ne Awurade Yesu Kristo din mu nti, wɔasiesie mo ne Onyankopɔn ntam.
1CO.6.12	Obi se, “Mewɔ ho kwan sɛ meyɛ nea mepɛ.” Ɛwom saa; nanso ɛnyɛ biribiara na eye ma wo. Metumi aka se, “Mewɔ ho kwan sɛ meyɛ biribiara.” Nanso meremma biribiara ho kwan ma ɛmfa me akoa. 
1CO.6.13	Obi foforo nso bɛka se, “Aduan wɔ hɔ ma yafunu na yafunu nso wɔ hɔ ma aduan.” Ɛyɛ nokware; nanso Onyankopɔn bɛma ne nyinaa aba awiei. Ɛnsɛ sɛ onipa de ne nipadua yɛ bɔne, na mmom, ɛsɛ sɛ ɔde som Awurade, na Awurade nso som nipadua no. 
1CO.6.14	Onyankopɔn maa Awurade sɔre fii awufo mu na ɔno nso nam ne tumi so bɛma yɛn nso asɔre afi awufo mu.
1CO.6.15	Munim sɛ mo nipadua no yɛ Kristo nipadua no fafa bi. Memfa Kristo nipadua fa bi minsi obi a ɔbɔ aguaman nipadua ananmu anaa? Ɛrenyɛ ye. 
1CO.6.16	Anaa ebia na munnim sɛ onipa a ɔde ne nipadua fa bi si oguamanfo de anan mu no nso bɛyɛ oguamanfo? Kyerɛwsɛm no da no adi se, “Wɔn baanu no nyinaa yɛ nipadua koro.” 
1CO.6.17	Nanso onipa a ɔde ne ho bata Awurade ho no ne no yɛ baako honhom mu.
1CO.6.18	Mommmɔ aguaman. Bɔne biara a onipa bɛyɛ no nka ne nipadua no, nanso onipa a ɔbɔ aguaman no sɛe ɔno ankasa ne nipadua. 
1CO.6.19	Munnim sɛ mo nipadua no yɛ Honhom Kronkron no asɔredan a ɔte wo mu a Onyankopɔn na ɔde maa wo? Woyɛ Onyankopɔn dea; 
1CO.6.20	ɔtɔɔ wo bo bi. Enti fa wo nipadua no hyɛ Onyankopɔn anuonyam.
1CO.7.1	Afei nea ɛfa nsɛm a mokyerɛw de brɛɛ me no ho ni: Eye sɛ ɔbarima nware. 
1CO.7.2	Nanso esiane aguamammɔ nti, ɛsɛ sɛ ɔbarima biara nya ɔno ankasa ne yere, na ɔbea biara nso nya ɔno ankasa ne kunu.
1CO.7.3	Ɛsɛ sɛ ɔbarima yɛ nʼasɛde sɛ okunu na ɔbea nso yɛ nʼasɛde sɛ ɔyere na wɔn mu biara boa ne yɔnko. 
1CO.7.4	Ɔyere no nni nʼankasa ne ho so na mmom okunu no na odi ne so. Saa ara nso na okunu no nni nʼankasa ne ho so na mmom ɔyere no na odi no so. 
1CO.7.5	Mommfa mo ho nnkame mo ho mo ho. Gye sɛ mo nyinaa pene so bere tiaa bi a morebɔ mpae; na sɛ muwie mpaebɔ no a, munhyia mu, na moankɔ ɔbonsam nkyɛn, efisɛ, muntumi nni mo ho so.
1CO.7.6	Menka saa asɛm yi sɛ ɔhyɛ so na mmom, mereka no sɛ mama mo ho kwan. 
1CO.7.7	Ɛkaa me nko a na anka mo nyinaa te sɛ me. Nanso obiara wɔ ɔdomakyɛde sononko bi a Onyankopɔn de ama no. Ɔde akyɛde yi ama oyi na ɔde eyi ama ɔfoforo.
1CO.7.8	Afei, asɛm a mereka akyerɛ asigyafo ne akunafo ne sɛ: Ebeye sɛ mo nko ara mobɛtena ase sɛnea mete hɔ yi. 
1CO.7.9	Na sɛ morentumi nhyɛ mo ho so nso a, monkɔwareware. Eye sɛ mobɛware sen sɛ mobɛhyɛ mo ho ahometew.
1CO.7.10	Mo awarefo nso, mewɔ asɛm bi a ɛyɛ ɔhyɛ a emfi me na efi Awurade nkyɛn se: Ɔyere nni ho kwan sɛ ofi ne kunu nkyɛn. 
1CO.7.11	Sɛ ɔyɛ saa a, ɛsɛ sɛ ɔno nko tena; sɛ ɛnte saa a, ɛsɛ sɛ wɔka ɔne ne kunu bom; ɛnsɛ sɛ okunu nso gyaa ne yere.
1CO.7.12	Mo a moaka no, meka mekyerɛ mo mʼankasa, ɛnyɛ Awurade, se sɛ okristoni barima wɔ yere a ɔnyɛ okristoni na ɔbea no pene so sɛ ɔne no bɛtena ase a, ɛnsɛ sɛ ɔbarima no gyaa no. 
1CO.7.13	Saa ara nso na sɛ okristoni bea wɔ okunu a ɔnyɛ okristoni na ɔbarima no pene so sɛ ɔne no bɛtena a, ɛnsɛ sɛ ɔbea no gyaa no. 
1CO.7.14	Esiane bɔ a ɔbarima a ɔnyɛ okristoni de ne ho abɔ ɔbea no nti, Onyankopɔn begye no na ɔbea a ɔnyɛ okristoni no nso, esiane bɔ a ɔde ne ho abɔ ɔbarima no nti, Onyankopɔn begye no saa ara. Sɛ anyɛ saa a, wɔn mma bɛyɛ sɛ abosonsomfo mma nanso sɛnea ɛte yi de, Onyankopɔn begye wɔn atom.
1CO.7.15	Na sɛ nso wɔn mu nea ɔnyɛ okristoni no pɛ sɛ ɔtew ne ho fi okristoni no ho a, momma no kwan. Sɛ ɛba saa a, okristoni no, sɛ ɛyɛ okunu anaa ɔyere no, de ne ho. Onyankopɔn afrɛ mo sɛ montena ase asomdwoe mu. 
1CO.7.16	Ɔyere a woyɛ okristoni, ɛbɛyɛ dɛn na woahu sɛ worentumi nnye wo kunu nkwa? Na okunu a woyɛ okristoni nso, ɛbɛyɛ dɛn na woahu sɛ worentumi nnye wo yere nkwa?
1CO.7.17	Mo mu biara ntena ase wɔ akyɛde a Awurade de akyɛ no no so sɛnea na ɔte a Onyankopɔn frɛɛ no no. Eyi ne mmara a mekyerɛ wɔ asafo biara mu.
1CO.7.18	Sɛ twetiatwani bi ate Onyankopɔn frɛ a, ɛnsɛ sɛ ɔpopa twetia no ho nsɛnkyerɛnnede biara. Sɛ ɔbarima nso a ontwaa twetia bi ate Onyankopɔn frɛ a, ɛnsɛ sɛ otwa twetia. 
1CO.7.19	Efisɛ, sɛ obi atwa twetia na ɔfoforo nso ntwaa twetia no nka hwee. Nea ɛho hia ne sɛ wobedi Onyankopɔn mmara so.
1CO.7.20	Sɛnea obiara te a Onyankopɔn frɛɛ no no, ɔntena no saa ara. 
1CO.7.21	Onyankopɔn frɛɛ wo no na woyɛ ɔsomfo anaa? Mma ɛno nhaw wo na sɛ wowɔ ɔkwan bi a wubetumi afa so ade wo ho a, fa so. 
1CO.7.22	Efisɛ, ɔsomfo a Awurade afrɛ no no yɛ Awurade nipa a ɔde ne ho. Saa ara nso na obi a ɔde ne ho a Kristo afrɛ no no yɛ Kristo somfo. 
1CO.7.23	Onyankopɔn tɔɔ wo ɛbo bi, ɛno nti, monyɛ nnipa asomfo. 
1CO.7.24	Anuanom, ɛsɛ sɛ mo mu biara tena ase wɔ Onyankopɔn mu sɛnea na mote ansa na wɔrefrɛ mo no.
1CO.7.25	Nea ɛfa asigyafo nso ho no ni: Minnyaa mmara biara mimfii Awurade nkyɛn, nanso meka mʼadwene sɛ obi a Onyankopɔn adom no ahummɔbɔ a ahotoso wɔ mu.
1CO.7.26	Wudwen mprempren ɔhaw yi ho a, midwen sɛ, eye sɛ onipa tena ase sɛnea ɔte biara. 
1CO.7.27	Wowɔ ɔyere? Sɛ wowɔ ɔyere a, nyɛ wʼadwene sɛ woregyaa no. Wonwaree anaa? Sɛ wonwaree a nhwehwɛ ɔyere. 
1CO.7.28	Nanso sɛ woware a, wonyɛɛ bɔne. Sɛ ɔbaabun ware a, ɔnyɛɛ bɔne. Nanso ɔhaw a saa aware no de ba no, sɛ ɛkaa me nko a anka mempɛ sɛ saa ɔhaw no bɛba mo so.
1CO.7.29	Nea mekyerɛ ne sɛ, anuanom, bere a aka sua. Efi saa bere yi ɛsɛ sɛ mmarima a wɔawareware tena ase sɛnea wɔnwaree da; 
1CO.7.30	wɔn a wosu yɛ sɛnea wɔn werɛ nhowee; wɔn a wɔserew yɛ sɛnea wonni ahotɔ; wɔn a wɔtɔ yɛ sɛnea nea wɔtɔe no nyɛ wɔn de; 
1CO.7.31	wɔn a wɔde wiase abɔ wɔn bo yɛ sɛnea wonhuu bi da. Na sɛnea wiase yi te mprempren yi rentena saa nkyɛ.
1CO.7.32	Mempɛ sɛ biribiara haw mo. Ɔbarima a ɔnwaree no, ɛsɛ sɛ ɔde ne ho ma Awurade adwumayɛ, efisɛ, ɔbɔ mmɔden sɛ Awurade ani bɛsɔ no; 
1CO.7.33	nanso ɔbarima warefo de ne ho to wiase nneɛma so, efisɛ, ɔpɛ sɛ ɔsɔ ne yere ani, 
1CO.7.34	enti wɔtwe no afanu no nyinaa. Ɔbea a ɔnwaree anaa ɔbaabun de ne ho ma Awurade adwuma wɔ honam ne honhom fam; nanso ɔbea a waware no de ne ho to wiase nneɛma so, efisɛ, ɔpɛ sɛ ɔsɔ ne kunu ani.
1CO.7.35	Mereka saa asɛm yi, efisɛ, mepɛ sɛ meboa mo. Merenhyehyɛ mmara bi mma mo. Na mmom, mepɛ sɛ moyɛ nea eye na ɛteɛ na mode mo ho nyinaa ma Awurade adwuma.
1CO.7.36	Wɔn a wɔpɛ sɛ wɔde wɔn ho hyɛ aware mu na afei wɔayɛ wɔn adwene sɛ wɔrenware bio no, sɛ ɔbarima no hu sɛ ɔnyɛ nʼasɛde mma ɔbea no na sɛ ne dɔ mu yɛ den nti afei sɛ ɔpɛ sɛ ɔware a, ɛsɛ sɛ wɔware sɛnea ɔhwehwɛ no. Bɔne biara nni eyi ho. 
1CO.7.37	Na sɛ nso ɔbarima bi ayɛ nʼadwene denneenen sɛ obegyae aware a obi nhyɛ no a, sɛ ɛba sɛ obi hyɛ no sɛ ɔnware nanso wayɛ nʼadwene dedaw a, eye ma no sɛ ɔrenware ɔbea no. 
1CO.7.38	Enti ɔbarima a ɔware ne ɔbea no ayɛ ade de nanso ɔbarima a wanware ne ɔbea no ayɛ ade sen no.
1CO.7.39	Sɛ ɔbea warefo kunu te ase a, ɔnne ne ho na sɛ ne kunu no wu de a, ɔwɔ ho kwan sɛ ɔware ɔforofo a ɔpɛ; nanso ɛsɛ sɛ ɛyɛ Kristo aware. 
1CO.7.40	Na sɛ otumi tena ase sɛnea ɔte no nso a, ne ho bɛtɔ no yiye. Mʼadwene ni, na migye di sɛ me nso Onyame Honhom wɔ me so.
1CO.8.1	Asɛm a ɛfa nnuan a wɔde ma ahoni ho nso ni: Ɛyɛ nokware pefee sɛ nea wɔka no se, “Yɛn nyinaa wɔ nimdeɛ.” Saa nimdeɛ no ma onipa yɛ ahantan; nanso ɔdɔ ma nkɔso.
1CO.8.2	Onipa a ogye ne ho di sɛ onim biribi no nnim sɛnea anka ɛsɛ sɛ ohu. 
1CO.8.3	Nanso onipa a ɔdɔ Onyankopɔn no, Onyankopɔn nim no.
1CO.8.4	Enti nnuan a wɔde ma ahoni a wodi no, yenim sɛ ohoni wɔ hɔ ma biribi a ɛnte ase. Yenim sɛ Onyankopɔn baako pɛ na ɔwɔ hɔ. 
1CO.8.5	Na sɛ “anyame” no te ase a, sɛ wɔwɔ soro anaa asase so sɛnea “anyame” ne “awuranom” wɔ hɔ no, 
1CO.8.6	Onyankopɔn baako pɛ na ɔwɔ hɔ ma yɛn a ɔyɛ Agya a ɔbɔɔ ade nyinaa a yɛte ase ma no no; na Awurade Yesu Kristo baako pɛ a wɔnam no so bɔɔ ade nyinaa a yɛte ase ma no no na ɔwɔ hɔ.
1CO.8.7	Nanso ɛnyɛ obiara na onim saa nokwasɛm yi. Nnipa bi de wɔn ho ama ahoni no ara kosi sɛ, sɛ wodi saa nnuan no a, wonim pefee sɛ ohoni aduan na wɔredi. Wɔyɛ adwenem mmerɛwfo na wogye di nso sɛ aduan no gu wɔn ho fi. 
1CO.8.8	Aduan rentumi nsiesie yɛne Onyankopɔn ntam. Sɛ yɛannidi a, yɛnhwere hwee, ɛnna sɛ yedidi nso a, yennya hwee. 
1CO.8.9	Monhwɛ yiye na moamma mo ahofadi no antwetwe wɔn a wɔyɛ mmerɛw wɔ gyidi mu no ankɔ bɔne mu.
1CO.8.10	Sɛ ɛba sɛ obi a ɔyɛ adwenem mmerɛwfo wɔ saa asɛm yi mu hu sɛ wo a wowɔ “nimdeɛ” redidi wɔ ohoni dan mu a, ɛrenhyɛ no nkuran mma ɔno nso nkodi aduan a wɔde ama ahoni no bi anaa? 
1CO.8.11	Enti saa onipa a ɔyɛ mmerɛw yi a ɔyɛ wo nua a Kristo wu maa no yi, esiane wo “nimdeɛ” nti ɔbɛyera! 
1CO.8.12	Na ɛnam saa kwan yi so bɛma woayɛ bɔne atia wo nuanom ma saa bɔne no atia Kristo nso sɛ wonam wɔn adwenem mmerɛw so adaadaa wɔn. 
1CO.8.13	Enti sɛ aduan ma me nua yɛ bɔne a, merenwe nam bio sɛnea ɛbɛyɛ a ɛremma me nua nkɔ bɔne mu.
1CO.9.1	Menne me ho anaa? Menyɛ ɔsomafo anaa? Minhuu Yesu yɛn Awurade anaa? Na monyɛ me nsa ano adwuma wɔ Awurade mu anaa? 
1CO.9.2	Na sɛ afoforo mpo nnye me ntom sɛ ɔsomafo a, mo de, mugye me tom saa. Sɛnea mo ankasa mo abrabɔ te wɔ Awurade mu no di ho adanse sɛ meyɛ ɔsomafo. 
1CO.9.3	Sɛ nnipa ka me ho asɛm a, saa kwan yi so na mefa yi me ho ano.
1CO.9.4	Minni ho kwan sɛ mʼadwuma nti, wɔma me aduan di ma me nsu nom anaa? 
1CO.9.5	Minni ho kwan sɛ meyɛ nea asomafo a aka no bi, sɛnea Awurade nuanom ne Petro yɛe, na meware okristoni bea de no ka me ho tu mʼakwan yi? 
1CO.9.6	Anaasɛ Barnaba ne me nko ara na ɛsɛ sɛ yɛyɛ adwuma de bɔ yɛn ho akwahoma? 
1CO.9.7	Ɔsraani bɛn na otua ɔno ankasa ne ho aka wɔ bere a odi sraa? Okuafo bɛn na onni nʼafuw mu nnɔbae bi? Oguanhwɛfo bɛn na ɔnnom ne nguan a ɔyɛn wɔn no nufusu bi? 
1CO.9.8	Ɛnsɛ sɛ miti nhwɛso a ɛwɔ yɛn abrabɔ dedaw no mu efisɛ, Mmara no ka asɛm koro no ara. 
1CO.9.9	Yɛkan wɔ Mose Mmara no mu sɛ, “Sɛ wode nantwi retiatia aburow so a, nkyekyere nʼano.” Nantwi ho asɛm na ehia Onyankopɔn anaa? 
1CO.9.10	Anaasɛ na asɛm a ɔreka no fa yɛn ho? Nokwarem wɔkyerɛw eyi de maa yɛn. Onipa a ofuntum ne nea otwa aba no nyinaa, ɛsɛ sɛ wɔn nyinaa yɛ wɔn adwuma sɛnea ɛbɛyɛ a wobenya wɔn kyɛfa wɔ wɔn dwumadi no mu.
1CO.9.11	Yɛadua honhom aba wɔ mo mu na sɛ yenya wiase nnepa fi mo nkyɛn a, ɛdɔɔso dodo anaa? 
1CO.9.12	Na sɛ afoforo wɔ tumi sɛ wɔhwɛ eyinom anim fi mo nkyɛn a, yɛn de, yenni tumi a ɛboro saa? Nanso yenni saa tumi yi ho dwuma biara. Mmom, yɛatena ase saa ara sɛnea yɛremfa hintidua biara nto Asɛmpa a ɛfa Kristo ho no.
1CO.9.13	Munim sɛ wɔn a wɔyɛ adwuma wɔ asɔredan mu no nya wɔn aduan fi asɔredan mu, na wɔn nso a wɔbɔ afɔre wɔ afɔremuka so no nso nya wɔn afɔrebɔde. 
1CO.9.14	Saa ara nso na Awurade ahyɛ sɛ, ɛsɛ sɛ wɔn a wɔka Asɛmpa no nya wɔn asetena fi mu.
1CO.9.15	Nanso menkaa saa asɛde yi ho hwee. Ɛnyɛ sɛ merekyerɛw mprempren sɛ meregye saa asɛde no afa. Ɛnne anka medi kan mawu. Obiara rentumi mfa mʼasɛde no nni agoru. 
1CO.9.16	Minni tumi sɛ, esiane sɛ meka Asɛmpa no nti, mehoahoa me ho. Mehyɛ mmara ase na meka Asɛmpa no. Na sɛ manka Asɛmpa no a, mehu amane.
1CO.9.17	Sɛ meyɛ adwuma no sɛnea efi mʼankasa me pɛ mu a, na ɛsɛ sɛ mehwɛ akatua anim. Nanso meyɛ no sɛ mʼadwuma, efisɛ, Onyankopɔn na ɔde ato me so. 
1CO.9.18	Ɛnne na akatua bɛn na ɛsɛ sɛ minya? Ɛyɛ ahohoahoade sɛ wobɛka Asɛmpa no na wunnye hwee na wummisa asɛde biara nso.
1CO.9.19	Mede me ho; menyɛ obi akoa. Nanso meyɛ me ho obiara akoa sɛnea mɛsesa akra dodow biara a metumi. 
1CO.9.20	Bere a me ne Yudafo te no, meyɛɛ me ho sɛ Yudani sɛnea mɛtwetwe wɔn aba me nkyɛn. Mʼankasa nso na menhyɛ Mose Mmara ase nanso metenaa ase sɛnea Mose Mmara di me so sɛnea mɛtwetwe wɔn a wɔhyɛ saa Mmara no ase aba me nkyɛn. 
1CO.9.21	Saa ara na mekɔfraa Amanamanmufo no nso meyɛɛ me ho sɛ wɔn pɛ, a ɛne Yudafo mmara bɔ abira, sɛnea metumi matwetwe wɔn aba me nkyɛn. Eyi nkyerɛ sɛ minni Onyankopɔn Mmara so; mehyɛ Kristo Mmara ase.
1CO.9.22	Wɔn a wɔn gyidi yɛ mmerɛw no, meyɛɛ sɛ wɔn ara sɛnea mɛtwetwe wɔn aba me nkyɛn. Meyɛɛ me ho sɛnea ɛfata biara maa nnipa nyinaa sɛnea metumi mafa ɔkwan biara a ɛbɛyɛ ye so magye wɔn mu bi nkwa.
1CO.9.23	Asɛmpa no nti na meyɛɛ eyinom nyinaa na manya mu nhyira bi.
1CO.9.24	Munim sɛ mmirika akansi mu, mmirikatufo no nyinaa tu mmirika no bi, nanso wɔn mu baako pɛ na onya akrade no. Enti tu mmirika no kwan bi so na nya akrade no. 
1CO.9.25	Ɔkansifo biara a ɔresiesie ne ho no di mmara so. Ɔyɛ saa sɛnea obenya ahenkyɛw a ɛrenkyɛ nanso yɛn de yi de, ɛbɛkyɛ akosi daapem nyinaa. 
1CO.9.26	Ɛno nti na meretu mmirika kɔ mʼanim tee akowie no. Ɛno nti na mete sɛ okuturukubɔni a ne kuturuku fom no. 
1CO.9.27	Mede akuturuku ahyɛ me honhom den sɛnea ɛbɛyɛ a, sɛ mefrɛ afoforo sɛ wommesi akane no a, wɔrennyi me mfi mu.
1CO.10.1	Anuanom, mepɛ sɛ metwe mo adwene ba nsɛm a ɛtoo yɛn nenanom a wodii Mose akyi no so. Omununkum bɔɔ wɔn nyinaa ho ban maa wɔn nyinaa faa Po Kɔkɔɔ no mu asomdwoe mu. 
1CO.10.2	Omununkum no ne po no mu, wɔbɔɔ wɔn nyinaa asu sɛ Mose akyidifo.
1CO.10.3	Wɔn nyinaa dii honhom mu abodoo 
1CO.10.4	na wɔnom honhom mu bobesa. Wɔnom honhom botan a na ɔne wɔn nam no mu nsu; na saa ɔbotan no yɛ Kristo no ankasa. 
1CO.10.5	Eyinom nyinaa akyi no, na Onyankopɔn ani nsɔ wɔn mu pii, enti na wɔn amu guguu basaa wɔ sare no so hɔ no.
1CO.10.6	Mprempren, eyinom nyinaa yɛ nhwɛso ma yɛn na ɛbɔ yɛn kɔkɔ nso sɛ, ɛnsɛ sɛ yɛpɛ bɔne sɛnea wɔyɛe no, 
1CO.10.7	ɛnna ɛnsɛ sɛ yɛsom ahoni sɛnea wɔn mu bi yɛe no. Sɛnea Kyerɛwsɛm no ka se, “Nnipa no tenaa ase, didi, nomee na wɔsɔre sawee.”
1CO.10.8	Ɛnsɛ sɛ yɛbɔ aguaman sɛnea wɔn mu bi yɛe no na da koro wɔn mu ɔpeduonu abiɛsa wuwui no. 
1CO.10.9	Ɛnsɛ sɛ yɛsɔ Awurade hwɛ sɛnea wɔn mu bi yɛe no maa awɔ kekaa wɔn kunkum wɔn no. 
1CO.10.10	Ɛnsɛ sɛ munwiinwii sɛnea wɔn mu bi yɛe maa ɔsɛe bɔfo sɛee wɔn no.
1CO.10.11	Eyinom nyinaa baa wɔn so de yɛɛ nhwɛso maa afoforo. Na wɔkyerɛw guu hɔ sɛ kɔkɔbɔ maa yɛn. Efisɛ, yɛte hɔ sɛ ɛrenkyɛ na bere no aba awiei.
1CO.10.12	Obiara a odwen sɛ ogyina hɔ no, ɔnhwɛ yiye na wanhwe ase. 
1CO.10.13	Sɔhwɛ biara a aba wʼakwan mu no, yɛ nea ɛba nnipa akwan mu. Esiane sɛ Onyankopɔn di ne bɔhyɛ so nti, ɔremma ho kwan mma sɔhwɛ a ɛboro wʼahoɔden so nto wo. Sɛ sɔhwɛ ba wo so a, ɔbɛma wo ahoɔden ama woatumi agyina ano, na woanya ho nyansa nso.
1CO.10.14	Enti me nnamfo pa, montwe mo ho mfi ahonisom ho.
1CO.10.15	Mekasa kyerɛ mo sɛ anyansafo. Asɛm a meka no mummua mfa. 
1CO.10.16	Sɛ yɛrenom kuruwa no ano na yebisa Awurade nkyɛn nhyira a, Kristo mogya nhyira no renka wɔn a wɔnom kuruwa no ano nyinaa bi anaa? Abodoo a yebubu mu no nso, sɛ yedi a, ɛnyɛ Kristo nipadua na yɛkyekyɛ di? 
1CO.10.17	Esiane sɛ abodoo no yɛ baako na yɛn a yedi no dɔɔso wɔ honam koro mu nti, yɛn nyinaa yɛ nnipa baako. 
1CO.10.18	Monhwɛ Helafo: Wɔn a wodi afɔrebɔde no di afɔrebɔde a wɔde abɔ Onyankopɔn afɔre no?
1CO.10.19	Mibisa se, afɔrebɔde a wɔde ama ohoni no yɛ biribi anaa ohoni no na ɔyɛ biribi? 
1CO.10.20	Dabi, asɛm a mereka ne sɛ, nea wɔde abɔ afɔre wɔ ɔbosonsomni afɔremuka so no, wɔde ama ahohommɔne na ɛnyɛ Onyankopɔn. Mɛmpɛ sɛ mode mo ho bɛhyɛnhyɛn ahohommɔne. 
1CO.10.21	Morentumi nnom Awurade kuruwa ano na monsan nnom ahohommɔne kuruwa ano. Saa ara na morentumi nnidi wɔ Awurade pon so na monsan nnidi wɔ ahohommɔne pon nso so.
1CO.10.22	Anaa mopɛ sɛ yɛma Awurade twe ninkunu? Yegye di sɛ yɛyɛ den sen no anaa?
1CO.10.23	Wɔka se, “Wɔama yɛn ho kwan sɛ yɛnyɛ biribiara a yɛpɛ.” Nanso ɛnyɛ biribiara na eye. “Wɔama yɛn ho kwan sɛ yɛnyɛ biribiara.” Nanso ɛnyɛ biribiara na etumi boa yɛn. 
1CO.10.24	Ɛnsɛ sɛ obiara pɛ ne nko ne yiyedi na mmom ɛsɛ sɛ ɔhwehwɛ afoforo nso yiyedi.
1CO.10.25	Adwenemdahɔ nti mutumi tɔ biribiara a wɔtɔn wɔ gua so di a mummisa ho asɛm biara. 
1CO.10.26	Efisɛ, Kyerɛwsɛm no ka se, “Asase ne nneɛma a ɛwɔ so nyinaa yɛ Awurade de.”
1CO.10.27	Obi a ɔnyɛ gyidini frɛ wo adidi na woyɛ wʼadwene sɛ wobɛkɔ a, adwenemdahɔ nti, aduan a ɔde bɛma wo biara di a wummisa ho asɛm biara. 
1CO.10.28	Nanso sɛ obi ka kyerɛ wo se, “Wɔde saa aduan yi maa ahoni” a, esiane nea ɔbɔɔ wo saa amanneɛ ne adwenemdahɔ nti, nni saa aduan no. 
1CO.10.29	Ɛno nyɛ wʼadwene na ɛyɛ onipa a ɔbɔɔ wo saa amanneɛ no adwene. Obi bebisa se, “Adɛn nti na obi adwene siw mʼahofadi ho kwan? 
1CO.10.30	Sɛ meda Awurade ase wɔ mʼaduan ho a, adɛn nti na aduan a mada ho ase no obi ka ho asɛm?”
1CO.10.31	Biribiara a mobɛyɛ no, sɛ moredidi o, sɛ monom o, monyɛ mfa nhyɛ Onyankopɔn anuonyam. 
1CO.10.32	Monnyɛ biribiara mmfa nnhaw Yudafo anaa Amanamanmufo anaa Onyankopɔn asafo. 
1CO.10.33	Monyɛ sɛnea meyɛ no. Mema obiara ani gye nea meyɛ ho a minnwen mankasa me yiyedi ho na mmom, midwen yɛn nyinaa yiyedi ho sɛnea ɛbɛyɛ a wobegye wɔn nkwa.
1CO.11.1	Munsua me sɛnea misua Kristo no.
1CO.11.2	Mekamfo mo, efisɛ, bere biara, mokae me di me nkyerɛkyerɛ a mekyerɛɛ mo no so. 
1CO.11.3	Na mepɛ sɛ mote ase sɛ, Kristo korɔn sen onipa biara. Okunu korɔn sen ɔyere. Na Onyankopɔn korɔn sen Kristo. 
1CO.11.4	Enti ɔbarima biara a ɔkata ne ti so bɔ mpae anaa ɔka Onyankopɔn asɛm wɔ baguam no gu Kristo anim ase. 
1CO.11.5	Na ɔbea a ɔnkata ne ti so na ɔbɔ mpae ka Onyankopɔn asɛm wɔ baguam no nso gu ne kunu anim ase. Nsonoe biara nna ɔne ɔbea a wayi ne tinhwi no ntam. 
1CO.11.6	Sɛ ɔbea no nkata ne ti so a, ɛsɛ sɛ otwitwa ne tinwi gu. Esiane sɛ ɛyɛ animguase sɛ ɔbea beyi ne tinwi anaa obetwitwa agu no nti, ɛsɛ sɛ ɔkata so. 
1CO.11.7	Ɛho nhia sɛ ɔbarima bɛkata ne ti so, efisɛ, ɔyɛ Onyankopɔn anuonyam ne ne sɛso 
1CO.11.8	na wɔammɔ ɔbarima amfi ɔbea mu na mmom wɔbɔɔ ɔbea fii ɔbarima mu. 
1CO.11.9	Saa ara nso na ɛnyɛ ɔbea nti na wɔbɔɔ ɔbarima nanso ɔbea de, ɔbarima nti na wɔbɔɔ no. 
1CO.11.10	Esiane saa asɛm yi ne abɔfo nti, ɛsɛ sɛ ɔbea nya nkataso bi wɔ ne tiri so.
1CO.11.11	Yɛn asetena wɔ Awurade mu no, ɔbea nte ne baabi ɛnna ɔbarima nso nte ne baabi. 
1CO.11.12	Na sɛnea wɔbɔɔ ɔbea fii ɔbarima mu no, saa ara nso na ɔbea woo ɔbarima, na biribiara nso fi Onyankopɔn.
1CO.11.13	Eye sɛ ɔbea bɛbɔ mpae afrɛ Onyankopɔn wɔ bagua mu a biribiara nkata ne tiri so anaa? Mo ara mummua mfa. 
1CO.11.14	Ɛnyɛ saa abɔde koro no ara na ɛka se, sɛ ɔbarima ti fuw pii a, ɛyɛ animguase ma no no? 
1CO.11.15	Nanso sɛ ɔbea de, ne ti fuw pii a, ɛyɛ anuonyam ma no no? Wɔama no nhwi pii sɛ akataso. 
1CO.11.16	Nanso sɛ obi pɛ sɛ ogye ho akyinnye a, asɛm a mewɔ ka wɔ ho ara ne sɛ, yɛn anaa Onyankopɔn asafo no nni kwan foforo biara a wɔfa so som.
1CO.11.17	Mmara a edidi so yi a mereka akyerɛ mo yi, menkamfo mo, efisɛ, mo asafo nhyiam sɛe nneɛma sen sɛnea wɔyɛ no yiye. 
1CO.11.18	Nea edi kan no, mate sɛ mo ne mo ho mo ho di asi wɔ mo nhyiam mu na migye di sɛ nokware kakra wɔ mu. 
1CO.11.19	Akyinnye biara nni ho sɛ ɛsɛ sɛ mo mu kyekyɛ sɛnea nokware bɛda adi.
1CO.11.20	Sɛ muhyia sɛ kuw a, momma sɛ morebedi Awurade adidi no. 
1CO.11.21	Na mugu so redidi no, obiara di nʼaduan wɔ bere a ɔkɔm de ebinom na afoforo nso abobow nsa. 
1CO.11.22	Mo ara munni afi a mudidi, nom wɔ mu? Anaasɛ mopɛ sɛ mugu Onyankopɔn asafo no ne wɔn a ade ahia wɔn no anim ase? Dɛn na mohwehwɛ sɛ meka fa saa asɛm yi ho kyerɛ mo? Menkamfo mo anaa? Ɛsɛ sɛ muhu sɛ ɛnsɛ sɛ mekamfo mo!
1CO.11.23	Awurade nkyɛn na minya nkyerɛkyerɛ a mekyerɛkyerɛ mo no sɛ, Awurade Yesu, anadwo a woyii no mae no, ɔfaa abodoo 
1CO.11.24	na ɔdaa Onyankopɔn ase no, obuu mu kae se, “Eyi ne me nipadua a mede ma mo. Monyɛ eyi mfa nkae me.” 
1CO.11.25	Saa ara na adidi no akyi no, ɔfaa kuruwa na ɔkae se, “Saa kuruwa yi yɛ Onyankopɔn apam foforo a wɔde me mogya asɔw ano. Bere biara a mobɛnom no, monkae me.” 
1CO.11.26	Bere biara a mobedi abodoo no na mobɛnom kuruwa no ano no, monka Awurade wu no ho asɛm kosi sɛ ɔbɛba.
1CO.11.27	Ɛkyerɛ sɛ sɛ obi di Awurade abodoo no na ɔnom kuruwa no ano wɔ ɔkwan a ɛmfata so a, odi Awurade nipadua ne ne mogya no ho fɔ. 
1CO.11.28	Enti ansa na obiara bedi abodoo no, anom kuruwa no ano no, ɛsɛ sɛ ɔkari ne ho hwɛ. 
1CO.11.29	Na sɛ wammu Awurade Honhom no na odi, nom fi kuruwa no mu a, odi, nom de atemmu ba nʼankasa so. 
1CO.11.30	Ɛno nti na mo mu bebree yareyare na moyɛ mmerɛw na mo mu pii awuwu no.
1CO.11.31	Sɛ yɛkari yɛn ho hwɛ ansa a, yerɛnkɔ Onyankopɔn atemmu mu. 
1CO.11.32	Nanso Awurade bu yɛn atɛn, twe yɛn aso sɛnea ɔremmu yɛne wiase nyinaa fɔ. 
1CO.11.33	Ɛno nti, me nuanom, sɛ muhyia sɛ morekɔ Awurade adidi no a, montwɛn mo ho mo ho. 
1CO.11.34	Sɛ ɔkɔm de obi a, onnidi wɔ fie na Onyankopɔn ammu no atɛn wɔ wɔn nhyiam no ase.
1CO.11.34	Nsɛm a aka no, sɛ meba a, mɛka ho asɛm.
1CO.12.1	Me nuanom, merebɛkyerɛ mo nsɛm a ɛfa Honhom Kronkron no akyɛde no mu. Anuanom, mepɛ sɛ muhu nokware no. 
1CO.12.2	Munim sɛ bere a na moyɛ abosonsomfo no na ahoni a awuwu na edi mo so de mo kɔ bɔne mu. 
1CO.12.3	Nea ɛsɛ sɛ mote ase ne sɛ, obiara a Onyankopɔn Honhom nkyerɛ no kwan no ka se, “Nnome nka Yesu!” Na wɔn mu biara ntumi nsi no pi sɛ, “Yesu yɛ Awurade,” gye sɛ Honhom Kronkron no kyerɛ no kwan.
1CO.12.4	Ɛwom sɛ Honhom Kronkron no ara na ɛkyɛ akyɛde no, nanso saa akyɛde no gu ahorow. 
1CO.12.5	Akwan horow bebree wɔ hɔ a wɔfa so som nanso Awurade koro no ara na wɔsom no. 
1CO.12.6	Tumi ahorow bebree wɔ hɔ a wɔnam so som nanso Onyankopɔbn koro no ara na ɔma obiara tumi ma wɔde som. 
1CO.12.7	Honhom Kronkron no nam yɛn mmaako mmaako so da ne ho adi ɔkwan bi so ma ɛboa yɛn nyinaa.
1CO.12.8	Honhom Kronkron no ma obi nyansa na Honhom Kronkron no ara nso ama obi osuahu. 
1CO.12.9	Saa Honhom Kronkron no ara ma obi gyidi na ɛma obi nso tumi a ɔde sa nyarewa. 
1CO.12.10	Honhom Kronkron no ma obi tumi ma ɔyɛ anwonwade; obi nso, ɛma otumi ka Onyankopɔn asɛm; na ɔfoforo nso ɛma no tumi ma otumi kyerɛ nsonoe a ɛda akyɛde a efi Honhom Kronkron no ne nea emfi Honhom Kronkron no mu. Honhom Kronkron no ma obi tumi ma ɔka kasa foforo na ɛma ɔfoforo nso tumi ma ɔkyerɛ kasa foforo no ase. 
1CO.12.11	Ɛyɛ Honhom Kronkron koro no ara na ɛyɛ eyinom nyinaa; akyɛde horow a ɔpɛ sɛ ɔde ma obiara no, ɔde ma no.
1CO.12.12	Kristo te sɛ onipadua baako a ɛwɔ akwaa bebree; ɛwom sɛ ɛwɔ akwaa bebree nanso ɛyɛ nipadua koro no ara. 
1CO.12.13	Wɔnam saa kwan koro no ara so abɔ yɛn Yudafo ne Amanamanmufo ne nkoa ne yɛn a yɛde yɛn ho no asu. Wɔnam Honhom Kronkron koro no so abɔ yɛn asu ahyɛ saa onipa koro no ara mu. Na wɔde saa Honhom Kronkron no ama yɛn sɛ yɛnnom.
1CO.12.14	Onipadua no ankasa nyɛ akwaa baako; ɛyɛ akwaa bebree. 
1CO.12.15	Sɛ nan ka se, “Esiane sɛ menyɛ nsa nti, menka nipadua no ho” a, ɛnkyerɛ sɛ ɔnyɛ nipadua no fa bi. 
1CO.12.16	Na sɛ aso ka se, “Esiane sɛ menyɛ aniwa nti, menka nipadua no ho” a, ɛnkyerɛ sɛ ɔnyɛ nipadua no fa bi. 
1CO.12.17	Na sɛ nipadua no nyinaa yɛ aniwa a, anka ɛbɛyɛ dɛn ate asɛm? Na sɛ ɛyɛ aso a anka ɛbɛyɛ dɛn ahu ade?
1CO.12.18	Sɛnea Onyankopɔn pɛ no no na ɔde akwaa biara sii. 
1CO.12.19	Sɛ nipadua no nyinaa yɛ akwaa koro a, anka nipadua no bɛyɛ dɛn? 
1CO.12.20	Sɛnea ɛte no, akwaa gu ahorow nanso nipadua no yɛ baako pɛ.
1CO.12.21	Eyi nti, aniwa ntumi nka nkyerɛ nsa se, “Wo ho nhia me!” Saa ara na eti rentumi nka nkyerɛ nan se, “Wo ho nhia me!”
1CO.12.22	Saa ara na yɛrentumi nyɛ biribiara a akwaa a ɛyɛ mmerɛw no nka ho mma ɛnyɛ ye. 
1CO.12.23	Akwaa a yesusuw sɛ ɛho nhia pii no mmom na yɛhwɛ no yiye na nea ɛnyɛ fɛ wɔ nipadua ho no nso yɛhwɛ no yiye pa ara. 
1CO.12.24	Na akwaa a ɛsom bo no, saa ɔhwɛ no ho nhia no. Onyankopɔn ankasa nam kwan bi so akeka nipadua no asisi anim de ahyɛ akwaa a ɛnna adi kɛse no anuonyam. 
1CO.12.25	Enti nkyekyɛmu biara nni nipadua no mu. Akwaa no nyinaa keka wɔn ho wɔn ho bom. 
1CO.12.26	Sɛ akwaa baako ho ka a, akwaa a aka no nyinaa ho ka bi. Na sɛ wɔkamfo akwaa no bi a, anigye ka akwaa a aka no nyinaa.
1CO.12.27	Enti mo nyinaa moyɛ Kristo nipadua. Na mo mu biara yɛ nʼakwaa. 
1CO.12.28	Onyankopɔn ahyehyɛ biribira pɛpɛɛpɛ wɔ asafo no mu: Nea edi kan, asomafo; nea ɛto so abien, adiyifo; nea ɛto so abiɛsa, akyerɛkyerɛfo; afei wɔn a wɔyɛ anwonwade ɛnna wɔn a wɔama wɔn tumi de sa yare anaa wɔboa afoforo anaa wɔkyerɛ wɔn kwan anaa wɔka kasa foforo. 
1CO.12.29	Wɔn nyinaa nyɛ asomafo anaa adiyifo anaa akyerɛkyerɛfo. Ɛnyɛ wɔn nyinaa na wɔwɔ tumi a wɔde yɛ anwonwade 
1CO.12.30	anaa wɔsa nyarewa, anaa wɔka kasa foforo anaa wɔkyerɛ nea wɔka no ase. 
1CO.12.31	Monhwehwɛ akyɛde akɛse akyi kwan. Mɛkyerɛ mo kwan foforo aka eyinom ho.
1CO.13.1	Sɛ mede nnipa ne abɔfo tɛkrɛma kasa na minni dɔ a, na mete sɛ ayowa a ɛregyigye anaa akasae a ɛrewosow. 
1CO.13.2	Ebia na mewɔ akyɛde a mitumi ka Asɛmpa no ma ɛka nnipa koma; ebia na mewɔ osuahu ne ntease ma mete ahintasɛm nyinaa; ebia na mewɔ gyidi a ɛma mitumi tutu mmepɔw nanso sɛ minni ɔdɔ a, menka hwee. 
1CO.13.3	Metumi de nea mewɔ nyinaa makyɛ na mpo matu me nipadua asi hɔ sɛ wɔnhyew nanso sɛ minni ɔdɔ a, ɛnyɛ me papa biara.
1CO.13.4	Ɔdɔ wɔ boasetɔ na ne tirim yɛ mmerɛw; ɔdɔ nyɛ ahoɔyaw anaa ɛnkyerɛ ne ho anaa onni ahomaso su; 
1CO.13.5	ɔdɔ mmu ɔbra bɔne; ɔnyɛ pɛsɛmenkominya; ne bo nhaw no; ɔmfa bɔne nhyɛ ne mu; 
1CO.13.6	ɔdɔ mpɛ bɔne na mmom, ɔpɛ nokware. 
1CO.13.7	Ɔdɔ basa mu mmu; ne gyidi, nʼanidaso ne ne boasetɔ nni hwammɔ.
1CO.13.8	Ɔdɔ wɔ hɔ daa. Nkɔmhyɛ wɔ hɔ nanso ɛnte hɔ daa; akyɛde a ɛma wɔka kasa foforo wɔ hɔ nanso ɛwɔ nʼawiei; osuahu wɔ hɔ nanso ebetwam. 
1CO.13.9	Nea yenim no ne nkɔm a yɛhyɛ no yɛ fa bi; 
1CO.13.10	nanso nea edi mu no ba a, nea ɛyɛ fa bi no tu yera.
1CO.13.11	Meyɛ abofra no mekasae sɛ abofra, medwenee sɛ abofra, misusuwii sɛ abofra, na meyɛɛ ɔpanyin yi, magu mmofrasɛm no. 
1CO.13.12	Nea yehu no mprempren no te sɛ su bi a ɛyɛ kusuu wɔ ahwehwɛ mu. Ɛno akyi, yebehu no kann. Nea minim mprempren no yɛ ɛho fa bi; akyiri yi, ebedi mu te sɛ Onyankopɔn nimdeɛ a ɔwɔ wɔ me ho no.
1CO.13.13	Na afei ade abiɛsa yi na ɛwɔ hɔ: gyidi, anidaso, ɔdɔ; na ɔdɔ ne mu kɛse.
1CO.14.1	Ɔdɔ na ɛsɛ sɛ mohwehwɛ akyi kwan. Momma mo koma nni Honhom no akyɛde akyi, ne titiriw no, Onyankopɔn ho asɛnka.
1CO.14.2	Onipa a ɔka kasa foforo no nkasa nkyerɛ nnipa na mmom ɔkasa kyerɛ Onyankopɔn, efisɛ, obiara nte asɛm a ɔka no ase. Ɔnam Honhom no tumi so ka nokware mu ahintasɛm. 
1CO.14.3	Nanso onipa a ɔka Onyankopɔn asɛm no kasa kyerɛ nnipa, boa wɔn, hyɛ wɔn nkuran, kyekye wɔn werɛ. 
1CO.14.4	Onipa a ɔka kasa foforo no boa ɔno ankasa ne ho nanso onipa a ɔka Onyankopɔn asɛm no boa asafo no nyinaa.
1CO.14.5	Ɛwom sɛ mepɛ sɛ mo nyinaa ka kasa foforo de, nanso mepɛ sɛ mo nyinaa nya akyɛde a ɛbɛma mo aka Onyankopɔn asɛm no. Efisɛ, onipa a ɔka Onyankopɔn asɛm no ho hia yiye kyɛn onipa a ɔka kasa foforo no, gye sɛ, onipa foforo wɔ hɔ a ɔbɛkyerɛ ase, ma aboa asafo no nyinaa.
1CO.14.6	Enti anuanom, sɛ meba mo nkyɛn na meka kasa foforo a, mfaso bɛn na mobenya wɔ me ho? Morennya hwee gye sɛ meda Onyankopɔn ahintasɛm adi anaa meda osuahu bi adi, anaa meka nsɛm ma ɛkanyan mo, anaa mekyerɛkyerɛ mo. 
1CO.14.7	Saa ara nso na nneɛma a nkwa nni mu sɛ ebia abɛn anaa sanku a wɔde bɔ nnwom no, sɛ nnwom no nhyehyɛe no bɔ mu anna hɔ a, obiara rente ne dɛ. 
1CO.14.8	Na sɛ nea ɔbɔ torobɛnto no nso ammɔ no yiye a, hena na obesiesie ne ho akɔ ɔko? 
1CO.14.9	Saa ara nso na mibisa se, sɛ moka kasa foforo a emu nna hɔ a, ɛbɛyɛ dɛn na obi ate asɛm a moka no ase? Mo nsɛm no bɛyera wɔ mframa mu.
1CO.14.10	Kasa ahorow bebree na ɛwɔ wiase, nanso emu biara nni hɔ a ntease nni mu. 
1CO.14.11	Na sɛ mente kasa a obi ka no ase a, nea ɔreka saa kasa no bɛyɛ ɔhɔho ama me na me a meretie no nso, mayɛ ɔhɔho ama no. 
1CO.14.12	Esiane sɛ ɛyɛ mo pɛ sɛ munya Honhom no akyɛde boro biribiara so no nti, ɛsɛ sɛ mo nso muso biribiara a ɛboa ma asafo no tim no mu dennen.
1CO.14.13	Ɛsɛ sɛ obi a ɔka kasa foforo no bɔ mpae ma saa akyɛde no tumi ma ɔkyerɛ nsɛm a ɔka no ase. 
1CO.14.14	Sɛ meka kasa foforo bɔ mpae a, me honhom bɔ saa mpae no bi nanso mʼadwene mmoa.
1CO.14.15	Dɛn na afei ɛsɛ sɛ meyɛ? Mede me honhom bɛbɔ mpae nanso mede mʼadwene bɛtaa akyiri; mede me honhom bɛto dwom nanso mede mʼadwene bɛto bi. 
1CO.14.16	Sɛ wonam honhom nko so da Onyankopɔn ase a, ɛbɛyɛ dɛn na obi a ɔka nhyiam no ho no betumi agye wʼaseda mpae no so se “Amen” bi? Ɔkwan biara nni hɔ a ɔbɛfa so ate nea woreka no ase. 
1CO.14.17	Sɛ ɛba saa a, na wʼaseda mpae a worebɔ Onyankopɔn no ye sɛ dɛn ara mpo a, ɛremmoa onipa a ɔka wo ho no ɔkwan biara so.
1CO.14.18	Meda Onyankopɔn ase sɛ mekasa kasa foforo sen mo a mowɔ ha nyinaa. 
1CO.14.19	Nanso asafo mu som no mɛpɛ sɛ mɛka kasa mmaako mmaako anum pɛ a mobɛte ase na moagyina so atumi akyerɛ afoforo ade sen sɛ mɛka nsɛm mpempem wɔ kasa foforo mu.
1CO.14.20	Munnnwen sɛ, mmofra, anuanom; nanso bɔne nti, monyɛ mo ho sɛ mmofra. Nanso munnwen sɛ mmadwemma. 
1CO.14.21	Kyerɛwsɛm no ka se, “Menam nnipa a wɔka kasa foforo so bɛkasa makyerɛ saa nnipa yi. Awurade na ose. Menam ahɔho anofafa so bɛkasa, ɛwom, wɔrentie me.” 
1CO.14.22	Kasa foforo no yɛ wɔn a wonni gyidi no nsɛnkyerɛnne ɛnna Onyame asɛnka no nso yɛ gyidifo nsɛnkyerɛnne. 
1CO.14.23	Sɛ asafo no nyinaa hyia na obiara fiti ase ka kasa foforo na sɛ ahɔho anaa wɔn a wonni gyidi fra mo mu a, munnye nni sɛ wɔbɛka se moabobɔ adam? 
1CO.14.24	Nanso sɛ mo nyinaa na moka Onyankopɔn asɛm na sɛ obi a onni gyidi anaa onipa foforo bi bɛfra mo mu a, nsɛm a ɔbɛte no bɛma wanu ne ho wɔ ne bɔne ho. Nsɛm a ɔte no bebu no atɛn 
1CO.14.25	na ne kokoamsɛm bɛda adi na obebu nkotodwe asom Onyankopɔn na waka ne bɔne. Nokware ni, “Onyankopɔn ka yɛn ho wɔ ha.”
1CO.14.26	Anuanom, nsɛm a meka yi kyerɛ dɛn? Sɛ muhyia sɛ moresom a, obi to dwom; obi kyerɛkyerɛ; obi da Onyankopɔn ahintasɛm adi; obi ka kasa foforo ɛnna ɔfoforo nso akyerɛkyerɛ ase. Ɛsɛ sɛ biribiara boa asafo no nkɔso. 
1CO.14.27	Sɛ obi pɛ sɛ ɔka kasa foforo a, aboro so koraa no, ɛsɛ sɛ ɛyɛ nnipa bɛyɛ baanu anaa baasa. Ɔbaako kasa wie a, na ɔfoforo nso akasa, na obi nso akyerɛkyerɛ nsɛm a waka no ase. 
1CO.14.28	Na sɛ obi nni hɔ a ɔbɛkyerɛ kasa foforo yi ase de a, ɛsɛ sɛ onipa a ɔka saa kasa no yɛ komm wɔ nhyiam no ase na ɔkasa kyerɛ ne ho ne ne Nyankopɔn.
1CO.14.29	Nnipa baanu anaa baasa a Onyankopɔn asɛm no wɔ wɔn nkyɛn no na ɛsɛ sɛ wɔkasa na wɔn a aka no nso abu ho atɛn. 
1CO.14.30	Na sɛ obi a ɔte hɔ nso nya asɛm fi Onyankopɔn nkyɛn a, ɛsɛ sɛ onipa a ɔrekasa no gyae kasa. 
1CO.14.31	Ɛsɛ sɛ mo nyinaa ka Onyankopɔn asɛm no mmaako mmaako sɛnea mo nyinaa benya osuahu bi ne nkuranhyɛ. 
1CO.14.32	Onyankopɔn akyɛde no asɛnka no de, ɛsɛ sɛ ɛho dwumadi hyɛ nea ɔreka asɛm no nko ara nsa. 
1CO.14.33	Efisɛ, Onyankopɔn mfrɛɛ yɛn sɛ yɛmmɛyɛ basabasa na mmom asomdwoepɛfo. Sɛnea ɛte wɔ Onyankopɔn asafo mu no, 
1CO.14.34	ɛsɛ sɛ mmea a wɔwɔ asafo mu no yɛ komm wɔ asafo no nhyiam ase. Wonni ho kwan sɛ wɔkasa sɛnea Yudafo mmara no ka se ɛnsɛ sɛ wɔhwɛ hwee so no. 
1CO.14.35	Sɛ wɔrepɛ biribi mu ahu a, wommisa wɔn kununom wɔ fie. Ɔbea kasa wɔ asafo nhyiam ase a, ɛyɛ animguase.
1CO.14.36	Anaa mofa no sɛ Onyankopɔn asɛm no fi mo nkyɛn? Anaa mo nko ara mo nkyɛn na efi? 
1CO.14.37	Sɛ obi fa ne ho sɛ ɔyɛ Onyankopɔn bɔfo anaa ɔwɔ honhom akyɛde no a, ɛsɛ sɛ ɔte ne ho ase sɛ nsɛm a merekyerɛw yi, Awurade na ɔhyɛɛ me sɛ menkyerɛw. 
1CO.14.38	Enti sɛ ontie eyi a, ɛnne, ntie ɔno nso.
1CO.14.39	Enti anuanom, momma mo koma nkɔ Onyankopɔn asɛm no so nanso munnnyae kasa foforo no ka. 
1CO.14.40	Ɛsɛ sɛ moyɛ biribiara wɔ ne kwan so.
1CO.15.1	Afei, anuanom, mepɛ sɛ mekae mo adwene fa Asɛmpa a meka kyerɛɛ mo no a mugye too mu nam so maa mo gyidi mu yɛɛ den no ho. 
1CO.15.2	Ɛno ne Asɛmpa a meka kyerɛɛ mo no. Sɛ mukita Asɛmpa no mu dennen a, mubenya nkwa gye sɛ moannye anni.
1CO.15.3	Mekaa asɛm a metee a ɛho hia yiye no kyerɛɛ mo se, yɛn bɔne nti na Kristo wui sɛnea wɔakyerɛw no Kyerɛwsɛm mu se, 
1CO.15.4	wosiee no nanso nnansa so no, ɔsɔre fii awufo mu sɛnea, bio wɔakyerɛw wɔ Kyerɛwsɛm no mu se, 
1CO.15.5	ɔdaa ne ho adi kyerɛɛ Petro ne asomafo dumien no nyinaa. 
1CO.15.6	Afei, mpofirim, ɔdaa ne ho adi kyerɛɛ nʼakyidifo bɛboro ahanum a wɔn mu bi te ase na wɔn mu bi nso awuwu. 
1CO.15.7	Afei oyii ne ho adi kyerɛɛ Yakobo ne asomafo no nyinaa. 
1CO.15.8	Akyiri yi koraa, oyii ne ho adi kyerɛɛ me a meyɛ obi a wɔanwo me ntɛm. 
1CO.15.9	Meyɛ obi a misua koraa wɔ asomafo no mu na memfata mpo sɛ wɔfrɛ me ɔsomafo, efisɛ, mikunkum Onyankopɔn asafo mma.
1CO.15.10	Nanso Onyankopɔn adom nti, mete sɛ nea mete no ara na adom a ɔde dom me no aboa me yiye. Ama matumi ayɛ adwuma dennen asen asomafo a aka no nyinaa a emfi mʼankasa mʼahoɔden mu na mmom Onyankopɔn adom no na ɛredi dwuma wɔ me mu. 
1CO.15.11	Enti sɛ efi me anaa efi wɔn no, Asɛmpa a yɛn nyinaa ka ni na ɛno nso na mugye di.
1CO.15.12	Afei, sɛnea Asɛmpa no ka se wɔama Kristo asɔre afi awufo mu no, adɛn nti na mo mu bi tumi ka se wɔrentumi mma awufo nsɔre? 
1CO.15.13	Sɛ saa yɛ nokware de a, na ɛkyerɛ sɛ wɔamma Kristo ansɔre amfi awufo mu. 
1CO.15.14	Na sɛ wɔamma Kristo ansɔre amfi awufo mu a, na ɛkyerɛ sɛ, yenni asɛm biara ka na mo nso munni asɛm biara a mugye di. 
1CO.15.15	Ɛno akyi koraa na ɛkyerɛ sɛ, yɛredi atoro fa Onyankopɔn ho, efisɛ, yɛka se, ɔno na onyanee Kristo fii awufo mu a nso wamma no ansɔre amfi awufo mu sɛ ɛyɛ nokware sɛ awufo ntumi nsɔre. 
1CO.15.16	Sɛ awufo ntumi nsɔre a, na Kristo nso ansɔre. 
1CO.15.17	Na sɛ wɔamma Kristo ansɔre amfi awufo mu a, na mo gyidi no yɛ nnaadaa, na moda so yera wɔ mo bɔne mu. 
1CO.15.18	Ɛsan kyerɛ sɛ, wɔn a na wogye Kristo di a wɔawuwu no ayera. 
1CO.15.19	Na sɛ yɛn anidaso wɔ Kristo mu no ye ma saa asetena yi nko ara a, ɛnne na yɛyɛ mmɔbɔ sen obiara a ɔwɔ wiase ha.
1CO.15.20	Nanso nokware a ɛwom ne sɛ, wɔama Kristo asɔre afi awufo mu de ahyɛ mu den sɛ wɔn a wɔada wɔ owu mu no wɔbɛma wɔasɔresɔre.
1CO.15.21	Na sɛnea owu nam onipa so bae no, saa ara nso na owusɔre nam onipa so ba. 
1CO.15.22	Na sɛnea nnipa nyinaa ne Adam wɔ twaka nti wowui no, saa ara nso na esiane twaka a wɔne Kristo wɔ no nti, wɔbɛma wɔasɔre afi awufo mu. 
1CO.15.23	Nanso ebiara bɛyɛ nnidiso nnidiso a Kristo na obedi kan, na wɔn a Kristo ba mu, wɔyɛ ne de no, adi hɔ.
1CO.15.24	Afei awiei no bɛba. Kristo bedi ahonhom mu atumfo, mpanyimfo, ne tumidifo so na ɔde Onyankopɔn Ahenni no ama Onyankopɔn a ɔyɛ Agya no. 
1CO.15.25	Efisɛ, ɛsɛ sɛ Kristo di hene kosi sɛ Onyankopɔn bedi nʼatamfo nyinaa so na ɔde wɔn ahyɛ ne nan ase. 
1CO.15.26	Ɔtamfo a otwa to a obedi ne so ne owu. 
1CO.15.27	Efisɛ, Kyerɛwsɛm no ka se, “Onyankopɔn de nneɛma nyinaa ahyɛ ne nan ase.” Ɛyɛ asɛm a ɛda hɔ pefee sɛ nsɛm “Nneɛma nyinaa” no, Onyankopɔn no ankasa a ɔde nneɛma nyinaa hyɛɛ Kristo ase no nka ho. 
1CO.15.28	Na sɛ wɔde nneɛma nyinaa ahyɛ Kristo ase a, ɛnne, ɔno ankasa a ɔyɛ Ɔba no de ne ho bɛhyɛ Onyankopɔn a nneɛma nyinaa hyɛ nʼase no ase; na Onyankopɔn na odi biribiara so.
1CO.15.29	Sɛ owusɔre nni hɔ a, anka wɔn a wɔbɔ awufo din bɔ asu no bɛyɛ dɛn? Wɔn adwene ne dɛn? Sɛ ɛyɛ nokware sɛnea wɔka se, wonnyan awufo mma nkwa mu a, adɛn nti na wɔbɔ awufo din bɔ wɔn asu?
1CO.15.30	Na adɛn na dɔnhwerew biara yɛde yɛn ho to amane mu? 
1CO.15.31	Anuanom, dɔnhwerew biara mihyia owu. Ahosɛpɛw a mewɔ wɔ mo mu wɔ yɛn nkwa a yɛwɔ wɔ Kristo Yesu a ɔyɛ yɛn Awurade mu no so na migyina ka saa asɛm yi. 
1CO.15.32	Sɛ migyina nnipa adwene so na me ne “Nkekaboa” koe wɔ Efeso a, mfaso bɛn na manya? Na sɛ wɔmma awufo nsɔre mma nkwa mu a, ɛnne “Momma yennidi na yɛnnom, efisɛ, ɔkyena yebewu” sɛnea wɔka no.
1CO.15.33	“Mommma wɔnnnaada mo. Nkɔmmɔ bɔne sɛe ɔbra pa.” 
1CO.15.34	Monyɛ mo asɛde na munnyae mo akwammɔne no. Meka eyi de hyɛ mo aniwu sɛ mo mu bi nnim Onyankopɔn.
1CO.15.35	Obi bebisa se, “Ɛbɛyɛ dɛn na wobetumi ama awufo asɔre aba nkwa mu? Wɔbɛyɛ nipadua su bɛn?” 
1CO.15.36	Ɔkwasea! Sɛ wudua aba wɔ fam a, gye sɛ ewu ansa na afifi. 
1CO.15.37	Na nea wudua wɔ fam no yɛ duaba kɛkɛ; ebia ɛyɛ mo aba anaa duaba foforo a ɛnyɛ afifide no ntutɛw a, ebenyin. 
1CO.15.38	Bɔbea a Onyankopɔn adwene ho sɛ ɔpɛ sɛ ɔde bɔ aba no na ɔde bɔ no; ɔma aba biara bɔbea a ɛfata no. 
1CO.15.39	Honam a ɛkata ateasefo ho no nyinaa nyɛ honam koro. Nnipa wɔ honam baako; mmoa wɔ wɔn de; nnomaa wɔ wɔn de ɛnna nsumnam nso wɔ wɔn de.
1CO.15.40	Ɔsoro nipadua wɔ hɔ ɛnna ɛfam nipadua nso wɔ hɔ. Ahoɔfɛ bi wɔ hɔ ma ɔsoro nipadua nko ara ɛnna ahoɔfɛ bi nso wɔ hɔ ma ɛfam nipadua. 
1CO.15.41	Owia wɔ nʼankasa nʼahoɔfɛ. Ɔsram wɔ ne de nko; nsoromma ahoɔfɛ gu ahorow; na nsoromma no mu nso wɔwɔ ahoɔfɛ su ahorow.
1CO.15.42	Sɛ wɔma awufo sɔre ba nkwa mu a, saa ara na ɛbɛba. Sɛ wosie nipadua no a, ɛporɔw; wɔma ɛsɔre nso a ɛmporɔw. 
1CO.15.43	Sɛ wosie nipadua a, ɛyɛ tan na ɛyɛ mmerɛw nanso sɛ wɔma ɛsɔre a, ɛyɛ fɛ na enya ahoɔden. 
1CO.15.44	Sɛ wosie nipadua no a, ɛyɛ honam na sɛ wɔma ɛsɔre a, ɛyɛ honhom. Ɔhonam wɔ hɔ enti ɛsɛ sɛ honhom nso wɔ hɔ.
1CO.15.45	Kyerɛwsɛm no ka se, “Adam a ɔyɛ nnipa nyinaa kannifo no, wɔbɔɔ no sɛ onipa teasefo”; nanso Adam a otwa to no yɛ Honhom a ɔma nkwa.
1CO.15.46	Ɛnyɛ honhom fam no na edi kan ba na mmom honam no ba ansa na honhom no aba. 
1CO.15.47	Wɔde fam mfutuma na ɛbɔɔ Adam a odi kan no. Adam a ɔto so abien no fi soro.
1CO.15.48	Wɔn a wɔyɛ asase de no te sɛ nea wɔde dɔte bɔɔ no no; na wɔn a wɔyɛ soro mma no te sɛ wɔn a wofi soro. 
1CO.15.49	Sɛnea yɛte sɛ nnipa a wɔde dɔte bɔɔ yɛn no, saa ara na yɛbɛyɛ sɛ onipa a ofi soro no.
1CO.15.50	Anuanom, nea mepɛ sɛ mekyerɛ ne sɛ, nea wɔde honam ne mogya ayɛ no nni kyɛfa wɔ Onyankopɔn ahenni no mu; na nea ɛporɔw no ntumi ntena hɔ a ɛmporɔw.
1CO.15.51	Muntie saa ahintasɛm yi: Yɛn nyinaa renwu nanso bere tiaa bi mu wɔbɛsakra yɛn nyinaa; 
1CO.15.52	sɛ torobɛnto a etwa to no bɔ a, nsakrae no bɛyɛ anibu. Sɛ ɛbɔ a, awufo bɛdan ateasefo na yɛn nyinaa bɛsakra. 
1CO.15.53	Na nea ɛporɔw no de nea ɛmporɔw akata ne ho. Na nea ewu no de nea enwu akata ne ho.
1CO.15.54	Enti nea ɛporɔw de nea ɛmporɔw kata ne ho na nea ebewu de nea ɛrenwu kata ne ho a, Kyerɛwsɛm no bɛba mu se, “Wɔasɛe owu; nkonim aba! 
1CO.15.55	Owu, wo nkonim wɔ he? Owu, wo nwowɔe wɔ he?” 
1CO.15.56	Owu nya ne tumi fi bɔne mu na bɔne nso nya ne tumi fi Mmara no mu. 
1CO.15.57	Nanso yɛda Onyankopɔn a ɔnam yɛn Awurade Yesu Kristo so ma yɛn tumi no ase!
1CO.15.58	Enti, me nuanom, munnyina pintinn. Da biara monyɛ Awurade adwuma, efisɛ, munim sɛ moyɛ Awurade adwuma a ɛrenyɛ ɔkwa da.
1CO.16.1	Asɛm a ɛfa tow a wobeyi de aboa Onyankopɔn asafo mma a wɔwɔ Yudea ho no ni: Ɛsɛ sɛ moyɛ nea meka mekyerɛɛ Galati asafo horow sɛ wɔnyɛ no bi. 
1CO.16.2	Kwasida biara, sika a moanya no, momfa bi nsie baabi sɛnea meba mo nkyɛn a, ɛremma munyi tow. 
1CO.16.3	Sɛ meba kɔ a, mɛkyerɛw adansedi krataa mede asoma nnipa a mopene so sɛ mensoma wɔn na wɔabegye mo akyɛde no de akɔ Yerusalem. 
1CO.16.4	Sɛ ɛho hia sɛ me ne wɔn ba a, me ne wɔn bɛba.
1CO.16.5	Sɛ mifi Makedonia a na mɛba mo nkyɛn, efisɛ, mɛfa hɔ. 
1CO.16.6	Ebia medi nna kakra wɔ mo nkyɛn. Ebia medi awɔw bere no wɔ mo nkyɛn. Ɛno akyi moaboa me ama makɔ baabiara a mepɛ sɛ mekɔ. 
1CO.16.7	Mempɛ sɛ medi nna tiaa bi mo nkyɛn. Na mmom mewɔ anidaso sɛ, sɛ Awurade pɛ a, mɛtena mo nkyɛn akyɛ. 
1CO.16.8	Nanso mɛtena Efeso ha yi akosi Pentekoste da no. 
1CO.16.9	Ɛwom sɛ wɔn a wɔasɔre tia me dɔɔso de, nanso akwan pa a metumi mafa so madi dwuma pa wɔ ha.
1CO.16.10	Sɛ Timoteo ba mo kyɛn wɔ ha a, monsom no hɔho, efisɛ, ɔreyɛ Awurade adwuma sɛnea meyɛ yi ara. 
1CO.16.11	Obiara mmu no abomfiaa na mmom, mommoa no na ontu ne kwan yi asomdwoe mu na watumi asan abɛka me nsa, efisɛ, merehwɛ ɔne anuanom no anim.
1CO.16.12	Ɛfa onua Apolo ho nso, metaa hyɛ no nkuran sɛ ɔne anuanom a aka no ntaa nsra mo, nanso ɔnyɛɛ nʼadwene sɛ ɔbɛkɔ mprempren ara. Sɛ onya kwan de a, ɔbɛkɔ.
1CO.16.13	Monnwɛn, momma mo gyidi mu nyɛ den; mo bo nyɛ duru na munnya ahoɔden.
1CO.16.14	Momfa ɔdɔ nyɛ mo nnwuma nyinaa. 
1CO.16.15	Munim Stefana ne ne fifo ho asɛm. Wɔyɛ nnipa a wɔdan bɛyɛɛ Kristofo kan wɔ Hela na wɔde wɔn ho ama Onyankopɔn adwumayɛfo. Mesrɛ mo, me nuanom, 
1CO.16.16	sɛ munni nnipa a wɔte saa ne wɔn a wodi saa dwuma no bi na wɔne wɔn som no akyi. 
1CO.16.17	Mʼani gye Stefana, Fortunato ne Akaiko ba a wɔbae no ho. Wobesii mo ananmu 
1CO.16.18	na wɔama mʼani agye sɛnea wɔmaa mo ani gyei no ara pɛ. Ɛsɛ sɛ yɛkae nnipa a wɔte saa no.
1CO.16.19	Asafo a wɔwɔ Asia no kyia mo. Akwila ne Priskila ne asafo a wohyia wɔn fi no nso kyia mo. 
1CO.16.20	Anuanom a wɔwɔ ha no kyia mo. Momfa ɔdɔ nkyiakyia mo ho mo ho.
1CO.16.21	Me ara me nsa ano nkyerɛwee ni: Me Paulo, mikyia mo. 
1CO.16.22	Obiara a ɔnnɔ Awurade no, nnome mmra ne so. Maranata “Yɛn Awurade, bra!” 
1CO.16.23	Awurade Yesu adom mmra mo so. 
1CO.16.24	Me dɔ nka mo nyinaa wɔ Kristo Yesu mu.
2CO.1.1	Efi Paulo a Onyankopɔn ayi no sɛ ɔyɛ Kristo Yesu somafo no ne Timoteo a ɔyɛ yɛn nuanom no baako a wɔde rekɔto Onyankopɔn asafo a ɛwɔ Korinto ne ahotefo a wɔwɔ Akaiaman mu no nyinaa anim no nkyɛn. 
2CO.1.2	Adom ne asomdwoe a efi yɛn Agya Onyankopɔn ne Awurade Yesu Kristo nka mo.
2CO.1.3	Momma yɛnna Onyankopɔn a ɔyɛ yɛn Awurade Yesu Kristo Agya no a ɔyɛ adom Agya na ɔyɛ Onyankopɔn a mmoa nyinaa fi no no ase. 
2CO.1.4	Ɔboa yɛn wɔ yɛn amane nyinaa mu na yɛnam mmoa a yɛn ankasa anya afi Onyankopɔn nkyɛn no so atumi aboa afoforo a wɔwɔ amane ahorow mu no. 
2CO.1.5	Sɛnea yɛwɔ Kristo amanehunu mu kyɛfa no, saa ara nso na yenya Kristo mmoa a ɛdɔɔso no. 
2CO.1.6	Sɛ yehu amane a, efi mo mmoa ne mo nkwagye nti. Sɛ wɔboa yɛn a, na mo nso wɔaboa mo ama mo ahoɔden a monam boasetɔ so betumi agyina amane a yehu na yetumi gyina ano no ano bi. 
2CO.1.7	Enti gyidi a yɛwɔ wɔ mo mu no nhinhim. Yenim sɛ, sɛnea mo ne yɛn hu amane no, saa ara nso na mmoa a yenya no, munya bi.
2CO.1.8	Anuanom, yɛpɛ sɛ yɛtwe mo adwene ba ɔhaw a ɛtoo yɛn wɔ Asia mantam mu no so. Amane a yɛfaa mu no so, na na emu yɛ duru enti yɛn asetena mu anidaso nyinaa yerae. 
2CO.1.9	Yɛtee nka sɛ wɔabu yɛn kumfɔ. Saa asɛm yi sii sɛnea ɛbɛyɛ a yɛremfa yɛn ho nto yɛn ankasa so na mmom, yɛde yɛn ho bɛto Onyankopɔn a ɔma awufo sɔre no so. 
2CO.1.10	Wayi yɛn afi saa owu amanehunu yi mu na obegye yɛn. Ɔno na yɛde yɛn ani ato no so sɛ, sɛ mokɔ so bɔ mpae ma yɛn a, 
2CO.1.11	obegye yɛn bio. Eyi kyerɛ sɛ, wobebua mpae dodow biara a mobɔ ma yɛn no na Onyankopɔn behyira yɛn, na dodow no ara ama wɔn nne so de ada no ase ama yɛn.
2CO.1.12	Nea yɛhoahoa yɛn ho wɔ mu ne sɛ: yɛn ahonim kyerɛ yɛn sɛ, yɛn asetena wɔ wiase ha, ne titiriw no, ayɔnkofa a ɛda yɛne mo ntam no, fi Onyankopɔn nokware turodoo a efi tumi a efi nʼadom mu na emfi onipa nimdeɛ mu. 
2CO.1.13	Nsɛm a mubetumi akenkan, ate ase nko na yɛkyerɛw de brɛ mo. Mewɔ anidaso sɛ, mobɛte biribiara a 
2CO.1.14	monte ase yiye no ase daakye sɛnea ɛbɛyɛ a da a Awurade Yesu bɛba no, mode yɛn bɛhoahoa mo ho na yɛn nso yɛde mo ahoahoa yɛn ho.
2CO.1.15	Na minim sɛ saa asɛm yi bɛba mu. Ɛno nti na mehyehyɛe sɛ mɛba abɛsra mo na moanya nhyira mpɛn abien. 
2CO.1.16	Meyɛɛ mʼadwene sɛ, sɛ merekɔ Makedonia a, mɛba mo nkyɛn, na meresan nso a, mafa mo hɔ bio na mabisa mmoa afi mo nkyɛn ansa na makɔ Yudea.
2CO.1.17	Midwen ho yiye na meyɛɛ saa nhyehyɛe yi anaa? Anaasɛ menam wiase kwan so na meyɛɛ saa nhyehyɛe no na matwa me ho aka se, “Yiw, Yiw,” ne “Dabi, Dabi,” wɔ bere koro no ara mu? 
2CO.1.18	Sɛnea Onyankopɔn yɛ ɔnokwafo no, me bɔ a mehyɛɛ mo no nyɛ “Yiw” anaa “Dabi” asɛm.
2CO.1.19	Efisɛ, Yesu Kristo, Onyankopɔn Ba no a Silas ne Timoteo ne mʼankasa kaa ne ho asɛm kyerɛɛ mo no nyɛ “Yiw” ne “Dabi” Nyankopɔn Ba. Yesu yɛ “Yiw” ma Onyankopɔn 
2CO.1.20	na ɔno na ɔyɛ “Yiw” ma Onyankopɔn bɔhyɛ nyinaa. Eyi nti na ɛnam Yesu Kristo so nti yɛka yɛn “Amen” de hyɛ Onyankopɔn anuonyam no. 
2CO.1.21	Afei Onyankopɔn no ankasa na ɔma yɛne mo tumi gyina pintinn wɔ Kristo mu. Ɔno na ɔsraa yɛn 
2CO.1.22	faa yɛn sɛ ne de, ɛnna ɔde ne Honhom Kronkron no hyɛɛ yɛn koma mu de sii nea ɔwɔ ma yɛn nyinaa so dua.
2CO.1.23	Mefrɛ Onyankopɔn sɛ mʼadanse. Onim me koma mu. Sɛnea ɛbɛyɛ a mubenya kwan agye mo ahome nti na mankɔ Korinto no. 
2CO.1.24	Ɛnyɛ yɛn adwene ne sɛ yɛbɛhyɛ mo ama mo agye biribi adi, efisɛ mugyina pintinn wɔ gyidi mu. Na mmom, mo ahotɔ nti na yɛne mo yɛ adwuma.
2CO.2.1	Enti meyɛɛ mʼadwene sɛ meremma mo nkyɛn bio mmɛhyɛ mo awerɛhow. 
2CO.2.2	Sɛ mebɛhyɛ mo awerɛhow a, hena na ɔbɛkyekye me werɛ? Mo ara a mahyɛ mo awerɛhow no anaa? 
2CO.2.3	Saa nti na mekyerɛw saa krataa no brɛɛ mo. Na mempɛ sɛ meba mo nnipa koro no ara a mubegye mʼani no nkyɛn bɛhyɛ mo awerɛhow. Minim yiye sɛ, sɛ me ho tɔ me a, mo nso mo ho bɛtɔ mo.
2CO.2.4	Mede amanehunu, awerɛhow ne nisu na ɛrekyerɛw mo saa krataa yi. Mankyerɛw mammɛhyɛ mo awerɛhow na mmom mekyerɛw de bɛkyerɛɛ ɔdɔ a medɔ mo nyinaa.
2CO.2.5	Sɛ obi ahyɛ afoforo awerɛhow a, ɛnyɛ me na wahyɛ me saa awerɛhow no na mo anaasɛ mo mu bi na wahyɛ no saa awerɛhow no, efisɛ, mempɛ sɛ me nsa yɛ den wɔ saa onipa no so. 
2CO.2.6	Asotwe a dodow no ara bɛtwe no no dɔɔso ma no. 
2CO.2.7	Ɛsɛ sɛ mode kyɛ no na mokyekye ne werɛ sɛnea ɛbɛyɛ a awerɛhow nhyɛ no so. 
2CO.2.8	Mesrɛ mo, momma onhu sɛ mopɛ nʼasɛm pa ara.
2CO.2.9	Nea enti mekyerɛw mo krataa no ne sɛ: Mepɛ sɛ mihu sɛ moatumi agyina sɔhwɛ no ano pintinn na nsɛm a meka kyerɛ mo no nso, mudi so anaa. 
2CO.2.10	Sɛ obi yɛ bɔne bi na mode kyɛ no a, me nso mede kyɛ no. Sɛ ɛho hia sɛ mede kyɛ na mede kyɛ a, ɛsɛ sɛ mede biribiara kyɛ. Na mo nti na meyɛ saa wɔ Kristo anim 
2CO.2.11	sɛnea ɛbɛyɛ a ɔbonsam rennya yɛn ho kwan, efisɛ, yenim ne nsusuwii.
2CO.2.12	Bere a miduu Troa kɔkaa Asɛmpa no, mihui sɛ Awurade ama adwuma no yɛ ho kwan wɔ hɔ. 
2CO.2.13	Nanso me werɛ howee, efisɛ, na minhu yɛn nua Tito. Enti mekraa nnipa a wɔwɔ hɔ no na misiim mekɔɔ Makedonia.
2CO.2.14	Yɛda Onyankopɔn ase sɛ daa ɔto yɛn santen wɔ anigye ne nkonimdi mu ma yeyi hua a ɛyɛ huam. Onyankopɔn nam yɛn so ma Kristo ho asɛm trɛw kɔ baabiara sɛ aduhuam. 
2CO.2.15	Yɛte sɛ aduhuam a Kristo de ama Onyankopɔn a ɛtrɛw kɔ wɔn a wɔregye wɔn nkwa ne wɔn a wɔreyera mu. 
2CO.2.16	Na wɔn a wɔreyera no de, ɛyɛ wɔn hua bɔne a etumi kum. Nanso wɔn a wɔregye wɔn nkwa no, ɛyɛ ade a ɛyɛ huam a ɛma wɔn nkwa. Hena na obetumi agyina adwuma a ɛyɛ den sɛɛ anim? 
2CO.2.17	Yɛnte sɛ nnipa afoforo bi a wɔfa Onyankopɔn asɛm sɛ adetɔnne bi a ne bo yɛ mmerɛw na esiane sɛ Onyankopɔn asoma yɛn no nti, yɛka nokware wɔ nʼanim sɛ Kristo asomfo.
2CO.3.1	Eyi kyerɛ sɛ yɛrehoahoa yɛn ho bio anaa? Nkrataa a edi adanse pa a efi yɛn nkyɛn anaasɛ ɛreba mo nkyɛn no ho hia yɛn sɛnea ebi ho hia nnipa afoforo bi no. 
2CO.3.2	Mo ankasa moyɛ krataa a ɛwɔ yɛn nkyɛn a wɔakyerɛw wɔ yɛn koma mu sɛnea ɛbɛyɛ a obiara behu na wakan. 
2CO.3.3	Ɛyɛ nokware sɛ Kristo no ankasa na ɔkyerɛw saa krataa yi ɛnna ɔde somaa yɛn. Ɛnyɛ kyerɛwduru na wɔde kyerɛw no ɔbo pon so na mmom Onyankopɔn a ɔte ase no Honhom na wɔde kyerɛw guu nnipa koma mu.
2CO.3.4	Yɛka eyi, efisɛ, yɛnam Kristo so wɔ gyidi wɔ Onyankopɔn mu. 
2CO.3.5	Biribiara nni yɛn mu a ebetumi ama yɛasi yɛn bo aka se yebetumi ayɛ saa adwuma yi. Ahoɔden a yɛwɔ no fi Onyankopɔn. 
2CO.3.6	Ɔno na ɛnam ne so nti yetumi som apam foforo no a ɛnyɛ mmara a wɔakyerɛw na mmom Honhom. Mmara a wɔkyerɛw no de owu brɛ yɛn nanso Honhom no ma yɛn nkwa.
2CO.3.7	Bere a wɔde mmara a wɔkyerɛw no ɔbo pon so rema no, Onyankopɔn anuonyam daa adi. Ɛwom sɛ Mose anim hyerɛn a ɛhyerɛnee no dumii nanso na ano yɛ den ara kosi sɛ Israelfo no antumi anhwɛ nʼanim. Na saa mmara a ɛde owu ba de saa anuonyam no na ɛnam a, 
2CO.3.8	anuonyam bɛn na adwuma a efi Honhom mu no rennya. 
2CO.3.9	Dwuma a wobuu nnipa fɔ wɔ mu no yɛ anuonyam de. Anuonyam bɛn na dwuma a wobuu nnipa bem wɔ mu no rennya! 
2CO.3.10	Yebetumi aka se esiane sɛ nnɛ yi anuonyam no di mu yiye no nti, anuonyam a na edi mu mmere bi a atwam no kɔ. 
2CO.3.11	Na sɛ na anuonyam wɔ biribi a ɛnkyɛ mu a, anuonyam bɛn na ade a ɛte hɔ daa no rennya.
2CO.3.12	Esiane sɛ yɛwɔ saa anidaso yi nti, yɛwɔ akokoduru. 
2CO.3.13	Yɛnte sɛ Mose a ɔde nkatanim kataa nʼanim sɛnea ɛbɛyɛ a Israelfo no renhu nʼanim hyerɛn no pa a ɛrepa na ayera no. 
2CO.3.14	Na wɔn adwene mu nnɔ, na ebesi nnɛ yi, sɛ wɔkenkan apam dedaw nhoma no a, saa nkatanim no da so kata wɔn adwene so. Ansa na nkatanim no befi hɔ no, gye sɛ onipa de ne ho ma Kristo. 
2CO.3.15	Ebesi nnɛ, bere biara a wɔbɛkenkan Mose mmara no, nkatanim no da so kata wɔn adwene so.
2CO.3.16	Nanso ebetumi afi hɔ sɛnea Kyerɛwsɛm no ka se, “Mose de ne ho maa Awurade no, na ne nkatanim no fii hɔ.” 
2CO.3.17	Kenkansɛm yi mu “Awurade” no yɛ Honhom, na baabiara a Awurade Honhom wɔ no, ahofadi wɔ hɔ. 
2CO.3.18	Yɛn a nkatanim biara nkata yɛn anim no gyina hɔ ma Awurade anuonyam na saa anuonyam no ara bi fi Awurade a ɔyɛ Honhom no, sesa yɛn ma yɛkɔ ne tebea mu ma yɛnam so nya anuonyam a ɛkorɔn yiye.
2CO.4.1	Onyankopɔn nam nʼadom so de saa asɛm yi abrɛ yɛn na ɛno nti, ɛmma yɛn koma ntu. 
2CO.4.2	Yɛagyae kokoamusɛm ne aniwudeyɛ nyinaa. Yɛnnaadaa na yentwa Onyankopɔn asɛm no ho nkontompo. Yɛnnaadaa obi mma onnye nea Kyerɛwsɛm no nkae nni. Yegyae saa aniwudesɛm no nyinaa. Yegyina Onyankopɔn anim kasa enti yɛka nokware ma wɔn a wonim yɛn no nyinaa gye di.
2CO.4.3	Sɛ Asɛmpa a yɛka no yɛ ahintasɛm a, ɛyɛ ahintasɛm ma wɔn a wɔreyera. 
2CO.4.4	Wonnye nni, efisɛ, ɔbonsam asɛe wɔn adwene. Ɔtwe wɔn fi hann a ɛtow gu wɔn so no ho; hann a efi Asɛmpa no mu a ɛfa Kristo a ɔte sɛ Onyankopɔn anuonyam no ho no. 
2CO.4.5	Ɛnyɛ yɛn ankasa ho na yɛka asɛm no fa. Yɛka Yesu Kristo ho asɛm sɛ ɔno ne Awurade no na yɛn nso Yesu nti, yɛyɛ mo asomfo. 
2CO.4.6	Onyankopɔn a ɔkae se, “Esum mu na hann fi ba” no, yɛ Onyankopɔn koro no ara a ɔma ne hann hyerɛn wɔ yɛn koma mu na ama yɛanya Onyankopɔn anuonyam ho nimdeɛ a ɛhran wɔ Kristo anim no.
2CO.4.7	Nanso yɛn a yɛwɔ saa honhom mu agyapade yi te sɛ nkuku na ɛnam so da no adi sɛ tumi kɛse no fi Onyankopɔn na emfi yɛn. 
2CO.4.8	Wɔtaa haw yɛn nanso wɔnyam yɛn; ɛtɔ da bi a, yɛn adwene nsi yɛn pi nanso yɛmpa abaw; 
2CO.4.9	atamfo dɔɔso nanso yɛwɔ adamfo, na ɛtɔ da bi a, wopira yɛn, nanso ɛnsɛe yɛn. 
2CO.4.10	Mmere nyinaa yɛn nnipa dua no soa Yesu wu a owui no sɛnea ɛbɛyɛ a nʼabrabɔ bɛda adi wɔ yɛn mu.
2CO.4.11	Yɛn asetena mu nyinaa, Yesu nti, yɛte hɔ ma owu sɛnea ɛbɛyɛ a nʼabrabɔ bɛda adi wɔ yɛn nipadua a ewu no mu. 
2CO.4.12	Eyi kyerɛ sɛ owu di ne dwuma wɔ yɛn mu ɛnna nkwa nso di ne dwuma wɔ mo mu.
2CO.4.13	Kyerɛwsɛm no ka se, “Mekasae, efisɛ, na migye di.” Saa honhom mu gyidi no ara so na ɛma yɛn nso yɛkasa, efisɛ, yegye di. 
2CO.4.14	Yenim sɛ Onyankopɔn a ɔmaa Awurade Yesu sɔre fii awufo mu no bɛma yɛne Yesu asɔre na ɔde yɛn abɛka mo ho wɔ nʼanim. 
2CO.4.15	Mo nti na eyinom bɛba mu; na sɛnea Onyankopɔn adom no redu nnipa bebree nkyɛn no, saa ara nso na wɔbɛbɔ mpae ada Onyankopɔn ase de ahyɛ no anuonyam.
2CO.4.16	Esiane eyi nti, yɛn bo ntu. Ɛwom sɛ yɛn nipadua no reporɔw nkakrankakra de, nanso yɛn honhom no de, ɛsesa yɛ foforo da biara da. 
2CO.4.17	Na saa ɔhaw kakra a yɛfa mu no de anuonyam a enni awiei a ɛboro saa ɔhaw no so no bɛbrɛ yɛn. 
2CO.4.18	Yɛmfa yɛn adwene nkɔ nneɛma a yehu so na mmom nneɛma a yenhu so na yɛde yɛn adwene kɔ. Nea wotumi hu no ntena hɔ nkyɛ nanso nea yentumi nhu no tena hɔ daa.
2CO.5.1	Yenim sɛ, sɛ yewu na yegyaw saa nipadua yi a, yebenya honhom foforo a Onyankopɔn ankasa ayɛ a ɛnyɛ nipadua na ɛbɛyɛ yɛn ankasa de daa wɔ soro hɔ. 
2CO.5.2	Mprempren, yesi apini pɛ sɛ wɔde soro atenae foforo no kata yɛn ho, 
2CO.5.3	efisɛ, sɛ wɔde kata yɛn ho a, wɔrenhu yɛn nipadua nka ho. 
2CO.5.4	Na sɛ yɛwɔ saa honam yi mu a, yesi apini na adesoa bi da yɛn so; ɛnyɛ sɛ yɛmpɛ sɛ yegyaw nipadua no na mmom yɛpɛ sɛ wɔde soro atenae foforo no kata yɛn ho sɛnea ɛbɛyɛ a nkwa bɛmene nea ewu no. 
2CO.5.5	Onyankopɔn na wasiesie yɛn ama saa nsakrae yi na ɔde ne Honhom no maa yɛn sɛ nea ɔwɔ ma yɛn no nyinaa akyigyina.
2CO.5.6	Eyi nti, daa yɛwɔ akokoduru. Yenim sɛ mmere dodow a yɛwɔ saa nipadua yi mu no, ɛma yɛne Awurade fi kwan ware. 
2CO.5.7	Efisɛ, yɛn nkwa gyina gyidi so na ennyina nea yehu so. 
2CO.5.8	Yɛwɔ nkuranhyɛ nti ɛyɛ yɛn pɛ sɛ yebetu afi yɛn fi wɔ saa honam yi mu na yɛne Awurade akɔtena ne fi. 
2CO.5.9	Sɛ yɛwɔ yɛn fi ha anaa nohɔ no, yɛpɛ sɛ yɛsɔ nʼani sen biribiara. 
2CO.5.10	Efisɛ, ɛsɛ sɛ yɛn nyinaa ba Kristo anim ma obu yɛn atɛn. Sɛnea obiara tenaa ase wɔ nipadua no abrabɔ mu no, sɛ ɛyɛ papa anaa bɔne no so na wobegyina abu atɛn no.
2CO.5.11	Yenim sɛnea yɛfɛre Awurade, enti yɛka ne ho asɛmpa kyerɛ nnipa. Onyankopɔn nim yɛn yiye na mewɔ anidaso sɛ munim me nso wɔ mo koma mu.
2CO.5.12	Yɛrensan nka yɛn ho asɛmpa nkyerɛ mo na mmom yɛrebɔ ho mmɔden sɛnea mode yɛn bɛhoahoa mo ho sɛnea ɛbɛyɛ a, mubetumi ama wɔn a wɔde nipa anim hoahoa wɔn ho na ɛnyɛ wɔn su no mmuae.
2CO.5.13	Yɛabobɔ adam anaa? Ɛyɛ Onyankopɔn nti. Anaasɛ yɛn adwenem da hɔ? Ɛyɛ mo nti. 
2CO.5.14	Afei a yɛahu sɛ onipa biako na owu maa nnipa nyinaa wuu bi no nti, Kristo dɔ a ɔde dɔ yɛn no na ɛhyɛ yɛn so. Eyi kyerɛ sɛ nnipa nyinaa wɔ ne wu no mu kyɛfa bi. 
2CO.5.15	Owu maa yɛn nyinaa sɛnea ɛbɛyɛ a wɔn a wɔte ase no rentena ase mma wɔn ho bio na mmom wɔbɛtena ase ama nea yɛn nti, owui a wɔma ɔsɔre fii awufo mu no. 
2CO.5.16	Enti ɛnsɛ sɛ yegyina onipa abrabɔ so bu no atɛn bio. Na sɛ mpo bere bi a atwam no na yegyina nnipa abrabɔ so na yebuu Kristo atɛn a, afei de, yɛrenyɛ saa bio. 
2CO.5.17	Sɛ wɔka obi ne Kristo bom a, na ɔyɛ onipa foforo na onipa dedaw no kɔ ama onipa foforo aba.
2CO.5.18	Onyankopɔn a ɔnam Kristo so sesaa yɛn sɛ atamfo bɛyɛɛ ne nnamfo na ɔhyɛ yɛn sɛ yɛmfa afoforo nnamfo no so na ɔnam yɛ eyinom nyinaa. 
2CO.5.19	Asɛm a wɔde brɛ yɛn ne sɛ, Onyankopɔn nam Kristo so fa nnipa nyinaa adamfo. Onyankopɔn ankan wɔn bɔne antia wɔn na wɔakyerɛ yɛn ɔkwan a ɔfaa so faa wɔn nnamfo.
2CO.5.20	Ɛha yi, yɛkasa ma Kristo sɛnea Onyankopɔn nam yɛn so kasa kyerɛ mo se: Kristo nti, yɛsrɛ mo, momma Onyankopɔn nsakra mo mfi atamfo mu mmɛyɛ nnamfo. 
2CO.5.21	Na Kristo nni bɔne nanso yɛn nti, Onyankopɔn ma ɔfaa yɛn bɔne sɛnea ɛbɛyɛ a, yɛne no nyinaa benya Onyankopɔn trenee no.
2CO.6.1	Anuanom a moyɛ Onyankopɔn adwumayɛfo, yɛsrɛ mo sɛ, munnnye Onyankopɔn adom no kwa. 
2CO.6.2	Onyankopɔn se, “Mitiee wo bere a ɛsɛ sɛ meyɛ wo adɔe, meboaa wo da no nam so gyee wo nkwa.” Muntie! Dɔnhwerew yi mu na ɛsɛ sɛ munya Onyankopɔn adom na ɛnnɛ ne nkwagye da no.
2CO.6.3	Yɛmpɛ sɛ obiara benya yɛn adwuma ho asɛm bɔne aka enti yɛmpɛ sɛ yɛde hintidua to obiara kwan mu. 
2CO.6.4	Biribiara a yɛbɛyɛ no, ɛsɛ sɛ yɛda yɛn ho adi sɛ Onyankopɔn nkoa na yɛde boasetɔ tumi gyina ɔhaw ne amane nyinaa ano. 
2CO.6.5	Wɔahwe yɛn, wɔde yɛn ato afiase, ɛdɔm baa yɛn so, wɔama yɛayɛ adwuma a ɛboro yɛn so, yɛasi pɛ, akyen kɔm. 
2CO.6.6	Nanso yɛnam yɛn kronnyɛ, osuahu, boasetɔ ne ayamye so ada yɛn ho adi sɛ yɛyɛ Onyankopɔn asomfo. Afei yɛnam Honhom Kronkron no so, yɛn nokware dɔ, 
2CO.6.7	yɛn nokwasɛm a yɛka ne Onyankopɔn tumi so kyerɛ sɛ yɛyɛ Onyankopɔn asomfo. Trenee ne yɛn akokyɛm a yɛde kɔ ɔtamfo so na yɛde bɔ yɛn ho ban nso.
2CO.6.8	Wɔhoahoa yɛn na wogu yɛn anim ase. Wɔyaw yɛn na wɔakamfo yɛn. Wobu yɛn sɛ atorofo nanso yɛka nokware.
2CO.6.9	Wɔyɛ wɔn ho sɛnea wonnim yɛn nanso obiara nim yɛn. Yewui, sɛnea muhu no, nanso yɛte ase. Ɛwom sɛ wɔtwee yɛn aso nanso wɔankum yɛn. 
2CO.6.10	Wɔmaa yɛn werɛ howee nanso yɛn ani gye daa. Yɛsɛ ahiafo nanso yɛma nnipa bebree nya wɔn ho. Ɛyɛ sɛ yɛn nsam nni hwee nanso yɛwɔ biribiara.
2CO.6.11	Me nnamfonom a mowɔ Korinto, yɛabue yɛn koma mu aka nokware akyerɛ mo. 
2CO.6.12	Yɛmfaa biribiara nsiee mo wɔ yɛn koma mu na mo na mode nsɛm asie yɛn wɔ mo koma mu. 
2CO.6.13	Mprempren, mekasa mekyerɛ mo sɛ me mma: sɛnea yedwen mo ho no, mo nso munnwen yɛn ho saa ara bi. Mommfa biribiara nnsie yɛn. Mummue mo koma mu!
2CO.6.14	Munnnyaa mo ho mmma abosonsomfo, efisɛ, moyɛ no saa a, ɛnyɛ ye. Ɛbɛyɛ dɛn na nea eye ne nea enye ahyia? Ɛbɛyɛ dɛn na hann ne sum atena faako? 
2CO.6.15	Ɛbɛyɛ dɛn na Kristo ne ɔbonsam adwene ahyia? Dɛn na gyidini ne nea ɔnyɛ gyidini wɔ yɛ? 
2CO.6.16	Ɛbɛyɛ dɛn na Onyankopɔn asɔredan ne ɔbonsam ahoni ayɛ nhyehyɛe? Yɛyɛ Onyankopɔn a ɔte ase no asɔredan sɛnea Onyankopɔn no ankasa aka se, “Mede me nkurɔfo bɛyɛ me fi na matena wɔn mu; mɛyɛ wɔn Nyankopɔn na wɔayɛ me nkurɔfo.” 
2CO.6.17	Awurade se, “Ɛsɛ sɛ mugyaw wɔn na motew mo ho fi wɔn ho. Montew mo ho mfi nea ɛho ntew ho na megye mo. 
2CO.6.18	Mɛyɛ mo Agya na mobɛyɛ me mmammarima ne me mmammea, Otumfo Awurade na ose.”
2CO.7.1	Me nnamfo pa, wɔahyɛ yɛn saa bɔ yi nyinaa. Enti momma yɛntew yɛn ho mfi biribiara a egu honam anaa ɔkra no ho fi ho na yɛntena ase Onyankopɔn mu mfa ntew yɛn ho kronn.
2CO.7.2	Mummue mo koma mu mma yɛn. Yɛnyɛɛ obiara bɔne. Yensisii obiara na yemmuu obiara kwasea nso. 
2CO.7.3	Merenka saa asɛm yi mfa ngu mo anim ase. Sɛnea madi kan aka no, yɛdɔ mo nti daa sɛ yewu o, yɛte ase o, yɛbata mo ho. 
2CO.7.4	Migye mo di nti mede mo hoahoa me ho. Yɛn haw nyinaa mu no, mempaa abaw. Mede ahosɛpɛw retu mmirika no.
2CO.7.5	Mpo yeduu Makedonia no, yɛanhome. Na ɔhaw wɔ hɔ baabiara. Na akasakasa wɔ wɔn ntam. Afei na ehu wɔ yɛn koma mu. 
2CO.7.6	Onyankopɔn a ɔhyɛ wɔn a wɔpa abaw den no nam Tito ba a ɔbae no so hyɛɛ yɛn den. 
2CO.7.7	Ɛnyɛ ne ba a ɔbae no nko na mmom ka a ɔbɛkae se mohyɛɛ no nkuran no no. Ɔkaa sɛnea mopɛ sɛ muhu me no kyerɛɛ me. Ɔkaa sɛnea mudii yaw ne sɛnea na moasiesie mo ho sɛ mobɛbɔ me ho ban no enti mprempren, ama mʼani agye sen kan no.
2CO.7.8	Sɛ me krataa a mekyerɛw mo no hyɛɛ mo awerɛhow a, ɛnyɛ me yaw sɛ mekyerɛwee. Sɛ mihui sɛ ɛhow mo werɛ a, anka me nso me werɛ bɛhow bere tiaa bi. 
2CO.7.9	Nanso mprempren de, mʼani agye, ɛnyɛ sɛ memaa mo werɛ howee no nti, na mmom sɛ mo awerɛhow no ama moasesa mo akwan. Onyankopɔn na ɔmaa mo werɛ howee enti yɛn de, yɛanhaw mo. 
2CO.7.10	Awerɛhow a Onyankopɔn de baa mo so no nti, moanya ahonu bi a ɛnam so de mo bɛkɔ nkwagye mu enti ɛnsɛ sɛ ɛyɛ mo yaw. Nanso wiase awerɛhow de owu ba.
2CO.7.11	Hwɛ nea Onyankopɔn nam mo awerɛhow no so ayɛ: moayɛ nsiyɛfo ne nokwafo. Na nea ɛmfata, ehu, ɔtema, ahofama ne twe a wɔtwe wɔn a wɔyɛ bɔne aso no nyinaa, moakyerɛ sɛ asɛm biara nni mo ho koraa. 
2CO.7.12	Ɛwom sɛ mekyerɛw saa krataa no de, nanso ɛnyɛ obi a ɔyɛ bɔne anaa obi a wɔyɛ no bɔne nti na mekyerɛwee. Mekyerɛw bɛkyerɛɛ mo mu sɛnea Onyankopɔn anim, mode mo ho nyinaa ama yɛn no.
2CO.7.13	Ɛno na ɛhyɛ yɛn nkuran no. Ɛnyɛ nkuranhyɛ a ɛhyɛɛ yɛn no nko. Tito nso nam gye a mugyee no maa nʼani gyei no so maa yɛn nso ani gyei. 
2CO.7.14	Mede mo ahoahoa me ho akyerɛ no na moanni me hwammɔ. Daa yɛka nokware kyerɛ mo na hoa a mede mo hoahoa me ho kyerɛ Tito no nso aba mu. 
2CO.7.15	Enti sɛ ɔkae sɛnea mo nyinaa pɛe sɛ moyɛ osetie ma no na mode obu ne nidi gyee no fɛw so no a, ɛma ɔdɔ a ɔdɔ mo no mu den ara na ɛreyɛ. 
2CO.7.16	Ɛyɛ me anigye sɛ metumi de me ho nyinaa ato mo so.
2CO.8.1	Anuanom, yɛpɛ sɛ muhu nea Onyankopɔn adom ayɛ wɔ Makedonia asɔre ahorow mu. 
2CO.8.2	Wɔnam sɔhwɛ ahorow a ɛtoo wɔn a wodii saa sɔhwɛ no so no asɔ wɔn ahwɛ pa ara. Nanso na wɔn ani gye wɔn ho tumi fi wɔn hia mu yɛ adɔe ma ɛboro so. 
2CO.8.3	Midi ho adanse sɛ wɔmaa nea wobetumi ma ɛboroo so mpo. Wɔn ara fi wɔn pɛ mu 
2CO.8.4	srɛɛ yɛn sɛ yɛmma wɔmfa sika no na wɔnkɔma Kristofo a wɔwɔ Yudea no bi. 
2CO.8.5	Nanso wɔyɛ ma ɛboroo so. Nea edi kan no, wɔde wɔn ho maa Awurade. Afei, wofi Onyankopɔn pɛ mu de wɔn ho maa yɛn nso. 
2CO.8.6	Enti yɛka kyerɛɛ Tito a ofii adwuma yi ase se, ɔntoa so na ɔmmoa mo na moatumi awie saa ɔdɔ adwuma yi. 
2CO.8.7	Moyɛ adefo wɔ nea mowɔ nyinaa mu: ɔkasa mu ne nimdeɛ mu, mmoa a ɛyɛ mo pɛ sɛ moboa mu, ne ɔdɔ a mode dɔ yɛn mu. Enti yɛpɛ sɛ mode ahofama som wɔ ɔdɔ mu.
2CO.8.8	Merenhyehyɛ mmara mma mo. Na mmom mepɛ sɛ mede mo dɔ a mowɔ no toto afoforo de ho hwɛ sɛ mo dɔ no yɛ ɔdɔ pa ara anaa.
2CO.8.9	Munim adom a na yɛn Awurade Yesu Kristo wɔ. Ɔdefo a na ɔyɛ no nyinaa akyi, mo nti, ɔyɛɛ ne ho ohiani sɛnea ɛbɛyɛ a ɔnam ne hia no so bɛma mo ayɛ adefo.
2CO.8.10	Mʼadwene a mewɔ wɔ asɛm no ho ni: Eye sɛ mprempren ara mubewie nea mufitii ase afe a etwaam no. Ɛnyɛ sɛ mudii kan dii dwuma nko na mmom sɛ munyaa ɔpɛ no sɛ mobɛyɛ. 
2CO.8.11	Monkɔ so na munwie dwuma no di. Momma mo ho mpere mo sɛ mobewie te sɛ nea morefa ho adwene de nea mowɔ ayɛ. 
2CO.8.12	Sɛ wo ho pere wo sɛ wobɛma a, Onyankopɔn nam nea wowɔ so begye na ɛnyɛ nea wunni so.
2CO.8.13	Merennye nkurɔfo adesoa mmegu mo so na mmom esiane sɛ mowɔ bebree saa bere yi mu no nti, ɛyɛ fɛ sɛ moboa wɔn a wonni bi no. 
2CO.8.14	Na sɛ ɛba sɛ biribi ho hia mo na sɛ wɔwɔ bi a, wɔaboa mo. Eyi ma mo nyinaa yɛ pɛ. 
2CO.8.15	Sɛnea Kyerɛwsɛm no ka se, “Onipa a ɔboaboaa dodow ano no annya dodow na onipa a ɔboaboaa kakraa bi ano no annya kakraa bi koraa.”
2CO.8.16	Yɛda Onyankopɔn ase sɛ wama Tito ho pere no sɛ yɛn ara wɔ mmoa a yɛpɛ sɛ yɛde boa mo no ho. 
2CO.8.17	Ɛnyɛ sɛ ɔpenee yɛn abisade so nko na mmom ɔno ankasa fii ne pɛ mu pɛe sɛ ɔboa nti na osii nʼadwene pi sɛ ɔbɛba mo nkyɛn no. 
2CO.8.18	Yɛresoma onua bi a wobu no wɔ asɔre horow no nyinaa mu wɔ asɛnka no ho no aka ne ho. 
2CO.8.19	Ɛno akyi asɔre horow no ayi no sɛ ɔne yɛn ntutu akwan wɔ mmere a yɛredi ɔdɔ ho dwuma de ahyɛ Awurade anuonyam yi no, na yɛmfa nkyerɛ nso sɛ yɛpɛ sɛ yɛboa.
2CO.8.20	Yɛhwɛ yɛn ho so yiye sɛ asɛm biara remma ɔkwan a yɛbɛfa so de saa akyɛde yi adi dwuma no ho. 
2CO.8.21	Yɛn botae ne sɛ, yɛbɛyɛ nea eye wɔ Awurade ne nnipa anim.
2CO.8.22	Enti yɛresoma yɛn nuabarima aka wɔn ho. Yɛasɔ no akwan horow bebree so ahwɛ na yɛahu sɛ ɛyɛ ne pɛ sɛ ɔboa. Na mprempren a wanya mo mu ahotoso yi, ɛbɛma ne ho apere no sɛ ɔbɛboa. 
2CO.8.23	Tito de, ɔyɛ me boafo a ɔne me yɛ adwuma de boa mo na anuanom a wɔne no rekɔ no de, wɔyɛ asɔre ahorow ananmusifo a wɔhyɛ Kristo anuonyam. 
2CO.8.24	Momma wonhu ɔdɔ a modɔ wɔn sɛnea ɛbɛyɛ a asafo no nyinaa behu sɛ hoa a yɛde mo hoahoa yɛn ho no, yɛ nokware.
2CO.9.1	Ɛho nhia sɛ mekyerɛw mo fa mmoa a wɔboa Onyankopɔn nkurɔfo a wɔwɔ Yudea no ho. 
2CO.9.2	Minim sɛ ɛyɛ mo pɛ sɛ moboa nti, mede mo ahoahoa me ho akyerɛ nnipa a wɔwɔ Makedonia no. Mekae se, “Anuanom a wɔwɔ Hela” no siesiee wɔn ho sɛ wɔbɛboa afe a etwaam no mu. Mo ahokeka no akanyan wɔn mu fa kɛse no. 
2CO.9.3	Afei merema anuanom yi aba mo nkyɛn sɛnea ɛbɛyɛ a hoa a yɛde wɔn hoahoa yɛn ho no nyɛ nsɛnkeka kwa. Na, sɛnea mekae no, mubesiesie mo ho aboa. 
2CO.9.4	Sɛ anyɛ saa na sɛ nnipa no ne me fi Makedonia ba behu sɛ munsiesiee mo ho a, yɛn anim begu ase. Ɛnyɛ mo anim gu a ebegu ase nko, na mmom, sɛ yɛwɔ mo mu ahotoso no nso ka ho.
2CO.9.5	Enti midwen ho hui sɛ, eye sɛ anuanom bi di mʼanim kan na wɔkɔpɛ akyɛde a mohyɛɛ me ho bɔ no gu hɔ. Ɛba saa a, bere a medu hɔ no na ɛwɔ hɔ na adi adanse sɛ mo na momae efisɛ, na mopɛ sɛ moma nti, na mmom na ɛnyɛ sɛ ɛsɛ sɛ moma.
2CO.9.6	Monkae saa asɛm yi: Onipa a ogu aba kakraa bi no, betwa so kakraa bi, na nea ogu aba pii no, betwa so pii. 
2CO.9.7	Mo mu biara mma sɛnea wadwene ho no a, ɛnyɛ sɛ yaw anaa ɔhyɛ mu, efisɛ, Onyankopɔn pɛ obi a ɔde anigye ma akyɛde no asɛm. 
2CO.9.8	Na Onyankopɔn betumi ama wo aboro nea ɛho hia wo no so, enti daa na wowɔ nea ɛho hia wo na wubenya bi nso adi dwuma foforo a ɛfata sɛ wudi. 
2CO.9.9	Kyerɛwsɛm no ka se, “Ofi ne koma mu ma ahiafo, nʼadɔe no tena hɔ daa.”
2CO.9.10	Na Onyankopɔn a ɔma ogufo no aba ne abodoo di no bɛma wo nso aba a ehia wo nyinaa na wahwɛ so ama anyin na wadɔe no nti, asow bebree.
2CO.9.11	Daa ɔbɛhwɛ ma woanya ade na woayɛ adɔe, na ɛnam so ma dodow no ara ada Onyankopɔn ase wɔ mo akyɛde a munya fi yɛn nkyɛn no ho. 
2CO.9.12	Saa adɔe a moyɛ yi, monyɛ mma Onyankopɔn nkurɔfo nko, na mmom, ɛnam so ma yɛda Onyankopɔn ase a enni kabea. 
2CO.9.13	Esiane dwuma a moadi de adi mo ho adanse pa no nti, nnipa gyina nokware a moadi wɔ Kristo asɛnka no ne mo adɔe a moyɛ maa obiara no so bɛkamfo Onyankopɔn. 
2CO.9.14	Enti wɔde ɔdɔ bɛbɔ mpae ama mo, efisɛ, Onyankopɔn ama mo adom a ɛboro so.
2CO.9.15	Yɛda Onyankopɔn ase wɔ nʼakyɛde a enni kabea no ho.
2CO.10.1	Me, Paulo a, sɛ mewɔ mo nkyɛn a meyɛ mmerɛw na sɛ minni mo nkyɛn nso a me koko yɛ duru ma mo no, na mitu saa fo yi. Mesrɛ me Kristo a ɔyɛ ɔyamyefo no din mu sɛ: 
2CO.10.2	Sɛ meba hɔ a, monnhyɛ me mma menkasakasa mo anim. Minim yiye sɛ me bo betumi ayɛ duru wɔ nnipa a wɔka se wiase adwene na yɛde di dwuma no no so. 
2CO.10.3	Ɛyɛ nokware sɛ, yɛte wiase nanso yennyina wiasesɛm so wɔ yɛn ko mu. 
2CO.10.4	Akode a yɛde ko no mfi wiase. Ɛyɛ Onyankopɔn akode a ano yɛ den a yebetumi de asɛe atamfo mpampin a wɔabobɔ. Yɛsɛe akyinnyehunu. 
2CO.10.5	Yɛsɛe akwansiwde biara a etia Onyankopɔn ho nimdeɛ no. Yɛto adwene biara nnareka ma wɔtie Kristo. 
2CO.10.6	Sɛ mo setie wie pɛyɛ na mosan yɛ asoɔden ɔkwan biara so a, yɛbɛtwe mo aso.
2CO.10.7	Sɛnea nneɛma te no ara na muhu. Obi wɔ hɔ a ɔkari ne ho ka se, ɔyɛ Kristo de? Onii no nkari ne ho bio nhwɛ efisɛ, yɛn nso yɛyɛ Kristo de sɛnea ɔno nso yɛ ne de no. 
2CO.10.8	Ɛnyɛ me aniwu sɛ aba sɛ mede tumi a Awurade de ama me sɛ memfa nhwɛ mo na munnyin na memmfa nnsɛe mo no bɛhoahoa me ho. 
2CO.10.9	Mempɛ sɛ mudwen sɛ mede me nkrataa a mekyerɛw mo no rehunahuna mo.
2CO.10.10	Obi bɛka se, “Paulo nkrataa mu nsɛm no yɛ yaw nanso sɛ ɔba yɛn nkyɛn nso a, ɔyɛ bɔkɔɔ na ne nsɛm nso nka hwee!” 
2CO.10.11	Ɛsɛ sɛ saa onipa no te ne ho ase sɛ, nsonoe biara nna nsɛm a ɛwɔ yɛn nkrataa a yɛkyerɛw bere a yenni mo nkyɛɛ no, ne nea sɛ yɛwɔ mo nkyɛn a, yɛyɛ no mu.
2CO.10.12	Ɛyɛ nokware, yerentumi mfa yɛn ho ntoto wɔn a wɔfa wɔn ho sɛ wɔn asetena korɔn no ho. Saa nnipa no yɛ nkwaseafo! Wɔnam wɔn ho a wɔde wɔn ho toto wɔn ho wɔn ho no so bu wɔn ho atɛn.
2CO.10.13	Yɛn de, yɛn ahohoahoa no ntra beae bi. Yɛn ahohoahoa no ntra dwuma a Onyankopɔn atu yɛn sɛ yɛnyɛ a mo mu adwumayɛ ka ho no. 
2CO.10.14	Esiane sɛ mowɔ saa tebea no mu nti, yɛbaa mo nkyɛn bɛkaa Asɛmpa a ɛfa Kristo ho no a, yɛantra. 
2CO.10.15	Eyi nti yɛmfa adwuma a nkurɔfo ayɛ atra Onyankopɔn beae a wahyɛ so no nhoahoa yɛn ho. Nea yɛrepɛ ne sɛ mo gyidi ase betim na ɛnam so ama yɛatumi ayɛ mo mu adwuma a yɛntra beae a Onyankopɔn ahyɛ no.
2CO.10.16	Na yɛnam so atumi aka Asɛmpa wɔ aman foforo so a yɛremfa adwuma a obi nim yɛ a ɔfoforo ayɛ no nhoahoa yɛn ho.
2CO.10.17	Kyerɛwsɛm no ka se, “Obiara a ɔpɛ sɛ ɔhoahoa ne ho no nhoahoa no wɔ ade a Awurade ayɛ mu.” 
2CO.10.18	Efisɛ, ɛnyɛ ka a onipa bɛka ne ho asɛm pa no na ɛma Onyankopɔn gye no to mu na mmom onipa a Onyankopɔn no ara bɛka ne ho asɛm pa no na ogye no to mu.
2CO.11.1	Mewɔ anidaso sɛ, sɛ meyɛ nkwaseade koraa a, mubegye me. Mepa mo kyɛw, monyɛ saa. 
2CO.11.2	Metwe mo ho ninkunu sɛnea Onyankopɔn twe mo ho ninkunu no. Mote sɛ ɔbaabun a, mahyɛ ɔbarima baako pɛ bi a, ɔno ne Kristo no bɔ sɛ mede mo bɛma no aware. 
2CO.11.3	Misuro sɛ wɔbɛsɛe mo adwene na mo a mode mo ho nyinaa ama Kristo no, mubegyae sɛnea Ɔwɔ no nam anifere so daadaa Hawa no. 
2CO.11.4	Mode anigye gye obiara a ɔba mo nkyɛn bɛka Yesu foforo a ɔnyɛ nea yɛka ne ho asɛm kyerɛ mo no di; mugye honhom no ne asɛmpa a nsonoe da ɛno ne Honhom ne Asɛmpa a yɛka kyerɛ mo no ntam no di.
2CO.11.5	Minnye nni sɛ mofa me sɛ meyɛ “Asomafo” no mu abomfiaa. 
2CO.11.6	Ebia mʼano ntew de, nanso mʼadwene mu abue. Ɔkwan biara so, yɛama mo ate saa asɛm yi ase.
2CO.11.7	Mebɛkaa Onyankopɔn Asɛmpa no kyerɛɛ mo no, mannye mo hwee. Mebrɛɛ me ho ase sɛnea ɛbɛma mo akorɔn. Bɔne a meyɛe ne sɛ meyɛɛ saa? 
2CO.11.8	Bere a na mereyɛ mo mu adwuma no, asafo afoforo bi na na wotua me ka. Na miwia wɔn de boa mo. 
2CO.11.9	Bere a na mewɔ mo nkyɛn no, sɛ sika ho hia me a, na menhaw mo. Na anuanom a wɔte Makedonia no de biribiara a ɛho hia me brɛ me. Sɛnea na ɛte mmere a atwam no, saa ara nso na daakye bɛyɛ. Merenyɛ adesoa mma mo da. 
2CO.11.10	Kristo nokwaredi a ahyɛ me ma nti, mehyɛ mo bɔ sɛ obiara rentumi nka mʼahohoahoa yi nhyɛ wɔ Helaman mu da. 
2CO.11.11	Adɛn nti na meka saa? Efisɛ, mennɔ mo anaa? Onyankopɔn nim sɛ medɔ mo. 
2CO.11.12	Mɛkɔ so madi dwuma a meredi no mprempren yi sɛnea ɛbɛyɛ a saa “asomafo” no rennya kwan nhoahoa wɔn ho sɛ dwuma a wodi no te sɛ yɛn dwuma a yedi no pɛ.
2CO.11.13	Saa nnipa no nyɛ nokware asomafo. Wɔyɛ atoro asomafo a wɔnam twa atoro wɔ wɔn adwuma ho ma nnipa hu wɔn sɛ wɔyɛ Kristo asomafo. 
2CO.11.14	Ɛnyɛ me nwonwa, efisɛ, ɔbonsam koraa tumi sesa ne ho ma ɔdan yɛ sɛ hann. 
2CO.11.15	Enti ɛnyɛ nwonwa sɛ nʼasomfo tumi sesa wɔn ho de daadaa nnipa sɛ wɔyɛ papa. Awiei no, wobenya wɔn nneyɛe so akatua pɛpɛɛpɛ.
2CO.11.16	Miti mu ka bio se: ɛnsɛ sɛ obiara susuw sɛ meyɛ ɔkwasea. Sɛ mususuw saa a, ɛnne munnye me sɛnea mubegye ɔkwasea na menam so matumi mahoahoa me ho. 
2CO.11.17	Asɛm a mereka yi nyɛ nea Awurade pɛ sɛ meka. Meka ahohoahoa ho asɛm a, na mekasa sɛ ɔkwasea. 
2CO.11.18	Nanso esiane sɛ nnipa bebree hoahoa wɔn ho nipasu mu nti, me nso mɛyɛ saa. 
2CO.11.19	Mo ankasa mo ani atew nti mode anigye gye nkwaseafo. 
2CO.11.20	Mugye obi a ɔhyɛ mo so anaa nea onya mo ho biribi anaa nea osum mo firi anaa nea ommu mo anaa nea ɔbɔ mo ani so. 
2CO.11.21	Mefɛre sɛ megye eyi ato mu, nanso yɛn ahoɔmmerɛw na ɛma yɛyɛɛ saa. Sɛ obi tumi de biribi hoahoa ne ho a, ɛnne na mekasa sɛ ɔkwasea; me nso metumi ahoahoa me ho wɔ dekode no ho bi.
2CO.11.22	Wɔyɛ Hebrifo anaa? Me nso meyɛ bi. Wɔyɛ Israelfo anaa? Me nso meyɛ bi. Wɔyɛ Abraham asefo anaa? Me nso meyɛ bi.
2CO.11.23	Wɔyɛ Kristo asomfo anaa? Mekasa sɛ ɔbɔdamfo. Nanso meyɛ ɔsomfo pa sen wɔn. Mayɛ adwuma a ɛyɛ den sen wɔn; mada afiase mpɛn pii; wɔabɔ me mmaa bebree na metaa mebɛn owu nso. 
2CO.11.24	Yudafo bɔɔ me mmaa aduasa akron ahorow anum. 
2CO.11.25	Romafo bɔɔ me mmaa mpɛn abiɛsa na wosiw me abo pɛnkoro. Metenaa ahyɛn mu ma ɛbɔe mpɛn abiɛsa. Midii nsu ase nnɔnhwerew aduonu anan pɛn. 
2CO.11.26	Mʼakwantu ahorow mu, mihyiaa nsuyiri ne akwanmukafo. Mihuu amane wɔ Yudafo ne Amanamanmufo nsam. Mihuu nkurow so amane. Mihuu wuram amane. Mihuu ɛpo so amane ne nnamfo a wɔnka nokware nsam amane. 
2CO.11.27	Mayɛ adwuma a ɛyɛ den na ɔbrɛ wɔ mu. Mpɛn pii menna. Ɔkɔm ne sukɔm dee me. Mpɛn pii minnya aduan a ɛbɛso me nni. Minnya baabi nna anaa atade nhyɛ. 
2CO.11.28	Bere biara na mema asafo ahorow no ho nsɛm yɛ me asɛnhia. 
2CO.11.29	Sɛ obi yɛ mmerɛw a ɛma me nso meyɛ mmerɛw. Sɛ obi ka ɔfoforo kɔ bɔne mu a, ɛma me werɛ how.
2CO.11.30	Sɛ mehoahoa me ho a, na ɛsɛ sɛ mehoahoa me ho wɔ nneɛma a ɛkyerɛ me mmerɛwyɛ no mu. 
2CO.11.31	Awurade Yesu no, Onyankopɔn ne Agya no a ɛsɛ sɛ yɛkamfo no no nim sɛ merentwa nkontompo. 
2CO.11.32	Bere a mewɔ Damasko no, Amrado a na ɔhyɛ ɔhene Areta ase no maa awɛmfo wɛn kurow no pon pɛe sɛ wɔkyere me. 
2CO.11.33	Nanso wɔde me sii kɛntɛn mu twetwee me faa ɔfasu bi a apae tokuru mu de me sii fam ma miguan fii ne nsam.
2CO.12.1	Ɛwom sɛ ahohoahoa ho nni mfaso biara de, nanso ɛsɛ sɛ mehoahoa me ho. Nanso afei mɛka anisoadehu ne adiyisɛm a Awurade ada no adi akyerɛ me no.
2CO.12.2	Minim Okristoni bi a mfe dunan ni biribi hwim no de no kɔɔ soro. Minnim sɛ saa asɛm yi sii ampa ara anaasɛ ɛyɛ anisoadehu. Onyankopɔn nko ara na onim. 
2CO.12.3	Miti mu bio. Minim sɛ wohwim saa ɔbarima yi kɔɔ Paradise. Bio minnim sɛ saa asɛm yi sii ampa ara anaasɛ ɛyɛ anisoadehu. Onyankopɔn nko ara na onim. 
2CO.12.4	Na ɛhɔ na ɔtee nneɛma bi a wode ka nsɛm a ɛnyɛ ye, nneɛma a onipa anofafa ntumi nka. 
2CO.12.5	Enti mede saa onipa yi bɛhoahoa me ho na meremfa me ara me ho nhoahoa me ho gye sɛ nneɛma a ɛda me adi sɛ meyɛ mmerɛw no ho. 
2CO.12.6	Sɛ mepɛ sɛ mehoahoa me ho a, anka merenyɛ ɔkwasea, efisɛ, anka mɛka nokware. Nanso merenhoahoa me ho, efisɛ, mempɛ sɛ obiara bu me otitiriw sen sɛnea wahu na wate afi me nkyɛn no.
2CO.12.7	Sɛnea ɛbɛyɛ a ɛnam saa adiyisɛm nwowaso yi nti meremma me ho so no, ɔbonsam somaa ne bɔfo ma ɔbɛhwee me, brɛɛ me ase. 
2CO.12.8	Mebɔɔ eyi ho mpae mpɛn abiɛsa kyerɛɛ Awurade na mesrɛɛ no se ɔmma omfi me so nkɔ.
2CO.12.9	Ne mmuae a ɔmaa me ne sɛ, “Mʼadom nko ara na ɛho hia wo na bere a woayɛ mmerɛw no na me tumi mu yɛ den pa ara.” Enti ɛyɛ me anigye pa ara sɛ mede me mmerɛwyɛ hoahoa me ho sɛnea ɛbɛyɛ a mɛte Kristo banbɔ tumi a ɛbɔ me ho ban no. 
2CO.12.10	Esiane Kristo nti, mepene mmerɛwyɛ, ɔyaw, amanehunu, ɔtaa ne akwansiwde so. Efisɛ, me mmerɛwyɛ mu no na meyɛ den.
2CO.12.11	Meyɛ me ho sɛ ɔkwasea nanso mo na moama mayɛ saa. Mo na anka ɛsɛ sɛ mugye me tom. Na sɛ menyɛ hwee a, ɔkwan biara so no, menyɛ sɛ abomfiaa wɔ mo anim nsen “Asomafo” a mubu wɔn no. 
2CO.12.12	Mede boasetɔ dii dwuma wɔ mo mu de kyerɛe sɛ meyɛ ɔsomafo. 
2CO.12.13	Dwumadi no bi yɛ nsɛnkyerɛnne ne anwonwade. Adɛn nti na moyɛ asɔre a aka no mu abomfiaa, efisɛ, mammisa mo mmoa bi nti? Mesrɛ mo momfa saa mfomso no nkyɛ me.
2CO.12.14	Eyi ne ne mpɛn abiɛsa so a masiesie me ho pɛ sɛ mebɛsra mo. Na meba nso a, meremmisa mo biribiara. Mo na merehwehwɛ mo na ɛnyɛ mo sika. Efisɛ ɛnyɛ mma na ɛsɛ sɛ wɔhwɛ wɔn awofo na mmom awofo na ɛsɛ sɛ wɔhwɛ mma. 
2CO.12.15	Ɛbɛyɛ me anigye sɛ mo nti, mɛhwere nea mewɔ ne mʼadagyew de aboa mo. Esiane sɛ medɔ mo yiye no nti, mo dɔ a modɔ me no so bɛtew anaa?
2CO.12.16	Mobɛte ase sɛ na menyɛ adesoa mma mo. Nanso obi bɛka se, na meyɛ ɔdaadaafo a mede nnaadaa yii mo.
2CO.12.17	Ɔkwan bɛn so? Menam abɔfo a mesomaa wɔn mo nkyɛn no so sisii mo anaa? 
2CO.12.18	Mesomaa Tito sɛ ɔnkɔ, ɛnna mesomaa onua baako kaa ne ho. Mokyerɛ sɛ Tito sisii mo anaa? Ɔno ne me nyinaa nkita adwenekoro nni dwuma koro?
2CO.12.19	Ebia, mudwen sɛ ɔpɛ ara na yɛpɛ sɛ yɛka biribi de tetew yɛn ho wɔ mo anim. Dabi! Yɛkasa sɛnea Kristo pɛ sɛ yɛka wɔ Onyankopɔn anim. Na biribiara a yɛyɛ no nso, me nnamfo pa, yɛyɛ de boa mo. 
2CO.12.20	Misuro sɛ, sɛ midu hɔ a, sɛnea anka mepɛ sɛ mihu mo no, merenhu mo saa. Saa ara nso na sɛnea anka mopɛ sɛ muhu me no, morenhu me saa. Minim sɛ mɛba abɛto akasakasa ne anibere, abufuw ne pɛsɛmenkominya, ɔyaw ne nseku, ahantan ne basabasayɛ so. 
2CO.12.21	Misuro sɛ da a mɛba bio no, Onyankopɔn begu mʼanim ase wɔ mo anim na mesu mama wɔn a wɔayɛ bɔne dedaw na wonnuu wɔn ho wɔ wɔn akɔnnɔ ne aguamammɔ ho no.
2CO.13.1	Nsra a ɛto so abiɛsa a merebɛsra mo ni. Kyerɛwsɛm no ka se, “Adanse a nnipa baanu anaasɛ baasa bedi no na ɛsɛ sɛ wɔfa.” 
2CO.13.2	Bere a mebaa mo nkyɛn nea ɛto so abien no, mebɔɔ mo kɔkɔ bi. Mereti mu bio mprempren a minni mo nkyɛn yi. Sɛ mesan ba bio a, mo anaa nnipa afoforo bi a wɔayɛ bɔne no, meremfa wɔn ho nkyɛ wɔn, 
2CO.13.3	efisɛ, mopɛ sɛ muhu nsɛnkyerɛnne bi sɛ Kristo nam me so kasa. Ɔnyɛ mmerɛw sɛ ɔbɛyɛ mo mu adwuma na mmom, ɔwɔ tumi wɔ mo mu. 
2CO.13.4	Ɛwom sɛ mmerɛwyɛ mu na wɔbɔɔ no asɛnnua mu nanso Onyankopɔn tumi mu na ɔte ase yi. Sɛ yɛde yɛn ho bata ne ho a, yɛn nso yɛyɛ mmerɛw de, nanso yɛn ayɔnkofa a yɛne no wɔ nti, yɛne no bɛtena wɔ Onyankopɔn tumi mu.
2CO.13.5	Monsɔ mo ho nhwɛ na mummu mu ho atɛn nhwɛ sɛ mote ase wɔ gyidi mu anaa. Munim yiye sɛ Kristo Yesu te mo mu anaa? Sɛ ɔnte mo mu a, na ɛkyerɛ sɛ moantumi sɔhwɛ no. 
2CO.13.6	Minim yiye sɛ mubehu sɛ yɛanni nkogu.
2CO.13.7	Afei, yɛbɔ mpae srɛ Onyankopɔn sɛ, morenyɛ biribiara a enye sɛnea ɛbɛyɛ a nnipa behu sɛ yɛadi nkonim, nso wohu yɛn sɛ yɛsɛ nnipa a yɛadi nkogu wɔ sɔhwɛ no mu. 
2CO.13.8	Yɛrentumi nsɔre ntia nokware na mmom, nokware nko na ɛsɛ sɛ yegyina ma no. 
2CO.13.9	Sɛ yehu sɛ yɛyɛ mmerɛw na moyɛ den a, na yɛn ani agye. Enti yɛn nso yɛrebɔ mpae sɛ mobɛyɛ pɛ.
2CO.13.10	Ɛno nti na merekyerɛw saa krataa yi abrɛ mo sɛnea ɛbɛyɛ a sɛ meba a, merennyina tumi a Awurade de ama me sɛ memfa mmoa mo na munnyin na mo mu antetew no so ne mo anni no dennen so.
2CO.13.11	Enti, anuanom, makra mo! Mompere nhwehwɛ ade pa; muntie mʼafotu; mo ne mo ho mo ho nka na montena ase asomdwoee mu. Na ɔdɔ ne asomdwoe Nyankopɔn no ne mo bɛtena.
2CO.13.12	Momfa onuadɔ nkyiakyia mo ho mo ho. 
2CO.13.13	Onyankopɔn nkurɔfo nyinaa kyiakyia mo.
2CO.13.14	Yɛn Awurade Yesu Kristo adom ne Nyankopɔn dɔ ne Honhom Kronkron no ayɔnkofa nka mo nyinaa.
GAL.1.1	Saa krataa yi fi me Paulo a ɔfrɛ a wɔfrɛɛ me sɛ memmɛyɛ ɔsomafo no mfi onipa na mmom efi Yesu Kristo ne Agya Nyankopɔn a ɔma ɔsɔre fii awufo mu no nkyɛn. 
GAL.1.2	Me ne anuanom a wɔwɔ ha nyinaa bom kyia Galati asafo ahorow no nyinaa.
GAL.1.3	Adom ne asomdwoe a efi yɛn Agya Nyankopɔn ne Awurade Yesu Kristo nka mo.
GAL.1.4	Yɛn bɔne nti, Kristo yɛɛ osetie maa yɛn Agya Nyankopɔn nam so de ne ho bɔɔ afɔre de gyee yɛn fii bɔne a yɛwɔ mu nnɛ yi mu. 
GAL.1.5	Anuonyam nka Onyankopɔn daa nyinaa. Amen.
GAL.1.6	Mo ho yɛ me nwonwa! Ɛnkyɛɛ koraa, morepa nea ɔnam Kristo adom so frɛɛ mo no akɔ asɛmpa foforo ho. 
GAL.1.7	Nokwarem, asɛmpa foforo biara nni baabi, nanso meka efisɛ, nnipa bi wɔ hɔ a wɔredan mo adwene pɛ sɛ wɔsesa Kristo Asɛmpa no.
GAL.1.8	Na sɛ yɛn anaa ɔbɔfo fi soro bɛka asɛmpa a nsonoe da ɛno ne yɛn Asɛmpa no ntam a, onii no bɛka afobu a enni awiei mu. 
GAL.1.9	Yɛaka dedaw na mereti mu bio se: Obiara a ɔbɛka asɛmpa a ɛne Asɛmpa a moagye atom no bɔ abira no bɛkɔ afobu a enni awiei mu.
GAL.1.10	Nea nnipa pene so na mereyɛ yi anaa? Dabi! Mepɛ nea Onyankopɔn pene so! Anaa mereyɛ nea ɛsɔ nnipa ani? Sɛ migu so reyɛ nea ɛsɔ nnipa ani a, ɛnne merenyɛ Kristo somfo.
GAL.1.11	Anuanom, mepɛ sɛ mote ase sɛ, Asɛmpa a meka kyerɛ mo no mfi onipa. 
GAL.1.12	Me nsa anka amfi onipa nkyɛn. Saa ara nso na ɛnyɛ onipa na ɔkyerɛɛ me. Ɛyɛ Kristo no ankasa na ɔdaa no adi kyerɛɛ me.
GAL.1.13	Moate sɛ na mesɛe mʼadagyew nyinaa wɔ Yudasom ho. Afei moate nso sɛ na mede atirimɔden taa Onyankopɔn akyidifo na mefaa ɔkwan biara a metumi so pɛe sɛ metɔre wɔn ase. 
GAL.1.14	Mʼafɛfo Yudafo no de, na mʼadwene mu abue wɔ Yudasom ho sen wɔn nyinaa. Na mikita yɛn nenanom amanne nso mu denneenen.
GAL.1.15	Nanso Onyankopɔn nam nʼadom so frɛɛ me ansa na ɔrewo me sɛ memmɛsom no. Na bere a osii nʼadwene pi 
GAL.1.16	sɛ ɔbɛda ne Ba no adi akyerɛ me sɛnea ɛbɛyɛ a mɛka Asɛmpa a ɛfa ne ho akyerɛ Amanamanmufo no, mankɔ obiara nkyɛn amma wantu me fo; 
GAL.1.17	saa ara nso na mankɔ Yerusalem mankohu asomafo a na wodi mʼanim kan no. Mmom, mekɔɔ Arabia prɛko pɛ ɛnna mesan mʼakyi baa Damasko. 
GAL.1.18	Mfirihyia abiɛsa akyi na mekɔɔ Petro nkyɛn wɔ Yerusalem ne no kodii nkɔmmɔ. Midii ne nkyɛn nnawɔtwe abien. 
GAL.1.19	Manhu ɔsomafo biara wɔ hɔ ka Awurade nua Yakobo ho.
GAL.1.20	Nsɛm a merekyerɛw yi yɛ nokware. Merentwa nkontompo enti Onyankopɔn mmoa me.
GAL.1.21	Ɛno akyi mebaa Siria ne Kilikia. 
GAL.1.22	Saa bere no na Kristo asafo horow a wɔwɔ Yudea no mu nnipa nnim me. 
GAL.1.23	Nsɛm a na wɔaka afa me ho se, “Afei de ɔbarima no a na ɔtaa yɛn no ka gyidi a na ɔpɛ sɛ ɔsɛe no no ho asɛm.” 
GAL.1.24	Na me nti, wɔhyɛɛ Onyankopɔn anuonyam.
GAL.2.1	Mfe dunan akyi, me ne Barnaba san kɔɔ Yerusalem. Mede Tito nso kaa me ho. 
GAL.2.2	Mekɔe efisɛ, Onyankopɔn na ɔdaa no adi kyerɛɛ me sɛ menkɔ. Me ne mpanyimfo no yɛɛ nhyiam kokoam kyerɛkyerɛɛ asɛmpa a meka mekyerɛɛ Amanamanmufo no mu kyerɛɛ wɔn. Na mempɛ sɛ mʼadwuma a mayɛ dedaw ne nea migu so reyɛ no yɛ ɔkwa. 
GAL.2.3	Ɛwom sɛ me hokafo Tito yɛ Helani de, nanso wɔanhyɛ no sɛ ontwa twetia, 
GAL.2.4	na mmom, nnipa bi a wɔboapa yɛɛ wɔn ho sɛ anuanom no bi a wɔde wɔn ho abɔ kuw no pɛe sɛ wotwa no twetia. Saa nnipa yi baa yɛn mu sɛ akwansrafo bɛhwɛɛ ahofadi a yɛnam yɛn a yɛne Kristo ayɛ baako so anya no, na wɔnam so adan yɛn nkoa no. 
GAL.2.5	Sɛnea ɛbɛyɛ a Asɛmpa no bɛtena mo nkyɛn nti, yɛamma wɔn kwan koraa.
GAL.2.6	Wɔn a wɔfa wɔn ho sɛ wɔyɛ atitiriw no, sɛnea wɔte biara no meka se, minhu wɔn ntam nsonoe biara. Onyankopɔn nhwɛ nnipa ho mmu atɛn; saa mpanyimfo no mfaa adwene foforo biara mmɛkaa mʼasɛm no ho. 
GAL.2.7	Na mmom wohui sɛ Onyankopɔn de dwuma no ahyɛ me nsa sɛ menka Asɛmpa no nkyerɛ Amanamanmufo sɛnea ɔde dwuma no hyɛɛ Petro nsa sɛ ɔnka Asɛmpa no nkyerɛ Yudafo no ara pɛ. 
GAL.2.8	Na Onyankopɔn a ɔnam Petro so yɛ adwuma sɛ Yudafo mu somafo no ara na ɔnam me so yɛ adwuma wɔ Amanamanmufo mu sɛnea Petro yɛ Yudafo mu adwuma no pɛ. 
GAL.2.9	Yakobo, Petro ne Yohane a na wɔfa no sɛ wɔyɛ mpanyimfo no, gye too mu sɛ, Onyankopɔn ama me dwuma sononko bi sɛ minni, enti wokyiaa me ne Barnaba. Wɔpenee so sɛ yɛnyɛ adwuma wɔ Amanamanmufo no mu na wɔn nso wɔnyɛ adwuma wɔ Yudafo no mu. 
GAL.2.10	Wobisae sɛ yɛnkae ahiafo wɔ wɔn kuw no mu sɛnea mepɛ sɛ meyɛ no.
GAL.2.11	Bere a Petro baa Antiokia no, mitiaa nea ɔreyɛ no mu wɔ bagua mu, efisɛ, na ɔreyɛ mfomso. 
GAL.2.12	Ansa na mmarima bi a Yakobo somaa wɔn no beduu hɔ no, na Petro ne anuanom Amanamanmufo no ato nsa adidi. Nanso nnipa no bedui akyi no, ɔtwee ne ho sɛ ɔne wɔn nnidi bio, efisɛ, na osuro wɔn a wɔpɛ sɛ wotwa Amanamanmufo twetia no. 
GAL.2.13	Anuanom Yudafo a aka no yɛɛ sɛ ahufo de wɔn ho bɔɔ Petro maa Barnaba nso de ne ho kɔbataa wɔn ho. 
GAL.2.14	Mihui sɛ nsɛm a wɔreka no ne Asɛmpa no bɔ abira no, mekaa no wɔ Petro ne bagua no anim se, “Woyɛ Yudani nanso woyɛ wo ho sɛ Amanamanmuni. Wonyɛ wo ho sɛ Yudani. Ɛbɛyɛ dɛn na woatumi ahyɛ Amanamanmufo ama wɔatena ase sɛ Yudafo?”
GAL.2.15	Ɛyɛ nokware sɛ yɛyɛ Yudafo fi yɛn awo mu. Yɛnyɛ Amanamanmufo nnebɔneyɛfo no.
GAL.2.16	Yenim sɛ ansa na obi bɛfata Onyankopɔn anim no, na gye sɛ wagye Yesu Kristo adi a ɛnyɛ sɛ ɔbɛyɛ nea Mmara no hwehwɛ sɛ ɔnyɛ no. Yɛn nso, yɛagye Kristo Yesu adi sɛnea ɛbɛyɛ a yɛnam ogye a yegye Kristo di no so na ɛnyɛ Mmara no apɛde a yɛyɛ so na yɛnam bɛfata Onyankopɔn anim. Onipa biara nni hɔ a ɔbɛyɛ nea Mmara no hwehwɛ sɛ ɔnyɛ na ɔbɛfata Onyankopɔn anim. 
GAL.2.17	Sɛ yɛpɛ sɛ wobu yɛn bem wɔ Kristo mu na sɛ ɛda adi sɛ yɛyɛ nnebɔneyɛfo a, na ɛkyerɛ sɛ Kristo pɛ bɔne? Ɛnte saa koraa. 
GAL.2.18	Sɛ mifiti si nea mabubu no a ɛkyerɛ sɛ mebu Mmara so. 
GAL.2.19	Na Mmara no nti, mawu. Mmara no ankasa akum me sɛnea ɛbɛyɛ a mɛtena ase mama Onyankopɔn. Wɔabɔ me ne Kristo asɛnnua mu 
GAL.2.20	enti ɛnyɛ me na mete ase bio na mmom Kristo no na ɔte me mu. Saa asetena a mete mu mprempren yi, mete ase wɔ Onyankopɔn Ba no a ɔdɔ me na ɔde ne nkwa maa me no gyidi mu. 
GAL.2.21	Mempo Onyankopɔn adom no. Sɛ onipa nam Mmara so fata Onyankopɔn anim a, na ɛkyerɛ sɛ Kristo wu a owui no yɛ ɔkwa.
GAL.3.1	Mo Galatifo adwenemharefo! Hena na ɔdan mo adwene saa? Mo ara mo anim na wɔkyerɛkyerɛɛ bɔ a wɔbɔɔ Yesu asɛnnuam no kyerɛɛ mo. 
GAL.3.2	Mummua me saa asɛm yi: Moyɛɛ nea Mmara no hwehwɛ sɛ monyɛ ansa na Onyankopɔn Honhom no reba mo so anaasɛ mutiee Asɛmpa no, gye dii ansa? 
GAL.3.3	Saa na mo adwene mu yɛ hare? Mode Onyankopɔn Honhom fii ase; afei mopɛ sɛ mode mo ara mo tumi wie? 
GAL.3.4	Mo suahu yi nyinaa ho amma mfaso biara? Minnye nni saa. 
GAL.3.5	Esiane sɛ moyɛ nea Mmara no hwehwɛ sɛ monyɛ no nti na Onyankopɔn hwiee ne Honhom no guu mo so ma moyɛɛ anwonwade no anaasɛ mutiee Asɛmpa no na mugye dii no nti?
GAL.3.6	Ɛte sɛ nea Kyerɛwsɛm no ka faa Abraham ho no pɛ se, “Ogyee Onyankopɔn dii na esiane ne gyidi nti, Onyankopɔn gyee no sɛ onipa trenee.” 
GAL.3.7	Enti ɛsɛ sɛ mote ase sɛ, nnipa a wɔwɔ gyidi no na wɔyɛ Abraham asefo turodoo. 
GAL.3.8	Kyerɛwsɛm no dii kan hui sɛ Onyankopɔn nam gyidi so bɛma Amanamanmufo adan aba ne nkyɛn. Eyi nti, Kyerɛwsɛm no dii kan kaa Asɛmpa no kyerɛɛ Abraham se, “Ɛnam wo so Onyankopɔn behyira nnipa a wɔwɔ asase so nyinaa.” 
GAL.3.9	Abraham gye dii, na wohyiraa no, na wɔn a wogye di nyinaa nso, wɔahyira wɔn sɛnea wohyiraa no no.
GAL.3.10	Wɔadome wɔn a wodi Mmara so no. Kyerɛwsɛm no ka se, “Obiara a onni nea wɔakyerɛw wɔ Mmara nhoma no mu no so no, Onyankopɔn nnome wɔ ne so!” 
GAL.3.11	Afei, akyinnye biara nni ho sɛ Mmara rentumi nka obiara mmata Onyankopɔn ho; efisɛ, Kyerɛwsɛm no ka se, “Nea wɔnam gyidi so aka no abata Onyankopɔn ho no bɛtena ase.” 
GAL.3.12	Nanso Mmara no nnyina gyidi so. Mmom Kyerɛwsɛm no ka se, “Onipa a ɔyɛ nea Mmara no hwehwɛ sɛ ɔnyɛ no, te hɔ ma Mmara no.”
GAL.3.13	Nanso Kristo agye yɛn afi nnome a Mmara no de brɛɛ yɛn no mu, efisɛ, wayɛ nnome ama yɛn sɛnea Kyerɛwsɛm no ka se, “Obiara a wɔbɛsɛn no dua so no hyɛ Onyankopɔn nnome ase.” 
GAL.3.14	Kristo gyee yɛn sɛnea ɛbɛyɛ a nhyira a wohyiraa Abraham no nam Kristo so bɛba Amanamanmufo so na yɛnam gyidi so anya bɔ a Honhom no ahyɛ yɛn no.
GAL.3.15	Anuanom, mede yɛn asetena mu asɛm bi bɛyɛ nhwɛso: Sɛ nnipa baanu bi pene asɛm bi so na wɔyɛ ho apam a, obiara rentumi mmu apam no so na wɔrentumi mfa biribi nka ho.
GAL.3.16	Onyankopɔn hyɛɛ Abraham ne nʼaseni bɔ. Kyerɛwsɛm no nka se, “Wo ne wʼasefo” a ɛkyerɛ nnipa bebree. Ɛka se, “Wo ne wʼaseni” a ɛkyerɛ sɛ onipa baako a ɔno ne Kristo no. 
GAL.3.17	Mekyerɛ sɛ: Onyankopɔn yɛɛ apam na ɔhyɛɛ bɔ sɛ obedi so. Mmara a wɔhyɛɛ no mfirihyia ahanan ne aduasa ni no rentumi ngu apam no na ɛrentumi ntwa bɔ a Onyankopɔn hyɛe no nso mu. 
GAL.3.18	Na sɛ nea Onyankopɔn de ma no gyina Mmara so a, ɛnne na emfi ne bɔhyɛ no bio. Na esiane sɛ Onyankopɔn ahyɛ ho bɔ no nti na ɔde maa Abraham no.
GAL.3.19	Ɛnne na Mmara no botae ne dɛn? Wɔde kaa ho sɛnea ɛbɛda bɔne adi na ɛbɛtena hɔ kosi sɛ Abraham aseni a ne nti wɔhyɛɛ saa bɔ no bɛba. 
GAL.3.20	Abɔfo na wɔnam onipa so de Mmara no ma. Nanso sɛ onipa baako na ɔwɔ hɔ de a, nea odi ntam no ho nhia. Saa onipa baako no ne Onyankopɔn.
GAL.3.21	Eyi kyerɛ sɛ Mmara no tia Onyankopɔn bɔhyɛ no anaa? Dabida! Sɛ mmara bi wɔ hɔ a etumi ma nnipa nkwa a, ɛnne na onipa nam mmara so betumi aka ne ho abata Onyankopɔn. 
GAL.3.22	Nanso Kyerɛwsɛm no aka se, wiase nyinaa hyɛ bɔne tumi ase sɛnea ɛbɛyɛ a akyɛde a wɔnam Yesu Kristo so hyɛɛ ho bɔ no, wɔde bɛma wɔn a wogye di no.
GAL.3.23	Ansa na gyidi no reba no, Mmara no too yɛn mpokyerɛ kosi sɛ wɔbɛda gyidi no adi.
GAL.3.24	Enti Mmara no na na ɛhyɛ yɛn so kosii sɛ Kristo bae sɛnea ɛbɛyɛ a wɔnam gyidi so bɛka yɛn abata Onyankopɔn ho. 
GAL.3.25	Afei a bere adu sɛ yegye Kristo di no, Mmara nni yɛn so tumi bio.
GAL.3.26	Ɛnam gyidi so nti na mo nyinaa yɛ Onyankopɔn mma a mo ne Kristo Yesu aka abom no. 
GAL.3.27	Wɔbɔɔ mo asu hyɛɛ Kristo mu nti moafa Kristo mu nnepa no ato mo ho so. 
GAL.3.28	Enti nsonoe nna Yudafo ne Amanamanmufo, ne nkoa ne wɔn a wɔde wɔn ho, ne mmarima ne mmea ntam. Mo nyinaa mo ne Kristo ayɛ baako. 
GAL.3.29	Sɛ moyɛ Kristo de a, na moyɛ Abraham asefo na mo nsa bɛka bɔ a Onyankopɔn ahyɛ mo no.
GAL.4.1	Asɛm a mereka ne sɛ, mpɛn dodow a ɔdedifo no yɛ abofra no, ɛwom sɛ agyapade no nyinaa hyɛ ne nsa de, nanso nsonoe biara nna ɔno ne akoa ntam. 
GAL.4.2	Eisane sɛ onnyinii no nti, nnipa bi wɔ hɔ a wɔhwɛ, toto nneɛma ma no kosi bere a nʼagya ahyɛ sɛ wɔnnan agyapade no mma no no.
GAL.4.3	Saa ara na yɛn nso bere a yɛyɛ mmofra no, wiase ahonhom dii yɛn so ara kosii sɛ yenyinii honhom mu no. 
GAL.4.4	Nanso mmere pa no dui no, Onyankopɔn somaa ɔno ankasa ne Ba. Ɔbae sɛ ɔba a ɛna awo no bɛhyɛɛ Yuda Mmara ase 
GAL.4.5	de gyee wɔn a na wɔhyɛ Mmara no ase no sɛnea ɛbɛyɛ a yɛbɛyɛ Onyankopɔn mma.
GAL.4.6	Sɛnea ɛbɛyɛ a wobehu sɛ moyɛ ne mma nti, Onyankopɔn somaa ne Ba no Honhom, Honhom a ɛteɛm se, “Agya, mʼagya no,” ma ɛbɛhyɛɛ yɛn koma mu. 
GAL.4.7	Enti, wonyɛ akoa bio na mmom woyɛ ɔba. Esiane sɛ woyɛ ne ba nti, Onyankopɔn de nea ɔwɔ nyinaa bɛma ne mma.
GAL.4.8	Mmere bi a atwam no, na munnim Onyankopɔn, enti mosom wɔn a na wɔnyɛ anyame no sɛ nkoa. 
GAL.4.9	Nanso afei a moahu Onyankopɔn anaasɛ Onyankopɔn ahu mo yi, adɛn nti na mopɛ sɛ modan mo ho ma nkyerɛkyerɛ a aba nni mu no? Adɛn nti na mopɛ sɛ moyɛ wɔn asomfo bio? 
GAL.4.10	Mudi nna, abosome, nnapɔnna ne mfe bi. 
GAL.4.11	Misuro ma mo sɛ masɛe mʼahoɔden wɔ mo ho kwa.
GAL.4.12	Mesrɛ mo, me nuanom, monyɛ sɛ me, efisɛ, mete sɛ mo. Monyɛɛ me bɔne biara. 
GAL.4.13	Sɛnea munim no, na meyare nti na mekaa Asɛmpa no kyerɛɛ mo kan no. 
GAL.4.14	Ɛwom sɛ na me nipadua no yɛ sɔhwɛ ma mo de, nanso moampo me. Mmom, mugyee me sɛnea mubegye Onyankopɔn bɔfo; mugyee me sɛnea mubegye Kristo Yesu.
GAL.4.15	Mo ani gyei na saa anigye no wiee dɛn? Metumi aka se, sɛ mubetumi a, anka mubetutu mo ani de ama me.
GAL.4.16	Nokware a meka kyerɛ mo nti na afei mabɛyɛ mo tamfo yi?
GAL.4.17	Saa nnipa no pɛ sɛ wɔtwe mo ba wɔn nkyɛn nanso wonni adwene pa. Wɔhwehwɛ sɛ wɔbɛtetew me ne mo ntam na ama mo ani aku wɔn ho sɛnea wɔn ani ku mo ho no. 
GAL.4.18	Eye sɛ mubenya saa adwene no ama dwuma pa di a ɛbɛkɔ so saa daa na ɛnyɛ bere a mewɔ mo nkyɛn. 
GAL.4.19	Me mma pa, mo a mo nti merehu awo yaw bio kosi sɛ Kristo bɛtena mo mu no, 
GAL.4.20	ɛyɛ me pɛ sɛ anka mewɔ mo nkyɛn na me ne mo dwennwene nsɛm bi ho nanso, esiane yɛn ntam kwan ware a ɛware no nti, minhu nea menyɛ. 
GAL.4.21	Mibisa mo a mopɛ sɛ mohyɛ Mmara no ase no se, monte nea Mmara no ka no anaa? 
GAL.4.22	Mmara no se, na Abraham wɔ mma baanu. Ɔne afenaa bi woo baako na ɔne ɔbea bi a ɔde ne ho nso woo baako. 
GAL.4.23	Afenaa ba no, wɔwoo no honam kwan so, ɛnna ɔbea a ɔde ne ho no nso, nam Onyankopɔn bɔhyɛ so woo ne ba no.
GAL.4.24	Saa asɛm yi yɛ mfatoho efisɛ, saa mmea baanu yi gyinaa hɔ ma apam abien. Mmea no mu baako a ne din de Hagar a ofi bepɔw Sinai so no woo ne mma nyinaa wɔ nkoasom mu. 
GAL.4.25	Hagar wɔ hɔ ma bepɔw Sinai a ɛwɔ Arabia a ogyina hɔ ma Yerusalem a ɔne nʼasefo nyinaa yɛ nkoa. 
GAL.4.26	Nanso Yerusalem a ɛwɔ soro no de, ɛde ne ho na ɔyɛ yɛn na.
GAL.4.27	Efisɛ wɔakyerɛw se, “Di ahurusi, obonin. Wo a wonkoo awo da, di ahurusi, efisɛ, ɔbea a woguan gyaa no no bɛwo pii akyɛn ɔbea a ɔne ne kunu te.”
GAL.4.28	Afei, me nuanom, esiane Onyankopɔn bɔ a ɔhyɛe no nti, moyɛ ne mma te sɛ Isak pɛ. 
GAL.4.29	Saa bere no na ɔba a wɔnam honam kwan so woo no no taa nea wɔnam Onyankopɔn Honhom mu woo no no. Na ɛnnɛ yi ɛte saa. 
GAL.4.30	Na Kyerɛwsɛm no ka dɛn? Ɛka se, “Tow afenaa no ne ne ba no kyene; efisɛ, afenaa ba no rennya kyɛfa wɔ nʼagya agyapade mu sɛ ɔbea a ɔde ne ho no ba no.” 
GAL.4.31	Enti, anuanom, yɛnyɛ afenaa no mma na mmom yɛyɛ ɔbea a ɔde ne ho no mma.
GAL.5.1	Ahofadi nti na Kristo ama yɛde yɛn ho no. Munnyina pintinn. Mommma ho kwan mma wɔmmfa mo nnyɛ nkoa bio.
GAL.5.2	Muntie! Me Paulo, meka mekyerɛ mo se, sɛ moma ho kwan ma wotwa mo twetia a, na ɛkyerɛ sɛ Kristo ho amma mfaso biara amma mo koraa. 
GAL.5.3	Mebɔ mo kɔkɔ bio sɛ obiara a ɔbɛma ho kwan ama wɔatwa no twetia no, na ɛsɛ sɛ odi Mmara no nyinaa so. 
GAL.5.4	Mo a mopɛ sɛ wɔka mo bata Onyankopɔn ho nti mudi Mmara no so no, atew mo ho afi Kristo ho. Onyankopɔn adom no nni mo so bio.
GAL.5.5	Yɛn de, yɛn anidaso ne sɛ Onyankopɔn bɛka yɛn abata ne ho. Eyi ne gyidi a ɛnam tumi a ɛwɔ Onyankopɔn Honhom no mu no yɛretwɛn. 
GAL.5.6	Sɛ yɛne Kristo Yesu yɛ baako a, nsonoe biara nna twetiatwa ne momonotoyɛ ntam. Nea ɛho hia ne gyidi a ɛnam ɔdɔ so di dwuma.
GAL.5.7	Na anka moretu mmirika no yiye! Na hena na ɔma mugyaee nokware no tie? Ɔkwan bɛn so na ɔfa daadaa mo? 
GAL.5.8	Saa nnaadaa no mfi Onyankopɔn a ɔfrɛ mo no. 
GAL.5.9	Wɔka se, “Mmɔkaw kakraa bi na ɛma mmɔre no nyinaa tu.” 
GAL.5.10	Meda so wɔ mo mu anidaso. Bata a yɛde yɛn ho abata Awurade no, ma minya gyidi sɛ, meremfa adwene foforo na nea ɔredaadaa mo no, ɔte dɛn ara a, Onyankopɔn bɛtwe nʼaso. 
GAL.5.11	Anuanom, sɛ migu so ka twetiatwa ho asɛm a, adɛn nti na wɔda so taa me? Na sɛ ɛno na ɛyɛ nokware a, anka mʼasɛm a meka fa Kristo asɛnnua ho no nkɔfa ɔhaw mma. 
GAL.5.12	Sɛ ɛkaa me nko a, anka wɔn a wɔhaw mo no atwa wɔn ho atwitwa wɔn ho.
GAL.5.13	Me nuanom, mo de, wɔfrɛɛ mo sɛ mommɛde mo ho. Nanso mommma saa ahofadi yi nnyɛ anoyi a ɛbɛma mo nipadua no adi mo so. Mmom, momfa ɔdɔ nsom mo ho mo ho. 
GAL.5.14	Efisɛ, Mmara no nyinaa tiaatwa kyerɛ sɛ, “Dɔ wo yɔnko sɛ wo ho.” 
GAL.5.15	Na sɛ mokeka na mopirapira mo ho mo ho a, ɛnne monhwɛ yiye na moansɛesɛe mo ho mo ho.
GAL.5.16	Asɛm a meka ne sɛ, momma Honhom no nni mo abrabɔ so, Mommma honam akɔnnɔ nnni mo so. 
GAL.5.17	Efisɛ, nea honam pɛ no tia nea Honhom no pɛ; saa ara nso na nea Honhom no pɛ no, honam no tia. Wɔn baanu no yɛ atamfo. Eyi kyerɛ sɛ worentumi nyɛ nea wopɛ sɛ woyɛ. 
GAL.5.18	Sɛ Honhom no kyerɛ wo kwan a, na wonhyɛ Mmara ase.
GAL.5.19	Dwuma a bɔne su di no da adi pefee. Eyinom ne aguamammɔ, efi, ahohwi, 
GAL.5.20	abosonsom, aduto, ɔtan, akayɛ, ahoɔyaw, abufuw, aperepere, kunsunkunsun, mpaapaemu, 
GAL.5.21	nitan, nsabow, agobɔne, ne nneɛma a ɛtete saa. Mebɔ mo kɔkɔ sɛnea mabɔ mo bi dedaw no se, wɔn a wɔtena ase saa no, renkɔ Onyankopɔn ahenni no mu.
GAL.5.22	Na Honhom no aba ne ɔdɔ, anigye, asomdwoe, abodwokyɛre, ayamye, papayɛ, gyidi, 
GAL.5.23	odwo, anidahɔ. Mmara biara nni hɔ a etia eyinom.
GAL.5.24	Na wɔn a wɔyɛ Kristo de no abɔ wɔn nipasu no ne honam akɔnnɔ asɛnnua mu. 
GAL.5.25	Honhom no ama yɛn nkwa. Ɛsɛ sɛ ɔhwɛ yɛn abrabɔ so. 
GAL.5.26	Ɛnsɛ sɛ yɛyɛ ahantan, yiyi yɛn ho yɛn ho abufuw anaa yɛma yɛn ani bere yɛn ho yɛn ho.
GAL.6.1	Anuanom, sɛ obi yɛ bɔne na mokyere no a, mo a moyɛ honhom mu nnipa no monka nʼasɛm no honhom mu. Nanso ɛyɛ a monhwɛ mo ho yiye na wɔansɔ mo anhwɛ. 
GAL.6.2	Monsoa mo ho mo ho nnesoa abia. Sɛ moyɛ saa a, mudi Kristo mmara no so. 
GAL.6.3	Sɛ obi fa ne ho sɛ ɔyɛ biribi nanso onse hwee a, obu ne ho kwasea.
GAL.6.4	Ɛsɛ sɛ obiara bu ne ho atɛn ansa na watumi de nea wayɛ no aka asɛm a ɛho nhia sɛ ɔde ne ho bɛto nea obi ayɛ ho. 
GAL.6.5	Efisɛ, ɛsɛ sɛ obiara soa nʼadesoa.
GAL.6.6	Ɛsɛ sɛ wɔn a wɔkyerɛ wɔn Asɛmpa no tua wɔn akyerɛkyerɛfo no ka.
GAL.6.7	Monnnaadaa mo ho; obiara rentumi nsi Onyankopɔn atwetwe. Nea onipa dua no, ɛno ara na otwa. 
GAL.6.8	Nea odua ma ɛsɔ ɔhonam ani no betwa no owu mu; na nea odua ma ɛsɔ Honhom no ani no fi Honhom no mu benya nkwa a enni awiei. 
GAL.6.9	Ne saa nti, mommma yɛmmmrɛ papayɛ ho, efisɛ, sɛ yɛammrɛ a, bere bi bɛba a yebetwa nnɔbae no. 
GAL.6.10	Enti mmere dodow a bere no wɔ hɔ ma yɛn no, ɛsɛ sɛ yɛyɛ obiara papa, ne titiriw no, wɔn a yɛne wɔn bɔ abusua wɔ gyidi mu no.
GAL.6.11	Monhwɛ nsɛm mmaako mmaako akɛse a mede mʼankasa me nsa akyerɛw abrɛ mo. 
GAL.6.12	Wɔn a wɔpɛ sɛ wɔhoahoa wɔn ho no ara na wɔpɛ sɛ wɔhyɛ mo ma mutwitwa twetia. Wɔyɛ saa sɛnea ɛbɛyɛ a wɔrentaa wɔne Kristo wɔ asɛnnua no ho. 
GAL.6.13	Wɔn a wotwa twetia no mpo nni Mmara no so. Pɛ ara na wɔpɛ sɛ wotwa wɔn twetia sɛnea ɛbɛyɛ a wobetumi ahoahoa wɔn ho wɔ twetiatwa no ho.
GAL.6.14	Nanso, me de, Awurade Yesu Kristo asɛnnua no nko ara na mede bɛhoahoa me ho, efisɛ, nʼasɛnnua no nti, wiase awu ama me na me nso mawu ama wiase. 
GAL.6.15	Sɛ obi atwa twetia anaa ontwaa twetia no nka hwee. Nea ɛho hia ne sɛ wobɛyɛ abɔde foforo.
GAL.6.16	Wɔn a wodi saa mmara yi so wɔ wɔn asetena mu no, asomdwoe ne mmɔborɔhunu nka wɔn; nka wɔn ne Onyankopɔn nkurɔfo nyinaa.
GAL.6.17	Asɛm a mede rewie ne sɛ: Obiara nhaw mʼadwene bio, efisɛ, atwa a ɛwɔ me honam ani no kyerɛ sɛ, meyɛ Yesu somfo.
GAL.6.18	Me nuanom, Awurade Yesu Kristo adom no nka mo nyinaa. Amen.
EPH.1.1	Saa krataa yi fi me Paulo a Onyankopɔn fi ne pɛ mu ayɛ me Kristo Yesu somafo no nkyɛn kɔ Onyankopɔn nkurɔfo a wɔte Efeso a wɔwɔ Kristo Yesu mu gyidi wɔ wɔn asetena mu no nso nkyɛn.
EPH.1.2	Adom ne asomdwoe a efi yɛn Agya Onyankopɔn ne Awurade Yesu Kristo no mmra mo so.
EPH.1.3	Momma yɛnna Onyankopɔn a ɔyɛ yɛn Awurade Yesu Kristo nʼAgya no ase. Efisɛ, ɔnam ma a wama yɛn ɔsoro Honhom mu akyɛde no so ahyira baako a yɛne Kristo ayɛ no so.
EPH.1.4	Ansa na wɔrebɔ wiase no, na Onyankopɔn ayi yɛn dedaw sɛ yɛmmɛyɛ ne de wɔ Kristo mu sɛnea ɛbɛyɛ a yɛbɛyɛ kronn na yɛayɛ pɛ wɔ nʼanim a mfomso biara nni yɛn ho. Onyankopɔn dɔ a ɔde dɔ yɛn no nti, 
EPH.1.5	na wayɛ nʼadwene dedaw sɛ ɔnam Yesu Kristo so bɛka yɛn abata ne ho sɛ ne mma. Eyi ne Onyankopɔn pɛ ne ne botae.
EPH.1.6	Momma yɛnkamfo Onyankopɔn wɔ nʼanuonyam adom ne ne dɔ Ba a ɔde no kyɛɛ yɛn kwa no ho.
EPH.1.7	Kristo wu a owui no ama yɛade yɛn ho. Ɛkyerɛ sɛ wɔde yɛn bɔne akyɛ yɛn; 
EPH.1.8	wahu yɛn mmɔbɔ a enni kabea, efisɛ, ɔte yɛn ase na onim nea eye ma yɛn bere biara mu nso.
EPH.1.9	Onyankopɔn yɛɛ nea ɔpɛe sɛ ɔyɛ na ɔnam Kristo so daa ne nhyehyɛe a wahyɛ sɛ ɔbɛyɛ a wanna no adi no adi kyerɛɛ yɛn. 
EPH.1.10	Sɛ bere no so a, Onyankopɔn nhyehyɛe a ɔde bewie ne sɛ, ɔbɛboaboa abɔde nyinaa ano, nea ɛwɔ soro ne nea ɛwɔ asase so ahyɛ ɔbaako a ɔne Kristo no ase.
EPH.1.11	Onyankopɔn nhyehyɛe ne nʼadwene so na wɔnam yɛ biribiara. Onyankopɔn botae a wasi so dua fi mfitiase pɛɛ no so na wɔnam ayi yɛn sɛ ne nkurɔfo a wɔne Kristo ayɛ baako no. 
EPH.1.12	Ne saa nti, momma yɛn a yenyaa Kristo mu anidaso kan no nkamfo Onyankopɔn anuonyam.
EPH.1.13	Saa ara na na ɛte wɔ mo ho nso. Bere a motee nokwasɛm a ɛyɛ Asɛmpa no a ɛmaa mo nkwagye no, mugyee Kristo dii maa Onyankopɔn penee so nam so hwiee Honhom Kronkron no a ɔhyɛɛ mo ho bɔ no guu mo so de kyerɛe sɛ moyɛ ne de. 
EPH.1.14	Honhom no yɛ akyigyinade a ɛkyerɛ sɛ yɛn nsa bɛka nea Onyankopɔn ahyɛ ne nkurɔfo ho bɔ no, na ɔhyɛ yɛn bɔ bio sɛ Onyankopɔn bɛma wɔn a wɔyɛ ne de no ahofadi de akamfo nʼanuonyam.
EPH.1.15	Esiane eyi nti, efi bere a metee gyidi a mowɔ wɔ Awurade Yesu mu ne ɔdɔ a modɔ Onyankopɔn nkurɔfo no, 
EPH.1.16	minnyaee aseda a meda Onyankopɔn ma mo no da. Mekae mo wɔ me mpaebɔ mu, 
EPH.1.17	na mibisa yɛn Awurade Yesu Kristo Nyankopɔn, anuonyam Agya no sɛ, ɔmma mo Honhom Kronkron no a ɔbɛma mo nyansa na wada Onyankopɔn adi akyerɛ mo, sɛnea ɛbɛyɛ a mubehu no. 
EPH.1.18	Mesrɛ sɛ mo adwene mu mmue na munhu ne hann no sɛnea ɛbɛyɛ a mubehu anidasoade a ɛno nti ɔfrɛɛ mo no ne ne nhyira nwonwaso a ɔhyɛɛ ne nkurɔfo ho bɔ no, 
EPH.1.19	ne sɛnea ne tumi yɛ adwuma fa wɔ yɛn a yegye no di no mu. Saa tumi a ɛwɔ yɛn mu yi te sɛ tumi kɛse 
EPH.1.20	a ɔnam so maa Kristo sɔre fii awufo mu na wɔde no tenaa nifa so wɔ ɔsoro hɔ no. 
EPH.1.21	Kristo di biribiara so wɔ soro hɔ. Odi soro atumfo ne awuranom so na ɔkorɔn sen dibea biara a ɛwɔ tumi a ɛwɔ wiase ha ne nea ɛreba no mu. 
EPH.1.22	Onyankopɔn de biribiara hyɛɛ Kristo nan ase na ɔde no maa asafo no sɛ otumfo Awurade a ɔkorɔn sen biribiara. 
EPH.1.23	Asafo no yɛ Kristo nipadua a ɔno ankasa hyɛ mu na ɔma biribiara wie pɛyɛ wɔ baabiara no.
EPH.2.1	Kan no, esiane mo asoɔden ne mo bɔne nti, na moawuwu wɔ honhom mu. 
EPH.2.2	Saa bere no na mudi bɔne a ɛwɔ wiase no akyi. Mutiee nea odi wim atumfo so a ɛnnɛ yi ɔno na odi wɔn a wontie Onyankopɔn asɛm no so no. 
EPH.2.3	Nokwarem, na yɛn nyinaa te sɛ wɔn na yɛtenaa ase maa yɛn ho, yɛɛ nea yɛpɛ sɛ yɛyɛ biara. Yɛn nso na ɛsɛ sɛ Onyankopɔn abufuw ba yɛn so saa ara.
EPH.2.4	Nanso Onyankopɔn ahummɔbɔ ne ne dɔ a ɔdɔ yɛn no so 
EPH.2.5	efisɛ, yɛn asoɔden nti, yewuwuu wɔ honhom mu no, ɔde yɛn ne Kristo baa nkwa mu. Onyankopɔn adom nti na wɔagye mo nkwa. 
EPH.2.6	Baako a yɛne Kristo Yesu yɛe no nti, ɔma yɛne no sɔree sɛ yɛne no nni soro so. 
EPH.2.7	Ɔyɛɛ eyi de daa ne dɔ a ɔbɛda no adi akyerɛ yɛn wɔ Yesu Kristo mu wɔ nna a ɛrebɛba no mu no adi.
EPH.2.8	Onyankopɔn adom nti na monam gyidi mu anya nkwa. Emfi mo ara mo nneyɛe mu na mmom efi Onyankopɔn akyɛde mu. 
EPH.2.9	Biribiara a aba no mfi mo nneyɛe mu nti morentumi nhoahoa mo ho. 
EPH.2.10	Onyankopɔn ne yɛn Yɛfo na yɛne Kristo Yesu baakoyɛ mu, wabɔ yɛn sɛ yɛmmɛyɛ nnwuma pa a wasiesie agu hɔ sɛ yɛmmɛyɛ no.
EPH.2.11	Mo a wɔwoo mo Amanamanmufo a Yudafo, wɔn a wɔfrɛ wɔn ho twetiatwafo, na wɔfrɛ mo wɔn a wontwaa twetia a ɛkyerɛ nea na nnipa yɛ wɔn honam no, monkae sɛnea na mote bere a atwam no. 
EPH.2.12	Saa bere no, na moatew mo ho afi Kristo ho. Na moyɛ ahɔho a monka wɔn a Onyankopɔn ayi wɔn no ho. Na munni apam a ne fapem gyina ɛbɔ a Onyankopɔn hyɛɛ ne nkurɔfo no mu kyɛfa biara. Na mote wiase ha a munni anidaso na munnim Onyankopɔn.
EPH.2.13	Nanso, afei, mo a na anka mowɔ akyirikyiri no nam baako a mo ne Kristo Yesu ayɛ no ne Kristo wu no so atwiw abɛn.
EPH.2.14	Efisɛ, Kristo no ankasa nam baako a wama Yudafo ne Amanamanmufo ayɛ no so de asomdwoe aba. Ɔnam ɔno ankasa ne honam so bubuu ɔfasuw a na etwa wɔn ntam ma wɔyɛ atamfo no. 
EPH.2.15	Ɔnam ne mmara so atwa Yuda Mmara no mu sɛnea ɛbɛyɛ a obefi nnipa horow abien no mu anya nnipa foforo a wɔne no yɛ baako na ɛnam so de asomdwoe aba. 
EPH.2.16	Kristo nam ne wu a owui asɛnnua no so no tɔree ɔtan ase. Ɔnam asɛnnua no so kaa aman abien no bɔɔ mu ma wɔbɛyɛɛ nipadua koro san de wɔn baa Onyankopɔn nkyɛn. 
EPH.2.17	Enti Kristo ba bɛkaa Asɛmpa a ɛfa asomdwoe ho no kyerɛɛ wɔn nyinaa. Ɔka kyerɛɛ mo Amanamanmufo a na mommɛn Onyankopɔn no ne mo Yudafo a na mobɛn Onyankopɔn no nyinaa. 
EPH.2.18	Kristo nti na yɛn nyinaa, Yudafo ne Amanamanmufo, nam Honhom koro so tumi ba Agya no anim.
EPH.2.19	Enti mprempren, mo Amanamanmufo no, monyɛ ahɔho bio; mo ne Onyankopɔn nkurɔfo no yɛ nnipa koro na mofra Onyankopɔn abusuafo no mu.
EPH.2.20	Mo nso wɔde mo asi fapem a asomafo no ne adiyifo no toe a Kristo Yesu no ankasa yɛ ne tweatibo no so. 
EPH.2.21	Ɔno na okita ɔdan no afaafa nyinaa mu na ɔhwɛ ma enyin bɛyɛ Awurade asɔredan kronkron no. 
EPH.2.22	Mo ne no aka abom nti, wɔasi mo ne afoforo nyinaa afra sɛ ɔdan baako a Onyankopɔn nam ne Honhom so te mu.
EPH.3.1	Eyi nti, me Paulo a mo Amanamanmufo nti, meyɛ Kristo Yesu deduani no, bɔ mpae srɛ Onyankopɔn. 
EPH.3.2	Akyinnye biara nni ho sɛ moate sɛ mo yiyeyɛ nti na Onyankopɔn nam nʼadom so de saa adwuma yi ama me sɛ menyɛ no. 
EPH.3.3	Onyankopɔn daa nʼahintasɛm no adi kyerɛɛ me. Makyerɛw asɛm tiaa bi afa eyi ho, 
EPH.3.4	na sɛ mokenkan nea makyerɛw no a, mobɛte me Kristo ahintasɛm no ase. 
EPH.3.5	Mmere bi a atwam no, na wɔnka saa ahintasɛm yi nkyerɛ nnipa nanso afei Onyankopɔn nam Honhom no so ada ahintasɛm no adi akyerɛ nʼasomafo ne nʼadiyifo kronkron no.
EPH.3.6	Saa ahintasɛm yi kyerɛ sɛ Amanamanmufo wɔ kyɛfa wɔ adedi koro no mu te sɛ Yudafo a wɔyɛ nipadua koro de no na wɔnam Asɛmpa no so ahyɛ wɔn bɔ koro no ara bi wɔ Kristo Yesu mu. 
EPH.3.7	Onyankopɔn nam nʼadom akyɛde bi so yɛɛ me Asɛm no ho somfo a efi ne tumi mu.
EPH.3.8	Ɛwom sɛ me ne aketewa pa ara wɔ nkumaa no mu nanso Onyankopɔn yɛɛ me adom sɛ menkɔka Asɛmpa a ɛfa Kristo ahonya a enni awiei no ho nkyerɛ Amanamanmufo 
EPH.3.9	na yɛmma nnipa nyinaa nhu ɔkwan a wɔbɛfa so de Onyankopɔn ahintasɛm no adi dwuma. Onyankopɔn a ɔyɛ ɔbɔadeɛ no koraa ahintasɛm no so mfe bebree 
EPH.3.10	sɛnea ɛbɛyɛ a ɛnnɛ yi wɔnam asafo, abɔfo, ɔsoro atumfo so behu Onyankopɔn nimdeɛ no nyinaa. 
EPH.3.11	Onyankopɔn nam yɛn Awurade Kristo Yesu so fi ne botae a enni awiei no mu na edii dwuma no wiei.
EPH.3.12	Yɛne no ka bom a, yɛnam gyidi a yɛwɔ wɔ Onyankopɔn mu no so betumi asi yɛn bo akɔ anim.
EPH.3.13	Mesrɛ mo, mommma mo bo nntu, efisɛ, merehu amane ma mo. Mo na mubenya ho mfaso. 
EPH.3.14	Eyi nti, mibu nkotowde wɔ Agya no 
EPH.3.15	a ɔsoro ne fam abusua biara nya ne din fi no no anim. 
EPH.3.16	Mibisa sɛ omfi nʼanuonyam dodow no mu mfa ne Honhom no so nhyɛ mo mu den, 
EPH.3.17	sɛnea ɛbɛyɛ a Kristo nam gyidi so bɛtena mo koma mu. Mebɔ mpae sɛ mobɛto ɔdɔ fapem 
EPH.3.18	sɛnea ɛbɛyɛ a mo ne Onyankopɔn nkurɔfo nyinaa benya tumi ate Kristo dɔ a ɛkorɔn no ase 
EPH.3.19	na moahu Kristo dɔ a ɛtra adwene no, na moayɛ ma wɔ Onyankopɔn mu.
EPH.3.20	Na nea otumi yɛ ma ɛtra ade nyinaa ma ɛboro so kyɛn nea yɛsrɛ anaasɛ yesusuw sɛnea tumi a ɛyɛ yɛn mu adwuma no te no, 
EPH.3.21	ɔno na Kristo Yesu mu, anuonyam nka no asafo no mu mfa nkɔ beresanten a ɛbɛba awo ntoatoaso nyinaa mu. Amen.
EPH.4.1	Me a esiane sɛ mesom Awurade nti meyɛ odediani no hyɛ mo sɛ montena ase mma ɛmfata ɔfrɛ a wɔafrɛ mo mu no. 
EPH.4.2	Bere biara munnwo, monyɛ dinn na montɔ mo bo ase. 
EPH.4.3	Daa momma Honhom no nni mo kan na mo ne mo ho mo ho ntena ase asomdwoe mu.
EPH.4.4	Nipadua baako ne Honhom baako na ɛwɔ hɔ sɛnea anidaso baako a Onyankopɔn nam so afrɛ mo wɔ hɔ no. 
EPH.4.5	Awurade baako, gyidi baako ne asubɔ baako na ɛwɔ hɔ. 
EPH.4.6	Onyankopɔn a ɔyɛ nnipa nyinaa Agya no a ɔsan yɛ yɛn nyinaa Awurade no, na ɔnam yɛn nyinaa so di dwuma na ɔwɔ yɛn nyinaa mu no, na ɔwɔ hɔ. 
EPH.4.7	Yɛn mu biara wɔ akyɛde bi a Kristo de ama yɛn.
EPH.4.8	Kyerɛwsɛm no ka se, “Bere a ɔkɔɔ soro no, ɔfaa nneduafo bebree kaa ne ho; ɔmaa nnipa akyɛde.” 
EPH.4.9	Afei, “ɔkɔɔ soro” no ase kyerɛ dɛn? Ase kyerɛ sɛ, nea edi kan no, ɔbaa fam, asase ase pɛɛ. 
EPH.4.10	Enti nea ɔbaa fam no ara na ɔkɔɔ soro kɔhyɛɛ wim nyinaa.
EPH.4.11	Ɔno na “ɔmaa nnipa akyɛde” no; oyii ebinom ma wɔbɛyɛɛ asomafo, afoforo bɛyɛɛ adiyifo, afoforo bɛyɛɛ asɛmpakafo. Ebi bɛyɛɛ asɔfo ne akyerɛkyerɛfo.
EPH.4.12	Ɔyɛɛ eyi de siesiee Onyankopɔn nkurɔfo nyinaa maa Kristo adwumayɛ na wɔnam so ama Kristo nipadua no agyina. 
EPH.4.13	Enti yɛnam yɛn gyidi ne yɛn nimdeɛ a yɛwɔ wɔ Onyankopɔn Ba no ho no bɛyɛ baako. Yɛbɛyɛ nnipa a wɔn adwenem abue na wobehu pɛ a Kristo yɛ no bi yɛn mu.
EPH.4.14	Yɛrenyɛ mmofra a nnipa bi nam wɔn nkyerɛkyerɛ so kyerɛkyerɛ afoforo, daadaa wɔn de wɔn kɔ mfomso mu no bi bio. 
EPH.4.15	Mmom, sɛ yɛtena ase nokware ne ɔdɔ honhom mu a, yebenyin wɔ Kristo a ɔyɛ asafo no Ti mu. 
EPH.4.16	Ne nti na honam no akwaa horow suso ne ho ne ho mu nam ɔdɔ mu nyin bere a wɔn mu biara di ne dwuma no.
EPH.4.17	Mede Awurade din bɔ mo kɔkɔ sɛ, monntena ase bio sɛ Amanamanmufo a wonni adwene pa bi, 
EPH.4.18	na esum aduru wɔn adwene no. Wonni kyɛfa wɔ asetena a Onyankopɔn ma no mu efisɛ, wɔapirim wɔn koma. 
EPH.4.19	Wɔn ani nwu hwee. Wɔagyaa wɔn ho ama bɔne na wɔyɛ afide ahorow nyinaa bi a wonnu wɔn ho.
EPH.4.20	Ɛnyɛ saa na musua faa Kristo ho. 
EPH.4.21	Ɛyɛ nokware sɛ motee ne nka, na sɛ moyɛ nʼakyidifo nti, wɔkyerɛɛ mo nokware a ɛwɔ Yesu mu. 
EPH.4.22	Enti montew mo ho mfi mo suban dedaw no a ɛde mo kɔɔ nnaadaa mu no ho. 
EPH.4.23	Ɛsɛ sɛ wɔyɛ mo koma ne mo adwene foforo koraa 
EPH.4.24	na montena ase wɔ suban foforo a wɔbɔɔ no Onyankopɔn sɛso a ɛda abrabɔ pa a ɛteɛ na ɛyɛ kronn no mu no.
EPH.4.25	Munntwitwa atoro nkyerɛ mo ho mo ho. Obiara nni nokware nkyerɛ ne nua, efisɛ, yɛn nyinaa yɛ nnipa baako wɔ Kristo nipadua mu. 
EPH.4.26	Sɛ wo bo fuw a, mma wʼabufuw no mfa wo nkɔ bɔne mu na mma ade nnkye wʼabufuw so. 
EPH.4.27	Mma ɔbonsam kwan.
EPH.4.28	Ɛsɛ sɛ obi a ɔbɔ korɔn no gyae korɔnbɔ no na ɔnam so aboa ahiafo. 
EPH.4.29	Mma kasa bɔne mfi wʼanom na mmom ka kasa pa na aboa afoforo wɔ nea ehia wɔn mu ne wɔn a wotie mo no.
EPH.4.30	Monnhyɛ Onyankopɔn Honhom Kronkron a wɔnam so ahyɛ mo nkwagye ho bɔ no awerɛhow.
EPH.4.31	Munnyae anoɔyaw, bo bɔne, abufuw, ateɛteɛ, ayeyawyeyaw ne ɔtan nyinaa. 
EPH.4.32	Monyɛ mo ho mo ho adɔe na momfa mo mfomso nkyekyɛkyekyɛ mo ho mo ho sɛnea Onyankopɔn nam Kristo so de mo bɔne kyɛɛ mo no.
EPH.5.1	Esiane sɛ moyɛ Onyankopɔn mma pa no nti, ɛsɛ sɛ mobɔ mmɔden na mosɛ no. 
EPH.5.2	Ɛsɛ sɛ ɔdɔ di mo abrabɔ so sɛnea Kristo dɔɔ yɛn no nti, ɔde ne nkwa too hɔ maa yɛn sɛ afɔrebɔde a ɛyɛ huam na ɛsɔ Onyankopɔn ani no.
EPH.5.3	Esiane sɛ moyɛ Onyankopɔn nkurɔfo no nti, ɛnsɛ sɛ wɔbɔ aguamammɔ anaa afide anaa anibere so de bata mo din ho. 
EPH.5.4	Saa ara nso na ɛmfata sɛ moka kasa fi. Mmom ɛsɛ sɛ moda Onyankopɔn ase.
EPH.5.5	Munnya ntease sɛ, obiara a ɔbɔ aguaman na ɔyɛ afide, na ɔyɛ oniberefo, anibere yɛ abosonsom no bi no, rennya kyɛfa biara wɔ Kristo ne Onyankopɔn ahenni no mu bi. 
EPH.5.6	Mommma obiara mmfa nsɛm a aba nni mu nnaadaa mo. Efisɛ, saa nneɛma no na ɛma Onyankopɔn bo fuw wɔn a wɔyɛ asoɔden no. 
EPH.5.7	Enti mo ne saa nnipa no nnyɛ biribiara. 
EPH.5.8	Na mo ankasa mowɔ esum mu nanso esiane sɛ moabɛyɛ Awurade nkurɔfo no nti, moaba hann mu. Enti ɛsɛ sɛ motena ase sɛ nnipa a wɔyɛ hann mma. 
EPH.5.9	Efisɛ, hann no na wotwa mu aba pa biara, a ɛyɛ trenee ne nokware.
EPH.5.10	Munsua nea ɛsɔ Awurade ani yɛ. 
EPH.5.11	Montwe mo ho mfi nneɛma hunu a nnipa yɛ a ɛwɔ esum mu no ho. Na mmom, monna no adi wɔ hann mu. 
EPH.5.12	Ɛyɛ aniwu sɛ wɔka nneɛma a wɔyɛ no esum mu no ho asɛm? 
EPH.5.13	Na sɛ wɔda nneɛma no nyinaa adi wɔ hann mu a, na wobehu wɔn su ankasa. 
EPH.5.14	Efisɛ, biribiara a wɔda no adi no bɛyɛ hann. Enti na wɔaka se, “Nyan, wo a woada, na sɔre fi awufo mu! Na Kristo bɛhyerɛn wɔ wo so.” 
EPH.5.15	Enti monhwɛ mo asetena so yiye pa ara. Monntena ase sɛ wɔn a wonnim hwee, na mmom montena ase sɛ anyansafo. 
EPH.5.16	Bere biara a mubenya no, monhwere no yiye efisɛ, nna yi yɛ nna bɔne. 
EPH.5.17	Monnyɛ adwenem harefo na monhwehwɛ nea Awurade pɛ sɛ moyɛ.
EPH.5.18	Monnnom nsa mmmow na amfa mo ankɔ ɔsɛe mu. Na mmom momma Honhom Kronkron no nhyɛ mo ma.
EPH.5.19	Momfa nnwom mu nsɛm nkasa nkyerɛ mo ho mo ho. Monto dwom mma Awurade na monkamfo no wɔ koma mu. 
EPH.5.20	Bere biara monna Agya Onyankopɔn ase wɔ biribiara mu wɔ Awurade Yesu Kristo din mu.
EPH.5.21	Esiane obu a mubu Kristo nti, mommrɛbrɛ mo ho ase.
EPH.5.22	Ɔyerenom, mommrɛ mo ho ase mma mo kununom sɛnea mobrɛ mo ho ase ma Awurade no, 
EPH.5.23	efisɛ, okunu wɔ tumi wɔ ne yere so sɛnea Kristo nso wɔ tumi wɔ asafo no so no. Kristo ankasa nipadua no yɛ asafo no Agyenkwa. 
EPH.5.24	Enti ɛsɛ sɛ ɔyerenom brɛ wɔn ho ase koraa ma wɔn kununom sɛnea asafo no brɛ ne ho ase ma Kristo no.
EPH.5.25	Okununom, monnodɔ mo yerenom sɛnea Kristo dɔɔ asafo no nti ɔde ne kra too hɔ, 
EPH.5.26	nam asubɔ ne Onyankopɔn asɛm so de tew ho 
EPH.5.27	de ama ne ho wɔ ne fɛ ne ne kronnyɛ mu a ɛho ntɔɔ kyima bi no. 
EPH.5.28	Ɛsɛ sɛ mmarima dɔ wɔn yerenom sɛnea wɔdɔ wɔn nipadua no. Ɔbarima a ɔdɔ ne yere no dɔ nʼankasa ne ho. 
EPH.5.29	Obiara ntan ne ho. Mmom, ɔma no aduan di, hwɛ no yiye sɛnea Kristo hwɛ asafo no pɛ; 
EPH.5.30	yɛn nso yɛyɛ ne nipadua ho akwaa bi.
EPH.5.31	Sɛnea Kyerɛwsɛm no ka se, “Eyi nti na ɔbarima begyaw nʼagya ne ne na na ɔde ne ho akɔbata ne yere na wɔn baanu no nyinaa ayɛ biako.” 
EPH.5.32	Saa asɛm yi yɛ nokware na mete ase sɛ ɛfa Kristo ne asafo no ho. 
EPH.5.33	Na ɛfa wo nso wo ho. Ɛsɛ sɛ okunu biara dɔ ne yere sɛ nʼankasa ne ho, na ɔyere biara nso bu ne kunu.
EPH.6.1	Mma, muntie mo awofo asɛm wɔ Awurade mu efisɛ, saa na eye. 
EPH.6.2	“Di wʼagya ne wo na ni” no ne mmaransɛm a edi kan a bɔhyɛ ka ho! 
EPH.6.3	“na asi wo yiye na wo nna nso aware asase yi so.”
EPH.6.4	Awofo, monnhyɛ mo mma abufuw. Na mmom montetew wɔn Awurade kwan pa so.
EPH.6.5	Asomfo, momfa ehu ne ahopopo ntie mo wuranom a mo ne wɔn wɔ asase so ha, na momfa koma pa nsom wɔn sɛnea moresom Kristo no. 
EPH.6.6	Ɛnyɛ bere a wɔrehwɛ mo nko na monyɛ saa sɛnea mubenya wɔn anim nyam, na mmom, momfa mo koma nyinaa nyɛ Onyankopɔn apɛde sɛ nʼasomfo. 
EPH.6.7	Momfa anigye nyɛ mo adwuma sɛ asomfo a moresom Awurade a ɛnyɛ nnipa. 
EPH.6.8	Monkae sɛ adwuma pa biara a obi yɛ no, sɛ ɔyɛ ɔsomfo anaa ɔde ne ho no, Awurade betua no so ka.
EPH.6.9	Awuranom, saa ara na mo nso monyɛ mo asomfo na munnyae wɔn ahunahuna. Monkae sɛ mo ne mo asomfo nyinaa wɔ wura baako a ɔwɔ soro; na ɔno de ɔnhwɛ anim mmu atɛn.
EPH.6.10	Nea etwa to ne sɛ, momfa mo ahoɔden nhyɛ Awurade mu wɔ ne tumi mu. 
EPH.6.11	Momfa akode a Onyankopɔn de ama mo no nyinaa nhyehyɛ mo ho sɛnea ɛbɛyɛ a mubetumi asɔre atia ɔbonsam ne ne nnaadaa no. 
EPH.6.12	Efisɛ, ɛnyɛ yɛne mogya ne honam na anya, na mmom, yɛne mpanyinni ne tumidi ne wiase yi sum mu atumfo ne ahohommɔne a ɛwɔ soro hɔ na anya.
EPH.6.13	Eyi nti, momfa Onyankopɔn akode no mprempren! Na sɛ da bɔne no ba a, moatumi agyina atamfo no anim na moko wie nso a, moagyina pintinn.
EPH.6.14	Enti munnyina hɔ; momfa nokware mmɔ mo asen, na monhyɛ trenee nkatabo 
EPH.6.15	na momfa Asɛmpa a ɛma asomdwoe no sɛ mpaboa nhyehyɛ mo nan. 
EPH.6.16	Bere biara, momfa gyidi nyɛ mo kyɛm. Na ɛno na mode bedum ɔbonsam bɛma a ɛredɛw a ɔbɛtow no. 
EPH.6.17	Momfa nkwagye kyɛw ne Onyankopɔn asɛm sɛ nkrante a Honhom no de ama mo.
EPH.6.18	Monyɛ eyi nyinaa wɔ mpaebɔ mu na mummisa Onyankopɔn hɔ mmoa. Bere biara, momma Honhom no nni mo kan wɔ mpaebɔ mu. Eyi nti munnyina pintinn na mommpa abaw. Daa mommɔ mpae mma Onyankopɔn nkurɔfo. 
EPH.6.19	Mommɔ mpae mma me na sɛ mepɛ sɛ mekasa a, Onyankopɔn ama me asɛm aka, na matumi akasa akokoduru so mada Asɛmpa no mu ahintasɛm adi. 
EPH.6.20	Ɛwom sɛ mprempren meyɛ odeduani de, nanso Asɛmpa yi nti, meyɛ ɔnanmusifo. Mommɔ mpae mma me na matumi de akokoduru akasa sɛnea ɛsɛ sɛ mekasa.
EPH.6.21	Yɛn nua pa, Tihiko, a ɔyɛ Awurade adwumayɛ mu somfo gyidini no bɛka me ho nsɛm nyinaa akyerɛ mo sɛnea ɛbɛyɛ a mubehu dwuma a meredi. 
EPH.6.22	Eyi nti na meresoma no mo nkyɛn, ama wabɛka sɛnea yɛresi kɔ so akyerɛ mo na wasan ahyɛ mo nkuran nso.
EPH.6.23	Yɛn Agya Onyankopɔn ne Awurade Yesu Kristo mma anuanom nyinaa asomdwoe ne ɔdɔ a gyidi wɔ mu. 
EPH.6.24	Adom nka wɔn a daa wɔdɔ yɛn Awurade Yesu Kristo no.
PHP.1.1	Saa nhoma yi fi Paulo ne Timoteo a wɔyɛ Kristo Yesu nkoa nkyɛn. Wɔde kɔma Yesu Kristo mu ahotefo ne ahwɛfo ne asomafo a wɔwɔ Filipi no nyinaa.
PHP.1.2	Adom ne asomdwoe a efi yɛn Agya Nyankopɔn ne Awurade Yesu Kristo nka mo.
PHP.1.3	Bere biara a mekae mo no, meda Onyankopɔn ase. 
PHP.1.4	Saa ara nso na da biara mede anigye bɔ mpae ma mo, 
PHP.1.5	efisɛ, efi da a edi kan de besi sesɛɛ no, moaboa me wɔ asɛmpaka no adwumayɛ mu. 
PHP.1.6	Eyi nti, migye di yiye sɛ: Onyankopɔn a ofitii ase yɛɛ saa adwuma pa yi wɔ mo mu no bɛkɔ so de akosi da a Yesu Kristo bɛba no.
PHP.1.7	Sɛnea mo ho adwene pa wɔ me tirim no nti, sɛ daa mekae mo a, na ne kwan so ara nen. Efisɛ, sɛ meda mpokyerɛ mu anaasɛ mede me ho na mereka Asɛmpa no no, mo nyinaa ne me nya Onyankopɔn adom. 
PHP.1.8	Onyankopɔn ankasa di me adanse sɛ mʼani agyina mo wɔ Yesu Kristo dɔ mu. 
PHP.1.9	Me mpae a mebɔ ma mo ne sɛ, ɔdɔ a mode dodɔ mo ho mo ho no mu bɛyɛ den, na mubenyin wɔ nimdeɛ ne ntease mu 
PHP.1.10	sɛnea ɛbɛyɛ a mubehu nea eye na da a Kristo bɛba no, moayɛ kronn a obi nka asɛm bi ntia mo. 
PHP.1.11	Nneɛma pa a Yesu Kristo no nko betumi de ama mo no bɛhyɛ mo abrabɔ ma de ahyɛ Onyankopɔn anuonyam, akamfo no.
PHP.1.12	Anuanom, mepɛ sɛ mote ase sɛ nneɛma a aba me so nyinaa aboa ama Asɛmpa no atrɛw. 
PHP.1.13	Ɛno nti, awɛmfo a wɔwɔ ahemfi ha ne afoforo a wɔka wɔn ho no nyinaa nim sɛ, esiane sɛ meyɛ Kristo somfo no nti, na meda afiase. 
PHP.1.14	Afiase a meda no ahyɛ anuanom bebree nkuran wɔ Awurade mu ma wotumi ka Onyankopɔn asɛm no wɔ akokoduru so a wonsuro hwee.
PHP.1.15	Ɛyɛ nokware sɛ wɔn mu binom nam nitan ne ntɔkwawpɛ so ka Kristo ho asɛm foforo, na afoforo nso de adwene pa na ɛka ne ho asɛm. 
PHP.1.16	Wɔn a wɔde adwene pa ka asɛm no fi ɔdɔ mu na ɛka, efisɛ, wonim sɛ Onyankopɔn asɛm nti na meda afiase. 
PHP.1.17	Afoforo a wɔnam nitan ne ntɔkwawpɛ so ka asɛm no nso dwen sɛ wɔnam saa kwan yi so bɛma mʼahohiahia aboro so wɔ mʼafiase nna yi mu. 
PHP.1.18	Eyi nti na ayɛ dɛn? Ɛyɛ me anigyesɛm. Nea ehia ara ne sɛ, sɛ wofi adwene pa anaa adwemmɔne mu no, Kristo ho asɛm ara na wɔka. Na eyi nti mʼani gye na mɛkɔ so ama mani agye, 
PHP.1.19	efisɛ, minim sɛ mo mpaebɔ ne adom a efi Yesu Kristo Honhom mmoa mu no nti, wobegyaa me. 
PHP.1.20	Me pɛ ne mʼanidaso titiriw ne sɛ, mmere nyinaa mede nsi ne anem bɛyɛ mʼadwuma; mpo saa bere yi, sɛ mete ase o, sɛ miwu o, mede me nipadua nyinaa bɛhyɛ Kristo anuonyam. 
PHP.1.21	Me de, mʼase a mete ne Kristo; na owu yɛ me mfaso. 
PHP.1.22	Na sɛ mʼase a mete yi na ɛbɛma matumi matwetwe afoforo abrɛ Kristo a, ɛnne na asetena ne owu, minhu mu nea memfa. 
PHP.1.23	Eyi adi me aniani; ɔpɛ na mepɛ sɛ mitu wiase ne Kristo kɔtena, efisɛ, ɛno mmom na eye; 
PHP.1.24	nanso mo nti, sɛ mete ase nso a, anka eye.
PHP.1.25	Minim sɛ me ho hia wɔ asase yi so ha; ɛno nti, mɛtena ha kakra na maboa mo ama moanyin wɔ gyidi mu anya anigye. 
PHP.1.26	Mʼasetena yi bɛma mo ani agye na sɛ mesan bɛsra mo bio a, mubenya biribi agyina so ahyɛ Kristo anuonyam sɛ ɔbɔɔ me ho ban.
PHP.1.27	Mprempren, ade a ɛho hia me ne sɛ, biribiara a ɛbɛto mo no, momma mo abrabɔ mfata sɛ Kristo Asɛmpa no nko sɛnea ɛbɛyɛ a sɛ yehyia o, sɛ yɛanhyia o, mɛte mo ho asɛm pa sɛ mugyina pintinn na mukita botae koro ne gyidi koro wɔ Asɛmpa no ho.
PHP.1.28	Munnsuro mo atamfo. Biribiara a mobɛyɛ no, momfa akokoduru nnyina pintinn. Na eyi bedi adanse sɛ wobedi nkogu na moadi nkonim, efisɛ, Onyankopɔn ka mo ho. 
PHP.1.29	Na mo de, ɛnyɛ sɛ wɔadom mo sɛ munni Kristo akyi nko, na mmom, sɛ mubehu amane nso. 
PHP.1.30	Afei mubetumi ne me abom ako ɔko a mereko no. Saa ɔko yi na bere a atwam no, mekoe no, na migu so reko sɛnea mote no no.
PHP.2.1	Mo nkwa a mowɔ wɔ Kristo mu no hyɛ mo den anaa? Ne dɔ kyekye mo werɛ anaa? Mo ne Honhom no wɔ ayɔnkofa bi anaa? Mowɔ ayamye ne ayamhyehye ma mo ho mo ho anaa? 
PHP.2.2	Sɛ ɛte saa de a, ɛnne munnya adwene koro wɔ ɔdɔ ne Honhom ne botae koro mu na mʼanigye awie pɛyɛ.
PHP.2.3	Monnyɛ pɛsɛmenkominya; monnhoahoa mo ho mfa mpɛ anuonyam hunu. Mommrɛ mo ho ase mma mo ho mo ho na mummu mo yɔnkonom nsen mo ankasa mo ho. 
PHP.2.4	Mommma obiara nnnwen ne nko ara nʼade ho na mmom, onnwen nʼafɛfo nso de ho bi.
PHP.2.5	Momma mo abrabɔ nyinaa nyɛ sɛ Yesu Kristo de no bi. 
PHP.2.6	Ɔno na ɔwɔ Onyankopɔn tebea mu de, nanso wanhyɛ ne ho sɛ ɔne Onyankopɔn bɛyɛ pɛ. 
PHP.2.7	Ɔdanee ne tumi kɛse ne nʼanuonyam too nkyɛn. Mmom, ofii ne pɛ mu faa akoa tebea de too ne ho so, bae sɛ onipa bɛyɛɛ nʼade sɛ onipa. 
PHP.2.8	Ɔbrɛɛ ne ho ase, yɛɛ osetie, de koduu owu mu, asɛnnua ho wu mu mpo.
PHP.2.9	Eyi nti Onyankopɔn maa ne so kɔɔ beae a ɛkorɔn koraa, maa no din a edi din nyinaa so. 
PHP.2.10	Na ɛno nti, sɛ wɔbɔ Yesu din a, ɔsorofo ne asase sofo ne asase asefo nkotodwe nyinaa bɛkotow no. 
PHP.2.11	Na tɛkrɛma nyinaa apae mu aka se, Yesu Kristo ne Awurade, de ahyɛ Agya Onyankopɔn anuonyam.
PHP.2.12	Enti me nnamfo pa, sɛnea na me ne mo te hɔ a na mutie me no, saa ara nso na bere a minni mo nkyɛn mprempren yi, ɛsɛ sɛ mutie me ara nen. Monkɔ so mfa ahopopo ne suro nyɛ adwuma mfa nwie mo nkwagye ho adwumayɛ, 
PHP.2.13	efisɛ, Onyankopɔn na ɔma mufi mo pɛ mu di dwuma a ɛsɔ nʼani.
PHP.2.14	Dwuma biara a mubedi no, munnnwiinwii na munnnye ho akyinnye 
PHP.2.15	sɛnea ɛbɛyɛ a wɔnka biribi ntia mo na mobɛyɛ kronn sɛ Onyankopɔn mma pa a wɔte wiase a nkontonpofo ne nnebɔneyɛfo ahyɛ ma tɔ no mu. Ɛsɛ sɛ mohyerɛn wɔ wɔn mu sɛ nsoromma a ɛwɔ soro 
PHP.2.16	wɔ nkwa no ho asɛm a moka kyerɛ wɔn no mu. Sɛ moyɛ saa na Kristo Da no mede mo hoahoa me ho a, na ne kwan so ara nen, efisɛ, ɛbɛda no adi sɛ dwuma a mibedii no anyɛ kwa. 
PHP.2.17	Ebia na ɛsɛ sɛ wohwie me mogya gu sɛ afɔrebɔde ne ɔsom a efi mo gyidi mu. Sɛ ɛba saa a, ɛbɛyɛ anigyesɛm na me ne mo nyinaa na enya saa ahosɛpɛw no. 
PHP.2.18	Saa kwan koro no ara so na ɛsɛ sɛ mo nso mo ani gye na mo ne me nya ahosɛpɛw.
PHP.2.19	Anidaso a mewɔ Awurade Yesu mu no nti, metumi asoma Timoteo ma waba mo nkyɛn na mo ho nsɛm a mɛte no ahyɛ me nkuran. 
PHP.2.20	Ɔno nko ne obi a ɔwɔ ɔtema ma me na mo ho asɛm nso hia no. 
PHP.2.21	Mo mu biara pɛ ɔno ara ne yiyedi a Yesu Kristo ho asɛm mfa ne ho. 
PHP.2.22	Mo ankasa mudi ho adanse sɛ, wakyerɛ mu a odi; wakyerɛ nso sɛ, ɔne me te sɛ ɔba ne nʼagya a wɔaka abom adi Asɛmpa no ho dwuma. 
PHP.2.23	Sɛ mihu sɛnea nneɛma rekɔ so ma me a, ɛrenkyɛ biara mɛsoma no wɔ mo nkyɛn. 
PHP.2.24	Na Awurade mu anidaso a mewɔ nti, minim sɛ ɛrenkyɛ biara mʼankasa mɛba mo nkyɛn.
PHP.2.25	Mʼadwene ho sɛ, mɛsoma yɛn nua Epafrodito a wayɛ adwuma, na wadi me nkyɛn mu ako na wasom mo sɛ somafo de aboa me no wɔ mo nkyɛn. 
PHP.2.26	Ne ho pere no sɛ obehu mo nyinaa na ɛhaw no nso sɛ motee ne nka sɛ ɔyare. 
PHP.2.27	Ampa ara, na ɔyare a anka ɔreyɛ awu. Nanso Onyankopɔn huu no ne me nso mmɔbɔ, efisɛ, wamma manni awerɛhow.
PHP.2.28	Me ho peree me yiye sɛ mɛsoma no mo nkyɛn na muhu no a, mo ani asan agye bio na me nso mʼawerɛhow to atwa. 
PHP.2.29	Momfa ahosɛpɛw nnye no sɛ onua wɔ Awurade mu. Momfa obu ne nidi mma nnipa a wɔte sɛ ɔno nyinaa, 
PHP.2.30	efisɛ, ɔde ne nkwa bɔɔ afɔre a ɛnam so maa anka ɔrewu ama Kristo adwuma de aboa me a anka morentumi mmoa saa no.
PHP.3.1	Anuanom, asɛm a mede rewie ne sɛ, momma mo ani nnye wɔ Awurade mu. Ɛnhaw me sɛ meti nsɛm a makyerɛw dedaw no mu. Eye ma mo akwankyerɛ.
PHP.3.2	Monhwɛ nnebɔneyɛfo no a wɔte sɛ akraman a wɔka se twa na ɛsɛ sɛ onipa twa ne ho sie no yiye. 
PHP.3.3	Ɛyɛ yɛn na ɛnyɛ wɔn na yɛagye twetiatwa ato mu, efisɛ, yɛnam Onyankopɔn Honhom so som no na hyɛ a yɛde yɛn ho ahyɛ Kristo Yesu mu no nti, yenya ahosɛpɛw. Yɛmfa yɛn ho nto amanne so.
PHP.3.4	Sɛ obi wɔ hɔ a odwen sɛ sɛ ɔde ne ho to amanne so na eye a, anka ɛyɛ me. 
PHP.3.5	Bere a midii nnawɔtwe pɛ na wotwaa me twetia. Meyɛ Israelni fi mʼawosu mu. Mifi Benyamin abusua a wɔyɛ Hebrifo kronn no mu. Sɛ wɔka Yudafo mmara sodi ho asɛm nso a, meyɛ Farisini 
PHP.3.6	a na me ho pere me sɛ mɛtaa Kristo. Sɛ Mmara no sodi nko na ɛma obi yɛ ɔtreneeni a, ɛnne na me ho nni mfomso biara.
PHP.3.7	Nanso nneɛma a na mefa no sɛ ɛyɛ mfaso nyinaa no esiane Kristo nti, ayɛ adehwere. 
PHP.3.8	Ɛnyɛ ɛno nko, na migye midi nso sɛ biribiara nkyɛn sɛ wode wo ho bɛto Kristo Yesu a ɔyɛ mʼawurade no so. Ne nti matow biribiara akyene. Mefa ne nyinaa sɛ nneɛma hunu bi, sɛnea ɛbɛyɛ a me nsa bɛka Kristo, 
PHP.3.9	na wo ne no ayɛ baako. Afei meremfa mʼahoɔden mpere sɛ mɛyɛ pɛ, pɛyɛ a efi Mmara no mu no. Na mmom mehwehwɛ pɛyɛ a efi Kristo mu gyidi ne Onyankopɔn mu a gyidi na ɛyɛ ne fapem. 
PHP.3.10	Nea merehwehwɛ ara ne sɛ, mehu Kristo na menya ne wusɔre no mu suahu, na mahu nʼamane no bi, na mayɛ sɛ ɔno wɔ ne wu no mu, 
PHP.3.11	a mewɔ anidaso sɛ, me nso me wu akyi, wɔbɛma me asɔre afi owu mu.
PHP.3.12	Menka se madi nkonim anaasɛ meyɛ pɛ. Merebɔ ho mmɔden sɛ medi nkonim a ka a Kristo aka me abata ne ho no nti, wadi ama me no.
PHP.3.13	Nanso anuanom, minnye nni sɛ madi saa nkonim no. Ade baako a ɛsɛ sɛ meyɛ ne sɛ, ɛsɛ sɛ me werɛ fi mʼakyi na meyere me ho sɛnea ɛbɛyɛ a medu nea ɛwɔ mʼanim no ho. 
PHP.3.14	Eyi nti, mitu mmirika kɔ mʼanim tee na madu soro botae no a Onyankopɔn nam Kristo Yesu so afrɛ me no ho.
PHP.3.15	Ɛsɛ sɛ yɛn a yenyin wɔ Honhom mu no nyinaa dwen saa. Sɛ mo mu bi nso wɔ adwene foforo a, Onyankopɔn bɛda no adi akyerɛ mo. 
PHP.3.16	Momma yɛnkɔ so nni mmara a yɛnam so abɔ yɛn bra abesi nnɛ no so.
PHP.3.17	Anuanom, monkɔ so nsuasua me. Yɛama mo nhwɛso pa nti muntie wɔn a wɔwɔ saa nhwɛso pa no. 
PHP.3.18	Maka saa asɛm yi akyerɛ mo sɛ, nnipa bebree wɔ hɔ a wɔn abrabɔ ma wɔyɛ Kristo wu a owui wɔ asɛnnua no ho no atamfo. 
PHP.3.19	Saa nnipa no bɛkɔ ɔsɛe mu, efisɛ, wɔn nyame ara ne wɔn honam mu nneɛma. Wɔma wɔn ho so wɔ nneɛma a ɛsɛ sɛ wɔn ani wu ho no ho, na wodwen wiase nneɛma nko ara ho. 
PHP.3.20	Yɛn de, yɛyɛ ɔsoro mma na yɛde ahosɛpɛw twɛn yɛn Agyenkwa a ɔyɛ yɛn Awurade Yesu Kristo a ofi soro bɛba no. 
PHP.3.21	Ɔnam tumi a etumi ma biribiara hyɛ nʼase no so bɛsakra yɛn nipadua a ɛyɛ mmerɛw na ewu no, na wayɛ no sɛ ne de a ɛwɔ anuonyam no.
PHP.4.1	Enti anuanom, medɔ mo na mʼani agyina mo. Moama me ho asan me enti me nso mede mo hoahoa me ho. Adɔfonom, saa na ɛsɛ sɛ mugyina pintinn wɔ Awurade mu.
PHP.4.2	Euodia ne Sintike, mesrɛ mo, montena ase sɛ anuanom wɔ Awurade mu. 
PHP.4.3	Na wo nso a woka me ho a migye wo di no, mepɛ sɛ woboa saa mmea yi, efisɛ, wɔde wɔn ahoɔden nyinaa aboa me ama Asɛmpa no mu atrɛw a Klemens ne mʼahokafo bi a wɔn din hyɛ Onyankopɔn nkwa nhoma no mu no nso ka ho.
PHP.4.4	Meka ti mu bio sɛ daa munnya ahosɛpɛw wɔ Awurade mu; mo ho nsɛpɛw mo!
PHP.4.5	Mommrɛ mo ho ase mma nnipa nyinaa. Ɛrenkyɛ, Awurade bɛba. 
PHP.4.6	Mommma biribiara nnhaw mo. Daa mo mpaebɔ nyinaa mu, momfa koma pa mmisa Onyankopɔn nea ehia mo. 
PHP.4.7	Na Onyankopɔn asomdwoe a ɛtra ade nyinaa so no, bɛhwɛ mo koma ne mo adwene so Kristo Yesu mu.
PHP.4.8	Anuanom, asɛm a mede rewie ne sɛ, nea ɛyɛ nokware, nea ɛwɔ anuonyam, nea ɛteɛ, nea ɛho tew, nea ɛwɔ ɔdɔ, nea ɛwɔ din pa, sɛ ɔbra pa bi wɔ hɔ a, sɛ ayeyi bi wɔ hɔ a, saa nneɛma yi ho na munnwen. 
PHP.4.9	Nea moasua na moanya afi me nkyɛn wɔ nsɛm ne nneyɛe mu no na monyɛ. Na Onyankopɔn a ɔma yɛn asomdwoe no bɛka mo ho.
PHP.4.10	Mʼani gye wɔ Awurade mu sɛ afei de moakyerɛ ɔdɔ a mode dɔ me. Ɛyɛ nokware sɛ modɔ me de, nanso na munnya ho kwan nkyerɛ saa. 
PHP.4.11	Menka saa asɛm yi nkyerɛ sɛ moapa me, efisɛ, masua ama akokwaw me sɛ tebea biara a mewɔ mu no, mepɛ. 
PHP.4.12	Minim ohia, nim ahonya. Masua saa ahintasɛm yi enti baabiara ne bere biara, sɛ ɔkɔm de me anaa mamee, sɛ mewɔ pii anaa kakraa bi no, mepɛ no saa ara. 
PHP.4.13	Ahoɔden a Kristo de ma me no nti, mitumi gyina tebea biara ano. 
PHP.4.14	Eye sɛ moboaa me wɔ mʼamanehunu mu.
PHP.4.15	Mo Filipifo no ankasa nim pefee sɛ bere a mifii Makedonia a na merefiti Asɛmpa no ka no ase no, mo nko ara ne asafo a moboaa me. Mo nko ara na moka nea minyae ne nea mehweree ho. 
PHP.4.16	Mewɔ Tesalonika no, bere biara a biribi ho behia me no, mode brɛ me. 
PHP.4.17	Ɛnyɛ sɛ ɔpɛ na na mepɛ sɛ minya akyɛde na mmom, nhyira a mubenya wɔ mu na na mepɛ sɛ mihu.
PHP.4.18	Me nsa aka biribiara a mode abrɛ me ma aboro so. Afei a Epafrodito de akyɛde no nyinaa abrɛ me yi, me nsa aka biribiara a ɛho hia me. Eyinom te sɛ afɔrebɔde huamhuam a wɔbɔ ma Onyankopɔn, na ogye, na nʼani sɔ. 
PHP.4.19	Me Nyankopɔn fi ne nnepa a ɔwɔ wɔ Kristo Yesu mu bɛma mo nea ehia mo nyinaa. 
PHP.4.20	Anuonyam nka yɛn Agya Nyankopɔn daa daa. Amen.
PHP.4.21	Mikyia ahotefo no wɔ Kristo Yesu mu. Anuanom a wɔne me wɔ ha no nso kyia mo. 
PHP.4.22	Ahotefo no nyinaa kyia mo na ne titiriw no, ɔhempɔn Kaesare fifo.
PHP.4.23	Awurade Yesu Kristo adom nka mo nyinaa.
COL.1.1	Saa krataa yi fi Paulo a ɛnam Onyankopɔn pɛ so nti, ɔyɛ Kristo somafo no ne yɛn nua Timoteo nkyɛn.
COL.1.2	De kɔma ahotefo a wɔwɔ Kolose a wɔyɛ Kristo mu gyidifo no: Adom ne asomdwoe a efi yɛn Agya Onyankopɔn nka mo.
COL.1.3	Bere biara a yɛbɔ mpae ma mo no, yɛda Onyankopɔn a ɔyɛ Awurade Yesu Kristo Agya no ase. 
COL.1.4	Efisɛ, yɛate mo gyidi a mowɔ wɔ Kristo Yesu mu ne dɔ a modɔ ahotefo no. 
COL.1.5	Da a edi kan a motee Asɛmpa no, munyaa mu anidaso a ɛwɔ hɔ ma mo. Enti mo gyidi ne mo dɔ a mowɔ no gyina mo anidaso a mowɔ a wɔakora no wɔ ɔsoro ama mo no so. 
COL.1.6	Efi da a edi kan a motee Onyankopɔn adom na muhuu sɛnea ɛte no, Asɛmpa no de nhyira abrɛ wiase mmaa nyinaa, na trɛw ara na ɛretrɛw sɛnea muhu no wɔ mo mu no.
COL.1.7	Ɛnam Epafra a ɔyɛ yɛn nua somfo a ɔde gyidi yɛ Kristo adwuma ma yɛn no so na muhuu eyi. 
COL.1.8	Ɔkaa ɔdɔ a Honhom no de ama mo no kyerɛɛ yɛn.
COL.1.9	Esiane saa nti, efi bere a yɛtee mo nka no, yɛbɔ mpae ma mo daa. Yebisa Onyankopɔn sɛ omfi ne pɛ mu mma mo nyansa ne ntease a ne Honhom de ma no. 
COL.1.10	Ɛba saa a na mubetumi atena ase sɛnea Awurade hwehwɛ na bere biara nso, mobɛyɛ nea ɛsɔ nʼani. Dwuma biara a mubedi no, ɛbɛsow aba pa na mubenyin wɔ Onyankopɔn ho nimdeɛ mu.
COL.1.11	Yɛrebɔ mpae nso sɛ ne tumi ne nʼahoɔden bɛhyɛ mo ma sɛnea ɛbɛyɛ a ɔkwan biara so, mode Awurade mu ahosɛpɛw ne boasetɔ begyina biribiara ano. 
COL.1.12	Momfa ahosɛpɛw nna Agya no a ɛnam ne so nti, moanya nea Onyankopɔn akora so ama nʼahotefo a wɔwɔ ne hann no mu no bi no ase. 
COL.1.13	Ogyee yɛn fii sum tumi ase de yɛn baa ne dɔ Ba no ahenni mu dwoodwoo, 
COL.1.14	na ne nti na wɔama yɛade yɛn ho na wɔde yɛn bɔne akyɛ yɛn.
COL.1.15	Kristo yɛ Onyankopɔn a wonhu no no sɛso. Ɔno ne Abakan a odi abɔde nyinaa so. 
COL.1.16	Efisɛ, ɛnam ne so na Onyankopɔn bɔɔ biribiara a ɛwɔ soro ne asase so, nea wohu ne nea wonhu, honhom mu atumfo, awuranom ne ahemfo. Onyankopɔn nam ne so na ɔbɔɔ wiase nyinaa na ɔbɔ maa no nso. 
COL.1.17	Na ɔwɔ hɔ ansa na wɔrebɔ biribiara na ne mu na biribiara nya nʼafa pɛpɛɛpɛ. 
COL.1.18	Asafo no yɛ ne nipadua; na ɔno na ɔyɛ asafo no ti. Ɔno na nipadua no nkwa fi no. Ɔno ne Abakan a wonyanee no fii awufo mu sɛnea ɛbɛyɛ a ɔno nko ara bedi ade nyinaa mu kan. 
COL.1.19	Efi Onyankopɔn no ankasa pɛ mu na Ɔba no anya Onyankopɔn su nyinaa wɔ ne mu. 
COL.1.20	Ɛnam ne Ba no so na Onyankopɔn fi ne pɛ mu de wiase nyinaa san bɛhyɛɛ ɔno ankasa ase. Onyankopɔn nam ne Ba no wu a owui asɛnnua so no de asomdwoe bae, enti ɔde nneɛma a ɛwɔ asase so ne ɔsoro nyinaa ahyɛ nʼase.
COL.1.21	Bere bi a atwam no, esiane sɛ na moyɛ bɔne na modwene bɔne ho nti, na mo ne Onyankopɔn ntam kwan ware a na moyɛ nʼatamfo nso. 
COL.1.22	Nanso ɛnam ne Ba no wu so nti, Onyankopɔn afa mo nnamfo sɛnea ɛbɛyɛ a mobɛyɛ kronn a bɔne biara nni mo ho wɔ nʼanim. 
COL.1.23	Ɛsɛ sɛ mokɔ so ma mo gyidi mu yɛ den a momma ho kwan mma mo anidaso a munyaa no da a edi kan a motee Asɛmpa no nhinhim. Saa Asɛmpa a wɔka kyerɛ nnipa nyinaa yi nti, na me, Paulo, mebɛyɛɛ ɔsomfo no.
COL.1.24	Ɛyɛ me anigye sɛ merebrɛ mo ho. Menam me honam mu amane a merehu so boa nea aka wɔ Kristo amanehunu a ohui wɔ ne honam mu a egyina hɔ ma asafo no no.
COL.1.25	Onyankopɔn a mo yiye di nti, ɔde saa dwuma yi hyɛɛ me nsa no ayɛ me asafo no somfo. Dwumadi no yɛ nʼasɛm no ka, 
COL.1.26	a ɛyɛ ahintasɛm a mfe bebree a atwam no, ɔde hintaw adasamma nanso afei de, wada no adi akyerɛ nʼahotefo. 
COL.1.27	Onyankopɔn nhyehyɛe ne sɛ, ɔbɛda nʼahintasɛm a anuonyam wɔ mu no adi akyerɛ nʼahotefo. Ahintasɛm no ne sɛ: Kristo te mo mu; nʼasekyerɛ ne sɛ Onyankopɔn anuonyam no ka mo.
COL.1.28	Ɛno nti, yɛka Kristo ho asɛm kyerɛ nnipa nyinaa. Yɛnam adwene pa so bɔ obiara kɔkɔ kyerɛkyerɛ no sɛnea ɛbɛyɛ a obiara a yɛde no bɛhyɛ Onyankopɔn nsa no, na ɔyɛ onipa a nʼadwene mu abue na ɔne Kristo nso ayɛ baako. 
COL.1.29	Ansa na metumi adi saa dwuma no, na efi tumi a Kristo nam nʼahoɔden so de ama me no.
COL.2.1	Mepɛ sɛ mema mo ne nnipa a wɔwɔ Laodikea no ne wɔn a wonhuu me da no hu adwuma dennen a mereyɛ ma wɔn. 
COL.2.2	Me botae ne sɛ, wobenya nkuranhyɛ wɔ wɔn koma mu na wɔatena ase ɔdɔ mu sɛnea ɛbɛyɛ a mubenya gyidi a ntease de ba no. Na wobehu Onyankopɔn a ɔyɛ Kristo ankasa no. 
COL.2.3	Ɔno so na wɔnam hu Onyankopɔn nyansa ne nʼadwene.
COL.2.4	Meka kyerɛ mo se, mommma obiara mmfa akyinnye hunu nnaadaa mo a ɛmfa ho sɛ woye anaa wonye. 
COL.2.5	Ɛwom sɛ minni mo nkyɛn wɔ ɔhonam fam de, nanso mewɔ mo nkyɛn wɔ honhom fam. Ɛyɛ me anigye nso sɛ monam Kristo mu gyidi so aka mo ho abom gyina hɔ pintinn.
COL.2.6	Esiane sɛ moagye Kristo sɛ mo wura nti, mo ne no mmom ntena. 
COL.2.7	Munnye ntini wɔ ne mu; momfa mo nkwa nto ne so na mo gyidi mu nyɛ den daa sɛnea wɔkyerɛɛ mo no na monna so ase.
COL.2.8	Monhwɛ yiye na obi amfa ne nnaadaa a efi nnipa nkyerɛkyerɛ ne wiase ahonhom mu a emfi Kristo no amfa mo dommum. 
COL.2.9	Efisɛ, Kristo mu na Onyankopɔn te 
COL.2.10	na wama mo ho kwan sɛ mo ne no nyɛ baako. Ɔkorɔn sen honhom ne tumi biara.
COL.2.11	Mo ne no ka boom no, wotwaa mo twetia a ɛnyɛ nnipa na wotwaa mo na mmom, ɛyɛ Kristo no ankasa na otwaa mo de tew mo fii nipadua a ɛho ntew no tumi ase. 
COL.2.12	Wɔbɔɔ mo asu no nso, wosiee mo ne Kristo. Na asubɔ no ara mu wɔnam mo gyidi a efi Onyankopɔn tumi a ɛyɛ den so nti onyanee Kristo fii awufo mu no so, nyanee mo ne Kristo.
COL.2.13	Esiane mo bɔne nti, bere bi a atwam no, na moyɛ honhom mu awufo na afei ɛma moyɛɛ Amanamanmufo a munni Mmara. Nanso afei Onyankopɔn agye mo nkwa de mo abata Kristo ho. Onyankopɔn de yɛn nyinaa bɔne akyɛ yɛn. 
COL.2.14	Ɔnam ne mmara so atwa yɛn bɔne mu afi ne nhoma mu abɔ yɛn bɔne no asɛnnua mu. 
COL.2.15	Saa asɛnnua no so na Kristo gyee ne ho fii honhom mu atumfo nsam. Bere a Onyankopɔn maa Kristo dii nkonim wɔ asɛnnua a ɛpataa yɛn bɔne no so no, ɔmaa wiasefo nyinaa hui.
COL.2.16	Enti mommma obiara nnhyehyɛ mmara a ɛfa nea mudi anaa monom, nea ɛfa nna kronkron anaa nea ɛfa asram foforo afahyɛ anaa nea ɛfa Homeda ho mmma mo. 
COL.2.17	Saa nneɛma no nyinaa yɛ daakye mu nsɛm sunsum. Kristo ne ɔpapa no. 
COL.2.18	Mommma obiara a esiane sɛ ɔfa no sɛ wanya anisoadehu nti ɔka ahobrɛase a enni mu ne abɔfosom ho asɛm no mmu mo atɛn. Saa ahantanfo yi, ɛwom sɛ wɔfa wɔn ho sɛ ahobrɛasefo, wɔ anifere su. 
COL.2.19	Saa nnipa no ne Kristo no a ɔyɛ Ti na yɛn nyinaa yɛ nipadua a wɔaka abom no nni ayɔnkofa. Kristo tumi nti, nipadua no nyinaa nya nʼapɛde, na apɔw so ne ntini akɛse suso mu ma ɛbɔ mu baako na enyin sɛnea Onyankopɔn pɛ sɛ enyin no.
COL.2.20	Mo ne Kristo awu nti moatew mo ho afi ahonhom a wodi wiase so no ho. Adɛn nti na mobɔ mo bra sɛ nnipa a wɔhyɛ saa wiase no ase? Adɛn nti na mudi saa mmara no so se, 
COL.2.21	“Munnso eyi mu,” “Munnni eyi,” “Mommfa mo nsa nka afoforo?” 
COL.2.22	Nso sɛ wɔde eyinom nyinaa di dwuma a, ne nyinaa sɛe. Ɛyɛ onipa mmara ne ne nkyerɛkyerɛ. 
COL.2.23	Mmara a ɛte saa a wɔhyɛ wɔ ɔsom mu, boa pa kyerɛ ahobrɛase su, hyɛ nnipa ketee no ho nni mfaso biara ma nipadua no.
COL.3.1	Wɔanyan mo ne Kristo aba nkwa mu. Ne saa nti, nneɛma a ɛwɔ soro a ɛno nti Kristo te nʼahengua so wɔ Onyankopɔn nifa so no na monhwehwɛ. 
COL.3.2	Saa nneɛma no na momma mo adwene nkɔ so na ɛnyɛ fam nneɛma. 
COL.3.3	Efisɛ, moawu na wɔde mo nkwa asie mo ne Kristo wɔ Onyankopɔn mu. 
COL.3.4	Na sɛ Kristo a ɔyɛ mo nkwa no ba a, mo ne no na ɛbɛba wɔ nʼanuonyam mu.
COL.3.5	Wiase akɔnnɔde te sɛ aguamammɔ, afideyɛ, bɔne ne anibere a ɛyɛ abosonsomsɛm no nyinaa, munyi mfi mo abrabɔ mu. 
COL.3.6	Wɔn a wɔbɛyɛ asoɔden wɔ saa nneɛma no ho no, Onyankopɔn abufuw bɛba wɔn so. 
COL.3.7	Bere bi a atwam no, esiane sɛ na akɔnnɔsɛm di mo abrabɔ so nti, na mo ankasa mudi mo akɔnnɔ akyi. 
COL.3.8	Afei munnyae saa nneɛma yi nyinaa: abufuw, bɔnepɛ, ne ɔtan. Monnyeyaw obi anaa mommma kasa a ɛho ntew mmfi mo anom.
COL.3.9	Munnnidi atoro nkyerɛ mo ho, efisɛ, moatow nipadua dedaw ne ne su no akyene 
COL.3.10	de nipadua foforo asi ananmu. Oyi ne onipa foforo a daa Onyankopɔn a ɔbɔɔ no no sesa no wɔ ne suban so nam so ma muhu nsɛm a ɛfa ne ho nyinaa. 
COL.3.11	Esiane saa nti, Amanamanmufo ne Yudafo, twetiatwafo ne momonotoyɛ, awudifo, nkoa ne wɔn a wɔde wɔn ho nni hɔ bio. Kristo ne ne nyinaa. Kristo wɔ biribiara mu.
COL.3.12	Moyɛ Onyankopɔn nkurɔfo. Ɔpɛ mo asɛm nti na oyii mo sɛ ne de. Enti monyɛ timmɔbɔ, ayamye, mommrɛ mo ho ase, munnwo na monyɛ abodwokyɛre. 
COL.3.13	Mommoaboa mo ho mo ho na obi fom ne yɔnko a, momfa nkyekyɛ mo ho. Sɛnea Awurade de akyɛ mo no, saa ara na mo nso momfa nkyekyɛ mo ho mo ho.
COL.3.14	Eyi nyinaa akyi no, momfa ɔdɔ a ɛde biakoyɛ ba no nka mo abrabɔ ho. 
COL.3.15	Momma Kristo asomdwoe no ntena mo koma mu. Saa asomdwoe yi ho na wɔafrɛ mo nyinaa sɛ nnipa koro no. Momma mo ani nsɔ.
COL.3.16	Kristo asɛm no ne mu nnepa nyinaa ntena mo koma mu. Momfa nyansa nkyerɛkyerɛ. Monto asanku so nnwom ne ayeyi nnwom ne honhom mu nnwom. Mumfi mo koma mu nto aseda nnwom mma Onyankopɔn. 
COL.3.17	Biribiara a moyɛ anaa moka no, monyɛ wɔ Awurade Yesu din mu na momfa ne so nna Agya Onyankopɔn ase.
COL.3.18	Ɔyerenom, mommrɛ mo ho ase mma mo kununom sɛnea ɛsɛ Awurade mu.
COL.3.19	Okununom, monnɔ mo yerenom na monnhyɛ wɔn ahometew.
COL.3.20	Mma, ade nyinaa mu, muntie mo awofo asɛm na eyi na ɛsɔ Onyankopɔn ani.
COL.3.21	Awofo, munnyi mo mma abufuw na ammu wɔn aba mu.
COL.3.22	Asomfo, ade nyinaa mu, muntie mo wuranom asɛm. Ɛnyɛ sɛ wɔn ani tua mo nti na ɛsɛ sɛ moyɛ na wɔpene mo na mmom, esiane sɛ mudi Awurade ni no nti, momfa koma pa nyɛ. 
COL.3.23	Biribiara a moyɛ no, momfa mo koma nyinaa nyɛ na momfa no sɛ moreyɛ ama Awurade na monyɛ mma nnipa. 
COL.3.24	Monkae sɛ Awurade bɛkyɛ mo so ade. Mo nsa bɛka ade a ɔde asie ama ne nkurɔfo no bi. Kristo ne Owura a mosom no. 
COL.3.25	Ɔdebɔneyɛfo te dɛn ara a, bɔne a ɔyɛ no so akatua na obenya a animhwɛ biara nni mu.
COL.4.1	Awuranom, momma mo asomfo nea eye na ɛteɛ. Monkae sɛ mo nso mowɔ Owura wɔ soro.
COL.4.2	Mommɔ mpae daa. Mo mpaebɔ mu, monyɛ nnam na monna Onyankopɔn ase. 
COL.4.3	Bere koro no ara mu, mommɔ mpae mma yɛn nso na Onyankopɔn ama yɛn mu kwan ama yɛatumi aka Asɛmpa no ne Kristo ho ahintasɛm. Efisɛ, ɛno nti na meda afiase no. 
COL.4.4	Mommɔ mpae na matumi akasa ama ntease aba mu sɛnea ɛsɛ sɛ mekasa.
COL.4.5	Bere biara a mubenya kwan ne wɔn a wɔnyɛ gyidifo no ahyia no, mo ne wɔn nkasa nyansa mu. 
COL.4.6	Daa monka kasa pa a ɛyɛ anigye nkyerɛ wɔn na momma wɔn mu biara mmuae pa.
COL.4.7	Yɛn nuabarima pa Tihiko a ɔyɛ odwumayɛfo pa na ɔsan yɛ Awurade adwumayɛ mu somfo no bɛka me ho asɛm akyerɛ mo. 
COL.4.8	Ɛno nti na meresoma no wɔ mo nkyɛn sɛ ɔmmɛka sɛnea yɛrekɔ so fa mfa nhyɛ mo den no. 
COL.4.9	Onua Onesimo a ɔyɛ nokwafo ɔdɔfo na ɔsan fra mo kuw mu no ne no na ɛreba. Wɔbɛka biribiara a ɛrekɔ so wɔ ha akyerɛ mo.
COL.4.10	Me yɔnko Aristarko a ɔne me da afiase no kyia mo. Saa ara na Barnaba ne nua Marko nso kyia mo. Wɔaka akyerɛ mo se sɛ ɔba mo nkyɛn a, munnye no fɛw so. 
COL.4.11	Yosua a wɔfrɛ no Yusto no nso kyia mo. Saa nnipa baasa yi nko ara ne Yudafo a wɔasakra wɔn adwene a me ne wɔn reyɛ Onyankopɔn ahenni no ho adwuma a wɔaboa me yiye.
COL.4.12	Kristo Yesu somfo a wɔfrɛ no Epafra a ɔfra mo kuw mu no nso kyia mo. Daa ɔbɔ mpae dennen srɛ Onyankopɔn sɛ ɔnhyɛ mo den na ɔmma mo nyansa na mommrɛ mo ho ase mma nʼapɛde. 
COL.4.13	Metumi adi ne nsiyɛ ho adanse akyerɛ mo ne nnipa a wɔwɔ Laodikea ne Hierapoli no.
COL.4.14	Luka a ɔyɛ yɛn yaresafo pa no ne Dema kyia mo.
COL.4.15	Yekyia anuanom a wɔwɔ Laodikea ne Nimfa ne asafo a wohyia wɔ ne fi no. 
COL.4.16	Sɛ mokan saa nhoma yi wie a, monhwɛ sɛ mobɛkan akyerɛ asafo a wɔwɔ Laodikea no saa ara nso na monkan nhoma a efi Laodikea no. 
COL.4.17	Monka nkyerɛ Arkipo se, “Bɔ mmɔden sɛ wubewie ɔsom a wɔde ahyɛ wo nsa wɔ Awurade din mu no.”
COL.4.18	Me, Paulo, me nsa ano nkyerɛw a mede kyia mo ni: Monkae me mpokyerɛ no. Onyankopɔn adom nka mo.
1TH.1.1	Saa nhoma yi fi Paulo, Silas ne Timoteo nkyɛn. Wɔde kɔma Tesalonika asafo a wɔyɛ Agya Onyankopɔn ne Awurade Yesu Kristo mma no: Adom ne asomdwoe nka mo.
1TH.1.2	Daa yesi mo ananmu da Onyankopɔn ase ma mo na yɛkae mo wɔ yɛn mpaebɔ mu nso. 
1TH.1.3	Efisɛ, yɛkae mo gyidi a mode di dwuma, mo dɔ a ɛma mutumi de nsi yɛ adwuma ne mo anidaso dennen a mowɔ wɔ yɛn Awurade Yesu Kristo mu no wɔ yɛn Nyankopɔn ne Agya no anim.
1TH.1.4	Anuanom, yenim sɛ Onyankopɔn dɔ mo nti na wayi mo sɛ ɔno ankasa ne de no. 
1TH.1.5	Sɛ yɛbɛkaa Asɛmpa no kyerɛ mo a, ɛnyɛ nsɛm bi kwa na mmom yegyina tumi ne Honhom Kronkron ne mu nokware mu gyidi so. Munim sɛnea bere a na yɛne mo wɔ ha no mo yiyedi mu nti na ɛmaa yɛne mo tenae. 
1TH.1.6	Musuasuaa yɛn ne Awurade; na ɛwom sɛ muhuu amane de, nanso mode anigye a efi Honhom Kronkron no mu gyee asɛm no.
1TH.1.7	Ɛnam so ma mobɛyɛɛ nhwɛso maa gyidifo a wɔwɔ Makedonia ne Hela no nyinaa. 
1TH.1.8	Nsɛm a moka faa Awurade ho no ankɔ Makedonia ne Hela nko, na mmom, gyidi a mowɔ wɔ Onyankopɔn mu no ho asɛm adu baabiara. Asɛm biara nni hɔ a ɛsɛ sɛ yɛka bio. 
1TH.1.9	Saa nnipa no nyinaa ka gye a yɛbɛsraa mo no, mugyee yɛn ne twe a motwee mo ho fii ahoni ho na mode mo ho maa Onyankopɔn, som nokware ne ɔteasefo Nyankopɔn no 
1TH.1.10	na moatwɛn ne Ba a ofi soro no; ne Ba Yesu a onyanee no fi awufo mu a ogye yɛn fi Onyankopɔn abufuw a ɛreba no mu no.
1TH.2.1	Anuanom, mo ankasa munim sɛ nsra a yɛbɛsraa mo no anyɛ ɔkwa. 
1TH.2.2	Munim ayaayaade a wɔyɛɛ yɛn ne ɔyaw a wɔyaw yɛn wɔ Filipi ansa na yɛreba mo nkyɛn wɔ Tesalonika. Ɛwom sɛ na nnipa bi tia yɛn de, nanso yɛn Nyankopɔn hyɛɛ yɛn den ma yɛkaa Asɛmpa a efi ne mu no. 
1TH.2.3	Asɛmpa a yɛka kyerɛɛ mo no mfi adwemmɔne anaa nnaadaa mu na mmom, nea yɛkae no yɛ nokware turodoo.
1TH.2.4	Daa yɛka nokware sɛnea Onyankopɔn hwehwɛ yɛn sɛ yɛnka no, efisɛ, ɔpene so na ɔde Asɛmpa no nso ama yɛn sɛ yɛnka. Yɛmpɛ sɛ yɛsɔ nnipa ani na mmom Onyankopɔn a ɔsɔ yɛn adwene hwɛ no ani na yɛpɛ sɛ yɛsɔ. 
1TH.2.5	Munim pefee sɛ yɛamma ha sɛ yɛrebɛka nnaadaasɛm akyeerɛ mo anaasɛ yɛrebɛka nsɛm sikanibere so. Onyankopɔn ne yɛn adanse. 
1TH.2.6	Sɛ moyɛ Kristo asomafo no nti, anka yɛwɔ ho kwan sɛ yɛpɛ anuonyam fi mo nkyɛn nanso yemmisaa anuonyam mfii mo anaasɛ onipa foforo bi nkyɛn. 
1TH.2.7	Na yɛwɔ mo nkyɛn no na yɛne mo te odwo so sɛnea ɔbeatan korɔkorɔ ne mma. 
1TH.2.8	Esiane sɛ na yɛdɔ mo no nti, na ɛnyɛ Asɛmpa no nko ara na na mowɔ mu kyɛfa na mmom yɛn ankasa yɛn abrabɔ nso ka ho bi. Na yɛdɔ mo pa ara.
1TH.2.9	Anuanom, minim sɛ mokae adwuma a yɛyɛe ne brɛ a yɛbrɛe. Yɛyɛɛ adwuma awia ne anadwo sɛnea Onyankopɔn Asɛmpa no ka a yɛka kyerɛɛ mo no, yɛremfa ɔhaw bi mmɛto mo so.
1TH.2.10	Mo ne Onyankopɔn yɛ yɛn adansefo. Yɛn suban a yɛdaa no adi kyerɛɛ mo a mugyee Asɛmpa no dii no yɛ kronn a eye na mfomso biara nni ho. 
1TH.2.11	Mo ara munim sɛ yɛne mo tenae sɛnea agya ne nʼankasa mma tena. 
1TH.2.12	Yɛhyɛɛ mo nkuran; yɛkyekyee mo werɛ na yɛkɔɔ so tuu mo fo sɛ montena ase wɔ ɔkwan a ɛsɔ Onyankopɔn a ɔfrɛ mo wɔ nʼahenni ne nʼanuonyam mu no so.
1TH.2.13	Daa yɛbɛda Onyankopɔn ase wɔ saa asɛm yi ho. Bere a yɛkaa Onyankopɔn asɛm kyerɛɛ mo no, mutiei, gye dii sɛ ɛnyɛ asɛm a efi onipa nkyɛn na mmom, ampa ara sɛ, efi Onyankopɔn nkyɛn. Mo a moagye adi no, Onyankopɔn yɛ adwuma wɔ mo mu.
1TH.2.14	Anuanom, nsɛm a ɛtotoo Onyankopɔn asafo a na ɛwowɔ Yudea ne nnipa a wɔwɔ hɔ a na wɔyɛ Kristo Yesu nkurɔfo no bi ara na ato mo yi. Ɔtaa a mo ara mo manfo taa mo no, saa ara na Yudafo no nso taa asafo no, 
1TH.2.15	kum Awurade Yesu ne adiyifo no taa yɛn nso. Onyankopɔn ani nsɔ wɔn na nnipa bo fuw wɔn. 
1TH.2.16	Wɔbɔ mmɔden sɛ wobesiw yɛn kwan sɛnea ɛbɛyɛ a yɛrentumi nkɔka asɛm a ɛbɛma Amanamanmufo no nkwagye nkyerɛ wɔn. Eyi ma daa wɔn bɔne kɔ so. Na Onyankopɔn abufuw wɔ wɔn so.
1TH.2.17	Yɛn de, anuanom, tetew a yɛtetew mu kakraa a emfi yɛn no nanso ɛyɛ honam fam no, yɛn ani gyinaa mo na yɛbɔɔ ho mmɔden sɛ yebehu mo bio. 
1TH.2.18	Yɛpɛe sɛ yɛbɛsan aba mo nkyɛn. Me Paulo de, na mepɛ sɛ meba hɔ boro pɛnkoro nanso ɔbonsam amma yɛn ho kwan. 
1TH.2.19	Nanso ne nyinaa akyi no, mo nko ara ne yɛn anidaso ne yɛn ahosɛpɛw na sɛ yebetumi ahoahoa yɛn ho nkonimdi mu wɔ Awurade Yesu anim wɔ ne ba no mu a, egyina mo so. 
1TH.2.20	Nokwarem, yɛn ahohoahoa ne yɛn ahosɛpɛw gyina mo so.
1TH.3.1	Akyiri yi a mihui sɛ meyɛ ho hwee a ɛnyɛ ye no, meyɛɛ mʼadwene sɛ me nko ara mɛtena Atene. 
1TH.3.2	Enti yɛsomaa yɛn nua Timoteo a yɛne no yɛ Onyankopɔn adwuma no sɛ ɔnkɔka Asɛmpa a ɛfa Kristo ho mfa mmoa, nhyɛ mo gyidi den, 
1TH.3.3	sɛnea ɛbɛyɛ a ɔtaa no nti, mo mu biara mmɔ hu. Mo ara munim sɛ saa ɔtaa no yɛ Onyankopɔn pɛ a wahyehyɛ ama yɛn. 
1TH.3.4	Bere a na yɛne mo wɔ hɔ no, yedii kan ka kyerɛɛ mo se, wɔbɛtaa yɛn na sɛnea munim no, saa pɛpɛɛpɛ na aba yi.
1TH.3.5	Ɛno nti na mesomaa Timoteo. Esiane sɛ na asɛm no hyɛ me so nti, mesomaa no sɛ ɔmmɛhwɛ mo gyidi mu. Na misuro sɛ ɔbonsam na wasɔ mo ahwɛ ama dwuma a yɛadi no nyinaa ayɛ ɔkwa.
1TH.3.6	Afei Timoteo afi mo nkyɛn aba yɛn nkyɛn abɛka anigyesɛm a ɛfa mo gyidi ne mo dɔ ho asɛm akyerɛ yɛn. Waka akyerɛ yɛn se daa modwene yɛn ho adwene pa na mopɛ sɛ muhu yɛn sɛnea yɛn nso yɛpɛ sɛ yɛhu mo no ara pɛ. 
1TH.3.7	Enti yɛn haw ne yɛn amanehunu no mu no, moahyɛ yɛn nkuran, 
1TH.3.8	efisɛ, sɛ mugyina pintinn wɔ Awurade mu a, na ɛma yɛn nso yetumi gyina biribiara ano wɔ yɛn asetena mu.
1TH.3.9	Ɛsɛ sɛ yɛda Onyankopɔn ase ma mo. Mo nti, yɛda Onyankopɔn ase sɛ moama yɛn ho asɛpɛww yɛn wɔ nʼanim. 
1TH.3.10	Daa awia ne anadwo, yefi yɛn koma nyinaa mu srɛ no sɛ, ɔmma yɛne mo nhyia na yɛmma mo nea ehia mo wɔ mo gyidi mu.
1TH.3.11	Ɔno ara yɛn Nyankopɔn ne Agya no ankasa ne yɛn Awurade Yesu Kristo nsiesie kwan na yɛmmra mo nkyɛn. 
1TH.3.12	Awurade mma mo dɔ mu nyɛ den mmoro so wɔ mo ho mo ho mu ne afoforo mu, sɛnea yɛn nso yɛdɔ mo no. 
1TH.3.13	Ɔnhyɛ mo koma den a mo ho nni asɛm wɔ kronkronyɛ mu yɛn Nyankopɔn ne Agya no anim wɔ yɛn Awurade Yesu Kristo ne nʼahotefo nyinaa ba mu.
1TH.4.1	Anuanom, asɛm a etwa to ne sɛ, musuaa ɔkwan pa a ɛsɛ sɛ mofa so tena ase a ɛbɛsɔ Onyankopɔn ani. Na saa pɛpɛɛpɛ na morebɔ mo bra. Enti yɛde yɛn Awurade Yesu din srɛ, hyɛ mo sɛ, monyɛ mma ɛmmoro nea moreyɛ mprempren no mu. 
1TH.4.2	Munim nkyerɛkyerɛ a ɛnam Awurade Yesu tumi nti, yetumi kyerɛkyerɛɛ mo. 
1TH.4.3	Eyi yɛ Onyankopɔn pɛ a ɔwɔ ma mo. Ɔpɛ sɛ moyɛ kronkron na motwe mo ho fi aguamammɔ ho. 
1TH.4.4	Ɛsɛ sɛ musua sɛnea mohyɛ mo ho so na obiara atumi ne ne yere atena kronnyɛ ne anuonyam so. 
1TH.4.5	Monntena ase akɔnnɔ anibere so te sɛ wɔn a wonnim Onyankopɔn.
1TH.4.6	Onyankopɔn akyide no bi nso ne sɛ, ɛnsɛ sɛ mo mu biara sisi ne yɔnko gye ne yere, efisɛ, sɛ obi yɛ saa a, Onyankopɔn bɛtwe nʼaso denneenen sɛnea yɛadi kan abɔ mo kɔkɔ no. 
1TH.4.7	Onyankopɔn amfrɛ yɛn sɛ yɛmmɛbɔ aguaman na mmom ɔfrɛɛ yɛn sɛ yɛntena ase ahotew mu. 
1TH.4.8	Ɛno nti, obiara a ɔbɛpo nkyerɛkyerɛ no ntia onipa na mmom, otia Onyankopɔn a ɔma mo Honhom Kronkron no.
1TH.4.9	Ɛho nhia sɛ mɛkyerɛw mo afa ɔdɔ a ɛsɛ sɛ modɔ mo nuanom asuafo no ho. Onyankopɔn akyerɛ mo ankasa ɔkwan a ɛsɛ sɛ mofa so dodɔ mo ho mo ho. 
1TH.4.10	Na moada saa ɔdɔ no adi pɛpɛɛpɛ akyerɛ anuanom a wɔwɔ Makedonia no nyinaa. Nanso anuanom, yɛsrɛ mo sɛ monkɔ so nnodɔ mo ho mo ho mma ɛmmoro saa. 
1TH.4.11	Momma ɛnyɛ mo botae sɛ mobɛtena ase dinn na moahwɛ so adi mo dwuma de abɔ mo ho akɔhoma sɛnea yɛaka akyerɛ mo dedaw no. 
1TH.4.12	Sɛ moyɛ saa a, ɛbɛma wɔn a wɔnyɛ asuafo no afɛre mo na moremmisa nea ehia mo nso mfi obiara nkyɛn.
1TH.4.13	Anuanom, yɛpɛ sɛ yɛka nokware a ɛfa wɔn a wɔawuwu no ho kyerɛ mo sɛnea ɛbɛyɛ a morenni ho awerɛhow te sɛ wɔn a wonni anidaso no. 
1TH.4.14	Yegye di sɛ Yesu wui, na ɔsɔree bio enti yɛwɔ gyidi sɛ wɔn a wogyee Yesu dii na wowuwui no, Onyankopɔn de saa nnipa no bɛka Yesu ho.
1TH.4.15	Awurade nkyerɛkyerɛ a yɛreka akyerɛ mo no ne sɛ, ɛda a Awurade bɛba no, yɛn a yɛte ase yi renni awufo no anim kan. 
1TH.4.16	Awurade no ankasa de nteɛm a ɔbɔfo panyin no nso nne a Onyankopɔn torobɛnto nne ka ho fi soro bɛba fam. Wɔn a wɔawuwu wɔ Kristo mu no bɛsɔre kan, 
1TH.4.17	na wɔaboaboa yɛn a yɛte ase bere no ne wɔn a wɔasɔre no ano wɔ omununkum mu ahyia Awurade wɔ wim. Na saa na yɛne Awurade bɛtena daa. 
1TH.4.18	Enti, momfa saa asɛm yi nkyekye obiara werɛ.
1TH.5.1	Anuanom, ɛho nhia sɛ mɛkyerɛw akyerɛ mo nna ne bere a saa nsɛm yi besisi. 
1TH.5.2	Efisɛ, mo ankasa munim yiye sɛ da a Awurade bɛba no bɛyɛ sɛ ɔkorɔmfo a ɔreba anadwo. 
1TH.5.3	Bere a nnipa bɛka se, “Biribiara yɛ asomdwoe” no, saa bere no na adesɛe bɛba wɔn so. Na wɔrenguan. Ɛbɛyɛ te sɛ yaw a ɛba ɔpemfo a ɔrewo so no.
1TH.5.4	Nanso mo anuanom yi de, monte sum mu nti ɛnsɛ sɛ saa da no fi mo mu sɛ ɔkorɔmfo. 
1TH.5.5	Mo nyinaa moyɛ hann ne adekyee mma. Yɛnyɛ anadwo ne sum mma. 
1TH.5.6	Ɛno nti, ɛnsɛ sɛ yɛdeda sɛ afoforo no. Ɛsɛ sɛ yɛwɛn na yɛbrɛ yɛn ho ase. 
1TH.5.7	Anadwo na nnipa da. Anadwo na nnipa bow nsa. 
1TH.5.8	Nanso yɛyɛ adekyee mma nti ɛsɛ sɛ yɛbrɛ yɛn ho ase. Ɛsɛ sɛ yɛhyɛ gyidi ne ɔdɔ nkatabo ne yɛn nkwagye anidaso sɛ dade kyɛw.
1TH.5.9	Onyankopɔn anyi yɛn sɛ yemmehu amane wɔ nʼabufuw ano na mmom, oyii yɛn sɛ yɛmfa Awurade Yesu Kristo 
1TH.5.10	a owu maa yɛn no sɛnea ɛbɛyɛ a, sɛ ɔba na sɛ yɛawu o sɛ yɛte ase o, yɛne no bɛtena ase wɔ nkwa mu. 
1TH.5.11	Esiane saa nti, monhyɛ mo ho nkuran na mommoaboa mo ho mo ho sɛnea mugu so reyɛ yi.
1TH.5.12	Anuanom, yɛsrɛ mo sɛ, momfa obu ne nidi mma wɔn a Awurade ayi wɔn sɛ wonni mo anim nkyerɛkyerɛ mo no. 
1TH.5.13	Esiane adwuma a wɔyɛ no nti, mummu wɔn na monnɔ wɔn yiye. Montena ase asomdwoe mu.
1TH.5.14	Anuanom, yɛhyɛ mo sɛ, monkasa nkyerɛ anihafo, monka wɔn a wɔnyɛ hyew no hyew; mommoa wɔn a wɔyɛ mmerɛw; montɔ mo bo ase mma wɔn nyinaa. 
1TH.5.15	Monhwɛ sɛ obi mfa bɔne a obi ayɛ no no ho ka ntua no. Bere biara, momma ɛnyɛ mo botae sɛ mobɛyɛ papa ama mo ho mo ho ne obiara.
1TH.5.16	Momma mo ani nnye da biara 
1TH.5.17	na bere biara nso, mommɔ mpae; 
1TH.5.18	biribiara mu monna ase. Eyi na Onyankopɔn hwehwɛ afi mo nkyɛn wɔ Kristo Yesu mu.
1TH.5.19	Monnka Honhom Kronkron no nnhyɛ; 
1TH.5.20	munnsi adiyisɛm atwetwe. 
1TH.5.21	Monsɔ biribiara nhwɛ; momfa nea eye, 
1TH.5.22	na munkyi bɔne biara. 
1TH.5.23	Na ɔno asomdwoe Nyankopɔn no ara ntew mo ho koraa, na ɔnhwɛ mo honhom ne mo kra ne mo nipadua so mu a ɛho remma asɛm biara yɛn Awurade Yesu Kristo ba mu. 
1TH.5.24	Ɔnokwafo ne nea ɔfrɛɛ mo no, ɔno nso na ɔbɛyɛ.
1TH.5.25	Anuanom, mommɔ mpae mma yɛn.
1TH.5.26	Momfa mfewano kronkron nkyiakyia anuanom nyinaa.
1TH.5.27	Mehyɛ mo wɔ Awurade tumi mu sɛ monkenkan saa nhoma yi nkyerɛ anuanom no nyinaa.
1TH.5.28	Yɛn Awurade Yesu Kristo adom nka mo.
2TH.1.1	Saa nhoma yi fi Paulo, Silas ne Timoteo nkyɛn. Wɔde kɔma Tesalonika asafo a wɔyɛ Agya Onyankopɔn ne Awurade Yesu Kristo nkurɔfo no:
2TH.1.2	Adom ne asomdwoe a efi Agya Onyankopɔn ne yɛn Awurade Yesu Kristo nka mo.
2TH.1.3	Anuanom, ɛsɛ sɛ da biara yɛda Onyankopɔn ase ma mo. Ɛsɛ sɛ yɛyɛ saa, efisɛ, mo gyidi ne ɔdɔ a modɔ afoforo no den ara na ɛreyɛ. 
2TH.1.4	Saa nti na yɛn ankasa yɛde mo hoahoa yɛn ho wɔ Onyankopɔn asafo horow mu no. Yɛde ɔtaa ne amanehunu a mokɔ so gyina ano no hoahoa yɛn ho. 
2TH.1.5	Eyinom nyinaa di adanse sɛ, Onyankopɔn bu atɛntrenee ɛno nti, wɔbɛkan mo afra wɔn a wɔbɛkɔ nʼahenni a morehu ho amane no mu. 
2TH.1.6	Onyankopɔn bɛyɛ nea ɛteɛ. Wɔn a wɔbɛma mo ahu amane no, ɔno nso bɛma wɔahu amane, 
2TH.1.7	na mo a morehu amane no ne yɛn nso, wama yɛahome. Saa asɛm yi besi wɔ bere a Awurade Yesu nam ogyaframa mu fi soro reba a nʼabɔfo atumfo ka ne ho no, 
2TH.1.8	abɛtwe wɔn a wonnim Onyankopɔn na wontie yɛn Awurade Yesu Asɛmpa no aso. 
2TH.1.9	Wɔbɛkɔ daa ɔsɛe mu na wɔayi wɔn afi Awurade anim ne nʼanuonyam mu 
2TH.1.10	da a ɔbɛma nʼakyidifo ne nʼasuafo ahyɛ no anuonyam no. Mo nso, mobɛfra saa nkurɔfo no mu, efisɛ, moagye asɛm a yɛka kyerɛɛ mo no adi.
2TH.1.11	Eyi nti na daa yɛbɔ mpae ma mo no. Yɛsrɛ Onyankopɔn sɛ ɔmma mo ntumi ntena ase mma asetena a ɛno nti ɔfrɛɛ mo no. Onnyina ne tumi so mma mo tumi, nyɛ mo apɛde ne biribiara a mo gyidi bɛka akyerɛ mo sɛ monyɛ no nyinaa. 
2TH.1.12	Yɛbɔ mpae sɛnea wɔnam yɛn Nyankopɔn ne Awurade Yesu Kristo adom so bɛhyɛ Awurade Yesu din anuonyam wɔ mo mu na mo nso, wɔahyɛ mo anuonyam wɔ ne mu.
2TH.2.1	Ɛfa yɛn Awurade Yesu Kristo ba a ɔrebɛba ne boa a wɔbɛboaboa yɛn ano akɔka ne ho no, mesrɛ mo, anuanom, 
2TH.2.2	mommma mo adwene mu nnyɛ mo nnaa sɛ da a Awurade reba no adu. Ebia na obi rehyɛ saa nkɔm no anaa obi foforo nso gyina so reka asɛm. Anaasɛ nso wɔka se yɛn nhoma a yɛkyerɛw no bi mu na saa asɛm no wɔ. 
2TH.2.3	Mommma obiara nnaadaa mo saa kwan yi so. Saa Da no remma da gye sɛ Adɔnyɛ a etwa to no aba ama ɔbɔnefo no a ɔbɛka daa ɔsɛe mu no ada ne ho adi. 
2TH.2.4	Biribiara a nnipa som na wobu no kronkron no obetia mu. Ɔbɛkorɔn ne ho wɔ ne nyinaa so na wakɔtena Onyankopɔn asɔredan mu na waka se ɔno ne Onyankopɔn.
2TH.2.5	Monkae sɛ bere a me ne mo wɔ hɔ no, na metaa ka eyinom nyinaa kyerɛ mo. 
2TH.2.6	Nanso biribi na atwe no asɛn na sɛ bere no du a, ne ho asɛm bɛba.
2TH.2.7	Ɔbɔnefo no di ne dwuma dedaw na nea ɛbɛba no remma da gye sɛ wayi nea okita mu no afi hɔ. 
2TH.2.8	Ɛno ansa na ɔbɔnefo no bɛba, na Awurade Yesu nam nʼanom home so betu no agu na ɔde ne ba a ɔbɛba no mu anuonyam asɛe no. 
2TH.2.9	Ɔbɔnefo no nam ɔbonsam tumi so na ɛbɛba na wabɛyɛ anwonwade ne nsɛnkyerɛnne 
2TH.2.10	na ɔnam bɔne so adaadaa wɔn a wɔbɛyera no. Wɔbɛyera, efisɛ, wɔannye nokware no antom, annɔ nokware no na wɔnam so anya nkwa. 
2TH.2.11	Eyi nti, Onyankopɔn soma mfomso tumi ma ɛkɔhyɛ wɔn mu na ɛnam so ama wɔagye nsɛm a ɛnyɛ nokware adi. 
2TH.2.12	Awiei no ara ne sɛ, wɔn a wonnye nokware no nni na wɔn ani gye bɔne ho no, wobebu wɔn atɛn.
2TH.2.13	Anuanom, ɛsɛ sɛ bere biara yɛda Onyankopɔn ase ma mo a Awurade dɔ mo no. Efisɛ, ɛnam Honhom no tumi so na Onyankopɔn yii mo sɛ nnipa a mudi kan a wobegye mo nkwa na wɔayɛ mo Onyankopɔn nkurɔfo kronkron wɔ mo gyidi a mowɔ wɔ nokware mu no mu. 
2TH.2.14	Onyankopɔn nam Asɛmpa no so frɛɛ mo sɛnea mo ne Awurade Yesu Kristo bɛtena nʼanuonyam no mu.
2TH.2.15	Enti, anuanom, munnyina pintinn na monka mo ho mmata nokware a yɛkyerɛɛ mo wɔ asɛnka ne yɛn nhoma no mu no.
2TH.2.16	Yɛn Awurade Yesu Kristo no ankasa ne yɛn Agya Onyankopɔn a ɔdɔ yɛn na ɔnam nʼadom mu ahyɛ yɛn daa nkuran ne anidaso pa no, 
2TH.2.17	nkyekye mo werɛ, na ɔnhyɛ mo den asɛm ne adwuma pa nyinaa mu.
2TH.3.1	Anuanom, asɛm a etwa to ne sɛ, mommɔ mpae mma yɛn sɛnea ɛbɛyɛ a Awurade asɛm bɛkɔ so atrɛw ntɛm sɛnea ɛyɛe wɔ mo mu no. 
2TH.3.2	Afei mommɔ mpae mma yɛn sɛnea ɛbɛyɛ a Onyankopɔn beyi yɛn afi abɔnefo ne nsɛmmɔnedifo nsam. Efisɛ, ɛnyɛ nnipa nyinaa na wogye asɛm no di. 
2TH.3.3	Nanso Awurade yɛ ɔnokwafo. Ɔbɛhyɛ mo den na wagye mo afi ɔbɔnefo no nsam. 
2TH.3.4	Awurade mma yɛn mo mu anidaso. Yɛwɔ anidaso sɛ moreyɛ na mobɛkɔ so ayɛ biribiara a yɛbɛkyerɛ mo sɛ monyɛ no.
2TH.3.5	Awurade nka mo ho na munnya ɔdɔ koma mma Onyankopɔn ne Kristo nkuranhyɛ no.
2TH.3.6	Anuanom, yɛhyɛ mo wɔ Awurade Yesu Kristo din mu sɛ, montwe mo ho mfi anuanom a wodi anihaw na wonni mmara a yɛahyɛ ama wɔn no so no ho. 
2TH.3.7	Mo ankasa munim pefee sɛ ɛsɛ sɛ moyɛ nea yɛyɛe no bi pɛpɛɛpɛ. Bere a na yɛwɔ mo nkyɛn no, yɛanyɛ anihaw. 
2TH.3.8	Obi ammoa yɛn a yɛantua onii no ka. Yɛyɛɛ adwuma denneenen. Awia ne anadwo nyinaa yɛyɛɛ adwuma sɛnea yɛremfa sikasɛm biara nhaw mo adwene. 
2TH.3.9	Eyi nkyerɛ sɛ na yenni ho kwan sɛ yebisa mo biribi de boa yɛn asetena. Yɛyɛɛ saa de yɛɛ nhwɛso maa mo. 
2TH.3.10	Yɛwɔ mo nkyɛn no, yɛka kyerɛɛ mo se, “Obiara a ɔmpɛ sɛ ɔyɛ adwuma no, ɛnsɛ sɛ wɔma odidi.”
2TH.3.11	Yɛka saa asɛm yi, efisɛ, yɛte sɛ mo mu bi yɛ anihafo a wɔnyɛ hwee sɛ wɔnenam nkurɔfo nnwuma ase. 
2TH.3.12	Yɛde Awurade Yesu Kristo din hyɛ wɔn, bɔ wɔn kɔkɔ se, wɔmmɔ bra pa na wɔnyɛ adwuma mfa mmɔ wɔn ho akɔhoma.
2TH.3.13	Anuanom munnnyae papayɛ da.
2TH.3.14	Obi wɔ hɔ a ɔrentie nhoma a makyerɛw abrɛ mo yi mu nsɛm. Sɛ muhu obi saa a, monhwɛ no yiye na montwe mo ho mfi ne ho na nʼanim ngu ase. 
2TH.3.15	Nanso mommfa saa onipa no sɛ ɔyɛ ɔtamfo na mmom, mommɔ no kɔkɔ sɛ mo nua. 
2TH.3.16	Na ɔno asomdwoe Awurade no ara mma mo asomdwoe daa ade nyinaa mu. Awurade ne mo nyinaa ntena.
2TH.3.17	Me ara me Paulo, me nsa ano nkyerɛw a menam so rekyia mo ni. Saa kwan yi ara so na mefa kyerɛw nhoma.
2TH.3.18	Yɛn Awurade Yesu Kristo adom nka mo nyinaa.
1TI.1.1	Saa nhoma yi fi Yesu Kristo somafo Paulo a ɔnam Onyankopɔn a ɔyɛ yɛn anidaso no hyɛ so nkyɛn, 
1TI.1.2	kɔma Timoteo a ɔyɛ me ba kann wɔ gyidi no mu nkyɛn. Agya Onyankopɔn ne Kristo Yesu a ɔyɛ yɛn Awurade no adom, mmɔborɔhunu ne asomdwoe nka mo.
1TI.1.3	Mepɛ sɛ motena Efeso sɛnea merekɔ Makedonia no meka kyerɛɛ mo no. Nnipa bi wɔ hɔ a wɔrekyerɛkyerɛ nkyerɛkyerɛ bɔne a ɛsɛ sɛ mohyɛ wɔn na wogyae. 
1TI.1.4	Monka nkyerɛ wɔn na wonnyae atorosɛm ne wɔn nenanom din bebrebe a wɔbobɔ no, efisɛ, saa nneyɛe no de akyinnye ba. Ɛmmoa Onyankopɔn nhyehyɛe a wɔnam gyidi nko so na wohu no. 
1TI.1.5	Saa ɔhyɛ yi botae ara ne sɛ, ɛbɛkanyan ɔdɔ a efi koma pa, adwenem fann ne gyidi pa mu.
1TI.1.6	Nnipa bi atwe wɔn ho afi ɔkwan pa no so de wɔn ho ama akyinnye hunu. 
1TI.1.7	Wɔpɛ sɛ wɔyɛ Onyankopɔn mmara no akyerɛkyerɛfo nanso wɔn ara wɔn nsɛm a wɔka no wɔnte ase. Saa ara nso na wonni gyidi wɔ nsɛm a wɔka no mu.
1TI.1.8	Yenim sɛ, sɛ wɔnam mmara kwan so de Mmara no di dwuma a eye. 
1TI.1.9	Ɛsɛ sɛ yɛkae hu sɛ, wɔnyɛ mmara mma atreneefo na mmom wɔyɛ ma mmaratofo, nnebɔneyɛfo, wɔn a wonsuro Nyame ne abɔnefo, wɔn a wɔnyɛ kronkron anaa wɔn ho ntew, wɔn a wokum wɔn agyanom ne wɔn nanom, awudifo, 
1TI.1.10	afideyɛfo, aguamammɔfo, nnipawiafo, atorofo a wɔka nkontomposɛm anaa wɔyɛ biribi a ɛne nokware nkyerɛkyerɛ no bɔ abira no. 
1TI.1.11	Saa nkyerɛkyerɛ no wɔ Asɛmpa a wɔde ama me sɛ menka ho asɛm nkyerɛ no mu. Ɛyɛ Asɛmpa a efi Onyankopɔn a ɔyɛ onuonyamfo na wɔahyira no no nkyɛn.
1TI.1.12	Meda yɛn Awurade Yesu Kristo a wama me ahoɔden ma midi me dwuma no ase. Meda no ase sɛ wadwen me ho sɛ mefata na wayi me sɛ mensom no. 
1TI.1.13	Nanso mmere bi a atwam no, na mekasa tia no, taa no, kaa nsɛm a ɛmfata faa ne ho. Onyankopɔn ahu me mmɔbɔ na esiane sɛ na minnye nni nti, na minnim nea mereyɛ. 
1TI.1.14	Yɛn Awurade hwiee nʼadom a ɛdɔɔso no guu me so maa me gyidi ne ɔdɔ a esiane sɛ yɛne Kristo Yesu aka abom no nti, abɛyɛ yɛn dea no.
1TI.1.15	Eyi yɛ nokwasɛm a ɛsɛ sɛ yegye tom na yegye di koraa sɛ: Kristo Yesu baa wiase begyee nnebɔneyɛfo nkwa. Meyɛ ɔdebɔneyɛfo a odi kan koraa. 
1TI.1.16	Nanso esiane saa nti, wahu me mmɔbɔ sɛnea ɛbɛyɛ a me a meyɛ ɔdebɔneyɛfo a odi kan no, Kristo Yesu nam me so bɛda ne boasetɔ a enni awiei no adi akyerɛ wɔn a wobegye no adi no na wɔanya nkwa a enni awiei. 
1TI.1.17	Anuonyam ne nnidi nka Onyankopɔn daadaa. Ɔno ne mmeresantenhene. Ɔno na wonhu no na onwu da nso. Ɔno nkutoo ne Onyankopɔn a nimdeɛ ahyɛ no ma. Amen.
1TI.1.18	Afei, me ba Timoteo, mede saa dwumadi a wɔhyɛɛ ho nkɔm fi tete no hyɛ wo nsa. Wugu so reko ɔko pa no no, ma saa nsɛm no nyɛ wʼakode, 
1TI.1.19	na so wo gyidi mu dennen na ma wʼadwene mu nyɛ fann. Nnipa bi ntie wɔn atiboa nam saayɛ so asɛe wɔn gyidi. 
1TI.1.20	Saa nnipa no bi ne Himeneo ne Aleksandro a mayi wɔn ama Satan na wakyerɛ wɔn sɛnea wɔnnka abususɛm nntia Onyankopɔn.
1TI.2.1	Mʼafotu ne sɛ, nea edi kan no, mehyɛ mo sɛ monsrɛ, mommɔ mpae, mommisa na monna Onyankopɔn ase mma nnipa nyinaa; 
1TI.2.2	monyɛ saa ara mma ahemfo ne wɔn a tumi hyɛ wɔn nsa nyinaa na yɛatumi atena ase asomdwoe mu wɔ onyamesom ne suban pa mu. 
1TI.2.3	Eyi ye na ɛsɔ Onyankopɔn a ɔyɛ Agyenkwa a, 
1TI.2.4	ɔpɛ sɛ wogye nnipa nyinaa nkwa na wohu nokware no ani. 
1TI.2.5	Efisɛ, Onyankopɔn baako ne ntamgyinafo baako a ɔka Onyankopɔn ne nnipa bom no, ɔwɔ hɔ na ɔno ne Kristo Yesu no. 
1TI.2.6	Ɔno na ɔde ne ho bɔɔ afɔre de gyee nnipa nyinaa nkwa no. Eyi yɛ adansedi a ɛbae bere a ɛsɛ mu sɛ Onyankopɔn pɛ sɛ wogye nnipa nyinaa nkwa. 
1TI.2.7	Ɛno nti na wɔsomaa me sɛ ɔsomafo ne Amanamanmufo kyerɛkyerɛfo sɛ minni gyidi ne nokware no ho adanse. Merenni atoro; mereka nokware! 
1TI.2.8	Mehwehwɛ sɛ nnipa a wɔwɔ mmaa nyinaa a wɔde wɔn ho ama Onyankopɔn a wotumi ma wɔn nsa so a abufuw ne akyinnye nni mu bɔ mpae. 
1TI.2.9	Afei mehwehwɛ sɛ mmea brɛ wɔn ho ase na wɔfa kwan pa so hyehyɛ wɔn ho. Ɛnsɛ sɛ wɔbɔ wɔn ti de sika anaa adwinne a ne bo yɛ den siesie wɔn ho na wɔhyɛ ntade a ne bo yɛ den. 
1TI.2.10	Na mmom ɛsɛ sɛ wɔda adwuma pa a ɛfata mmea adi sɛ mmea a wɔyɛ nyamesomfo. 
1TI.2.11	Ɛsɛ sɛ mmea de kommyɛ ne ahobrɛase sua ade.
1TI.2.12	Memma mmea ho kwan sɛ wɔnkyerɛkyerɛ anaasɛ wonnya mmarima so tumi. Ɛsɛ sɛ wɔyɛ komm. 
1TI.2.13	Efisɛ, wɔbɔɔ Adam ansa na wɔrebɔ Hawa. 
1TI.2.14	Na ɛnyɛ Adam na wɔdaadaa no. Ɔbea no na wɔdaadaa no ma ɛnam so ma obuu Onyankopɔn mmara so. 
1TI.2.15	Na sɛ ɔbea tena ase gyidi, ɔdɔ, kronnyɛ ne ahobrɛase mu a ɔbɛwo asomdwoe mu.
1TI.3.1	Ɛyɛ sɛnnahɔ sɛ, sɛ obi pɛ sɛ ɔyɛ asafopanyin a, na wafa adwuma pa. 
1TI.3.2	Asafopanyin yɛ obi a mfomso nni ne ho. Ɛsɛ sɛ ne yere yɛ baako. Ɛsɛ sɛ ɔbrɛ ne ho ase na ɔhyɛ ne ho so yɛ ne biribiara pɛpɛɛpɛ. Ɛsɛ sɛ ogye ahɔho wɔ ne fi na ɔkyerɛkyerɛ nso. 
1TI.3.3	Ɛnsɛ sɛ ɔyɛ ɔsadweam anaa basabasa na mmom ɛsɛ sɛ ɔbrɛ ne ho ase na ɔpɛ asomdwoe. Ɛnsɛ sɛ ɔyɛ sikaniberefo. 
1TI.3.4	Ɛsɛ sɛ otumi hwɛ ne fifo so yiye na otumi ma ne mma yɛ osetie de obu ne nidi ma no. 
1TI.3.5	Na sɛ obi nnim sɛnea ɔhwɛ ne fi so yiye a, ɛbɛyɛ dɛn na obetumi ahwɛ Onyankopɔn asafo so?
1TI.3.6	Ɛnsɛ sɛ ɔyɛ obi a afei na wahu Awurade; sɛ ɛba saa a, ne tirim bɛyɛ no dɛ ma wɔabu no atɛn sɛnea wobuu ɔbonsam atɛn no. 
1TI.3.7	Ɛsɛ sɛ ɔyɛ obi a asafo mma no akyi no, wobu no sɛnea ɛbɛyɛ a wɔrengu nʼanim ase na ɔbonsam afiri renyi no.
1TI.3.8	Ɛsɛ sɛ asafo mu aboafo nso yɛ nnipa a wɔwɔ suban pa na wodi nokware. Ɛnsɛ sɛ wɔnom nsa pii anaasɛ wɔyɛ aniberefo. 
1TI.3.9	Ɛsɛ sɛ wɔde adwenem fann gyina pintinn ma nokware no ne gyidi no. 
1TI.3.10	Ɛsɛ sɛ wɔsɔ wɔn hwɛ ansa, na sɛ wodi sɔhwɛ no so nkonim a, wɔasom.
1TI.3.11	Ɛsɛ sɛ wɔn yerenom nso wɔ suban pa a wonni nseku. Biribiara mu, ɛsɛ sɛ wɔbrɛ wɔn ho ase di nokware. 
1TI.3.12	Ɛsɛ sɛ asafo no mu boafo no wɔ yere baako na afei otumi hwɛ ne mma ne ne fifo yiye. 
1TI.3.13	Wɔn a wɔyɛ adwuma pa no nya din pa na wɔde nnam ka gyidi a wɔwɔ wɔ Kristo Yesu mu no ho asɛm.
1TI.3.14	Saa nhoma a mede rebrɛ wo yi akyi, mewɔ anidaso sɛ ɛrenkyɛ biara mɛba wo nkyɛn. 
1TI.3.15	Na sɛ mannu wo nkyɛn ntɛm a, saa nhoma yi bɛma woahu sɛnea yɛbɔ yɛn bra wɔ Onyankopɔn fi a ɛyɛ Onyankopɔn a ɔte ase no asafo a ɛyɛ nokware nnyinaso no mu.
1TI.3.16	Ɛyɛ nokware pefee sɛ ɔkwan a wɔfa so tena ase kronn no nyɛ mmerɛw. “Ɔbae sɛ onipa tebea, Honhon no kyerɛɛ no kwan pa maa abɔfo huu no. Ɔkaa Asɛmpa no amanaman so, maa wiase gyee no dii na wɔfaa no kɔɔ soro.”
1TI.4.1	Honhom no si no pi sɛ, akyiri yi, nnipa bi begyaa gyidi no mu so. Wobedi atoro ahonhom akyi na wɔadi ahohommɔne nkyerɛkyerɛ akyi. 
1TI.4.2	Saa nkyerɛkyerɛ yi fi atorofo nnaadaa a wɔyɛ adwenewuifo sɛ dade a wɔato wɔ ogya mu no. 
1TI.4.3	Saa nnipa no kyerɛkyerɛ sɛ enye sɛ obi ware na nnuan bi nso wɔ hɔ a, enye sɛ onipa di. Nanso Onyankopɔn bɔɔ saa nnuan no sɛ, sɛ gyidifo a wɔahu nokware no nsa ka na wɔbɔ so mpae a, wotumi di.
1TI.4.4	Biribiara a Onyankopɔn abɔ no ye. Ɛnsɛ sɛ wɔpo biribiara na mmom ɛsɛ sɛ wɔbɔ mpae gu ne nyinaa so. 
1TI.4.5	Efisɛ, Onyankopɔn asɛm no ne mpaebɔ tew ho.
1TI.4.6	Sɛ wokyerɛkyerɛ anuanom no saa nkyerɛkyerɛ yi a, na ɛkyerɛ sɛ woyɛ Kristo somfo pa a wɔnam nokware ne gyidi ne nkyerɛkyerɛ pa so atetew wo.
1TI.4.7	Nsɛe wo bere wɔ atorosɛm ho. Mmom hyɛ wo ho, na yɛ kronn. 
1TI.4.8	Ɛwom sɛ honam mu mmɔdenbɔ ho hia de, nanso honhom mu mmɔdenbɔ ho hia akwan nyinaa mu, efisɛ, ɛhyɛ yɛn nnɛ asetena ne daakye asetena ho bɔ. 
1TI.4.9	Eyi yɛ nokwasɛm a ɛsɛ sɛ wogye tom na wogye di. 
1TI.4.10	Ɛno nti na ɛsɛ sɛ yɛpere na yɛyɛ adwuma dennen, efisɛ, yɛde yɛn anidaso ahyɛ Onyankopɔn teasefo a ɔyɛ nnipa nyinaa, ne titiriw no, gyidifo Agyenkwa no mu.
1TI.4.11	Eyinom na ɛsɛ sɛ moka ho asɛm wɔ mo nkyerɛkyerɛ no mu. 
1TI.4.12	Mma obiara ho kwan mma ɔmmfa wo sɛ wunnyinii enti obebu wo abomfiaa. Wo kasa mu, wo suban mu, wo dɔ mu, wo gyidi mu ne wo kronnyɛ mu no, ɛsɛ sɛ woyɛ nhwɛso pa. 
1TI.4.13	Nya adagyew kenkan Kyerɛwsɛm no na ka Asɛmpa no na kyerɛkyerɛ ansa na maba.
1TI.4.14	Honhom mu akyɛde a mpanyimfo nam nkɔmhyɛ so de wɔn nsa guu so a wonnyaee no, nnyaa mu. 
1TI.4.15	So saa nneɛma no mu yiye. Fa wo ho nyinaa ma wɔn sɛnea ɛbɛma obiara ahu wo nkɔso. 
1TI.4.16	Hwɛ wo ho so yiye na hwɛ wo nkyerɛkyerɛ nso so. Kɔ so yɛ saa nneɛma yi nyinaa, efisɛ, sɛ woyɛ saa a wubegye wo ho ne wɔn a wotie wo no nkwa.
1TI.5.1	Nkasa ntia akwakoraa na mmom kɔka wʼahiasɛm kyerɛ no sɛ wʼagya. Fa kronnyɛ ne mmabun ntena sɛ wo nnuammarima nkummaa, 
1TI.5.2	na fa mmea mpanyimfo sɛ ɛnanom na mmabaa nso, fa wɔn sɛ wo nnuammea wɔ kronnyɛ mu.
1TI.5.3	Di mmea akunafo a wɔyɛ akunafo ampa ara no ni. 
1TI.5.4	Sɛ okunafo bi wɔ mma anaa mmanana a, nea edi kan no, ɛsɛ sɛ wɔfa nyamesom pa so de som wɔn abusua de tua wɔn awofo ne nananom ka efisɛ, sɛ wɔyɛ saa a na ɛsɔ Onyankopɔn ani.
1TI.5.5	Ɔbea a ɔyɛ okunafo ampa ara no a onni obi a ɔhwɛ no no de nʼanidaso nyinaa ahyɛ Onyankopɔn mu enti anadwo ne awia, ɔkɔ so bɔ mpae srɛ ne mmoa. 
1TI.5.6	Nanso sɛ okunafo bi de ne ho ma wiase a, na ɔyɛ teaseawu. 
1TI.5.7	Ka saa mmara yi kyerɛ wɔn na obi annya wo ho mfomso.
1TI.5.8	Na sɛ obi nhwɛ ne fifo ne titiriw no, ɔno ara nʼabusuafo a, na wabu ne gyidi so. Sɛ ɛba saa a, ɔyɛ onipa bɔne sen nea onnye nni no.
1TI.5.9	Mfa okunafo biara a onni mmoroo mfe aduosia din nka akunafo din ho. Asɛm a ɛka ho ne sɛ, ɛsɛ sɛ waware prɛko pɛ, 
1TI.5.10	na afei wagye din wɔ nneyɛe pa ho. Ɛsɛ sɛ ɔyɛ ɔbea a watetew ne mma yiye na ogyee ahɔho wɔ ne fi na ɔhohoroo Onyankopɔn nan ase na ɔboaa ahokyerefo na ɔde ne ho maa nnwuma pa ahorow nyinaa yɛ.
1TI.5.11	Mfa akunafo nkumaa no din nka wɔn ho. Efisɛ, sɛ ɛba sɛ wɔpɛ sɛ wɔsan ware a, wɔtew wɔn ho fi Kristo ho 
1TI.5.12	na ɛma wodi fɔ sɛ wɔabu wɔn bɔhyɛ a edi kan so. 
1TI.5.13	Ɛno akyi, wɔsɛe wɔn bere kɔ afi afi mu na nea enye koraa ne sɛ, wodi nseku yɛ pɛrepɛre ka nsɛm a anka ɛnsɛ sɛ wɔka. 
1TI.5.14	Enti me pɛ ne sɛ, akunafo nkumaa no bɛware, awo mma na wɔahwɛ wɔn afi sɛnea ɛbɛyɛ a atamfo nnya wɔn ho kwan nka nsɛm ntia wɔn. 
1TI.5.15	Akunafo bi de wɔn ho ama ɔbonsam dedaw.
1TI.5.16	Sɛ ɔbea gyidifo bi wɔ akunafo wɔ nʼabusua mu a, ɛsɛ sɛ ɔhwɛ wɔn yiye na wɔamfa adesoa bi ammɛto asafo no so na asafo no atumi ahwɛ akunafo a aka wɔn nko no.
1TI.5.17	Mpanyimfo a wɔyɛ nnwuma pa sɛ akannifo no, ɛsɛ sɛ wodwen wɔn ho ma wɔn akatua abien; ne titiriw no wɔn a wɔka asɛm no na wɔsan kyerɛkyerɛ nso. 
1TI.5.18	Efisɛ, Kyerɛwsɛm no ka se, “Nkyekyere nantwi a osiw aburow no ano!” Bio, “Odwumayɛfo akatua fata no!”
1TI.5.19	Ntie asɛmmɔne a obi ka to ɔpanyin bi so no gye sɛ adansefo baanu anaa baasa de saa asɛm no bɛto wʼanim. 
1TI.5.20	Wɔn a wɔyɛ bɔne nyinaa no, ka wɔn anim baguam na abɔ afoforo hu.
1TI.5.21	Migyina Onyankopɔn ne Kristo Yesu ne abɔfo kronkron anim ka se di saa mmara a mahyɛ wo yi nyinaa so a nhwɛanim biara nni mu. 
1TI.5.22	Sɛ ehia sɛ wode wo nsa gu obi so wɔ Awurade dwumadi no mu a, mpepere ho. Twe wo ho fi bɔne a afoforo yɛ ho na ma wo ho ntew.
1TI.5.23	Nnom nsu nko ara na mmom ɛyɛ wo yafunu ne wo yare a wotaa yare nti, ɛyɛ a nom nsa kakra.
1TI.5.24	Nnipa bi bɔne a wɔyɛ no da adi pefee na saa bɔne no di wɔn anim de wɔn kɔ atemmu mu; nanso afoforo bi wɔ hɔ a wɔn bɔne da adi akyiri yi. 
1TI.5.25	Saa ara nso na nneyɛe pa yɛ no da adi pefee. Na nea ɛnna adi pefee no mpo ntumi nhintaw.
1TI.6.1	Ɛsɛ sɛ wɔn a wɔyɛ asomfo no nyinaa de nidi ma wɔn wuranom sɛnea ɛbɛyɛ a wɔn mu bi nkasa ntia Onyankopɔn ne yɛn nkyerɛyerɛ no. 
1TI.6.2	Ɛnsɛ sɛ asomfo a wɔn wuranom yɛ gyidifo bu wɔn abomfiaa efisɛ, wɔn nyinaa yɛ anuanom. Mmom, ɛsɛ sɛ wɔsom wɔn som pa efisɛ, wɔn a wobenya wɔn som no ho mfaso no ne gyidifo a wɔdɔ wɔn no. 
1TI.6.3	Ɛsɛ sɛ mokyerɛkyerɛ na moka eyinom nyinaa. Obiara a ɔbɛkyerɛkyerɛ nkyerɛkyerɛ foforo na ɔrenka nokware a ɛfa yɛn Awurade Yesu Kristo ne yɛn nyamesom ho no, 
1TI.6.4	yɛ ɔhantani a onnim hwee. Ɔyɛ obi a ofi adwene bɔne mu gye akyinnye na ɔko nsɛm so a, ɛnam so de anibere, akasakasa, ayeyawayeyaw, nnipa ho adwemmɔne 
1TI.6.5	ne mansotwe a efi adwene a emu nnɔ mu na nokware nni mu ba mu. Wodwen sɛ nyamesom yɛ ɔkwan bi a wɔnam so pɛ sika.
1TI.6.6	Ɛyɛ nokware sɛ, sɛ obi ani sɔ nea ɔwɔ a, nyamesom ma saa onipa no yɛ ɔdefo. 
1TI.6.7	Yɛamfa hwee amma wiase. Saa ara nso na yɛremfa hwee nkɔ. 
1TI.6.8	Ɛno nti, sɛ yɛwɔ aduan ne ntama a, ɛno nko dɔɔso ma yɛn. 
1TI.6.9	Wɔn a wɔpɛ sɛ wonya wɔn ho no kɔtɔ sɔhwɛ mu na ɛdan ɔhaw ma wɔn ma ɛtwe wɔn kɔ ɔsɛe mu. 
1TI.6.10	Na sikanibere yɛ bɔne nyinaa ntini. Nnipa bi de sikanibere asi wɔn ani so denneenen nam so ama wɔapa wɔn gyidi ama awerɛhow ahyɛ wɔn koma ma.
1TI.6.11	Enti, wo a woyɛ Onyankopɔn nipa, twe wo ho fi eyinom nyinaa ho. Di trenee, onyamesom pa, gyidi, ɔdɔ, boasetɔ ne odwo akyi. 
1TI.6.12	Bɔ gyidi mu mmirikatu no ho mmɔden na pere nya nkwa a enni awiei no ma wo ho, efisɛ, saa abrabɔ yi nti na bere a wodaa wo gyidi adi wɔ adansefo bebree anim no, Onyankopɔn frɛɛ wo.
1TI.6.13	Meka no Onyankopɔn a ɔma nneɛma nyinaa nkwa no ne Kristo Yesu a ɔkaa nokware wɔ Pontio Pilato anim, hyɛ wo sɛ, 
1TI.6.14	tie mmara a mahyɛ ama wo no na di so pɛpɛɛpɛ kosi da a Yesu Kristo bɛba. 
1TI.6.15	Onyankopɔn a wɔahyira no na ɔno yɛ Hene, Ahene mu Hene ne Awurade mu Awurade no bɛma no aba bere a ɛsɛ mu. 
1TI.6.16	Ɔno nko na ɔwɔ hɔ daa. Ɔte hann a obi ntumi mmɛn ho mu. Obiara nhuu no da na obiara nso rentumi nhu no da. Ɔno na nidi ne tumi a enni awiei wɔ no. Amen.
1TI.6.17	Bɔ wiase yi mu ahonyafo kɔkɔ se, wɔmmfa wɔn ahonya nnhoahoa wɔn ho, na wɔmmfa wɔn anidaso nso nnhyɛ adehunu te sɛ ahonya mu, na mmom wɔmfa wɔn ho nto Onyankopɔn a ɛnam nʼadɔe so, ɔmaa yɛn asetena mu nneɛma pa nyinaa no so. 
1TI.6.18	Hyɛ wɔn se, wɔnyɛ papa na wɔnyɛ adefo wɔ nnwuma pa yɛ mu. Wɔnyɛ ayamye na wɔne afoforo nkyɛ. 
1TI.6.19	Sɛ wɔyɛ saa a, wɔbɛto fapem pa ama wɔn daakye. Na wɔnam so anya asetena a ɛyɛ asetena pa.
1TI.6.20	Timoteo, hwɛ nea wɔde ahyɛ wo nsa no so yiye. Twe wo ho fi ahuhusɛm ne akyinnyehunu a nnipa bi frɛ no “Nimdeɛ” no ho. 
1TI.6.21	Nnipa bi gye tom sɛ wɔwɔ saa nimdeɛ no nam so ahwere gyidi kwan no.
1TI.6.21	Onyankopɔn adom nka mo.
2TI.1.1	Saa nhoma yi fi Kristo Yesu somafo Paulo a Onyankopɔn pɛ nti, ɔde rebɛkyerɛ baako a yɛne Kristo Yesu ayɛ nti wahyɛ yɛn asetena ho bɔ no.
2TI.1.2	De kɔma me ba pa Timoteo: Adom, mmɔborɔhunu ne asomdwoe mfi Agya Nyankopɔn ne yɛn Awurade Kristo Yesu nka wo.
2TI.1.3	Meda Onyankopɔn a mede adwene mu fann som no sɛnea me mpanyimfo yɛe no ase. Daa, anadwo ne awia, mekae wo wɔ me mpaebɔ mu.
2TI.1.4	Mekae su a wusu na mepɛ sɛ mihu wo a, na mʼani agye.
2TI.1.5	Mekae gyidi a emu yɛ den a wowɔ. Saa ara nso na mekae gyidi a na wo nena Lois ne wo na Eunike nso wɔ. Migye di sɛ wo nso wowɔ bi saa ara.
2TI.1.6	Eyi nti merebɔ wo nkae sɛ kae akyɛde a bere a mede me nsa guu wo so no Onyankopɔn de maa wo no. 
2TI.1.7	Efisɛ, Honhom a Onyankopɔn de maa yɛn no mma yɛnyɛ ahufo; na mmom, Honhom no ma yɛn tumi, ɔdɔ ne ahohyɛso. 
2TI.1.8	Mfɛre sɛ wubedi Awurade ho adanse; saa ara nso na mma me odeduani nso ho nyɛ wo fɛre. Na sɛ ɔhaw bi to wo Asɛmpa no ka ho a, gyina pintinn wɔ ahoɔden a Onyankopɔn de ama wo no mu.
2TI.1.9	Ogyee yɛn nkwa frɛɛ yɛn sɛ yɛmmɛyɛ ne de. Ɛnyɛ biribi pa bi a yɛyɛ nti, na mmom nʼadom ara kwa. Ansa na wɔrehyɛ wiase ase no, na ɔnam Kristo Yesu so kyɛɛ yɛn saa adom no 
2TI.1.10	nanso mprempren, wɔnam Agyenkwa Kristo Yesu no ba a ɔbɛba so ada no adi akyerɛ yɛn. Watwa owu tumi so nam Asɛmpa no so ama yɛahu nkwa a enni awiei. 
2TI.1.11	Onyankopɔn ayi me sɛ menna Asɛmpa no adi sɛ ɔsomafo ne ɔkyerɛkyerɛfo.
2TI.1.12	Ɛnam eyinom so nti na mihu saa amane yi. Nanso meda so wɔ gyidi, efisɛ, minim nea mede me ho ato no so no na minim nso sɛ ɔbɛkora nea mede ahyɛ ne nsa no ama da no nso.
2TI.1.13	So nokwasɛm a mekyerɛɛ wo no mu, na fa yɛ nhwɛsode di akyi, na tena gyidi ne ɔdɔ a ɛyɛ yɛn de a aka yɛne Kristo Yesu abom no mu. 
2TI.1.14	Hwɛ nneɛma pa a wɔnam Honhom Kronkron tumi a ɛte yɛn mu so de agyaw yɛn no so yiye.
2TI.1.15	Sɛnea wunim no, Kristofo a wofii Asia baa ha no nyinaa aguan agya me. Figelo ne Hermogene nso ka wɔn ho. 
2TI.1.16	Awurade nhu Onisiforo fifo mmɔbɔ efisɛ, ɔhyɛɛ me nkuran mpɛn pii. Nʼani anwu wɔ me ho sɛ mada afiase pɛn, 
2TI.1.17	na oduu Roma ara pɛ, ɔbɔɔ mmɔden hwehwɛɛ me ara kosii sɛ ohuu me. 
2TI.1.18	Awurade mmoa no na da no onnya ahummɔbɔ mfi Awurade no nkyɛn! Wunim akwan horow a ɔfaa so boaa me wɔ Efeso.
2TI.2.1	Na wo, me ba, ɛnam adom a ama yɛne Kristo Yesu ayɛ baako no nti, yɛ den. 
2TI.2.2	Fa nsɛm a wotee sɛ mereka akyerɛ adansedifo bebree no, na fa hyɛ nnipa a wugye wɔn di na wobetumi akyerɛ afoforo nso.
2TI.2.3	Sɛ amanehunu ba wo so a, mia wʼani tena sɛ Kristo Yesu sraani pa. 
2TI.2.4	Obi a odi sraa no mfa ne ho nhyehyɛ afisɛm mu, efisɛ, ɔpɛ sɛ ɔsɔ ne panyin ani. 
2TI.2.5	Saa ara nso na obi a ɔfra akansi mu a otu mmirika no rentumi nni nkonim gye sɛ odi akansi no mmara so. 
2TI.2.6	Okuafo a wadɔw nʼafuw no, ɛsɛ sɛ onya mu nnɔbae a edi kan no. 
2TI.2.7	Dwen nsɛm a mereka yi ho efisɛ, Awurade bɛma woate biribiara ase.
2TI.2.8	Kae Dawid aseni Yesu Kristo a wonyanee no fii awufo mu sɛnea wɔkaa no Asɛmpa a mekaa ho asɛm no mu no.
2TI.2.9	Esiane sɛ meka Asɛmpa no nti, mihu amane; mpo, wɔagu me nkɔnsɔnkɔnsɔn sɛ ɔdebɔneyɛfo. Nanso Onyankopɔn asɛm no ngu nkɔnsɔnkɔsɔn mu; 
2TI.2.10	na eyi nti biribiara a ɛbɛba me so no, esiane onyankopɔn nnipa a wɔayi wɔn no nri migyina ano sɛnea ɛbɛyɛ a wɔn nso benya nkwagye ne anuonyam a enni awiei a ɛwɔ Kristo Yesu mu no.
2TI.2.11	Nsɛm a ɛsɛ sɛ wode wo ho to so ni. “Sɛ yɛne no wui a, yɛne no bɛtena ase. 
2TI.2.12	Sɛ yetumi tena ase a, yɛne no bedi hene. Sɛ yɛpa no a, ɔno nso bɛpa yɛn. 
2TI.2.13	Sɛ yɛnyɛ nokwafo a, ɔno de, ɔyɛ ɔnokwafo efisɛ, ɔrentumi ntwa ne ho nkontompo.”
2TI.2.14	Monkae mo nkurɔfo wɔ eyi ho na mommɔ wɔn kɔkɔ wɔ Onyame anim sɛ wonnni wɔn ho akasakasa. Ɛmfa asɛm pa mma. Sɛ wɔyɛ saa a, ɛsɛe atiefo no adwene. 
2TI.2.15	Bɔ mmɔden sɛ wobɛyɛ odwumayɛfo a womfɛre Onyankopɔn adwuma no yɛ ho na wokyerɛ nokware a ɛwɔ Onyankopɔn asɛm no mu no, na woafata nʼanim. 
2TI.2.16	Twe wo ho fi nsenhuhu a ɛho ntew ho efisɛ, ɛno na ɛpam nnipa fi Onyankopɔn ho. 
2TI.2.17	Nea wɔkyerɛ no te sɛ akisikuru a edidi fa honam no ani. Saa akyerɛkyerɛfo yi mu baanu ne Himeneo ne Fileto. 
2TI.2.18	Wɔaman afi nokware no ho na wɔka kyerɛ gyidifo bi se, yɛn wusɔre no atwam dedaw nam saa asɛm no so sɛe wɔn adwene.
2TI.2.19	Nanso obi rentumi nhinhim fapem dennen a Onyankopɔn ato no efisɛ, wɔakyerɛw saa nsɛm yi wɔ so: “Awurade nim wɔn a wɔyɛ ne de,” na “Obiara a ɔka se ɔyɛ Awurade de no, ɛsɛ sɛ ɔtwe ne ho fi bɔne ho.” 
2TI.2.20	Nkuku ne nkaka wɔ ofi kɛse mu. Ebi wɔ hɔ a wɔde dwetɛ na ayɛ, ebi nso wɔde sika kɔkɔɔ na ayɛ. Wɔde dua na ayɛ bi na afoforo nso wɔde dɔte. Ebi wɔ hɔ a ɛwɔ hɔ ma nnapɔnna bi na afoforo nso daa wɔde di dwuma. 
2TI.2.21	Sɛ obi tew ne ho fi saa nneɛma bɔne no ho a, wɔde no bɛyɛ nnwuma sononko efisɛ, watu ne ho asi hɔ, asiesie ne ho ama ne wura sɛ dwuma pa biara a ɛsɛ sɛ odi no, obedi.
2TI.2.22	Tew wo ho fi mmerantebere mu nneɛma ho na tiw nneɛma a ɛho tew akyi na di trenee, gyidi, ɔdɔ ne asomdwoe a ɛka wo ne wɔn a wofi koma pa mu bom frɛ Awurade ma ɔboa no akyi.
2TI.2.23	Mfa wo ho nhyehyɛ nkwasea akyinnye a ɛmfa hwee mma no mu efisɛ, ɛde akasakasa ba. 
2TI.2.24	Ɛnsɛ sɛ Awurade somfo ne obi nya akasakasa. Ɛsɛ sɛ ɔyɛ ayamye ma obiara. Ɛsɛ sɛ ɔyɛ ɔkyerɛkyerɛfo pa a ɔwɔ boasetɔ nso, 
2TI.2.25	a sɛ wɔn a wɔne no di asi fom a, ɔtɔ ne bo ase teɛ wɔn so, sɛ ebia, Onyankopɔn bɛsakra wɔn adwene na wɔahu nokware no. 
2TI.2.26	Na wɔn adwene mu ada hɔ na wɔaguan afi ɔbonsam a wakyere wɔn ama wɔyɛ nʼapɛde no afiri mu.
2TI.3.1	Kae saa asɛm yi. Nna a edi akyiri no mu mmere no mu bɛyɛ den. 
2TI.3.2	Nnipa bi bɛyɛ pɛsɛmenkominya, aniberefo, ahohiahiafo ne ahantanfo; wɔbɛyɛ abususɛmkafo, asoɔdenfo wɔ wɔn awofo so; wɔbɛyɛ bonniayɛ na wɔrempɛ nyamesom nso; 
2TI.3.3	wɔbɛyɛ atirimmɔdenfo, wɔrenhu mmɔbɔ, wɔbɛyɛ nnipa dinsɛefo basabasa ne abufuwpɛfo, wɔbɛtan wɔn afɛfo a wɔyɛ nnipa pa no, 
2TI.3.4	wɔbɛyɛ afatwafo, aniɔdenfo, wɔn a wɔhoran; wɔbɛpɛ anikade sen sɛ wɔdɔ Onyankopɔn. 
2TI.3.5	Wɔbɛyɛ aniani asomfo a wɔbɛpo tumi a ɛwɔ ɔsom no mu no. Twe wo ho fi saa nnipa no ho.
2TI.3.6	Wɔn mu bi kɔ afi mu kɔhyɛ mmea a wɔn bɔne ama wodi fɔ na akɔnnɔ ahorow bebree hyɛ wɔn so no so; 
2TI.3.7	saa mmea no yɛ nnipa a wɔpɛ sɛ wosua biribi nanso wonhu nokware no akyi kwan. 
2TI.3.8	Sɛnea Yane ne Yambre ne Mose dii asi no saa ara nso na saa nnipa yi ne nokware di asi, nnipa a wɔn adwene asɛe na wɔnka hwee wɔ gyidi mu.
2TI.3.9	Wonnya nkɔso biara efisɛ, obiara behu nkwasea a wɔyɛ te sɛ Yane ne Yambre ara pɛ.
2TI.3.10	Na wo de, woadi me nkyerɛkyerɛ, me suban ne me botae so. Woahu gyidi a mewɔ ne me boasetɔ, me dɔ, 
2TI.3.11	taa a wɔtaa me ne mʼamanehunu nyinaa. Wunim nsɛm a ɛtotoo me wɔ Antiokia, Ikoniom ne Listra, ne ɔtaa dennen a mitumi gyinaa ano no. Nanso Awurade yii me fii ne nyinaa mu. 
2TI.3.12	Wɔn a wɔpɛ sɛ wɔne Kristo Yesu bom wɔ wɔn abrabɔ mu no, wɔbɛtaa wɔn; 
2TI.3.13	nanso nnipa bɔne bɛkɔ so asɛe daa na wɔadaadaa afoforo ne wɔn ankasa wɔn ho.
2TI.3.14	Nanso, wo de, kɔ so tena ase nokware mu sɛnea wɔkyerɛ wo no, na gye di yiye. Wunim wɔn a na wʼakyerɛkyerɛfo no yɛ, 
2TI.3.15	na wokae nso sɛ, efi wo mmofraase, woahu Kyerɛwsɛm no a etumi ma wo nyansa a, ɛnam gyidi a wowɔ wɔ Kristo Yesu mu no, kyerɛ wo nkwagye kwan no. 
2TI.3.16	Kyerɛwsɛm nyinaa fi Onyankopɔn adwenemhyɛ so na eye ma nokwarekyerɛ, bɔne ho animka, mfomso soteɛ, na ɛkyerɛ asetena pa ho akwan 
2TI.3.17	sɛnea ɛbɛyɛ a, obi a ɔsom Onyankopɔn bɛyɛ pɛ na watumi adi dwuma pa.
2TI.4.1	Migyina Onyankopɔn ne Kristo Yesu a obebu ateasefo ne awufo atɛn, nam ne ba a ɔbɛba no ne nʼahenni no a abɛn no so hyɛ wo sɛ, 
2TI.4.2	ka asɛm no, na bere biara gyina ne ka mu dennen yi atɛn, ka anim, tu fo na kyerɛkyerɛ boasetɔ mu.
2TI.4.3	Bere bi bɛba a nnipa rentie nkyerɛkyerɛ pa no, na mmom wobedi wɔn ara wɔn apɛde akyi na wɔaboaboa akyerɛkyerɛfo a wɔbɛka nsɛm a wɔrepɛ atie no ano, na wɔaka akyerɛ wɔn. 
2TI.4.4	Wɔbɛpo nokware no tie, na wɔatie anansesɛm.
2TI.4.5	Nanso mmere nyinaa mu, ɛsɛ sɛ wohwɛ wo ho so yiye. Amanehunu mu, mia wʼani. Yɛ ɔsɛmpakafo adwuma na di wo dwuma nyinaa sɛ Onyankopɔn somfo.
2TI.4.6	Me de, bere adu sɛ wɔde me bɔ afɔre. Bere aso sɛ migyaw asetena yi. 
2TI.4.7	Ɔko pa no, mako; mmirika no, mawie tu; gyidi no makora. 
2TI.4.8	Ade a ɛretwɛn me mprempren ne nkonim akyɛde, trenee abotiri a Awurade a ɔyɛ trenee temmufo no de bɛma me da no; ɛnyɛ me nko na mmom wɔn a wɔtena ase ɔdɔ mu twɛn no no nyinaa.
2TI.4.9	Bɔ mmɔden bra me nkyɛn ntɛm. 
2TI.4.10	Dema dɔɔ nnɛ wiase yi ma ɔyɛɛ saa guan gyaw me kɔɔ Tesalonika. Kreste kɔ Galatia. Tito nso kɔɔ Dalmatia. 
2TI.4.11	Luka nko ara na ɔne me wɔ ha. Fa Marko ka wo ho na wo ne no mmra, efisɛ, obetumi aboa me adwuma no yɛ. 
2TI.4.12	Mesomaa Tihiko Efeso. 
2TI.4.13	Sɛ woreba a fa mʼatade a migyaw wɔ Karpo nkyɛn wɔ Troia no brɛ me. Ɛyɛ a fa me nhoma no nso ka ho, ne titiriw no, nea wɔde aboa nhoma yɛe no.
2TI.4.14	Aleksandro, kɔbere dwumfo no, haw me papaapa; nea ɔyɛe no Awurade betua no so ka. 
2TI.4.15	Ɛyɛ a hwɛ wo ho yiye wɔ ne ho, efisɛ, na otia nsɛm a yɛka no mu denneenen.
2TI.4.16	Bere a mereyi me ho ano no, obiara ammoa me. Wɔn nyinaa guan gyaa me. Onyankopɔn mmfa nntia wɔn. 
2TI.4.17	Nanso Awurade ne me tenae maa me ahoɔden ma mitumi kaa asɛm no kyerɛɛ Amanamanmufo ma wotiei. Enti wogyee me fii gyata anom. 
2TI.4.18	Na Awurade begye me afi bɔne nyinaa mu na ɔde me akɔ soro ahenni no mu asomdwoe mu. Ɔno na anuonyam nka no daadaa. Amen.
2TI.4.19	Kyia Priska ne Akwila ne Onesiforo fifo nyinaa ma me. 
2TI.4.20	Erasto kaa Korinto ɛnna migyaw Trofimo wɔ Mileto, efisɛ, na ɔyare. 
2TI.4.21	Bɔ mmɔden bra ansa na awɔw bere adu. Eubulo ne Pude ne Lino ne Klaudia ne anuanom no nyinaa kyiakyia wo.
2TI.4.22	Awurade ne wo honhom ntena. Adom nka mo nyinaa.
TIT.1.1	Saa nhoma yi fi Onyankopɔn somfo ne Yesu Kristo somafo Paulo nkyɛn. Woyii me na wɔsomaa me sɛ memmɛboa nhyɛ nnipa a Onyankopɔn ayi wɔn no gyidi den na menkyerɛkyerɛ wɔn nokwasɛm a yɛn nyamesom 
TIT.1.2	a ne nnyinaso gyina nkwa a enni awiei no kyerɛ no so no. Onyankopɔn a onni atoro no hyɛɛ yɛn asetena yi ho bɔ ansa na ɔrefi wiase ase; 
TIT.1.3	na bere a ɛsɛ mu, ɔdaa no adi wɔ nʼasɛnka no mu. Wɔde eyi hyɛɛ me nsa na migyina Onyankopɔn a ɔyɛ yɛn Agyenkwa hyɛ so da no adi.
TIT.1.4	Mekyerɛw me ba Tito wɔ gyidi baako a yɛn nyinaa kita mu mu. Adom ne asomdwoe a efi Agya Nyankopɔn ne Kristo Yesu yɛn Agyenkwa no nka wo!
TIT.1.5	Migyaw wo Kreta sɛnea ɛbɛyɛ a wobɛtoto nnɛama a aka no pɛpɛɛpɛ na wayi mpanyimfo atuatua asafo a ɛwɔ kurow biara mu no ano. 
TIT.1.6	Kae mmara a mehyɛ maa wo no. Ɔpanyin yɛ obi a ne ho nni asɛm na ɔwɔ yere baako na ne mma yɛ gyidifo a wɔmmɔ ahohwi, na wɔnyɛ asoɔden nso.
TIT.1.7	Ɛnsɛ sɛ mfomso biara ba ɔpanyin no ho efisɛ, Onyame adwuma hyɛ ne nsa. Ɛnsɛ sɛ ɔyɛ ɔhopɛfo, anaa obi a ne bo nkyɛ fuw anaa ɔkɔwensani anaa basabasayɛfo anaa oniberefo. 
TIT.1.8	Ɛsɛ sɛ ɔyɛ obi a ɔpɛ ahɔhoyɛ na nʼani gye nea eye ho na nʼadwenem da hɔ na ɔteɛ na ɔyɛ kronn na ɔwɔ ahohyɛso. 
TIT.1.9	Ɛsɛ sɛ oso asɛm no mu dennen sɛnea wɔkyerɛɛ no no. Sɛ ɛba saa a, obetumi ahyɛ afoforo den wɔ saa nkyerɛkyerɛ pa no mu na wada wɔn a wotia asɛm no mu no nso mfomso adi.
TIT.1.10	Nnipa pii wɔ hɔ a wotia na wɔnam wɔ nkwaseasɛm so daadaa afoforo, ne titiriw no, wɔn a wofi twetiatwasom no mu. 
TIT.1.11	Ɛsɛ sɛ wosiw wɔn nkyerɛkyerɛ no ano efisɛ, wɔnam wɔn nkyerɛkyerɛ bɔne no so ma ntoto ba mmusua mu nam so de pɛ sika. 
TIT.1.12	Kreta no ankasa a na ɔyɛ wɔn diyifo na ɔkae se, “Kretafo no yɛ atorofo, mmoa bɔne ne anihafo adidifo.” 
TIT.1.13	Na asɛm a ɔkae no yɛ nokware. Esiane saa nti, ɛsɛ sɛ moka wɔn anim yiye sɛnea ɛbɛyɛ a wobenya gyidi pa, 
TIT.1.14	na wɔantena ase amma twetiatwa atorosɛm ne nhyɛ a efi nnipa a wɔapo nokware no no.
TIT.1.15	Biribiara yɛ kronn ma wɔn a wɔyɛ kronn no, nanso biribiara nyɛ kronn mma wɔn a wɔn ho agu fi na wonni gyidi, efisɛ, wɔn adwene ne wɔn atiboa ho agu fi. 
TIT.1.16	Wɔka se wonim Onyankopɔn, nanso wɔn nneyɛe nkyerɛ saa. Wokyi wɔn, na wɔyɛ asoɔdenfo a wɔde wɔn yɛ ade pa biara a ɛnyɛ ye.
TIT.2.1	Nkyerɛkyerɛ a wɔbɛkyerɛkyerɛ biara no, ɛsɛ sɛ efi ɔkyerɛ pa mu. 
TIT.2.2	Ka kyerɛ nkwakoraa na wɔmma wɔn ho nwo, wɔnyɛ anyansafo, na wɔnhyɛ wɔn ho so; wɔn gyidi mu nyɛ den, wonya ɔdɔ na wontumi ntena ɔhaw mu.
TIT.2.3	Saa ara nso na ka kyerɛ mmerewa na wɔmmɔ ɔbra a ɛyɛ kronn. Wonnni nseku na wɔnnyɛ asadweam nso. Wɔnkyerɛ akyerɛ pa, 
TIT.2.4	sɛnea ɛbɛyɛ a wɔnam so betumi ama mmabaa adɔ wɔn kununom ne wɔn mma, 
TIT.2.5	ama wɔatumi ahyɛ wɔn ho so, ayɛ kronn na wɔayɛ awarefo pa a wotie wɔn kununom asɛm, na obi anka bɔne amfa Onyankopɔn asɛm no ho.
TIT.2.6	Saa ara na hyɛ mmerante na wonya ahohyɛso. 
TIT.2.7	Nneɛma nyinaa mu, fa wo ho yɛ nhwɛso pa wɔ nnwuma pa yɛ mu. Di nokware na ma wʼani nku wo nkyerɛkyerɛ ho. 
TIT.2.8	Ka nsɛm a ɛho tew na obi antumi antia mu na ama atamfo ani awu sɛ wonnya asɛm bɔne nka mfa yɛn ho.
TIT.2.9	Ɛsɛ sɛ asomfo tie wɔn wuranom na ade nyinaa mu, wɔsɔ wɔn wuranom ani. Ɛnsɛ sɛ woyiyi nsɛm ano 
TIT.2.10	anaa wɔbɔ wɔn korɔn. Nea ɛsɛ sɛ wɔyɛ ne sɛ, bere nyinaa mu, ɛsɛ sɛ wɔyɛ papa na wodi nokware na ɛnam so ma biribiara a wɔyɛ no de anuonyamhyɛ aba nkyerɛkyerɛ a ɛfa Onyankopɔn a ɔyɛ yɛn Agyenkwa no ho.
TIT.2.11	Onyankopɔn ada nʼadom a egye nnipa nyinaa nkwa no adi. 
TIT.2.12	Na adom no kyerɛ yɛn sɛ, yɛmpa asetena a ɛho ntew no ne wiase akɔnnɔ akyi na yɛntena ase ahohyɛso, kronnyɛ, onyamesuro mu wɔ wiase ha, 
TIT.2.13	bere a yɛretwɛn adom da a yɛn ani da so a yɛn tumfo Onyankopɔn ne yɛn Agyenkwa Yesu Kristo no anuonyam bɛda adi no. 
TIT.2.14	Ɔde ne ho maa yɛn de gyee yɛn fii bɔne mu ama yɛayɛ kronn a yɛyɛ ne nko de a yɛpɛ papayɛ.
TIT.2.15	Kyerɛkyerɛ saa nneɛma yi na gyina wo tumi so hyɛ wʼatiefo nkuran, ka wɔn anim. Mma wɔn mu bi mmnu wo abomfiaa.
TIT.3.1	Kae wo nkurɔfo na wɔmmrɛ wɔn ho ase nhyɛ mpanyin ne tumi ase na wontie wɔn na wonsiesie wɔn ho mma adepa yɛ. 
TIT.3.2	Ka kyerɛ wɔn se wɔnnka asɛmmɔne mmfa obi ho na mmom wonnwo brɛoo na daa wonyi ɔdɔ adi nkyerɛ nnipa nyinaa.
TIT.3.3	Kan no, na yɛn ankasa yɛyɛ nkwaseafo, asoɔdenfo, ne abɔnefo. Na yɛyɛ akɔnnɔ ne anigye horow nkoa. Yɛsɛee yɛn abrabɔ wɔ bɔne ne anibere ho. Afoforo tan yɛn maa yɛn nso yɛtan wɔn.
TIT.3.4	Nanso bere a yɛn Agyenkwa Onyankopɔn ayamye ne ne dɔ daa adi no, 
TIT.3.5	ogyee yɛn nkwa. Ɛnyɛ nnwuma pa bi a yɛayɛ nti, na mmom, ɔnam nʼahummɔbɔ mu ahohoro yɛn ho, agye yɛn nkwa, ama Honhom Kronkron no awo yɛn foforo ama yɛn nkwa foforo. 
TIT.3.6	Onyankopɔn nam Yesu Kristo a ɔyɛ yɛn Agyenkwa no so ahwie Honhom Kronkron no agu yɛn so 
TIT.3.7	sɛnea ɛbɛyɛ a nʼadom nti, ɔbɛka yɛn ne Onyankopɔn abom na ɛnam so ma yɛanya nkwa a enni awiei a yɛn ani da so no. 
TIT.3.8	Eyi yɛ nokwasɛm. Mepɛ sɛ wuti saa asɛm yi mu yiye na ama wɔn a wogye Onyankopɔn di no ahu sɛ, ɛsɛ sɛ wɔde wɔn bere di dwuma pa. Eyinom nyinaa ye na ɛho wɔ mfaso ma nnipa.
TIT.3.9	Nanso munnnye nkwasea akyinnye. Saa ara nso na monnto ana, nkasakasa, nko wɔ mmara so. Ɛho nni mfaso biara. 
TIT.3.10	Obi a ɔde mpaepaemu ba no, bɔ no kɔkɔ na ɛno akyi tew wo ho fi ne ho. 
TIT.3.11	Ɛsɛ sɛ wuhu sɛ obi a ɔte saa no asɛe, na bɔne a ɔyɛ no da adi wɔ ne ho.
TIT.3.12	Sɛ mesoma Artema anaa Tihiko wo nkyɛn a, bɔ mmɔden bra me nkyɛn wɔ Nikopoli, na ɛhɔ na mabɔ me tirim sɛ mɛtena awɔw bere no. 
TIT.3.13	Bɔ mmɔden gya ɔmmaranimfo Sena ne Apolo kwan yiye na anhia wɔn hwee. 
TIT.3.14	Ma yɛn nkurɔfo no nsua sɛnea wɔde wɔn adagyew yɛ nnwuma pa de boa. Ɛnsɛ sɛ wɔtena ase kwa.
TIT.3.15	Wɔn a wɔne me wɔ ha nyinaa kyiakyia wo. Kyia wɔn a wɔdɔ yɛn wɔ gyidi mu ma yɛn. Adom nka mo nyinaa.
PHM.1.1	Saa nhoma yi fi Paulo a esiane Kristo Yesu nti, ɔyɛ odeduani no ne yɛn nuabarima Timoteo nkyɛn. Yɛde kɔma yɛn adamfo ne yɛn yɔnko Filemon 
PHM.1.2	ne asafo a wohyia wɔ wo fi no ne yɛn nuabea Apia ne yɛn yɔnko sraani Arkipo no.
PHM.1.3	Adom ne asomdwoe a efi yɛn Agya Nyankopɔn ne Awurade Yesu Kristo nka mo.
PHM.1.4	Onua Filemon, bere biara a mebɔ mpae no, mebɔ bi ma wo na meda me Nyankopɔn nso ase. 
PHM.1.5	Mete dɔ a wodɔ Onyankopɔn nkurɔfo ne gyidi a wowɔ wɔ Awurade Yesu mu no. 
PHM.1.6	Me mpaebɔ ne sɛ, baako a yɛne wo ayɛ sɛ gyidifo no bɛma yɛn ntease a emu dɔ wɔ nhyira biara a yenya fi Kristo mu no mu. 
PHM.1.7	Onua pa, wo dɔ no ama me anigye na ahyɛ me nkuran nso. Woakanyan Onyankopɔn nkurɔfo.
PHM.1.8	Eyi nti, mitumi de akokoduru kasa kyerɛ wo sɛ wo nua wɔ Kristo mu, hyɛ wo ma woyɛ nea ɛsɛ sɛ woyɛ. 
PHM.1.9	Ɔdɔ so na menam de saa asɛm yi to wʼanim. Ɛwom sɛ me Paulo a meyɛ Kristo Yesu nanmusini na mprempren, ne nti meyɛ odeduani no, na meyɛ nea mereyɛ yi. 
PHM.1.10	Enti migyina Onesimo a ɔyɛ me ba wɔ Kristo mu ananmu bisa, efisɛ, bere a meda afiase no, na ɔyɛ me ba honhom mu. 
PHM.1.11	Bere bi a atwam no na ne ho nni mfaso ma wo nanso mprempren de, ne ho wɔ mfaso ma me ne wo. 
PHM.1.12	Merema no asan nʼakyi aba wo nkyɛn mprempren ara. Me koma ka ba a ɔreba no ho.
PHM.1.13	Esiane Asɛmpa no nti, mepɛ sɛ ɔtena me nkyɛn bere a meda afiase yi sɛnea ɛbɛyɛ a obesi wʼananmu aboa me. 
PHM.1.14	Nanso mempɛ sɛ mehyɛ wo sɛ boa me. Mmom, mepɛ sɛ wo ara wufi wo pɛ mu boa me. Ɛno nti, merenyɛ biribiara gye sɛ wopene so.
PHM.1.15	Ebia na Onesimo twee ne ho kakra na akyiri yi wabedi nna wo nkyɛn. 
PHM.1.16	Mprempren ɔnyɛ ɔsomfo kɛkɛ efisɛ, ɔkyɛn ɔsomfo. Ɔyɛ onua pa wɔ Kristo mu. Ɔsom bo ma me. Saa ara nso na ɔbɛsom bo ama wo sɛ ɔsomfo ne onua wɔ Awurade mu.
PHM.1.17	Enti sɛ wudwen me ho sɛ wo fafafo a, saa ara nso na gye no awaawaatuu sɛnea wubegye me no ara. 
PHM.1.18	Sɛ wayɛ wo biribi anaasɛ ɔde wo ka bi a, dan ma me. 
PHM.1.19	Ɛha de, me ara mede me nsa bɛhyɛ ase sɛ: Me Paulo, metua wo ka. Ɛnsɛ sɛ mekae wo sɛ wo nkwa gyina me so. 
PHM.1.20	Enti, me nua, mesrɛ wo sɛ, Awurade nti, yɛ me saa adɔe yi; ka me koma hyew sɛ wo nua wɔ Kristo mu.
PHM.1.21	Mewɔ anidaso sɛ, nea merekyerɛw wo yi, wobɛyɛ ama aboro nea merebisa wo yi so.
PHM.1.22	Afei pɛ ɔdan ma me efisɛ, minim sɛ Onyankopɔn betie mo mpaebɔ ama mabɛka mo ho bio.
PHM.1.23	Epafra a Kristo Yesu nti ɔne me da afiase no kyia wo.
PHM.1.24	Saa ara nso na Marko, Aristako, Dema ne Luka nso kyia wo.
PHM.1.25	Awurade Kristo adom nka mo nyinaa.
HEB.1.1	Mmere a atwam no, na Onyankopɔn nam akwan horow bebree so fa adiyifo so kasa kyerɛ yɛn mpanyimfo.
HEB.1.2	Mmom mmere a edi akyiri yi de, ɔnam ne Ba no so akasa akyerɛ yɛn. Ɔyɛ obi a Onyankopɔn nam ne so bɔɔ wiase. Na ɔno na Onyankopɔn ayi no sɛ awiei no, nneɛma nyinaa bɛyɛ ne de.
HEB.1.3	Ɔnam Onyankopɔn anuonyam hyerɛn a ɔhyerɛn no so hran. Ɔyɛ Onyankopɔn sɛso pɛpɛɛpɛ, na ɔde nʼasɛm a tumi wɔ mu no so wiase mu. Ɔtew nnipa ho fi wɔn bɔne mu wiei no, ɔtenaa Otumfo Nyankopɔn nifa so wɔ soro.
HEB.1.4	Ɛno nti, ɔyɛɛ kɛse sen abɔfo no, efisɛ edin a Onyankopɔn de too no no yɛ kɛse sen wɔn de no. 
HEB.1.5	Efisɛ, Onyankopɔn nso anka ankyerɛ nʼabɔfo no mu biara se, “Woyɛ me Ba na nnɛ, mabɛyɛ wʼagya.” Ɛnna wanka ankyerɛ ɔbɔfo biara se, “Mɛyɛ wʼagya na wayɛ me Ba.” 
HEB.1.6	Bere a Onyankopɔn pɛe sɛ ɔsoma nʼabakan no ba wiase no, ɔsan kae se, “Ɛsɛ sɛ Onyankopɔn abɔfo nyinaa som no.” 
HEB.1.7	Asɛm a Onyankopɔn ka faa abɔfo no ho ne sɛ, “Onyankopɔn yɛ nʼabɔfo mframa ne nʼasomfo gyadɛwee.” 
HEB.1.8	Na ɛfa Ɔba no ho no, Onyankopɔn kae sɛ, “O, Onyankopɔn, wʼahengua bɛtena hɔ daa nyinaa; wʼahenni yɛ atɛntrenee. 
HEB.1.9	Wodɔ trenee, na wukyi bɔne; ɛno nti na Onyankopɔn a ɔyɛ wo Nyankopɔn no yii wo hyɛɛ wo anuonyam a ɛso sen wʼahokafo no.”
HEB.1.10	Onyankopɔn san kae se, “Wo, Awurade, na mfitiase no wobɔɔ asase na wode wʼankasa wo nsa bɔɔ soro. 
HEB.1.11	Ne nyinaa betwam na wo de wobɛtena hɔ; ne nyinaa behi sɛ ntamagow. 
HEB.1.12	Wɔbɛbobɔw no sɛ atade, na wɔbɛsesa no sɛ ntade. Nanso wo de, daa wote sɛ nea wote; na wo mfe renhi da.”
HEB.1.13	Onyankopɔn anka ankyerɛ nʼabɔfo no se, “Montena me nifa so kosi sɛ mede mo atamfo bɛyɛ mo nan ase ntiaso.”
HEB.1.14	Sɛ saa a, na abɔfo no yɛ dɛn? Wɔn nyinaa yɛ ahonhom a wɔsom Onyankopɔn na ɔsoma wɔn ma wɔkɔboa wɔn a wɔrehwehwɛ nkwagye no.
HEB.2.1	Eyi nti na ɛsɛ sɛ yeso nokware a yɛate no mu dennen sɛnea ɛbɛyɛ a biribi rentu yɛn aso. 
HEB.2.2	Nsɛm a abɔfo no kae no yɛ nokware enti obiara a wanni so no nyaa asotwe a ɛfata no. 
HEB.2.3	Na sɛ yɛantie saa nkwagyesɛm yi a, ɛbɛyɛ dɛn na yɛatumi aguan? Awurade no ankasa na odii kan kaa saa nkwagye yi ho asɛm na wɔn a wotiee no no, ama yɛahu sɛ ɛyɛ nokware.
HEB.2.4	Saa bere koro no ara mu Onyankopɔn nam ne tumi adeyɛ ne nʼanwonwadwuma so dii ho adanse. Bio, ɔkyɛɛ Honhom Kronkron no sɛnea ɔpɛ.
HEB.2.5	Onyankopɔn amma abɔfo anni wiase a na wayɛ nʼadwene sɛ ɔrebɛbɔ no so; saa wiase a yɛka ho asɛm no. 
HEB.2.6	Na mmom, wɔaka no Kyerɛwsɛm no mu baabi se; “Onyankopɔn, onipa yɛ dɛn a ɛsɛ sɛ wudwen ne ho; onipa teta a ɛsɛ sɛ wohwɛ no? 
HEB.2.7	Wobɔɔ no ma ɔyɛɛ akumaa kakra sen abɔfo; wohyɛɛ no anuonyam, 
HEB.2.8	sɛ onni nneɛma nyinaa so.” Ɛka se Onyankopɔn bɔɔ onipa “Nneɛma nyinaa sodifo;” eyi da no adi sɛ biribiara ka ho. Nanso yenhu sɛ mprempren onipa di nneɛma nyinaa so. 
HEB.2.9	Nanso yehu Yesu! Mmere tiaa bi wɔbɔɔ no hyɛɛ abɔfo ase sɛnea ɛbɛyɛ a ɛnam Onyankopɔn ahummɔbɔ nti, ɛsɛ sɛ owu ma nnipa nyinaa no. Yehu no sɛ esiane owu a owui no nti, wɔahyɛ no anuonyam. 
HEB.2.10	Eye sɛ Onyankopɔn a ɔbɔ nneɛma nyinaa na ɔhwɛ so no bɛma Yesu nam nʼamanehunu no mu ayɛ pɛ sɛnea ɛbɛyɛ a ɔbɛma ne mma nyinaa akɔ saa anuonyam no mu bi. Efisɛ, Yesu no nko ara ne Onipa a obedi wɔn anim akɔ nkwagye no mu.
HEB.2.11	Ɔma nnipa yɛ kronn fi wɔn bɔne mu. Na ɔne wɔn a wayɛ wɔn kronn no nyinaa wɔ Agya baako. Ɛno nti na Yesu mfɛre sɛ ɔfrɛ wɔn anuanom no. 
HEB.2.12	Ɔka se, “Onyankopɔn, mɛka wo ho asɛm makyerɛ me nuanom; mɛkamfo wo wɔ wɔn a wɔahyia hɔ no nyinaa anim.” 
HEB.2.13	Ɔsan ka bio se, “Mede me ho bɛto Onyankopɔn so.” Na ɔno nso ka se, “Mma a Onyankopɔn de wɔn ama me, na me ne wɔn ahyia yi.”
HEB.2.14	Esiane sɛ mma no wɔ honam ne mogya nti, Yesu nso bae onipa tebea mu sɛnea ɛbɛyɛ a ɔnam ne wu no so bɛsɛe ɔbonsam a okita owu tumi no ahoɔden. 
HEB.2.15	Na ɔnam so agye wɔn a esiane sɛ wosuro owu nti, wɔn asetena mu nyinaa, wɔayɛ nkoa no.
HEB.2.16	Ɛyɛ nokware turodoo sɛ ɛnyɛ abɔfo na ɔboa wɔn. Na mmom, sɛnea Kyerɛwsɛm no ka no, “Ɔboa Abraham asefo.” 
HEB.2.17	Eyi kyerɛ sɛ, ɔkwan biara so no, ɛsɛ sɛ ɔyɛ sɛ ne nuanom sɛnea ɛbɛyɛ a ɔbɛyɛ wɔn nokwafo ne mmɔborɔhunufo ɔsɔfo Panyin wɔ ne Nyamesom mu na ɛnam so ma wɔde nnipa bɔne akyɛ wɔn. 
HEB.2.18	Enti afei obetumi aboa wɔn a wɔasɔ wɔn ho ahwɛ efisɛ, ɔno ankasa wɔsɔɔ no hwɛe ma ohuu amane.
HEB.3.1	Me nuanom wɔ Kristo mu a Onyankopɔn afrɛ mo, munnwen Yesu a Onyankopɔn somaa no ma ɔbɛyɛɛ ɔsɔfo Panyin wɔ gyidi a yɛka ho asɛm no ho.
HEB.3.2	Na odi Onyankopɔn a oyii no sɛ ɔnyɛ saa adwuma yi no nokware sɛnea Mose nso dii nokware wɔ Onyankopɔn fi no. 
HEB.3.3	Onipa a osi ofi nya anuonyam sen ofi no ankasa. 
HEB.3.4	Saa ara na ɛte; ɛsɛ sɛ Yesu nya anuonyam sen Mose. Ofi biara, obi na osii. Na Onyankopɔn nso na wabɔ nneɛma nyinaa.
HEB.3.5	Mose di Onyankopɔn nokware sɛ ɔsomfo wɔ ne fi na ɔkaa nsɛm a Onyankopɔn bɛka daakye no nyinaa. 
HEB.3.6	Nanso Kristo de, odi nokware sɛ Ɔba a ɔhwɛ Onyankopɔn fi so. Sɛ yɛma yɛn bo yɛ duru na yɛwɔ gyidi wɔ yɛn mu wɔ anidaso mu a, na yɛyɛ ne fi.
HEB.3.7	Enti Honhom Kronkron no ka se, “Sɛ nnɛ mote Onyankopɔn nne a, 
HEB.3.8	monnyɛ asoɔden te sɛ nea moyɛe bere a mosɔre tiaa Onyankopɔn no; sɛnea moyɛe da a na mowɔ sare so a mosɔɔ no hwɛe no. 
HEB.3.9	Ɛmaa mo mpanyimfo sɔɔ no hwɛe, sɛnea Onyankopɔn ka ni, ɛwom, wohuu nea meyɛɛ no mfe aduanan. 
HEB.3.10	Esiane saa nti, me bo fuw saa nnipa no kae se, ‘Wɔfom daa wɔ wɔn koma mu, na wontie me mmara nsɛm.’
HEB.3.11	“Me bo fuwii na mekaa ntam se, ‘Wɔremma me home mu da.’ ”
HEB.3.12	Me nnuanom, monhwɛ yiye na mo mu bi annya koma bɔne a ɔrennye Onyankopɔn nni na ɛbɛma watwe ne ho afi Onyankopɔn teasefo no ho. 
HEB.3.13	Na mmom, sɛnea ɛbɛyɛ a bɔne rennaadaa mo mu bi na wɔnyɛ asoɔden nti, da biara mommoaboa mo ho mo ho bere a asɛm “Ɛnnɛ” a ɛwɔ Kyerɛwsɛm mu no fa yɛn ho no. 
HEB.3.14	Na sɛ yeso gyidi a yɛwɔ no mu dennen sɛnea yɛde fi mfitiase no a, na yɛyɛ Kristo fafafo.
HEB.3.15	Kyerɛwsɛm no ka se, “Sɛ ɛnnɛ mote Onyankopɔn nne a, monnyɛ asoɔden te sɛ nea moayɛ bere a mosɔre tiaa Onyankopɔn no.”
HEB.3.16	Ɛhefo na wɔtee Onyankopɔn nne na wɔsɔre tiaa no no? Nnipa a Mose dii wɔn anim fi Misraim no nyinaa. 
HEB.3.17	Ɛhefo na Onyankopɔn bo fuw wɔn mferehyia aduanan no? Nnipa a wɔyɛɛ bɔne na wɔtetew hwe wuwui wɔ sare so no. 
HEB.3.18	Bere a Onyankopɔn kaa ntam, “Wɔremma me home mu da no,” na ɔreka akyerɛ ɛhefo? Na ɔreka akyerɛ wɔn a wɔayɛ no dɔm no. 
HEB.3.19	Afei yehu sɛ wɔantumi ankɔ mu, efisɛ, wɔannye anni.
HEB.4.1	Afei, esiane sɛ bɔhyɛ a ɛfa ne mu home da so wɔ hɔ nti, momma yɛnhwɛ yiye na mo mu bi antɔ sin wɔ mu. 
HEB.4.2	Efisɛ, wɔaka Asɛmpa no akyerɛ yɛn sɛnea wɔaka akyerɛ wɔn no. Nanso wɔammu asɛm a wɔka kyerɛɛ wɔn no, efisɛ, wɔn a wotiee no annye anni. 
HEB.4.3	Na yɛn a yɛagye adi no kɔ saa home no mu sɛnea Onyankopɔn aka se, “Enti mifi mʼabufuw mu ka ntam se, ‘Wɔrenkɔ me home mu da.’ ” Ɔkaa saa asɛm yi de, nanso bere a ɔbɔɔ wiase no, na owiee nʼadwuma.
HEB.4.4	Na Kyerɛwsɛm no mu baabi wɔka biribi fa da a ɛto so ason no ho se, “Da a ɛto so ason no, Onyankopɔn homee a wanyɛ adwuma biara.”
HEB.4.5	Wɔkaa saa asɛm koro yi ara bio se, “Wɔremma me home mu da.” 
HEB.4.6	Wɔn a wodii kan tee Asɛmpa no anhome wɔ Onyankopɔn mu, efisɛ, wɔannye anni. Afoforo bi nso wɔ hɔ a wɔma wɔn kwan na wɔhome wɔ Onyankopɔn nkyɛn.
HEB.4.7	Wogyina nokwasɛm a Onyankopɔn aka se wayi da bi ato hɔ a wɔfrɛ no “Ɛnnɛ,” no so. Mfe pii akyi no, ɔnam Dawid so kae wɔ Kyerɛwsɛm no mu se, “Ɛnnɛ, sɛ mote Onyankopɔn nne a, mummpirim mo koma.”
HEB.4.8	Sɛ Yosua dii nnipa no anim de wɔn kɔɔ Onyankopɔn home mu a, anka akyiri yi Onyankopɔn anka da foforo ho asɛm. 
HEB.4.9	Sɛnea ɛte yi, ɔhome da so wɔ hɔ ma Onyankopɔn nkurɔfo sɛnea Onyankopɔn homee da a ɛto so ason no. 
HEB.4.10	Obiara a ɔhome wɔ Onyankopɔn mu no home fi nʼankasa ne nnwuma mu sɛnea Onyankopɔn home fii ne nnwuma mu no. 
HEB.4.11	Enti momma yɛmmɔ yɛn ho mmɔden na yɛatumi akɔ Onyankopɔn home mu. Ɛnsɛ sɛ yɛn mu bi yɛ asoɔden sɛnea wɔyɛɛ asoɔden a enti wɔankɔ mu no.
HEB.4.12	Onyankopɔn asɛm te ase nnam so. Ɛyɛ nnam sen sekan anofanu. Etwa kosi baabi a honhom ne ɔkra hyia. Etwa kɔ baabi a apɔw ne dompe kyim hyia. Ebu nea nnipa adwene ne wɔn koma pɛ ho atɛn. 
HEB.4.13	Biribiara nni hɔ a wɔde sie Onyankopɔn ma ɛyɛ yie. Abɔde mu biribiara da nʼanim na ɔno na ɛsɛ sɛ yebu yɛn ho akontaa kyerɛ no.
HEB.4.14	Ɛno nti, momma yenso gyidi a yɛka ho asɛm no mu dennen. Efisɛ yɛwɔ Ɔsɔfopanyin kɛse Onyankopɔn Ba Yesu a wakɔ Onyankopɔn anim. 
HEB.4.15	Yɛn Sɔfo panyin no nyɛ obi a ontumi nte nka mma yɛn wɔ yɛn mmerɛwyɛ ho. Yɛwɔ obi a wɔasɔ no ahwɛ akwan horow nyinaa so sɛ yɛn ara nanso wanyɛ bɔne. 
HEB.4.16	Momma yensi yɛn bo na yɛmmra Onyankopɔn ahengua a adom wɔ mu no ho, na ɛno na ɛbɛma yɛanya ahummɔbɔ ne adom a ɛbɛboa yɛn bere a yɛn ho akyere yɛn no mu.
HEB.5.1	Woyi ɔsɔfo panyin biara fi nnipa bi mu na wasi wɔn ananmu akyɛ ade, abɔ bɔne ho afɔre de asom Onyankopɔn. 
HEB.5.2	Esiane sɛ nʼankasa yɛ mmerɛw akwan horow pii so no nti, otumi tɔ ne bo ase ma wɔn a wonnim na wɔyɛ mfomso no. 
HEB.5.3	Na esiane sɛ ɔno ankasa yɛ mmerɛw nti, sɛ ɔrebɔ bɔne ho afɔre a, ɛnsɛ sɛ ɔbɔ ma nnipa a wɔayɛ bɔne nko na mmom ɔno ankasa ne bɔne nti.
HEB.5.4	Obiara ntumi nyi ne ho mfa nhyɛ ne ho anuonyam sɛ ɔyɛ ɔsɔfo panyin. Onyankopɔn frɛ nko na onipa nam so bɛyɛ ɔsɔfo panyin sɛnea wɔfrɛɛ Aaron no.
HEB.5.5	Saa ara nso na Kristo annye anto ne ho so sɛ ɔyɛ ɔsɔfo panyin amfa anhyɛ ne ho anuonyam. Na mmom, Onyankopɔn ka kyerɛɛ no se, “Woyɛ me Ba: ɛnnɛ, mayɛ wʼagya.” 
HEB.5.6	Ɔsan kaa wɔ baabi foforo se, “Wobɛyɛ ɔsɔfo akosi daa sɛnea Melkisedek asɔfo kwan nhyehyɛe te no.”
HEB.5.7	Yesu baa ɔhonam mu wɔ asase so no, ɔbɔɔ mpae nam nkotosrɛ so de nʼabisade too Onyankopɔn a obetumi agye no afi owu mu no anim. Esiane sɛ odwo na ɔde ne ho nyinaa som no no nti, Onyankopɔn tiee no.
HEB.5.8	Ɛwom sɛ na ɔyɛ Onyankopɔn Ba de, nanso ɔnam nʼamanehunu so suaa ahobrɛase. 
HEB.5.9	Na owiee pɛyɛ no, wɔn a wotie no no nam ne so nya nkwagye a enni awiei, 
HEB.5.10	na Onyankopɔn ada no adi sɛ ɔyɛ ɔsɔfo panyin sɛnea Melkisedek asɔfo kwan nhyehyɛe te no.
HEB.5.11	Yɛwɔ eyi ho nsɛm pii ka nanso emu kyerɛkyerɛ yɛ den, efisɛ, mo ntease yɛ den.
HEB.5.12	Moayɛ nkyerɛkyerɛ adwuma no akyɛ nanso ɛsɛ sɛ munya obi ma ɔkyerɛkyerɛ mo Onyankopɔn ho asɛm fi ne mfitiase. Anka ɛsɛ sɛ saa bere yi mudi aduan a ɛyɛ den nanso nufusu na eye ma mo. 
HEB.5.13	Obiara a nufusu ye ma no da so yɛ abofra a onnim nea eye ne nea enye. 
HEB.5.14	Aduan a ɛyɛ den nso ye ma mpanyimfo a wɔatetew wɔn ma wɔnam nea ɛka wɔn ano no so hu papa ne bɔne ntam nsonoe.
HEB.6.1	Momma yennyae Kristo ho nsɛm mfitase no, na yensua ne ho nsɛm a ɛkɔ anim no. Mommma yɛnntow ahonu a efi nneyɛe a ɛde kɔ owu mu ne Onyankopɔn mu gyidi no ho, 
HEB.6.2	ne asubɔ ne nsa a wɔde gu nnipa so ne awufo sɔre ne daa atemmu no fapem no nngu.
HEB.6.3	Momma yɛnkɔ anim. Na sɛ Onyankopɔn ma kwan a, saa ara na yɛbɛyɛ.
HEB.6.4	Ɛbɛyɛ dɛn na wɔbɛsan de wɔn a wɔahwe ase aba ama wɔanu wɔn ho bio? Na anka wɔwɔ Onyankopɔn hann mu. Wɔkaa ɔsoro akyɛde hwɛe na wonyaa wɔn kyɛfa wɔ Honhom Kronkron no mu. 
HEB.6.5	Wofi osuahu mu ahu sɛ Onyankopɔn asɛm ye, na wɔahu mfe a ɛreba no mu tumi. 
HEB.6.6	Ɛno akyi, wɔhwee ase. Enti ɛyɛ den sɛ wɔde wɔn bɛsan aba bio sɛ wommenu wɔn ho, efisɛ, wɔresan abɔ Onyankopɔn Ba no asɛnnua mu nam so agu nʼanim ase akyerɛ.
HEB.6.7	Onyankopɔn hyira asase a ɛnom nsu a ɛtɔ gu so na ɛma ɛso afifide yɛ yie ma wɔn a wɔn nti woduae no. 
HEB.6.8	Na sɛ nsɔe ne wura hunu fifi so a, enye mma hwee. Onyankopɔn bɛdome no na wɔde ogya asɛe no.
HEB.6.9	Nanso, me nnamfonom, nsɛm a yɛaka yi nyinaa akyi no, yenim pefee sɛ ade pa bi a nkwagye bata ho befi mo mu aba. 
HEB.6.10	Onyankopɔn nyɛ nea ɔnteɛ. Ne werɛ remfi adwuma a woyɛe anaa ɔdɔ a wodaa no adi maa no ne mmoa a wode boaa wʼafɛfo Kristofo na wugu so de boa wɔn no. 
HEB.6.11	Nea yɛrehwehwɛ ne sɛ mo mu biara bɛtoa ne mmɔdemmɔ so de akosi awiei sɛnea ɛbɛyɛ a mo nsa bɛka ade a mo ani da so no. 
HEB.6.12	Yɛmpɛ sɛ moyɛ anihaw. Na mmom, yɛpɛ sɛ yehu mo sɛ gyidifo a mowɔ boasetɔ na mo nsa aka bɔ a Onyankopɔn ahyɛ mo no.
HEB.6.13	Bere a Onyankopɔn hyɛɛ Abraham bɔ no, ɔkaa nea wahyɛ ho bɔ no ho ntam. Esiane sɛ na obiara nni hɔ a ɔkorɔn sen no no nti, ɔde ɔno ara ne din na ɛkaa saa ntam no. 
HEB.6.14	Ɔkaa ntam no se, “Mehyɛ wo bɔ sɛ, mehyira wo na mama wʼase adɔ.” 
HEB.6.15	Na Abraham wɔ boasetɔ nti, ɛbɔ a Onyankopɔn hyɛɛ no no, ne nsa kae.
HEB.6.16	Sɛ onipa ka ntam a, ɔde obi a ɔkorɔn sen no din na ɛka saa ntam no de siesie nnipa ntam. 
HEB.6.17	Onyankopɔn pɛe sɛ ɔda no adi pefee kyerɛ wɔn a na ɛsɛ wɔn sɛ wɔn nsa ka ne bɔhyɛ no sɛ ɔrensesa nʼatirimsɛm nti, ɔkaa ntam de hyɛɛ bɔhyɛ no den.
HEB.6.18	Saa nneɛma abien yi na ɛrentumi nsesa a Onyankopɔn ntumi nni ho atoro. Enti yɛn a yɛnam ne so anya nkwa no, wɔhyɛ yɛn nkuran sɛ yenkita yɛn anidaso no mu dennen na yɛatumi adu saa anidaso no ho.
HEB.6.19	Yɛwɔ saa anidaso yi sɛ sɛkyɛ wɔ yɛn koma mu. Etim hɔ na ɛhyɛn mu de kosi ntwamtam no mu. 
HEB.6.20	Yesu asi yɛn ananmu adi yɛn kan kɔ hɔ. Wayɛ ɔsɔfo panyin afebɔɔ sɛnea Melkisedek asɔfo kwan nhyehyɛe te no.
HEB.7.1	Na saa Melkisedek yi yɛ Salemhene, ɛna ɔsan yɛ Ɔsorosoro Nyankopɔnn sɔfo. Bere a Abraham fi ɔko a okum ahemfo ano reba no, Melkisedek hyiaa no hyiraa no. 
HEB.7.2	Abraham maa no nʼasade no mu nkyɛm du mu baako. Melkisedek din no nkyerɛase a edi kan no ne Treneehene. Esiane sɛ na ɔyɛ Salemhene no nti, wɔkyerɛɛ ne din no ase se Asomdwoehene. 
HEB.7.3	Obi nnim Melkisedek nʼagya, ne na, ne ne mpanyimfo ho asɛm. Saa ara nso na obi nnim nʼawo ne ne wu nso ho asɛm. Ɔsɛ Onyankopɔn Ba, na ɔda so yɛ ɔsɔfo daadaa.
HEB.7.4	Eyi di ho adanse sɛ na ɔyɛ onipa kɛse a agya Abraham po tumi ma no nʼasade mu nkyɛm du mu baako. 
HEB.7.5	Nanso Lewi asefo a wɔyɛ asɔfo no Mmara na ɛhyɛ wɔn sɛ wonnye nkyɛm du mu baako mfi wɔn ara wɔn nkurɔfo Israelfo nkyɛn a wɔn nso yɛ Abraham asefo no. 
HEB.7.6	Melkisedek nyɛ Lewi aseni nanso ogyee nkyɛm du mu baako fii Abraham nkyɛn hyiraa no ma onyaa Onyankopɔn bɔhyɛ no. 
HEB.7.7	Akyinnye biara nni ho sɛ nea ɔma nhyira so sen nea ogye nhyira.
HEB.7.8	Asɔfo mu no, nnipa a wowu no na wogye nkyɛm du no, nanso Melkisedek fam de, nea ɔte ase no na ogyee nkyɛm du no sɛnea Kyerɛwsɛm no ka no.
HEB.7.9	Enti nokwarem, Abraham tuaa nkyɛm du no Lewi a nʼasefo gye nkyɛm du no nso nam Abraham so tuae. 
HEB.7.10	Na wɔnwoo Lewi, nanso esiane sɛ na ɔhyɛ ne nena Abraham mu saa bere no a Melkisedek hyiaa no no nti na otuae. 
HEB.7.11	Ɛnam Lewi asɔfodi so nti na wɔde Mmara no maa Israelfo. Ɛno nti sɛ Lewifo asɔfo no yɛɛ wɔn adwuma yiye a, anka ɛho nhia sɛ wɔbɛfa ɔsɔfo foforo bi afi Melkisedek abusua mu a omfi Aaron abusua mu.
HEB.7.12	Sɛ ɛba sɛ asɔfodi no sesa a, ɛma mmara no nso sesa.
HEB.7.13	Nanso yɛn Awurade a wɔka saa asɛm yi nyinaa fa ne ho no fi abuasua foforo mu. Ne busuani biara nnii ɔsɔfo wɔ afɔremuka so da. 
HEB.7.14	Ɛyɛ sɛnnahɔ sɛ wɔwoo no too Yuda abusua mu, na Mose kaa asɔfo ho asɛm no nso, wammɔ nʼabusua din da.
HEB.7.15	Asɛm no da ne ho adi pefee, efisɛ, ɔsɔfo foforo bi aba a ɔte sɛ Melkisedek. 
HEB.7.16	Ɔno de, ɛnnam onipa mmara so na wɔhyɛɛ no ɔsɔfo. 
HEB.7.17	Kyerɛwsɛm no ka se, “Wobɛyɛ ɔsɔfo daa nyinaa sɛnea Melkisedek asɔfo kwan nhyehyɛe te no.”
HEB.7.18	Wɔatow mmara dedaw no akyene, efisɛ, na emu yɛ mmerɛw na ɛho nni mfaso nso. 
HEB.7.19	Na Mose Mmara no nso antumi amma biribiara anyɛ pɛ. Wɔde anidaso pa bi a yɛnam so bɛn Onyankopɔn aba.
HEB.7.20	Ɛno akyi, Onyankopɔn ntam abɛka ho. Bere a wɔhyɛɛ afoforo bi asɔfo no na ntam a ɛte saa nni hɔ. 
HEB.7.21	Yesu nam ntam so bɛyɛɛ ɔsɔfo bere a Onyankopɔn ka kyerɛɛ no se, “Awurade aka ntam; na ɔrensesa nʼadwene: ‘Wobɛyɛ ɔsɔfo daa nyinaa.’ ” 
HEB.7.22	Saa nsonoe yi na ɛma Yesu gyina pintinn ma apam no.
HEB.7.23	Nsonoe foforo bi nso wɔ hɔ. Na saa asɔfo no dɔɔso, efisɛ, na wowuwu a wontumi ntoa wɔn adwuma so.
HEB.7.24	Nanso Yesu de, ɔwɔ hɔ daa na nʼasɔfodwuma no nso, obi ntoa so mma no. 
HEB.7.25	Enti otumi gye wɔn a wɔnam ne so ba Onyankopɔn nkyɛn no ɛnnɛ ne daa, efisɛ, ɔte hɔ daa srɛ Onyankopɔn ma wɔn. 
HEB.7.26	Yesu ne ɔsɔfo panyin a ɔboa yɛn wɔ yɛn ahiasɛm mu. Ɔyɛ kronkron. Onni mfomso biara wɔ ne mu na ɔnyɛ bɔne. Wɔatew no afi nnebɔneyɛfo ho na wɔapagyaw no aboro ɔsoro so. 
HEB.7.27	Ɔnte sɛ asɔfo mpanyin a aka no a, daa afɔrebɔ a ɔbɔ no kan no ɔbɔ wɔ ne bɔne a wayɛ ho ansa na afei wabɔ afoforo de no. Ɔbɔɔ afɔre baako pɛ a ɔde ne ho na ɛbɔe. 
HEB.7.28	Mose Mmara no yi nnipa a wɔmfata ma wɔyɛ asɔfo mpanyin, nanso Onyankopɔn bɔ a ɔde ntam kaa ho no a ɛbae Mmara no akyi no, yii Ɔba no a ɔyɛ pɛ daa nyinaa no.
HEB.8.1	Asɛm a yegyina so kasa no ne sɛ: Yɛwɔ ɔsɔfo panyin a ɔte Otumfo a ɔwɔ soro no ahengua no nifa so. 
HEB.8.2	Ɔsom sɛ ɔsɔfo panyin wɔ Kronkron mu Kronkron hɔ a ɛkyerɛ ntamadan a Awurade no ankasa sii a ɛnyɛ onipa na osii.
HEB.8.3	Woyi ɔsɔfo panyin biara sɛ ɔmfa akyerɛde ne mmoa mmɔ Onyankopɔn afɔre. Ɛno nti ɛsɛ sɛ yɛn sɔfo panyin nya biribi a ɔde bɛbɔ afɔre. 
HEB.8.4	Sɛ ɔwɔ asase so a, anka ɔrenyɛ ɔsɔfo koraa efisɛ, asɔfo wɔ hɔ a wɔde akyɛde ma sɛnea Yudafo mmara kyerɛ no. 
HEB.8.5	Dwuma a wodi sɛ asɔfo no yɛ ɔsoro nsusuwso bi kwa. Ɛte sɛ Mose bere so de no ara pɛ. Bere a ɔpɛe sɛ osi ntamadan no, Onyankopɔn ka kyerɛɛ no se, “Si no sɛnea wɔkyerɛɛ wo bepɔw no so sɛ yɛ no no pɛpɛɛpɛ.” 
HEB.8.6	Nanso wɔama Yesu asɔfodwuma a ɛso kyɛn wɔn de no te sɛ apam a ne nti, Onyankopɔn ne nnipa pamee, efisɛ, wofi bɔhyɛ pa mu na ɛpam saa apam no.
HEB.8.7	Sɛ na apam a edi kan no ye a, anka ɛho nhia sɛ wɔbɛyɛ apam a ɛto so abien no. 
HEB.8.8	Nanso Onyankopɔn nyaa ne nkurɔfo ho mfaso na ɔkae se, “Nna bi reba, Awurade na ose, a me ne Israelfo ne Yuda abusuakuw bɛhyehyɛ apam foforo. 
HEB.8.9	Ɛrenyɛ sɛ apam a me ne wɔn mpanyimfo hyehyɛe wɔ da a misoo wɔn nsa dii wɔn anim fii Misraim no. Wɔanni apam a me ne wɔn hyehyɛe no ho nokware, ɛno nti mantew mʼani anhwɛ wɔn, Awurade na ose. 
HEB.8.10	Afei, eyi ne apam a me ne Israelfo bɛhyehyɛ bere a ɛreba no mu, Awurade na ose: Mede me mmara bɛhyɛ wɔn adwenem na makyerɛw agu wɔn komam. Mɛyɛ wɔn Nyankopɔn na wɔayɛ me nkurɔfo. 
HEB.8.11	Wɔn mu biara renka nkyerɛ ne yɔnko anaa ne kuromni se, ‘Hu Awurade!’ Efisɛ, wɔn nyinaa nim me fi akumaa so kosi ɔkɛse so. 
HEB.8.12	Mehu wɔn mmɔbɔ wɔn bɔne ho; na merenkae wɔn bɔne bio.”
HEB.8.13	Frɛ a wɔfrɛ saa apam yi “Foforo” no, ama nea wɔyɛe kan no ayɛ dedaw; na biribiara a enyin yɛ dedaw no nkyɛ yera.
HEB.9.1	Na apam a edi kan no wɔ mmara a wɔnam so som. Saa ara nso na na wɔwɔ beae a nnipa asiesie a wɔsom. 
HEB.9.2	Wosii ntamadan a na wɔfrɛ saa ntamadan no akyiri Kronkonbea. Na Kanea dua, ɔpon ne abodoo a wɔatew ho a wɔde ma Onyankopɔn wɔ hɔ. 
HEB.9.3	Ntwamu a ɛto so abien no akyi na ntamadan bi wɔ a wɔfrɛ hɔ Kronkron mu Kronkron 
HEB.9.4	a sika aduhuamhyew afɔremuka ne apam adaka a wɔde sika adura ho nyinaa wɔ. Saa adaka no mu na na sika pɔre a mana ne Aaron poma a ɛfefɛwee ne apam abopon no wɔ. 
HEB.9.5	Adaka no so hɔ nso na Onuonyamfo Kerubim a watrɛw ne ntaban mu akata baabi a na wɔde bɔne kyɛ no si. Nanso yɛrentumi nka nneɛma no ho asɛm nkɔ akyiri mprempren.
HEB.9.6	Saa na wɔahyehyɛ nneɛma no. Da biara na asɔfo no kɔ ntamadan no akyi kɔyɛ wɔn adwuma; 
HEB.9.7	nanso na ɔsofɔ panyin no nko ara na ɔwɔ ho kwan sɛ ɔkɔ ntamadan no mu pɛnkoro pɛ afe biara. Ɔde mogya a ɔde bɔ Onyankopɔn afɔre ma ne ho ne bɔne a nnipa ayɛ a na wonnim sɛ wɔreyɛ bɔne no ka ne ho kɔ.
HEB.9.8	Honhom Kronkron no nam saa kwan yi so kyerɛ yɛn sɛ, ɔkwan dedaw no, na nnipa a wonni mu ntumi nkɔ Kronkron mu Kronkron hɔ bere a ɔdan a ɛwɔ akyiri no ne nneɛma a egyina hɔ ma no no nyinaa da so wɔ hɔ. 
HEB.9.9	Ɛyɛ mfatoho ma nnɛ bere yi. Ɛkyerɛ sɛ akyɛde ne mmoa a na wɔde bɔ afɔre ma Onyankopɔn no ntumi mma wɔn a wɔsom no koma mu nyɛ kronn. 
HEB.9.10	Wɔde nnuan, anonne ne nneɛma ahorow a wɔde dwira wɔn ho na na edi dwuma no. Eyi yɛ mmara a enni mu kosi bere a Onyankopɔn bɛsesɛw ne nyinaa.
HEB.9.11	Nanso Kristo aba dedaw sɛ ɔsɔfo panyin ama nneɛma pa a yɛwɔ dedaw yi. Ntamadan a ɔsom wɔ mu no so na edi mu kyɛn dedaw no. Ɛnyɛ nnipa na wɔyɛe a enti ɛkyerɛ sɛ, ɛnyɛ wiase fa bi. 
HEB.9.12	Bere a Kristo kɔɔ ntamadan no mu a ɔkɔɔ Kronkronbea hɔ pɛnkoro no, wamfo mmirekyi ne anantwi mogya na ɛkɔbɔɔ afɔre. Mmom ɔno ara de ne mogya na ɛbɔɔ afɔre de gyee nkwa a enni awiei maa yɛn.
HEB.9.13	Na sɛ mmirekyi ne anantwinini mogya ne nantwibere nso a wɔde dwira wɔn a wɔn ho agu fi tew wɔn ho kɔ honam ahofi mu a, 
HEB.9.14	mpɛn ahe na Kristo a ɔnam Honhom a ɛte hɔ daa so de ne ho bɔɔ afɔre a ɛho nni dɛm maa Onyankopɔn no mogya rentew mo ho mfi nnwuma bɔne mu nkɔsom Onyankopɔn a ɔte ase no?
HEB.9.15	Eyi nti na Kristo na ɔhyehyɛ apam foforo sɛnea ɛbɛyɛ a wɔn a Onyankopɔn afrɛ wɔn no benya nhyira a enni awiei sɛnea Onyankopɔn ahyɛ bɔ no. Eyi betumi aba saa, efisɛ, owu bi asi a egye nnipa fi wɔn bɔne a wɔyɛe bere a na wɔwɔ apam a edi kan no mu no.
HEB.9.16	Sɛ nsamansew bi wɔ hɔ a, gye sɛ wotumi ma nokware no da adi sɛ onipa a ɔhyɛɛ saa nsamansew no awu. 
HEB.9.17	Sɛ onipa a ɔhyɛ nsamansew no te ase a, saa nsamansew no nka hwee. Bere a wawu no na ɛka biribi. 
HEB.9.18	Ɛno nti na apam a edi kan no wɔnam mogya so na ɛhyɛɛ no den no. 
HEB.9.19	Nea edi kan no, Mose kaa mmaransɛm no nyinaa sɛnea ɛwɔ Mmara no mu no kyerɛɛ nnipa no. Nantwi mma mogya ne nsu ne kuntu kɔkɔɔ ne sommɛ na ɔde petee Mmara nhoma no ne nnipa no nyinaa so 
HEB.9.20	kae se, “Eyi ne mogya a ɛsɔw apam a Onyankopɔn ahyɛ mo sɛ munni so no ano.” 
HEB.9.21	Saa ara na Mose nso petee mogya guu ntamadan no ne nneɛma a wɔde som no nyinaa so nen. 
HEB.9.22	Nokwarem, sɛnea Mmara no kyerɛ no, ɛkame ayɛ sɛ mogya na etumi tew ade nyinaa ho na saa ara nso na gye sɛ mogya hwie gu ansa na bɔnefafiri aba.
HEB.9.23	Saa kwan yi ara so na wɔnam ma biribiara a ɛyɛ ɔsoro nhwɛsode no ho tew. Nanso ɔsoro nneɛma no ankasa de, afɔre a eye kyɛn eyinom na wɔde tew ho.
HEB.9.24	Efisɛ, Kristo ankɔ baabi a ɛyɛ kronn a nnipa de wɔn nsa na ayɛ a ɛyɛ ade kann nhwɛsode. Ɔkɔɔ soro ankasa na osi yɛn ananmu wɔ hɔ wɔ Onyankopɔn anim. 
HEB.9.25	Afe biara Yudafo sɔfo panyin de aboa mogya kɔ Kronkronbea hɔ. Nanso Kristo amfa ne ho amma mpɛn bebree saa. 
HEB.9.26	Sɛ ɔyɛɛ saa a, anka efi adebɔ mfiase no obehu amane mpɛn bebree. Mmom, waba prɛko a nneɛma nyinaa reba awiei, nam ne ho a ɔde bɔɔ afɔre no so apopa bɔne.
HEB.9.27	Ɛsɛ sɛ obiara wu baako pɛ na ɛno akyi Onyankopɔn abu no atɛn. 
HEB.9.28	Saa ara na wɔde Kristo nso bɔɔ afɔre baako pɛ de gyee dodow no ara wɔ wɔn bɔne mu. Ɔbɛba ne mprenu so a ommegye nnebɔneyɛfo na mmom ɔbɛba abegye wɔn a wɔretwɛn no no nkwa.
HEB.10.1	Mmara no yɛ nneɛma pa nsusuwso a ɛreba na mmom ɛnyɛ nneɛma pa no ankasa. Wɔbɔ afɔre koro no ara afe biara. Na ɛbɛyɛ dɛn na saa Mmara yi nam afɔre a wɔbɔ yi so ama nnipa a wɔba Onyankopɔn nkyɛn no ayɛ pɛ? 
HEB.10.2	Sɛ nnipa a wɔresom Onyankopɔn no fi wɔn bɔne mu ayɛ pɛ a, ɛnne wɔrenni bɔne ho fɔ bio na ne saa nti, afɔrebɔ nyinaa to betwa. 
HEB.10.3	Saa afɔrebɔ no kae wɔn wɔn bɔne afe biara. 
HEB.10.4	Anantwi ne mmirekyi mogya rentumi mpopa bɔne.
HEB.10.5	Esiane saa nti, bere a Kristo rebɛba wiase no, ɔka kyerɛɛ Onyankopɔn se, “Wompɛ afɔrebɔ ne ayɛyɛde nanso woasiesie ɔhonam ama me. 
HEB.10.6	Wʼani nnye ɔhyew ne bɔne afɔre anaa afɔre a wɔbɔ de popa bɔne ho. 
HEB.10.7	Afei mekae se, ‘Mewɔ ha, rebɛyɛ nea wopɛ sɛ meyɛ sɛnea wɔakyerɛw afa me ho wɔ Mmara nhoma no mu no.’ ”
HEB.10.8	Kan no, ɔkae se, “Wompɛ, na wʼani nso nnye afɔrebɔ ne ayɛyɛde anaa ɔhyew afɔre ne ayɛyɛde a wɔde popa bɔne ho.” Ɛwom na Mmara no kyerɛ sɛ wɔnyɛ saa. 
HEB.10.9	Na ɔkae se, “Mewɔ ha rebɛyɛ nea wopɛ sɛ meyɛ.” Ɛno nti, Onyankopɔn agu tete afɔrebɔ no nyinaa na ɔde Kristo afɔrebɔ no asi ananmu. 
HEB.10.10	Esiane sɛ Yesu Kristo yɛɛ sɛnea Onyankopɔn hwehwɛ sɛ ɔnyɛ no nti, ɔnam ne honam a ɔde bɔɔ afɔre prɛko maa yɛn no so ama yɛn ho atew afi bɔne ho.
HEB.10.11	Da biara Yudani ɔsɔfo sɔre yɛ nʼasɔfodwuma na wabɔ afɔre mpɛn pii. Nanso saa afɔre yi rentumi mpopa bɔne. 
HEB.10.12	Kristo de, ɔbɔɔ bɔne ho afɔre. Afɔre a ɛtena daa nyinaa. Na ɛno akyi, ɔtenaa Onyankopɔn nifa so. 
HEB.10.13	Ɛhɔ na ɔretwɛn mprempren kosi sɛ Onyankopɔn bɛma nʼatamfo ayɛ ne nan ase ntiaso. 
HEB.10.14	Ɔnam afɔrebɔ baako so ama nnebɔneyɛfo ho atew daa nyinaa.
HEB.10.15	Na Honhom Kronkron no nso di adanse. Nea edi kan no, ɛka se, 
HEB.10.16	“Eyi ne apam a me ne wɔn bɛpam wɔ bere a ɛreba no mu, Awurade na ose: Mede me mmara bɛhyɛ wɔn koma mu na makyerɛw agu wɔn adwene mu.” 
HEB.10.17	Na afei waka se, “Merenkae wɔn bɔne ne wɔn amumɔyɛ bio.”
HEB.10.18	Sɛ wɔde eyinom nyinaa kyɛ a, na afɔre a wɔbɔ de popa bɔne no ho nhia bio.
HEB.10.19	Anuanom, esiane Yesu wu no nti, yɛade yɛn ho koraa sɛ yɛbɛkɔ Kronkronbea hɔ. 
HEB.10.20	Ɔnam ɔno ara ne honam so abue kwan foforo a nkwa wɔ mu ama yɛn.
HEB.10.21	Yɛwɔ ɔsɔfo kɛse bi a ɔhwɛ Onyankopɔn fi so. 
HEB.10.22	Momma yɛmfa koma pa, gyidi a emu yɛ den, koma a esiane atiboa bɔne nti, wɔatew ho ne honam a wɔde nsu a ɛyɛ kronn aguare no ntwiw mmɛn Onyankopɔn.
HEB.10.23	Momma yennyina gyidi a yɛaso mu no mu dennen, efisɛ, yɛde yɛn ho to Onyankopɔn so sɛ ɔrenni yɛn hwammɔ.
HEB.10.24	Momma yɛn ho yɛn ho asɛm nhia yɛn na yɛnnodɔ yɛn ho yɛn ho na yɛnyɛ papa. 
HEB.10.25	Mommma yennnyae yɛn ho yɛn ho nhyiam da sɛnea afoforo bi yɛ no. Mmom, momma yɛnhyɛ yɛn ho yɛn ho nkuran denneennen, efisɛ, mo ara muhu sɛ ɛrenkyɛ na ɛda no aba.
HEB.10.26	Sɛ moboapa kɔ so yɛ bɔne a, afɔrebɔ biara nni hɔ a ɛbɛpopa mo bɔne, efisɛ, wɔada nokware no adi akyerɛ yɛn. 
HEB.10.27	Nea aka ara ne sɛ obiara suro nea ɛbɛba a ɛyɛ atemmu ne ogya a ɛbɛba abɛhyew wɔn a wotia Onyankopɔn no. 
HEB.10.28	Obiara a obu Mose Mmara no so no, sɛ adansefo baanu anaa baasa adansedi nti, wobu atɛn tia no a, wobekum no a wɔrenhu no mmɔbɔ. 
HEB.10.29	Na obi a watiatia Onyankopɔn Ba no so, na ɔmfa Onyankopɔn mogya apam no a egyee no fii bɔne mu no nyɛ hwee anaa nea otiatia Honhom a ɛma adom no anim no, ɛdɛn na ɛbɛto no? Asotwe a onii no benya no nyɛ adewa.
HEB.10.30	Efisɛ, yenim nea ɔkae se, “Mɛtɔ were, na metua ka,” na ɔno ara na ɔsan kae se, “Awurade bebu ne nkurɔfo atɛn.” 
HEB.10.31	Onyankopɔn a ɔte ase no nsam amanenya yɛ hu.
HEB.10.32	Monkae tebea a na mowɔ mu tete no. Saa bere no, sɛ Onyankopɔn hann tɔ mo so na ɔhaw pii to mo a, na ɔpere a mopere no ntumi nni saa ɔhaw no so. 
HEB.10.33	Ebi ne sɛ, mpɛn pii wɔyaw mo, gu mo anim ase baguam; na ɛtɔ da bi mpo a, na moasiesie mo ho sɛ mobɛka wɔn a wɔreyɛ wɔn saa no ho. 
HEB.10.34	Mo ne nneduafo daa afiase na wɔfaa mo ahode nyinaa no mpo, munyaa ho boasetɔ, efisɛ, munim sɛ ɛyɛ dɛn ara a, mowɔ ade pa bi a ɛbɛtena hɔ daa.
HEB.10.35	Mommma mo koma nntu na moanhwere mo akatua. 
HEB.10.36	Ɛsɛ sɛ motɔ mo bo ase na moatumi ayɛ Onyankopɔn apɛde ama mo nsa aka nea wɔahyɛ mo ho bɔ no. 
HEB.10.37	Efisɛ, Kyerɛwsɛm no ka se, “Ɛrenkyɛ koraa na nea ɛsɛ sɛ ɔba no aba; ɔrentwentwɛn. 
HEB.10.38	Mʼatreneefo begye adi na wɔatena ase na sɛ wɔn mu bi dan nʼakyi kyerɛ a, mʼani rennye ne ho.”
HEB.10.39	Yɛnyɛ nnipa a yɛdan yɛn akyi kyerɛ na yɛyera. Mmom, yɛwɔ gyidi nti wɔagye yɛn nkwa.
HEB.11.1	Gyidi yɛ ahotoso a yɛwɔ wɔ nneɛma a yɛn ani da so ne nneɛma a yenhu ho adansedi mu. 
HEB.11.2	Gyidi a na tetefo no wɔ nti na Onyankopɔn gyee wɔn too mu.
HEB.11.3	Gyidi na ɛma yɛte ase sɛ ɛnam Onyankopɔn asɛm so na wɔbɔɔ wiase sɛnea ɛbɛma yɛahu sɛ wɔbɔɔ nea wohu fii nea wonhu mu.
HEB.11.4	Gyidi nti na Habel bɔɔ afɔre a ɛsɔ ani kyɛn Kain de de maa Onyankopɔn no. Ne gyidi a ɔwɔ nti, Onyankopɔn buu no sɛ onipa trenee, efisɛ, nʼakyɛde no sɔɔ Onyankopɔn ani. Esiane Habel gyidi a na ɔwɔ nti, ɛwom sɛ wawu de, nanso ɔda so kasa.
HEB.11.5	Gyidi a na Henok wɔ nti, wɔfaa no kɔe a wanhu owu. Obiara anhu no, efisɛ, Onyankopɔn na ɔfaa no. Kyerɛwsɛm no ka se ansa na wɔrebɛfa Henok akɔ no, na wasɔ Onyankopɔn ani.
HEB.11.6	Obiara a onni gyidi rentumi nsɔ Onyankopɔn ani. Ɛsɛ sɛ obiara a ɔba Onyankopɔn nkyɛn no nya gyidi sɛ Onyankopɔn te ase na ɔdom wɔn a wɔhwehwɛ no.
HEB.11.7	Gyidi nti na ɛmaa Noah tee Onyankopɔn kɔkɔ a ɔbɔ faa daakye nneɛma a anka ɔrentumi nhu no ho no. Otiee Onyankopɔn yɛɛ adaka a emu na wogyee ɔne ne fifo nkwa. Ɛnam so ma obuu wiase fɔ enti onyaa gyidi mu trenee.
HEB.11.8	Gyidi nti na bere a Onyankopɔn ka kyerɛɛ Abraham se ɔnkɔ asase a wahyɛ ho bɔ sɛ ɔde bɛma no so no, otiee, na ɔkɔe. Ogyaw ne man hɔ kɔe a na onnim baabi a ɔrekɔ. 
HEB.11.9	Gyidi nti ɔtenaa asase a na Onyankopɔn ahyɛ no ho bɔ no so sɛ ɔhɔho. Ɔne Isak ne Yakob a Onyankopɔn hyɛɛ wɔn bɔ koro no ara bi tenaa ntamadan mu. 
HEB.11.10	Nanso na Abraham retwɛn kurow kɛse bi a Onyankopɔn akyekyere a ne fapem rensɛe da mu akɔtena.
HEB.11.11	Gyidi nti na Abraham yɛɛ agya wɔ ne nkwakoraa bere mu a, na ne yere Sara anyin yiye nti, na ɔnwo no. Ɔde ne ho too Onyankopɔn so sɛ obedi ne bɔhyɛ so. 
HEB.11.12	Ɛwom sɛ na ɔregye nna awu, nanso nʼasefo dɔɔso sɛ wim nsoromma ne mpoano anhwea.
HEB.11.13	Gyidi mu na saa nnipa yi nyinaa wuwui. Ɛwom sɛ wɔn nsa anka bɔ a Onyankopɔn hyɛɛ wɔn no de, nanso wohuu no, akyirikyiri yɛɛ no atuu gye dii sɛ wɔyɛ ahɔho ne amamfrafo wɔ asase so. 
HEB.11.14	Wɔn a wɔka saa no da no adi pefee sɛ wɔrehwehwɛ wɔn ankasa wɔn man.
HEB.11.15	Wonnwen ɔman a wɔagyaw wɔ wɔn akyi no ho. Sɛ wɔyɛɛ no saa a, anka wobetumi anya kwan asan wɔn akyi akɔ hɔ. 
HEB.11.16	Ɔman pa a ɛyɛ ɔsoro man no na wɔpere kɔ mu. Enti ɛnyɛ Onyankopɔn aniwu sɛ ɔma wɔfrɛ no wɔn Nyankopɔn, efisɛ, wasiesie ɔman bi ama wɔn.
HEB.11.17	Gyidi a Abraham wɔ nti na ɛmaa Onyankopɔn maa Abraham de ne ba Isak kɔbɔɔ afɔre de sɔɔ no hwɛe. Abraham nko ara ne onipa a na Onyankopɔn ahyɛ no bɔ no, nanso na wasiesie ne ho sɛ, ɔde ne ba koro no bɛbɔ afɔre. 
HEB.11.18	Na Onyankopɔn aka akyerɛ no se, “Ɛnam Isak so na wʼase atrɛw.” 
HEB.11.19	Na Abraham bu no sɛ Onyankopɔn betumi anyan Isak afi owu mu nanso abebu mu no, onyanee no fii owu mu. 
HEB.11.20	Gyidi nti na ɛmaa Isak hyiraa Yakob ne Esau maa wɔn daakye asetena.
HEB.11.21	Gyidi nti na ɛmaa Yakob hyiraa Yosef mma no nyinaa ansa na ɔrewu no. Otwerii ne poma so na ɔsɔree Onyankopɔn.
HEB.11.22	Gyidi nti na Yosef rebewu no, ɔka kyerɛɛ Israelfo se, wontu mfi Misraim na ɔhyɛɛ nea sɛ owu a wɔnyɛ nʼamu no no.
HEB.11.23	Gyidi nti na ɛmaa Mose awo akyi nʼawofo de no siee abosom abiɛsa no. Wohuu sɛ na ne ho yɛ fɛ enti na wonsuro sɛ wobebu ɔhene no mmara so.
HEB.11.24	Gyidi nti na Mose nyinii no wampɛ sɛ wɔbɛfrɛ no Farao babea ba no. 
HEB.11.25	Na ɔpɛ sɛ ɔne Onyankopɔn mma behu amane sen sɛ obegye nʼani wɔ bɔne mu mmere tiaa bi. 
HEB.11.26	Osusuwii sɛ, sɛ ohu amane ma Agyenkwa no a, eye sen agyapade a ɛwɔ Misraim nyinaa, efisɛ, na nʼani da ade pa bi so daakye.
HEB.11.27	Gyidi nti na ɛmaa Mose tu fii Misraim a na onsuro ɔhene no abufuw. Omiaa nʼani sɛ ɔrensan nʼakyi te sɛ nea wahu Onyankopɔn a obi nhu no no. 
HEB.11.28	Gyidi nti na ɔhyɛɛ Twam Afahyɛ no ma wɔde mogya petee apon ho sɛnea ɛbɛyɛ a ɔsɛebɔfo no renkum Israelfo mmakan a wɔyɛ mmarima no.
HEB.11.29	Gyidi nti na ɛmaa Israelfo no twaa Po Kɔkɔɔ no sɛnea wɔnam asase kesee so no. Misraimfo no pɛe sɛ wotwa bi no, nsu no bu faa wɔn so.
HEB.11.30	Gyidi nti na Israelfo de nnansɔn twaa Yeriko afasu ho hyiae no, edwiriw gui. 
HEB.11.31	Gyidi nti na wankum aguaman Rahab amfra wɔn a wonnye Onyankopɔn nni no, efisɛ, ogyee akwansrafo no fɛw so.
HEB.11.32	Afei dɛn na menka? Bere pii nni hɔ sɛ mɛka Gideon, Barak, Samson, Yefta, Dawid ne Samuel ne adiyifo no ho asɛm. 
HEB.11.33	Wɔnam gyidi so koo aman so dii nkonim. Wɔyɛɛ ade pa nyaa nea Onyankopɔn hyɛɛ wɔn ho bɔ no. Wɔkataa gyata ano, 
HEB.11.34	dum ogyaframa, tetew wɔn ho fii nkrantewu ano. Na wɔyɛ mmerɛw nanso wɔyɛɛ den. Na wɔyɛ den akono, enti wodii wɔn atamfo so. 
HEB.11.35	Ɛnam gyidi mu wonyanee mmea bi awufo maa wɔn. Afoforo bi a wɔpɛɛ ahofadi nso, wɔyɛɛ wɔn aninyaade, kum wɔn na daakye wɔanya asetena pa.
HEB.11.36	Woguu afoforo anim ase, bɔɔ wɔn mmaa, na wɔkyekyeree ebinom de wɔn guu afiase. 
HEB.11.37	Wosiw ebi abo. Wɔde sradaa paee ebinom mu abien, de sekan kum bi. Wokyinkyinii sɛ nnipa a nguan ne mmirekyi nhoma kata wɔn ho a wɔyɛɛ mmɔbɔ na wɔn ho guan wɔn na wohuu amane. 
HEB.11.38	Wiase ne wɔn anni no yiye koraa. Wokyinkyinii sɛ atutenafo wɔ sare so ne mmepɔw so, abodan ne asase so abon mu. 
HEB.11.39	Wodi eyinom nyinaa ho adanse pa wɔ wɔn gyidi ho nanso wɔn nsa anka bɔ a Onyankopɔn hyɛɛ wɔn no, 
HEB.11.40	efisɛ, Onyankopɔn ayɛ nhyehyɛe a eye sen eyi na ɔrenkwati yɛn wɔ ne pɛyɛ mu.
HEB.12.1	Yɛn de, yɛwɔ adansefo bebree a wɔatwa yɛn ho ahyia. Momma yɛntwe yɛn ho mfi akwansiwde nyinaa ne bɔne a akyekyere yɛn denneenen no nyinaa ho na yɛnyere yɛn ho ntu mmirikakansi a ɛda yɛn anim no.
HEB.12.2	Momma yɛmfa yɛn ani nto Yesu a yɛn gyidi mfitiase ne nʼawiei gyina ne so no so. Asɛnnua no nti, wampa abaw. Esiane anigye a na ɛretwɛn no no nti, animguasewu a owuu wɔ asɛnnua so no anhaw no. Enti mprempren ɔte Onyankopɔn ahengua no nifa so. 
HEB.12.3	Dwen ɔhaw a ɔfaa mu no ho sɛ nnipa nnebɔneyɛfo tan a wɔtan no nso, otumi gyinaa ano no. Ɛno nti mommpa abaw. 
HEB.12.4	Na sɛ moko tia bɔne a, na monko ntiaa sɛ mo mogya begu.
HEB.12.5	Mo werɛ afi nkuranhyɛsɛm a Onyankopɔn ka kyerɛɛ mo sɛ ne mma no se, “Me ba, sɛ Awurade twe wʼaso a, tie no yiye, na sɛ ɔka wʼanim a, mpa abaw. 
HEB.12.6	Efisɛ, obiara a Awurade pɛ nʼasɛm no, na ɔtwe nʼaso, na nea ɔfa no sɛ ɔba no, na ɔhwe no mmaa.”
HEB.12.7	Amanehunu biara a ɛbɛto mo no, munnhinhim na momfa no sɛ Agya no nteɛso, efisɛ, mo amanehunu no kyerɛ nteɛso a Onyankopɔn reteɛ mo so sɛ ne mma. Ɔba bi wɔ hɔ a nʼagya nteɛ ne so da? 
HEB.12.8	Sɛ wanteɛ mo so sɛ ne mma no bi a, na ɛkyerɛ sɛ monyɛ ne mma kann. 
HEB.12.9	Sɛ yɛn agyanom a wɔwɔ asase so twee yɛn aso ma yebuu wɔn a, mpɛn ahe na ɛnsɛ sɛ yɛbrɛ yɛn ho ase ma honhom mu Agya no na yetumi tena ase? 
HEB.12.10	Yɛn agyanom a wɔwɔ asase so ha twee yɛn aso sɛnea wɔpɛ bere tiaa bi. Nanso yɛn yiyedi nti, Onyankopɔn yɛɛ saa sɛnea yɛn ho bɛtew. 
HEB.12.11	Sɛ wɔtwe yɛn aso a, ɛma yɛn werɛ how saa bere no mu na yɛn ani nnye. Na akyiri yi no, wɔn a wɔnam saa asotwe no so nya wɔn ho ntease no sow asomdwoe aba, tena ase trenee mu.
HEB.12.12	Monteɛteɛ nsa ne nkotodwe a emu agugow no mu. 
HEB.12.13	Munsiesie akwan na momfa so, na mpakye anyɛ mmubuafo, na mmom wɔasa wɔn yare.
HEB.12.14	Mo ne nnipa nyinaa ntena ase asomdwoe mu, na mommɔ mmɔden ntena ase trenee mu. Anyɛ saa a, morenhu Awurade. 
HEB.12.15	Monhwɛ yiye na mo mu bi annan nʼakyi ankyerɛ Onyankopɔn adom no. Monhwɛ yiye na mo mu bi anyɛ sɛ afifide a ɛyɛ nwene a enyin ma ne bɔnwema no haw afoforo. 
HEB.12.16	Monhwɛ yiye na mo mu bi anyɛ nguamanfo ne obi a ɔmfɛre Onyankopɔn sɛ Esau a obuu nʼani guu nʼagyapade so tɔn nʼabakan de gyee aduan no. 
HEB.12.17	Na afei eduu bere bi a ɔpɛe sɛ ne nsa ka nʼagya hɔ nhyira no, ɔde kamee no no. Ɛwom sɛ ɔde nisu peree sɛ wanya adwensakra de, nanso anyɛ ye.
HEB.12.18	Munhyiaa nneɛma a ɛyɛ hu, ogyaframa, awerɛhow, esum ne ahum sɛnea Israelfo no hyiae Sinai bepɔw no so bere a Onyankopɔn de ne mmara no mae no. 
HEB.12.19	Efisɛ, na wɔrebɔ torobɛnto denneenen a ɛnne bi a ɛreka kasa a ɛyɛ hu nenam mu enti nnipa no srɛɛ Onyankopɔn sɛ onnyae kasa, 
HEB.12.20	efisɛ, na wontumi nni mmara a na ɛka se, “Sɛ mpo aboa koraa de ne ho ka bepɔw no a, ɛsɛ sɛ wosiw no abo kum no” no so. 
HEB.12.21	Na beae hɔ yɛ hu ara kosii sɛ Mose kae se, “Misuro, na me ho popo.”
HEB.12.22	Na mo de, moaba Sion Bepɔw so ne Onyankopɔn a ɔte ase no kurow, ɔsoro soro Yerusalem a ɔsoro abɔfo mpempem wɔ mu no mu. 
HEB.12.23	Moaba Onyankopɔn asafo mma dedaw a, wɔn ani gye wɔn ho a wɔakyerɛw wɔn din wɔ soro no mu. Moaba Onyankopɔn a ɔyɛ nnipa nyinaa temmufo ne atreneefo a wɔayɛ wɔn pɛ no mu. 
HEB.12.24	Moaba Yesu a ɔhyehyɛɛ apam foforo ne mogya a wɔapete a ɛka nneɛma pa ho asɛm sen Habel mogya no ho.
HEB.12.25	Monhwɛ mo ho so yiye na moammu mo ani angu asɛm a ɔka so. Wɔn a wɔkaa Asɛmpa no kyerɛɛ wɔn na wɔantie no anguan. Na ɛbɛyɛ dɛn na yɛatumi aguan afi nea ɔkasa fi soro ho? 
HEB.12.26	Ne nne wosow asase saa bere no, nanso mprempren wahyɛ bɔ sɛ, “Ɛnyɛ asase nko na mɛsan awosow no, na mɛwosow soro nso bio saa ara.” 
HEB.12.27	Nsɛm “Nso bio saa ara” no da no adi pefee sɛ ɔbɛwosow nneɛma a wɔbɔe no na atutu afi wɔn ananmu na nneɛma a wɔanwosow no no aka.
HEB.12.28	Momma yɛnna so ase, efisɛ, yɛanya ahenni a wɔwosow no a ɛnyɛ ye. Momma yɛn ani nsɔ na yɛmfa ɔkwan a ɛbɛsɔ Onyankopɔn ani a ɛyɛ nidi ne suro so nsom no, 
HEB.12.29	efisɛ, nokware, yɛn Nyankopɔn yɛ ogya a ɛhyew na ɛsɛe ade.
HEB.13.1	Monnodɔ mo ho mo ho sɛ anuanom wɔ Kristo mu. 
HEB.13.2	Monkae na munnye ahɔho wɔ mo afi mu. Ebinom yɛɛ saa nam so gyee abɔfo a na wonnim. 
HEB.13.3	Monkae wɔn a wɔda afiase na momfa no sɛ mo ne wɔn na ɛda hɔ. Monkae wɔn a wɔrehu amane na momfa no sɛ mo ne wɔn na ɛrehu saa amane no.
HEB.13.4	Mo nyinaa munni aware ni na okununom ne ɔyerenom nni wɔn ho nokware, efisɛ, Onyankopɔn bebu aguamanfo ne awaresɛefo atɛn.
HEB.13.5	Munyi sikanibere mfi mo abrabɔ mu, na momma mo ani nsɔ nea mo nsa ka. Efisɛ Onyankopɔn aka se, “Merennyaw wo, na merennyaw wo da.” 
HEB.13.6	Momma yensi yɛn bo nka se, “Awurade ne me boafo, merensuro. Ɛdɛn na onipa betumi ayɛ me?”
HEB.13.7	Monkae mo mpanyimfo a wodii mo anim a wɔkaa Onyankopɔn asɛm kyerɛɛ mo no. Monkae ɔkwan a wɔfaa so tenaa ase ne sɛnea wowui na munsua wɔn gyidi no.
HEB.13.8	Yesu Kristo te saa ara nnera, nnɛ, ne daa nyinaa. 
HEB.13.9	Mommma nkyerɛkyerɛ foforo biara nntwe mo mmfi kwan pa so. Eye sɛ Onyankopɔn adom nti, yɛn kra benyin ahoɔden so a, emfi aduan ho mmara a yedi so so. Wɔn a wodi mmara a ɛte saa so no nnya mmoa biara.
HEB.13.10	Asɔfo a na wɔsom wɔ Yudafo ntamadan mu no nni ho kwan sɛ wodi afɔrebɔde no bi wɔ afɔremuka no so. 
HEB.13.11	Yudafo sɔfo panyin no de mmoa no mogya ba Kronkronbea hɔ de bɛbɔ bɔne afɔre nanso wɔhyew mmoa no funu wɔ beae no akyi baabi. 
HEB.13.12	Eyi nti, Yesu nso wui wɔ kurow no pon akyi sɛnea ɛbɛyɛ a ɔde ɔno ara ne mogya bɛpopa nnipa bɔne.
HEB.13.13	Momma yɛnkɔ ne nkyɛn wɔ beae no akyi nkogye animguase no bi. 
HEB.13.14	Efisɛ, yenni atenae a ɛwɔ hɔ daa wɔ asase yi so. Yɛrehwehwɛ kurow a ɛrebɛba no akyi kwan.
HEB.13.15	Momma yɛmfa Yesu so mfa yɛn anofafa nkamfo Onyankopɔn din daa sɛ yɛn afɔrebɔde. 
HEB.13.16	Mommma mo werɛ mmfi sɛ mobɛyɛ mo ho mo ho papa aboaboa mo ho mo ho, efisɛ, ɛno ne afɔrebɔ a ɛsɔ Onyankopɔn ani.
HEB.13.17	Muntie mo mpanyimfo na munni wɔn asɛm so. Esiane sɛ ɛsɛ sɛ wobu wɔn adwuma ho akontaa nti, wɔhwɛ mo kra so a wɔnhome koraa. Sɛ mutie wɔn a, wɔde anigye bɛyɛ wɔn adwuma. Sɛ anyɛ saa a, wɔde awerɛhow bɛyɛ adwuma no na ɛremmoa mo. 
HEB.13.18	Monkɔ so mmɔ mpae mma yɛn. Yenim pefee sɛ yɛwɔ adwene a emu da hɔ, efisɛ, yɛpɛ sɛ bere biara, yɛyɛ ade a eye. 
HEB.13.19	Na mebɔ mpae kɔ so srɛ mo sɛ, mommɔ mpae na Onyankopɔn mfa me mmrɛ mo nnansa yi ara.
HEB.13.20	Onyankopɔn anyan yɛn Awurade Yesu a ɔyɛ oguanhwɛfo panyin no afi awufo mu ama yɛn na ɛnam ne wu no so nti, wɔasɔw daa apam no ano ama yɛn. 
HEB.13.21	Asomdwoe Nyankopɔn mma mo nea ehia mo nyinaa na monam so ayɛ nʼapɛde na ɔnam Yesu Kristo so ayɛ yɛn mu adwuma sɛnea ɛsɔ ani. Anuonyam nka Kristo daa nyinaa. Amen.
HEB.13.22	Anuanom, mesrɛ mo sɛ, monyɛ aso ntie nkuranhyɛ nsɛm yi, efisɛ, saa krataa a makyerɛw mo yi nyɛ tenten biara. 
HEB.13.23	Mepɛ sɛ mebɔ mo amanneɛ sɛ wayi yɛn nua Timoteo afi afiase. Sɛ ɔba ntɛm a, me ne no bɛba mo nkyɛn.
HEB.13.24	Yekyia mpanyimfo no ne Onyankopɔn nkurɔfo no nyinaa. Anuanom a wɔwɔ Italia no kyia mo.
HEB.13.25	Adom nka mo nyinaa.
JAS.1.1	Saa krataa yi fi me Yakobo a meyɛ Onyankopɔn ne Awurade Yesu Kristo somfo nkyɛn.
JAS.1.1	Mikyia mmusuakuw dumien a wɔahwete no nyinaa.
JAS.1.2	Anuanom, sɛ sɔhwɛ bi ba mo akwan mu a, momma mo ani nnye 
JAS.1.3	efisɛ, sɛ mo gyidi tumi gyina sɔhwɛ no ano a, ɛno ansa na munya boasetɔ. 
JAS.1.4	Momma boasetɔ no ntena mo mu daa nyinaa sɛnea ɛbɛyɛ a mobɛyɛ pɛ a biribiara ho nhia mo.
JAS.1.5	Sɛ nyansa ho hia mo mu bi a, ɛsɛ sɛ ɔbɔ mpae srɛ Onyankopɔn na ɔbɛma no bi, efisɛ, Onyankopɔn fi ayamye ne adom mu ma obiara nea ehia no no kwa. 
JAS.1.6	Na sɛ worebɔ mpae a, ɛsɛ sɛ wugye di a wunnye ho akyinnye. Obiara a ogye akyinnye no te sɛ ɛpo asorɔkye a mframa bɔ no kɔ baabiara a ɛpɛ. 
JAS.1.7	Ɛnsɛ sɛ saa onipa no susuw sɛ obenya biribiara afi Awurade nkyɛn; 
JAS.1.8	nʼadwene yɛ no ntanta a ontumi nsi biribiara pi.
JAS.1.9	Sɛ Onyankopɔn ma onua hiani so a, ɛsɛ sɛ nʼani gye, 
JAS.1.10	na ɔdefo a wɔbrɛ no ase no nso saa ara. Efisɛ, ɔdefo no twam kɔ sɛ wuram afifide bi. 
JAS.1.11	Owia pue de ne hyew no hyew afifide no ma nʼahoɔfɛ no sɛe. Saa ara na wɔbɛsɛe ɔdefo no bere a ogu so redi ne dwuma no.
JAS.1.12	Nhyira nka onipa a onya gyidi wɔ amanehunu mu, efisɛ, ɔno na obenya akyɛde a Onyankopɔn ahyɛ ho bɔ ama wɔn a wɔdɔ no no. 
JAS.1.13	Sɛ saa sɔhwɛ no to obi a, ɛnsɛ sɛ ɔka se, “Saa sɔhwɛ yi fi Onyankopɔn.” Efisɛ, ɔbonsam rentumi nsɔ Onyankopɔn nhwɛ, na ɔno ara Onyankopɔn ankasa nso nsɔ obi nhwɛ. 
JAS.1.14	Na sɛ onipa twe ne ho na ɔno ara nʼakɔnnɔ yi no a, na ayɛ sɔhwɛ ama no. 
JAS.1.15	Na sɛ akɔnnɔ no nyinsɛn a, ɛwo bɔne, na bɔne no nyin a ɛwo owu. 
JAS.1.16	Me nuanom adɔfo, mommma wɔnnnaadaa mo.
JAS.1.17	Akyɛde pa ne akyɛde a ɛyɛ pɛ nyinaa fi soro; efi Onyankopɔn a ɔbɔɔ soro hann no nkyɛn na ɛba. Ɔnsesa sɛ sunsumma. 
JAS.1.18	Ofi ne pɛ mu nam nokware a ɛwɔ asɛm no mu no so woo yɛn sɛnea ɛbɛyɛ a yebedi kan wɔ abɔde nyinaa mu.
JAS.1.19	Me nuanom adɔfo, monkae sɛ ɛsɛ sɛ mo mu biara tie no ntɛm na ɔnyɛ nyaa nkasa na ɔnyɛ nyaa mfa abufuw. 
JAS.1.20	Onipa abufuw no mma onnya Onyankopɔn trenee no. 
JAS.1.21	Ɛno nti, montwe mo ho mfi afide ne atirimɔden ho. Momfa mo ho mma Onyankopɔn na asɛm a odua wɔ mo koma mu a ebegye mo nkwa no munnye.
JAS.1.22	Munntie asɛm no sɛ atiefo kwa, na mmom monyɛ asɛm no yɛfo. 
JAS.1.23	Obiara a otie asɛm no na ɔmfa nni dwuma no te sɛ obi a ɔhwɛ ahwehwɛ mu na ohu sɛnea ɔte. 
JAS.1.24	Ɔhwɛ ne ho wɔ ahwehwɛ no mu yiye na sɛ ofi ahwehwɛ no anim ara pɛ a, ne werɛ fi nea ohui no nyinaa. 
JAS.1.25	Nanso obiara a ɔhwɛ mmara pa a wɔahyɛ a ɛma onipa de ne ho, na odi so, na otie, na ne werɛ mfi, na ɔde di dwuma no, Onyankopɔn behyira saa onipa no wɔ biribiara a ɔyɛ mu.
JAS.1.26	Sɛ obi susuw sɛ ɔyɛ Onyamesomfo na wanto ne tɛkrɛma nnareka a, ne nyamesom no ho nni mfaso na ɔdaadaa ne ho nso. 
JAS.1.27	Nea Agya Onyankopɔn fa no sɛ ɛyɛ nyamesom pa no ni: kɔhwɛ nyisaa ne akunafo wɔ wɔn ahohia mu, na yi wo ho fi nneɛma porɔwee ho.
JAS.2.1	Me nuanom, sɛ moyɛ gyidifo wɔ Awurade Kristo anuonyam mu yi, monnyɛ animhwɛ.
JAS.2.2	Sɛ ebia ɔdefo a ɔhyɛ mpɛtea ne ntade pa aba mo nhyiam ase, na ohiani bi nso a ɔhyɛ ntadegow nso aba. 
JAS.2.3	Sɛ wode nidi ma nea wasiesie ne ho yiye no, na woka kyerɛ no se, “Tena saa akongua pa yi so,” na woka kyerɛ ohiani no nso se, “Sɔre gyina hɔ anaa tena fam wɔ me nan ase ha” a, 
JAS.2.4	wudi fɔ sɛ wugyina atemmu a efi adwemmɔne mu de nyiyim abɛto mo mu no ho.
JAS.2.5	Me nuanom adɔfo, muntie! Onyankopɔn yii wiase yi mu ahiafo sɛ wɔnyɛ adefo wɔ gyidi mu na wɔanya ahenni a ɔhyɛɛ wɔn a wɔdɔ no no ho bɔ no. 
JAS.2.6	Nanso moammu ahiafo! Ɛhefo na wodi mo nya twe mo kɔ atemmufo anim? Adefo! 
JAS.2.7	Wɔne nnipa a wɔkasa tia din pa a wɔde ama mo no.
JAS.2.8	Eye sɛ mudi yɛn Awurade mmara a ɛka se, “Dɔ wo yɔnko sɛ wo ho” no so. 
JAS.2.9	Na sɛ mugyina nnipa ahosiesie so na egye wɔn a, mudi ho fɔ na Mmara no tia mo sɛ mmara so bufo.
JAS.2.10	Obiara a obu mmara no mu baako pɛ so no bu ne nyinaa so. 
JAS.2.11	Efisɛ, nea ɔkae se, “Nsɛe aware” no, ɔno ara nso na ɔkae se, “Nni awu.” Na sɛ woansɛe aware na wudi awu a, woabu mmara so.
JAS.2.12	Sɛ woyɛ Kristo apɛde o, sɛ woanyɛ nʼapɛde o, wobebu wo ho atɛn. Enti hwɛ asɛm a woka ne nea woyɛ biara yiye. 
JAS.2.13	Efisɛ, obi a wanhu mmɔbɔ no, Onyankopɔn atemmu mu no, wɔrenhu no mmɔbɔ. Mmɔborɔhunu di atemmu so nim.
JAS.2.14	Me nuanom, sɛ obi ka se, “Mewɔ gyidi” na onni gyidi no ho dwuma a, ade pa bɛn na onya? Saa gyidi no betumi agye no nkwa anaa? 
JAS.2.15	Sɛ anuanom bi wɔ hɔ a ntama ho hia wɔn na wonni aduan dodow nso a wobedi. 
JAS.2.16	Sɛ wokɔka kyerɛ wɔn se, “Onyame nhyira mo! Mo ho nyɛ mo hyew na munnidi yiye” na woamma wɔn asetena yi mu nea ehia wɔn a, papa bɛn na woayɛ wɔn?
JAS.2.17	Saa na gyidi te. Sɛ ɛtew ne ho a nneyɛe nka ho a, na awu.
JAS.2.18	Nanso obi betumi aka se, “Obi wɔ gyidi na afoforo nso wɔ nneyɛe.” Me mmuae ne sɛ, “Kyerɛ me sɛnea obi tumi nya gyidi a nneyɛe mmata ho ase. Menam me nneyɛe so bɛkyerɛ wo me gyidi.”
JAS.2.19	Wugye di sɛ Onyankopɔn baako pɛ na ɔwɔ hɔ? Eye! Ahohommɔne nso gye di saa ara na wɔn ho popo wɔ suro mu. 
JAS.2.20	Ɔkwasea! Wopɛ sɛ wɔka kyerɛ wo se gyidi a nneyɛe mmata ho no ho nni mfaso anaa?
JAS.2.21	Ɛyɛɛ dɛn na Abraham nyaa anuonyam wɔ Onyankopɔn anim? Ɛnam ne nneyɛe mu sɛ ɔde ne ba Isak mae wɔ afɔremuka so no. 
JAS.2.22	Wuhu sɛ ne gyidi ne ne nneyɛe nyinaa redi dwuma na ne nneyɛe no maa ne gyidi no dii mu. 
JAS.2.23	Na Kyerɛwsɛm no baa mu se, Abraham gyee Onyankopɔn dii na esiane ne gyidi no nti, Onyankopɔn gyee no sɛ ɔtreneeni. Enti wɔfrɛ Abraham Onyankopɔn adamfo. 
JAS.2.24	Eyi da no adi pefee sɛ onipa nneyɛe so na ɔnam nya anuonyam wɔ Onyankopɔn anim na ɛnnam ne gyidi nko so.
JAS.2.25	Saa ara na ɛte wɔ aguaman Rahab ho. Ne nneyɛe ma onyaa Onyankopɔn anim anuonyam, efisɛ, ogyee Yudafo bi a wɔasoma wɔn, boaa wɔn ma woguan faa ɔkwan foforo bi so.
JAS.2.26	Sɛnea nipadua a honhom nni mu wu no, saa ara nso na gyidi a nneyɛe mmata ho no nso wu.
JAS.3.1	Me nuanom, ɛnyɛ mo nyinaa na ɛsɛ sɛ moyɛ akyerɛkyerɛfo, efisɛ, munim sɛ yɛn akyerɛkyerɛfo de sɛ yɛfom a, wobebu yɛn atɛn a emu yɛ den sen afoforo. 
JAS.3.2	Yɛn nyinaa taa yɛ mfomso. Onipa a ɔnyɛ mfomso wɔ nea ɔka mu no yɛ pɛ a obetumi ahyɛ ne nipadua no so. 
JAS.3.3	Yɛde nnareka to ɔpɔnkɔ anom sɛnea obetie yɛn na yɛatumi ama wakɔ baabiara a yɛpɛ sɛ ɔkɔ. 
JAS.3.4	Anaasɛ dwen hyɛn ho: sɛnea ne kɛse te a mframa a ano yɛ den na ɛbɔ no nanso wotumi de kudɔɔ ketewaa bi na ɛdandan no ma ɛkɔ baabi a ɔhyɛnkafo no pɛ sɛ ɛkɔ.
JAS.3.5	Saa ara na tɛkrɛma te: ne ketewa yi nyinaa akyi, etumi hoahoa nneɛma akɛse. Hwɛ sɛnea ogya ketewaa bi tumi hyew kwae kɛse. 
JAS.3.6	Tɛkrɛma te sɛ ogya. Ɛyɛ wiase bi wɔ onipa akwaa mu a ɛyɛ bɔne. Ɛsɛe nipadua no na amanehunu huru to nipadua no nyinaa mu gya ma ɛdɛw framfram.
JAS.3.7	Onipa tumi dwudwo mmoadoma, nnomaa, mmoa a wɔwea fam, ɛpo mu mmoa nyinaa 
JAS.3.8	nanso obiara rentumi nnwudwo tɛkrɛma da. Ɛyɛ bɔne a ɔnhome so na awuduru ahyɛ no ma. 
JAS.3.9	Yɛde tɛkrɛma kamfo yɛn Awurade ne yɛn Agya na yɛde ɛno ara nso adome nnipa a wɔbɔɔ wɔn Onyankopɔn sɛso so. 
JAS.3.10	Ano koro no ara mu na nkamfo ne nnome fi ba. Me nuanom, ɛnsɛ sɛ ɛba saa. 
JAS.3.11	Nsu pa ne nsu a ɛyɛ nkyenenkyene betumi afi asuti baako mu aba? 
JAS.3.12	Me nuanom, akutu betumi asow paya dua aba? Anaasɛ bobe betumi asow akutu? Saa ara na asuti a ɛyɛ nkyenenkyene remma nsu pa.
JAS.3.13	Obi wɔ mo mu a onim nyansa na ɔwɔ ntease? Ɛsɛ sɛ ɔnam abrabɔ pa, nnwuma pa a wɔnam ahobrɛase ne nyansa so da no adi. 
JAS.3.14	Na sɛ mowɔ nitan, mansotwe ne pɛsɛmenkominya wɔ mo koma mu a, ɛnne ɛnsɛ sɛ mohoahoa mo ho, nam so ka nkontompo tia nokware. 
JAS.3.15	Saa nyansa yi mfi soro na ɛbae. Ɛyɛ wiase nyansa na ɛyɛ hohommɔne nso. 
JAS.3.16	Baabiara a nitan ne pɛsɛmenkominya wɔ no, basabasa ne bɔne ahorow nyinaa bi wɔ hɔ.
JAS.3.17	Nanso nyansa a efi soro no yɛ kronn; asomdwoe wɔ mu, edwo na ɛwɔ nidɔ; ɛwɔ ahummɔbɔ na nneyɛe pa fi mu ba; ennye akyinnye na ɛnyɛ nyaatwom nso. 
JAS.3.18	Na ɛsow aba pa a efi aba a asomdwoefo duaa no asomdwoe mu no.
JAS.4.1	Ɔko ne akasakasa a asi mo mu yi fi he? Efi mo ara mo akɔnnɔ a ɛne mo nipadua di asi no. 
JAS.4.2	Morepɛ nneɛma bi nanso morentumi nnya, ɛno nti moayɛ mo adwene sɛ mubedi awu. Mo ani abere denneenen repɛ nneɛma bi nanso mo nsa nka, enti akasakasa ne ɔko nam so ba. Nea morehwehwɛ no, mo nsa renka efisɛ, mummisa Onyankopɔn. 
JAS.4.3	Na sɛ mubisa koraa nso a, mo nsa renka, efisɛ, mowɔ adwemmɔne. Mubisa nneɛma a ɛyɛ mo akɔnnɔde.
JAS.4.4	Nnipa a munni gyidi! Munnim sɛ, sɛ mofa wiase adamfo a, na moyɛ Onyankopɔn atamfo? Obiara a ɔpɛ sɛ ɔyɛ wiase adamfo no dan Onyankopɔn tamfo. 
JAS.4.5	Mususuw sɛ Kyerɛwsɛm a ɛka se, “Ninkunutwe ahyɛ honhom a Onyankopɔn de ahyɛ yɛn mu no ma” no wɔkaa no kwa? 
JAS.4.6	Nanso adom a Onyankopɔn dom yɛn no dɔɔso yiye. Na Kyerɛwsɛm no ka se, “Onyankopɔn siw ahantanfo kwan, na ɔdom ahobrɛasefo.”
JAS.4.7	Enti momfa mo ho nhyɛ Onyankopɔn ase. Munsiw ɔbonsam kwan, na obeguan afi mo ho. 
JAS.4.8	Mommɛn Onyankopɔn, na ɔno nso bɛbɛn mo. Monhohoro mo nsa ho, mo nnebɔneyɛfo! Montew mo koma mu, mo nyaatwomfo! 
JAS.4.9	Munni awerɛhow, munsu, na muntwa agyaadwo; momma mo serew nnan su, na mo anigye nnan awerɛhow. 
JAS.4.10	Mommrɛ mo ho ase mma Awurade, na ɔbɛma mo so.
JAS.4.11	Me nuanom, munnnidi mo ho nseku. Obiara a odi ne nua ho nseku anaa obu ne nua atɛn no, di Mmara no ho nseku. Na sɛ wubu Mmara no atɛn a, na ɛkyerɛ sɛ, afei de wunni Mmara no so na mmom wubu no atɛn. 
JAS.4.12	Onyankopɔn nko na ɔma mmara na obu atɛn. Ɔno nko na ogye nkwa na ɔsɛe. Wone hena a wubu wo yɔnko atɛn?
JAS.4.13	Mo a moka se, “Ɛnnɛ anaa ɔkyena yebetu kwan akɔ kurow bi so akodi afe akɔyɛ adwuma apɛ sika” no, muntie me. 
JAS.4.14	Munnim nea ɛbɛto mo ɔkyena: Mote sɛ huruhuro a ɛba mmere tiaa bi na ayera. 
JAS.4.15	Asɛm a ɛsɛ sɛ moka ne sɛ, “Sɛ Awurade pɛ a, yɛbɛyɛ eyi anaa eyi.” 
JAS.4.16	Nanso mprempren mohoahoa mo ho de mo nsa si mo bo; saa ahohoahoa no nyinaa yɛ bɔne.
JAS.4.17	Enti nea onim papayɛ na ɔnyɛ no, ɛyɛ bɔne ma no.
JAS.5.1	Afei, mo adefo nso muntie! Munsu na muntwa agyaadwo wɔ amanehunu a ɛreba mo so no ho. 
JAS.5.2	Mo ahonya no aporɔw na nweweboa awe mo ntama. 
JAS.5.3	Mo sika ne mo dwetɛ awe nkanare na saa nkanare no bedi adanse atia mo, na ahyew mo honam sɛ ogya. Nna a edi akyiri yi mu moahyehyɛ agyapade. 
JAS.5.4	Nnipa a wɔyɛɛ adwuma wɔ mo mfuw mu no, muntuaa wɔn ka enti wɔresi apini. Na wɔn apinisi no adu Onyankopɔn, Awurade Tumfo no aso mu.
JAS.5.5	Mo asetena wɔ asase so ha yɛ afɛfɛde ne anigye. Moadodɔ srade ama okum da. 
JAS.5.6	Moabu nea asɛm nni ne ho no kumfɔ akum no nanso onsiw mo kwan.
JAS.5.7	Me nuanom, montɔ mo bo ase kosi sɛ Awurade bɛba. Monhwɛ sɛnea okuafo nya boasetɔ twɛn sɛ ne nnɔbae a ne bo yɛ den no benyin. Ɔde boasetɔ twɛn asusow bere. 
JAS.5.8	Ɛsɛ sɛ mo nso motɔ mo bo ase. Momma mo anidaso mu nyɛ den efisɛ, da a Awurade bɛba no abɛn.
JAS.5.9	Anuanom, munnni nseku nntia mo ho mo ho, na Onyankopɔn ammu mo atɛn. Ɔtemmufo no abɛn pɛ sɛ ɔba mu.
JAS.5.10	Me nuanom, monkae adiyifo a wɔde Awurade din kasae no. Momfa wɔn sɛ nhwɛso wɔ wɔn boasetɔ ne tumi a wotumi de tenaa amanehunu mu no. 
JAS.5.11	Yɛfrɛ wɔn ahotɔfo efisɛ, wonyaa boasetɔ. Moate Hiob boasetɔ no na munim nea Awurade de dom no awiei no efisɛ, Awurade yɛ ɔdomfo ne mmɔborɔhunufo.
JAS.5.12	Ne nyinaa akyi no, anuanom, sɛ mohyɛ bɔ a, monnka ntam nnsi so. Mommfa ɔsoro anaa asase anaa biribiara nnka ntam. Sɛ mopɛ sɛ moka “Yiw” a, monka “Yiw”. Sɛ nso mopɛ sɛ moka “Dabi” a, monka “Dabi” na moamma Onyankopɔn atemmu ase.
JAS.5.13	Mo mu bi wɔ ɔhaw bi mu anaa? Ɛsɛ sɛ saa onipa no bɔ mpae. Mo mu bi wɔ ahotɔ mu anaa? Ɛsɛ sɛ ɔto ayeyi nnwom.
JAS.5.14	Mo mu bi yare anaa? Ɛsɛ sɛ saa onipa no frɛ asafo mpanyimfo na wɔde Awurade din bɔ mpae ma no na wɔde ngo twitwiw ne ho. 
JAS.5.15	Sɛ wɔbɔ saa mpae no gyidi mu a, ɛbɛsa ɔyarefo no yare, na Awurade bɛma no anya ahoɔden, na ne bɔne a wayɛ nyinaa, wɔde bɛkyɛ no.
JAS.5.16	Enti afei, monkeka mo bɔne nkyerɛ mo ho mo ho, na mommobɔ mpae mma mo ho mo ho sɛnea ɛbɛyɛ a, wɔbɛsa mo yare. Onipa trenee mpaebɔ tumi yɛ nneɛma bebree. 
JAS.5.17	Yɛte sɛ Elia a ɔbɔɔ mpae nokware mu sɛ osu nntɔ, na ampa ara osu antɔ asase no so mfe abiɛsa ne fa no ara pɛ. 
JAS.5.18	Ɔsan bɔɔ mpae bio maa osu tɔe maa asase nyaa nnɔbae.
JAS.5.19	Me nuanom, sɛ mo mu bi guan fi nokware ho na ɔfoforo de no ba bio a, 
JAS.5.20	ɔnkae sɛ, nea ɔdan ɔdebɔneyɛfo fi nʼakwammɔne ho no gye no nkwa fi owu mu ma wɔde ne bɔne dodow no nyinaa kyɛ no.
1PE.1.1	Saa krataa yi fi Yesu Kristo somafo Petro nkyɛn. Ɔde kɔma Onyankopɔn nnipa a wayi wɔn a wɔahwete sɛ ahɔho kɔ Ponto, Galatia, Kapadokia, Asia ne Bitinia amantam mu no.
1PE.1.2	Wɔnam Agya Onyankopɔn botae so na woyii mo na wɔnam ne Honhom so tew mo ho sɛ munni Yesu Kristo akyi na ɛnam so ma ne mogya no atew mo ho. Adom ne asomdwoe a ɛdɔɔso nka mo.
1PE.1.3	Momma yɛnna Onyankopɔn a ɔyɛ yɛn Awurade Yesu Kristo Agya no ase. Esiane nʼahummɔbɔ dodow nti, ɔnam nyan a onyanee Yesu Kristo fii owu mu no so maa yɛn nkwa foforo. Eyi ma yenya anidaso a atim, 
1PE.1.4	enti yɛrehwɛ anim sɛ yebenya nhyira dodow a Onyankopɔn akora a ɔde ma ne mma no bi. Ɔde sie wɔ soro ma mo efisɛ, ɛhɔ de, ɛremporɔw anaa ɛrensɛe na ɛrempa nso. 
1PE.1.5	Na Onyankopɔn gyina ne tumi kɛse no so bɛhwɛ sɛ mubedu hɔ asomdwoe mu na mo nsa aka, efisɛ, mugye no di. Ɛbɛyɛ mo de nna a edi akyi no mu ama obiara ahu.
1PE.1.6	Ɛwom sɛ, ebia mprempren ɛbɛba sɛ, esiane ɔhaw pii a mobɛfa mu no nti, mo werɛ bɛhow de, nanso momma mo ani nnye saa asɛm yi ho.
1PE.1.7	Wɔn botae ne sɛ, wobehu sɛ mo gyidi no yɛ kann. Sikakɔkɔɔ a wotumi sɛe no no mpo, wɔde ogya sɔ hwɛ enti mo gyidi a ɛsom bo kyɛn sikakɔbɔɔ no, ɛsɛ sɛ wɔsɔ hwɛ hu sɛ, ebetumi atim anaa. Ɛno ansa na da a Yesu Kristo bɛba no, mubenya anuonyam.
1PE.1.8	Ɛwom sɛ munhu Yesu mprempren, nanso modɔ no. Munhuu no da, nanso mugye no di. Anigye a moanya no mma ɔka, 
1PE.1.9	efisɛ, mo gyidi ho mfaso a ɛyɛ mo kra nkwagye no, mo nsa reka.
1PE.1.10	Saa nkwagye yi ho na adiyifo no de boasetɔ hwehwɛɛ mu hyɛɛ saa akyɛde yi a Onyankopɔn de bɛma mo no ho nkɔm. 
1PE.1.11	Wodwen bere ko a Kristo honhom a ɛwɔ wɔn mu a edii Kristo amane a obehui ne anuonyam a ebedi akyi no ho adanse no yikyerɛ no ho.
1PE.1.12	Onyankopɔn daa no adi kyerɛɛ saa adiyifo no sɛ wɔn adwuma no nni wɔn yiyedi mu na mmom ɛwɔ mo yiyedi mu. Na akyiri yi ara wɔada Asɛmpa no adi akyerɛ yɛn nyinaa. Saa Honhom Kronkron no a wɔsoma fi soro no tumi so a wɔnam kasa kyerɛɛ wɔn no ara so na wɔnam kasa kyerɛɛ yɛn nso. Eyinom yɛ nneɛma bi a abɔfo mpo pɛ sɛ wɔte ase. 
1PE.1.13	Enti munsi mo adwene pi na munni dwuma. Munnyina yiye na momma mo ani nna nhyira a wɔde bɛma mo Yesu Kristo ba a ɔbɛba no mu no so.
1PE.1.14	Muntie Onyankopɔn, na mommma akɔnnɔ abrabɔ a edii mo so bere a na munnim no nnni mo so. 
1PE.1.15	Na mmom, monyɛ kronn wɔ biribiara a moyɛ mu sɛnea Onyankopɔn a ɔfrɛɛ mo no yɛ kronn no. 
1PE.1.16	Kyerɛwsɛm no ka se, “Ɛsɛ sɛ moyɛ kronn, efisɛ, meyɛ kronn.”
1PE.1.17	Monkae sɛ mo Agya a ɔwɔ soro a mobɔ no mpae no nhwɛ nnipa anim wɔ nʼatemmu mu. Ɛno nti mo nna a aka mo wɔ asase yi so no, momfa nidi nyinaa mma no.
1PE.1.18	Efisɛ, munim bo a wotua de gyee mo fii abrabɔ bɔne a mo nenanom kyerɛɛ mo no mu. Ɛnyɛ ade a ɛhwere ne bo a ɛsom te sɛ dwetɛ anaa sikakɔkɔɔ no. 
1PE.1.19	Kristo a ɔte sɛ oguammaa a onni dɛm no de ne ho bɔɔ afɔre a ne bo yɛ den ma munyaa ahofadi. 
1PE.1.20	Ansa na wɔrebɔ wiase no, na Onyankopɔn ayi no na mo nti na nna a edi akyiri yi no, wɔdaa no adi.
1PE.1.21	Ɛnam ne so na mugyee Onyankopɔn a onyanee no fii awufo mu na ɔmaa no anuonyam no dii. Ɛnam so ama mo gyidi ne mo anidaso atim wɔ Onyankopɔn mu. 
1PE.1.22	Afei a moayɛ osetie ama nokware no nti, mo ho atew na mododɔ mo nuanom gyidifo nokware mu yi, mumfi mo koma nyinaa mu nnodɔ mo ho mo ho. 
1PE.1.23	Efisɛ, ɛnam Onyankopɔn asɛm a etim hɔ daa no so ama wɔawo mo bio sɛ mma a wɔn awofo nwu da na wɔte hɔ daapem. 
1PE.1.24	Sɛnea Kyerɛwsɛm no ka se, “Nnipa nyinaa te sɛ sare; na wɔn anuonyam te sɛ nhwiren. Sare no wu ma ne nhwiren no po, 
1PE.1.25	nanso Awurade asɛm no wɔ hɔ daa nyinaa.” Eyi ne asɛm a Asɛmpa no de brɛɛ mo.
1PE.2.1	Montwe mo ho mfi bɔne nyinaa, atoro anaa nyaatwom anaa anibere anaa oburu kasa ho. 
1PE.2.2	Monyɛ sɛ nkokoaa a bere biara sukɔm de mo sɛ mubenya honhom mu nufusu kronn anom na sɛ monom a, moanyin na wɔagye mo nkwa. 
1PE.2.3	Sɛnea Kyerɛwsɛm no ka se, “Moaka Awurade ayamye no ahwɛ.” 
1PE.2.4	Mommra Awurade a ɔyɛ ɔbo a nkwa wom no nkyɛn. Ɔno na nnipa poo no, na Onyankopɔn yii no sɛ nʼade a ɛsom bo.
1PE.2.5	Mo nso mote sɛ abo a nkwa wɔ mu a, wɔnam so resi dan a honhom ahyɛ ma a ɛbɛyɛ asɔfo Kronkron fi a wɔnam Yesu Kristo so bɛbɔ afɔre a ɛho tew wɔ mu ama Onyankopɔn no. 
1PE.2.6	Na Kyerɛwsɛm no ka se, “Mayi ɔbo a ɛho hia a mede bɛyɛ Sion tweatibo a obiara a obegye no adi no, wɔrenni no huammɔ.”
1PE.2.7	Saa ɔbo yi ho wɔ mfaso yiye ma mo a mugye di, na wɔn a wonnye nni no: “Ɔbo a abantofo apo no, ɛbɛyɛɛ tweatibo.” 
1PE.2.8	Wɔka bio wɔ Kyerɛwsɛm no mu se, “Saa ɔbo yi na ɛbɛma nnipa ahintiw; ɔbotan a ɛbɛma wɔahwe ase.” Wohintiwii efisɛ, na wonnye asɛm no nni. Saa na Onyankopɔn hyɛe.
1PE.2.9	Na mo de, moyɛ nnipa a wɔayi mo, sɛ ɔhene asɔfo, ɔman kronkron, Onyankopɔn ankasa nkurɔfo a wɔayi mo sɛ monka nʼanwonwadwuma no ho asɛm. Ɔno na ɔfrɛɛ mo fi sum mu baa nʼankasa hann nwonwaso no mu.
1PE.2.10	Nna bi a atwam no, na monyɛ Onyankopɔn nkurɔfo nanso afei, moyɛ ne nkurɔfo; nna bi a atwam no na munnim Onyankopɔn ahummɔbɔ no, nanso mprempren, moanya nʼahummɔbɔ no.
1PE.2.11	Mʼadɔfo, mekasa kyerɛ mo sɛ ahɔho ne amamfrafo a mowɔ wiase. Montwe mo ho mfi honam akɔnnɔ a daa ɛne ɔkra no di asi no ho.
1PE.2.12	Mummu ɔbra pa wɔ manmufo a mofra wɔn mu no mu, na sɛ wɔka mo ho nsɛm sɛ moyɛ nnebɔneyɛfo a, wɔahu mo papa a moayɛ no nso nam so ahyɛ Onyankopɔn anuonyam ɛda a ɔbɛba no.
1PE.2.13	Mommrɛ mo ho ase wɔ Awurade din mu mma nnipa, Ɔhene Kɛse 
1PE.2.14	ne amradofo a ɔno na ɔsomaa wɔn sɛ wɔntwe nnebɔneyɛfo aso na wɔnkamfo wɔn a wɔyɛ papa no no.
1PE.2.15	Onyankopɔn ahyɛde ne sɛ, ɔpɛ sɛ monam mo nneyɛe pa so ka nnipa a wɔkasa kwa no kasa no hyɛ. 
1PE.2.16	Montena ase sɛ nnipa a mode mo ho. Na mommfa ɔde a mode mo ho no nnkata bɔne biara so. Na mmom montena ase sɛ Onyankopɔn asomfo.
1PE.2.17	Momfa nidi mma nnipa nyinaa. Monnɔ anuanom gyidifo. Munsuro Onyankopɔn, na mummu Ɔhempɔn.
1PE.2.18	Mo afi mu asomfo nso, mommrɛ mo ho ase mma mo wuranom, na munnni wɔn a wɔn yam ye na wɔn tirim yɛ mmrɛw nko ni na wɔn a wɔhyɛ nnipa so nso, munni wɔn ni. 
1PE.2.19	Sɛ motɔ mo bo ase tena saa yaw a ɛmfata yi mu a, Onyankopɔn behyira mo, efisɛ, munim ne pɛ. 
1PE.2.20	Na sɛ moyɛ bɔne na wɔhwe mo na munya ho boasetɔ a, mfaso bɛn na mubenya? Na sɛ moyɛ papa na wɔhwe mo na munya ho boasetɔ a, Onyankopɔn behyira mo. 
1PE.2.21	Eyi nti na Onyankopɔn frɛɛ mo, efisɛ, Kristo no ankasa huu amane maa mo de saa nhwɛso no gyaw mo sɛnea mubedi nʼanammɔn akyi. 
1PE.2.22	Wanyɛ bɔne. Obiara ante atorosɛm biara amfi nʼano. 
1PE.2.23	Wɔyaw no no, wanyaw bi antua ka. Ohuu amane no, wampoopoo nʼani na ɔde nʼanidaso nyinaa hyɛɛ Onyankopɔn a ɔyɛ Ɔtemmufo pa no mu. 
1PE.2.24	Kristo no ankasa soaa yɛn bɔne wɔ ne honam mu kɔɔ asɛnnua no so sɛnea yebewu ama bɔne na yɛatena ase trenee mu. Nʼakuru mu na moanya ayaresa. 
1PE.2.25	Na mote sɛ nguan a wɔayera nanso afei de, wɔde mo asan aba sɛ mummedi Oguanhwɛfo no ne mo Krasohwɛfo no akyi.
1PE.3.1	Saa ara nso na ɔyerenom nso ɛsɛ sɛ mobrɛ mo ho ase ma mo kununom sɛnea ɛbɛyɛ a sɛ wɔn mu bi nnye asɛm no nni a, mo suban pa no bɛtwetwe wɔn ama wɔagye asɛm no adi. 
1PE.3.2	Ɛho nhia sɛ mobɛka biribi, efisɛ, wobehu sɛ obu ne nidi wɔ mo suban mu.
1PE.3.3	Mommfa nneɛma foforo bi nnkeka mo ho mma mo ho nnyɛ fɛ; sɛ ɛyɛ ɔkwan a mofa so kyekyere mo ti, anaa adwinni a mode siesie mo ho, anaa ntama a mufura. 
1PE.3.4	Ahoɔfɛ yɛ komamutew. Ɛno na ɛyɛ ahoɔfɛ a edwo na ɛwɔ honhom a ɛyɛ dinn a ɛsɔ Onyankopɔn ani. 
1PE.3.5	Saa kwan yi so na mmea gyidifo a wɔtenaa ase tete no a na wɔwɔ anidaso wɔ Onyankopɔn mu no nam brɛɛ wɔn ho ase maa wɔn kununom, de kyerɛɛ wɔn ahoɔfɛ.
1PE.3.6	Sara yɛɛ saa ara. Otiee Abraham asɛm frɛɛ no “Me wura.” Sɛ moyɛ papa na munsuro hwee a, mprempren moyɛ ne mmabea.
1PE.3.7	Mo okununom nso saa ara na ɛsɛ sɛ mudwen mo yerenom ho wɔ mo asetena mu. Momfa nidi mma wɔn na munhu mmerɛw a wɔyɛ na munhu sɛ wɔne mo yɛ adedifo, na biribi ansiw mo mpaebɔ kwan.
1PE.3.8	Mo nyinaa montena ase asomdwoe mu. Munnya ɔtema mma mo ho mo ho. Monnodɔ mo ho mo ho, na monyɛ ahummɔbɔ, na mommrɛ mo ho ase. 
1PE.3.9	Mommfa bɔne nntua bɔne so ka, na mommfa ɔyaw nso nntua ɔyaw so ka. Na mmom daa, munhyirahyira, efisɛ, ɛno nti na wɔfrɛɛ mo na moanya nhyira.
1PE.3.10	Efisɛ, Kyerɛwsɛm no ka se, “Obiara a ɔpɛ sɛ ɔtena ase yiye na ohu nna pa no, ɛnsɛ sɛ ɔka kasa bɔne, na ɛsɛ sɛ ogyae atorotwa. 
1PE.3.11	Ɛsɛ sɛ ɔtew ne ho fi bɔne ho na ɔyɛ papa, na otiw asomdwoe akyi na odi akyi. 
1PE.3.12	Efisɛ, Awurade ani wɔ atreneefo so na otie wɔn mpaebɔ na otia wɔn a wɔyɛ bɔne.”
1PE.3.13	Sɛ wopere sɛ wopɛ sɛ woyɛ nea ɛteɛ a, hena na ɔbɛhaw wo? 
1PE.3.14	Na sɛ ɛba mpo sɛ woyɛ nea ɛteɛ na wuhu ho amane a, wʼani gye. Munnsuro nnipa, na mommma hwee nnhaw mo. 
1PE.3.15	Momfa nidi mma Kristo wɔ mo koma mu, na monyɛ no mo Awurade. Bere biara a obi bebisa mo gyidi a mowɔ wɔ mo mu ho asɛm no, monkyerɛ no ase. 
1PE.3.16	Momfa obu ne nidi mma saa mmuae no. Momma mo adwene mu nna hɔ sɛnea ɛba sɛ wɔyeyaw mo a, wɔn a wɔyeyaw mo sɛ moyɛ Kristo akyidifo no anim begu ase wɔ yeyaw a wɔyeyaw mo no ho. 
1PE.3.17	Efisɛ, sɛ ɛyɛ Onyankopɔn pɛ sɛ mubehu amane a, eye sɛ mubehu ade trenee a moyɛe ho amane sen sɛ mobɛyɛ bɔne.
1PE.3.18	Efisɛ, Kristo no ankasa wu maa mo. Owuu pɛn koro maa mo bɔne ne onipa trenee ne onipa bɔne sɛnea ɛbɛma moatumi akɔ Onyankopɔn nkyɛn. Wokum no honam mu, nanso ɔsɔree honhom mu, 
1PE.3.19	na ne honhom tebea mu no, ɔkɔkaa Asɛmpa no kyerɛɛ ahonhom a wɔda afiase no. 
1PE.3.20	Eyinom yɛ ahonhom a na wonnye Onyankopɔn nni, enti ɔtɔɔ ne bo ase twɛn bere a na Noa resen ne hyɛn no. Wɔnam nsu no so gyee nnipa baawɔtwe nkwa. 
1PE.3.21	Eyi kyerɛ yɛn asubɔ ho kwan; na ɛno na egye mo nkwa mpremprem no. Ɛnyɛ honam ani fi hohoro na mmom, ɛyɛ bɔ a Onyankopɔn fi adwene pa mu ahyɛ. Ɛnam Yesu Kristo wusɔre so gye mo nkwa. 
1PE.3.22	Ɔno na ɔkɔ soro na ɔte Onyankopɔn nifa so na odi abɔfo nyinaa ne soro atumfo ne wɔn tumi so.
1PE.4.1	Esiane sɛ Kristo huu amane ne honam mu nti, munso saa adwene koro no ara mu mfa nhyɛ mo ho den. Efisɛ, obiara a ohu amane wɔ honam mu no ne bɔne nni biribiara yɛ. 
1PE.4.2	Efi mprempren rekɔ no, mo nna a aka wɔ asase so ha no, ɛsɛ sɛ Onyankopɔn na odi mo abrabɔ so a ɛnyɛ onipa akɔnnɔ so. 
1PE.4.3	Moasɛe mmere bebree de ayɛ nea ɛsɛ sɛ manmufo na wɔyɛ. Motenaa ase wɔ ahohwi, akɔnnɔ, asabow, agobɔne, adidimee ne abosonsom mu.
1PE.4.4	Mprempren ɛyɛ manmufo no nwonwa sɛ mo ne wɔn mmɔ mu mmu ahuhu bra no bio, ɛno nti, wɔyeyaw mo. 
1PE.4.5	Nanso wobebu wɔn ho nkontaa akyerɛ Onyankopɔn a wasiesie ne ho bu ateasefo ne awufo atɛn no. 
1PE.4.6	Saa nti na wɔkaa Asɛmpa no kyerɛɛ awufo, sɛnea wobebu wɔn atɛn sɛ ateasefo a wɔwɔ honam mu, na wɔatena ase ama Onyankopɔn wɔ honhom mu no.
1PE.4.7	Biribiara awiei abɛn. Ɛsɛ sɛ mohyɛ mo ho so na mowɛn na moatumi abɔ mpae. 
1PE.4.8	Eyi akyi no, monnodɔ mo ho yiye efisɛ, ɔdɔ bunkam bɔne nyinaa so. 
1PE.4.9	Munnye mo ho ahɔho wɔ mo afi mu a huhuhuhu biara nni akyiri. 
1PE.4.10	Honhom mu adom a obiara anya no, onnyina so mfa nsom afoforo. 
1PE.4.11	Sɛ obi reka asɛm a ɔnka Onyankopɔn asɛm. Obiara a ɔsom no, mfa ahoɔden a Onyankopɔn de ma no no nsom sɛnea biribiara mu, wɔbɛfa Yesu Kristo so akamfo Onyankopɔn a anuonyam ne tumi wɔ no daadaa no. Amen.
1PE.4.12	Anuanom, mommma amanehunu a morehu no nnyɛ mo nwowa te sɛ nea montee so asɛm da. 
1PE.4.13	Na mmom momma mo ani nnye sɛ mo ne Kristo rehu amane sɛnea mo ani begye daa da a ɔbɛda nʼanuonyam adi no.
1PE.4.14	Nhyira nka mo sɛ moyɛ Kristo akyidifo nti wɔyaw mo. Eyi kyerɛ sɛ anuonyam honhom a ɛyɛ Onyankopɔn Honhom no wɔ mo so. 
1PE.4.15	Ɛnsɛ sɛ mo mu biara hu amane sɛ owudifo anaa owifo anaa odwowtwafo anaa ɔsɛmpɛfo. 
1PE.4.16	Na sɛ muhu amane wɔ mo Kristosom ho a, mommma mo ani nnwu na mmom, monna Onyankopɔn ase sɛ Kristo din bata mo ho.
1PE.4.17	Bere adu sɛ wobu atɛn, na Onyankopɔn no ara nkurɔfo na wobedi kan abu wɔn atɛn. Na sɛ wofiti ase wɔ yɛn so a, ɔkwan bɛn so na ɛbɛfa akɔ wɔn a wonnye Asɛmpa a efi Onyankopɔn nkyɛn no nni no nkyɛn? 
1PE.4.18	Kyerɛwsɛm no ka se, “Ɛyɛ den sɛ wobegye onipa pa nkwa; na wɔn a wonnye asɛm no nni ne nnebɔneyɛfo no de, dɛn na ɛbɛba wɔn so?”
1PE.4.19	Ne saa nti, wɔn a wohu amane sɛnea Onyankopɔn ahyehyɛ no, ɛsɛ sɛ wɔde wɔn ho ma Ɔbɔadeɛ no na wɔkɔ so yɛ papa.
1PE.5.1	Me a meyɛ ɔpanyin no, mitu asafo no mu mpanyimfo fo sɛ, meyɛ Kristo amanehunu no ho adanse nti nʼanuonyam a ɛbɛba no bɛka me. Mitu mo fo sɛ, 
1PE.5.2	monyɛ nguan a Onyankopɔn de wɔn ahyɛ mo nsa no nguanhwɛfo na monhwɛ wɔn yiye sɛnea Onyankopɔn pɛ sɛ moyɛ no. Monyɛ adwuma a monhwehwɛ ho akatua biara na mmom ɔpɛ ara na mopɛ sɛ moyɛ. 
1PE.5.3	Monnhyɛ wɔn a wɔde wɔn ahyɛ mo nsa no so na mmom monyɛ nhwɛso pa mma nguan no. 
1PE.5.4	Na sɛ Oguanhwɛfo panyin no ba a, wɔbɛma mo anuonyam ahenkyɛw a ɛho nsɛe da.
1PE.5.5	Saa ara na ɛsɛ sɛ mmabun, mobrɛ mo ho ase ma mpanyimfo. Mo nyinaa mfa ahobrɛase nkatanim mmɔ mo asen na monsom mo ho mo ho efisɛ, Kyerɛwsɛm no ka se, “Onyankopɔn siw ahantanfo kwan na ɔdom ahobrɛasefo.” 
1PE.5.6	Enti mommrɛ mo ho ase nhyɛ Onyankopɔn nsa a tumi wɔ mu no ase sɛnea ɛbɛyɛ a ɔbɛma mo so wɔ bere a ɛsɛ mu.
1PE.5.7	Momfa mo dadwene ne mo haw nyinaa nto ne so efisɛ, odwen mo ho.
1PE.5.8	Mo ani nna hɔ; monwɛn efisɛ, mo tamfo bonsam no nam sɛ gyata a ɔbobɔm hwehwɛ nea obenya no amene. 
1PE.5.9	Momfa gyidi nnyina pintinn nsiw no kwan efisɛ, munim sɛ mo nuanom gyidifo a wɔwɔ wiase mmaa nyinaa rehu saa amane koro no ara bi.
1PE.5.10	Na adom nyinaa Nyankopɔn a wafrɛ mo aba ne daa anuonyam no mu Kristo mu no, ɔno ara na sɛ munya hu amane kakra ansa a, obesiesie mo pɛ; ɔbɛma mo ase atim. Ɔbɛhyɛ mo den; ɔbɛma mo anya nnyinaso. 
1PE.5.11	Ɔno na tumi wɔ no daa daa. Amen.
1PE.5.12	Me nua gyidini Silwano na ɔboaa me ma mekyerɛw saa krataa tiaa yi. Mepɛ sɛ mehyɛ mo nkuran na midi adanse sɛ, eyi yɛ Onyankopɔn adom kann. Munnyina mu dennen.
1PE.5.13	Asafo a Onyankopɔn ayi wɔ Babilonia no ne me ba Marko kyia mo. 
1PE.5.14	Momfa ɔdɔ atuuyɛ wɔ Kristo mu nkyiakyia mo ho mo ho. Asomdwoe nka mo a mowɔ Kristo mu no nyinaa.
2PE.1.1	Saa krataa yi fi Simon Petro a ɔyɛ Yesu Kristo somfo ne ne somafo nkyɛn. Ɔde kɔma wɔn a esiane yɛn Nyankopɔn ne yɛn Agyenkwa Yesu Kristo trenee nti, wɔama wɔn gyidi a ɛsom bo te sɛ yɛn de no ara pɛ no.
2PE.1.2	Adom na asomdwoe a ɛdɔɔso a efi Onyankopɔn ne Yesu a ɔyɛ yɛn Awurade no mmra mo so.
2PE.1.3	Sɛnea munim no yiye no, ɔnam ne tumi so bɛma mo biribiara a ɛho hia ma asetena pa no. Na ɔma yɛn nʼanuonyam ne nnepa a ɔwɔ no mpo bi. 
2PE.1.4	Ɔnam saa tumi no ara so ama yɛn akyɛde a ɛsom bo sɛnea ɔhyɛɛ yɛn ho bɔ no. Na ɛnam so ama mo aguan afi anibere bɔne a ɛwɔ wiase no ho na mo ne no atena ne su no mu.
2PE.1.5	Esiane saa nti, mommɔ mmɔden mfa nneyɛe a ɛho tew nka mo gyidi ho; na momfa nimdeɛ nka nneyɛe a ɛho tew ho; 
2PE.1.6	na momfa ahohyɛso nka mo nimdeɛ ho; na momfa boasetɔ nka mo ahohyɛso ho; na momfa nyamesom pa nka mo boasetɔ ho; 
2PE.1.7	na momfa onuadɔ nka nyamesom pa ho; na momfa ɔdɔ mapa nka onuadɔ ho. 
2PE.1.8	Eyinom ne su pa a ɛho hia mo. Na sɛ munya ma ɛdɔɔso a, ɛbɛma mo ayɛ nnam wɔ yɛn Awurade Yesu Kristo ho nimdeɛ mu. 
2PE.1.9	Na obiara a onni bi no yɛ onifuraefo a ontumi nhu ade a ne werɛ afi sɛ wɔahohoro ne bɔne dedaw no.
2PE.1.10	Enti me nuanom adɔfo, monyere mo ho wɔ dwuma no di mu, na enni mo ho adanse ampa ara sɛ Onyankopɔn afrɛ mo, ayi mo atena hɔ afebɔɔ. Sɛ moyɛ saa a, morenhintiw na morempa abaw nso. 
2PE.1.11	Sɛ mofa saa kwan yi so a, wɔbɛma mo akɔ yɛn Awurade ne yɛn Agyenkwa Yesu Kristo ahenni a ɛto ntwa da no mu.
2PE.1.12	Ne saa nti, daa mekaekae mo saa asɛm yi a munim na atim nokware a moagye adi no mu no.
2PE.1.13	Misusuw sɛ, eye sɛ mmere dodow a mete ase yi, mɛbɔ mo nkae wɔ saa asɛm yi ho. 
2PE.1.14	Minim sɛ ɛrenkyɛ biara megyaw saa ɔhonam yi hɔ sɛnea yɛn Awurade Yesu Kristo daa no adi kyerɛɛ me no. 
2PE.1.15	Mɛbɔ mmɔden sɛ mɛfa ɔkwan bi so ama mo akae saa nsɛm yi bere biara me wu akyi.
2PE.1.16	Ɛnyɛ anansesɛm na yɛte bɛka kyerɛɛ mo fa yɛn Awurade Yesu Kristo tumi ne ba a ɔrebɛba no ho na mmom, yɛahu na yedi ne kɛseyɛ no ho adanse. 
2PE.1.17	Yɛwɔ hɔ bi na Agya Onyankopɔn hyɛɛ no anuonyam bere a ɛnne bi fi Anuonyam kɛse mu kae se, “Oyi ne me dɔ Ba a ɔsɔ mʼani!” no. 
2PE.1.18	Yɛn ankasa tee nne no sɛ efi soro reba bere a na yɛne no wɔ Bepɔw Kronkron no so no.
2PE.1.19	Ɛno nti, ɛma yenya nkɔm a odiyifo no hyɛe no mu gyidi yiye. Ɛsɛ sɛ mutie no yiye efisɛ, ɛte sɛ kanea a ɛhyerɛn wɔ sum mu kosi da a ade bɛkye ama anɔpa nsoromma ahyerɛn wɔ mo koma mu no. 
2PE.1.20	Eyinom nyinaa akyi no, monkae saa asɛm yi: Obiara nni hɔ a ɔnam nʼankasa so betumi akyerɛ Kyerɛwsɛm mu nkɔnhyɛ ase. 
2PE.1.21	Na nkɔmhyɛ biara nso nni hɔ a efi onipa mu na mmom Honhom Kronkron no na ɛkyerɛɛ nnipa kwan bere a wɔreka asɛm a efi Onyankopɔn nkyɛn no.
2PE.2.1	Atoro adiyifo kɔɔ tetefo no mu, na saa ara nso na atoro adiyifo bɛba mo mu ara ne no. Wɔbɛkyerɛ nkyerɛkyerɛ bɔne a nokware nni mu na wɔapa Owura a ogyee wɔn no, na ɛnam so ama ɔsɛe aba wɔn so prɛko pɛ. 
2PE.2.2	Nnipa bebree bɛfa akwammɔne so na esiane nea wɔyɛ no nti, nnipa bɛkasa atia nokware kwan no.
2PE.2.3	Saa atoro adiyifo yi nam wɔn sikanibere so bɛto anansesɛm akyerɛ mo de apɛ mo ho mfaso. Wɔn temmufo siesiee ne ho akyɛ na saa ara nso na wɔn sɛefo no nso asɔre agyina. 
2PE.2.4	Onyankopɔn amfa abɔfo a wɔyɛɛ bɔne no ho ankyɛ wɔn. Ɔtow wɔn guu asaman sum mu baabi guu wɔn nkɔnsɔnkɔsɔn, na ɛhɔ na wɔretwɛn Atemmu da no. 
2PE.2.5	Onyankopɔn amma tete wiase no amfa ne ho anni. Ɔmaa nsuyiri baa wɔn a wɔannye asɛm no anni no so. Wɔn a ogyee wɔn nkwa no ne Noa a ɔkaa trenee ho asɛm no ne nnipa baasɔn bi. 
2PE.2.6	Onyankopɔn buu Sodom ne Gomora fɔ de ogya sɛee wɔn, de bɔɔ wɔn a wonnye Onyankopɔn nni no kɔkɔ.
2PE.2.7	Ogyee Lot a ɔyɛ ɔtreneeni no fii nnipa nnebɔneyɛfo nsam. 
2PE.2.8	Na saa ɔtreneeni no te saa nnipa nnebɔneyɛfo no mu na afide a na saa nnipa no yɛ no adekyee ne adesae no haw no yiye. 
2PE.2.9	Eyi kyerɛ sɛ Onyankopɔn nim ɔkwan a ɔfa so gye nʼakyidifo fi ɔhaw mu, ɛnna onim ɔkwan a ɔfa so kora nnipa nnebɔneyɛfo, twe wɔn aso de twɛn Atemmu da no 
2PE.2.10	ne titiriw no, wɔn a wodi wɔn honam akɔnnɔ akyi na wɔpa Onyankopɔn tumi no. Saa atoro akyerɛkyerɛfo yi wɔ akokoduru na wommu anuonyamfo a wɔwɔ soro no, efisɛ, wɔtew wɔn atua. 
2PE.2.11	Na abɔfo a wɔwɔ ahoɔden ne tumi sen saa atoro akyerɛkyerɛfo yi mpo nkasa wɔn kasa bɔne wɔ Awurade anim.
2PE.2.12	Nanso saa nnipa yi fi wɔn adwene a wonni mu te sɛ nkekaboa a wɔawo wɔn sɛ wɔnkyere wɔn nkum wɔn no gu nneɛma a wɔntee ase no ho fi. Wɔbɛsɛe wɔn sɛ nkekaboa.
2PE.2.13	Ɔhaw a wɔma ɛbae no, wobetua wɔn so ka. Nea wɔn ani gye ho ne sɛ wɔbɛyɛ biribiara awia ketee a ebeye ama wɔn honam akɔnnɔ. Sɛ wɔne mo to nsa didi a, egu wɔn anim ase. Efisɛ, saa bere no na wɔka nnaadaasɛm. 
2PE.2.14	Wɔnhwehwɛ hwee sɛ mmea aguamanfo efisɛ, wɔpɛ sɛ daa wɔyɛ bɔne. Wɔdaadaa nnipa a wɔyɛ mmerɛw kɔ bɔne mu. Wɔayɛn wɔn koma ama anibere. Wɔwɔ Onyankopɔn nnome ase. 
2PE.2.15	Wɔaman afi ɔkwan tee no so enti wɔayera. Wɔafa ɔkwan a Beor ba Bileam a ne sika a onya ɔde yɛ bɔne no kɔfaa so no so. 
2PE.2.16	Eyi ma wɔkaa nʼanim wɔ ne bɔne no ho. Nʼafurum de onipa nne kasae de siw odiyifo no abɔdamsɛm no ho kwan.
2PE.2.17	Saa nnipa yi te sɛ asuti a awew anaasɛ omununkum a mframa bɔ no. Onyankopɔn de wɔn asie esum kabii mu wɔ baabi. 
2PE.2.18	Wɔka ahantansɛm ne nkwaseasɛm na wɔnam wɔn honam akɔnnɔsɛm so twetwe wɔn a wɔpɛ sɛ woguan fi wɔn a wɔte bɔne mu no ho no.
2PE.2.19	Wɔhyɛ wɔn ahofadi ho bɔ wɔ bere a wɔn ankasa wɔyɛ bɔne nkoa efisɛ, onipa yɛ akoa ma biribiara a edi ne so no. 
2PE.2.20	Na sɛ onipa sua yɛn Awurade ne yɛn Agyenkwa Yesu Kristo ho nsɛm, na ɔnam so guan fi wiase yi mu akwammɔne so, na akyiri yi ɔkɔ bɔne mu bio ma ɔdan bɔne akoa a, ɛnne ɛyɛ hu sen ne kan no. 
2PE.2.21	Sɛ wonnim Kristo koraa a, anka eye ma wɔn sen sɛ wobesua ne ho nsɛm na afei wɔbɛdan wɔn akyi akyerɛ mmara kronkron a wɔde maa wɔn no. 
2PE.2.22	Nea ɛbaa wɔn so no kyerɛ sɛ, saa bɛ yi yɛ nokware. “Ɔkraman san kɔtaforo ne fe ɛnna ɔprako a wɔaguare no no nso kɔyantam wɔ atɛkyɛ mu.”
2PE.3.1	Adɔfonom, eyi ne krataa a ɛtɔ so abien a makyerɛw abrɛ mo. Mekyerɛwee sɛ mede rebɛkae mo, de akanyan mo adwene. 
2PE.3.2	Mepɛ sɛ mokae nsɛm a adiyifo kronkron no kae mmere bi a atwam no ne mmara a efi Awurade ne Agyenkwa a wɔde faa mo asomafo so maa mo no.
2PE.3.3	Nea edi kan no, sɛ mote ase sɛ, nna a edi akyiri no mu no, nnipa bi bɛba a wɔn ara wɔn honam akɔnnɔ na ebedi wɔn so. Wobedi mo ho fɛw 
2PE.3.4	aka se, “Ɔhyɛɛ mo bɔ sɛ ɔbɛba. Wanka? Na ɔwɔ he? Yɛn agyanom awuwu dedaw nanso biribiara te sɛ nea ɛte fi adebɔ mfiase!”
2PE.3.5	Wɔhyɛ da ma wɔn werɛ fi nokware no sɛ efi tete na Onyankopɔn kasae na wɔbɔɔ ɔsoro ne asase. Wɔbɔɔ asase fi nsu mu na wɔde nsu na ɛyɛe 
2PE.3.6	na wɔde nsu nso, Nsuyiri nsu na ɛsɛee wiase dedaw no. 
2PE.3.7	Na ɔsoro ne asase a ɛwɔ hɔ mprempren yi de, wɔnam Onyankopɔn asɛm no ara so rekora ama ogya asɛe no. Wɔrekora ama ɛda a wobebu nnebɔneyɛfo atɛn na wɔasɛe wɔn no.
2PE.3.8	Nanso, anuanom, mommma mo werɛ mmfi ade baako sɛ Awurade ani so de, nsonoe nni da koro ne mfe apem ntam. Ne fam de, nʼabien nyinaa yɛ pɛ. 
2PE.3.9	Awurade ntwentwɛn ne nan ase wɔ ne bɔ a wahyɛ ho sɛnea ebinom dwen no. Mmom, ɔwɔ mo ho boasetɔ efisɛ, ɔmpɛ sɛ wɔbɛsɛe obiara na mmom ɔpɛ sɛ obiara sesa fi ne bɔne ho. 
2PE.3.10	Na Awurade da no bɛba sɛ owifo. Ɛda no, ɔsoro bɛbobom na ayera na wim nneɛma bɛhyew na asɛe na asase ne so nneɛma nyinaa nso ayera.
2PE.3.11	Sɛ saa kwan yi so na wɔbɛfa asɛe ade nyinaa a, na dɛn bra na ɛsɛ sɛ mobɔ? Ɛsɛ sɛ mo bra yɛ kronn na mode mo ho ma Onyankopɔn. 
2PE.3.12	Monhwɛ saa da no kwan na monyɛ mo nneɛma pɛpɛɛpɛ; saa da a Onyankopɔn bɛto ɔsoro mu gya na wim nneɛma anan na ayera wɔ ogyaframa mu no. 
2PE.3.13	Nanso yɛtwɛn nea Onyankopɔn ahyɛ yɛn ho bɔ no, ɔsoro foforo ne asase foforo a ɛhɔ na atreneefo bɛtena.
2PE.3.14	Enti, anuanom, mugu so retwɛn da no yi, mommɔ mmɔden sɛ mobɛyɛ kronn a mfomso biara nni mo ho wɔ Onyankopɔn anim na mo ne no atena wɔ asomdwoe mu.
2PE.3.15	Monkae sɛ Awurade boasetɔ no kyerɛ nkwagye te sɛ nea yɛn nua Paulo nam nyansa a Onyankopɔn de maa no no so kyerɛw mo no. 
2PE.3.16	Saa kwan koro no ara so na ɔfa kyerɛw ne nkrataa no na saa nsɛm yi ara so nso na ogyina kyerɛwee. Nsɛm bi a ɛyɛ den wɔ ne nkrataa no mu a wɔn a wonnim na wɔnyɛ den no nkyerɛ ase yiye te sɛ nea wɔkyerɛ Kyerɛwsɛm a aka no ase no a ɛde ɔsɛe brɛ wɔn no.
2PE.3.17	Nanso, anuanom, mo de munim eyi dedaw. Monwɛn na wɔn a wonni mmara so annaadaa mo amfi beae pa. 
2PE.3.18	Munyin wɔ yɛn Awurade ne Agyenkwa Yesu Kristo adom ne nimdeɛ mu. Ɔno na anuonyam nka no mprempren ne daa. Amen.
1JN.1.1	Yɛrekyerɛw mo afa nea ɛwɔ hɔ fi mfitiase, nea yɛate, nea yɛde yɛn ani ahu, nea yɛhwɛe na yɛde yɛn nsa kae wɔ nkwa asɛm no ho no ho. 
1JN.1.2	Nkwa no daa ne ho adi no, yehui. Ɛno nti, yɛka ho asɛm kyerɛ mo ka nkwa a enni awiei a na ɛwɔ Agya no nkyɛn a wɔdaa no adi kyerɛɛ yɛn no. 
1JN.1.3	Yɛkaa nea yehui na yɛtee no kyerɛɛ mo nso, sɛnea ɛbɛyɛ a mode mo ho bɛbata yɛn ho wɔ ɔdɔ a yɛne Agya no ne Ɔba Yesu Kristo wɔ no mu. 
1JN.1.4	Yɛrekyerɛw eyi sɛnea ɛbɛyɛ a yɛn anigye bewie pɛyɛ.
1JN.1.5	Afei, eyi ne asɛm a yɛate afi ne Ba no nkyɛn a yɛrebɔ mo amanneɛ: Onyankopɔn yɛ hann a esum nni ne mu koraa. 
1JN.1.6	Na sɛ afei yɛka se yɛne no wɔ ayɔnkofa na saa bere koro no ara mu yɛte sum mu a, na yɛredi atoro wɔ yɛn nsɛm ne yɛn nneyɛe mu. 
1JN.1.7	Na sɛ yɛte hann mu sɛnea ɔte hann mu no a, ɛnne na yɛne yɛn ho yɛn ho wɔ ayɔnkofa, na ne Ba Yesu no mogya tew yɛn ho fi bɔne nyinaa ho.
1JN.1.8	Sɛ yɛka se yenni bɔne a, na yɛdaadaa yɛn ho, na nokware no nni yɛn mu. 
1JN.1.9	Sɛ yɛka yɛn bɔne kyerɛ Onyankopɔn a, ɔyɛ ɔnokwafo ne ɔtreneeni sɛ ɔde yɛn bɔne bɛkyɛ yɛn, na watew yɛn ho afi nea ɛnteɛ nyinaa ho. 
1JN.1.10	Sɛ yɛka se yɛnyɛɛ bɔne a, yɛma Onyankopɔn yɛ ɔtorofo a nʼasɛm no nni yɛn mu.
1JN.2.1	Me mma, merekyerɛw eyi abrɛ mo na moanyɛ bɔne; na sɛ obi yɛ bɔne a, yɛwɔ Yesu Kristo ɔtreneeni no a ɔsrɛ wɔ Agya no hɔ ma yɛn. 
1JN.2.2	Na Kristo no ankasa ne ɔkwan a yɛfa so nya yɛn bɔne fafiri na ɛnyɛ yɛn bɔne nko, na nnipa nyinaa bɔne.
1JN.2.3	Sɛ yedi Onyankopɔn mmara so a, na ɛkyerɛ sɛ yenim no.
1JN.2.4	Sɛ obi ka se, “Minim no,” nanso onni ne mmara so a, saa onipa no yɛ ɔtorofo a nokware nni ne mu. 
1JN.2.5	Na obiara a otie nʼasɛm no yɛ obi a nokwarem, ne dɔ a ɔde dɔ Onyankopɔn no yɛ pɛ. Eyi na ɛma yɛte yɛn ho ase sɛ yɛte Onyankopɔn mu. 
1JN.2.6	Ɛsɛ sɛ obiara a ɔka se ɔte Onyankopɔn mu no tena ase sɛ Yesu Kristo pɛpɛɛpɛ.
1JN.2.7	Anuanom, saa mmara a merekyerɛw abrɛ mo yi nyɛ asɛm foforo. Ɛyɛ mmara dedaw a moate fi mfitiase pɛɛ no. Mmara dedaw no yɛ ade a moate ho asɛm dedaw. 
1JN.2.8	Nanso, mmara a merekyerɛw abrɛ mo yi yɛ foforo na emu nokware no da adi wɔ Kristo ne mo mu. Esum no retwam na hann papa no gu so rehyerɛn.
1JN.2.9	Obiara a ɔka se ɔwɔ hann no mu, nanso ɔtan ne nua no wɔ sum mu besi saa dɔnhwerew yi mu. 
1JN.2.10	Obiara a ɔdɔ ne nua no te hann mu, enti biribiara nni ne mu a ɛbɛma obi foforo ayɛ bɔne. 
1JN.2.11	Nanso obiara a ɔtan ne nua no te sum mu. Ɔnam mu a onnim faako a ɔrekɔ efisɛ, esum no afura nʼani.
1JN.2.12	Me mma, merekyerɛw mo efisɛ, esiane Kristo din nti, wɔde mo bɔne afiri mo. 
1JN.2.13	Agyanom, merekyerɛw mo, efisɛ, munim nea ɔte ase fi mfiase no. Mmabun, merekyerɛw mo, efisɛ, moadi ɔbonsam so.
1JN.2.14	Mma, merekyerɛw mo, efisɛ, munim Agya no. Agyanom, merekyerɛw mo, efisɛ, munim nea ɔte ase fi mfiase no. Mmabun, merekyerɛw mo, efisɛ mowɔ ahoɔden. Onyankopɔn asɛm no te mo mu na moadi ɔbonsam so.
1JN.2.15	Monnnɔ wiase anaasɛ biribiara a ɛyɛ wiase de. Sɛ modɔ wiase a, na ɛkyerɛ sɛ monnɔ Agya a ɔwɔ mo mu no. 
1JN.2.16	Biribiara a ɛyɛ wiase de, nea bɔne hwehwɛ, nea nnipa hunu na wɔpɛ, biribiara a ɛwɔ wiase a nnipa hoahoa wɔn ho wɔ ho no, emu biara mfi Agya no. Ne nyinaa fi wiase. 
1JN.2.17	Wiase ne mu nneɛma a ɛwɔ mu a nnipa hwehwɛ no retwam, nanso nea ɔyɛ Onyankopɔn apɛde no tena hɔ daa.
1JN.2.18	Me mma, awiei no abɛn. Wɔka kyerɛɛ mo se Kristo Tamfo no bɛba, nanso mprempren, Kristo atamfo bebree ada wɔn ho adi enti yɛahu sɛ ampa awiei no abɛn. 
1JN.2.19	Nokwarem, na saa nnipa yi nka yɛn ho na ɛno nti na wogyaw yɛn hɔ no. Na sɛ wɔka yɛn ho a, anka wɔne yɛn tenae. Nanso wogyaw yɛn hɔ sɛnea wobehu no pefee sɛ wɔnka yɛn ho.
1JN.2.20	Mo de, Kristo ahwie Honhom Kronkron no agu mo so, enti mo nyinaa nim nokware no. 
1JN.2.21	Ɛnyɛ sɛ munnim nokware no nti na makyerɛw saa krataa yi, na mmom munim na munim nso sɛ, atoro biara mfi nokware mu mma.
1JN.2.22	Afei, hena ne ɔtorofo? Ɛyɛ obi a ɔka se Yesu nyɛ Kristo no. Oyi ne Kristo tamfo. Ɔpo Agya no ne Ɔba no nyinaa. 
1JN.2.23	Na nea ɔpo Ɔba no po Agya no; nea ogye Ɔba no, gye Agya no nso.
1JN.2.24	Mommɔ mmɔden mfa asɛm a motee mfiase no nsie mo koma mu. Sɛ mode asɛm a motee mfitiase no sie a, mo ne Ɔba no ne Agya no benya ayɔnkofa. 
1JN.2.25	Na eyi na Kristo no ankasa ahyɛ yɛn ho bɔ no, nkwa a enni awiei no.
1JN.2.26	Mekyerɛw mo fa wɔn a wɔpɛ sɛ wɔdaadaa mo ho. 
1JN.2.27	Na mo de, Kristo ahwie ne Honhom Kronkron no agu mo so. Mmere dodow a ne Honhom no te mo mu no, ɛho nhia sɛ obi foforo bɛkyerɛkyerɛ mo. Efisɛ, ne Honhom no kyerɛkyerɛ mo biribiara. Na nea ɔkyerɛ no nso yɛ nokware; ɛnyɛ atoro. Muntie Kristo nkyerɛkyerɛ no na montena ne mu.
1JN.2.28	Me mma, montena ne mu sɛnea ɛbɛyɛ a sɛ ɔba a, yebenya akokoduru na yɛmfa aniwu nkohintaw da a ɔbɛba no. 
1JN.2.29	Munim sɛ Kristo yɛ ɔtreneeni. Na ɛsɛ sɛ muhu sɛ obiara a ɔyɛ ade trenee no yɛ Onyankopɔn ba.
1JN.3.1	Monhwɛ ɔdɔ a Agya no dɔ yɛn. Ne dɔ a ɔdɔ yɛn no mu yɛ den ma wɔfrɛ yɛn Onyankopɔn mma. Na ɛyɛ nokware nso. Ɛno nti na wiase nnim yɛn no; ennim Onyankopɔn. 
1JN.3.2	Me nuanom, mprempren yɛyɛ Onyankopɔn mma nanso nea daakye yɛbɛyɛ de, yennim. Nanso yenim sɛ Kristo ba a, yɛbɛyɛ te sɛ ɔno, efisɛ, yebehu no pefee. 
1JN.3.3	Obiara a ɔwɔ saa anidaso yi wɔ Kristo mu no yɛ ne ho kronn sɛnea Kristo yɛ kronn no.
1JN.3.4	Obiara a ɔyɛ bɔne no bu Onyankopɔn mmara so, efisɛ, bɔne yɛ mmara sobu. 
1JN.3.5	Munim sɛ Kristo bae sɛ ɔrebɛfa nnipa bɔne, efisɛ, ɔno de bɔne nni ne mu. 
1JN.3.6	Enti obiara a ɔtena Kristo mu no nkɔ so nyɛ bɔne. Na obiara a ɔkɔ so yɛ bɔne no nhuu no, na onnim no.
1JN.3.7	Mommma obi nnaadaa mo, me mma. Obiara a ɔyɛ nea ɛteɛ no yɛ ɔtreneeni sɛnea Kristo yɛ ɔtreneeni no. 
1JN.3.8	Nea ɔkɔ so yɛ bɔne no yɛ ɔbonsam de, efisɛ, ɔbonsam fi mfitiase pɛɛ na ɔyɛɛ bɔne. Saa asɛm yi nti na Onyankopɔn Ba no bae. Ɔbae sɛ ɔrebɛsɛe ɔbonsam nnwuma. 
1JN.3.9	Obiara a ɔyɛ Onyankopɔn Ba no nkɔ so nyɛ bɔne, efisɛ, Onyankopɔn su wɔ ne mu na esiane sɛ Onyankopɔn yɛ nʼAgya nti, ontumi nkɔ so nyɛ bɔne.
1JN.3.10	Nsonoe a ɛda Onyankopɔn mma ne ɔbonsam mma ntam ne sɛ, obi a ɔnyɛ papa anaa ɔnnɔ ne nua no nyɛ Onyankopɔn ba.
1JN.3.11	Nsɛm a motee mfiase no kyerɛ sɛ monnodɔ mo ho.
1JN.3.12	Ɛnsɛ sɛ yɛyɛ sɛ Kain. Na ɔyɛ ɔbonsam de. Enti okum nʼankasa ne nua. Adɛn nti na Kain kum no? Efisɛ, nneɛma a ɔyɛe no yɛ bɔne nanso ne nua no de, ɔyɛɛ papa. 
1JN.3.13	Enti anuanom, sɛ wiasefo tan mo a, mommma ɛnnyɛ mo nwonwa.
1JN.3.14	Yenim sɛ yɛafi owu mu aba nkwa mu. Yenim saa, efisɛ, yɛdɔ yɛn nuanom. 
1JN.3.15	Obi a ɔtan ne nua no yɛ owudifo na munim nso sɛ owudifo nni nkwa a enni awiei wɔ ne mu. 
1JN.3.16	Eyi na ɛma yehu sɛnea ɔdɔ te. Kristo de ne nkwa maa yɛn. Ɛsɛ sɛ yɛn nso yɛde yɛn nkwa ma yɛn nuanom.
1JN.3.17	Sɛ obi yɛ ɔdefo na ohu sɛ biribi ho hia ne nua na ɔto ne koma mu wɔ ne ho a, ɛbɛyɛ dɛn na watumi aka se ɔdɔ Onyankopɔn wɔ ne koma mu? 
1JN.3.18	Me mma, ɛnsɛ sɛ yɛn dɔ no yɛ kasa hunu. Ɛsɛ sɛ ɛyɛ ɔdɔ turodoo a ɛnam nneyɛe so da ne ho adi. 
1JN.3.19	Eyi na ɛbɛma yɛahu sɛ yɛwɔ nokware no. Eyi na ɛbɛma yɛn koma anya gyidi wɔ Onyankopɔn anim. 
1JN.3.20	Sɛ yɛn koma bu yɛn fɔ a, yenim sɛ Onyankopɔn so sen yɛn koma na onim biribiara.
1JN.3.21	Enti anuanom adɔfo, sɛ yɛn koma ammu yɛn fɔ a, yɛwɔ akokoduru wɔ Onyankopɔn anim. 
1JN.3.22	Biribiara a yebisa no no, yɛn nsa ka efisɛ, yedi ne mmara so na yɛyɛ nʼapɛde nso. 
1JN.3.23	Ne mmara no ka se, yennye ne Ba Yesu Kristo no din nni na yɛnnodɔ yɛn ho sɛnea Kristo hyɛɛ yɛn no. 
1JN.3.24	Obiara a odi Onyankopɔn mmara so no te Onyankopɔn mu na Onyankopɔn nso te ne mu. Na eyi na ɛma yehu sɛ Onyankopɔn te yɛn mu. Yenim no saa efisɛ, wama yɛn Honhom.
1JN.4.1	Me nuanom adɔfo, munnnye wɔn a wɔka se wɔwɔ Honhom no nyinaa nni. Mmom monsɔ nhwɛ nhu sɛ honhom a wɔwɔ no fi Onyankopɔn anaa. Efisɛ, atoro adiyifo bebree ahwete. 
1JN.4.2	Ɔkwan a wubetumi afa so ahu sɛ obi wɔ Onyankopɔn Honhom no ne sɛ, ɔbɛpae mu aka se, Yesu Kristo, a ɔbae sɛ onipa no, wɔ Honhom a efi Onyankopɔn. 
1JN.4.3	Na nea ɔnka saa mfa Yesu ho no nni Honhom a efi Onyankopɔn. Saa Honhom no yɛ Kristo tamfo. Motee sɛ saa na ɛbɛba nanso ɛwɔ wiase ha dedaw.
1JN.4.4	Me mma, moyɛ Onyankopɔn abusuafo na moadi atoro adiyifo no so, efisɛ, Honhom a ɛwɔ mo mu no wɔ tumi sen Honhom a ɛwɔ wɔn a wɔyɛ wiasefo no mu no. 
1JN.4.5	Wɔka nsɛm a ɛfa wiase ho ma wiase tie efisɛ, wɔyɛ wiasefo. 
1JN.4.6	Nanso yɛn de, yɛyɛ Onyankopɔn nkurɔfo. Obiara a onim Onyankopɔn no tie yɛn. Na obiara a ɔnyɛ Onyankopɔn nipa no ntie yɛn. Eyi nko ara ne ɔkwan a yɛnam so akyerɛ nokware Honhom ne atoro Honhom mu.
1JN.4.7	Anuanom, momma yɛnnodɔ yɛn ho efisɛ, ɔdɔ fi Onyankopɔn. Obi a ɔwɔ ɔdɔ no yɛ Onyankopɔn ba na onim Onyankopɔn nso. 
1JN.4.8	Obi a onni ɔdɔ no nnim Onyankopɔn efisɛ, Onyankopɔn yɛ ɔdɔ.
1JN.4.9	Ɔkwan a Onyankopɔn nam so da ne dɔ adi kyerɛ yɛn ne no. Ɔsomaa ne Ba koro no baa wiase, sɛnea yɛbɛfa ne so anya nkwa. 
1JN.4.10	Saa na ɔdɔ te. Ɛnkyerɛ sɛ yɛdɔ Onyankopɔn na mmom ɔno na ɔdɔ yɛn nti na ɔsomaa ne Ba sɛ yɛmfa ne so na wɔde yɛn bɔne akyɛ yɛn.
1JN.4.11	Anuanom adɔfo, sɛ saa na Onyankopɔn dɔ yɛn a, na ɛkyerɛ sɛ, ɛsɛ sɛ yɛdodɔ yɛn ho. 
1JN.4.12	Obiara nhuu Onyankopɔn da. Sɛ yɛdodɔ yɛn ho a, na Onyankopɔn te yɛn mu na ne dɔ no ayɛ pɛpɛɛpɛ wɔ yɛn mu. 
1JN.4.13	Eyi na ɛma yehu pefee sɛ yɛte Onyankopɔn mu na ɔno nso te yɛn mu. Wama yɛn ne Honhom. 
1JN.4.14	Na yɛahu na yɛaka akyerɛ afoforo se Agya no somaa ne Ba ma ɔbɛyɛɛ wiase Agyenkwa. 
1JN.4.15	Obiara a ɔpae mu ka se Yesu yɛ Onyankopɔn Ba no, Onyankopɔn te ne mu na ɔno nso te Onyankopɔn mu.
1JN.4.16	Na yɛn ankasa nim na yegye Onyankopɔn dɔ a ɔde dɔ yɛn no di. Onyankopɔn yɛ ɔdɔ na obiara a ɔte ɔdɔ mu no te Onyankopɔn mu na Onyankopɔn nso te ne mu. 
1JN.4.17	Ɛsɛ sɛ ɔdɔ yɛ pɛ wɔ yɛn mu sɛnea ɛbɛyɛ a yebenya akokoduru Atemmu da no. Na yebenya saa akokoduru no nso, efisɛ, yɛn abrabɔ wɔ wiase ha no te sɛ Kristo de pɛ.
1JN.4.18	Osuro nni ɔdɔ mu. Ɔdɔ amapa pam ehu nyinaa. Enti obi a osuro no, na ɔdɔ a ɔwɔ no nyɛ pɛ, efisɛ, ehu ne asotwe na ɛnam. 
1JN.4.19	Yɛwɔ ɔdɔ, efisɛ, Onyankopɔn na ɔdɔɔ yɛn kan.
1JN.4.20	Sɛ obi ka se, “Medɔ Onyankopɔn” na ɔtan ne nua a, ɔyɛ ɔtorofo. Na ɔrentumi nnɔ Onyankopɔn a onhuu no da, efisɛ, ne nua a ohu no koraa ɔnnɔ no. 
1JN.4.21	Eyi ne mmara a Kristo hyɛ maa yɛn. Nea ɔdɔ Onyankopɔn no, ɛsɛ sɛ ɔdɔ ne nua nso.
1JN.5.1	Obiara a ogye di sɛ Yesu yɛ Agyenkwa no yɛ Onyankopɔn ba. Na obiara a ɔdɔ Agya no dɔ ne Ba no nso. 
1JN.5.2	Eyi na ɛma yehu sɛ yɛdɔ Onyankopɔn mma: ɛyɛ ɔdɔ a yɛdɔ Onyankopɔn ne di a yedi ne mmara so. 
1JN.5.3	Ɔdɔ a yɛdɔ Onyankopɔn no, kyerɛ di a yɛdi ne mmara so. Na ne mmara no nso so di nyɛ den mma yɛn, 
1JN.5.4	efisɛ, Onyankopɔn ba biara tumi di wiase so. Saa kwan yi so na yɛnam di wiase so nkonim: yɛde yɛn gyidi.
1JN.5.5	Hena na obetumi adi wiase so? Obi a ogye di sɛ Yesu yɛ Onyankopɔn Ba no nko.
1JN.5.6	Yesu Kristo yɛ obi a ɔnam nsu ne mogya so bae. Ɛnyɛ nsu nko so na ɔnam bae na mmom nsu ne mogya. Na ɛyɛ Honhom no na edi ho adanse efisɛ, Honhom no ne nokware no. 
1JN.5.7	Adansefo baasa na wɔwɔ hɔ, 
1JN.5.8	Honhom no, nsu no ne mogya no. Saa adansefo yi adwene hyia. 
1JN.5.9	Yegye adanse a nnipa di no di; adanse a Onyankopɔn di no mu yɛ den yiye. Na saa adanse no na Onyankopɔn adi afa ne Ba no ho no. 
1JN.5.10	Enti obi a ogye Onyankopɔn Ba no di no wɔ saa adanse yi wɔ ne koma mu. Na obi a onnye Onyankopɔn nni no ama Onyankopɔn ayɛ ɔtorofo, efisɛ, wannye adanse a Onyankopɔn di faa ne Ba no ho no anni.
1JN.5.11	Eyi ne adanse no: Onyankopɔn ama yɛn nkwa a enni awiei; na saa nkwa no wɔ ne Ba no mu. 
1JN.5.12	Obiara a ɔwɔ Ɔba no wɔ saa nkwa no na obiara a onni Ɔba no nni nkwa no.
1JN.5.13	Merekyerɛw mo eyi sɛnea ɛbɛma moahu sɛ mowɔ nkwa a enni awiei, mo a mugye Onyankopɔn Ba no din di no. 
1JN.5.14	Yensuro wɔ Onyankopɔn anim, efisɛ, yenim sɛ biribiara a yebisa no no, otie yɛn wɔ ne pɛ mu. 
1JN.5.15	Bere biara a yebisa no no, otie yɛn. Yɛahu sɛ eyi yɛ nokware yi, yenim nso sɛ ɔma yɛn nea yebisa no biara.
1JN.5.16	Sɛ obi hu sɛ ne nua ayɛ bɔne bi a ɛmfa no nkɔ owu mu a, ɔmmɔ Onyankopɔn a ɔbɛma no nkwa no mpae mma no. Eyi ka wɔn a wɔn bɔne mfa wɔn nkɔ owu mu no ho. Bɔne bi wɔ hɔ a ɛde onipa kɔ owu mu na ɛno ho de, menka se mommɔ ho mpae nkyerɛ Onyankopɔn. 
1JN.5.17	Afideyɛ nyinaa yɛ bɔne, nanso bɔne bi wɔ hɔ a enkowie owu mu.
1JN.5.18	Yenim sɛ Onyankopɔn ba biara nkɔ so nyɛ bɔne, efisɛ, Onyankopɔn Ba no hwɛ no, na ɔbonsam ntumi nyɛ no bɔne. 
1JN.5.19	Yenim sɛ, ɛwom sɛ wiase nyinaa hyɛ ɔbonsam tumi ase, nanso yɛyɛ Onyankopɔn nkurɔfo. 
1JN.5.20	Yenim sɛ Onyankopɔn Ba no aba, na wama yɛn ntease ama yɛahu Onyankopɔn kann no. Yɛn abrabɔ wɔ Onyankopɔn kann no ne ne Ba Yesu Kristo no mu. Eyi ne Onyankopɔn kann no ne nkwa a enni awiei no.
1JN.5.21	Me mma, montwe mo ho mfi abosom ho.
2JN.1.1	Me, Ɔpanyin, mekyerɛw kɔma Awuraa a wɔayi no ne ne mma a medɔ wɔn yiye no. Ɛnyɛ me nko, na mmom wɔn a wonim nokware no nyinaa dɔ wo, 
2JN.1.2	efisɛ, nokware no te yɛn mu na ɛbɛtena yɛn mu akosi daa daa. 
2JN.1.3	Adom, mmɔborɔhunu ne asomdwoe mfi Agya Nyankopɔn ne Awurade Yesu Kristo, Agya no Ba no, nkyɛn mmra yɛn so nokware ne ɔdɔ mu.
2JN.1.4	Mʼani gyei sɛ mihui sɛ mo mma no bi te nokware mu sɛnea Agya no hyɛɛ yɛn no.
2JN.1.5	Enti mereka akyerɛ wo, Awuraa se, momma yɛnnodɔ yɛn ho. Eyi nyɛ mmara foforo a merehyɛ ama wo. Ɛyɛ mmara a wɔahyɛ ama yɛn fi mfitiase. 
2JN.1.6	Saa ɔdɔ a mereka ho asɛm yi kyerɛ sɛ, momma yɛntena ase na yɛnyɛ osetie mma Onyankopɔn. Mmara a mote fii mfitiase no kyerɛ sɛ mo nyinaa, montena ase ɔdɔ mu.
2JN.1.7	Adaadaafo a wɔmpae mu nka se Yesu Kristo bae ɔhonam mu no abu so wiase. Saa onipa a ɔte saa no yɛ ɔdaadaafo na ɔyɛ Kristo tamfo nso. 
2JN.1.8	Monhwɛ mo ho so yiye na moanhwere nea moayɛ ho adwuma na moanya mo akatua wɔ mu. 
2JN.1.9	Obiara a ɔmfa Kristo nkyerɛkyerɛ na ɔtra no, nni Onyankopɔn. Na nea ɔfa nkyerɛkyerɛ no wɔ Agya no ne Ɔba no.
2JN.1.10	Sɛ obi ba mo nkyɛn na wamfa saa nkyerɛkyerɛ yi ammrɛ mo a, munnnye no wɔ mo fi, na monnka nso se, “Asomdwoe nka wo.” 
2JN.1.11	Efisɛ, obiara a ɔbekyia no asomdwoe nka no no ka bɔne a ɔyɛ no ho.
2JN.1.12	Mewɔ nsɛm pii ka kyerɛ mo, nanso meremfa krataa ne kyerɛwduru so nka. Na mmom, mɛba nipadua so abɛkasa akyerɛ mo, na moani agye.
2JN.1.13	Wo nuabea a wɔayi no no mma no kyia wo.
3JN.1.1	Me, Ɔpanyin, mekyerɛw kɔma me dɔfo pa Gaio.
3JN.1.2	Mʼadamfo pa, mebɔ mpae sɛ biribiara nkɔ so yiye mma wo, na nya ahoɔden sɛnea minim sɛ honhom fa mu no, wowɔ ahoɔden no. 
3JN.1.3	Anuanom bi baa ha bɛka kyerɛɛ me se, woanya nokware no mu gyidi no, na woda so kita nokware no mu no, ɛyɛɛ me anigye yiye. 
3JN.1.4	Biribiara nyɛ me anigye nkyɛn sɛ metee sɛ me mma no te nokware mu.
3JN.1.5	Mʼadamfo pa, wudi nokware yiye wɔ adwuma a woyɛ ma anuanom no a ɛmfa ho sɛ wɔyɛ ahɔho mpo. 
3JN.1.6	Wɔaka ɔdɔ a wodɔ asafo a ɛwɔ ha no ho asɛm. Mesrɛ wo, boa wɔn wɔn akwantu no mu ma ɛnsɔ Onyankopɔn ani. 
3JN.1.7	Efisɛ, wɔn kwan a wɔretu no, wɔretu wɔ Kristo din mu a wɔmpɛ mmoa biara mfi wɔn a wɔnyɛ gyidifo no nkyɛn.
3JN.1.8	Yɛn Kristofo na ɛsɛ sɛ yɛboa saa nnipa no sɛnea yɛne wɔn bɛyɛ nokware no ho adwuma.
3JN.1.9	Mekyerɛw krataa tiaa bi kɔmaa asafo no, nanso Diotrefe a nʼani gye sɛ ɔyɛ wɔn panyin no rentie nea meka no. 
3JN.1.10	Sɛ meba a, biribiara a wayɛ no, mede ho asɛm bɛto mo anim. Nsɛm a ɛyɛ hu a ɔka fa yɛn ho ne atoro a otwa nyinaa, mɛka ho asɛm. Nanso ɛno nko ara nye mma no. Sɛ anuanom no ba a, ɔrennye wɔn, na obiara a ɔpɛ sɛ ogye wɔn no nso, ɔbɛma no agyae na wabɔ mmɔden apam wɔn afi asafo no mu.
3JN.1.11	Mʼadamfo pa, munnsua ade bɔne, na mmom munsua ade pa. Obiara a ɔyɛ papa no yɛ Onyankopɔn de. Na obiara a ɔyɛ bɔne no nhuu Onyankopɔn.
3JN.1.12	Obiara ka Demetrio ho asɛm pa, na mpo nokware no ankasa ka ne ho asɛm pa. Na yɛn nso yedi ne ho adanse pa na munim sɛ nea yɛka no yɛ nokware.
3JN.1.13	Mewɔ nsɛm bebree ka kyerɛ mo nanso meremfa krataa ne kyerɛwdua so nka. 
3JN.1.14	Ɛrenkyɛ biara mehu mo na me ne mo akasa.
3JN.1.15	Asomdwoe nka mo. Mo nnamfonom nyinaa kyiakyia mo. Kyiakyia yɛn nnamfonom nyinaa.
JUD.1.1	Yesu Kristo somfo Yuda a ɔyɛ Yakobo ne nua na ɔkyerɛw krataa yi. De kɔmaa wɔn a Onyankopɔn afrɛ wɔn na wɔte Agya Onyankopɔn dɔ ne Yesu Kristo banbɔ mu.
JUD.1.2	Mmɔborɔhunu ne ɔdɔ a ɛdɔɔso nka mo.
JUD.1.3	Me nnamfonom, na merebɔ mmɔden akyerɛw mo afa nkwagye a yɛn nyinaa te mu no ho. Nanso ɛsɛ sɛ mekyerɛw mo wɔ asɛm foforo ho na moyere mo ho gyina nokware a Onyankopɔn de ama ne nkurɔfo afebɔɔ a ɛnsɛ sɛ wɔsesa mu nna nyinaa no akyi pintinn. 
JUD.1.4	Nnipa bi awiawia wɔn ho abɛfra yɛn mu, a wɔkyea asɛm a ɛfa yɛn Nyankopɔn adom no ho, yi wɔn ho ano wɔ wɔn bɔne ho, nam so po Yesu Kristo a ɔno nko ara na ɔyɛ Wura ne yɛn Awurade no. Kyerɛwsɛm no aka wɔn afobu a aba wɔn so no ho asɛm dedaw.
JUD.1.5	Ɛwom sɛ munim eyinom dedaw, nanso mepɛ sɛ mekae mo adwene wɔ ogye a Awurade gyee Israelfo fii Misraim asase so na akyiri yi, ɔsɛee wɔn a na wonnye asɛm no nni no ho. 
JUD.1.6	Monkae abɔfo a na wɔtra wɔn tumi na wogyaw wɔn atenae no. Woguu wɔn nkɔnsɔnkɔnsɔn wɔ sum kabii mu a Onyankopɔn de wɔn asie retwɛn da kɛse no na wabu wɔn atɛn. 
JUD.1.7	Monkae Sodom ne Gomora ne nkurow a na atwa wɔn ho ahyia no sɛ, na emu nnipa no yɛ aguamanfo, na wɔde wɔn agu ogya a ennum da no mu, de retwe wɔn aso de abɔ obiara kɔkɔ.
JUD.1.8	Saa nnipa no nam saa kwan koro no ara so soso dae ma wɔyɛ bɔne tia wɔn nipadua. Wɔtew Onyankopɔn tumi atua, na wɔayaw anuonyamfo a wɔwɔ soro no. 
JUD.1.9	Ɔbɔfo panyin Mikael mpo nyɛɛ saa da. Bere a Mikael ne ɔbonsam repere Mose amu so a akasakasa sii wɔn ntam no mpo, wantew ɔbonsam atua, na mmom asɛm a ɔkae ara ne sɛ, “Awurade nka wʼanim.” 
JUD.1.10	Nanso saa nnipa yi tew nneɛma a wɔnte ase ho atua. Na nneɛma a wonim kwa sɛ nkekaboa no, saa nneɛma koro no ara na ɛsɛe wɔn.
JUD.1.11	Wonnue! Ɔkwan a Kain faa so no ara so na wɔnam. Sikanibere nti, wɔde wɔn ho ahyɛ mfomso a Bileam yɛe no bi ase. Wɔayɛ dɔm sɛnea Kora yɛɛ dɔm no nam so ma wɔasɛe wɔn sɛ ɔno.
JUD.1.12	Wɔte sɛ nkekae fi a ɛwɔ wo nua aduan a ɔne wo di mu a wɔmfɛre ho. Wɔn ani ku wɔn ara wɔn ho. Na wɔte sɛ omununkum a esi na mframa bɔ no nanso osu ntɔ. Wɔte sɛ nnua a ɛnsow aba asusow mu. Wɔte sɛ nnua a wɔatutu ne ntini ama awu koraa.
JUD.1.13	Wɔte sɛ ɛpo asorɔkye a ano yɛ den a, wɔn aniwude a wɔyɛ no huru sɛ ahuru. Wɔte sɛ okyin nsoromma, a Onyankopɔn de wɔn asie esum kabii mu afebɔɔ.
JUD.1.14	Henok, Adam aseni a ɔto no so asia na ɔhyɛɛ saa nnipa yi ho nkɔm teteete se, “Hwɛ, Awurade ne nʼabɔfo Kronkron mpempem bɛba, 
JUD.1.15	na wɔabebu mo nyinaa atɛn na wɔabu nnebɔneyɛfo nyinaa atɛn wɔ wɔn bɔne a wɔayɛ ne nsɛm a wɔaka atia Onyankopɔn no ho.” 
JUD.1.16	Bere biara, saa nnipa yi nwiinwii na wɔde so nso to afoforo so. Wodi wɔn akɔnnɔ akyi. Wɔhoahoa wɔn ho na wotu afoforo aso sɛnea ɛbɛyɛ a wɔbɛba abedi wɔn akyi.
JUD.1.17	Me nnamfonom, monkae. Monkae nsɛm a tete no asomafo no ka faa Awurade Yesu Krsito ho. 
JUD.1.18	Wɔkae se, “Sɛ awiei no du a, nnipa a wodi mo ho fɛw bɛba, wɔn a wodi wɔn akɔnnɔ akyi.” 
JUD.1.19	Eyinom ne nnipa a wɔnam wɔn akɔnnɔ so de mpaepaemu ba no. Na wonni Honhom no wɔ wɔn mu.
JUD.1.20	Enti mo a moyɛ me nnamfonom, mitu mo fo sɛ, monkɔ so mmia mo gyidi mu. Mommɔ mpae wɔ Honhom Kronkron no tumi mu, 
JUD.1.21	na montena Onyankopɔn dɔ mu bere a moretwɛn yɛn Awurade Yesu Krsito wɔ nʼahummɔbɔ mu ama wama mo nkwa a enni awiei no.
JUD.1.22	Munhu akyinnyegyefo mmɔbɔ. 
JUD.1.23	Montwe wɔn mfi ogya mu nnye wɔn nkwa. Momfa suro nhu ebinom mmɔbɔ, na munkyi atade a bɔne nkekae akeka mu.
JUD.1.24	Na nea obetumi aso mo mu na moanhintiw, na ɔde mo asi nʼanuonyam anim sɛ nnipa a wonni dɛm wɔ ahosan mu no, 
JUD.1.25	Onyankopɔn koro a ɔnam yɛn Awurade Yesu Kristo so yɛ yɛn Agyenkwa no, ɔno na anuonyam ne kɛseyɛ ne ahoɔden ne tumi nka no mmere a atwam ne nnɛ ne daa nyinaa. Amen.
REV.1.1	Saa nhoma yi fa adiyisɛm a Onyankopɔn de maa Yesu Kristo ma ɔdaa no adi kyerɛɛ nea ɛrebɛba kyerɛɛ Onyankopɔn asomfo no ho. Kristo somaa nʼabɔfo kɔɔ Yohane nkyɛn kɔdaa asɛm yi adi kyerɛɛ ne somfo, 
REV.1.2	na Yohane aka biribiara a ohui nyinaa. Eyi ne nʼadansedi ne asɛm a efi Onyankopɔn nkyɛn ne nokware a Yesu Kristo daa no adi no.
REV.1.3	Nhyira nka obiara a ɔbɛkan saa nhoma yi, na nhyira nka wɔn nso a wotie adiyisɛm no na wodi so sɛnea wɔakyerɛw wɔ saa nhoma yi mu no. Bere no abɛn sɛ eyinom nyinaa ba.
REV.1.4	Yohane nkyia a okyia asafo horow ason a ɛwɔ Asia no ni. Adom ne asomdwoe mfi nea ɔwɔ hɔ, na ɔtenaa hɔ, na ɔreba no ne ahonhom ason a ɛwɔ nʼahengua anim, 
REV.1.5	ne Yesu Kristo a ɔyɛ ɔdanseni nokwafo ne awufo mu abakan ne asase so ahene so difo no nkyɛn nka mo. Ɔdɔ yɛn, na ɔnam ne wu no so agye yɛn afi yɛn bɔne mu. 
REV.1.6	Wayɛ yɛn asɔfodɔm a yɛsom ne Nyankopɔn ne nʼagya. Wɔmfa anuonyam ne tumi mma Kristo daa daa! Amen.
REV.1.7	Ɔnam omununkum mu reba. Wɔn a wɔwɔɔ no peaw no ne obiara behu no. Asase so nnipa nyinaa besu no. Ɛbɛba mu saa. Amen.
REV.1.8	Awurade Nyankopɔn Tumfoɔ no se, “Mene Alfa ne Omega a ɔwɔ hɔ mprempren na ɔwɔ hɔ dedaw na ɔrebɛba no.”
REV.1.9	Mene mo nua Yohane, na me ne Yesu bom ne no hu amane wɔ nʼahenni ne ne boasetɔ mu. Esiane sɛ meka Onyankopɔn asɛm da nokware a Yesu daa no adi no nti, wotwaa me asu de me kɔɔ supɔw Patmo so. 
REV.1.10	Awurade da no, Honhom no faa me na metee nne dennen bi a ɛte sɛ torobɛnto a ɛrebɔ wɔ mʼakyi. 
REV.1.11	Ɛkae se, “Kyerɛw biribiara a wuhu, na fa nhoma no kɔma saa asafo ahorow ason a ɛwɔ Efeso ne Smirna ne Pergamo ne Tiatira ne Sardi ne Filadelfia ne Laodikea no.”
REV.1.12	Medan mʼani pɛe sɛ mihu nea ɔrekasa kyerɛ me no. Ɛhɔ na mihuu sikakɔkɔɔ nkaneadua ason. 
REV.1.13	Emu na na onipa bi a ɔte sɛ ɔbarima a ɔhyɛ batakari yuu a esi ne nan ase a sika abɔso kyekye ne koko gyinae. 
REV.1.14	Na ne tinhwi yɛ fitaa te sɛ asawafuturu anaasɛ sukyerɛmma, na nʼani dɛw sɛ ogya. 
REV.1.15	Ne nan ase hyerɛnee sɛ ayowa a wɔanan wɔ fononoo mu na afei wɔatwiw ho na ne nne woro so te sɛ nsuworo a ano yɛ den. 
REV.1.16	Na okita nsoromma ason wɔ ne nsa nifa mu na sekan anofanu a ɛyɛ nnam fi nʼanom bae. Na nʼanim hyerɛn te sɛ owigyinae awia.
REV.1.17	Mihuu no no, mekɔhwee ne nan ase te sɛ owufo. Ɔde ne nsa nifa too me so kae se, “Nsuro! Mene Ɔkannifo ne Okyikafo. 
REV.1.18	Mene ɔteasefo no! Miwui, nanso mete ase daapem nyinaa. Mewɔ tumi wɔ owu ne asaman so. 
REV.1.19	Enti afei kyerɛw nneɛma a wuhu; nea wuhu no mprempren ne nea ɛbɛba akyiri yi no, kyerɛw. 
REV.1.20	Nsoromma ason a wuhu wɔ me nsa nifa mu ne sika akaneadua no nkyerɛase a ɛyɛ ahintasɛm no ni: Nsoromma ason no yɛ asafo ason no abɔfo, ɛnna akaneadua ason no nso yɛ asafo ason no.”
REV.2.1	“Kyerɛw krataa kɔma ɔbɔfo a otua Efeso asafo no ano, na ka kyerɛ no se:
REV.2.1	“Eyi ne nsɛm a efi obi a okita nsoromma ason wɔ ne nsa nifa mu a, ɔnantew wɔ sika akaneadua ason no ntam no. 
REV.2.2	Minim nea woayɛ. Minim nsi a wode ayɛ adwuma ne boasetɔ a wowɔ. Minim sɛ wunnye nnebɔneyɛfo, na afei woasɔ wɔn a wɔfrɛ wɔn ho asomafo nanso wɔnyɛ bi no ahwɛ na woahu sɛ wɔyɛ atorofo. 
REV.2.3	Wowɔ boasetɔ na me nti, woahu amane bebree, nanso wompaa abaw.
REV.2.4	“Nanso nea mewɔ tia wo ne sɛ, wonnɔ me, sɛnea kan no na wodɔ me no. 
REV.2.5	Hu ba a woaba fam no. Tew wo ho fi bɔne ho na yɛ sɛnea kan no na woyɛ no. Sɛ woantwe wo ho amfi wo bɔne ho a, mɛba wo nkyɛn na mabeyi wo kaneadua no afi ne sibere.
REV.2.6	“Nanso nea eye wɔ wo ho ne sɛ, wukyi nea Nikolaifo no yɛ no, na saa ara na me nso mikyi.
REV.2.7	“Sɛ wowɔ aso a, tie nea Honhom no ka kyerɛ asafo ahorow no no. Wɔn a wɔadi nkonim no, mɛma wɔn tumi na wɔadi nkwa dua no a ɛwɔ Onyankopɔn turo no mu no aba no.
REV.2.8	“Kyerɛw krataa yi kɔma ɔbɔfo a otua Smirna asafo no ano se:
REV.2.8	“Saa asɛm yi fi obi a odi kan ne nea otwa to nkyɛn. Ɔno na owui na onyanee no.
REV.2.9	“Minim amane a wuhu maa Awurade na minim wʼahiasɛm nyinaa nso, nanso wowɔ agyapade wɔ soro. Minim nsɛm a wɔn a wose wɔyɛ Yudafo nanso wɔnyɛ Yudafo no ka tia wo. Wɔyɛ ɔbonsam ampamfo. 
REV.2.10	Nsuro ɔhaw a ɛrebɛto wo no. Tie! Wɔde mo mu bi bɛto afiase na ɔbonsam nam so asɔ mo ahwɛ. Na mo haw bedi dadu. Sɛ owu mu mpo a, gye me di na mɛma wo nkwa abotiri.
REV.2.11	“Sɛ wowɔ aso a, tie nea Honhom no ka kyerɛ asafo no. Wɔn a wodi nkonim no renwu owuprenu.”
REV.2.12	“Kyerɛw krataa yi kɔma ɔbɔfo a ɔwɔ Pergamo asafo mu se:
REV.2.12	“Saa krataa yi fi obi a ɔwɔ nkrante anofanu a ɛyɛ nnam no nkyɛn. 
REV.2.13	Minim sɛ faako a wote no, ɛhɔ na ɔbonsam ahengua si. Wudi me nokware; na bere a wokum Antipa a ɔyɛ ɔdanseni nokwafo wɔ faako a ɔbonsam te no mpo, woampa me.
REV.2.14	“Nanso nneɛma kakra a mewɔ tia wo ne sɛ, nnipa bi a wodi Bileam nkyerɛkyerɛ akyi no ka wo ho wɔ hɔ. Saa Bileam no na ɔkyerɛɛ Balak ma ɔmaa Israelfo dii abosom so nnuan, kyerɛɛ wɔn aguamammɔ, nam so ma wɔyɛɛ bɔne no. 
REV.2.15	Saa ara nso na wowɔ nnipa bi ka wo ho a wodi Nikolaifo nkyerɛkyerɛ akyi.
REV.2.16	“Twe wo ho fi wo bɔne ho. Anyɛ saa a, ɛrenkyɛ biara mɛba wo nkyɛn mede sekan a efi mʼanom no abɛko atia saa nnipa no.
REV.2.17	“Sɛ mowɔ aso a, muntie nea Honhom no ka kyerɛ asafo horow no.
REV.2.17	“Mo a moadi nkonim no, mɛma mo mana a ahintaw no bi. Afei mɛma wɔn mu biara ɔbo fitaa a wɔakyerɛw din foforo wɔ so a obiara nnim, gye onipa a wɔde bɛma no no.”
REV.2.18	“Kyerɛw krataa kɔma ɔbɔfo a ɔwɔ Tiatira asafo mu se:
REV.2.18	“Eyi ne asɛm a efi Onyankopɔn Ba no a nʼani dɛw sɛ ogyaframa a ne nan ase hyerɛn sɛ ayowa no nkyɛn.
REV.2.19	“Minim nea woyɛ. Minim wo dɔ, wo gyidi, wo som ne boasetɔ a wowɔ. Minim sɛ woreyɛ adwuma sen kan no.
REV.2.20	“Nanso nea mewɔ tia wo ne sɛ, wugyee ɔbea bi a ne din de Isabel, a ɔfrɛ ne ho Onyankopɔn odiyifo no too mu. Saa ɔbea yi kyerɛkyerɛ, na odi mʼasomfo anim ma wɔbɔ aguaman di abosom nnuan. 
REV.2.21	Mama no bere sɛ ɔnsakra mfi ne bɔne mu nanso ɔmpɛ sɛ ɔsakra fi nʼaguamammɔ mu. 
REV.2.22	Ɛno nti, mɛtow no ahwe mpa so na ɔno ne wɔn a wɔsɛe aware no ahu amane a ano yɛ den yiye. Sɛ wɔansesa amfi amumɔyɛ a wɔne no yɛe no mu a, mɛyɛ saa mprempren ara. 
REV.2.23	Afei, mekum nʼakyidifo no, na asafo no nyinaa behu sɛ mene obi a mihu nnipa adwene mu ne wɔn akɔnnɔ. Nea mo mu biara yɛe no, metua no so ka pɛpɛɛpɛ.
REV.2.24	“Nanso mo a mowɔ Tiatira no nni saa nkyerɛkyerɛ bɔne no akyi. Munsuaa nea afoforo frɛ no ‘Ɔbonsam asumansɛm’ no. Meka mekyerɛ mo se, meremfa adesoa biara nto mo so. 
REV.2.25	Na munso nea mowɔ no mu dennen kosi sɛ mɛba.
REV.2.26	“Wɔn a wodi nkonim na wɔkɔ so yɛ nea mepɛ kosi awiei no, mede tumi koro no ara a minya fii 
REV.2.27	mʼAgya hɔ no bɛma wɔn. Mɛma wɔn aman so tumi na wɔde dade poma adi wɔn so na wɔabobɔ wɔn sɛ nkuku. 
REV.2.28	Afei mede anɔpa nsoromma bɛma wɔn.
REV.2.29	“Nea ɔwɔ aso no ntie nea Honhom no reka kyerɛ asafo no.”
REV.3.1	“Kyerɛw krataa kɔma asafo a ɛwɔ Sardi no se:
REV.3.1	“Eyi ne asɛm a efi obi a ɔwɔ Onyankopɔn ahohom ason ne nsoromma ason no nkyɛn. Minim nea woreyɛ.
REV.3.1	“Minim sɛ woagye din sɛ wote ase nanso woawu. 
REV.3.2	Enti nyan na kanyan nea aka wo nkyɛn no na anwu koraa. Efisɛ, mahu sɛ nea woayɛ no nya nnii mu wɔ Onyankopɔn anim. 
REV.3.3	Kae nea wɔkyerɛɛ wo no ne sɛnea wotee no. Di so na twe wo ho fi wo bɔne ho. Sɛ woankanyan wo ho a, mɛba wo so sɛ ɔkorɔmfo, na worenhu bere ko a mɛba.
REV.3.4	“Nanso mo mu kakraa bi a wɔwɔ Sardi no mfaa wiase nkekae nkekaa wɔn ntade mu. Wɔne me bɛnantew a wɔhyɛ ntade fitaa efisɛ, ɛsɛ wɔn sɛ wɔyɛ saa. 
REV.3.5	Wɔn a wobedi nkonim no, wɔbɛhyɛ wɔn ntade fitaa, na merentwa wɔn din mfi ateasefo din mu wɔ nhoma no mu. MʼAgya no ne abɔfo no anim na mɛda no adi sɛ wɔyɛ me de.
REV.3.6	“Sɛ wowɔ aso a, tie nea Honhom no ka kyerɛ asafo no.”
REV.3.7	“Kyerɛw krataa kɔma asafo a ɛwɔ Filadelfia no se:
REV.3.7	“Eyi ne asɛm a efi obi a ɔyɛ kronkron, yɛ nokware a okita safe a na ɛyɛ Dawid de a sɛ obue a, obi ntumi nto mu na ɔto mu nso a, obi ntumi mmue no nkyɛn.
REV.3.8	“Minim nea woyɛ. Minim sɛ wowɔ tumi kakra. Woadi me nkyerɛkyerɛ no so nam so adi me nokware. Mabue ɔpon bi wɔ wʼanim a obi ntumi nto mu.
REV.3.9	“Tie! Kuw a ɔbonsam afa wɔn no, saa atorofo a wɔka se wɔyɛ Yudafo nanso wɔnyɛ bi no, mɛma wɔaba wʼanim abebu wo nkotodwe. Wɔn nyinaa behu sɛ medɔ wo.
REV.3.10	“Esiane sɛ woadi me mmara so anya boasetɔ nti, sɛ ɔhaw a ɛreba wiase nyinaa de asɔ asase so nnipa nyinaa ahwɛ no ba a, megye wo afi mu. 
REV.3.11	Mereba nnansa yi ara. Kora wo agyapade, na obi anwia wo nkonim abotiri no.
REV.3.12	“Nea obedi nkonim no, mɛyɛ no odum me Nyankopɔn asɔredan mu, na ɔremfi mu bio da. Mɛkyerɛw me Nyankopɔn din ne me Nyankopɔn kurow din a ɛyɛ Yerusalem foforo a ebefi soro me Nyankopɔn nkyɛn aba no agu ne ho. Bio, mɛkyerɛw me din foforo agu ne ho.
REV.3.13	“Sɛ wowɔ aso a, ɛnne tie nea Honhom no ka kyerɛ asafo no.”
REV.3.14	“Kyerɛw krataa kɔma ɔbɔfo a ɔwɔ Laodikea asafo mu no se:
REV.3.14	“Eyi ne asɛm a efi Amen a ɔyɛ ɔdanseni nokwafo a ɔyɛ biribiara a Onyankopɔn bɔe no abɔse nkyɛn.
REV.3.15	“Minim nea woayɛ. Minim sɛ wonyɛ nwunu nso wonyɛ hyew. Me pɛ ne sɛ, anka wobɛyɛ mu baako. 
REV.3.16	Nanso esiane sɛ woyɛ potrobodwo na wonyɛ hyew na wonyɛ nwunu nti, merebɛtew wo sɛ ntasu afi mʼanom.
REV.3.17	“Woka se, Meyɛ ɔdefo na manya me ho na mewɔ nea ehia me nyinaa. Nanso wunnim hia a ahia wo ne mmɔbɔ a woyɛ. Woyɛ ohiani. Woda adagyaw, na wʼani afura.
REV.3.18	“Enti mitu wo fo se tɔ sikakɔkɔɔ, sikakɔkɔɔ amapa, fi me nkyɛn sɛnea ɛbɛma woayɛ ɔdefo. Afei tɔ ntade fitaa hyɛ fa kata wo animguase adagyaw no so. Afei tɔ aduru gu wʼani so sɛnea wubehu ade. 
REV.3.19	Mekɔ so twe wɔn a medɔ wɔn no nyinaa aso. Enti bɔ mmɔden na twe wo ho fi bɔne ho.
REV.3.20	“Tie! Migyina ɔpon no akyi rebɔ mu; sɛ obi te me nne na obue pon no a, mɛba ne fi na me ne no adidi na ɔno nso ne me adidi. 
REV.3.21	Mɛma nkonimdifo no atena mʼahengua no ho sɛnea madi nkonim nti mete mʼAgya ahengua ho mprempren no.
REV.3.22	“Sɛ wowɔ aso a, ɛnne tie nea Honhom no ka kyerɛ asafo no.”
REV.4.1	Miduu ha no, minyaa anisoadehu foforo a mihuu ɔsoro pon sɛ abue. Na ɛnne bi teɛɛm sɛ torobɛnto a mate sɛ ebi akasa akyerɛ me pɛn no na ɛkae se, “Bra soro ha, na mɛkyerɛ wo nea ɛbɛba eyi akyi.”
REV.4.2	Prɛko pɛ, na Honhom no faa me. Na ahengua bi si soro hɔ a obi te so. 
REV.4.3	Na nʼanim hyerɛn te sɛ ahwehwɛbo ne mogyanambo. Na nyankontɔn a ɛte sɛ ahabamonobo atwa ahengua no ho ahyia. 
REV.4.4	Na ahengua nketewa aduonu anan atwa ahengua kɛse no ho ahyia a mpanyimfo aduonu anan tete so a wɔhyehyɛ ntade fitaa ne sikakɔkɔɔ ahenkyɛw. 
REV.4.5	Na anyinam ne aprannaa bobɔm fi ahengua no mu. Na akanea ason a wɔasosɔ redɛw wɔ ahengua no anim. Eyinom yɛ Onyankopɔn ahonhom ason. 
REV.4.6	Na biribi te sɛ ahwehwɛ po a ɛyɛ kurunyenn sɛ ahwehwɛ da ahengua no anim. Ahengua no fa biara, na ateasefo baanan a ani tuatua wɔn anim ne wɔn akyi atwa ahengua no ho ahyia. 
REV.4.7	Na ɔteasefo a odi kan no te sɛ gyata; nea ɔto so abien no te sɛ nantwi ba; nea ɔto so abiɛsa no anim te sɛ onipa; ɛnna nea ɔto so anan no te sɛ ɔkɔre a ɔretu. 
REV.4.8	Na ateasefo baanan no mu biara wɔ ntaban asia a ani tuatua akyi ne anim nyinaa. Anadwo ne awia nyinaa na wɔto dwom se, “Kronkron, Kronkron, Kronkron ne Awurade Nyankopɔn Tumfoɔ a ɔtenaa hɔ na ɔwɔ hɔ na ɔrebɛba no.”
REV.4.9	Saa ateasefo baanan no to nnwom de hyɛ nea ɔte ahengua no so a ɔte hɔ daa daa no anuonyam de ma no nidi da no ase. Sɛ wɔyɛ saa a, 
REV.4.10	mpanyimfo aduonu anan no butubutuw nea ɔte ahengua no so no anim som nea ɔte hɔ daa daa no. Wɔtow wɔn ahenkyɛw gu ahengua no anim ka se, 
REV.4.11	“Yɛn Awurade ne Nyankopɔn; wofata sɛ wunya anuonyam, nidi ne tumi, efisɛ, wo na wobɔɔ nneɛma nyinaa, na wo pɛ mu nti na wɔte hɔ.”
REV.5.1	Mihui sɛ nea ɔte ahengua so no kita nhoma bi wɔ ne nsa nifa mu. Na wɔakyerɛw akyiri ne anim nyinaa a wɔde nsɔwano ason asosɔw ano. 
REV.5.2	Mihuu ɔbɔfo tumfoɔ bi a ɔde nne kɛse kae se, “Hena na ɔfata sɛ obue nsɔwano no na obue nhoma no mu?” 
REV.5.3	Nanso wɔannya obiara a ɔwɔ soro anaa asase so anaa asase ase a otumi buee nhoma no mu hwɛɛ mu.
REV.5.4	Misui yiye efisɛ, wɔannya obiara a ɔfata sɛ obue nhoma no ano na ɔhwɛ mu.
REV.5.5	Afei ɔpanyin baako ka kyerɛɛ me se, “Nsu. Hwɛ! Gyata a ofi Yuda abusuakuw mu a, ɔyɛ Dawid aseni adi nkonim, na obetumi abue nsɔwano ason no na wabue nhoma no ano.”
REV.5.6	Afei mihuu oguammaa bi sɛ ogyina ahengua no mfinimfini a ateasefo baanan no ne mpanyimfo no atwa ne ho ahyia. Wohwɛ a na ɛsɛ nea wɔakum Oguammaa no. Na ɔwɔ mmɛn ason ne aniwa ason a egyina hɔ ma Onyankopɔn ahonhom ason no a wɔasoma wɔn aba wiase no. 
REV.5.7	Oguammaa no kogyee nhoma no fii nea ɔte ahengua so no nsa nifa mu. 
REV.5.8	Ɔyɛɛ saa no, ateasefo baanan no ne mpanyimfo aduonu anan no butubutuw Oguammaa no anim. Na wɔn mu biara kita sanku ne sika ayowa a aduhuam a Onyankopɔn nkurɔfo de bɔ mpae wɔ mu.
REV.5.9	Wɔtoo dwom foforo se, “Wofata sɛ wofa nhoma no na wubue ne nsɔwano no. Efisɛ, wokum wo, na ɛnam wo wu so ma wɔtɔɔ nnipa fii abusua biara, kasa biara, ɔman biara ne nkurɔfo biara mu maa Onyankopɔn. 
REV.5.10	Woayɛ wɔn asɔfo ahemman sɛ, wɔnsom yɛn Nyankopɔn, na wobedi asase so hene.”
REV.5.11	Bio mehwɛe, tee abɔfo mpempem nka. Na wɔatwa ahengua no ne ateasefo baanan no ne mpanyimfo no ho ahyia 
REV.5.12	reto dwom dennen se, “Ɛsɛ sɛ Onyankopɔn a wokum no no nya tumi, ahonya, nyansa ne ahoɔden ne nidi ne anuonyam ne nkamfo!”
REV.5.13	Na metee sɛ abɔde a wɔwɔ soro, asase so, asase ase ne abɔde biara a wɔwɔ po mu ne abɔde biara a wɔwɔ wiase nyinaa reto dwom se, “Nhyira ne nidi ne anuonyam ne tumi nka nea ɔte ahengua no so ne Oguammaa no daa daa!” 
REV.5.14	Abɔde anan no gyee so se, “Amen!” Na mpanyimfo no butubutuw hɔ somee.
REV.6.1	Afei mihui sɛ Oguammaa no abue nsɔwano ason no mu nea edi kan ano, na metee sɛ ateasefo baanan no mu baako de nne a ɛte sɛ apranaa reka se, “Bra!”
REV.6.2	Mehwɛe, na mihuu ɔpɔnkɔ fitaa bi wɔ hɔ. Na nea ɔte ne so no kita agyan na wɔmaa no ahenkyɛw. Ɔkɔe sɛ nkonimdifo kodii nkonim.
REV.6.3	Afei Oguammaa no buee nsɔwano a ɛto so abien no ano, na metee sɛ ɔteasefo a ɔto so abien no reka se, “Bra!”
REV.6.4	Ɔpɔnkɔ foforo a ɔyɛ kɔkɔɔ bae. Wɔmaa nea ɔte ne so no tumi sɛ ɔmfa ɔko mmra asase so na nnipa nkunkum wɔn ho. Wɔmaa no nkrante kɛse bi.
REV.6.5	Afei Oguammaa no buee nsɔwano a ɛto so abiɛsa no ano, na metee sɛ ɔteasefo a ɔto so abiɛsa no reka se, “Bra!” Mehwɛe, na mihuu ɔpɔnkɔ tuntum bi wɔ hɔ. Ne kafo no kita nsania abien. 
REV.6.6	Metee biribi te sɛ nne bi fi ateasefo baanan no nkyɛn. Na nne no se, “Awi susukora yɛ da koro akatua, ɛnna aburow susukora abiɛsa nso yɛ da koro akatua. Nanso, nsɛe ngo no ne nsa no!”
REV.6.7	Afei Oguammaa no buee nsɔwano a ɛto so anan no ano, na metee sɛ ɔteasefo a ɔto so anan no reka se, “Bra!” 
REV.6.8	Mehwɛe na mihuu ɔpɔnkɔ nsonso bi. Wɔtoo ne sotefo no din Owu a Asaman di akyiri pɛɛ. Wɔmaa no asase nkyɛm anan mu baako so tumi sɛ ɔmfa ɔko, ɔkɔm, ɔyare ne nkekaboa a wɔwɔ asase so nkum wɔn.
REV.6.9	Afei Oguammaa no buee nsɔwano a ɛto so anum no ano. Mihuu afɔremuka bi na ase na wɔn a wokum wɔn wɔ asɛnka no ho na wɔde gyidi dii adanse no akra wɔ. 
REV.6.10	Wɔde nne a ano yɛ den kae se, “Otumfoɔ Awurade, ɔkronkronni ne nokwafo! Woretwɛn akosi da bɛn ansa na woabu nnipa a wɔwɔ asase so atɛn na woatwe wɔn aso sɛ wokunkum yɛn?” 
REV.6.11	Wɔmaa wɔn mu biara atade fitaa, na wɔka kyerɛɛ wɔn se wɔntwɛn kakra kosi sɛ wobekum wɔn nuanom asomfo abɛka wɔn ho.
REV.6.12	Na mihui sɛ Oguammaa no buee nsɔwano a ɛto so asia no ano. Na asasewosow a ano yɛ den bae maa owia yɛɛ tumm sɛ tuntum, na ɔsram yɛɛ kɔɔ sɛ mogya. 
REV.6.13	Na nsoromma tetew fi soro bɛhwee asase so te sɛ nea mframa a ano yɛ den bɔ akutu bun ma ɛtew gu fam pɛ. 
REV.6.14	Ɔsoro yerae te sɛ nhoma a wɔabobɔw, na mmepɔw, ne nsupɔw fii wɔn atenae. 
REV.6.15	Na asase so ahemfo ne nnipa akɛse ne asafohene ne adefo ne ahoɔdenfo ne nkoa ne adehye nyinaa hintahintaw abodan ne mmepɔw mu abotan mu. 
REV.6.16	Na wɔka kyerɛɛ mmepɔw no ne abotan no se, “Monkata yɛn so na momfa yɛn nsie sɛnea ɛbɛyɛ a nea ɔte ahengua no so no ani nhu yɛn na yemfi Oguammaa no abufuw ano. 
REV.6.17	Wɔn abufuw no da kɛse adu, na hena na obetumi agyina ano?”
REV.7.1	Eyi akyi no, mihuu abɔfo baanan sɛ, wogyinagyina asase ntweaa anan no so a, wɔretwe mframa anan a ɛwɔ asase so no san sɛnea ɛbɛyɛ a, mframa biara remmɔ wɔ asase ne po so ne baabiara. 
REV.7.2	Ɛnna mihuu ɔbɔfo foforo a ofi apuei reba a okita Onyankopɔn a ɔte ase no nsɔwano. Ɔteɛɛm frɛɛ abɔfo baanan no a na Onyankopɔn ama wɔn tumi sɛ wɔnsɛe asase ne ɛpo no. 
REV.7.3	Ɔbɔfo no kae se, “Monnsɛe asase ne ɛpo anaa nnua kosi sɛ yɛde nsɔwano bɛhyɛ Onyankopɔn asomfo no agyirae.”
REV.7.4	Na wɔkyerɛɛ me wɔn a wɔde Onyankopɔn nsɔwano hyɛɛ wɔn agyirae wɔ wɔn moma so no dodow. Wɔn nyinaa dodow yɛ ɔpeha aduanan anan a, wɔn nyinaa fi Israel mmusuakuw no mu.
REV.7.5	Yuda abusuakuw mu nnipa a wɔsɔw wɔn ano si mpem dumien. Ruben abusuakuw mu nnipa a wɔsɔw wɔn ano si mpem dumien. Gad abusuakuw mu nnipa a wɔsɔw wɔn ano si mpem dumien.
REV.7.6	Aser abusuakuw mu nnipa a wɔsɔw wɔn ano si mpem dumien. Naftali abusuakuw mu nnipa a wɔsɔw wɔn ano si mpem dumien. Manase abusuakuw mu nnipa a wɔsɔw wɔn ano si mpem dumien.
REV.7.7	Simeon abusuakuw mu nnipa a wɔsɔw wɔn ano si mpem dumien. Lewi abusuakuw mu nnipa a wɔsɔw wɔn ano si mpem dumien. Isakar abusuakuw mu nnipa a wɔsɔw wɔn ano si mpem dumien.
REV.7.8	Sebulon abusuakuw mu nnipa a wɔsɔw wɔn ano si mpem dumien. Yosef abusuakuw mu nnipa a wɔsɔw wɔn ano si mpem dumien. Benyamin abusuakuw mu nnipa a wɔsɔw wɔn ano si mpem dumien.
REV.7.9	Eyi akyi no, mihuu nnipakuw a obiara ntumi nkan wɔn dodow. Wofifi aman ne mmusuakuw ne nkurɔfo ne kasa nyinaa mu a wogyinagyina ahengua no ne Oguammaa no anim a wɔhyehyɛ ntade fitafitaa kitakita berɛw. 
REV.7.10	Wɔteɛɛm se, “Yɛn nkwagye fi yɛn Nyankopɔn a ɔte ahengua no so ne Oguammaa no.”
REV.7.11	Na abɔfo no atwa ahengua no ne mpanyimfo no ne ateasefo baanan no ho ahyia. Afei wobutubutuw ahengua no anim, som Onyankopɔn 
REV.7.12	kae se, “Amen! Nhyira ne anuonyam ne nyansa ne aseda ne nidi ne tumi ne ahoɔden yɛ Onyankopɔn de daa daa! Amen!”
REV.7.13	Mpanyimfo no mu baako bisaa me se, “Ɛhefo na wɔhyehyɛ ntade fitafitaa yi, na wofi he?”
REV.7.14	Mibuae se “Minnim, owura. Na wo na wunim.” Ɔka kyerɛɛ me se, “Eyinom ne wɔn a wɔafi ɔtaa mu. Wɔde Oguammaa no mogya ahoro wɔn ntade ama ayɛ fitaa. 
REV.7.15	Na ɛno nti na wogyina Onyankopɔn ahengua anim a wɔresom awia ne anadwo wɔ ne hyiadan mu yi. Nea ɔbɛtena ahengua no so no bɛbɔ wɔn ho ban. 
REV.7.16	Sukɔm renne wɔn bio. Owia anaa ɔhyew biara renhye wɔn bio, 
REV.7.17	efisɛ, Oguammaa no a ɔwɔ ahengua no mfinimfini no bɛyɛ wɔn guanhwɛfo de wɔn akɔ nkwa asuti ho. Na Onyankopɔn bɛpopa wɔn aniwa mu nisu nyinaa.”
REV.8.1	Bere a Oguammaa no buee nsɔwano a ɛto so ason no, ɔsoro nyinaa tɛm dinn bɛyɛ dɔnhwerew fa. 
REV.8.2	Afei mihuu abɔfo baason a wogyinagyina Onyankopɔn anim. Wɔmaa wɔn ntorobɛnto ason.
REV.8.3	Ɔbɔfo foforo a na ɔwɔ sikakɔkɔɔ aduhuam adaka begyinaa afɔremuka no ho. Wɔmaa no aduhuam bebree sɛ ɔmfa mmɔ mpae nka Onyankopɔn nkurɔfo no de ho na ɔmmɔ sikakɔkɔɔ a esi ahengua no anim no so afɔre. 
REV.8.4	Aduhuam no hua ne Onyankopɔn nkurɔfo mpae fi abɔfo no nsam kɔɔ soro.
REV.8.5	Afei ɔbɔfo no faa aduhuam adaka no de ogya a efi afɔremuka no so hyɛɛ no ma tow kyenee asase so. Na aprannaa ne nne ahorow ne anyinam ne asasewosow bae.
REV.8.6	Na abɔfo baason a wokitakita ntorobɛnto ason no siesiee wɔn ho sɛ wɔrebɛhyɛn.
REV.8.7	Ɔbɔfo a odi kan no hyɛn ne torobɛnto. Na asukɔtwea ne ogya a ɛne mogya adi afra tɔ guu asase so. Asase nkyɛm abiɛsa mu baako hyewee. Nnua nkyɛm abiɛsa mu baako hyewee, ɛnna sare nyinaa nso hyewee.
REV.8.8	Afei ɔbɔfo a ɔto so abien no hyɛn torobɛnto. Wɔtow biribi a ɛte sɛ bepɔw kɛse a ɛredɛw too po mu. Ɛpo no nkyɛm abiɛsa mu baako danee mogya. 
REV.8.9	Na abɔde a ɛwɔ nkwa a ɛwɔ po no mu nkyɛm abiɛsa mu baako wuwui maa ahyɛn mu nkyɛm abiɛsa mu baako bobɔe.
REV.8.10	Afei ɔbɔfo a ɔto so abiɛsa hyɛn ne torobɛnto. Nsoromma kɛse bi a ɛredɛw sɛ ogyatɛn tew fi soro bɛhwee nsu nkyɛm abiɛsa mu baako mu. 
REV.8.11	Nsoromma no din de Ɔnwene. Nsu no nkyɛm abiɛsa mu baako yɛɛ nwene, na nnipa a wɔnomee no mu pii wuwui, efisɛ, na ayɛ nwene.
REV.8.12	Afei ɔbɔfo a ɔto so anan no hyɛn ne torobɛnto. Na wɔkaa owia nkyekyɛm abiɛsa mu baako ne ɔsram nkyekyɛm abiɛsa mu baako, ne nsoromma nkyekyɛm abiɛsa mu baako, nkyekyɛm abiɛsa mu baako no duduruu sum, na adekyee mu nkyekyɛm abiɛsa mu baako anhyerɛn, na anadwo nso saa ara. 
REV.8.13	Na mehwɛe, na metee sɛ ɔkɔre bi a watu nam soro soro teɛɛm se, “Wɔn a wɔte asase so no nnue; wonnue, wonnue esiane torobɛnto a aka a abɔfo baasa no rebɛhyɛn no nti.”
REV.9.1	Afei ɔbɔfo a ɔto so anum no hyɛn ne torobɛnto. Mihuu nsoromma a watew fi soro abɛhwe asase so. Wɔmaa no ebun a ase nni awiei safe. 
REV.9.2	Nsoromma no buee ebun no, na wusiw kumɔnn fi mu sɛ fononoo kɛse bi, na wusiw no maa owia hann ne mframa a ɛwɔ hɔ no yɛɛ tumm.
REV.9.3	Mmoadabi fii wusiw no mu baa asase so, na wɔmaa wɔn tumi sɛ nkekantwɛre. 
REV.9.4	Wɔka kyerɛɛ wɔn se wɔnnsɛe sare anaa nnua anaa afifide biara. Na mmom nnipa a Onyankopɔn nsɔwano no bi nni wɔn moma so no de, wotumi haw wɔn. 
REV.9.5	Wɔamma saa mmoadabi no kwan sɛ wonkunkum saa nnipa yi. Na mmom wɔmaa wɔn kwan sɛ wɔnhaw wɔn abosom anum. Wɔka wɔn a, wɔn ano yaw no te sɛ akekantwɛre ano yaw. 
REV.9.6	Saa abosom anum no mu no, saa nnipa no bɛpere owu, nanso wɔrennya. Wɔbɛpɛ sɛ wowu, nanso owu beguan afi wɔn nkyɛn.
REV.9.7	Mmoadabi no te sɛ apɔnkɔ a wɔasiesie wɔn ama ɔko. Wɔwɔ biribi te sɛ sikakɔkɔɔ ahenkyɛw hyɛ wɔn ti. Na wɔn anim te sɛ nnipa anim. 
REV.9.8	Wɔn tinhwi te sɛ mmea tinhwi, ɛnna wɔn se nso te sɛ gyata se. 
REV.9.9	Wɔde biribi te sɛ dade nkatabo akatakata wɔn bo. Na nnyigyei a wɔn ntaban yɛ no te sɛ apɔnkɔ pii a wɔretwe nteaseɛnam akɔ ɔko. 
REV.9.10	Wɔwɔ bɔre dua te sɛ akekantwɛre. Na wɔn dua no nti na na wɔwɔ tumi a wɔde haw nnipa abosom anum no. 
REV.9.11	Wɔwɔ ɔhene a odi wɔn so a ɔno ne ɔbɔfo a ɔhwɛ bun no so. Ne din wɔ Hebri kasa mu de Abadon ɛnna Hela kasa mu nso ɛde Apolion, a nʼasekyerɛ ne “Ɔsɛefo.”
REV.9.12	Ɔhaw baako atwam. Eyi akyi, ɔhaw abien bi bɛba.
REV.9.13	Afei ɔbɔfo a ɔto so asia no hyɛn ne torobɛnto. Metee nne bi fii sikakɔkɔɔ afɔremuka a esi Onyankopɔn anim no ntweaso nyinaa. 
REV.9.14	Nne no ka kyerɛɛ ɔbɔfo a ɔto so asia a okita torobɛnto no se, “Sansan abɔfo baanan a wɔasesa wɔn asubɔnten Eufrate ho no.” 
REV.9.15	Wɔsansanee abɔfo baanan no. Wɔasiesie wɔn ama saa dɔnhwerew yi, saa da yi, saa bosom yi ne saa afe yi sɛ wonkunkum adasamma mu nkyɛm abiɛsa mu baako. 
REV.9.16	Wodii akodɔm ɔpepem ahanu anim. Wɔbɔɔ wɔn dodow no ho amanneɛ ma metee.
REV.9.17	Na mʼanisoadehu no mu no, mihuu apɔnkɔ no ne wɔn kafo. Na wɔn nkatabo no yɛ kɔɔ sɛ ogya, tumm sɛ afasebiri ɛnne akokɔsrade sɛ sɔfere. Na apɔnkɔ no ti te sɛ gyata ti a ogya, wusiw ne sɔfere fi wɔn anom. 
REV.9.18	Saa ɔhaw ahorow abiɛsa no a ɛyɛ ogya, wusiw ne sɔfere no a efi apɔnkɔ no anom bae no kum adasamma nkyɛm abiɛsa mu baako. 
REV.9.19	Efisɛ, na apɔnkɔ no tumi nyinaa fi wɔn anom ne wɔn dua. Wɔn dua te sɛ awɔ a wɔwɔ ti a ɛno na na wɔde pira nnipa.
REV.9.20	Adasamma a wɔkae no a ɔhaw no ankum wɔn no antwe wɔn ho amfi wɔn nnwuma ho. Wɔannyae ahohommɔne ne ahoni ne sika ne dwetɛ ne ayowa ne abo ne nnua a enhu ade na ɛnte asɛm na entumi nnantew no som. 
REV.9.21	Saa ara nso na wɔansakra wɔn adwene amfi wɔn awudi ne wɔn aduto ne wɔn aguamammɔ ne wɔn korɔn mu.
REV.10.1	Afei mihuu ɔbɔfo tumfoɔ bi a ofi soro resian ba fam. Na ɔhyɛ omununkum mu a nyankontɔn bɔ ne ti. Na nʼanim te sɛ owia, na ne nan te sɛ ogya fadum. 
REV.10.2	Na nhoma ketewaa bi kita no a wabue mu. Ɔde ne nan nifa sii po so na benkum no si asase so. 
REV.10.3	Ɔteɛɛm maa ne nne woroo so sɛ gyata. Ɔfrɛe no, aprannaa ason no woroo so gyee so.
REV.10.4	Wɔkasae pɛ, na mepɛ sɛ mekyerɛw. Nanso metee nne bi fii soro a ɛkae se, “Ma nsɛm a aprannaa ason no kae no nka wo tirim. Nkyerɛw!”
REV.10.5	Ɛhɔ ara, ɔbɔfo a mihui sɛ ogyina hɔ a ne nan baako si po so na baako si asase so no maa ne nsa nifa so kɔɔ soro, 
REV.10.6	na ɔde Onyankopɔn a ɔte hɔ daa daa a ɔbɔɔ soro ne asase ne po ne nea ɛwɔ mu nyinaa no din kaa ntam. Ɔbɔfo no kae se, “Beresɛe biara nni hɔ. 
REV.10.7	Na sɛ ɔbɔfo a ɔto so ason no hyɛn ne torobɛnto no a, ansa na Onyankopɔn bewie nʼahintasɛm mu nhyehyɛe no, sɛnea ɔka kyerɛɛ nʼasomfo a wɔyɛ adiyifo no.”
REV.10.8	Afei nne a metee sɛ efi soro no kasa kyerɛɛ me bio se, “Kɔ na kogye nhoma a wabue mu a ekita ɔbɔfo a ogyina po ne asase so no.”
REV.10.9	Mekɔɔ ɔbɔfo no nkyɛn kɔka kyerɛɛ no se ɔmfa nhoma ketewaa no mma me. Ɔka kyerɛɛ me se, “Gye na kɔwe. Ɛbɛkeka wɔ wo yam, nanso wʼanom de, ɛbɛyɛ dɛ te sɛ ɛwo.”
REV.10.10	Migyee nhoma ketewa no fii ne nsam wee na ɛyɛɛ dɛ te sɛ wo wɔ mʼanom. Nanso memenee no akyi, ɛkekae wɔ me yam.
REV.10.11	Afei wɔka kyerɛɛ me se, “Ɛsɛ sɛ woka nkurɔfo ne aman ne ɔkasa ne ahemfo bebree ho adiyisɛm bio.”
REV.11.1	Wɔmaa me susudua bi a ɛte sɛ poma, na wɔka kyerɛɛ me se, “Sɔre na susuw Onyankopɔn asɔredan no ne afɔremuka no na kan wɔn a wɔresom wɔ asɔredan no mu no. 
REV.11.2	Nanso mfa asɔredan no mfikyiri nka ho, efisɛ, wɔde hɔ ama abosonsomfo, na wobetiatia kurow kronkron no so abosom aduanan abien. 
REV.11.3	Mɛsoma mʼadansefo baanu a wofurafura ayiasetam, na wɔaka Onyankopɔn asɛm saa nna apem ahanu ne aduosia no mu.”
REV.11.4	Saa adansefo baanu no ne ngodua abien no ne akaneadua abien a esi asase a ɛwɔ Awurade anim no so no. 
REV.11.5	Ogya fi wɔn anom bekunkum atamfo biara a wɔpɛ sɛ wɔhaw wɔn no. Ɛno nti, obiara a ɔpɛ sɛ ɔhaw wɔn no, wobekum no. 
REV.11.6	Wɔwɔ tumi sɛ bere a wɔreka Onyankopɔn asɛm no, wɔto soro mu, a osu rentɔ. Wɔwɔ tumi sɛ wɔma nsuten dan mogya. Wɔwɔ tumi sɛ wɔde ɔhaw bɛto asase so mpɛn dodow biara a wɔpɛ.
REV.11.7	Na sɛ wɔka wɔn asɛm no wie a, aboa a obefi bun no mu apue no ne wɔn bɛko. Obedi wɔn so akum wɔn, 
REV.11.8	na wɔn amu no agu kurow kɛse no abɔnten so wɔ baabi a wɔbɔɔ wɔn Awurade nnadewa mu wɔ asɛnnua no so no a ɛhɔ din pa de Sodom ne Misraim no. 
REV.11.9	Na nnipa a wofi aman so ne mmusuakuw ne kasa horow ne aman bi so bɛhwɛ wɔn afunu nnansa ne fa, na wɔremma kwan mma wonsie wɔn. 
REV.11.10	Asase so nnipa ani begye sɛ saa nnipa baanu no awuwu. Wobegye wɔn ani na wɔakyɛ wɔn ho akyɛde efisɛ, saa adiyifo baanu no na wɔde ɔhaw bɛtoo asase sofo so.
REV.11.11	Nnansa akyi no, honhom a efi Onyankopɔn bewura wɔn mu na wɔasɔre. Na ehu kɛse bɛka obiara a obehu. 
REV.11.12	Afei nne a ano yɛ den fi soro bɛka se, “Mommra soro ha.” Na wɔn atamfo rehwɛ wɔn no, wɔnam omununkum mu kɔɔ soro.
REV.11.13	Saa bere koro no ara mu, asase wosowee denneenen, kurow no nkyɛm du mu baako sɛee, na nnipa mpemnsɔn wuwui wɔ asasewosow no mu. Nnipa a wɔaka no bɔɔ hu na wɔkamfoo Onyankopɔn a ɔwɔ soro no kɛseyɛ.
REV.11.14	Ɔhaw a ɛto so abien no atwa nanso, hwɛ, ɛrenkyɛ na ɔhaw a ɛto so abiɛsa aba.
REV.11.15	Afei ɔbɔfo a ɔto so ason hyɛn ne torobɛnto, na nne dennen wɔ soro kae se, “Tumi a wɔde di wiase so mprempren no yɛ yɛn Awurade ne Mesia no de, na obedi hene daa daa.”
REV.11.16	Afei mpanyimfo aduonu anan a wɔte wɔn ahengua so Onyankopɔn anim no de wɔn anim butubutuw fam, som Onyankopɔn se, “Otumfoɔ Onyankopɔn a wowɔ hɔ, na wowɔ hɔ dedaw. 
REV.11.17	Yɛda wo ase sɛ wonam wo tumi kɛse so afiti ase redi hene! 
REV.11.18	Abosonsomfo bo fuwii, efisɛ, bere a ɛsɛ sɛ wo bo fuw no adu a ɛsɛ sɛ wobu awufo atɛn. Bere a ɛsɛ sɛ wobɔ wo nkoa, adiyifo ne wo nkurɔfo nyinaa a wosuro wo, akɛse ne nketewa no aba so no adu. Bere adu sɛ wosɛe wɔn a wɔsɛee asase no!”
REV.11.19	Onyankopɔn asɔredan a ɛwɔ soro no buei ma wohuu adaka a apam no wɔ mu no wɔ asɔredan no mu. Afei anyinam ne aprannaa paepaee, ɛnna asase wosowee na asukɔtwea pii nso tɔe.
REV.12.1	Afei nsɛnkyerɛnne kɛse bi daa ne ho adi wɔ soro. Ɔbea bi, na nʼatade yɛ owia a ɔsram wɔ ne nan ase, na nsoromma dumien ahenkyɛw hyɛ no. 
REV.12.2	Na ɔyem a ɔrebɛwo, na awoyaw nti, na ɔresu.
REV.12.3	Nsɛnkyerɛnne kɛse foforo bi daa ne ho adi wɔ soro. Ɔwɔ kɔkɔɔ kakraka bi, na ne ti yɛ ason na ɔwɔ mmɛn du a ahenkyɛw hyehyɛ biara so. 
REV.12.4	Ɔde ne dua twee nsoromma a ɛwɔ soro no mu nkyɛm abiɛsa mu baako tow wɔn guu fam. Ogyinaa ɔbea a ɔrewo no anim sɛnea ɛbɛyɛ a ɔwo ɔba no to hɔ ara pɛ, ɔbɛfa abofra no awe. 
REV.12.5	Afei ɔbea no woo abarimaa a, ɔde nsa a ɛyɛ den bedi aman nyinaa so. Nanso wohwim abofra no kɔɔ Onyankopɔn ne nʼahengua ho. 
REV.12.6	Ɔbea no guan kɔɔ sare so baabi a Onyankopɔn asiesie ama no a wɔbɛhwɛ no yiye wɔ nnafua apem ahanu ne aduosia mu.
REV.12.7	Afei ɔko sii soro hɔ. Mikael ne nʼabɔfo ko tiaa ɔwɔ no, ɛnna ɔno nso ne nʼabɔfo ko tiae. 
REV.12.8	Nanso wodii ɔwɔ no so na wɔamma ɔne nʼabɔfo antena soro bio. 
REV.12.9	Wɔtow ɔwɔ kakraka no kyeneee. Ɔno ne ɔwɔ dedaw no a wɔfrɛ no ɔbonsam a, ɔdaadaa wiase nyinaa no. Wɔtow no guu fam a nʼabɔfo nyinaa ka ne ho.
REV.12.10	Afei metee nne dennen bi wɔ soro a ɛka se, “Afei na Onyankopɔn nkwagye aba! Afei na Onyankopɔn akyerɛ ne tumi sɛ ɔyɛ Ɔhene! Afei na Mesia akyerɛ ne tumi, efisɛ, yɛn nuanom no ahohorabɔni a ogyinaa Onyankopɔn anim bɔɔ wɔn ahohora awia ne anodwo no, na wɔapam no afi soro no. 
REV.12.11	Yɛn nuanom no nam Oguammaa no mogya so ne nokware a ɔdaa no adi so dii ne so nkonim. Na wɔasiesie wɔn ho sɛ wɔde wɔn nkwa bɛto hɔ na wɔawuwu. 
REV.12.12	Enti mo ɔsoro ne mo a motete hɔ no, momma mo ani nnye. Afei asase ne ɛpo nnue! Efisɛ, ɔbonsam no atoa mo na ne bo afuw efisɛ, onim sɛ, ne bere a aka sua.”
REV.12.13	Bere a ɔwɔ no hui sɛ wɔatow no agu asase so no, ɔtaa ɔbea a wawo abarimaa no. 
REV.12.14	Wɔmaa no akɔre ntaban akɛse abien sɛnea ɛbɛyɛ a obetumi atu akɔ baabi a ɔwɔ wɔ sare so hɔ a wɔbɛhwɛ no mfe abiɛsa ne fa sɛnea ɔwɔ no renni nʼakyi bio.
REV.12.15	Afei ɔwɔ no puw nsu te sɛ asubɔnten dii ɔbea no akyi sɛnea ɛbɛyɛ a ɛbɛfa no. 
REV.12.16	Nanso asase boaa ɔbea no. Ebuee nʼanom nom nsu a ɔwɔ no puw guu hɔ no nyinaa. 
REV.12.17	Ɔwɔ no bo fuw ɔbea no, enti ɔkɔe de ntɔkwaw kɔkaa ɔbea no asefo a wɔaka no a ɛyɛ wɔn a wodi Onyankopɔn mmara so na wogye nokware a Yesu ada no adi no di no. Na ɔkogyinaa mpoano hɔ.
REV.13.1	Afei mihui sɛ aboa bi apue ɛpo no mu reba. Na ɔwɔ mmɛn du ne ti ason a, na ahenkyɛw hyehyɛ mmɛn no biara so a, nsɛmmɔne din bobɔ ti no ho. 
REV.13.2	Aboa a mihuu no no, na ɔte sɛ ɔsebɔ a ne nan te sɛ sisi, na nʼano nso te sɛ gyata. Ɔwɔ no de ɔno ankasa ne tumi ne nʼahengua ne ne tumi nyinaa maa aboa no.
REV.13.3	Mihui sɛ wɔapira ne ti no baako a ayɛ sɛ wɔrentumi nkum kuru no, nanso na kuru no awu. Aboa no ho yɛɛ wiasefo nyinaa nwonwa, enti wotu dii nʼakyi. 
REV.13.4	Nnipa nyinaa som ɔwɔ no efisɛ, ɔde ne tumi nyinaa ama aboa no. Wɔsom aboa no nso kae se, “Hena na ɔte sɛ aboa no? Na hena na obetumi ne no ako?”
REV.13.5	Wɔmaa aboa no kwan ma ɔkaa nsɛmmɔne akɛseakɛse, na wɔmaa no kwan ma onyaa tumi abosom aduanan abien. 
REV.13.6	Ofitii ase domee Onyankopɔn, ne din, baabi a ɔte ne wɔn a wɔte soro nyinaa. 
REV.13.7	Wɔmaa no kwan ma ɔne Onyankopɔn nkurɔfo koe sɛ obedi wɔn so. Na wɔmaa no mmusuakuw ne nkurɔfo ne kasa horow ne aman nyinaa so tumi. 
REV.13.8	Nnipa a wɔte asase so nyinaa bɛsom no a, ase kyerɛ sɛ, obiara a wankyerɛw ne din ansa na wɔrebɔ wiase anhyɛ ateasefo nhoma a ɛwɔ Oguammaa a wokum no no mu no.
REV.13.9	“Tie, wo a wowɔ aso, betie. 
REV.13.10	Obiara a ɛsɛ sɛ wɔkyere no no, wɔbɛkyere no. Obiara a ɛsɛ sɛ wokum no nkrante ano no, wobekum no. Eyi mu boasetɔ ne gyidi ho hia Onyankopɔn nkurɔfo.”
REV.13.11	Afei mihuu aboa foforo a ɔrepue afi asase mu. Na ɔwɔ mmɛn abien te sɛ oguammaa, nanso na ɔkasa te sɛ ɔwɔ. 
REV.13.12	Osi nʼananmu di tumi te sɛ aboa a odi kan no pɛ na ɔma asase ne ɛso nnipa som aboa a odi kan no a nʼapirakuru no awu no. 
REV.13.13	Aboa a ɔto so abien yi yɛɛ anwonwade akɛse bebree. Ɔmaa ogya fi soro baa asase so wɔ nnipa nyinaa anim. 
REV.13.14	Na ɔnam anwonwade a wɔmaa no ho kwan yɛe wɔ aboa a odi kan no anim no so daadaa nnipa a wɔte asase so nyinaa. Aboa no ka kyerɛɛ wiase nnipa nyinaa se, wonsi ohoni mfa nhyɛ aboa a wɔde nkrante piraa no nanso nʼapirakuru no awu na ɔte ase no anuonyam. 
REV.13.15	Wɔmaa aboa a ɔto so abien no kwan ma ɔhomee nkwa guu aboa a odi kan ohoni no mu, sɛnea ɛbɛyɛ a ohoni no betumi akasa, na wakum obiara a ɔnsom no no.
REV.13.16	Aboa no hyɛɛ nnipa nyinaa, nketewa ne akɛse, adefo ne ahiafo, nkoa ne wɔn a wɔde wɔn ho sɛ wɔnhyɛ wɔn nsa nifa ho ne wɔn moma so agyirae. 
REV.13.17	Obiara nni ho kwan sɛ ɔtɔ anaa ɔtɔn gye sɛ wɔde aboa no din anaa nsɛnkyerɛnne a egyina hɔ ma din no hyɛ ne ho agyirae.
REV.13.18	Eyi hia ma nyansa. Obiara a onim nyansa no betumi ahu nsɛnkyerɛnne a egyina hɔ ma aboa no ase efisɛ, nsɛnkyerɛnne no gyina hɔ ma onipa din. Ne nsɛnkyerɛnne yɛ ahansia aduosia asia.
REV.14.1	Afei mehwɛe na mihui sɛ Oguammaa no gyina Sion Bepɔw so. Na nnipa ɔpeha aduanan anan ka ne ho a wɔakyerɛw ne din ne nʼagya din wɔ wɔn moma so. 
REV.14.2	Na metee nne bi fi soro a na ɛworo so te sɛ nsuworoee a ano yɛ den, na ɛte sɛ aprannaa. Ɛnne a metee no te sɛ dwom a sankubɔfo bi rebɔ wɔ ne sanku so. 
REV.14.3	Na nnipa ɔpeha aduanan anan no ani kyerɛ ahengua no ne ateasefo baanan no ne mpanyimfo no. Wɔtoo dwom foforo bi a gye wɔn a wɔagye wɔn a wɔafi asase so no nko ara na wotumi suae. 
REV.14.4	Wɔyɛ mmarima bi a esiane sɛ wɔne mmea nna no nti, wɔn ho atew. Baabiara a Oguammaa no bɛkɔ no, na wodi nʼakyi. Wɔagye wɔn nkwa afi nnipa mu, na wɔne nnipa a wodi kan a wɔde wɔn ama Onyankopɔn ne Oguammaa no. 
REV.14.5	Wɔnka atorosɛm, na mfomso nni wɔn ho.
REV.14.6	Afei mihuu ɔbɔfo foforo sɛ watu nam soro soro a ɔrekɔka Asɛmpa a entwam da no akyerɛ asase so nnipa a aman ne mmusuakuw ne kasa ne nkurɔfo nyinaa ka ho.
REV.14.7	Ɔteɛɛm se, “Munsuro Onyankopɔn na monkamfo ne kɛseyɛ. Efisɛ, bere no adu sɛ obu adasamma atɛn. Monsom nea ɔbɔɔ soro, asase, ɛpo ne nsuti no!”
REV.14.8	Ɔbɔfo a ɔto so abien dii nea odi kan no akyi kae se, “Wahwe ase! Babilon kɛse ahwe ase! Ɔde ne nsa a ɛmaa nnipa nyinaa bɔɔ aguaman no ma wɔnomee.”
REV.14.9	Ɔbɔfo a ɔto so abiɛsa a odi baanu a wodi kan no akyi teɛɛm kae se, “Obiara a ɔsom aboa no ne ne sɛso ohoni a na ɔma wɔhyɛ ne nsa ho anaa ne moma so agyirae 
REV.14.10	no ankasa bɛnom Onyankopɔn nsa, nʼabufuw nsa a ɔde nʼahoɔden nyinaa ahwie agu nʼabufuw kuruwa mu no. Wɔn a wɔbɛyɛ saa no nyinaa, wɔbɛhyɛ wɔn ahoyeraw wɔ ogya ne sɔfre mu wɔ abɔfo ne Oguammaa no anim. 
REV.14.11	Na ogya no wusiw a ɛhyɛ wɔn ahoyeraw no kɔɔ soro daa daa. Awia ne anadwo nyinaa, ogye nni hɔ ma wɔn a wɔsom aboa no ne ne sɛso ohoni ne obiara a wɔde ne din ahyɛ no agyirae no.” 
REV.14.12	Eyi nti na ɛsɛ sɛ Onyankopɔn nkurɔfo ne wɔn a wodi Onyankopɔn mmara so na wogye Yesu di no nya boasetɔ no.
REV.14.13	Afei metee nne bi fi soro a ɛkae se, “Kyerɛw eyi: Nhyira ne awufo a wowu Awurade mu fi mprempren rekɔ yi. Honhom no se, Yiw, wɔbɛhome afi wɔn brɛ no mu; na wɔn nnwuma di wɔn akyi.” 
REV.14.14	Mihuu omununkum fitaa bi a na abɔde bi a na ɔte so no te sɛ onipa a sikakɔkɔɔ ahenkyɛw hyɛ no na okita kantankrankyi nnamnnam bi.
REV.14.15	Afei ɔbɔfo foforo bi fii asɔredan no mu puei, teɛɛm kyerɛɛ nea ɔte omununkum no so no se, “Fa wo kantankrankyi no twa efisɛ, otwa bere no adu; asase no asow aba a ɛsɛ sɛ wotwa!” 
REV.14.16	Enti nea ɔte omununkum so no hwim ne kantankrankyi asase so ma etwaa asase so nnɔbae.
REV.14.17	Afei mihuu ɔbɔfo foforo bi a ofi soro asɔredan mu apue a ɔno nso kita kantankrankyi nnamnnam bi.
REV.14.18	Ɔbɔfo foforo bi a ɔno nso hwɛ ogya so fi afɔremuka no mu puei. Ɔteɛɛ ɔbɔfo a okita kankankrankyi nnamnnam no se, “Fa wo kantankrankyi nnamnnam no twa asase so bobe no asiaw aisaw efisɛ, nʼaba no abere.” 
REV.14.19	Enti ɔbɔfo no hwim ne kantankrankyi no wɔ asase so de twitwaa bobe aba no na ɔde koguu Onyankopɔn abufuw nsakyiamoa kɛse no mu. 
REV.14.20	Na wotiatiaa nsakyiamoa no so kurotia na mogya fii nsakyiamoa no mu koduu apɔnkɔ nnareka ho teɛe akwansin apem ahansia.
REV.15.1	Mihuu ade foforo bi a ɛso na ɛyɛ nwonwa wɔ soro. Na wɔyɛ abɔfo baason a wokita ɔhaw ason a ɛno ne ɔhaw a etwa to efisɛ, ɛno na ɛkyerɛ Onyankopɔn abufuw a etwa to.
REV.15.2	Afei mihuu biribi te sɛ ahwehwɛ po a wɔde ogya afra. Afei mihuu wɔn a wɔadi aboa no ne ne sɛso ohoni ne nea wɔde nsɛnkyerɛnne na ɛbɔ ne din no so nkonim no. Na wogyinagyina ahwehwɛ po no ho a wokitakita asanku a Onyankopɔn de ama wɔn no. 
REV.15.3	Na wɔreto Onyankopɔn akoa Mose dwom ne Oguammaa no dwom se,
REV.15.3	“Awurade, Otumfoɔ Nyankopɔn,
REV.15.3	wo nnwuma yɛ akɛse na ɛyɛ nwonwa,
REV.15.3	Amansanhene.
REV.15.3	Wʼakwan teɛ na ɛyɛ nokware.
REV.15.4	Hena na onsuro wo, Awurade?
REV.15.4	Hena na ɔrenka wo kɛseyɛ?
REV.15.4	Wo nko na woyɛ kronkron.
REV.15.4	Aman nyinaa bɛba abɛsom wɔ wʼanim, efisɛ, obiara ahu wo treneedwuma no.”
REV.15.5	Afei mihui sɛ asɔredan a ɛwɔ soro hɔ no Kronkron mu Kronkron no abue a Onyankopɔn ntamadan si mu. 
REV.15.6	Abɔfo baason a wɔmaa wɔn tumi sɛ wɔmfa ɔhaw ason mmra no pue fii asɔredan no mu a wɔhyehyɛ ntade fitafitaa a wɔbobɔ sikakɔkɔɔ abɔso wɔ wɔn koko so. 
REV.15.7	Afei ateasefo baanan no mu baako maa abɔfo baason no sikakɔkɔɔ nkuruwa ason a, Onyankopɔn a ɔte ase daa daa no abufuw ahyɛ no ma. 
REV.15.8	Wusiw a efi Onyankopɔn anuonyam ne ne tumi mu no hyɛɛ asɔredan no ma. Na obiara antumi ankɔ asɔredan no mu kosii sɛ ɔhaw ason a abɔfo baason no de bae no to twae.
REV.16.1	Afei metee nne bi sɛ ɛrekasa fi asɔredan mu hɔ kyerɛ abɔfo no se, “Kɔ na kohwie Onyankopɔn abufuw ason a ɛwɔ nkuruwa ason mu no gu asase so.”
REV.16.2	Ɔbɔfo a odi kan no kohwiee ne kuruwa no mu guu asase so. Akuru a ɛyɛ hu na ɛyɛ yaw tutuu wɔn a wɔde aboa no ahyɛ wɔn ho agyirae no ne wɔn a wɔsom ne sɛso ohoni no nso.
REV.16.3	Ɔbɔfo a ɔto so abien no hwiee ne kuruwa no mu guu ɛpo mu. Nsu no danee te sɛ owufo mogya, na abɔde biara a nkwa wɔ mu wɔ po no mu no wui.
REV.16.4	Ɔbɔfo a ɔto so abiɛsa no hwiee ne kuruwa no mu guu nsuti mu maa ne nyinaa danee mogya. 
REV.16.5	Metee sɛ ɔbɔfo a ɔhwɛ nsu so no ka se, “O Ɔkronkronni a wowɔ hɔ na wowɔ ha dedaw, wʼatɛn a wubui no yɛ atɛntrenee. 
REV.16.6	Wohwiee Onyankopɔn nkurɔfo ne adiyifo mogya gui, enti woama wɔn mogya sɛ wɔnnom. Nea ɛfata wɔn na wɔrenya no.”
REV.16.7	Afei metee nne bi wɔ afɔremuka no so se, “Awurade, Otumfoɔ Nyankopɔn! Atɛn a wubu nyinaa yɛ atɛntrenee!”
REV.16.8	Ɔbɔfo a ɔto so anan no hwiee ne kuruwa no mu guu owia so na wɔmaa no tumi sɛ ɔmfa ne hyew yawyaw no nhye nnipa. 
REV.16.9	Ɔhyew yawyaw no hyee nnipa ma wɔdomee Onyankopɔn a ɔwɔ saa ɔhaw yi nyinaa so tumi no din. Nanso wɔannu wɔn ho ankamfo ne kɛseyɛ.
REV.16.10	Afei ɔbɔfo a ɔto so anum no hwiee ne kuruwa no mu de guu aboa no ahengua no so. Esum duruu aboa no ahemman mu, na esiane yaw nti, nnipa wee wɔn tɛkrɛma, 
REV.16.11	na esiane saa yaw no ne akuru a etutuu wɔn no nti, wɔdomee ɔsoro Nyankopɔn. Nanso wɔantwe wɔn ho amfi wɔn bɔne ho.
REV.16.12	Ɔbɔfo a ɔto so asia no hwiee ne kuruwa no mu guu asubɔnten Eufrate mu. Asu no yoyowee na ɛdan ɔkwan maa ahene a wofi apuei. 
REV.16.13	Afei mihuu ahohommɔne abiɛsa bi a na wɔte sɛ mponkyerɛne a na wofifi ɔwɔ no ne aboa no ne atoro odiyifo no anom. 
REV.16.14	Wɔyɛ ahohommɔne a wɔyɛ anwonwade. Saa ahohom abiɛsa yi kɔ ahene a wɔwɔ asase so nyinaa nkyɛn kɔka wɔn nyinaa boa ano ma Otumfoɔ Nyankopɔn ɔko da kɛse no.
REV.16.15	“Muntie! Mereba te sɛ ɔkorɔmfo. Nhyira ne nea ɔwɛn na ɔhwɛ ne ntade so sɛnea ɔrennantew adagyaw, ngu ne ho anim ase wɔ baguam!”
REV.16.16	Ahonhom no boaa ahene no ano wɔ baabi a Hebri kasa mu wɔfrɛ hɔ Harmagedon.
REV.16.17	Afei ɔbɔfo a ɔto so ason no hwiee ne kuruwa no mu guu mframa mu. Nne dennen bi fi ahengua a ɛwɔ asɔredan no mu no kae se, “Wɔawie.” 
REV.16.18	Na anyinam tetew maa aprannaa paepaee, ɛnna asasewosow dennen bi bae. Efi sɛ wɔbɔɔ onipa, asasewosow biara maa saa da. Eyi ne asasewosow nyinaa mu nea ano yɛ den pa ara. 
REV.16.19	Kurow kɛse no mu paee abiɛsa, na aman nyinaa nkurow akɛse sɛesɛee. Onyankopɔn kaee Babilon kɛse no ma ɔnom nsa, nsa a ɛyɛ nʼabufuw a ano yɛ den no, fi ne kuruwa ano. 
REV.16.20	Nsupɔw ne mmepɔw nyinaa yerae. 
REV.16.21	Amparuwbo a biara mu duru yɛ nkaribo ɔha no tɔ fi soro guu nnipa so. Na esiane amparuwbo no haw a na ɛyɛ hu no nti, nnipa domee Onyankopɔn.
REV.17.1	Abɔfo baason no mu baako a okura nkuruwa ason no baa me nkyɛn bɛkae se, “Bra na menkyerɛ wo ɔkwan a wobɛfa so atwe oguamanfo kɛse a ɔte nsu pii so no aso. 
REV.17.2	Wiase ahene ne no bɔɔ aguaman na asase so nnipa abobow wɔ nʼaguaman nsa no mu.”
REV.17.3	Honhom no faa me ma ɔbɔfo no de me kɔɔ sare so. Ɛhɔ na mihui ɔbea bi sɛ ɔte aboa kɔkɔɔ bi a wɔakyerɛw nsɛmmɔne din agu ne ho nyinaa so. Na aboa no wɔ ti ason, ne mmɛn du. 
REV.17.4	Na ɔbea no hyɛ atade afasebiri ne kɔkɔɔ a ɔde sikakɔkɔɔ, abo ne nhene a ne bo yɛ den ahyehyɛ ne ho. Na okita sika kuruwa a afide ne aguamammɔ ho nneɛma ayɛ no ma tɔ.
REV.17.5	Na wɔakyerɛw din bi wɔ ne moma so a ne nkyerɛase no wɔ ahintasɛm mu se, “Babilon kɛse asase so aguamanfo ne akyide na.”
REV.17.6	Na mihui sɛ Onyankopɔn nkurɔfo ne Yesu akyidifo a wokum wɔn no mogya abow no. Mihu no no, ɛyɛɛ me nwonwa.
REV.17.7	Ɔbɔfo no bisaa me se, “Adɛn nti na ɛyɛ wo nwonwa? Mɛkyerɛ wo ahintasɛm nkyerɛase a ɛwɔ ɔbea no ne aboa no a ɔwɔ ti ason ne mmɛn du a ɔte ne so no ho. 
REV.17.8	Aboa a wuhuu no no, na ɔte ase nanso ɔnte ase bio. Ɔrebefi bun no mu aba ama wɔasɛe no. Nnipa a wɔte asase so a wɔankyerɛw wɔn din angu ateasefo nhoma no mu ansa na wɔrebɔ wiase no, sɛ wohu aboa no a, ɛbɛyɛ wɔn nwonwa. Bere bi na ɔte ase, nanso mprempren ɔnte ase na ɔbɛsan aba.
REV.17.9	“Nyansa ne ntease ho hia wɔ ha. Ti ason no gyina hɔ ma mmepɔw ason, mmepɔw a ɔbea no tena so. Wɔyɛ ahene baason nso 
REV.17.10	a wɔn mu baanum agu, na wɔn mu baako da so di hene, na ɔbaako a ɔka wɔn ho no mmae. Na sɛ ɔba a, ɛsɛ sɛ ɔtwɛn kakra. 
REV.17.11	Aboa no a anka na ɔte ase no na afei de ɔnte ase no yɛ ɔhene a ɔto so awotwe a ɔka baason a wodi kan no ho a ɔrekɔ ne sɛe mu.
REV.17.12	“Mmɛn du a wuhui no yɛ ahene du a womfii wɔn ahenni ase a wɔbɛma wɔn tumi na wɔne aboa no adi hene dɔnhwerew no. 
REV.17.13	Wɔn nyinaa wɔ botae baako na wɔde wɔn ahoɔden ne wɔn tumi bɛma aboa no. 
REV.17.14	Wɔbɛko atia Oguammaa no na nʼakyidifo, gyidifo a wɔafrɛ wɔn no ne no bedi wɔn so efisɛ, ɔyɛ Awurade mu Awurade ne Ahene mu Hene.”
REV.17.15	Ɔbɔfo no nso ka kyerɛɛ me se, “Nsu a wuhui a oguamanfo no te so no yɛ nkurow ne nkurɔfo akuwakuw ne aman ne kasa horow. 
REV.17.16	Mmɛn du ne aboa no a wuhui no bekyi oguamanfo no. Wɔbɛfa biribiara a ɛwɔ ne ho ama wada adagyaw. Wɔbɛwe ne nam na wɔde ogya ahyew no. 
REV.17.17	Efisɛ, Onyankopɔn de ahyɛ wɔn koma mu sɛ wɔbɛpene so de wɔn tumi ama aboa no na wadi hene kosi sɛ Onyankopɔn asɛm no bɛba mu de ahyɛ ne botae no ma. 
REV.17.18	Ɔbea a wuhuu no no yɛ kurow kɛse a edi asase so ahene no.”
REV.18.1	Eyi akyi, mihuu ɔbɔfo foforo sɛ ofi soro reba fam. Na ɔwɔ tumi kɛse na nʼanuonyam hyerɛn asase so nyinaa.
REV.18.2	Ɔteɛɛm denneenen se, “Wahwe ase! Babilon kɛse ahwe ase! Ahohommɔne ne honhom a wɔn ho ntew rehunahuna no. Nnomaa fi a wɔmpɛ wɔn asɛm nyinaa te ne mu. 
REV.18.3	Ɔde ne nsa a ɛyɛ nʼaguamammɔ nsa a ano yɛ den no maa nnipa nyinaa nomee. Asase so ahene ne no bɔɔ aguaman, na asase so adwumayɛfo nam nʼahonya so nyaa wɔn ho.”
REV.18.4	Afei metee nne foforo bi a efi soro ka se, “Mumfi, me nkurɔfo! Mumfi ne mu mfi! Mommfa mo ho mmfra ne bɔne a ɔyɛ no mu; mo ne no nnkyɛ nʼasotwe! 
REV.18.5	Efisɛ, wɔahyehyɛ ne bɔne sɛ soro tenten, na Onyankopɔn kae nʼakwammɔne no. 
REV.18.6	Sɛnea ɔyɛɛ mo no, monyɛ no saa pɛpɛɛpɛ; nea ɔyɛɛ mo biara no, muntua no so ka mprenu. Nsa a ɔde maa mo no, monhyɛ no bi a ano yɛ den mmɔho abien. 
REV.18.7	Momma onhu amane na ne werɛ nhow sɛ anuonyam ne nʼahonya a ɔpɛ maa ne ho no. Efisɛ, daa ɔka se, ‘Mete ha sɛ ɔhemmea. Menyɛ okunafo, me werɛ renhow da!’ 
REV.18.8	Esiane eyi nti, nʼamanehunu bɛba ne so da bi, ɔyare, awerɛhow ne ɔkɔm. Na wɔde ogya ahyew no; efisɛ, Awurade Nyankopɔn a obu no atɛn no so.”
REV.18.9	Sɛ asase so ahene a wɔne no bɔɔ aguaman, dii dɛ no, hu ɔhyew a wɔrehyew no no wusiw a, wobesu, atwa agyaadwo. 
REV.18.10	Nʼamanehunu no hu a ɛyɛ nti, wobegyina akyiri asu se, “Due! Due, O kurow kɛse, O Babilon, kurow a ɛwɔ tumi. Efisɛ, dɔnhwerew baako pɛ mu, wʼatemmu aba.”
REV.18.11	Adwumayɛfo a wɔwɔ asase so nso su no efisɛ, obiara ntɔ wɔn nneɛma bio. 
REV.18.12	Obiara ntɔ sikakɔkɔɔ ne dwetɛ, ne aboɔden abo ne nhene pa, ne nwera pa ne ntama afasebiri ne sirikyi ne tam kɔkɔɔ, ne nnua a ɛyɛ huam nyinaa ne asommɛn adwini nyinaa, ne adwinne a wɔde nnua a ɛwɔ din ayɛ, ne ayowa ne dade ne abohemmaa, 
REV.18.13	ne pɛprɛ ne mmurongo, ne nnuhuam ne kurobow, ne huamfufu ne nsa ne ngo, ne asikiresiam muhumuhu ne awi, ne nyɛmmoa ne nguan ne apɔnkɔ ne nteaseɛnam ne nnipadua ne nnipa akra bio.
REV.18.14	Adwumayɛfo no ka kyerɛɛ no se, “Nneɛma pa a wopere hwehwɛe no nyinaa ayera; na wʼahonya ne wʼanuonyam no kɔ; na wo nsa renka bio.”
REV.18.15	Adwumayɛfo a wonyaa wɔn ho wɔ kurow no mu no begyina akyirikyiri efisɛ, wosuro amanehunu a ɔrehu no. Wobesu na wɔatwa agyaadwo, 
REV.18.16	na wɔaka se, “Due! Due, O kurow kɛse a ofura nwera pa ne ntama afasebiri ne tam kɔkɔɔ na sika ne aboɔden abo ne nhene pa bobɔ mu. 
REV.18.17	Dɔnhwerew pɛ, na saa ahonya dodow yi asa.”
REV.18.17	Nsum ahyɛnkafo, ne hyɛn no mu nnipa, ne hyɛn no mu adwumayɛfo, ne wɔn a wɔka ho a wonya wɔn anoduan fi hyɛn adwumayɛ mu no nyinaa gyinaa akyirikyiri 
REV.18.18	sui wɔ bere a wohuu ogya a ɛrehyew no no wusiw no. “Kurow biara a ne kɛse te saa mmae bio.” 
REV.18.19	Wɔtow mfutuma guu wɔn atifi na wosu twaa agyaadwo se, “Due! Due O kurow kɛse, wo a wɔn a wɔwɔ ahyɛn wɔ wo mu no nam nʼahonya so yɛɛ adefo. Na dɔnhwerew baako pɛ mu, wɔahwere biribiara!”
REV.18.20	Ma wʼani nnye wɔ ne ho, O ɔsoro! Mogya adansefo ne asomafo ne adiyifo, mo ani nnye! Ɔkwan a ɔde mo faa so nti, Onyankopɔn abu no atɛn.
REV.18.21	Afei ɔbɔfo hoɔdenfo bi faa ɔbo a ne kɛse bɛyɛ sɛ owiyammo tow kyenee po mu kae se, “Saa ahoɔden yi ara na wɔde bɛtow Babilon kɛse no akyene fam a wɔrenhu no bio. 
REV.18.22	Wɔrente sankubɔfo ne nwontofo, atɛntɛbɛnbɔfo ne torobɛntohyɛnfo nka bio wɔ mo mu. Wɔrenhu odwimfo biara wɔ mo mu bio. Na wɔrente owiyamfo biara nka wɔ mo mu bio. 
REV.18.23	Kanea hann renhyerɛn wɔ mo mu bio. Wɔrente ayeforokunu ne ayeforoyere nne wɔ mo mu bio. Wʼadwumayɛfo yɛ wiase mu nnipa titiriw. Na wɔde wo ntafowayi adaadaa aman nyinaa. 
REV.18.24	Wɔtwee Babilon aso efisɛ, ne mu na wohuu adiyifo ne mogya adansefo ne wɔn a wokum wɔn asase so nyinaa mogya.”
REV.19.1	Eyi akyi metee nne bi te sɛ nnipakuw a wɔwɔ soro se, “Haleluia! Nkwagye ne anuonyam ne tumi wɔ yɛn Nyankopɔn 
REV.19.2	efisɛ, nʼatemmu yɛ nokware na ɛteɛ sɛ obuu oguamanfo kɛse a ɔde nʼaguamammɔ asɛe asase no atɛn. Onyankopɔn atwe nʼaso efisɛ, okum nʼasomfo.”
REV.19.3	Na afei wɔteɛɛm bio se, “Haleluia! Wusiw a efi ne nkyɛn no kɔ soro daa daa.”
REV.19.4	Mpanyimfo aduonu anan ne ateasefo baanan no butubutuw Onyankopɔn a ɔte nʼahengua so no anim som no. Na wɔteɛɛm se, “Amen, Haleluia!”
REV.19.5	Afei ɛnne bi fi ahengua no so bae se, “Monkamfo yɛn Nyankopɔn, mo a moyɛ nʼasomfo nyinaa, mo a musuro no, akɛse ne nkumaa!”
REV.19.6	Afei metee nne bi te sɛ nnipadɔm a ɛte sɛ nsuworoso ne aprannaa a ɛrepaepae a ɛreteɛm se, “Haleluia! Yɛn Tumfoɔ Awurade Nyankopɔn di hene. 
REV.19.7	Momma yɛn ho nsɛpɛw yɛn na yɛn ani nnye na yɛnhyɛ no anuonyam efisɛ, Oguammaa no ayeforohyia adu a nʼayeforokunu asiesie ne ho. 
REV.19.8	Wɔde nwera pa a ani hyerɛn na ani tew maa no sɛ ɔnhyɛ.” Nwera no kyerɛ Onyankopɔn nkurɔfo trenee adeyɛ.
REV.19.9	Afei ɔbɔfo no ka kyerɛɛ me se, “Kyerɛw se, Nhyira nka wɔn a wɔato nsa afrɛ wɔn Oguammaa no ayeforohyia anwummere apontow ase.” Ɔka kaa ho se, “Eyi yɛ Onyankopɔn asɛm turodoo.”
REV.19.10	Mibutuw ne nan ase som no. Nanso ɔka kyerɛɛ me se, “Nyɛ saa, efisɛ, meyɛ ɔsomfo te sɛ wo ne wo nuanom a wodi Yesu ho adanse no. Som Onyankopɔn efisɛ, nokware a Yesu daa no adi no na ɛhyɛɛ adiyifo no nkuran.”
REV.19.11	Afei mihui sɛ ɔsoro abue a ɔpɔnkɔ fitaa wɔ hɔ. Na nea ɔte ne so no din de “Ɔseadeɛyɔ ne Ɔnokwafo.” Nokware na ogyina so bu atɛn ko ne ko. 
REV.19.12	Nʼaniwa te sɛ ogya a ɛredɛw a na ɔhyɛ ahenkyɛw bebree. Na ɔwɔ din bi a wɔakyerɛw agu ne ho, nanso na obiara nnim nea ɛyɛ ka ne ho. 
REV.19.13	Na wɔde nʼatade a ɛhyɛ no no anu mogya mu. Din a wɔde frɛ no ne “Onyankopɔn Asɛm.” 
REV.19.14	Ɔsoro asraafo a wɔhyehyɛ nwera fitaa a ani tew a wɔtete apɔnkɔ fitafitaa so dii nʼakyi.
REV.19.15	Nkrante a ano yɛ nnam yiye a ɔde bedi aman so fii nʼanom bae. Dade poma na ɔde bɛtetew wɔn. Obetiatia Onyankopɔn a ɔyɛ ade nyinaa so tumfoɔ no abufuw a ɛyɛ den no nsakyiamoa no so. 
REV.19.16	Na wɔakyerɛw edin “AHENE MU HENE NE AWURADE MU AWURADE” agu nʼatade mu ne ne nan ho.
REV.19.17	Afei mihuu ɔbɔfo bi a ogyina owia mu. Ɔteɛɛm guu nnomaa a wɔnam wim nyinaa so se, “Mommra mmehyiam wɔ Onyankopɔn apontow kɛse no ase. 
REV.19.18	Mummedi ahemfo nam ne asafohene nam ne atumfo nam ne apɔnkɔ ne wɔn a wɔtete wɔn so nam ne adehye ne nkoa ne akɛse ne nkumaa nyinaa nam.”
REV.19.19	Afei mihuu aboa no ne asase so ahene ne wɔn asraafo a wɔaboa wɔn ho ano rekɔko atia nea ɔtena ɔpɔnkɔ no so no ne ne dɔm. 
REV.19.20	Wɔkyeree aboa no ne ne atorodiyifo a ɔyɛɛ anwonwade wɔ nʼanim no de wɔn too afiase. Saa anwonwade no so na ɔnam daadaa wɔn a wɔde aboa no ahyɛ wɔn agyirae ne wɔn a wɔsom aboa no ohoni no. Wɔtow aboa no ne atorodiyifo no anikann guu ogya ɔtare a sɔfere na na ɛredɛw wɔ mu no mu. 
REV.19.21	Wɔde nkrante a efi ɔpɔnkɔkafo no anom kunkum wɔn asraafo, na nnomaa no dii wɔn nam sɛnea wobetumi.
REV.20.1	Afei mihuu ɔbɔfo bi sɛ ofi soro reba fam a na okita ebun no safe ne nkɔnsɔnkɔnsɔn duruduru bi. 
REV.20.2	Ɔkyeree ɔwɔ kɛse dedaw a ɔyɛ ɔbonsam no kyekyeree no mfe apem. 
REV.20.3	Ɔbɔfo no tow no kyenee ebun no mu too mu safe sɔw ano sɛnea ɛbɛyɛ a, ɔrentumi nnaadaa aman bio kosi sɛ mfe apem no betwam. Ɛno akyi wobegyaa no kakra.
REV.20.4	Afei mihuu nhengua ne wɔn a wɔtete so. Wɔmaa wɔn tumi sɛ wommu atɛn. Afei mihuu wɔn a esiane sɛ wɔada nokware ne Onyankopɔn asɛm a Yesu kae no adi nti, wɔakunkum wɔn no akra. Wɔansom aboa no ne ne honi no. Saa ara nso na wɔmfaa aboa no agyiraehyɛde nhyɛɛ wɔn moma so ne wɔn nsa ho agyirae. Wɔbaa nkwa mu ne Kristo bedii ahene mfe apem. Awufo a wɔaka no annyan kosii mfe apem no akyi.
REV.20.5	Eyi ne awufosɔre a edi kan. 
REV.20.6	Nhyira bebree nka wɔn a wodii kan nyan wɔn fii awufo mu. Owu a ɛto so abien no nni wɔn so tumi. Wɔbɛyɛ Onyankopɔn ne Kristo asɔfo. Na wɔne no bedi ahene mfe apem.
REV.20.7	Mfe apem no akyi, wobeyi ɔbonsam afi afiase hɔ; 
REV.20.8	na ɔbɛkɔ akɔdaadaa aman a ɛwɔ wiase nyinaa a ɛyɛ Gog ne Magog. Ɔbonsam bɛboaboa wɔn ano a wɔn dodow bɛyɛ sɛ mpoano anhwea de wɔn akɔ sa. 
REV.20.9	Wotuu sa kɔɔ asase so nyinaa kotwaa Onyankopɔn nkurɔfo atenae a ɛyɛ ɔman a ɔdɔ no no ho hyiae. Nanso ogya fi soro bɛsɛee wɔn.
REV.20.10	Ɛnna wɔtow ɔbonsam a ɔdaadaa wɔn no too ogya tare ne sɔfere a wɔde aboa no ne atoro odiyifo no ato mu no mu. Na wɔbɛyɛ wɔn ayayaade awia ne anadwo daa daa.
REV.20.11	Afei mihuu ahengua fitaa kɛse bi ne nea ɔte so no. Asase ne soro yerae wɔ nʼanim a wɔanhu bio. 
REV.20.12	Na mihuu awufo akɛse ne nketewa sɛ wogyinagyina ahengua no anim. Wobuebuee nhoma bebree mu, ɛnna wobuee nhoma foforo bi a ɛyɛ ateasefo nhoma no mu. Wobuu awufo no atɛn, sɛnea wɔn nnwuma te, ne sɛnea wɔakyerɛw wɔ nhoma ahorow no mu no. 
REV.20.13	Afei ɛpo nso dan nʼawufo mae. Owu ne asaman nso de wɔn awufo mae. Na wobuu wɔn nyinaa atɛn sɛnea wɔn nnwuma te. 
REV.20.14	Na wɔtow owu ne asaman guu ogya tare no mu. Saa ogya tare yi ne owuprenu no. 
REV.20.15	Na obiara a wɔankyerɛw ne din angu nkwa nhoma no mu no, wɔtow no kyenee ogya tare no mu.
REV.21.1	Afei mihuu ɔsoro foforo. Ɔsoro foforo no ne asase foforo no yerae, ɛnna po no nso yerae. 
REV.21.2	Na mihuu Kurow Kronkron a ɛyɛ Yerusalem foforo sɛ efi Onyankopɔn hɔ wɔ soro reba fam, a wasiesie ne ho te sɛ ayeforoyere a ɔrekohyia ne kunu.
REV.21.3	Metee nne dennen bi fi ahengua no so se, “Afei Onyankopɔn atenae wɔ nnipa mu. Ɔne wɔn bɛtena na wɔayɛ ne nkurɔfo. Onyankopɔn no ankasa ne wɔn bɛtena na wayɛ wɔn Nyankopɔn. 
REV.21.4	Na ɔbɛpopa wɔn aniwa mu nusu nyinaa. Na owu nni hɔ bio; na awerɛhow ne osu ne yaw nni hɔ bio. Na kan nneɛma no atwam.”
REV.21.5	Afei nea ɔte ahengua no so no kae se, “Afei mereyɛ nneɛma nyinaa foforo!” Ɔka kyerɛɛ me nso se, “Kyerɛw eyi efisɛ, saa nsɛm yi yɛ nokware a wɔde wɔn ho to so.” 
REV.21.6	Na ɔkɔɔ so kae se, “Wɔawie! Me ne Alfa ne Omega, mfitiase ne awiei no. Obiara a sukɔm de no no, mɛma no nsu a efi nkwa asuti mu anom kwa. 
REV.21.7	Obiara a obedi nkonim no benya eyi afi me nkyɛn. Mɛyɛ ne Nyankopɔn na ɔno nso ayɛ me ba. 
REV.21.8	Nanso ahufo ne wɔn a wonnye nni ne akyiwadeyɛfo ne awudifo ne aguamanfo ne adutufo ne abosonsomfo ne atorofo nyinaa benya wɔn kyɛfa wɔ ɔtare a ogya ne sufre dɛw wɔ mu no mu a, ɛyɛ owuprenu no mu.”
REV.21.9	Abɔfo baason a wokurakura nkuruwa ason a ɔhaw ason a etwa to no ahyɛ ma no mu baako baa me nkyɛn bɛkae se, “Bra, na mɛkyerɛ wo Ayefofoyere a ɔyɛ Oguammaa no yere no.”
REV.21.10	Honhom no faa me, na ɔbɔfo no de me kɔɔ bepɔw tenten bi atifi. Ɔkyerɛɛ me Yerusalem, Kurow Kronkron a efi soro, Onyankopɔn hɔ reba fam, 
REV.21.11	a ɛrehyerɛn Onyankopɔn anuonyam mu. Na kurow no hyerɛn sɛ aboɔdenbo, sɛ ahwehwɛbo a emu sɛ ahwehwɛ. 
REV.21.12	Na ne fasuw no wɔ ahoɔden na ɛware yiye nso a ɛwɔ apon dumien gu ano a, abɔfo dumien na wɔhwɛ apon no so. Apon no so na wɔakyerɛw Israel mmusuakuw dumien no mu nnipa din. 
REV.21.13	Ɛfa biara na apon abiɛsa na ɛwɔ hɔ abiɛsa wɔ apuei; abiɛsa wɔ anafo; abiɛsa wɔ atifi ɛnna abiɛsa wɔ atɔe. 
REV.21.14	Wosii kurow no afasuw sii abo dumien a wɔakyerɛw Oguammaa no asomafo dumien no din wɔ so no so.
REV.21.15	Ɔbɔfo a ɔkasa kyerɛɛ me no wɔ sikakɔkɔɔ poma susudua a wɔde besusuw kurow no, nʼapon ne ne fasuw. 
REV.21.16	Na kurow no ayi ahinanan pɛpɛɛpɛ a ne tenten ne ne trɛw yɛ pɛ. Ɔbɔfo no de ne susudua no susuw kurow no. Na ne tenten yɛ akwansin apem ne ahanum na ne tɛtrɛtɛ, ne sorokɔ ne ne tenten nyinaa yɛ pɛ. 
REV.21.17	Ɔbɔfo no susuw afasuw no nso a na ne sorokɔ yɛ nammɔn ahanu ne dunsia sɛnea na saa bere no nsusuwii a ɔbɔfo no nam so kae no te no.
REV.21.18	Ahwehwɛbo na ɔde too afasuw no. Na kurow no de, sikakɔkɔɔ amapa a ɛyɛ hyɛnn te sɛ ahwehwɛ na wɔde toe. 
REV.21.19	Wɔde aboɔdenbo ahorow a ɛyɛ fɛ na ɛhyehyɛɛ kurow no fapem. Fapem a edi kan yɛ ahwehwɛbo. Fapem a ɛto so abien yɛ hoabo. Fapem a ɛto so abiɛsa yɛ omununkumbo.
REV.21.20	Fapem a ɛto so anan yɛ ahabammonobo. Fapem a ɛto so anum yɛ ɛtɔnbo. Fapem a ɛto so asia yɛ bogyanambo. Fapem a ɛto so ason yɛ sikaberebo. Fapem a ɛto so awotwe yɛ apopɔbibiribo. Fapem a ɛto so akron yɛ akraatebo. Fapem a ɛto so du yɛ dɛnkyɛmmo. Fapem a ɛto so dubaako yɛ owusiwbo. Fapem a ɛto so dumien yɛ beredumbo.
REV.21.21	Na wɔde nhene pa dumien na ɛyɛɛ apon dumien no. Apon no mu biara, wɔde ahene pa baako na ɛyɛe. Na kurow no abɔnten kɛse yɛ sika amapa, kronn a ɛte sɛ ahwehwɛ.
REV.21.22	Na wonhu asɔredan wɔ kurow no mu baabiara efisɛ, na wɔsom Awurade Nyankopɔn Tumfoɔ ne Oguammaa no baabiara. 
REV.21.23	Na owia anaa ɔsram hann nhia kurow no efisɛ, na Onyankopɔn ne Oguammaa no anuonyam hyerɛn wɔ hɔ. 
REV.21.24	Ne hann no bɛhyerɛn asase so aman nyinaa so, na asase so aman sodifo bɛba abɛhyɛ no anuonyam. 
REV.21.25	Wɔntoto kurow no apon mu. Da biara ano da hɔ. Efisɛ, sum nnuru wɔ hɔ. 
REV.21.26	Wɔde aman no kɛseyɛ ne wɔn ahonya bɛba kurow no mu. 
REV.21.27	Nanso biribiara a ɛho ntew nkɔ kurow no mu. Saa ara na obi a ɔyɛ aniwude anaa otwa atoro nkɔ mu. Wɔn a wɔakyerɛw wɔn din ahyɛ Oguammaa no nkwa nhoma no mu no nko ara na wɔbɛkɔ kurow no mu.
REV.22.1	Ɔbɔfo no kyerɛɛ me nkwa asubɔnten a ani tew kronnyenn sɛ ahwehwɛ a efi Onyankopɔn ne Oguammaa no ahengua so 
REV.22.2	a, ɛteɛ fa kurow no abɔnten mfinimfini. Asu no fa biara nkwa dua si hɔ a afe biara ɛsow aba mpɛn dumien na ɔbosom biara pɛnkoro. Ɛso ahaban no, na wɔde sa aman ahorow no yare.
REV.22.3	Biribiara a ɛwɔ Onyankopɔn nnome ase no nkɔ kurow no mu. Wobehu Onyankopɔn ne Oguammaa no ahengua wɔ kurow no mu na nʼasomfo bɛsom no. 
REV.22.4	Wobehu nʼanim na wɔbɛkyerɛw ne din agu wɔn moma so. 
REV.22.5	Ade rensa wɔ hɔ bio na akanea anaa hann ho nhia efisɛ, Awurade Nyankopɔn bɛyɛ wɔn hann na wobedi ade sɛ ahene daa daa.
REV.22.6	Afei ɔbɔfo no ka kyerɛɛ me se, “Saa nsɛm yi yɛ nokware a wode wo ho to so a, eye. Na Awurade Nyankopɔn a ɔde Honhom ma adiyifo somaa ne bɔfo sɛ ɔmmɛkyerɛ nʼasomfo nea ɛbɛba nnansa yi ara no.” 
REV.22.7	Yesu kae se, “Muntie! Mereba nnansa yi ara. Nhyira nka wɔn a wotie adiyisɛm a ɛwɔ saa nhoma yi mu no!”
REV.22.8	Me, Yohane mate na mahu saa nneɛma yi nyinaa. Na metee ne nyinaa, huu ne nyinaa wiei no, mibutuw ɔbɔfo no a ɔkyerɛɛ me saa nneɛma yi nyinaa nan ase som no. 
REV.22.9	Nanso ɔka kyerɛɛ me se, “Nyɛ saa! Meyɛ ɔsomfo te sɛ wo nuanom adiyifo ne wɔn a wodi nhoma yi mu nsɛm no so no ara pɛ. Som Onyankopɔn!”
REV.22.10	Na ɔka kyerɛɛ me se, “Nyɛ saa adiyisɛm a ɛwɔ nhoma yi mu no asumasɛm, efisɛ, bere abɛn sɛ saa nhoma yi nyinaa ba mu. 
REV.22.11	Obiara a ɔyɛ ɔdebɔneyɛfo no nkɔ so nyɛ ɔdebɔneyɛfo, na nea ɔyɛ fi no nkɔ so nyɛ fi; nea ɔyɛ papa no nkɔ so nyɛ papa, na nea ɔyɛ Kronkron no nkɔ so nyɛ Kronkron.”
REV.22.12	Yesu se, “Muntie! Mereba nnansa yi ara! Mede mʼabasobɔde bɛbrɛ obiara sɛnea obiara dii ne dwuma. 
REV.22.13	Mene Alfa ne Omega, nea edi kan ne nea etwa to, mfitiase ne awiei. 
REV.22.14	Nhyira nka wɔn a wɔhoro wɔn ntade na efi, na wɔn a wɔwɔ ho kwan sɛ wodi nkwa dua no aba na wɔfa kurow no pon no mu.
REV.22.15	“Na kurow no akyi na akraman ne adutofo ne aguamanfo ne awudifo ne abosonsomfo ne wɔn a wɔpɛ atoro na wodi no nyinaa wɔ. 
REV.22.16	Me, Yesu, na masoma me bɔfo sɛ ɔmmɛbɔ mo saa nhoma yi nyinaa ho amanneɛ wɔ asafo mu. Meyɛ Dawid busuani. Mene anɔpa nsoromma a ɛhyerɛn no.” 
REV.22.17	Honhom no ne ayeforoyere no se, “Ɛsɛ sɛ obiara a ɔte saa asɛm yi nso ka se, ‘Bra!’ Na nea osukɔm de no no mmra; na nea ɔpɛ no nso ommegye nkwa nsu no kwa.”
REV.22.18	Me, Yohane, mebɔ obiara a ɔte saa adiyisɛm a ɛwɔ nhoma yi mu kɔkɔ se: Sɛ obi de bi ka ho a, Onyankopɔn de asotwe bɛka ne haw a wakyerɛ mu wɔ saa nhoma yi mu no ho. 
REV.22.19	Na sɛ obi nso yi bi fi adiyisɛm a ɛwɔ saa nhoma yi mu no mu a, Onyankopɔn beyi ne kyɛfa a obenya wɔ nkwa dua no aba no ne kurow Kronkron a wɔakyerɛkyerɛ mu wɔ nhoma yi mu no mu no.
REV.22.20	Nea odi nhoma yi ho adanse no ka se, “Nokware! Mereba nnansa yi ara!” Ɛnyɛ saa. Bra, Awurade Yesu!
REV.22.21	Yɛn Awurade Yesu Kristo adom nka mo nyinaa. Amen.
PSA.1.1	Nhyira nka onipa a ontie nnebɔneyɛfo afotu, na onni nnebɔneyɛfo nneyɛe akyi, na onni wɔn a wodi fɛw nso akyi.
PSA.1.2	Na mmom, ɔde anigye di 
PSA.1.3	Ɔte sɛ nnua a enyin wɔ asuten ho, na ɛsow aba bere a ɛsɛ mu a ne nhaban no nguan.
PSA.1.3	Odi nkonim wɔ biribiara a ɔyɛ mu.
PSA.1.4	Nanso nnebɔneyɛfo nte saa; wɔte sɛ ntɛtɛ a mframa bɔ gu.
PSA.1.5	Onyankopɔn bebu nnebɔneyɛfo fɔ, na wɔatew wɔn afi ne nkurɔfo ho.
PSA.1.6	Na nnebɔneyɛfo de, wɔrekɔ wɔn sɛe mu.
PSA.2.1	Adɛn nti na amanaman hyehyɛ adɔnyɛ ho?
PSA.2.1	Adɛn nti na nnipa bɔ pɔw a ɛho nhia?
PSA.2.2	Wɔn ahemfo asɔre, wɔn sodifo ka bom bɔ pɔw tia 
PSA.2.3	Wɔka se, “Momma yɛntwe yɛn ho mfi wɔn mmara ne wɔn tumi ase.”
PSA.2.4	Nanso Awurade te nʼahengua so serew, di wɔn nhyehyɛe hunu no ho fɛw.
PSA.2.5	Ɔbɔ wɔn kɔkɔ abufuw so, yi wɔn hu abufuhyew mu.
PSA.2.6	Ɔka se, “Masi me hene wɔ Sion bepɔw kronkron no so.”
PSA.2.7	Nea wasi no hene no bua se, “Mɛka asɛm a 
PSA.2.7	Ɔka kyerɛɛ me se, ‘Woyɛ me babarima; ɛnnɛ mayɛ wʼagya.
PSA.2.8	Bisa me na mede wiase aman nyinaa bɛhyɛ wo nsa; asase nyinaa bɛyɛ wo dea.
PSA.2.9	Wode dade poma bedi wɔn so, na woabobɔ wɔn sɛ ɔnwemfo nhina.’ ”
PSA.2.10	Mo ahene, muntie saa kɔkɔbɔ yi.
PSA.2.10	Mo a mudi aman so wɔ wiase, munsua sɛ:
PSA.2.11	Mobɛsom 
PSA.2.12	Momma mo ho mpopo na monkotow no.
PSA.2.12	Sɛ anyɛ saa a, ne bo befuw na moawu prɛko pɛ.
PSA.2.12	Nhyira nka wɔn a woguan kɔtoa no.
PSA.3.1	O 
PSA.3.1	Nnipa pii pɛ sɛ wɔhaw me.
PSA.3.1	Mewɔ atamfo bebree.
PSA.3.2	Bebree no ara ka se Onyankopɔn remmoa me da.
PSA.3.3	Nanso, 
PSA.3.3	Wo nko ara na wubetumi apagyaw me ti a masi no ase aniwu mu no.
PSA.3.4	Misu mefrɛɛ 
PSA.3.5	Metɔ hɔ da, na anadwo no nyinaa,
PSA.3.6	Ɛwom sɛ mprempren atamfo ɔpedu atwa me ho ahyia de, nanso minsuro.
PSA.3.7	Mesu mafrɛ no se, “Sɔre,
PSA.3.7	O 
PSA.3.7	Gye me nkwa, o me Nyankopɔn!” Na bobɔ mʼatamfo nyinaa abogye.
PSA.3.7	Na bubu nnebɔneyɛfo se.
PSA.3.8	Efisɛ, nkwagye fi Onyankopɔn.
PSA.3.8	Na ohyira ne nkurɔfo nyinaa.
PSA.4.1	O Onyankopɔn, woaka se meyɛ pɛ wɔ wʼanim; daa wohwɛ me wɔ mʼahohia mu; enti mprempren tie me sufrɛ.
PSA.4.1	Hu me mmɔbɔ.
PSA.4.1	Tie me mpaebɔ.
PSA.4.2	Mobɛbɔ me ahohora akosi da bɛn?
PSA.4.2	Mubedi nneɛma hunu ne nea enye akyi akosi da bɛn?
PSA.4.3	Kae sɛ 
PSA.4.4	Bɔ hu, na gyae bɔne yɛ; sɛ woda wo mpa so komm a, dwen eyi ho kɔ akyiri.
PSA.4.5	Bɔ afɔre a ɛfata ma 
PSA.4.6	Nnipa bebree srɛ sɛ: “O 
PSA.4.7	Nanso anigye a woama me anya no dɔɔso sen wɔn aburow ne wɔn nsa a wobenya daakye nyinaa.
PSA.4.8	Sɛ metɔ hɔ a, meda asomdwoe mu;
PSA.4.8	O wo 
PSA.5.1	O 
PSA.5.2	Me Nyankopɔn ne me Hene, tie me sufrɛ na boa me.
PSA.5.3	O,
PSA.5.3	Owia pue a, mebɔ mpae na metwɛn wo mmuae.
PSA.5.4	Wonyɛ Onyankopɔn a adebɔne sɔ wʼani, na womma bɔne ho kwan wɔ wʼanim.
PSA.5.5	Wokyi ahantanfo na wukyi nnebɔneyɛfo nso.
PSA.5.6	Wosɛe atorofo na wubu basabasayɛfo ne asisifo animtia.
PSA.5.7	Nanso esiane wo dɔ bebrebe nti, mitumi ba wo fi.
PSA.5.7	Mitumi som wo wɔ wʼasɔredan kronkron no mu, na mekotow wo wɔ nidi mu.
PSA.5.8	Kyerɛ me kwan na menyɛ wʼapɛde; kyerɛ me.
PSA.5.8	Kyerɛ me kwan na memfa so.
PSA.5.9	Nea mʼatamfo ka no nnim.
PSA.5.9	Ɔpɛ ara na wɔpɛ sɛ wɔsɛe me.
PSA.5.9	Nnaadaa ne adɛfɛdɛfɛ wɔ wɔn nsɛm mu, nanso ne nyinaa yɛ awudisɛm.
PSA.5.10	O Onyankopɔn, bu wɔn fɔ, na twe wɔn aso.
PSA.5.10	Na ma wɔn adwemmɔne mfa wɔn nkɔ ɔsɛe mu.
PSA.5.10	Esiane wɔn bɔne dodow ne tia a wɔsɔre tia wo no nti, pam wɔn fi wʼanim.
PSA.5.11	Nanso wɔn a wonya wo nkyɛn guankɔbea no ani gye; na daa wobetumi ato dwom anigye so.
PSA.5.11	Bɔ wɔn a wɔdɔ wo no ho ban.
PSA.5.11	Esiane wo nti, wɔwɔ anigye.
PSA.5.12	Wo dɔ bɔ wɔn ho ban sɛ kyɛm.
PSA.6.2	O 
PSA.6.2	Ma me ahoɔden; mʼahoɔden nyinaa asa.
PSA.6.3	Na me nipadua nyinaa wɔ ɔhaw mu.
PSA.6.3	O 
PSA.6.4	Bra na begye me nkwa,
PSA.6.5	Obi nkae wo wɔ asaman; hena na wofi asaman bɛba abɛkamfo wo?
PSA.6.6	Awerɛhow ama mayɛ mmerɛw.
PSA.6.6	Daa anadwo me nusu fɔw me kɛtɛ ma me sumii nso fɔw.
PSA.6.7	Mʼani so yɛ me kusuu.
PSA.6.7	Osu a mʼatamfo ama masu nti, mʼani akyi ayɛ duru.
PSA.6.8	Mo nnebɔneyɛfo, montwe mo ho mfi me ho!
PSA.6.9	Otie me su, boa me, na obetie me mpaebɔ nso.
PSA.6.10	Mʼatamfo anim begu ase wɔ wɔn nkogu mu, na wɔapam wɔn wɔ basabasayɛ mu.
PSA.7.1	O 
PSA.7.1	Gye me fi wɔn a wɔtaa me no nsam.
PSA.7.2	Na wɔansoa me ankɔ sɛ obi a gyata akyere no a obiara rentumi nnye me nkwa na wɔatetew me mu asinasin.
PSA.7.3	O 
PSA.7.4	anaa mebɔ me tamfo korɔn kwa a, anaa mayɛ eyinom mu bi a,
PSA.7.5	ma mʼatamfo ntaa me nkyere me; ma wontwa me nhwe fam na wonkum me na wonnyaw me funu wɔ fam.
PSA.7.6	Sɔre wɔ wʼabufuw mu,
PSA.7.6	O 
PSA.7.6	Sɔre tia mʼatamfo abufuw.
PSA.7.6	Ma wo ho so na boa me.
PSA.7.6	Atɛntrenee na wohwehwɛ;
PSA.7.7	enti ma nnipa nyinaa mmetwa wo ho nhyia na fi soro di wɔn so.
PSA.7.8	Wone adasamma temmufo; enti O 
PSA.7.9	Woyɛ Onyankopɔn ɔtreneeni a wubu yɛn adwene ne yɛn apɛde atɛn.
PSA.7.9	Siw nnebɔneyɛfo kwan na hyira atreneefo.
PSA.7.10	Onyankopɔn yɛ me hwɛfo.
PSA.7.10	Ogye wɔn a wotie nʼasɛm nkwa.
PSA.7.11	Onyankopɔn yɛ ɔtemmufo treneeni a daa obu nnebɔneyɛfo fɔ.
PSA.7.12	Na sɛ wɔansesa wɔn akwan a,
PSA.7.12	Onyankopɔn bɛsew ne nkrante.
PSA.7.12	Okuntun ne tadua mu siesie no.
PSA.7.13	Ɔfa nʼakode a ɛyɛ hu de ne bɛmma a ɛredɛw no sɔn wɔn so.
PSA.7.14	Sɛɛ na nnebɔneyɛfo dwen bɔne ho; wodwen ɔhaw ho na wɔaso nnaadaa mu.
PSA.7.15	Na firi a wosum afoforo no, wɔn ara na eyi wɔn.
PSA.7.16	Enti wɔn ankasa wɔn bɔne na ɛtwe wɔn aso na wɔn basabasayɛ apira wɔn.
PSA.7.17	Meda 
PSA.7.17	Meto ayeyi nnwom ma 
PSA.7.17	Ɔsorosoroni no.
PSA.8.1	O 
PSA.8.1	Nkamfo a wɔkamfo wo no du soro.
PSA.8.2	Mmofra ne nkokoaa kamfo wo.
PSA.8.2	Woasiesie wo ho ama wʼatamfo nyinaa; wusiw obiara a otia wo no kwan.
PSA.8.3	Sɛ mehwɛ soro a wo ara woabɔ, ne sɛnea woatoto ɔsram ne nsoromma pɛpɛɛpɛ wɔ wɔn afa a,
PSA.8.4	ɔdasani ne hena a wokae no, na onipa ba nso ne hena a wʼani ku ne ho!
PSA.8.5	Na wobɔɔ no ɔketewa sen abɔfo, bɔɔ no anuonyam ne nidi abotiri.
PSA.8.6	Na wode no sii ade biara a wobɔe so panyin; wode no sii abɔde nyinaa so panyin
PSA.8.7	a nguan ne anantwi ne wuram mmoa,
PSA.8.8	wim nnomaa ne ɛpo mu mpataa ne emu abɔde ka ho.
PSA.8.9	O 
PSA.9.1	Mɛka anwonwade a woayɛ no nyinaa.
PSA.9.2	Wo nti, mɛto dwom anigye so.
PSA.9.2	Mɛto ayeyi dwom ama wo,
PSA.9.2	Otumfoɔ Nyankopɔn.
PSA.9.3	Sɛ mʼatamfo hu wo a, wɔsan wɔn akyi.
PSA.9.3	Wɔtetew hwehwe, wuwu.
PSA.9.4	Wubu atɛntrenee, na woabu me bem.
PSA.9.5	Woabu amanamanmufo fɔ, na woasɛe nnebɔneyɛfo.
PSA.9.5	Na worenkae wɔn bio.
PSA.9.6	Woawie yɛn atamfo korakora; woasɛe wɔn nkurow, na wɔn ho nkae ayera korakora.
PSA.9.7	Nanso 
PSA.9.7	Wasi nʼatemmu ahengua.
PSA.9.8	Ɔne atreneefo na edi wiase so; ɔnam atɛntrenee so na ebu amanaman atɛn.
PSA.9.10	Na obiara a ɔba wo nkyɛn no nso, worennyaw no.
PSA.9.11	Monto ayeyi dwom mma 
PSA.9.11	Monka nea wayɛ nkyerɛ amanaman.
PSA.9.12	Onyankopɔn kae amanehunufo.
PSA.9.12	Ne werɛ mfi wɔn su, na ɔtwe wɔn a wɔhaw wɔn no aso.
PSA.9.13	O 
PSA.9.13	Hwɛ amane a mʼatamfo ma mihu.
PSA.9.13	Gye me fi owu mu,
PSA.9.13	O 
PSA.9.14	na matumi agyina nnipa a wɔwɔ Yerusalem anim, na maka nneɛma a mekamfo wo wɔ ho makyerɛ wɔn.
PSA.9.14	Mʼani begye efisɛ, woagye me nkwa.
PSA.9.15	Amanamanmufo atu amoa na wɔatɔ mu.
PSA.9.15	Wɔn ara wɔn ankasa afiri ayi wɔn.
PSA.9.17	Owu wɔ hɔ ma nnebɔneyɛfo ne wɔn a wɔpo Onyankopɔn nyinaa.
PSA.9.18	Ɛnyɛ daa na wobegyaw wɔn a ade ahia wɔn, na mmɔborɔfo anidaso renyera korakora.
PSA.9.19	Bra,
PSA.9.19	Mma nnipa nnko nntia wo!
PSA.9.19	Twe amanamanmufo bra wʼanim na bu wɔn atɛn.
PSA.9.20	Ma wonsuro,
PSA.9.20	O 
PSA.10.1	O 
PSA.10.1	Adɛn nti na wuhintaw wo ho mmere a yɛrehu amane?
PSA.10.2	Nnebɔneyɛfo yɛ ahantan na wɔtane mmɔborɔfo ani.
PSA.10.2	Kyere wɔn wɔ wɔn mfiri a wɔasunsum mu.
PSA.10.3	Ɔdebɔneyɛfo ani gye ne bɔne ho; oniberefo dome 
PSA.10.4	Ɔdebɔneyɛfo mmu 
PSA.10.5	Ɔdebɔneyɛfo di nkonim wɔ biribiara mu.
PSA.10.5	Ɔnte Onyankopɔn atemmu ase.
PSA.10.5	Ɔserew nʼatamfo.
PSA.10.6	Ɔka kyerɛ ne ho se, “Merenni nkogu da; merentɔ ɔhaw mu da.”
PSA.10.7	Ne kasa yɛ nnome, atoro ne ahunahuna.
PSA.10.7	Ɔtan ne bɔne wɔ ne kasa mu.
PSA.10.8	Ɔhintaw ne ho wɔ nkuraase pɛ sɛ okum atreneefo.
PSA.10.8	Ɔtetɛw nʼatamfo a wonni obi.
PSA.10.9	Ɔtwɛn wɔ kokoam te sɛ gyata.
PSA.10.9	Ɔda hɔ twɛn mmɔborɔfo.
PSA.10.9	Ɔkyere wɔn nʼafiri mu twe wɔn ase de wɔn kɔ.
PSA.10.10	Ɔde nʼahoɔden dodow no kyere ɔkrabirifo ka no hyɛ.
PSA.10.11	Ɔdebɔneyɛfo no ka kyerɛ ne ho se, “Ɛmfa Onyankopɔn ho!
PSA.10.11	Wabu nʼani agu so, na ɔrenhu me da!”
PSA.10.12	O 
PSA.10.12	Kae amanehunufo.
PSA.10.13	Adɛn nti na ɛsɛ sɛ ɔdebɔneyɛfo tia Onyankopɔn na ɔka kyerɛ ne ho se, “Ɔrentwe mʼaso?”
PSA.10.14	Nanso, wuhu; wuhu ɔhaw ne amanehunu na woasiesie wo ho sɛ wobɛboa.
PSA.10.14	Onibie de ne ho hyɛ wo nsa.
PSA.10.14	Woboa mmɔborɔfo daa.
PSA.10.15	Bubu nnebɔneyɛfo tumi wɔ wɔn bɔne mu.
PSA.10.15	Twe wɔn aso wɔ wɔn bɔne a wɔayɛ no ho kosi sɛ wobegyae yɛ.
PSA.10.16	Wɔn a wɔsom anyame foforo no bɛyera nʼasase so.
PSA.10.17	O 
PSA.10.18	Wubetie mmɔborɔfo ne nyisaa su, na woabu wɔn bem sɛnea ɛbɛyɛ a ɔdasani renhunuhuna wɔn bio.
PSA.11.1	Mewɔ gyidi wɔ 
PSA.11.1	Ɛnyɛ nsɛnhunu sɛ moka kyerɛ me se, “Tu te sɛ anomaa kɔ mmepɔw so,
PSA.11.2	efisɛ, nnebɔneyɛfo no afa wɔn tadua, na wɔde wɔn agyan no akyerɛ atreneefo so sɛ wɔbɛtow awɔ wɔn wɔ sum mu.
PSA.11.3	Sɛ nneɛma mu kyekyɛ saa a, onipa pa rentumi nyɛ ho hwee.”
PSA.11.4	Nʼahengua wɔ soro.
PSA.11.4	Ɔhwɛ nnipa fi baabiara, na onim nea wɔn nyinaa reyɛ.
PSA.11.5	Ɔhwehwɛ nnipa pa ne nnebɔneyɛfo nyinaa mu pɛ, na asoɔdenfo de, ofi ne koma nyinaa mu kyi wɔn.
PSA.11.6	Ɔma gyabiriw a ɛredɛw, ne sufre a ɛrehyew ba nnebɔneyɛfo so, na ɔde mframa a emu wowɔ twe wɔn aso.
PSA.12.1	Boa yɛn,
PSA.12.1	Ɛnkaa onipa pa baako mpo.
PSA.12.1	Nokwafo nni hɔ bio.
PSA.12.2	Wɔn nyinaa didi wɔn ho atoro.
PSA.12.2	Wɔka nsɛm a ɛyɛ dɛ de sisi wɔn ho wɔn ho.
PSA.12.3	O 
PSA.12.3	To ano a etu ne ho a ɛka se,
PSA.12.4	“Yɛnam yɛn nsɛm so nya nea yɛhwehwɛ.
PSA.12.4	Yɛbɛka nea yɛpɛ biara, na obiara rentumi nsiw yɛn ano” no.
PSA.12.5	Nanso,
PSA.12.5	Mɛbɔ wɔn ho ban sɛnea wɔhwehwɛ no.”
PSA.12.6	Ɛyɛ kronn sɛ dwetɛ a wɔahoa ho mpɛn ason wɔ fononoo mu.
PSA.12.7	O 
PSA.12.8	Efisɛ amumɔyɛfo nenam baabiara, na obiara kamfo wɔn amumɔyɛ no.
PSA.13.1	Daa nyinaa anaa?
PSA.13.1	Wubehintaw wo ho afi me ho akosi da bɛn?
PSA.13.2	Mentena ɔhaw mu nkosi da bɛn?
PSA.13.2	Awerɛhow nhyɛ me koma ma awia ne anadwo nkosi da bɛn?
PSA.13.2	Mʼatamfo nni me so nkonim nkosi da bɛn?
PSA.13.3	O 
PSA.13.3	Ma me ahoɔden; mma me nnwu.
PSA.13.4	Mma mʼatamfo nka se, “Yɛadi ne so nkonim.” Mma wɔn ani nnnye mʼasehwe ho.
PSA.13.5	Mede me ho to wo dɔ a ɛnsa da no so.
PSA.13.5	Mʼani begye efisɛ, wubegye me nkwa.
PSA.13.6	O 
PSA.14.1	Nkwaseafo ka wɔ wɔn koma mu se, “Onyankopɔn bi nni hɔ.” Wɔn nyinaa yɛ atorofo na wɔayɛ bɔne akɛseakɛse; na wɔn mu baako mpo nyɛ papa.
PSA.14.3	Nanso wɔn nyinaa afom; wɔn nyinaa bɔne yɛ pɛ.
PSA.14.3	Wɔn mu baako mpo nyɛ nea ɛteɛ; ɔbaako mpo nni hɔ.
PSA.14.4	Saa nnebɔneyɛfo yi kyerɛ sɛ wonnim nea wɔreyɛ?
PSA.14.4	Wɔbɔ me nkurɔfo korɔn na wɔtena ase nanso wɔmfɛre me.”
PSA.14.5	Nanso wɔbɛbɔ wɔn hu efisɛ,
PSA.14.5	Onyankopɔn te wɔn a wotie no mu.
PSA.14.6	Nnebɔneyɛfo sɛe ɔhobrɛasefo nhyehyɛe, nanso 
PSA.14.7	Mebɔ mpae sɛ, nkonim befi Sion aba Israel.
PSA.14.7	Sɛ 
PSA.15.1	Hena na ɔbɛsom wɔ Sion, wo bepɔw kronkron no so?
PSA.15.2	Onipa a otie Onyankopɔn wɔ biribiara mu no, na daa ɔyɛ ade trenee, na ne nsɛm yɛ nokware,
PSA.15.3	na ommu afoforo abomfiaa.
PSA.15.3	Ɔnyɛ nʼafɛfo bɔne na onni wɔn ho nseku.
PSA.15.4	Obu wɔn a Onyankopɔn apa wɔn no animtiaa, na odi wɔn a wotie 
PSA.15.4	Ɔkwan biara so, odi ne bɔhyɛ so.
PSA.15.5	Ɔma bosea a, onnye mfantom na wontumi nhyɛ nʼafonom sɛ onni adansekurum.
PSA.15.5	Nea ɔyɛ eyinom no tim hɔ daa.
PSA.16.1	Bɔ me ho ban,
PSA.16.1	O Onyankopɔn; migye wo di sɛ me guankɔbea.
PSA.16.2	Meka kyerɛ 
PSA.16.4	Wɔn a wokodi anyame foforo akyi no twe ɔhaw brɛ wɔn ho.
PSA.16.4	Merenkɔka wɔn afɔrebɔ ho, na merensom wɔn anyame nso.
PSA.16.5	Wo,
PSA.16.6	Wʼakyɛde a wode ma me yɛ nwonwa na ɛyɛ nneɛma pa nso.
PSA.16.7	Mekamfo 
PSA.16.8	Minim sɛ 
PSA.16.8	Ɔbɛn me, na biribiara rentumi mpusuw me.
PSA.16.9	Ɛno nti, mewɔ aseda ne anigye mu.
PSA.16.9	Na mete nka sɛ mewɔ guankɔbea.
PSA.16.10	Efisɛ, wobɔ me ho ban fi owu tumi ase, na worennyaa nea wodɔ no mma ɔnkɔ asaman.
PSA.16.11	Wobɛkyerɛ me kwan a ɛkɔ nkwa mu.
PSA.16.11	Hu a mihu wo no hyɛ me anigye ne anika a ɛnsa da.
PSA.17.1	O 
PSA.17.1	Tie me mpaebɔ a efi adwene pa mu no.
PSA.17.2	Wubebu me bem efisɛ, wunim ade trenee.
PSA.17.3	Wunim me koma mu.
PSA.17.3	Woaba me nkyɛn anadwo; woahwehwɛ me mu nyinaa na woahu sɛ bɔnepɛ biara nni me mu.
PSA.17.4	Menka bɔne sɛnea afoforo yɛ no.
PSA.17.4	Madi wo mmara so na mapae afi basabasayɛ kwan so.
PSA.17.5	Menam wo kwan so daa, na mentoo kwan.
PSA.17.6	Mebɔ mpae,
PSA.17.6	O Onyankopɔn efisɛ, wugye me so; enti dan wʼani kyerɛ me, na tie me nsɛm.
PSA.17.7	Da wo dɔ nwonwaso no adi na gye yɛn nkwa; wo nkyɛn mu de, atamfo rentumi nyɛ yɛn hwee.
PSA.17.7	Bɔ me ho ban sɛnea wobɔ wʼani ho ban.
PSA.17.8	Fa me hyɛ wo ntaban nwini no ase fi amumɔyɛfo nsam.
PSA.17.9	Mʼatamfo atwa me ho ahyia a awudi wɔ wɔn aniwa mu.
PSA.17.10	Wonni ahummɔbɔ, na wɔkasa ahantan so.
PSA.17.11	Baabiara a mɛfa no, wɔka me ho pɛ sɛ wotwa me hwe fam.
PSA.17.12	Wɔte sɛ agyata a wɔretwɛn me atetew me mu asinasin.
PSA.17.13	Bra,
PSA.17.13	Wo ne mʼatamfo nni asi na di wɔn so!
PSA.17.13	Fa wo nkrante no gye me fi nnebɔneyɛfo nsam.
PSA.17.14	Gye me fi wɔn a wɔanya nea wɔrehwehwɛ wɔ wiase yi mu nyinaa no nsam.
PSA.17.14	Fa asotwe a woakora ama wɔn no twe wɔn aso.
PSA.17.14	Ma ebi nka mma wɔn mma ne wɔn mma mma!
PSA.17.15	Nanso mehu wo efisɛ, menyɛɛ bɔne biara; na sɛ minyan a, hu a mihu wo no ma me anigye.
PSA.18.1	Sɛnea medɔ wo fa no,
PSA.18.1	Wone me gyefo.
PSA.18.2	Me Nyankopɔn ne me guankɔbea; enti sɛ mewɔ ne nkyɛn a, bɔne renka me.
PSA.18.2	Ɔbɔ me ho ban sɛ kyɛm.
PSA.18.2	Ɔbɔ me ho ban de me sie dwoodwoo.
PSA.18.3	Mefrɛ 
PSA.18.3	Monkamfo 
PSA.18.4	Owu guu me nkɔnsɔnkɔnsɔn.
PSA.18.4	Ɔsɛe asorɔkye bɔ faa me so.
PSA.18.5	Owu guu me nkɔnsɔnkɔnsɔn maa damoa sum me afiri.
PSA.18.6	Me haw mu, misu frɛɛ 
PSA.18.6	Mefrɛɛ me Nyankopɔn pɛɛ mmoa.
PSA.18.6	Nʼasɔrefi hɔ, ɔtee me nne.
PSA.18.6	Otiee me sufrɛ boaa me.
PSA.18.7	Afei asase wosowee biribiri.
PSA.18.7	Mmepɔw fapem wosowee efisɛ, na Onyankopɔn bo afuw.
PSA.18.8	Wusiw fii ne hwene mu.
PSA.18.8	Na ogyaframa ne gyabiriw a ɛredɛw fii nʼanom.
PSA.18.9	Ɔpaee ɔsoro mu abien, na ɔnam mu baa fam a omununkum aduru ne nan ase sum.
PSA.18.10	Otuu ntɛm so wɔ abɔde bi ntaban so; ɔnam mframa ntaban so kɔe.
PSA.18.11	Ɔde sum kataa ne ho.
PSA.18.11	Omununkum a ɛyɛ duru na nsu a ahyɛ ma twaa ne ho hyiae.
PSA.18.12	Asukɔtwea ne ogya dɛw fi aprannaa a edi nʼanim no mu pae faa omununkum no mu.
PSA.18.14	Ɔtow ne bɛmma no de bɔɔ nʼatamfo hwetee; ɔpaee aprannaa ma woguanee.
PSA.18.15	Ɛpo no so daa hɔ na asase fapem so nso daa hɔ, bere a wokaa wʼatamfo anim,
PSA.18.17	Ogyee me fi atamfo a wɔn ho yɛ hu ne wɔn a wɔtan me nsam efisɛ, na wɔyɛ den dodo ma me.
PSA.18.18	Bere a mewɔ ɔhaw mu, wɔbaa me so, nanso 
PSA.18.19	Ogyee me fii amane mu.
PSA.18.19	Ogyee me efisɛ, nʼani sɔɔ me.
PSA.18.20	Ohyiraa me efisɛ, menyɛ bɔne.
PSA.18.21	Madi 
PSA.18.21	Mentwee me ho mfii me Nyankopɔn ho.
PSA.18.22	Madi ne mmara nyinaa so.
PSA.18.22	Menyɛɛ ne mmara ho asoɔden.
PSA.18.23	Onim sɛ mfomso nni me ho; onim sɛ menyɛ bɔne.
PSA.18.24	Ɛno nti, otua me ka efisɛ, meyɛ ade trenee; na onim nso sɛ menyɛ bɔne.
PSA.18.25	O 
PSA.18.26	Woyɛ kronn ma wɔn a wɔyɛ kronn, na wo bo fuw wɔn a wɔyɛ amumɔyɛ.
PSA.18.27	Wugye ahobrɛasefo nkwa na wobrɛ ahantanfo ase.
PSA.18.28	O 
PSA.18.29	Woma me ahoɔden de kɔ mʼatamfo so, na wosan ma me tumi de di wɔn so.
PSA.18.30	Onyankopɔn, wo nneyɛe yɛ pɛ!
PSA.18.30	Wo nsɛm nni huammɔ.
PSA.18.30	Ɔte sɛ kyɛm ma wɔn a wɔpɛ ne hɔ guankɔbea.
PSA.18.32	Ɔno ne Onyankopɔn a ɔhyɛ me den na ɔma me kwan yɛ dwoodwoo.
PSA.18.33	Ɔkyerɛ me nan kwan sɛ ɔforote.
PSA.18.33	Ɔma me tena dwoodwoo wɔ mmepɔw mu.
PSA.18.34	Ɔkyerɛ me akodi sɛnea metumi de agyan a ɛyɛ den ako.
PSA.18.35	O 
PSA.18.35	Wo hwɛ ama mayɛ kɛse.
PSA.18.35	Wo tumi agye me nkwa.
PSA.18.36	Woabɔ me ho ban afi ɔkyere mu na menhwee ase.
PSA.18.37	Metaa mʼatamfo kyere wɔn.
PSA.18.37	Menhome kosi sɛ mɛsɛe wɔn.
PSA.18.38	Mebɔ wɔn hwe fam na wontumi nsɔre.
PSA.18.38	Wɔda hɔ nkogu mu wɔ mʼanim.
PSA.18.39	Woma me ahoɔden de ko ɔko no ma midi mʼatamfo so.
PSA.18.40	Woma mʼatamfo guan fi me ho; mesɛe wɔn a wɔtan me.
PSA.18.41	Wosu pɛ mmoa nanso obi mmegye wɔn.
PSA.18.41	Wɔfrɛ 
PSA.18.42	Meyam wɔn ma wɔyɛ sɛ mfutuma a mframa bɔ gu.
PSA.18.42	Mitiatia wɔn so sɛ ɔkwan mu atɛkyɛ.
PSA.18.43	Wugyee me fii adɔnyɛfo nsam ma midii amanaman so; nnipa a minnim wɔn mpo abɛyɛ mʼasomfo.
PSA.18.44	Amanfrafo kotow mʼanim; wɔte me nne a, wotie mʼasɛm.
PSA.18.45	Wɔn akokoduru sa na wofi wɔn abankɛse mu ba ahopopo so.
PSA.18.46	Kamfo me gyefo!
PSA.18.46	Pae mu ka Onyankopɔn a ogye me nkwa no kɛseyɛ.
PSA.18.47	Ɔma midi mʼatamfo so nkonim; ɔbrɛ aman a wɔhyɛ mʼase no ase.
PSA.18.48	Ogye me fi mʼatamfo nsam.
PSA.18.48	O 
PSA.18.49	Ɛno nti, mekamfo wo wɔ aman so.
PSA.18.49	Meto ayeyi dwom ma wo.
PSA.18.50	Onyankopɔn ma ne hene di nkonim akɛse; daa ɔda ne dɔ adi kyerɛ nea wayi no,
PSA.18.50	Dawid ne nʼasefo daa nyinaa.
PSA.19.1	Ewim da Onyankopɔn anuonyam adi!
PSA.19.1	Ɛkyerɛ nea wayɛ mu pefee!
PSA.19.2	Ɛda biara ka kyerɛ da a edi so; saa ara na anadwo biara nso yɛ.
PSA.19.3	Ɔkasa nni mu, na wɔnte nne nso,
PSA.19.4	nanso wɔn nne kɔ wiase mmaa nyinaa ma wɔte wɔ asase ano nyinaa.
PSA.19.4	Onyankopɔn bɔɔ atenae wɔ wim maa owia;
PSA.19.5	epue anɔpa ahotɔ mu sɛ ayeforokunu; te sɛ mmirikatufo a ne ho pere no sɛ osi mmirikakane.
PSA.19.6	Ofiti ase wɔ wim ano baabi twa mu kɔ fa.
PSA.19.6	Biribiara rentumi nhintaw ne ho mfi ne hyew no ase.
PSA.19.9	Ɔsom a wɔsom 
PSA.19.10	Ɛho hia sen sikakɔkɔɔ amapa; ɛyɛ dɛ sen ɛwo amapa.
PSA.19.11	Ɛma me, wo somfo, adwene.
PSA.19.11	Manya di a midi so no ho akatua.
PSA.19.12	Obiara ntumi nhu nʼankasa mfomso;
PSA.19.13	Bɔ me ho ban fi ɔboayɛ mu, na mma ho kwan mma ennni me so.
PSA.19.13	Ɛba saa a, mɛyɛ pɛ na made me ho wɔ bɔneyɛ nnadaa mu.
PSA.19.14	Me nsɛm ne mʼadwene nyɛ nea wopɛ,
PSA.19.14	O 
PSA.20.1	Yakob Nyankopɔn mmɔ wo ho ban!
PSA.20.2	Ɔmma wo ne mmoa mfi nʼasɔrefi ne Sion Bepɔw so.
PSA.20.3	Onnye wʼafɔrebɔde nyinaa na ne nyinaa nsɔ nʼani.
PSA.20.4	Ɔmma wo nea ehia wo, na wo nhyehyɛe nyinaa nyɛ ye.
PSA.20.5	Na yɛateɛm adi ahurusi wɔ wo nkonimdi no ho na yɛakamfo Onyankopɔn wɔ nea wayɛ ama wo no ho.
PSA.20.6	Afei minim sɛ 
PSA.20.6	Otie no wɔ ne soro kronkron na ɔnam ne tumi so ama wadi nkonim akɛse.
PSA.20.7	Ebinom de wɔn ho to wɔn nteaseɛnam a wɔde kɔ ɔko so, na afoforo nso de wɔn ho to wɔn apɔnkɔ so, nanso yɛn de, yɛde yɛn ho to yɛn 
PSA.20.8	Saa nnipa no hintiw, hwe ase, na yɛn de, yɛbɛsɔre agyina pintinn.
PSA.20.9	Ma ɔhene nni nkonim,
PSA.20.9	O 
PSA.21.1	O 
PSA.21.2	Woama no nea ne koma pɛ; woayɛ nʼabisade.
PSA.21.3	Wode nhyira dodow brɛɛ no bɛhyɛɛ no sikakɔkɔɔ ahenkyɛw.
PSA.21.4	Obisaa wo nkwa, na womaa no nkwa a enni awiei.
PSA.21.5	Esiane wo mmoa nti, nʼanuonyam so.
PSA.21.5	Woama no din ne tumi.
PSA.21.6	Wo nhyira wɔ ne so daadaa; na ka a woka ne ho no ma odi ahurusi.
PSA.21.7	Ɔhene no gye Otumfoɔ 
PSA.21.8	Ɔhene bɛkyere nʼatamfo nyinaa.
PSA.21.8	Ɔbɛkyere obiara a ɔtan no.
PSA.21.9	Sɛ ɔba a, ɔbɛsɛe wɔn sɛ ogya a ɛredɛw.
PSA.21.10	Ɛrenka wɔn aseni biara; ɔhene no bekunkum wɔn nyinaa.
PSA.21.11	Wɔyɛ nhyehyɛe, sɔre tia no nanso, wɔrenni nkonim.
PSA.21.12	Ɔbɛtow ne bɛmma akyerɛ wɔn so na wɔadan wɔn ho aguan.
PSA.21.13	Yɛkamfo wo,
PSA.21.13	Yɛbɛto nnwom akamfo wo mmaninne.
PSA.22.1	Me Nyankopɔn, me Nyankopɔn, adɛn nti na woagyaw me?
PSA.22.1	Masu mmɔborɔsu repɛ mmoa, nanso ennu.
PSA.22.2	Mefrɛ wo awia, me Nyankopɔn, nanso wunnye me so.
PSA.22.2	Mefrɛ wo anadwo, nanso minnya home.
PSA.22.3	Nanso wɔasi wo hene sɛ ɔkronkronni a Israel kamfo wo.
PSA.22.4	Yɛn nenanom de wɔn ho too wo so; wɔde wɔn ho too wo so, na wugyee wɔn nkwa.
PSA.22.5	Wɔfrɛɛ wo, na wɔnam so fii amane mu.
PSA.22.5	Wɔde wɔn ho too wo so, na woanni wɔn huammɔ.
PSA.22.6	Mprempren, menyɛ onipa bio.
PSA.22.6	Meyɛ osunson a wommu no na obiara tiatia ne so.
PSA.22.7	Obiara a ohu me di me ho fɛw.
PSA.22.7	Wɔtwe wɔn tɛkrɛma wosow wɔn ti.
PSA.22.8	Wɔka se, “Wode wo ho too 
PSA.22.8	Sɛ 
PSA.22.9	Wo na wode me fi mʼawo mu bae dwoodwoo.
PSA.22.9	Na meyɛ akokoaa no, wo na wohwɛɛ me so.
PSA.22.10	Efi bere a wɔwoo me na mede me ho metoo wo so, na woyɛ me Nyankopɔn daa.
PSA.22.11	Ntew wo ho mfi me ho!
PSA.22.11	Amane abɛn, na ɔboafo nni baabi.
PSA.22.12	Mʼatamfo atwa me ho ahyia sɛ anantwinini.
PSA.22.12	Wɔatwa me ho ahyia te sɛ anantwinini a wɔn ho yɛ hu a wofi Basan.
PSA.22.13	Wobuebue wɔn anom te sɛ agyata a wɔrepɔ so retetew me.
PSA.22.14	Mʼahoɔden asa; asa te sɛ nsu a wɔahwie agu fam.
PSA.22.14	Me nnompe ahodwow.
PSA.22.14	Me koma ayɛ sɛ nku a anan.
PSA.22.15	Me menewa mu ayow te sɛ mfutuma.
PSA.22.15	Na me tɛkrɛma tare mʼanom.
PSA.22.15	Woagyaw me sɛ minwu wɔ mfutuma mu.
PSA.22.16	Nnebɔneyɛfo atwa me ho ahyia; wɔte sɛ akramankuw a wɔaka me ahyɛ wɔn ntam.
PSA.22.16	Wɔkeka me nsa ne me nan.
PSA.22.17	Me nnompe nyinaa apuepue.
PSA.22.17	Mʼatamfo hwɛ me haa.
PSA.22.18	Wɔbɔ me ntade so ntonto kyekyɛ ma wɔn ho.
PSA.22.19	O 
PSA.22.19	Bra ntɛm begye me nkwa!
PSA.22.20	Gye me fi nkrante ano; gye me nkwa fi saa akraman yi mu.
PSA.22.21	Gye me nkwa fi saa agyata yi mu.
PSA.22.21	Minni mmoa biara wɔ saa anantwinini yi mu.
PSA.22.22	Mɛka nea woayɛ akyerɛ me nkurɔfo.
PSA.22.22	Mɛkamfo wo wɔ wɔn aguabɔ ase.
PSA.22.23	“Monkamfo no, mo a moyɛ 
PSA.22.23	Munni no ni, mo a moyɛ Yakob asefo!
PSA.22.23	Monsom no, mo Israelfo!
PSA.22.24	Ɔnto ohiani anaa ɔmanehunufo agyaagyaamu.
PSA.22.24	Onnyaw wɔn hɔ na mmom sɛ wɔfrɛ no a, ogye wɔn so.”
PSA.22.25	Bagua no nyinaa anim na mɛkamfo wo wɔ nea woayɛ ama me no ho.
PSA.22.25	Wɔn a wɔsom wo no anim na mɛbɔ afɔre a mahyɛ ho bɔ no.
PSA.22.26	Ahiafo bedi dodow biara a wɔpɛ.
PSA.22.26	Wɔn a wɔba 
PSA.22.26	Wɔbɛkɔ so daa daa.
PSA.22.27	Aman nyinaa bɛkae 
PSA.22.27	Wɔn a wɔwɔ wiase afanan nyinaa bɛkɔ ne nkyɛn akɔsom no.
PSA.22.29	Ahantanfo nyinaa bɛkotow no.
PSA.22.29	Adasamma nyinaa bɛkotow no.
PSA.22.30	Nkyirimma nyinaa bɛsom no.
PSA.22.30	Nnipa bɛka Awurade ho asɛm akyerɛ nkyirimma.
PSA.22.31	Wɔbɛka akyerɛ wɔn a wonnya nwoo wɔn no se, “Awurade gyee ne nkurɔfo nkwa.”
PSA.23.2	Ɔma meda wura frɔmfrɔm adidibea.
PSA.23.2	Ogya me kɔ nsu a ɛho dwo ho.
PSA.23.3	Odwudwo me kra.
PSA.23.3	Ɔde me fa akwantrenee so, ne din nti.
PSA.23.4	Sɛ menam owu sum kabii mu mpo a, minsuro,
PSA.23.4	Wʼabaa ne wo poma na ɛkyerɛ me kwan.
PSA.23.5	Wotow me pon mʼatamfo anim.
PSA.23.5	Wode ngo fɔw me tirim.
PSA.23.5	Me kuruwa yɛ ma bu so.
PSA.23.6	Yiye ne adɔe nko na ebedi mʼakyi me nkwa nna nyinaa; na mɛtena 
PSA.24.1	Wiase ne nea ɛwɔ mu nyinaa yɛ 
PSA.24.1	Asase ne wɔn a wɔte so nyinaa yɛ 
PSA.24.2	Osii wɔ nsu ase akyirikyiri wɔ asase ase,
PSA.24.2	na ɔtoo ne fapem wɔ ɛpo no ase hɔ.
PSA.24.3	Hena na ɔwɔ tumi sɛ ɔkɔ 
PSA.24.3	Hena na obetumi akɔ ne fi kronkron no mu?
PSA.24.4	Ɛyɛ wɔn a wɔyɛ ade trenee na wodwen adwene pa na wɔnsom anyame na wɔnhyɛ bɔ hunu no.
PSA.24.5	Onyankopɔn bebu wɔn bem.
PSA.24.6	Saa nnipa no na wɔba Onyankopɔn nkyɛn.
PSA.24.6	Wɔn na wɔba Yakob Nyankopɔn anim.
PSA.24.7	Mummue ɔpon no kɛse.
PSA.24.7	Mummue tete apon no na ɔhene kɛse no bɛfa mu.
PSA.24.8	Hena ne saa ɔhene kɛse yi?
PSA.24.8	Ɔno ne 
PSA.24.9	Mummue ɔpon no kɛse.
PSA.24.9	Mummue tete apon no na ɔhene kɛse no bɛfa mu.
PSA.24.10	Hena ne saa ɔhene kɛse yi?
PSA.24.10	Nkonimdi 
PSA.25.1	O, wo 
PSA.25.2	wo mu, me Nyankopɔn, na mahotoso wɔ.
PSA.25.2	Gye me fi nkogu animguase mu.
PSA.25.2	Mma mʼatamfo ani mmmere me.
PSA.25.3	Wɔn a wɔde wɔn ho to wo so no nni nkogu, na mmom wɔn a wɔsɔre tia wo no.
PSA.25.4	Kyerɛ me wʼakwan,
PSA.25.4	O 
PSA.25.5	Kyerɛ me na mentena ase wo nokware mu; efisɛ, wo ne me Nyankopɔn a wugye me nkwa.
PSA.25.5	Daa mede me ho to wo so.
PSA.25.6	Kae,
PSA.25.6	O 
PSA.25.7	Fa me mmabun mu bɔne ne mfomso kyɛ me.
PSA.25.7	Kae me wo dɔ a wode dɔ me daa no,
PSA.25.8	Esiane sɛ 
PSA.25.9	Ɔkyerɛ ahobrɛasefo ɔkwan pa ne nʼapɛde.
PSA.25.10	Ɔde nokware ne ɔdɔ di wɔn a wodi nʼapam ne ne mmara so no anim.
PSA.25.11	Di wo bɔhyɛ so,
PSA.25.12	Wɔn a wotie 
PSA.25.13	Wobenya nkɔso daa, na wɔn mma afa asase no.
PSA.25.15	Mede me ho to 
PSA.25.16	Dan wʼani hwɛ me,
PSA.25.16	O 
PSA.25.17	Yi me dadwene ne me haw nyinaa fi me so.
PSA.25.18	Dwen me mmɔborɔyɛ ne mʼamanehunu ho na fa me bɔne nyinaa kyɛ me.
PSA.25.19	Hwɛ atamfo dodow a mewɔ; hwɛ ɔtan a wɔtan me.
PSA.25.20	Bɔ me ho ban na gye me nkwa.
PSA.25.20	Yi me fi nkogu mu.
PSA.25.20	Merebɛpɛ guankɔbea wɔ wo nkyɛn.
PSA.25.21	Me trenee ne me nokware nhwɛ me so efisɛ, mewɔ wo mu ahotoso.
PSA.25.22	O,
PSA.25.22	Onyankopɔn, gye wo man Israel fi wɔn haw mu.
PSA.26.1	Bu me bem,
PSA.26.1	O 
PSA.26.2	Sɔ me hwɛ,
PSA.26.3	Wo dɔ a wodɔ me daa no yɛ mʼakwankyerɛ; wo nokware no kyerɛ me kwan daa.
PSA.26.4	Me ne ahuhufo mmɔ.
PSA.26.4	Me ne nyaatwomfo nni hwee yɛ.
PSA.26.5	Me ne nnebɔneyɛfo mmɔ, na mekwae mifi wɔn ho.
PSA.26.7	Meto aseda nnwom na mepae mu ka wʼanwonwade.
PSA.26.8	Mʼani gye ofi a wote mu no ho,
PSA.26.8	O 
PSA.26.9	Nsɛe me mfra nnebɔneyɛfo no.
PSA.26.9	Gye me fi awudifo nsam;
PSA.26.10	nnipa a daa wɔyɛ bɔne na daa wɔasiesie wɔn ho ama adanmudegye no.
PSA.26.11	Me de, meyɛ ade trenee; hu me mmɔbɔ na gye me nkwa.
PSA.26.12	Amane mu, me ho nka; mekamfo 
PSA.27.2	Sɛ nnebɔneyɛfo toa me pɛ sɛ wokum me a, wohintiw, hwe ase.
PSA.27.3	Sɛ asraafodɔm mpo twa me ho hyia a, merensuro da; sɛ atamfo ba me so a, mede me ho bɛto Onyankopɔn so ara.
PSA.27.4	Ade baako na mabisa 
PSA.27.5	Ɔhaw mu, ɔbɛma me guankɔbea; ɔbɛhwɛ me so wɔ ne fi na wabɔ me ho ban ɔbotan a ɛkorɔn so.
PSA.27.6	Enti medi mʼatamfo a wɔatwa me ho ahyia so nkonim.
PSA.27.6	Mede anigye bɛbɔ no afɔre wɔ ne fi.
PSA.27.6	Mɛto dwom; mɛkamfo 
PSA.27.7	Hu me mmɔbɔ na gye me so!
PSA.27.8	Wokae se, “Bra na bɛsom me.” Mibuae se, “Mɛba,
PSA.27.9	Mfa wo ho nhintaw me.
PSA.27.9	Mma wo bo mmfuw me; mpam wo somfo.
PSA.27.9	Woayɛ me boafo; nnyaw me hɔ; nkɔ nnya me,
PSA.27.9	O Onyankopɔn, mʼagyenkwa.
PSA.27.10	Mʼagya ne me na begyaw me hɔ, nanso 
PSA.27.11	Kyerɛ me,
PSA.27.12	Nnyaw me mma mʼatamfo, wɔn a wɔde atoro ne ahunahuna ba me so no.
PSA.27.13	Minim sɛ mɛtena ase ahu 
PSA.27.14	Fa wo ho to 
PSA.27.14	Nya gyidi.
PSA.27.14	Mpa abaw.
PSA.27.14	Fa wo ho to 
PSA.28.1	O 
PSA.28.1	Sɛ woannye me so a mɛfra wɔn a wɔkɔ asaman no mu.
PSA.28.2	Sɛ misu frɛ se boa me na mema me nsa so kyerɛ wo fi hɔ a, tie me.
PSA.28.3	Mmu me fɔ mfa me mfra nnebɔneyɛfo, wɔn a wɔyɛ bɔne no; nnipa a wɔn anom nsɛm yɛ dɛ nanso wɔwɔ ɔtan wɔ wɔn koma mu no mu.
PSA.28.4	Twe wɔn aso wɔ nea wɔayɛ no so; wɔn bɔne a wɔayɛ no so.
PSA.28.4	Twe wɔn aso wɔ wɔn nneyɛe nyinaa so.
PSA.28.4	Nea ɛfata wɔn no, fa ma wɔn!
PSA.28.5	Wonhu nea 
PSA.28.6	Kamfo 
PSA.28.7	Ɔboa me na mʼani gye.
PSA.28.7	Mede ayeyi nnwom kamfo no.
PSA.28.9	Yɛ wɔn guanhwɛfo na hwɛ wɔn so daa nyinaa.
PSA.29.1	Mo ɔsorosorofo, monkamfo 
PSA.29.2	Monkamfo ne din a anuonyam ahyɛ no ma no.
PSA.29.2	Sɛ Kronkronni no pue a, monkotow no.
PSA.29.3	Wɔte 
PSA.29.3	Anuonyam Nyankopɔn bɔ aprannaa ma ne nne tra ɛpo so.
PSA.29.4	Wɔte 
PSA.29.5	Lebanon sida mpo.
PSA.29.6	Ɔma Lebanon ne Sirion mmepɔw nyinaa huruhuruw te sɛ nantwi ba.
PSA.29.8	Ne nne ma sare so wosow.
PSA.29.8	Ɔwosow Kadeɛ sare.
PSA.30.1	Mekamfo wo,
PSA.30.2	Misu frɛɛ wo sɛ boa me,
PSA.30.2	O 
PSA.30.3	yii me fii damoa no mu.
PSA.30.3	Na anka meresian akɔ ase pɛɛ, nanso wosan maa me nkwa.
PSA.30.4	Monto ayeyi nnwom mma 
PSA.30.4	Monkae nea Kronkronni no ayɛ, na monna no ase!
PSA.30.5	Nʼabufuw nkyɛ, na ne papayɛ wɔ hɔ nkwa nna nyinaa.
PSA.30.5	Nusu begu anadwo, nanso ahosɛpɛw bɛba anɔpa.
PSA.30.6	Minyaa ogye nti mekae se, “Wɔrenni me so da.”
PSA.30.7	Woyɛɛ me yiye,
PSA.30.8	Mefrɛɛ wo,
PSA.30.9	“Mfaso bɛn na wubenya wɔ me wu ho?
PSA.30.9	Na sɛ mekɔ damoa mu a, wunya dɛn?
PSA.30.9	Awufo betumi akamfo wo?
PSA.30.9	Wobetumi apae mu aka wo papayɛ?
PSA.30.10	Tie me,
PSA.30.10	Boa me, 
PSA.30.11	Woama mʼawerɛhow adan anigye asaw; woafa mʼawerɛhow ma anigye atwa me ho ahyia.
PSA.30.12	Enti merenyɛ komm.
PSA.30.12	Mɛto dwom akamfo wo.
PSA.30.12	Mɛda wo ase daa daa.
PSA.31.1	Mereba wo nkyɛn,
PSA.31.1	Woyɛ Onyankopɔn treneeni.
PSA.31.1	Mesrɛ wo sɛ gye me nkwa!
PSA.31.2	Tie me!
PSA.31.2	Gye me nkwa mprempren!
PSA.31.2	Yɛ me guankɔbea na bɔ me ho ban na gye me nkwa.
PSA.31.3	Woyɛ me guankɔbea ne me hwɛfo.
PSA.31.3	Kyerɛ me kwan na di mʼanim sɛnea woahyɛ me bɔ no.
PSA.31.4	Gye me fi firi a wɔasum me no mu.
PSA.31.4	Bɔ me ho ban fi amane mu.
PSA.31.5	Mede me ho hyɛ wo hwɛ pa ase.
PSA.31.5	Wubegye me nkwa,
PSA.31.6	Wukyi wɔn a wɔsom anyamehunu, enti mede me ho to wo so.
PSA.31.7	Mʼani begye na madi ahurusi esiane wo dɔ a wodɔ me daa nti.
PSA.31.7	Wuhuu mʼamanehunu; wunim me haw.
PSA.31.8	Woamma mʼatamfo ankyere me; woama mitumi kɔ baabiara a mepɛ.
PSA.31.9	Hu me mmɔbɔ,
PSA.31.10	Awerɛhow ama mahaw, na osu atew me nkwa nna so.
PSA.31.10	Me haw ama mayɛ mmerɛw, na me nnompe mpo akisa.
PSA.31.11	Mʼatamfo nyinaa ne mʼafɛfo titiriw bɔ me ahohora; nnipa a wonim me suro me.
PSA.31.11	Sɛ wohu me wɔ kwan so a, woguan.
PSA.31.12	Obiara werɛ afi me te sɛ nea mawu.
PSA.31.12	Mete sɛ biribi a wɔatow akyene.
PSA.31.13	Mete sɛ atamfo ka asomsɛm; ahunahuna atwa me ho ahyia.
PSA.31.13	Wɔrepam me tiri so apɛ me akum me.
PSA.31.14	Nanso mede me ho ato wo so,
PSA.31.14	O 
PSA.31.15	Daa mehyɛ wo hwɛ ase.
PSA.31.15	Gye me fi mʼatamfo ne wɔn a wɔtaa me no nsam.
PSA.31.16	Fa ayamye hwɛ wo somfo.
PSA.31.16	Gye me nkwa wɔ wo dɔ a ɛnsa da no mu.
PSA.31.17	Mefrɛ wo se,
PSA.31.17	Mmom ma nnebɔneyɛfo anim ngu ase; ma wɔnkɔ asaman komm.
PSA.31.18	Bɔ atorofo ne ahantanfo ne wɔn a wɔka nsɛm tia atreneefo ano.
PSA.31.19	Nnepa a woakora ama wɔn a wɔhyɛ wo anuonyam no yɛ nwonwa.
PSA.31.19	Obiara nim sɛ wo ye, na wobɔ wɔn a wɔde wɔn ho to wo so ho ban.
PSA.31.20	Wode wɔn sie wʼanim dwoodwoo fi nnipa nsusuw bɔne ho.
PSA.31.20	Woka wɔn hyɛ wo nwini ase yi wɔn fi atamfo kasatia mu.
PSA.31.21	Kamfo 
PSA.31.21	Sɛ ɛba sɛ wɔatwa me ho ahyia aba me so no, ne dɔ a oyi no adi kyerɛ me no yɛ nwonwa.
PSA.31.22	Misuroe, na misusuwii sɛ wapam me afi nʼanim.
PSA.31.22	Nanso bere a misu frɛɛ no se ɔmmɛboa me no, ɔtee me su.
PSA.31.23	Mo a mugye 
PSA.31.24	Mo a mowɔ anidaso wɔ 
PSA.31.24	Mo bo nyɛ duru.
PSA.32.1	Nhyira nka wɔn a wɔde wɔn bɔne firi wɔn, na wogyaa wɔn bɔne mu ma ɛka.
PSA.32.2	Nhyira nka nea 
PSA.32.3	Bere a manka me bɔne no, ɛma mebrɛe me su mu da no nyinaa.
PSA.32.3	Wotwee mʼaso awia ne anadwo,
PSA.32.4	Awia ne anadwo, wotwee mʼaso,
PSA.32.5	Afei mekaa me bɔne kyerɛɛ wo.
PSA.32.5	Mamfa bɔne a mayɛ ansie.
PSA.32.5	Meyɛɛ mʼadwene sɛ mɛka akyerɛ wo, na wode ne nyinaa kyɛɛ me.
PSA.32.6	Enti ɛsɛ sɛ wɔn a wodi wo nokware no su frɛ wo ahohia mu.
PSA.32.6	Sɛ ɔhaw ntoatoaso ba wɔn ba a, ɛrenka wɔn.
PSA.32.7	Wone me guankɔbea; wubegye me afi ɔhaw mu.
PSA.32.7	Meto wo nkwagye ho dwom dennen efisɛ, wobɔ me ho ban.
PSA.32.9	Monnyɛ sɛ ɔpɔnkɔ anaa afurumpɔnkɔ a wonnim hwee nti, wɔnam nnareka ne hama so kyerɛ no kwan ma ɔbrɛ ne ho ase no.”
PSA.32.10	Ɔdebɔneyɛfo behu amane, nanso wɔn a wɔde wɔn ho to 
PSA.32.11	Mo a moyɛ atreneefo no, momma mo ani nnye na munni ahurusi wɔ nea 
PSA.32.11	Mo a mutie no, monteɛm nni ahurusi!
PSA.33.1	Mo a moyɛ atreneefo, nea 
PSA.33.2	Monna 
PSA.33.3	Monto dwom foforo mma no.
PSA.33.3	Momfa nyansa mmɔ sanku no na monteɛm ahurusi so!
PSA.33.5	Ne dɔ hyɛ asase so ma daa.
PSA.33.7	Ɔboaa ɛpo nyinaa ano koguu faako.
PSA.33.7	Ɔtoo ɛpo hahanaa no mu wɔ nʼakorae.
PSA.33.8	Asase sofo nyinaa, munsuro 
PSA.33.8	Wiasefo nyinaa, monhyɛ no anuonyam.
PSA.33.9	Ɔkasae na wɔbɔɔ asase; na ne tumi mu na biribiara bae.
PSA.33.10	Wamma wɔanyɛ wɔn nhyehyɛe.
PSA.33.11	Nanso, ɔno de, ne nhyehyɛe wɔ hɔ daa.
PSA.33.11	Ne botae wɔ hɔ daa nyinaa.
PSA.33.12	Asomdwoe nka kurow a ne Nyankopɔn ne 
PSA.33.12	Nhyira nka nnipa a wayi wɔn sɛ ne de!
PSA.33.14	Ofi baabi a odi hene no hwɛ wɔn a wɔte asase so nyinaa.
PSA.33.15	Onim wɔn komam na onim nea wɔyɛ nyinaa.
PSA.33.16	Ɛnyɛ ɔhene asraafo tumi so na ɔnam di nkonim.
PSA.33.16	Ɛnyɛ ɔsraani ahoɔden so na ɔnam di nkonim.
PSA.33.17	Ɔsa mu apɔnkɔ ho nni mfaso wɔ nkonimdi mu.
PSA.33.17	Wɔn ahoɔden ntumi nnye nkwa.
PSA.33.19	Ogye wɔn fi owu mu.
PSA.33.19	Ɔkɔm kɛse mu, ɔhwɛ wɔn.
PSA.33.20	Yɛn ani da 
PSA.33.20	Ɔyɛ yɛn guankɔbea ne yɛn boafo.
PSA.33.21	Ne nti, yɛn ani agye.
PSA.33.21	Yegye ne din kronkron no di.
PSA.33.22	Ma wo dɔ a wodɔ yɛn daa no nka yɛn ho,
PSA.34.1	Mɛda 
PSA.34.1	Merennyae no kamfo da.
PSA.34.2	Mɛkamfo no wɔ nea wayɛ ama me no ho.
PSA.34.2	Wɔn a wɔhyɛ wɔn so nyinaa ntie na wɔn ani nnye!
PSA.34.3	Mo ne me nkamfo 
PSA.34.4	Mefrɛɛ 
PSA.34.5	Wɔn a wɔhyɛ wɔn so hwɛ no na wɔn ani gye; wɔrenni wɔn huammɔ.
PSA.34.6	Onnibie frɛ no na ogye wɔn so; ogye wɔn fi wɔn haw nyinaa mu.
PSA.34.7	Wɔn a wotie 
PSA.34.8	Wʼankasa hwɛ ye a 
PSA.34.8	Nhyira nka wɔn a wonya guankɔbea wɔ ne mu.
PSA.34.9	Wɔn a wotie no no, nya nea ehia wɔn nyinaa.
PSA.34.10	Agyata mpo, sɛ wonnya aduan a, ɔkɔm de wɔn; nanso wɔn a wotie 
PSA.34.11	Me nnamfonom nkumaa, mummetie me, na menkyerɛ mo sɛnea mobɛhyɛ 
PSA.34.12	Mopɛ sɛ motena anigye mu?
PSA.34.12	Mopɛ nkwa tenten ne ahotɔ?
PSA.34.13	Ɛnne munnyae bɔne kasa ne atoro twa.
PSA.34.14	Munnyae bɔne yɛ na monyɛ papa; momfa mo koma nyinaa ntiw asomdwoe akyi.
PSA.34.16	Nanso nnebɔneyɛfo de, otia wɔn; nti sɛ wowu a, ɛnkyɛ, wɔnkae wɔn.
PSA.34.17	Atreneefo frɛ 
PSA.34.18	Ogye wɔn a wɔn anidaso asa nkwa.
PSA.34.19	Ɔhaw bebree to onipa pa; nanso,
PSA.34.21	Bɔne kum ɔdebɔneyɛfo.
PSA.34.21	Wɔbɛtwe wɔn a wɔtan trenee aso.
PSA.34.22	Wɔn a woguan toa no no wɔn ho renka.
PSA.35.1	Tia wɔn a wotia me,
PSA.35.2	Fa wo kyɛm ne wo nkatabo begye me.
PSA.35.3	Ma wo peaw ne wʼabonnua so tia wɔn a wɔtaa me.
PSA.35.3	Ka kyerɛ me se wubegye me.
PSA.35.4	Wɔn a wɔpɛ sɛ wokum me no, di wɔn so na gu wɔn anim ase!
PSA.35.4	Na wɔn a wɔyɛ adwene tia me no ma wɔnsan wɔn akyi na wɔn adwene nyɛ basaa.
PSA.35.5	Ma wɔnyɛ sɛ ntɛtɛ a mframa bɔ gu wɔ bere a 
PSA.35.6	Ma wɔn akwan nnuru sum na emu nyɛ toro bere a 
PSA.35.7	Wosum me firi kwa na wotuu amoa tenten sɛ mentɔ mu.
PSA.35.8	Nanso ansa na wobehu no na ɔsɛe akyere wɔn dedaw.
PSA.35.8	Wɔn ara wɔn firi beyi wɔn na ɛde wɔn akɔ sɛe mu.
PSA.35.9	Na 
PSA.35.10	Mifi me koma nyinaa mu bɛka akyerɛ 
PSA.35.10	Wobɔ ahoɔmmerɛwfo ho ban fi ahoɔdenfo ho, ɛnna wobɔ mmɔborɔfo nso ho ban fi asisifo ho.”
PSA.35.11	Nnebɔneyɛfo di adanse tia me na wɔde bɔne a minnim ho hwee to me so.
PSA.35.12	Wɔde bɔne tua papa a meyɛ so ka nam so ma mepa abaw.
PSA.35.13	Nanso bere a wɔyaree no, mifuraa ayiasetam na mannidi nso; misii me ti ase bɔɔ mpae
PSA.35.14	sɛnea mɛbɔ mpae ama adamfo anaa onua bi.
PSA.35.14	Mekɔɔ so twaa agyaadwo sɛ obi a ɔresu ne na.
PSA.35.15	Nanso ɔhaw too me no, wɔn nyinaa ani gyei, boaa wɔn ho ano, dii me ho fɛw.
PSA.35.15	Amamfrafo hwee me, na wɔkɔɔ so hwee me ara.
PSA.35.16	Wɔhwɛɛ me ɔtan so te sɛ nnipa a wodi obubuafo ho fɛw.
PSA.35.17	Awurade, wobɛkɔ so ahwɛ wɔn saa ara akosi da bɛn?
PSA.35.17	Gye me fi wɔn nsam.
PSA.35.17	Gye me nkwa fi saa agyata yi nsam.
PSA.35.18	Na mɛda wo ase wɔ wo manfo anim.
PSA.35.18	Mɛkamfo wo wɔ wɔn nyinaa anim.
PSA.35.19	Mma mʼatamfo, saa atorofo no, nni me nkogu no ho ahurusi.
PSA.35.19	Mma wɔn a wɔtan me kwa nni mʼawerɛhow ho ahurusi.
PSA.35.20	Wɔnkasa sɛ nnamfo; na mmom wɔfa akwan horow so twa asomdwoepɛfo ho atoro.
PSA.35.21	Wɔteɛm ka to me so se, “Yehuu nea woyɛe no!”
PSA.35.22	Nanso wo,
PSA.35.22	O 
PSA.35.22	Enti nyɛ komm, Awurade; ntew wo ho nkɔ akyiri!
PSA.35.23	Keka wo ho,
PSA.35.23	O Awurade, na bɔ me ho ban.
PSA.35.23	Sɔre, me Nyankopɔn, na ka ma me.
PSA.35.24	Woyɛ ɔtreneeni;
PSA.35.24	O 
PSA.35.24	Mma mʼatamfo nni ahurusi wɔ mʼamanehunu ho.
PSA.35.25	Mma wonnsise wɔn ho se, “Yɛapam no afi yɛn ho, na saa na na yɛrehwehwɛ!”
PSA.35.26	Ma wɔn a wodi ahurusi wɔ mʼamanehunu ho no nni nkogu koraa, na wɔn adwene nyɛ basabasa; ma aniwu ne animguase nka wɔn a wɔka se woye sen me no.
PSA.35.27	Ma wɔn a wɔpɛ sɛ wohu sɛ wɔagyaa me no nteɛteɛm ahosɛpɛw so se, “
PSA.35.27	Nʼani sɔ ne somfo nkonimdi.”
PSA.35.28	Na mɛpae mu maka wo treneeyɛ na mɛkamfo wo daa nyinaa.
PSA.36.1	Bɔne kasa kyerɛ ɔdebɔneyɛfo ma edu ne koma mu pɛɛ; ɔpa Onyankopɔn na onni no ni.
PSA.36.2	Esiane sɛ odwen nʼankasa ho nti, osusuw sɛ Onyankopɔn renhu ne bɔne mmu no fɔ.
PSA.36.3	Ne kasa yɛ bɔne na atoro ahyɛ no ma; afei ɛnyɛ ade a nyansa wɔ mu na ɔyɛ.
PSA.36.4	Ɔda mpa so no, na ɔredwen bɔne ho.
PSA.36.4	Biribiara nni hɔ a ɔyɛ a, eye.
PSA.36.4	Na ɔmpɛ sɛ ogyaa bɔneyɛ.
PSA.36.5	Wo nokware du sorosoro.
PSA.36.6	Wo trenee hɔre te sɛ mmepɔw.
PSA.36.6	Wʼatɛntrenee mu dɔ sɛ ɛpo mu.
PSA.36.6	Nnipa ne mmoa nyinaa hyɛ wo nsa.
PSA.36.7	O Onyankopɔn, wo dɔ a ɛnsa da no som bo!
PSA.36.7	Yenya guankɔbea wɔ wo ntaban nwini no ase.
PSA.36.8	Yedi nnuan bebree a wode ma yɛn no.
PSA.36.8	Woma yɛnom wʼadom asuten no mu.
PSA.36.9	Wone nkwa nyinaa ti, esiane wo hann nti, yehu hann no.
PSA.36.10	Kɔ so dɔ wɔn a wonim wo no, na yɛ atreneefo papa.
PSA.36.11	Mma ahantanfo mma me so; anaa mma nnebɔneyɛfo mma me nnguan.
PSA.36.12	Hwɛ baabi a nnebɔneyɛfo atetew ahwe.
PSA.36.12	Wɔn na wɔdeda hɔ a wontumi nsɔre no.
PSA.37.1	Mma wo werɛ nnhow wɔ nnebɔneyɛfo ho; mma wʼani mmmere wɔn a wɔyɛ bɔne.
PSA.37.2	Wɔbɛhyew te sɛ sare a awo.
PSA.37.2	Wobewu te sɛ afifide a atwintwam.
PSA.37.3	Fa wo ho to 
PSA.37.3	Tena asase no so na bɔne amma wo so.
PSA.37.4	Hwehwɛ ahotɔ wɔ 
PSA.37.5	Fa wo ho ma 
PSA.37.6	ɔbɛma wo treneeyɛ ada adi te sɛ owigyinae mu awia.
PSA.37.7	Tɔ wo bo ase na twɛn nea 
PSA.37.8	Nni awerɛhow na mma wo bo mmfuw; ɛde ɔhaw na ɛba.
PSA.37.9	Wɔn a wogye 
PSA.37.10	Ɛrenkyɛ, nnebɔneyɛfo bɛyera.
PSA.37.10	Wobɛhwehwɛ wɔn nanso worenhu wɔn;
PSA.37.11	ahobrɛasefo nsa bɛka asase no na wɔanya asomdwoe.
PSA.37.12	Ɔdebɔneyɛfo wowɔ ɔtreneeni ase, na ɔde ɔtan aniwa hwɛ no.
PSA.37.13	Nanso Awurade serew nnebɔneyɛfo efisɛ, onim sɛ ɛrenkyɛ na wɔasɛe wɔn.
PSA.37.14	Ɔdebɔneyɛfo twe ne nkrante na ɔkoa ne tadua mu de kum ahiafo, mmɔborɔfo ne atreneefo.
PSA.37.15	Nanso wɔn ankasa nkrante ano na wobewuwu, na wubebu wɔn tadua mu.
PSA.37.16	Kakra a ɔtreneeni wɔ no som bo sen nnebɔneyɛfo ahonya nyinaa
PSA.37.17	efisɛ,
PSA.37.19	Wɔrenhu amane bere bɔne mu.
PSA.37.19	Ɔkɔm kɛse mu wobedidi ama aso wɔn.
PSA.37.20	Nanso nnebɔneyɛfo bewuwu.
PSA.37.21	Ɔdebɔneyɛfo bɔ bosea, nanso ontumi ntua da, nanso ɔtreneeni yɛ ayamye!
PSA.37.22	Wɔn a 
PSA.37.24	Sɛ wɔhwe ase a wɔrenka fam efisɛ,
PSA.37.25	Mabɔ akora mprempren.
PSA.37.25	Matena ase akyɛ nanso minhuu ɔtreneeni a 
PSA.37.26	Bere biara ɔma kwa, na ɔfɛm afoforo; na ne mma yɛ nhyira.
PSA.37.27	Twe wo ho fi bɔne ho na yɛ papa na wʼasefo bɛtena asase no so daa daa.
PSA.37.28	Efisɛ,
PSA.37.28	Ɔbɔ wɔn ho ban daa nyinaa.
PSA.37.28	Nanso ɔbɛpam nnebɔneyɛfo asefo.
PSA.37.29	Atreneefo benya asase no na wɔatena so daa nyinaa.
PSA.37.30	Ɔtreneeni nsɛm mu wɔ aba, na daa ɔyɛ pɛ.
PSA.37.31	Ɔde ne Nyankopɔn mmara sie ne koma mu a ommu so.
PSA.37.32	Ɔdebɔneyɛfo dɛɛdɛɛ ɔtreneeni hwehwɛ sɛ okum no,
PSA.37.33	nanso,
PSA.37.34	Ma wʼani nna 
PSA.37.35	Bere bi na minim ɔdebɔneyɛfo bi a na ɔtane nnipa ani.
PSA.37.35	Ɔkorɔn sen obiara te sɛ Lebanon sida.
PSA.37.36	Akyiri yi, mefaa hɔ nanso manhu no.
PSA.37.36	Mehwehwɛɛ no, nanso manhu no.
PSA.37.37	Hwɛ sɛnea onipa pa no brɛ nʼani ase hwɛ ɔtreneeni no.
PSA.37.37	Ɔsomdwoeni wɔ asefo,
PSA.37.38	nanso nnebɔneyɛfo de, wɔsɛe wɔn koraa na wɔpopa wɔn asefo.
PSA.37.40	Ɔboa wɔn, gye wɔn; ogye wɔn fi nnebɔneyɛfo nsam efisɛ, wɔde no yɛ wɔn guankɔbea.
PSA.38.1	O 
PSA.38.2	Wode wʼagyan apira me.
PSA.38.2	Woabɔ me ahwe fam.
PSA.38.3	Wʼabufuw no nti mewɔ yaw a ano yɛ den mu.
PSA.38.3	Me bɔne nti, ɔyare adidi me honam nyinaa.
PSA.38.4	Me bɔne reyiri fa me; ɛyɛ adesoa a emu yɛ me duru.
PSA.38.5	Esiane sɛ magyimi nti, mʼakuru bɔn na ɛreporɔw.
PSA.38.6	Makotow ma wɔabubu me.
PSA.38.6	Mitwa agyaadwo daa nyinaa.
PSA.38.7	Atiridii rekum me.
PSA.38.7	Mereyɛ awu.
PSA.38.8	Mabrɛ a mapɛkyɛw koraa.
PSA.38.8	Me koma redi yaw na yaw ama merepene.
PSA.38.9	O Awurade, wunim nea me kɔn dɔ.
PSA.38.9	Wote mʼapinisi nyinaa.
PSA.38.10	Me koma repere.
PSA.38.10	Mʼahoɔden asa na mʼaniwa adum.
PSA.38.11	Me nnamfo ne mʼafipamfo remmɛn me; mʼakuru nti, mʼabusuafo mpo twe wɔn ho fi me ho.
PSA.38.12	Wɔn a wɔpɛ sɛ wokum me no, sum me firi na wɔn a wɔpɛ sɛ wopira me no, hunahuna me; wonnyae sɛ wɔpɛ me bɔne da.
PSA.38.13	Mete sɛ ɔsotifo; mente asɛm.
PSA.38.13	Mete sɛ mumu; mintumi nkasa.
PSA.38.14	Mete sɛ obi a ɔmma mmuae efisɛ, mente asɛm.
PSA.38.15	Nanso mede me ho to wo so,
PSA.38.15	O 
PSA.38.16	Mma mʼatamfo ani nnye mʼamanehunu ho.
PSA.38.16	Mma wɔmmfa mʼasehwe nhoahoa wɔn ho.
PSA.38.17	Mereyɛ ahwe ase enti mewɔ yaw mu daa.
PSA.38.18	Meka me bɔne.
PSA.38.18	Ɛma me werɛ how.
PSA.38.19	Mʼatamfo wɔ apɔwmuden ne ahoɔden.
PSA.38.19	Bebree wɔ hɔ a wɔtan me kwa.
PSA.38.20	Wɔn a wɔde bɔne tua papa ka no tia me efisɛ, mebɔ mmɔden sɛ mɛyɛ papa.
PSA.38.21	Nnyaw me,
PSA.38.21	O 
PSA.38.21	Nkɔ akyiri, O me Nyankopɔn!
PSA.38.22	Boa me mprempren,
PSA.38.22	Awurade, mʼagyenkwa.
PSA.39.1	Mekae se, “Nea meyɛ biara, mɛhwɛ yiye na meremma me tɛkrɛma nyɛ bɔne; sɛ ɔdebɔneyɛfo bɛn me a, merenka hwee.”
PSA.39.2	Meyɛɛ komm.
PSA.39.2	Manka asɛm baako po; manka biribi a ɛfa ade pa ho.
PSA.39.2	Nanso mʼamanehunu kɔɔ so ara
PSA.39.3	maa ahopere hyɛɛ me so.
PSA.39.3	Migu so redwen no, na me haw mu remia.
PSA.39.3	Mantumi antena a mimmisa se,
PSA.39.4	“
PSA.39.4	Da bɛn na mewu?
PSA.39.4	Kyerɛ me bere a me nkwa bɛba awiei.”
PSA.39.5	Wɔatew me nkwa nna so!
PSA.39.5	Wʼani so de, me nkwa nna nka hwee.
PSA.39.5	Nokware, ɔteasefo biara nsen mframa mu tutuw;
PSA.39.6	ɔnsen sunsumma.
PSA.39.6	Nea ɔyɛ biara yɛ ɔkwa; ɔboa ahonya ano nanso onnim nea ɛbɛyɛ ne de.
PSA.39.7	Afei ɛdɛn na memfa me ho nto so,
PSA.39.7	Awurade?
PSA.39.7	Mede me ho to wo so.
PSA.39.8	Gye me fi me bɔne nyinaa mu.
PSA.39.8	Na mma agyimifo nserew me.
PSA.39.9	Mɛyɛ komm.
PSA.39.9	Merenka asɛm baako po efisɛ, wo na woma mihu amane saa.
PSA.39.10	Ntwe mʼaso bio.
PSA.39.10	Mereyɛ awu wɔ wo nsa ano.
PSA.39.11	Wode animka na ɛtwe onipa bɔne aso te sɛ afofantɔ sɛe nea ɔpɛ.
PSA.39.11	Nokware, afei onipa nte sɛ mframa mu tutuw bio.
PSA.39.12	Tie me mpaebɔ,
PSA.39.12	Meyɛ wo hɔho mmere tiaa bi sɛ yɛn nenanom pɛ.
PSA.39.13	Gyaa me na minnya ahotɔ ansa na mafi ha a mente ase bio.
PSA.40.1	Mede boasetɔ twɛnee 
PSA.40.1	Afei ɔtee me nne ne sufrɛ.
PSA.40.2	Oyii me fii amane amoa a ɛyɛ owu amoa mu.
PSA.40.2	Ɔde me sii ɔbotan so a bɔne bi nka me.
PSA.40.3	Ɔkyerɛɛ me dwom foforo to; dwom a wɔde yi yɛn Nyankopɔn ayɛ.
PSA.40.3	Dodow a wohu eyi no, ɛbɛbɔ wɔn kɔkɔ ma wɔde wɔn ho ato 
PSA.40.4	Nhyira nka wɔn a wɔde wɔn ho to 
PSA.40.5	Woayɛ nneɛma bebree ama yɛn,
PSA.40.5	O 
PSA.40.5	Woayɛ nhyehyɛe a ɛyɛ nwonwa bebree ama yɛn.
PSA.40.5	Merentumi nka ne nyinaa; ɛdɔɔso dodo.
PSA.40.6	Wonhwehwɛ afɔrebɔ ne ɔhyew afɔre; wompɛ mmoa a wɔhyew wɔn mu wɔ afɔremuka so.
PSA.40.6	Saa ara nso na wompɛ afɔre a wɔbɔ de popa bɔne.
PSA.40.6	Mmom, woama me aso sɛ memfa ntie wo,
PSA.40.7	enti mibuae se, “Me ni; nsɛm a wokae se minni so no wɔ Mmara nhoma no mu.
PSA.40.8	Mʼani gye sɛ meyɛ wʼapɛde, me Nyankopɔn!
PSA.40.8	Mede wo nkyerɛkyerɛ sie me koma mu.”
PSA.40.9	Wo nkurɔfo nyinaa bɔ gua a,
PSA.40.9	Wunim sɛ merennyae ka da.
PSA.40.10	Memfaa nkwagye ho asɛm no nsiei.
PSA.40.10	Daa meka wo nokware ne boa a woboa ho asɛm.
PSA.40.10	Wo nkurɔfo bɔ gua a, menka mʼano ntom wɔ wo nokware ne pɛ a daa wopɛ yɛn asɛm no ho.
PSA.40.11	Wo dɔ ne wo nokware no begye me nkwa daa daa.
PSA.40.12	Ɔhaw bebree atwa me ho ahyia; ɛdɔɔso a merentumi nkan!
PSA.40.12	Me bɔne adɔɔso, enti afei minhu ade bio.
PSA.40.12	Ɛdɔɔso sen me tinhwi a ɛwɔ me tiri so; enti mapa abaw.
PSA.40.13	Gye me nkwa,
PSA.40.13	Boa me mprempren!
PSA.40.14	Wɔn a wɔpɛ sɛ wokum me no, ma wonni wɔn so na wɔn adwene nyɛ basabasa.
PSA.40.14	Ma wɔn a me haw nti wɔn ani agye no, ntew nsan na wɔn anim ngu ase.
PSA.40.15	Wɔn a wodi me ho fɛw no, ma wɔn koma ntu wɔ wɔn nkogu ho.
PSA.40.16	Ma wɔn a wɔba wo nkyɛn no ani nnye na wonni ahurusi.
PSA.40.16	Ma wɔn a wɔda wo nkwagye no so ase no nka daa se, “
PSA.40.17	Mayɛ mmerɛw, na ahia me,
PSA.40.17	O Awurade, nanso wo werɛ mfi me.
PSA.40.17	Wone mʼagyenkwa ne me Nyankopɔn; yɛ ntɛm begye me!
PSA.41.1	Nhyira nka wɔn a ahiafo asɛm yɛ wɔn asɛnhia.
PSA.41.2	Ɔbɛma wɔn ahotɔ wɔ asase no so.
PSA.41.2	Ɔrennyaa wɔn mma wɔn atamfo tumi.
PSA.41.4	Mekae se, “Mayɛ bɔne atia wo,
PSA.41.5	Mʼatamfo ka atirimmɔdensɛm fa me ho.
PSA.41.5	Wɔpɛ sɛ miwu na werɛ fi me.
PSA.41.6	Wɔn a wobehu me no nyɛ nokwafo.
PSA.41.6	Wɔboa nsɛm a ennim wɔ me ho no ano na wɔakɔka wɔ mmaa nyinaa.
PSA.41.7	Wɔn a wɔtan me no keka me ho asomsɛm kyerɛ wɔn ho wɔn ho.
PSA.41.7	Wɔbɔ wɔn tirim ka nea ennim fa me ho.
PSA.41.8	Wɔka se, “Ne yare no mu yɛ den.
PSA.41.8	Ɔrensɔre mfi ne mpa so bio.”
PSA.41.9	Mpo, me yɔnko pa ara a mede me ho too ne so; nea me ne no too nsa didii, asɔre atia me.
PSA.41.10	Hu me mmɔbɔ,
PSA.41.11	Wɔrenni me so nkonim na minim sɛ wʼani sɔ me.
PSA.41.12	Wobɛboa me efisɛ, meyɛ ade trenee.
PSA.41.12	Wode me besie wo nkyɛn daa daa.
PSA.41.13	Kamfo 
PSA.41.13	Israel Nyankopɔn.
PSA.41.13	Kamfo no nnɛ ne daa nyinaa!
PSA.41.13	Amen! Amen!
PSA.42.1	Sɛnea ɔforote pere hwehwɛ nsu no, saa ara na mepere hwehwɛ wo,
PSA.42.1	O Onyankopɔn.
PSA.42.2	Wo ho sukɔm de me.
PSA.42.2	Onyankopɔn teasefo, bere bɛn na metumi akɔ akɔsom wo wɔ wʼanim?
PSA.42.3	Misu awia ne anadwo na nusu nko ne mʼaduan.
PSA.42.3	Bere nyinaa mʼatamfo bisa me se, “Wo Nyankopɔn wɔ he?”
PSA.42.4	Sɛ mekae mmere bi a atwam no a, ɛhye me koma mu; bere a me ne nnipakuw kɔɔ Onyankopɔn fi na midii wɔn anim bere a yɛnam na wɔde anigye ne ahosɛpɛw to dwom yi Onyankopɔn ayɛ no.
PSA.42.5	Adɛn na me werɛ ahow?
PSA.42.5	Adɛn na nsɛm rehaw me?
PSA.42.5	Mede mʼani bɛto Onyankopɔn so, na bio, mɛkamfo no, mʼagyenkwa ne me Nyankopɔn.
PSA.42.6	O, me Nyankopɔn, awerɛhow ahyɛ me kra so, enti mefi Yordan asase so,
PSA.42.6	Hermon Bepɔw ne Misar Bepɔw so akae wo.
PSA.42.7	Wʼasorɔkye abu afa me so, na awerɛhow ahyɛ me so sɛ nsuyiri, sɛ nsuworo a egyigye.
PSA.42.9	Mibisa wo,
PSA.42.9	Adɛn nti na ɛsɛ sɛ mekɔ so hu amane wɔ mʼatamfo atirimmɔden mu?”
PSA.42.10	Wɔn kasatia abubu me; sɛ wɔkɔ so bisa me se, “Wo Nyankopɔn no wɔ he?” no.
PSA.42.11	Adɛn nti na me werɛ ahow saa?
PSA.42.11	Adɛn nti na me ho yeraw me?
PSA.42.11	Mede me ho bɛto Onyankopɔn so, na bio, mɛkamfo no, mʼagyenkwa ne me Nyankopɔn.
PSA.43.1	O Onyankopɔn, bu me bem na gye me fi nnebɔneyɛfo nsam; gye me fi atorofo ne nnebɔneyɛfo nsam!
PSA.43.2	Wone me hwɛfo.
PSA.43.2	Adɛn nti na woagyaw me?
PSA.43.2	Adɛn nti na ɛsɛ sɛ mekɔ so hu amane wɔ mʼatamfo atirimmɔden mu?
PSA.43.3	Soma wo hann ne wo nokware na enni mʼanim mfa me mmra Sion, wo bepɔw Kronkron no so ne wo fi a wote mu no mu.
PSA.43.4	Afei mɛkɔ wʼafɔremuka no anim,
PSA.43.4	O Onyankopɔn; wo mu na mʼahotɔ fi.
PSA.43.4	Mɛbɔ me sanku na mato dwom makamfo wo, O Onyankopɔn, me Nyankopɔn.
PSA.43.5	Adɛn nti na me werɛ ahow saa?
PSA.43.5	Adɛn nti na me ho yeraw me saa?
PSA.43.5	Mede me ho bɛto Onyankopɔn so, na bio mɛkamfo no, mʼagyenkwa ne me Nyankopɔn.
PSA.44.1	Yɛate wɔ yɛn ankasa yɛn asom, O Onyankopɔn.
PSA.44.1	Yɛn nenanom aka ho asɛm akyerɛ yɛn;
PSA.44.1	nneɛma akɛse a woyɛe wɔn bere so no nyinaa, wɔaka akyerɛ yɛn; saa tete mmere no:
PSA.44.2	sɛnea wopamoo abosonsomfo na wobɔɔ wo nkurɔfo atenase wɔ wɔn asase so no, sɛnea wotwee aman foforo aso, na womaa wo de nyaa nkɔso no.
PSA.44.3	Wo nkurɔfo amfa wɔn nkrante na edii asase no so.
PSA.44.3	Ɛnyɛ wɔn tumi so na wɔnam dii so.
PSA.44.3	Wo tumi ne wʼahoɔden, ɔka a wokae se wobɛba hɔ no na ɛdaa ɔdɔ a wodɔ wɔn no adi.
PSA.44.4	Woyɛ me hene ne me Nyankopɔn; wokyɛ wo nkurɔfo nkonimdi,
PSA.44.5	na yɛnam wo tumi so di yɛn atamfo so.
PSA.44.6	Memfa me ho nto mʼagyan anaa me nkrante so sɛ ennye me nkwa.
PSA.44.7	Nanso woagye yɛn afi yɛn atamfo nsam adi wɔn a wɔtan yɛn so.
PSA.44.8	Yɛbɛkamfo wo daa na yɛada wo ase daa daa.
PSA.44.9	Nanso afei woatwe wo ho sɛ wonni yɛn so.
PSA.44.9	Afei wo ne yɛn asraafodɔm no nkɔ bio.
PSA.44.10	Woama yɛaguan yɛn atamfo ama wɔafa yɛn agyapade.
PSA.44.11	Woama kwan ama wɔakum yɛn sɛ nguan.
PSA.44.11	Wopetee yɛn amanfrafo nkurow so.
PSA.44.12	Wotɔn wo ara wo nkurɔfo aboɔmmerɛw sɛnea wɔn ho nni mfaso biara.
PSA.44.13	Yɛn afipamfo huu nea woyɛɛ yɛn, na wodii yɛn ho fɛw, serewee.
PSA.44.14	Woama yɛn anim agu ase wɔ aman anim.
PSA.44.14	Wɔwosow wɔn ti de serew yɛn.
PSA.44.15	Daa na mʼanim agu ase.
PSA.44.15	Ahohora adura me
PSA.44.16	fi mʼatamfo ne wɔn a wokyi me kasatia mu.
PSA.44.17	Eyinom nyinaa aba yɛn so, nanso yɛn werɛ mfi wo, na yemmuu apam a wo ne yɛn hyehyɛe no nso so.
PSA.44.18	Yennii wo huammɔ.
PSA.44.18	Yemmuu wo mmara so.
PSA.44.19	Nanso wugyaa yɛn wɔ nkekaboa mu a mmoa biara mfi baabi.
PSA.44.19	Wugyaa yɛn sum kabii mu.
PSA.44.20	Sɛ yegyaee yɛn Nyankopɔn som kɔsom anyame foforo bi a,
PSA.44.21	anka nea ɛbɛyɛ biara wubehu.
PSA.44.21	Efisɛ, wunim yɛn nsusuwii.
PSA.44.22	Nanso wo nti na daa nyinaa wokum yɛn sɛ nguan no.
PSA.44.23	Keka wo ho, Awurade! Adɛn nti na woada?
PSA.44.23	Sɔre! Nnyaw yɛn afebɔɔ saa!
PSA.44.24	Adɛn nti na wode wo ho ahintaw yɛn?
PSA.44.24	Mma wo werɛ mmfi yɛn amanehunu ne yɛn haw!
PSA.44.25	Wɔapɛkyɛw yɛn wɔ fam.
PSA.44.25	Yegu mfutuma mu a wodi yɛn so.
PSA.44.26	Bɛboa yɛn!
PSA.44.26	Esiane ɔdɔ a wodɔ yɛn daa nti, gye yɛn nkwa.
PSA.45.1	Nsɛm a ɛyɛ dɛ hyɛ mʼadwene ma bere a merehyehyɛ saa dwom yi ama ɔhene no.
PSA.45.1	Ɛte sɛ ɔkyerɛwfo pa kyerɛwdua, anwensɛm ayɛ pɛ me tɛkrɛma so.
PSA.45.2	Wʼahoɔfɛ twa mmarima nyinaa mu.
PSA.45.2	Wo kasa yɛ dɛ.
PSA.45.2	Onyankopɔn ahyira wo daa.
PSA.45.3	Fa wo nkrante, ɔhene kɛse; wʼanim yɛ nyam na woyɛ otumfoɔ.
PSA.45.4	Kɔ wʼanim tumi ne nkonimdi so fa bɔ nokware ne papa ho ban.
PSA.45.4	Wʼahoɔden bɛma woadi nkonim akɛse!
PSA.45.5	Wo bɛmma ano yɛ nnam; ɛwowɔ wʼatamfo koma mu; aman hwe ase wɔ wo nan ase.
PSA.45.6	Ahemman a Onyankopɔn de ama wo no bɛtena hɔ daa daa.
PSA.45.6	Wode nokware di wo nkurɔfo so;
PSA.45.7	wodɔ ade trenee na wukyi ade bɔne.
PSA.45.7	Ɛno nti na Onyankopɔn, wo Nyankopɔn ayi wo de ahotɔ ahyira wo asen ɔhene biara no.
PSA.45.8	Kurobow ne pɛperɛ hua wɔ wo ntade mu.
PSA.45.8	Nnwomhyehyɛfo gye wʼani wɔ ahemfi a wɔde asonse asiesie hɔ no mu.
PSA.45.9	Ahemfo mmabea na wɔka mmea a wɔwɔ wo fi ho, na wʼahengua nifa so na ɔhemmea gyina a ɔhyɛ sikakɔkɔɔ a ɛyɛ fɛ yiye agude.
PSA.45.10	Ɔhene yere ayeforo, tie asɛm a meka; ma wo werɛ mfi wo nkurɔfo ne wʼabusuafo.
PSA.45.11	Wʼahoɔfɛ bɛma ɔhene adɔ wo; ɔno ne wo wura, enti ɛsɛ sɛ wutie no.
PSA.45.12	Nnipa a wofi Tiro bɛbrɛ wo akyɛde.
PSA.45.12	Adefo bɛdɛfɛdɛfɛ wo.
PSA.45.13	Ɔhene babea no wɔ ahemfi hɔ.
PSA.45.13	Ne ho yɛ fɛ papa bi.
PSA.45.13	Wɔde sikakɔkɔɔ asaawa na ɛpam nʼatade.
PSA.45.14	Ɔhyɛ nʼatade pa yi na wɔde no kɔmaa ɔhene a nʼayeforo mmaawa di nʼakyi a, wɔde wɔn nyinaa kɔmaa ɔhene no.
PSA.45.15	Wɔde ahosɛpɛw ne anigye na ɛkɔɔ ɔhene no ahemfi hɔ.
PSA.45.16	Wo, me hene, wobɛwo mma bebree a wobedi wɔn nenanom ade sɛ ahemfo, na wobɛyɛ wɔn adedifo wɔ asase so nyinaa.
PSA.45.17	Me dwom yi bɛma din a woagye no atena hɔ daa daa, na obiara bɛkamfo wo nna a ɛreba no nyinaa mu.
PSA.46.1	Onyankopɔn ne yɛn guankɔbea ne yɛn ahoɔden a wasiesie ne ho sɛ ɔbɛboa ɔhaw bere mu.
PSA.46.2	Enti sɛ asase rewosow koraa a, yensuro, na sɛ mmepɔw tutu kogu ɛpo bon mu nso a, saa ara.
PSA.46.3	Sɛ ɛpo huru so anibere so na nkoko wosow nhuruso no mu a, saa ara.
PSA.46.4	Asu bi wɔ hɔ a ɛde ahokeka ba Onyankopɔn kurow mu,
PSA.46.4	Ɔsorosoroni kronkron no fi.
PSA.46.5	Onyankopɔn te saa kurow no mu, na obiara rensɛe no da; anɔpahema, ɔbɛba abɛboa.
PSA.46.6	Aman ho popo na ahemman nso wosow.
PSA.46.6	Onyankopɔn pae aprannaa na asase mene.
PSA.46.7	Yakob Nyankopɔn yɛ yɛn guankɔbea.
PSA.46.8	Bɛhwɛ nea 
PSA.46.8	Hwɛ anwonwade a wayɛ wɔ asase so.
PSA.46.9	Ɔpata wiase ko nyinaa.
PSA.46.9	Obubu agyan, sɛe mpeaw, hyew nkatabo.
PSA.46.10	Ɔka se, “Munnyae ɔko no na munhu sɛ me ne Onyankopɔn, aman so tumfoɔ ne wiase tumfoɔ.”
PSA.46.11	Yakob Nyankopɔn yɛ yɛn guankɔbea.
PSA.47.1	Nnipa nyinaa, mommɔ mo nsam ahosɛpɛw so!
PSA.47.1	Monto nnwom dennen nkamfo Onyankopɔn.
PSA.47.2	Ɛsɛ sɛ wosuro 
PSA.47.2	Ɔyɛ ɔhene kɛse a odi wiase nyinaa so.
PSA.47.3	Ɔma yedii nnipa so nkonim.
PSA.47.3	Ɔma yedii aman so.
PSA.47.4	Oyii asase a yɛte so yi maa yɛn.
PSA.47.4	Ɛyɛ agyapade a ne nkurɔfo a ɔdɔ wɔn de hoahoa wɔn ho.
PSA.47.5	Onyankopɔn aforo nʼahengua.
PSA.47.5	Ahosɛpɛw nteɛteɛm ne torobɛnto nne ba hɔ bere a 
PSA.47.6	To ayeyi dwom ma Onyankopɔn.
PSA.47.6	To ayeyi dwom ma yɛn hene!
PSA.47.7	Onyankopɔn yɛ wiase nyinaa hene.
PSA.47.7	Momfa nnwom nyi nʼayɛ.
PSA.47.8	Onyankopɔn tena nʼahengua kronkron no so.
PSA.47.8	Odi aman so.
PSA.47.9	Aman so difo ne Onyankopɔn nkurɔfo a wɔyɛ Abraham asefo bɔ gua.
PSA.47.9	Ne tumi sen asraafo Nyinaa.
PSA.47.9	Ɔyɛ Otumfoɔ.
PSA.48.2	Sion,
PSA.48.2	Onyankopɔn bepɔw no korɔn na ɛyɛ fɛ.
PSA.48.2	Ɔhene kɛse no kurow no de ahosɛpɛw ba wiase mmaa nyinaa.
PSA.48.3	Onyankopɔn ada no adi sɛ asomdwoe wɔ ne mu wɔ kurow no aban akɛse no mu.
PSA.48.4	Ahemfo yi boaa wɔn ho ano kotuaa Sion bepɔw.
PSA.48.5	Nanso wohui no, ɛyɛɛ wɔn nwonwa.
PSA.48.5	Wosuroe, enti woguanee.
PSA.48.6	Ɛhɔ na ehu ne ɔhonam mu yaw kaa wɔn te sɛ ɔbea a awo aka no,
PSA.48.7	anaasɛ ɛhyɛn a ɛrebɔ mpata biribibiri wɔ ahum mu.
PSA.48.8	Yɛate nea Onyankopɔn ayɛ na mprempren yɛahu wɔ yɛn Nyankopɔn,
PSA.48.9	Wo fi no mu,
PSA.48.9	O Onyankopɔn, na yedwen daa dɔ a wowɔ no ho.
PSA.48.10	Nnipa kamfo wo mmaa nyinaa, na wo din atrɛw wɔ asase so mmaa nyinaa.
PSA.48.10	Wudi hene nokwarem.
PSA.48.11	Ma Sionfo ani nnye.
PSA.48.11	Wubu atɛntrenee.
PSA.48.11	Ma ahosɛpɛw mmra Yuda nkurow mu!
PSA.48.12	Onyankopɔn nkurɔfo twa Sion ho hyia kan nʼabantenten.
PSA.48.13	Hwɛ nʼafasuw na hwɛ nʼaban akɛse no yiye na woaka ho asɛm akyerɛ nkyirimma.
PSA.48.14	“Saa Onyankopɔn yi yɛ yɛn Nyankopɔn daa daa.
PSA.48.14	Obedi yɛn anim nna a ɛreba no nyinaa mu.”
PSA.49.1	Obiara ntie saa asɛm yi!
PSA.49.1	Muntie, nnipa a mowɔ mmaa nyinaa,
PSA.49.2	akɛse ne nketewa, adefo ne ahiafo nyinaa.
PSA.49.3	Mʼadwenem bɛdɔ.
PSA.49.3	Mɛka anyansasɛm.
PSA.49.4	Mebu bɛ na makyerɛ ase bere a merebɔ me sanku.
PSA.49.5	Minsuro bɔne bi bere a atamfo
PSA.49.6	ne nnebɔneyɛfo a wɔde wɔn ho to ahonya so na wɔhoahoa wɔn ho wɔ wɔn ahonya mu no atwa me ho ahyia.
PSA.49.7	Onipa ntumi nnye ne ho mfi ɔhaw mu; ɔrentumi ntua ne nkwa ho ka mma Onyankopɔn.
PSA.49.8	Efisɛ, onipa nkwa so akatua bo yɛ den.
PSA.49.8	Nea obetumi atua no
PSA.49.9	rentumi ntwe no mfi damoa mu mma ɔntena nkwa mu daa daa.
PSA.49.10	Obiara nim pefee sɛ anyansafo mpo wu.
PSA.49.10	Saa ara na nkwaseafo ne agyimifo nso wu.
PSA.49.10	Wɔn nyinaa gyaw wɔn ahonya no hɔ ma wɔn asefo.
PSA.49.11	Wɔn adamoa yɛ wɔn fi afebɔɔ.
PSA.49.11	Ɛwom sɛ na wɔwɔ wɔn ara wɔn nsase nanso ɛhɔ na wɔtena daa nyinaa.
PSA.49.12	Onipa kɛseyɛ rentumi nnye no nkwa mfi owu mu.
PSA.49.12	Ɛyɛ dɛn ara a, obewu te sɛ nea mmoa nso wu.
PSA.49.13	Hwɛ nea ɛba wɔn a wɔde wɔn ho to wɔn ho so no so, nea ɛba wɔn a wɔn ani sɔ wɔn ahonya no so.
PSA.49.14	Wɔadome wɔn sɛ wonwu sɛ nguan, na Owu na ɔbɛyɛ wɔn hwɛfo.
PSA.49.14	Atreneefo bedi wɔn so nkonim bere a wɔn honam aporɔw wɔ asaman a ne kwan ne wɔn afi ware no.
PSA.49.15	Nanso Onyankopɔn begye me.
PSA.49.15	Obegye me afi owu tumi ase.
PSA.49.16	Sɛ onipa nya ne ho a, mma ɛnhaw wo; na sɛ onya ma ɛboro so nso a, saa ara.
PSA.49.17	Sɛ owu a, ɔrentumi mfa nkɔ.
PSA.49.17	Nʼahonya no ne no renkɔ damoa mu.
PSA.49.18	Mpo sɛ obi ani sɔ asetena yi na esiane sɛ odi yiye nti, nnipa kamfo no a,
PSA.49.19	ɔbɛkɔ akɔka nʼasefo ho wɔ owu mu a esum wɔ hɔ daa nyinaa no.
PSA.49.20	Onipa kɛseyɛ rentumi nnye no mfi owu mu; obewu te sɛ nea mmoa wu ara pɛ!
PSA.50.1	Otumfoɔ 
PSA.50.2	Onyankopɔn hyerɛn fi Sion, kurow a ne fɛ so nni.
PSA.50.3	Yɛn Nyankopɔn reba nanso ɔremma komm; ogya frama di nʼanim.
PSA.50.3	Ahum dennen atwa ne ho ahyia.
PSA.50.4	Ɔfrɛ soro ne asase adansefo sɛ wɔmmɛhwɛ sɛ ɔrebu ne nkurɔfo atɛn.
PSA.50.5	Ɔka se, “Boaboa me gyidifo ano brɛ me; wɔn a wɔnam afɔrebɔ so ne me yɛɛ apam no.”
PSA.50.6	Ɔsoro pae mu ka se,
PSA.50.6	Onyankopɔn yɛ ɔtreneeni, na ɔno ankasa yɛ ɔtemmufo.
PSA.50.7	Muntie, me nkurɔfo; mɛkasa.
PSA.50.7	Medi adanse atia wo,
PSA.50.7	Israel.
PSA.50.7	Mene Onyankopɔn, mo Nyankopɔn no.
PSA.50.8	Ɛnyɛ mo afɔrebɔ no anaa ɔhyew afɔre a mobɔ ma me daa no nti na mereka mo anim.
PSA.50.9	Merenhwehwɛ anantwinini mfi mo mfuw mu.
PSA.50.9	Saa ara na merenhwehwɛ mmirekyi mfi mo nguankuw mu.
PSA.50.10	Kwae mu mmoa nyinaa yɛ me de.
PSA.50.10	Anantwi a wɔwɔ mmepɔw mpempem so nso saa ara.
PSA.50.11	Wuram nnomaa nyinaa ne nneɛma a nkwa wɔ mu a wɔwɔ mfum nso yɛ me de.
PSA.50.12	“Sɛ ɔkɔm dee me a, anka merenka nkyerɛ mo; efisɛ, wiase ne nea ɛwɔ mu nyinaa yɛ me de.
PSA.50.13	Mewe anantwinini, nom mmirekyi mogya anaa?
PSA.50.14	Momma aseda a moda Onyankopɔn no nyɛ afɔre a mobɔ ma no, na momfa biribiara a mohyɛ Otumfoɔ no ho bɔ no mma no.
PSA.50.15	Amane mu, momfrɛ me na megye mo na mobɛkamfo me.”
PSA.50.16	Nanso Onyankopɔn bisa nnebɔneyɛfo no se, “Adɛn nti na moka me mmara?
PSA.50.16	Adɛn nti na moka mʼapam ho asɛm?
PSA.50.17	Mompɛ sɛ mɛteɛteɛ mo so.
PSA.50.17	Mopoo me mmara.
PSA.50.18	Owifo biara a mubehu no no, mofa no yɔnko na mo ne awaresɛefo bɔ.
PSA.50.19	Daa musiesie mo ho sɛ mobɛka bɔne; monkyɛ atorotwa ho.
PSA.50.20	Moasiesie mo ho sɛ moka asɛm to mo nuanom so na mopɛ mfomso tia wɔn.
PSA.50.21	Moayɛ eyinom nyinaa; nanso manka hwee, enti mususuw sɛ mete sɛ mo.
PSA.50.21	Nanso afei meka mo anim ma asɛm no mu da hɔ ma mo.
PSA.50.22	Mo a moantie me, muntie asɛm yi, anyɛ saa a, mɛsɛe mo na obi nni hɔ a obegye mo nkwa.
PSA.50.23	Aseda a mobɛda no yɛ afɔre a ɛhyɛ me anuonyam na akyinnye biara nni ho sɛ megye wɔn a wotie me no nkwa.”
PSA.51.1	Hu me mmɔbɔ,
PSA.51.1	O Onyankopɔn, wɔ dɔ a wodɔ me daa nti.
PSA.51.1	Esiane wʼahummɔbɔ kɛse nti, popa me bɔne!
PSA.51.2	Hohoro mʼamumɔyɛ nyinaa na tew me ho fi me bɔne mu!
PSA.51.3	Mihu me mfomso; daa mekae me bɔne.
PSA.51.4	Mayɛ bɔne atia wo; atia wo nko.
PSA.51.4	Na mayɛ nea woka se ɛyɛ amumɔyɛ.
PSA.51.4	Enti sɛ wubu me atɛn a, na ɛfata.
PSA.51.4	Na wudi bem nso sɛ wubu me fɔ.
PSA.51.5	Meyɛ bɔne fi mʼawosu mu; efi da a wɔwoo me no, na meyɛ bɔne.
PSA.51.6	Nokware na wohwehwɛ.
PSA.51.6	Fa wo nyansa hyɛ mʼadwene mu.
PSA.51.7	Yi me bɔne na me ho bɛtew.
PSA.51.7	Hohoro me ho na mɛhoa asen sukyerɛmma.
PSA.51.8	Ma mente ahosɛpɛw ne anigye.
PSA.51.8	Ɛwom, woabubu me pasaa de; nanso me ho bɛtɔ me bio.
PSA.51.9	Kata wʼani wɔ me bɔne ho na popa mʼamumɔyɛ nyinaa.
PSA.51.10	Ma me koma mu ntew,
PSA.51.10	O Onyankopɔn, na fa nokware honhom foforo hyɛ me mu.
PSA.51.11	Mpam me mfi wʼanim.
PSA.51.11	Nyi wo honhom kronkron, mfi me mu.
PSA.51.12	Ma me ahosɛpɛw a efi wo nkwagye mu no bio.
PSA.51.12	Na ma ɛnyɛ me pɛ sɛ metie wo.
PSA.51.13	Na mɛkyerɛ nnebɔneyɛfo wo mmara na wɔbɛsan aba wo nkyɛn.
PSA.51.14	Fa me nkwa kyɛ me,
PSA.51.14	O Onyankopɔn, na gye me nkwa na mede anigye bɛda wo trenee adi.
PSA.51.15	Boa me na menkasa,
PSA.51.15	Awurade, na mɛkamfo wo.
PSA.51.16	Wompɛ afɔrebɔ anka mɛbɔ wo bi.
PSA.51.16	Ɔhyew afɔre nsɔ wʼani.
PSA.51.17	Mʼafɔrebɔ yɛ ahobrɛase honhom,
PSA.51.17	O Onyankopɔn.
PSA.51.17	Worempo ahobrɛase ne koma a anu ne ho.
PSA.51.18	O Onyankopɔn, ma Sion nhu wʼayamye na boa no na ɔnto Yerusalem afasuw no.
PSA.51.19	Na afei wʼani bɛsɔ afɔrebɔ a edi mu ne ɔhyew afɔre ne anantwinini afɔre a wɔbɛbɔ wɔ wʼafɔremuka so.
PSA.52.1	Ɔkɛseɛ, adɛn nti na wohoahoa wo ho wɔ wo bɔne ho?
PSA.52.1	Onyankopɔn dɔ wɔ hɔ daa.
PSA.52.2	Woyɛ nhyehyɛe de sɛe afoforo; wo tɛkrɛma yɛ nnam sɛ oyiwan.
PSA.52.2	Bere biara wopɛ atoro foforo twa.
PSA.52.3	Wʼani gye bɔne ho sen papa.
PSA.52.3	Saa ara na wʼani gye atoro ho sen nokware.
PSA.52.4	Wʼani gye sɛ wode wʼanom nsɛm pira afoforo; wo ɔtorofo!
PSA.52.5	Eyi nti,
PSA.52.5	Onyankopɔn bɛsɛe wo pasaa; ɔbɛkyere wo, na watwe wo afi wo fi.
PSA.52.5	Obeyi wo afi ateasefo mu.
PSA.52.6	Atreneefo behu eyi na wɔasuro; na wɔbɛserew wo aka se,
PSA.52.7	“Hwɛ, oyi ne onipa a wamfa ne ho anto Onyankopɔn so ampɛ nkwagye no.
PSA.52.7	Mmom, ɔde ne ho too nʼahonya dodow so na ɔpɛɛ guankɔbea wɔ amumɔyɛ mu.”
PSA.52.8	Nanso mete sɛ ngodua a ɛrenyin wɔ Onyankopɔn fi.
PSA.52.8	Mede me ho to ne dɔ a ɔdɔ me daadaa no so.
PSA.52.9	Daa mɛda wo ase,
PSA.52.9	Onyankopɔn, wɔ nea woayɛ no so wɔ nnipa nyinaa anim.
PSA.52.9	Mɛpae mu maka se, woyɛ trenee.
PSA.53.1	Nkwaseafo ka wɔ wɔn koma mu se, “Onyankopɔn bi nni baabi.” Wɔn nyinaa yɛ amumɔyɛfo a wɔayɛ bɔne akɛseakɛse a wɔn mu baako koraa nni hɔ a ɔyɛ ade pa.
PSA.53.2	Onyankopɔn hwɛ nnipa mma wɔ fam fi soro hwɛ sɛ obehu anyansafo bi wɔ wɔn mu a wɔbɛsom no.
PSA.53.3	Nanso wɔn nyinaa atwa wɔn ani; wɔn nyinaa yɛ bɔne pɛ.
PSA.53.3	Wɔn mu baako po nyɛ ade trenee; ɔbaako mpo nni hɔ.
PSA.53.4	Onyankopɔn bisa se, “Wonnim anaa?
PSA.53.4	Saa nnebɔneyɛfo yi nnim anaa?
PSA.53.4	Wɔbɔ me nkurɔfo korɔn de tena ase nanso wɔmmɔ me mpae.”
PSA.53.5	Nanso ahopopo bi a ebi nkaa wɔn da bɛka wɔn.
PSA.53.5	Onyankopɔn bɛbɔ ne nkurɔfo atamfo nnompe apansam.
PSA.53.5	Onyankopɔn apo wɔn, na saa ara na Israel bedi wɔn so pasaa ne no.
PSA.53.6	Me mpae ne sɛ, nkonimdi befi Israel aba Sion.
PSA.53.6	Sɛ Onyankopɔn ma ahotɔ ba Israel a, dɛn ahotɔ na wɔrennya?
PSA.54.1	Gye me wo tumi mu,
PSA.54.1	O Onyankopɔn; ma menne me ho, wo tumi mu!
PSA.54.2	Tie me mpaebɔ,
PSA.54.2	O Onyankopɔn; tie me nsɛm!
PSA.54.3	Ahantanfo reba me so.
PSA.54.3	Atirimɔdenfo pɛ sɛ wokum me; wɔn a wonsuro Onyankopɔn.
PSA.54.4	Nanso Onyankopɔn ne me boafo.
PSA.54.4	Awurade ne me hwɛfo.
PSA.54.5	Ɔbɛsɛe wɔn efisɛ, ɔyɛ ɔnokwafo.
PSA.54.6	Mede anigye bɛbɔ wo afɔre,
PSA.54.6	O 
PSA.54.7	Woagye me afi me haw nyinaa mu, na mahu sɛ woadi mʼatamfo so.
PSA.55.1	O Onyankopɔn, tie me mpaebɔ.
PSA.55.1	Nnan wo ho nkyerɛ me nkotosrɛ!
PSA.55.2	Tie me na bua me!
PSA.55.2	Me dadwene ama mabrɛ.
PSA.55.3	Mʼatamfo ahunahuna abɔ me hu na amumɔyɛfo nyadi abubu me.
PSA.55.3	Wɔma ɔhaw ba me so; wɔn bo afuw me, na wɔtan me.
PSA.55.4	Mabɔ hu na owu ahunahuna abubu me.
PSA.55.5	Ehu ne ahopopo akyekyere me.
PSA.55.5	Ahohuru afa me.
PSA.55.6	Sɛ mewɔ ntaban sɛ aburuburu a, anka metu akɔpɛ homebea akyirikyiri.
PSA.55.7	Anka metu akɔ akyirikyiri akɔkyekyere fi wɔ sare so.
PSA.55.8	Anka, ntɛm so, mɛpɛ hintabea afi mframa a ano yɛ den ne ahum ano.
PSA.55.9	O Awurade!
PSA.55.9	Toto mʼatamfo kasa.
PSA.55.9	Mihu basabasayɛ wɔ kuropɔn no mu
PSA.55.10	awia ne anadwo ama bɔne ne ɔhaw ahyɛ no ma.
PSA.55.11	Amumɔyɛ wɔ baabiara.
PSA.55.11	Nsisi ne nnaadaa ahyɛ mmɔnten so ma.
PSA.55.12	Sɛ ɛyɛɛ ɔtamfo na ɔreserew me a, anka metumi agyina ano; sɛ ɛyɛɛ ɔtamfo na ɔrehoahoa ne ho kyerɛ me a, anka metumi de me ho asie no.
PSA.55.13	Nanso, ɛyɛ wo, me yɔnko pa.
PSA.55.14	Me ne wo aka atirimsɛm asom wɔ Hyiadan baako mu.
PSA.55.15	Mʼatamfo nwuwu ansa na wɔn bere aso.
PSA.55.15	Ma wɔnkɔ asaman anikan.
PSA.55.15	Bɔne wɔ wɔn afi ne wɔn koma mu.
PSA.55.16	Nanso misu frɛ 
PSA.55.17	Anɔpa, awia, anadwo, me nsɛm ne mʼapinisi kɔ ne nkyɛn na ɔbɛte me nne.
PSA.55.18	Ɔde me befi ɔko a mereko atia mʼatamfo dodow no mu no aba dwoodwoo.
PSA.55.19	Onyankopɔn a wadi hene fi tete no betie me na wadi wɔn so efisɛ, wɔmpɛ sɛ wɔsakra, na wonsuro no nso.
PSA.55.20	Me yɔnko a odi kan kɔɔ ne nnamfonom so.
PSA.55.20	Wanni ne bɔhyɛ so.
PSA.55.21	Na nʼano asɛm yɛ dɛ sen wo, nanso na ɔtan wɔ ne koma mu.
PSA.55.21	Ne nsɛm yɛ brɛoo sɛ ngo, nanso etwa te sɛ nkrante a ɛyɛ nnam.
PSA.55.22	Gyaa wo haw mu ma 
PSA.55.22	Ɔremma ɔnokwafo nni nkogu.
PSA.55.23	Nanso, wo,
PSA.55.23	O Onyankopɔn, bɛma awudifo ne atorofo akɔ wɔn damoa mu ansa na wɔawie wɔn nkwa nna fa.
PSA.55.23	Me de, mede me ho meto wo so.
PSA.56.1	Hu me mmɔbɔ,
PSA.56.1	O Onyankopɔn, efisɛ, mewɔ ɔtaa ase; mʼatamfo taa me bere nyinaa.
PSA.56.2	Efi anɔpa kosi anadwofa nyinaa, mʼatamfo ba me so.
PSA.56.2	Dodow no ara ko tia me.
PSA.56.3	Sɛ mebɔ hu a,
PSA.56.3	O 
PSA.56.4	Mede me ho to Onyankopɔn so enti minsuro.
PSA.56.4	Mekamfo no wɔ nea wahyɛ ho bɔ no ho.
PSA.56.4	Ɛdɛn na ɔdasani teta betumi ayɛ ama me?
PSA.56.5	Mʼatamfo haw me da mu no nyinaa.
PSA.56.5	Bere biara, wɔfa adwene a wɔnam so bepira me!
PSA.56.6	Wɔboa wɔn ho ano wɔ nkokoam hwɛ biribiara a meyɛ pɛ sɛ wokum me.
PSA.56.7	Twe wɔn aso,
PSA.56.7	O Onyankopɔn, wɔ wɔn amumɔyɛ ho.
PSA.56.7	Di saa nnipa no so wɔ wʼabufuw mu.
PSA.56.8	Wunim ɔhaw a mewɔ mu.
PSA.56.8	Woabu me nusu a agu ano.
PSA.56.8	Wonhyehyɛɛ no wo nhoma mu?
PSA.56.9	Ɛda a misu frɛ wo no, ɛda no na wobɛma mʼatamfo asan wɔn akyi.
PSA.56.9	Minim eyi;
PSA.56.9	Onyankopɔn wɔ mʼafa.
PSA.56.11	Ne mu na me gyidi wɔ enti merensuro.
PSA.56.11	Ɛdɛn na ɔdasani teta betumi ayɛ ama me?
PSA.56.12	O Onyankopɔn, mede nea mahyɛ wo ho bɔ no bɛma wo.
PSA.56.12	Mɛbɔ wo aseda afɔre
PSA.56.13	efisɛ, woagye me afi owu ne nkogu mu.
PSA.56.13	Enti menam Onyankopɔn anim wɔ hann a ɛhyerɛn wɔ ateasefo so no mu.
PSA.57.1	Hu me mmɔbɔ,
PSA.57.1	O Onyankopɔn, hu me mmɔbɔ efisɛ, merebɛpɛ guankɔbea wo nkyɛn.
PSA.57.1	Wo ntaban ase nwini bɔ me ho ban kosi sɛ asorɔkye a ɛrehuru no dwo.
PSA.57.2	Misu frɛ Onyankopɔn,
PSA.57.2	Ɔsorosoroni no;
PSA.57.2	Onyankopɔn a ɔma me nea ehia me nyinaa no.
PSA.57.3	Obegye me so wɔ soro hɔ na wagye me nkwa.
PSA.57.3	Obedi wɔn a wɔhyɛ me so so nkonim.
PSA.57.3	Onyankopɔn bɛma mahu ne dɔ a ɔde dɔ me daa ne ne nokware.
PSA.57.4	Atamfo a wɔte sɛ agyata a wɔwe nnipa na atwa me ho ahyia.
PSA.57.4	Wɔn se te sɛ mpeaw ne mmɛmma, na wɔn tɛkrɛma te sɛ nkrante nnamnnam.
PSA.57.5	O Onyankopɔn, kyerɛ wo kɛseyɛ wɔ wim, na kyerɛ wʼanuonyam wɔ wiase mmaa nyinaa.
PSA.57.6	Mʼatamfo atrɛw asau mu pɛ sɛ wɔde kyere me; amanehunu ahyɛ me so.
PSA.57.6	Wotuu amoa wɔ me kwan mu, nanso wɔn ara na wɔtɔɔ mu.
PSA.57.7	Mewɔ gyidi dennen,
PSA.57.7	O Onyankopɔn; mɛto dwom na makamfo wo.
PSA.57.8	Keka wo ho, me kra.
PSA.57.8	Keka wo ho sanku ne bɛnta so.
PSA.57.8	Mɛkanyan owia.
PSA.57.9	Mɛda wo ase,
PSA.57.9	O Awurade, akyerɛ aman.
PSA.57.9	Mɛkamfo wo akyerɛ nnipa.
PSA.57.10	Wo dɔ a wowɔ daa no du soro; wo nokware kɔka wim.
PSA.57.11	Kyerɛ wo kɛseyɛ wɔ wim,
PSA.57.11	O Onyankopɔn, ne wʼanuonyam wɔ asase so mmaa nyinaa.
PSA.58.1	Ampa ara sɛ mo atumfoɔ mubu atɛntrenee?
PSA.58.1	Mubu nnipa nyinaa atɛn pɛpɛɛpɛ?
PSA.58.2	Dabi!
PSA.58.2	Mudwen amumɔyɛ a mubetumi nko ara ho na moayɛ bɔne akɛse wɔ asase no so.
PSA.58.3	Amumɔyɛfo fom daa wɔ wɔn nkwa nna mu.
PSA.58.3	Wodi atoro fi da a wɔde woo wɔn.
PSA.58.4	Bɔre ahyɛ wɔn ma te sɛ awɔ.
PSA.58.4	Wosisiw wɔn aso te sɛ ɔprammini sotifo
PSA.58.5	a ɔnte ɔwɔ ntafowayifo no nne, anaa nkonyaayifo a ɔyɛ den dwom.
PSA.58.6	Bubu saa agyata a wɔn ho yɛ hu yi se,
PSA.58.6	O Onyankopɔn.
PSA.58.7	Ma wontwa mu nkɔ sɛ sunsuansu; ma wɔnyam wɔn sɛ wura a egu kwan mu.
PSA.58.8	Ma wɔnyɛ sɛ nwaw a amanaman fa wɔn.
PSA.58.8	Ma wɔnyɛ sɛ abanoma a owu awoe na onhu hann.
PSA.58.9	Ansa na wobehu no na wɔatwa wɔn sɛ wura, na Onyankopɔn abufuw mu, obehuw wɔn agu wɔ bere a wɔte ase.
PSA.58.10	Sɛ wɔtwe nnebɔneyɛfo aso a, atreneefo ani begye.
PSA.58.10	Wɔbɛnantew afa amumɔyɛfo no mogya mu.
PSA.58.11	Nnipa bɛka se, “Ampa ara wɔatua atreneefo ka na, nokware,
PSA.58.11	Onyankopɔn a obu wiase atɛn wɔ hɔ.”
PSA.59.1	Gye me fi mʼatamfo nsam, me Nyankopɔn; bɔ me ho ban fi wɔn a wɔtaa me so no ho.
PSA.59.2	Gye me nkwa fi saa amumɔyɛ fo no nsam.
PSA.59.2	Gye me fi awudifo no nsam.
PSA.59.3	Hwɛ!
PSA.59.3	Wɔretwɛn akum me; atirimɔdenfo reboa wɔn ho ano atia me.
PSA.59.3	Ɛnyɛ bɔne bi anaa biribi a enye bi na mayɛ;
PSA.59.4	ɛnna ɛnyɛ me mfomso bi nti,
PSA.59.4	O 
PSA.59.5	Sɔre,
PSA.59.5	Sɔre na twe manmufo aso.
PSA.59.5	Nhu amumɔyɛfo nkontompofo no mmɔbɔ!
PSA.59.6	Wɔsan ba anwummere pɔ so wɔ kurow no mu te sɛ akraman.
PSA.59.7	Tie wɔn kasatia ne wɔn ahunahuna.
PSA.59.7	Wɔn tɛkrɛma te sɛ nkrante wɔ wɔn anom, nanso wosusuw sɛ obi nte wɔn nka.
PSA.59.8	Nanso woserew wɔn,
PSA.59.8	Wudi manmufo ho fɛw.
PSA.59.9	Mewɔ gyidi wɔ wʼahoɔden mu.
PSA.59.9	Woyɛ me guankɔbea,
PSA.59.9	O Onyankopɔn.
PSA.59.10	Me Nyankopɔn dɔ me na ɔbɛba me nkyɛn.
PSA.59.10	Ɔbɛma mahu sɛ wadi mʼatamfo so.
PSA.59.11	Nkum wɔn,
PSA.59.11	O Onyankopɔn, na me nkurɔfo werɛ befi.
PSA.59.11	Fa wʼahoɔden bɔ wɔn pete na di wɔn so, O Awurade, yɛn gyefo.
PSA.59.12	Bɔne wɔ wɔn anofafa so; nsɛm a efi wɔn anom nyinaa yɛ bɔne.
PSA.59.12	Ma wɔnkyere wɔn wɔ wɔn ahantan mu!
PSA.59.12	Efisɛ, wɔdome, di atoro nso.
PSA.59.13	Sɛe wɔn wʼabufuw mu; sɛe wɔn koraa.
PSA.59.13	Saa na ɛbɛma obiara ahu sɛ Onyankopɔn di Israel so, na nʼahenni trɛw kɔ asase so mmaa nyinaa.
PSA.59.14	Mʼatamfo san ba anwummere, pɔ so kyinkyin kurow no mu
PSA.59.15	te sɛ akraman a wɔrepɛ aduan adi, na sɛ wɔannya bi anni ammee a, wonwiinwii.
PSA.59.16	Nanso mɛto wʼahoɔden ho dwom; anɔpa biara, mɛto daa ɔdɔ a wowɔ no ho dwom dennen.
PSA.59.16	Woayɛ me guankɔbea, me guankɔbea ɔhaw mu.
PSA.59.17	Mɛkamfo wo, me gyefo.
PSA.59.17	Me guankɔbea ne Onyankopɔn,
PSA.59.17	Onyankopɔn a ɔdɔ me no.
PSA.60.1	Woapo yɛn,
PSA.60.1	Onyankopɔn, adi yɛn so; wo bo afuw yɛn nanso afei, dan wʼani kyerɛ yɛn.
PSA.60.2	Woama asase no awosow na woapae mu; afei sa nʼapirakuru no, efisɛ, emu retetew.
PSA.60.3	Woama wo nkurɔfo ahu amane yiye; yɛtɔ ntintan sɛ wɔn a wɔabobow nsa.
PSA.60.4	Woabɔ wɔn a wosuro wo no kɔkɔ sɛnea ɛbɛyɛ a wobefi afobu mu.
PSA.60.5	Fa wo tumi gye yɛn.
PSA.60.5	Gye yɛn mpaebɔ so sɛnea ɛbɛyɛ a wobegye nnipa a wodɔ wɔn no.
PSA.60.6	Onyankopɔn akasa afi Kronkron mu Kronkron se, “Nkonim mu, mɛkyɛ Sekem mu, na makyekyɛ Sukot bon no mu ama me nkurɔfo.
PSA.60.7	Gilead ne Manase wɔ me, na Efraim yɛ me dade kyɛw, ɛnna Yuda yɛ mʼahenni akyeampoma.
PSA.60.8	Moab bɛyɛ me guaresɛn na matow me mpaboa agu Edom so de akyerɛ sɛ ɛyɛ me de.
PSA.60.8	Filistifo no susuwii sɛ wɔbɛteɛm sɛ wɔadi me so nkonim anaa?”
PSA.60.9	O Onyankopɔn, hena na ɔde me bɛkɔ kurow a wɔabɔ ho ban no mu?
PSA.60.9	Hena na ɔde me bɛkɔ Edom?
PSA.60.10	Nokware sɛ woapo yɛn?
PSA.60.10	Ɛnyɛ yɛn asraafo na wode wɔn betu sa?
PSA.60.11	Boa yɛn tia atamfo no.
PSA.60.11	Ɔdasani mmoa nka hwee.
PSA.60.12	Sɛ Onyankopɔn wɔ yɛn afa yi, yebedi nkonim.
PSA.60.12	Obedi yɛn atamfo so.
PSA.61.1	Tie me sufrɛ,
PSA.61.1	O Onyankopɔn; tie me mpaebɔ!
PSA.61.2	Abasamtu ne akyirikyiri a mifi na mede aba wo nkyɛn yi!
PSA.61.2	Fa me, na fa me sie yiye
PSA.61.3	efisɛ, wone me gyefo, ogyefo dennen a ogyina tia mʼatamfo.
PSA.61.4	Ma mentena wo Kronkron mu Kronkron hɔ me nkwa nna nyinaa.
PSA.61.4	Ma me guankɔbea wɔ wo ntaban ase hɔ.
PSA.61.5	Woate me bɔhyɛ,
PSA.61.5	O Onyankopɔn, na woama me nea ɛfata sɛ wode ma wɔn a wɔhyɛ wo anuonyam.
PSA.61.6	To ɔhene nna mu bebree; ma ɔntena ase daa daa.
PSA.61.7	Ma onni hene daa daa wɔ wʼanim.
PSA.61.7	O Onyankopɔn, fa daa dɔ a wowɔ no ne wo gyidi bɔ ne ho ban.
PSA.61.8	Enti daa mɛto ayeyi nnwom ama wo bere a daa mema wo nea mahyɛ wo ho bɔ no.
PSA.62.1	Metwɛn boasetɔ mu sɛ Onyankopɔn nnye me nkwa.
PSA.62.1	Mede me ho to ɔno nko ara so.
PSA.62.2	Ɔno nko ara na ɔbɔ me ho ban gye me nkwa; ɔyɛ me gyefo enti obiara renni me so nkonim.
PSA.62.3	Mobɛkɔ so akɔ onipa a nʼahoɔden nnu ɔfasuw a abu agu yi so akosi da bɛn?
PSA.62.4	Pɛ ara na mopɛ sɛ motwe no fi nʼanuonyam mu ba fam; mo ani gye atoro ho.
PSA.62.4	Moka nhyira nsɛm mo ano a, mo koma mu de, modome no.
PSA.62.5	Onyankopɔn nko ara na mede me ho to ne so.
PSA.62.5	Mʼanidaso wɔ ne mu.
PSA.62.6	Ɔno nko na ɔbɔ me ho ban gye me nkwa; ɔyɛ me gyefo na obiara rentumi nni me so nkonim.
PSA.62.7	Me nkwagye ne mʼanuonyam gyina Onyankopɔn so; ɔyɛ me gyefo; ɔyɛ me guankɔbea.
PSA.62.8	Me nkurɔfo, daa momfa mo ho nto Onyankopɔn so.
PSA.62.8	Ka wo haw nyinaa kyerɛ no efisɛ, ɔyɛ yɛn guankɔbea.
PSA.62.9	Nnipa nyinaa te sɛ home mu tutuw; akɛse ne nkumaa nyinaa nka hwee.
PSA.62.9	Fa wɔn gu nsania so, na wɔnkari hwee.
PSA.62.9	Wɔn mu yɛ hare te sɛ ɔhome mu mframa.
PSA.62.10	Mfa wo ho nto basabasayɛ so; nnya anidaso sɛ korɔn bɛma woanya biribi.
PSA.62.10	Na sɛ wʼahonya dɔɔso mpo a, mfa wo ho nto so.
PSA.62.11	Mate mpɛn pii sɛ Onyankopɔn ka se, tumi yɛ ne de
PSA.62.12	enti ne dɔ so ntew.
PSA.62.12	Wʼankasa,
PSA.62.12	O Awurade, tua obiara ka sɛnea ne nneyɛe te pɛpɛɛpɛ.
PSA.63.1	O Onyankopɔn, woyɛ me Nyankopɔn na mʼani agyina wo.
PSA.63.1	Me nipadua nyinaa hwehwɛ wo te sɛ asase a ɛso awo na srade ne nsu nni mu.
PSA.63.1	Wo ho sukɔn de me kra.
PSA.63.2	Ma minhu wo wɔ Kronkron mu Kronkron hɔ; ma minhu sɛ woyɛ ɔkɛse ne onuonyamfo.
PSA.63.3	Wo dɔ a wodɔ daa no ye sen nkwa ankasa mpo, enti mɛkamfo wo.
PSA.63.4	Sɛ mete ase yi, mɛda wo ase.
PSA.63.4	Mɛma me nsa so abɔ wo mpae.
PSA.63.5	Me kra bedidi na amee na mɛto anigye nnwom ayi wo ayɛ.
PSA.63.6	Meda mpa so nyinaa, mekae wo.
PSA.63.6	Anadwo nyinaa, midwen wo ho
PSA.63.7	efisɛ, daa woyɛ me boafo.
PSA.63.7	Wo ntaban ase nwini mu na mɛto anigye dwom.
PSA.63.8	Me bata wo ho na wo nsa hwɛ me so yiye.
PSA.63.9	Wɔn a wɔpɛ sɛ wokum me no bɛkɔ asaman ase pɛɛ.
PSA.63.10	Wobekum wɔn wɔ ɔko mu na mpataku awe wɔn nam.
PSA.63.11	Esiane sɛ Onyankopɔn ma no nkonim nti, ɔhene no benya ahosɛpɛw.
PSA.63.11	Wɔn a wɔhyɛ bɔ wɔ Onyankopɔn din mu no bɛkamfo no, nanso atorofo ano de, wɔbɛto mu.
PSA.64.1	Mewɔ ɔhaw mu,
PSA.64.1	Onyankopɔn, na tie me mpaebɔ!
PSA.64.1	Misuro mʼatamfo; gye me nkwa.
PSA.64.2	Bɔ me ho ban fi amumɔyɛfo ne nnebɔneyɛfo dɔm nsam.
PSA.64.3	Wɔsew wɔn tɛkrɛma sɛ nkrante na wɔpɛ atirimɔden nsɛm te sɛ agyan.
PSA.64.4	Wɔnkyɛ atorosɛm a wɔn ani nwu ne ka ho.
PSA.64.4	Wɔka nnipa pa ho nsɛm a enye de sopa wɔn.
PSA.64.5	Wɔhyɛ wɔn ho nkuran wɔ wɔn amumɔyɛ nneyɛe ho.
PSA.64.5	Wodwen baabi a wobesum wɔn firi ho na wɔka se, “Obiara renhu wɔn.”
PSA.64.6	Wɔhyehyɛ amumɔyɛ ho ka se, “Bɔne nhyehyɛe a yɛayɛ yi ho nni asɛm.” Onipa koma ne nʼadwene yɛ anwonwade.
PSA.64.7	Nanso Onyankopɔn tow nʼagyan kyerɛ wɔn so, na prɛkopɛ, wopirapira.
PSA.64.8	Saa nsɛm no nti, ɔbɛsɛe wɔn.
PSA.64.8	Wɔn a wohu wɔn nyinaa bɛwosow wɔn ti.
PSA.64.9	Wɔn nyinaa besuro.
PSA.64.9	Wobedwen nea Onyankopɔn ayɛ ho na wɔaka dwuma a odi.
PSA.64.10	Atreneefo nyinaa ho bɛsɛpɛw wɔn wɔ nea 
PSA.64.10	Wobenya nkwagye wɔ ne mu na nnipa pa nyinaa bɛkamfo no.
PSA.65.1	O Onyankopɔn, eye sɛ yɛkamfo wo wɔ Sion, na yedi bɔ a yɛhyɛɛ wo no so
PSA.65.2	efisɛ, wutie mpaebɔ.
PSA.65.2	Nnipa a wɔwɔ mmaa nyinaa bɛba wo nkyɛn
PSA.65.3	wɔ wɔn bɔne ho.
PSA.65.3	Yɛn bɔne di yɛn so nkonim, nanso wode kyɛ yɛn.
PSA.65.4	Nhyira nka wɔn a wuyi wɔn ma wɔbɛtena wo Kronkron mu Kronkron hɔ.
PSA.65.4	Nneɛma pa a ɛwɔ wo fi hɔ no bɛsɔ yɛn ani, nhyira a ɛwɔ wo fi kronkron hɔ no.
PSA.65.5	Wonam nkonim a woma yedi so bua yɛn, na woyɛ wʼanwonwade de gye yɛn nkwa.
PSA.65.5	Nnipa a wɔwɔ wiase mmaa nyinaa ne wɔn a wɔwɔ ɛpo so akyirikyiri nyinaa de wɔn ho to wo so.
PSA.65.6	Wonam wʼahoɔden so hyehyɛɛ mmepɔw de kyerɛɛ wo tumi kɛse.
PSA.65.7	Wudwo ɛpo nworoso ne asorɔkye nne.
PSA.65.7	Wudwo nnipa mmobom nso.
PSA.65.8	Wiase nyinaa ho dwiriw no wɔ anwonwade a woayɛ no ho.
PSA.65.8	Nneɛma a woayɛ de ahosɛpɛw fi asase ano kɔ asase ano.
PSA.65.9	Woma osu tɔ gu asase so de kyerɛ wo hwɛ.
PSA.65.9	Woma enya srade na ɛdɔ.
PSA.65.9	Wohyɛ nsuwa nsu ma ma.
PSA.65.9	Woma asase nnɔbae.
PSA.65.9	Sɛnea woyɛ no ni.
PSA.65.10	Wotɔ osu bebree gu asase a wɔafuntum so ma nsu no fɔw no fɔkyee.
PSA.65.10	Wopete nsu gu asase so ma ɛyɛ mmerɛw na ama afifide nkumaa anyin.
PSA.65.11	Nnɔbae a wʼadɔe ma no dɔɔso!
PSA.65.11	Baabiara a wobɛkɔ no, pii wɔ hɔ.
PSA.65.12	Wura no mu nso, nguan wɔ hɔ.
PSA.65.12	Anigye wɔ koko no nkyɛn hɔ.
PSA.65.13	Wura no mu yɛ nguan nko.
PSA.65.13	Awi nso ayɛ ɔbon no mu ma tɔ.
PSA.65.13	Biribiara teɛm, to ahosɛpɛw dwom.
PSA.66.1	Nnipa nyinaa, momfa ahosɛpɛw nto ayeyi dwom mma Onyankopɔn!
PSA.66.2	Monto, nkamfo ne din.
PSA.66.2	Monkamfo nʼanuonyam!
PSA.66.3	Munse Onyankopɔn se, “Wo nsa ano nnwuma yɛ nwonwa.
PSA.66.3	Wo tumi so kosi sɛ wʼatamfo de suro kotow wʼanim.
PSA.66.4	Obiara a ɔwɔ asase so kotow wo.
PSA.66.4	Wɔto dwom de kamfo wo; wɔto dwom de kamfo wo din.”
PSA.66.5	Mommra mmɛhwɛ nea Onyankopɔn ayɛ; anwonwade a wayɛ wɔ nnipa mu.
PSA.66.6	Ɔmaa ɛpo yɛɛ asase kesee; yɛn nenanom de wɔn nan twaa asu no.
PSA.66.6	Ɛhɔ na nea ɔyɛe no nti, yɛn ani gyei.
PSA.66.7	Ne tumi nti, odi hene daa daa, na ɔde nʼani nso hwɛ aman so.
PSA.66.7	Mma dɔm nnsɔre nntia no.
PSA.66.8	Aman nyinaa, monkamfo yɛn Nyankopɔn; momma wɔnte mo nkamfo no.
PSA.66.9	Wama yɛte nkwa mu na ɔmma ho kwan mma yɛnhwe ase.
PSA.66.10	Onyankopɔn, woasɔ yɛn ahwɛ.
PSA.66.10	Sɛnea ogya hoa dwetɛ ho no, saa ara na woasɔ yɛn ahwɛ.
PSA.66.11	Womaa firi yii yɛn na wode nnosoa a ɛyɛ duru guu yɛn akyi.
PSA.66.12	Womaa yɛn atamfo twiw faa yɛn so.
PSA.66.12	Yɛfaa ogya ne nsuyiri mu, nanso mprempren wode yɛn abedu baabi a asomdwoe wɔ.
PSA.66.13	Mede ɔhyew afɔre bɛba wo fi; mede nea mehyɛɛ wo ho bɔ no bɛma wo.
PSA.66.14	Mede nea mekae se mede bɛma wo bere a na mewɔ ɔhaw mu no, bɛma wo.
PSA.66.15	Mɛma oguan, na wɔahyew no afɔremuka no so.
PSA.66.15	Mede anantwinini ne mmirekyi bɛbɔ afɔre no, na wusiw no akɔ soro tee.
PSA.66.16	Mo a mohyɛ Onyankopɔn anuonyam nyinaa mommra mmetie, na mɛka nea wayɛ ama me akyerɛ mo.
PSA.66.17	Misu frɛɛ no sɛ ɔmmoa me; metoo nnwom kamfoo no.
PSA.66.18	Sɛ midii me bɔne akyi a, anka Awurade rentie me.
PSA.66.19	Nanso, nokwarem,
PSA.66.19	Onyankopɔn atie me, watie me mpaebɔ.
PSA.66.20	Mekamfo Onyankopɔn efisɛ, wampo me mpaebɔ na wannyae ne dɔ a ɔde dɔ me daa no.
PSA.67.1	Onyankopɔn, hu yɛn mmɔbɔ na hyira yɛn.
PSA.67.1	Fa wʼadɔe hwɛ yɛn,
PSA.67.2	na ama wiase nyinaa ahu wo pɛ; na ama aman nyinaa ahu wo pɛ; na ama aman nyinaa ahu wo nkwagye.
PSA.67.3	Ma adasamma nkamfo wo,
PSA.67.3	O Onyankopɔn; ma nnipa nyinaa nkamfo wo!
PSA.67.4	Ma aman ani nnye na wɔnto ahosɛpɛw nnwom efisɛ, wubuu nnipa atɛntrenee na wokyerɛɛ aman a ɛwɔ asase so kwan.
PSA.67.5	Ma adasamma nkamfo wo,
PSA.67.5	O, Onyankopɔn; ma nnipa nyinaa nkamfo wo!
PSA.67.6	Asase no abɔ nʼaduan;
PSA.67.6	Onyankopɔn, yɛn Nyankopɔn ahyira yɛn.
PSA.67.7	Onyankopɔn ahyira yɛn.
PSA.67.7	Nnipa a wɔwɔ mmaa nyinaa nhyɛ no anuonyam.
PSA.68.1	Onyankopɔn ma ne ho so bɔ nʼatamfo pete.
PSA.68.1	Wɔn a wɔtan no guan wɔ nkogu mu.
PSA.68.2	Sɛnea wɔbɔ wusiw gu no, saa ara na ɔpam wɔn.
PSA.68.2	Sɛnea srade nan wɔ ogya so no, saa ara na amumɔyɛfo yera wɔ Onyankopɔn anim.
PSA.68.3	Nanso atreneefo ani gye na wɔn ho sɛpɛw wɔn wɔ nʼanim.
PSA.68.3	Wɔwɔ ahotɔ na wɔteɛm ahosɛpɛw so.
PSA.68.4	To dwom ma Onyankopɔn; to dwom kamfo ne din.
PSA.68.4	Siesie ɔkwan ma nea ɔnam omununkum mu no.
PSA.68.4	Ne din de 
PSA.68.5	Onyankopɔn a ɔte ne fi kronkron mu no hwɛ nnyanka ne akunafo.
PSA.68.6	Ɔma onnibie ofi tena mu na wayi nneduafo ama wɔade wɔn ho ahotɔ mu.
PSA.68.6	Nanso wɔn a wotia Onyankopɔn no bɛtena asase so akyirikyiri.
PSA.68.7	O Onyankopɔn, bere a wudii wo nkurɔfo anim, bere a wode wɔn faa sare so no,
PSA.68.8	asase wosowee na osu tɔe esiane Sinai Nyankopɔn ne Israel Nyankopɔn no ba nti.
PSA.68.9	Womaa osu tɔe bebree maa wʼasasenini no yɛɛ yie.
PSA.68.10	Wo nkurɔfo kyekyeree wɔn afi wɔ hɔ; wɔnam wʼadɔe so hwɛɛ ahiafo.
PSA.68.11	Awurade hyɛɛ mmara maa mmea kɔkae se,
PSA.68.12	“Ahemfo ne wɔn asraafo reguan!” Mmea a wɔwɔ fie no kyɛɛ asade no mu fae:
PSA.68.13	mmuruburu a wɔde dwetɛ afa wɔn ho a wɔanan sikakɔkɔɔ a ɛhyerɛn agu wɔn ntaban so.
PSA.68.13	Adɛn nti na mo mu bi tenaa nguandan mu ɔko da no?
PSA.68.14	Bere a Otumfoɔ Nyankopɔn bɔɔ ahene a wɔwɔ Salmon Bepɔw so hwetee no, ɔmaa sukyerɛmma tɔe wɔ hɔ.
PSA.68.15	Basan bepɔw yɛ kɛse a ɛwɔ nkoko bebree.
PSA.68.16	Adɛn nti na mo nkoko, mode ani bɔne hwɛ bepɔw a Onyankopɔn ayi sɛ ɔbɛtena so?
PSA.68.17	Awuradebɛtena ne nteaseɛnam akɛse mpempem no mu afi Sinai akɔ kurow kronkron no mu.
PSA.68.18	Ɔde nneduafo bebree ka ne ho kɔ atifi pɛɛ, na wogye akyɛde fi wɔn a wɔayɛ no dɔm no nkyɛn.
PSA.68.19	Kamfo Awurade, nea ɔsoa yɛn nnosoa da biara no.
PSA.68.19	Ɔyɛ Onyankopɔn a ogye yɛn nkwa.
PSA.68.20	Yɛn Nyankopɔn yɛ Onyankopɔn a ogye nkwa.
PSA.68.20	Ɔyɛ 
PSA.68.21	Akyinnye biara nni ho sɛ ɔbɛpɛtɛw nʼatamfo ne wɔn a bɔne ara na wɔkɔ so yɛ no ti.
PSA.68.22	Awurade aka se, “Mede mo atamfo befi Basan asan aba; mɛsan ayi wɔn afi po bunu mu,
PSA.68.23	na moanantew wɔn mogya mu na akraman ataforo dodow biara a wɔpɛ.”
PSA.68.24	O Onyankopɔn, obiara ahu wo nkonimdi santen a woreto no;
PSA.68.24	Onyankopɔn, me hene, santen a ɔreto akɔ ne Kronkron mu Kronkron hɔ no.
PSA.68.25	Nnwontofo no wɔ anim, ɛnna nnwomkyerɛfo no nso wɔ akyiri, na wɔn ntam na mmeawa a wɔrebɔ akyene no wɔ.
PSA.68.26	“Kamfo Onyankopɔn wɔ hyia a ɔne ne nkurɔfo ahyia no.
PSA.68.26	Mo,
PSA.68.26	Yakob asefo nyinaa, monkamfo 
PSA.68.27	Odikanfo a ɔba no ne Benyamin, abusua ketewaa koraa no; nea odi hɔ ne Yuda ne ne nkurɔfo, na Sebulon ne Naftali adikanfo aba.
PSA.68.28	O Onyankopɔn, kyerɛ wo tumi, tumi a wode adi ama yɛn no,
PSA.68.29	tumi a efi wo fi a ɛwɔ Yerusalem a ahene bɛkyɛ wo nneɛma wɔ mu no.
PSA.68.30	Ka Misraim ne mu mmoa a wɔhyɛ demmire mu ne aman ne emu anantwinini ne wɔn tɔte anim kosi sɛ wɔbɛkotow wo de wɔn dwetɛ ama wo.
PSA.68.30	Bɔ wɔn a wɔn ani gye ɔko ho no pete.
PSA.68.31	Ananmusifo befi Misraim aba, na Sudanfo ama wɔn nsa so abɔ mpae afrɛ Onyankopɔn.
PSA.68.32	Wiase ahemman, monto dwom mma Onyankopɔn.
PSA.68.32	Monto ayeyi dwom mma Awurade
PSA.68.33	a ɔnam wim, tete wim no.
PSA.68.33	Muntie no, na mompɔ so dennen.
PSA.68.34	Monna Onyankopɔn tumi adi.
PSA.68.34	Ne kɛseyɛ wɔ Israel na ne tumi wɔ wim.
PSA.68.35	Onyankopɔn ho yɛ hu wɔ ne tenabea kronkron mu hɔ;
PSA.68.35	Israel Nyankopɔn!
PSA.68.35	Ɔma ne nkurɔfo ahoɔden ne tumi.
PSA.68.35	Kamfo Onyankopɔn.
PSA.69.1	Gye me nkwa,
PSA.69.1	O Onyankopɔn!
PSA.69.1	Nsu no deda me kɔn mu.
PSA.69.2	Meremem wɔ atɛkyɛ mu, na asase a ɛso wo nni baabi.
PSA.69.2	Madu subunu mu na asorɔkye no pɛ sɛ ɛfa me.
PSA.69.3	Mafrɛ mabrɛ.
PSA.69.3	Me menem ayow.
PSA.69.3	Mʼani yɛ me yaw efisɛ, magyen no ara repɛ wo mmoa.
PSA.69.4	Wɔn a wɔtan me kwa no dɔɔso sen me tiri so nhwi.
PSA.69.4	Mʼatamfo twa atoro to me so; wɔyɛ den na wɔrepɛ akum me.
PSA.69.4	Wɔma medan nneɛma a manwia mema.
PSA.69.5	O Onyankopɔn, me bɔne so nkata wɔ wʼanim.
PSA.69.5	Wunim kwasea a mayɛ.
PSA.69.6	Mma mennsoa aniwu mmmrɛ wɔn a wɔde wɔn ho to wo so.
PSA.69.6	Otumfoɔ 
PSA.69.6	Mma memmfa aniwu mmɛto wɔn a wɔsom wo so,
PSA.69.6	O Israel Nyankopɔn!
PSA.69.7	Wo nti na wɔkasa tia me, nti aniwu akata me so.
PSA.69.8	Mete sɛ ɔhɔho wɔ me nuanom mu.
PSA.69.8	Mete sɛ ɔmanfrani wɔ mʼabusua mu.
PSA.69.9	Me ho a mede ama wo fi no hyehye me mu te sɛ ogya.
PSA.69.9	Kasatia a wɔkasa tia wo no ka me.
PSA.69.10	Menam akɔnkyen so brɛ me ho ase, na nnipa kasa tia me.
PSA.69.11	Mifura ayiasetam, na wɔserew me.
PSA.69.12	Wɔka me ho nsɛm wɔ mmorɔn so; akɔwensafo de me too nnwom.
PSA.69.13	Nanso me de, mɛbɔ wo mpae,
PSA.69.13	Wo dɔ kɛse nti, gye me so efisɛ, woahyɛ bɔ sɛ wubegye me nkwa.
PSA.69.14	Mma memmmem wɔ atɛkyɛ mu.
PSA.69.14	Gye me fi mʼatamfo nsam, na gye me fi nsu a emu dɔ mu.
PSA.69.15	Mma nsu nnyiri mmfa me.
PSA.69.15	Mma memmmem wɔ bunu anaa damoa mu.
PSA.69.16	Gye me so,
PSA.69.16	Wʼahummɔbɔ mu, dan wʼani hwɛ me!
PSA.69.17	Mfa wo ho nhintaw wo somfo; mewɔ ɔhaw mu na gye me so mprempren!
PSA.69.18	Bra me nkyɛn na begye me.
PSA.69.18	Gye me fi mʼatamfo nsam.
PSA.69.19	Wunim sɛnea wɔkasa tia me ne sɛnea wogu mʼanim ase sɛe mʼanuonyam.
PSA.69.19	Wuhu mʼatamfo nyinaa.
PSA.69.20	Kasatia hyɛ me koma so ama mʼanidaso asa.
PSA.69.20	Na minim sɛ obi bɛma me due, nanso mannya obi.
PSA.69.20	Mepɛɛ awerɛkyekye nanso mannya bi.
PSA.69.21	Ɔkɔm dee me no, wɔmaa me awuduru.
PSA.69.21	Osukɔm dee me no, wɔmaa me nsanyinyanyinya.
PSA.69.22	Wɔn apontow mfa wɔn nkɔ ɔsɛe mu.
PSA.69.22	Ma wɔn adidi a wɔatew ho no mmɔ wɔn fam.
PSA.69.23	Ma wɔn ani mfurafura.
PSA.69.23	Na ma wɔn akyi nyɛ mmerɛw.
PSA.69.24	Fa wʼabufuw kɔ wɔn so, na ma wʼabufuw mmene wɔn.
PSA.69.25	Ma wɔn atenae nyɛ amamfo.
PSA.69.25	Mma obiara ntena nkwa mu wɔ wɔn ntamadan mu.
PSA.69.26	Wɔtaa wɔn a woatwe wɔn aso.
PSA.69.26	Wɔka wɔn a woapira wɔn no amanehunu ho asɛm.
PSA.69.27	Kyerɛw wɔn bɔne a wɔayɛ gu hɔ.
PSA.69.27	Mma wɔnnkɔka wo nkwagyedwuma no ho.
PSA.69.28	Popa wɔn din fi ateasefo nhoma no mu.
PSA.69.28	Mfa wɔn din nka wo nkurɔfo de ho.
PSA.69.29	Nanso mewɔ yaw mu, na mʼanidaso asa.
PSA.69.29	Ma me so,
PSA.69.29	O Onyankopɔn, na gye me nkwa!
PSA.69.30	Mɛto dwom akamfo Onyankopɔn; mɛda no ase de ada ne kɛseyɛ adi.
PSA.69.31	Eyi bɛsɔ 
PSA.69.32	Sɛ mmɔborɔni hu eyi a, nʼani begye.
PSA.69.32	Na wɔn a wɔsom Onyankopɔn benya nkuranhyɛ.
PSA.69.34	Monkamfo Onyankopɔn,
PSA.69.34	O ɔsoro ne asase, ɛpo ne nea ɛwɔ mu nyinaa.
PSA.69.35	Obegye Yerusalem, na wasan akyekye Yuda nkurow.
PSA.69.35	Ne nkurɔfo bɛtena hɔ na wɔafa asase no.
PSA.69.36	Nʼasomfo asefo na wɔbɛfa hɔ, na wɔn a wɔpɛ nʼasɛm no atena hɔ.
PSA.70.1	Gye me nkwa,
PSA.70.1	O Onyankopɔn!
PSA.70.2	Ma wonni wɔn a wɔpɛ sɛ wokum me no so na ma wɔn adwene nyɛ basabasa.
PSA.70.2	Ma wɔn a esiane me haw nti wɔatɔ wɔn no, nsan wɔn akyi na wongu wɔn anim ase.
PSA.70.3	Ma wɔn a wodi me ho fɛw no mfa wɔn nkogu so mma wɔn koma ntu.
PSA.70.4	Ma wɔn a wɔba wo nkyɛn no ani nnye na wɔn ho nsɛpɛw wɔn.
PSA.70.4	Ma wɔn a wɔda wo nkwagye no so ase no nka daa se, “Onyankopɔn yɛ ɔkɛse!”
PSA.70.5	Mayɛ mmerɛw na minni ɔboafo; bra me nkyɛn ntɛm,
PSA.70.5	O Onyankopɔn.
PSA.70.5	Wone mʼagyenkwa, O 
PSA.71.1	Mma wonnni me so da!
PSA.71.2	Esiane sɛ woyɛ ɔtreneeni nti, boa me na gye me.
PSA.71.2	Tie me na gye me nkwa!
PSA.71.3	Fa me sie wɔ wo nwini ase ne wʼabankɛse mu, fa bɔ me ho ban; wone me guankɔbea ne me hwɛfo.
PSA.71.4	Me Nyankopɔn gye me fi amumɔyɛfo ne atirimɔdenfo tumi ne nnebɔneyɛfo nsam.
PSA.71.5	Mede me ho too wo so bere a na misua.
PSA.71.6	Me nkwa nna nyinaa, mede me ho ato wo so.
PSA.71.6	Efi bere a wɔwoo me, woabɔ me ho ban.
PSA.71.6	Mɛkamfo wo daa.
PSA.71.7	Mʼabrabɔ ayɛ nhwɛso ama nnipa pii efisɛ, woyɛ me gyefo a woyɛ den.
PSA.71.8	Fi anɔpa kosi anwummere, mekamfo na meda wʼanuonyam adi.
PSA.71.9	Afei a magow yi, mpa me.
PSA.71.9	Afei a mayɛ mmerɛw yi, mpa me.
PSA.71.10	Mʼatamfo pɛ sɛ wokum me.
PSA.71.10	Wɔkasa kɔ me tiri so apam.
PSA.71.11	Wɔka se, “Onyankopɔn agyaw no hɔ; momma yenni nʼakyi nkɔkyere no na obiara nni hɔ a obegye no.”
PSA.71.12	Ntew wo ho ntena akyiri,
PSA.71.12	O Onyankopɔn; me Nyankopɔn, yɛ ntɛm begye me.
PSA.71.13	Ma wɔn a wɔtaa me no nni nkogu na wɔnsɛe wɔn.
PSA.71.13	Ma wɔn a wɔpɛ sɛ wopira me ani nwu na wɔn anim ngu ase.
PSA.71.14	Daa mede mʼani bɛto wo so; mɛkɔ so akamfo wo daa daa.
PSA.71.15	Mɛka wʼayamye akyerɛ.
PSA.71.15	Fi anɔpa kosi anwummere nyinaa mɛka wo nkwagye ho asɛm; emu yɛ duru sen me ntease.
PSA.71.16	Mɛkamfo wo tumi,
PSA.71.16	Otumfoɔ 
PSA.71.16	Mɛpae mu aka wʼadɔe ho asɛm; wo nkutoo de.
PSA.71.17	Woakyerɛ me fi me mmofraase na mekɔ so ka wʼanwonwasɛm ho asɛm.
PSA.71.18	Afei a mabɔ akwakoraa na me ti so afuw dwen yi, nnyaw me,
PSA.71.18	O Onyankopɔn!
PSA.71.18	Ka me ho bere a mepae mu ka wo tumi ne wo kɛseyɛ ho asɛm kyerɛ nkyirimma nyinaa no.
PSA.71.19	Wo treneeyɛ,
PSA.71.19	Onyankopɔn, du wim.
PSA.71.19	Woayɛ nneɛma akɛse; obi nte sɛ wo.
PSA.71.20	Woama ɔhaw ne amanehunu aba me so de, nanso wobɛma manya ahoɔden bio; wobɛtwe me afi damoa ho.
PSA.71.21	Wobɛyɛ me kɛse asen daa.
PSA.71.21	Wobɛkyekye me werɛ bio.
PSA.71.22	Mede sanku bɛkamfo wo.
PSA.71.22	Me Nyankopɔn, mɛkamfo wo nokware.
PSA.71.22	Me sanku so mɛbɔ nnwom ama wo,
PSA.71.22	Israel ɔkronkronni.
PSA.71.23	Migu so rebɔ no, mɛteɛm anigye so.
PSA.71.23	Mede me nipadua nyinaa bɛto dwom efisɛ, woagye me nkwa.
PSA.71.24	Fi anɔpa kosi anwummere nyinaa mɛka wo treneeyɛ ho asɛm akyerɛ efisɛ, wɔn a wɔpɛ sɛ wɔhaw me no, woadi wɔn so nkonim ama wɔn anim agu ase.
PSA.72.1	Kyerɛ ɔhene no na ommu wʼatɛntrenee,
PSA.72.1	O Onyankopɔn.
PSA.72.1	Kyɛ no atemmu nyansa no bi
PSA.72.2	sɛnea ɔde nokware bedi wo nkurɔfo so na wahwɛ wɔn a wɔremia wɔn no trenee mu.
PSA.72.3	Asase no nkɔ so frɔmfrɔm.
PSA.72.3	Ma trenee mmra asase no so.
PSA.72.4	Ma ɔhene mmu ahiafo atɛn pa.
PSA.72.4	Ma ɔmmoa ahiafo na onni wɔn a womia wɔn afɛfo so nkonim.
PSA.72.5	Wo nkurɔfo nsom wo mmere dodow a owia bɔ yi, na ɔsram nso hyerɛn kɔsi daa daa yi.
PSA.72.6	Ma ɔhene no nyɛ sɛ osu a ɛtɔ wɔ afum, ɛnyɛ sɛ obosu a egugu asase no so.
PSA.72.7	Ma trenee mmu so ne nkwa nna mu, na nkɔso mmɔ atenaseɛ mmere dodow a ɔsram kɔ so haran yi.
PSA.72.8	Nʼahenni befi po akosi po na afi Efrata akosi asase ano.
PSA.72.9	Nnipa a wɔwɔ sare no so bɛkotow nʼanim.
PSA.72.9	Nʼatamfo bɛtow wɔn ho agu fam.
PSA.72.10	Sampanya ahene ne ɛhɔ supɔw no sofo bɛma no akyɛde.
PSA.72.10	Arabia ahene ne Etiopia ahene bɛkyɛ no akyɛde.
PSA.72.11	Ahene nyinaa bɛkotow nʼanim; aman nyinaa bɛsom no.
PSA.72.12	Ahiafo a wɔfrɛ no no, ogye wɔn ne mmɔborɔfo ne wɔn a wonni ahwɛfo nyinaa.
PSA.72.13	Ohu wɔn a wɔayɛ mmerɛw ne ahiafo mmɔbɔ.
PSA.72.13	Ogye wɔn a ade ahia wɔn no nkwa.
PSA.72.14	Ogye wɔn fi ɔhyɛ ne basabasayɛ mu.
PSA.72.14	Wɔn nkwa som no bo.
PSA.72.15	Ɔhene nkwa so!
PSA.72.15	Wɔmfa sikakɔkɔɔ mfi Arabia mmrɛ no.
PSA.72.15	Wɔmmɔ mpae mma no bere biara.
PSA.72.15	Onyankopɔn nhyira nka no daa daa.
PSA.72.16	Aburow mmu so wɔ asase no so.
PSA.72.16	Afuduan mmu so wɔ nkoko so, na aba mmra bebree sɛ Lebanon.
PSA.72.16	Nnipa nhyɛ nkurow so ma te sɛ sare so sare.
PSA.72.17	Daa, wɔnkae ɔhene din na ne din ntena nkyɛ sɛ owia.
PSA.72.17	Aman nyinaa nkamfo no.
PSA.72.17	Wɔnsrɛ Onyankopɔn na onhyira wɔn na wɔnsrɛ ahotɔ mma ɔhene.
PSA.72.18	Monkamfo 
PSA.72.18	Israel Nyankopɔn!
PSA.72.18	Ɔno nko ara na ɔyɛ saa anwonwade yi.
PSA.72.19	Monkamfo ne din a anuonyam ahyɛ no ma no daa daa.
PSA.72.19	Nʼanuonyam nhyɛ wiase nyinaa ma,
PSA.72.19	Amen!
PSA.72.19	Amen!
PSA.72.20	Yisai ba Dawid mpaebɔ no awiei ni.
PSA.73.1	Onyankopɔn ye ma Israel ne wɔn a wɔn koma mu tew ampa ara.
PSA.73.2	Nanso anka mereyɛ apa abaw; me gyidi sae koraa,
PSA.73.3	efisɛ, sɛ mihu sɛ nneɛma rekɔ yiye ma ahantanfo ne amumɔyɛfo a, na mʼani abere.
PSA.73.4	Wonhu honam mu yaw; wosi pi si ta.
PSA.73.5	Wonhu amane sɛnea afoforo hu no.
PSA.73.5	Ɔhaw nto wɔn sɛnea ɛto afoforo no.
PSA.73.6	Enti wɔhyɛ ahantan sɛ konmude, ne basabasa sɛ atade.
PSA.73.7	Wɔn koma hwie bɔne gu, na amumɔyɛ adwene ahyɛ wɔn adwene ma.
PSA.73.8	Wɔserew afoforo na wɔka wɔn ho nsɛm a enye.
PSA.73.8	Wɔyɛ ahantan na wodwen ɔkwan a wɔbɛfa so ahyɛ wɔn so.
PSA.73.9	Wɔka bɔne fa Onyankopɔn a ɔte soro ho, na wɔahyɛ nnipa a wɔwɔ asase so ahantan so.
PSA.73.10	Ɛyɛ saa ma Onyankopɔn nkurɔfo dan kɔ wɔn afa, na wɔde ahopere gye wɔn nsɛm a wɔka biara di.
PSA.73.11	Wɔka se, “Onyankopɔn renhu.
PSA.73.11	Ɔsorosoroni no renhwehwɛ mu da.”
PSA.73.12	Saa na amumɔyɛfo te.
PSA.73.12	Wɔwɔ pii, na wonya pii ka ho.
PSA.73.13	Tew a matew me ho kronn a menyɛɛ bɔne biara no ho nni mfaso anaa?
PSA.73.14	O Onyankopɔn, woama mahu amane fi anɔpa kosi anwummere.
PSA.73.14	Anɔpa biara wotwe mʼaso.
PSA.73.15	Sɛ meka saa asɛm no bi a, anka merenyɛ sɛ wo nnipa no mu baako.
PSA.73.16	Midwen saa ɔhaw yi ho, nanso na ɛboro me so
PSA.73.17	kosii sɛ mekɔɔ wofi hɔ.
PSA.73.17	Ɛhɔ na metee nea ɛbɛba amumɔyɛfo no so.
PSA.73.18	Wode wɔn begu baabi a ɛhɔ yɛ toro, na woama wɔahwe ase akɔ ɔsɛe mu!
PSA.73.19	Wɔsɛe wɔn prɛkopɛ na wɔn awiei ayɛ pasaa.
PSA.73.20	Wɔte sɛ ɔdae a etwam anɔpa; sɛ wosɔre a,
PSA.73.20	O Awurade, wɔyera.
PSA.73.21	Bere a na mʼadwene yɛ bɔne na me nkatede yɛ opira no,
PSA.73.22	na magyimi sɛ aboa; mante wo ase.
PSA.73.23	Nanso, na mete bɛn wo pɛɛ na wode wo nsa soo me mu.
PSA.73.24	Wonam wʼakwankyerɛ so kyerɛɛ me kwan na ewiee akyiri no, woagye me anuonyam so.
PSA.73.25	Ɛdɛn na mewɔ wɔ soro ka wo ho?
PSA.73.25	Manya wo yi, dɛn bio na mehwehwɛ wɔ asase so?
PSA.73.26	Mʼadwene ne me nipadua begugow nanso,
PSA.73.26	Onyankopɔn ne mʼahoɔden.
PSA.73.26	Ɔno na ne ho hia me daa.
PSA.73.27	Wɔn a wogyae wo no bɛyera.
PSA.73.27	Wobɛsɛe wɔn a wonni no nokware.
PSA.73.28	Nanso me de, minim sɛ wobɛn Onyankopɔn na wopɛ ogye wɔ Otumfoɔ 
PSA.74.1	O Onyankopɔn, adɛn nti na woagyaa yɛn mu saa?
PSA.74.1	Wo bo befuw wo nkurɔfo akosi wiase awiei?
PSA.74.2	Kae wo nkurɔfo a wo ara wuyii wɔn mmere pii a atwam de wɔn fi nkoasom mu bɛyɛɛ wʼankasa wʼabusua no.
PSA.74.2	Kae Sion bepɔw a da bi hɔ na wote so no.
PSA.74.3	Nantew fa saa amamfo yi so; yɛn atamfo na wɔasɛe biribiara a ɛwɔ asɔrefi hɔ.
PSA.74.4	Wʼatamfo teɛm nkonim so wɔ wo fi hɔ.
PSA.74.4	Wɔasisi wɔn mfrankaa a ɛkyerɛ sɛ wɔadi nkonim.
PSA.74.5	Wɔte sɛ nnipa nnuabufo a wɔde wɔn mmonnua bu nnua gu.
PSA.74.6	Wɔde wɔn mmonnua ne wɔn nname sɛee mpongua no nyinaa.
PSA.74.7	Wobubuu wo fi no, na wɔtoo mu gya.
PSA.74.7	Woguu faako a wɔsom wo hɔ no ho fi.
PSA.74.8	Wɔpɛe sɛ anka wɔtɔre yɛn ase; wɔhyew mmeae kronkron a ɛwɔ asase no so nyinaa.
PSA.74.9	Yɛn agyiraehyɛde kronkron no nyinaa kɔ.
PSA.74.9	Adiyifo nyinaa asa na obiara nnim nna ko a eyi bedi.
PSA.74.10	O Onyankopɔn, wʼatamfo bɛserew wo akosi da bɛn?
PSA.74.10	Wɔbɛkasa atia wo din akosi daa daa?
PSA.74.11	Adɛn nti na wompɛ sɛ woboa yɛn?
PSA.74.11	Adɛn na woabobɔw wo nsa agu wʼakyi?
PSA.74.12	Nanso woyɛ yɛn hene fi mfitiase,
PSA.74.12	O Onyankopɔn.
PSA.74.12	Woagye yɛn nkwa mpɛn pii.
PSA.74.13	Wonam wʼahoɔden tumi so kyɛɛ po mu abien, na wopɛtɛw nsu mu atweaseɛ ti.
PSA.74.14	Wopɛtɛw bonsu ti na wode ne nam maa sare so mmoa wee.
PSA.74.15	Womaa nsuwa ne nsuti teɛe na womaa nsu akɛse yoyoe.
PSA.74.16	Wobɔɔ awia ne anadwo.
PSA.74.16	Wode owia ne ɔsram sii wɔn tenabea.
PSA.74.17	Wokyerɛɛ nea ɛsɛ sɛ asase ano kɔpem.
PSA.74.17	Wobɔɔ ahohuru ne awɔw.
PSA.74.18	Nanso kae,
PSA.74.18	O 
PSA.74.19	Nyaw wo nkurɔfo a wonni boafo no mma wɔn atamfo atirimɔdenfo no.
PSA.74.19	Mma wo werɛ mmfi nnipa a wɔtaa wo no!
PSA.74.20	Kae apam a wo ne yɛn hyehyɛe no.
PSA.74.20	Basabasayɛ wɔ asase no tweaa so sum mu baabiara.
PSA.74.21	Ma wɔn a wɔhyɛ wɔn so no anim ngu ase.
PSA.74.21	Ma ahiafo ne mmɔborɔfo nkamfo wo.
PSA.74.22	Ma wo ho so,
PSA.74.22	Onyankopɔn, na yi wo ho adi!
PSA.74.22	Kae sɛ nnebɔneyɛfo serew wo daa nyinaa.
PSA.74.23	Mma wo werɛ mmfi abufuw nteɛteɛm ne gyegyeegye a wʼatamfo yɛ no.
PSA.75.1	Yɛda wo ase,
PSA.75.1	O Onyankopɔn, yɛda wo ase!
PSA.75.1	Yɛda wo kɛseyɛ adi ka anwonwade a woayɛ.
PSA.75.2	Onyankopɔn ka se, “Mahyɛ bere a mede bebu atɛn na mebu atɛntrenee.
PSA.75.3	Ɛwom, abɔde biara ho popo na asase ankasa wosow nanso mɛma ne fapem ayɛ den.
PSA.75.4	‘Meka kyerɛ amumɔyɛfo se, wɔnnyɛ ahantan.
PSA.75.5	Meka kyerɛ wɔn se wonnyae wɔn ahohoahoa no.’ ”
PSA.75.6	Atemmu no remfi apuei anaa atɔe anaa atifi anaaa anafo.
PSA.75.7	Onyankopɔn ne ɔtemmufo no.
PSA.75.7	Obebu ebinom fɔ na wagyaa ebinom nso.
PSA.75.8	Ohwie gu ma amumɔyɛfo nyinaa nom.
PSA.75.8	Wonom ne nyinaa a sɔpɛ koraa nka.
PSA.75.9	Nanso merennyae Yakob Nyankopɔn ho asɛnka da, na merennyae ayeyi dwom a meto ma no no nso da.
PSA.75.10	Obebubu amumɔyɛfo tumi mu, nanso ɔtreneeni tumi mu bɛhyɛ den.
PSA.76.1	Wonim Onyankopɔn wɔ Yuda.
PSA.76.1	Wɔhyɛ ne din anuonyam wɔ Israel.
PSA.76.2	Ɔwɔ ofi wɔ Yerusalem; ɔte Sion Bepɔw so.
PSA.76.3	Ɛhɔ na obubuu atamfo agyan, wɔn kyɛm, wɔn nkrante ne wɔn akode nyinaa.
PSA.76.4	O Onyankopɔn, wʼanuonyam so!
PSA.76.4	Wufi mmepɔw no a wudii wʼatamfo so no so reba wo tumi so.
PSA.76.5	Woagye wɔn asraafo akokoduru no ho nneɛma nyinaa ama wɔada awufo nna.
PSA.76.5	Wɔn ahoɔden ne wɔn nyansa nyinaa yɛɛ kwa.
PSA.76.6	Wobɔɔ wɔn hu no,
PSA.76.6	O Yakob Nyankopɔn, apɔnkɔ no ne wɔn sotefo nyinaa wuwui.
PSA.76.7	Na wo 
PSA.76.7	Sɛ wo bo fuw a, obi ntumi nnyina wʼanim.
PSA.76.8	Wubu atɛn fi soro; wiase suroe na ɛyɛɛ dinn,
PSA.76.9	bere a wosɔre buu atɛn a wode gyee wɔn a wɔhyɛ wɔn so no no.
PSA.76.10	Nnipa abufuw de ayeyi a ɛdɔɔso brɛɛ wo.
PSA.76.10	Wɔn a wɔanwu ɔko no mu no, bɛhyɛ wo fa no nyinaa bi.
PSA.76.11	Nea wode ahyɛ 
PSA.76.11	Aman a mobɛn nyinaa mommrɛ no akyɛde.
PSA.76.12	Onyankopɔn ma nnipa suro no; ɔbrɛ ahenemma ahantanfo ase, na ɔbɔ ahene akɛse hu.
PSA.77.1	Misu dennen mefrɛ Onyankopɔn; misu dennen na otie me.
PSA.77.2	Ɔhaw mu, mebɔ Awurade mpae; anadwo mu nyinaa, mema me nsa so bɔ mpae nanso me werɛ nkyekye.
PSA.77.3	Sɛ midwen Onyankopɔn ho a, migu ahome; sɛ midwen komm a, mabasa mu bu.
PSA.77.4	Ɔma me si pɛ anadwo nyinaa.
PSA.77.4	Nsɛm haw me nti, mintumi nkasa.
PSA.77.5	Midwen nna a atwam no na mekae nna a atwam dedaw no.
PSA.77.6	Anadwo mu no nyinaa midwenee yiye.
PSA.77.6	Midwenee komm no, asɛm a mibisaa me ho ni,
PSA.77.7	“Enti daa Awurade bɛpo yɛn saa?
PSA.77.7	Afei nʼani rensɔ yɛn bio?
PSA.77.8	Wagyae dɔ a ɔdɔ yɛn no?
PSA.77.8	Na ne bɔhyɛ no, wagyae?
PSA.77.9	Onyankopɔn werɛ afi sɛ obehu mmɔbɔ?
PSA.77.9	Abufuw abesi nʼahummɔbɔ ananmu anaa?”
PSA.77.10	Afei mekae se, “Nea ɛhaw me titiriw koraa ne sɛ afei de,
PSA.77.10	Onyankopɔn nni tumi bio.”
PSA.77.11	Mɛkae nneɛma akɛse a woyɛe no,
PSA.77.12	Medwen nea woayɛ no nyinaa ho.
PSA.77.12	Medwen wo tumideyɛ no nyinaa ho komm.
PSA.77.13	Biribiara a woyɛ no,
PSA.77.13	O Onyankopɔn, yɛ kronn; onyame bi nso nsen wo.
PSA.77.14	Woyɛ Onyankopɔn a woyɛ anwonwade; wokyerɛ wo tumi wɔ aman so.
PSA.77.15	Wonam wo tumi so gye wo nkurɔfo a wɔyɛ Yakob ne Yosef asefo no nkwa.
PSA.77.16	Bere a ɛpo huu wo no, esuroe,
PSA.77.16	O Onyankopɔn, na ɛpo mu donkudonku no mpo wosowee.
PSA.77.17	Omununkum tɔɔ nsu; aprannaa paapae fii soro na anyinam tetew fii mmeae nyinaa.
PSA.77.18	Wʼaprannaa a ɛpaapaee no bobɔe na anyinam a ɛtetewee no maa wiase sɔɔ hann.
PSA.77.18	Asase wosowee.
PSA.77.19	Wonantewee asorɔkye no mu; wutwaa ɛpo a ɛmu dɔ no, nanso wɔanhu wʼanammɔn.
PSA.77.20	Wudii wo nkurɔfo anim sɛ oguanhwɛfo a, na Mose ne Aaron na na wɔka wɔn ho.
PSA.78.1	Me nkurɔfo, muntie me nkyerɛkyerɛ na monyɛ aso mma asɛm a meka no.
PSA.78.2	Mede abebu rebɛkyerɛ mo anwonwade a esii tete no mu;
PSA.78.3	nneɛma a yɛate na yɛahu; nneɛma a yɛn agyanom kaa ho asɛm kyerɛɛ yɛn.
PSA.78.4	Yɛremfa nkame yɛn mma; yɛbɛka 
PSA.78.5	Ɔmaa Israelfo mmara na ɔde ahyɛde nso maa Yakob asefo.
PSA.78.5	Ɔka kyerɛɛ yɛn agyanom se wɔnkyerɛkyerɛ wɔn mma ne mmara no,
PSA.78.6	sɛnea ɛbɛyɛ a nkyirimma besua na wɔn nso akyerɛkyerɛ wɔn mma.
PSA.78.7	Ɛba saa a, wɔn nso de wɔn ho bɛto Onyankopɔn so, na ɛremma wɔn werɛ mfi nea wayɛ, na daa wobedi ne mmara no so.
PSA.78.8	Wɔrenyɛ sɛ wɔn nenanom adɔnyɛfo ne asoɔdenfo a wɔn gyidi a na wɔwɔ wɔ Onyankopɔn mu no antim da, nanso wɔantena ase sɛ nokwafo amma no.
PSA.78.9	Efraimfo a wokitakita nnyan ne ne ntadua no guanee ɔko da no.
PSA.78.10	Wɔanni wɔne Onyankopɔn apam no so; wɔampɛ sɛ wodi ne mmara no so.
PSA.78.11	Wɔn werɛ fii anwonwade a wohui sɛ wayɛ no.
PSA.78.12	Bere a na wɔn nenanom rehwɛ Onyankopɔn no, na ɔno nso reyɛ anwonwade wɔ Soan a ɛwɔ Misraim no.
PSA.78.13	Ɔkyɛɛ ɛpo mu na ɔde wɔn faa mu.
PSA.78.13	Ɔmaa nsu no gyinae sɛ afasuw.
PSA.78.14	Ɔnam omununkum mu dii wɔn anim awia ne anadwo, kanea gya mu.
PSA.78.15	Ɔpaee ɔbotan mu wɔ bepɔw so, na onyaa nsu fii mu de maa wɔn.
PSA.78.16	Ɔmaa asuwa bɛtɔɔ ɔbotan no mu maa nsu sen fii mu sɛ asuten.
PSA.78.17	Nanso wɔkɔɔ so yɛɛ bɔne tiaa Onyankopɔn na bepɔw no so, wɔsɔre tiaa ɔsorosoroni no.
PSA.78.18	Wɔboapa bisaa aduan a wɔpɛ de sɔɔ Onyankopɔn hwɛe.
PSA.78.19	Wɔkasa tiaa Onyankopɔn se, “Onyankopɔn betumi ama aduan wɔ sare so anaa?
PSA.78.20	Ɛwom sɛ ɔbɔɔ ɔbotan mu maa nsu pii sen fii mu, na obetumi ama yɛn abodoo na wama ne nkurɔfo nam nso?”
PSA.78.21	Enti Onyankopɔn tee no, ne bo fuwii, na ɔde ogya kɔɔ ne nkurɔkfo so, na nʼabufuw a ɛwɔ wɔn so no mu yɛɛ den
PSA.78.22	efisɛ, na wonni ne mu gyidi sɛ obetumi agye wɔn nkwa.
PSA.78.23	Nanso ɔkasa kyerɛɛ soro; ɔhyɛ maa nʼapon buei.
PSA.78.24	Ɔtɔɔ mana ma wodii.
PSA.78.25	Enti wodii abɔfo aduan, na Onyankopɔn maa wɔn nea ehia wɔn nyinaa.
PSA.78.26	Bio, ɔmaa apuei mframa bɔe, na ne tumi mu, ɔhwanyanee anadwo mframa,
PSA.78.27	na ɔmaa ne nkurɔfo nnomaa a wɔn dodow bɛyɛ sɛ mpoano anhwea.
PSA.78.28	Wɔtetew guguu ntamadan no mu ne ho nyinaa.
PSA.78.29	Enti nnipa we mee.
PSA.78.29	Onyankopɔn maa wɔn nea wɔhwehwɛ.
PSA.78.30	Nanso, wɔn ani ansɔ nea wɔhwehwɛ no nyinaa ho a na wogu so didi
PSA.78.31	bere a Onyankopɔn ani beree wɔn so na okum mmarima ahoɔdenfo a na wodi mu wɔ Israel no.
PSA.78.32	Eyinom nyinaa akyi, na bɔne ara na nnipa no reyɛ; nʼanwonwade no nyinaa akyi, wɔamfa wɔn ho anto ne so.
PSA.78.33	Enti otwaa wɔn nna so te sɛ ɔhome na wɔn nkwa yɛɛ sin prɛkopɛ.
PSA.78.34	Bere biara a obekum wɔn mu bi no, nkae no dan ba ne nkyɛn; wɔbɛsesa abɔ no mpae dennen.
PSA.78.35	Wɔkaee sɛ Onyankopɔn yɛ wɔn hwɛfo, na Otumfoɔ no bɛboa wɔn.
PSA.78.36	Nanso na wɔn nsɛm no nyinaa yɛ atoro.
PSA.78.36	Nsɛm a wɔka no mu biara nyɛ nokware.
PSA.78.37	Na wonni no nokware; na wonni wɔne nʼapam no nokware.
PSA.78.38	Nanso na Onyankopɔn wɔ ahummɔbɔ ma ne nkurɔfo.
PSA.78.38	Ɔde wɔn bɔne kyɛɛ wɔn na wansɛe wɔn.
PSA.78.38	Mpɛn pii ɔkoraa nabufuw so na wanna nʼabufuw adi.
PSA.78.39	Ɔkaee sɛ wɔyɛ adasamma te sɛ mframa a ɛbɔ na etwam no.
PSA.78.40	Mpɛn ahe na wɔansɔre antia no wɔ sare so hɔ, na mpɛn ahe na wɔamma ne werɛ anhow!
PSA.78.41	Wɔsɔɔ Onyankopɔn hwɛe adekyee ne adesae nam so de yaw brɛɛ Israel Nyankopɔn Kronkron no.
PSA.78.42	Wɔn werɛ fii ne tumi kɛse no ne da a ogyee wɔn fii wɔn atamfo nsam,
PSA.78.43	wɔ Soan tawtaw so a ɛwɔ Misraim no.
PSA.78.44	Ɔmaa nsu dan mogya a na Misraimfo nnya nsu nnom.
PSA.78.45	Ɔmaa nwansena baa wɔn so bɛhaw wɔn na mpɔtorɔ nso bɛsɛee wɔn asase.
PSA.78.46	Ɔmaa mmoadabi bedii wɔn mfuduan de sɛee wɔn mfuw.
PSA.78.47	Ɔde asukɔtweaa bɛsɛee wɔn bobe na ɔde sukyerɛmma sɛee wɔn ankye nnua.
PSA.78.48	Ɔde asukɔtweaa kum wɔn anantwi ɛnna ɔde anyinam kum wɔn nguan.
PSA.78.49	Ɔnam nʼabufuw a ano yɛ den a ɛbae te sɛ owu asomafo no maa ɔhaw kɛse baa wɔn so.
PSA.78.50	Wamfa nʼabufuw ansie, na wamfa wɔn nkwa nso ankyɛ wɔn.
PSA.78.50	Mmom, ɔmaa ɔyaredɔm bekum wɔn.
PSA.78.51	Okum Misraimfo mmakan nyinaa.
PSA.78.52	Afei odii ne nkurɔfo anim te sɛ oguanhwɛfo de wɔn faa sare no so.
PSA.78.53	Odii wɔn anim dwoodwoo, enti na wonsuro.
PSA.78.53	Nanso ɛpo asorɔkye bɛbɔ faa wɔn atamfo so.
PSA.78.54	Ɔde wɔn baa nʼasase kronkron no ne mmepɔw a ɔko dii so no so.
PSA.78.55	Ɔpamoo nnipa a na wɔte hɔ no de hɔ maa ne nkurɔfo.
PSA.78.55	Ɔkyekyɛɛ wɔn nsase no mu de maa Israel mmusuakuw no de wɔn afi maa ne nkurɔfo no.
PSA.78.56	Nanso wɔsrɔre tiaa Onyankopɔn tumfoɔ sɔɔ no hwɛe.
PSA.78.56	Wɔanni ne mmara so.
PSA.78.57	Na mmom, wɔsɔre tiaa no na wɔanni nokware sɛ wɔn agyanom, wɔn a wɔde wɔn ho to wɔn so a, ɛnyɛ ye te sɛ agyan a akyeakyea no.
PSA.78.58	Wɔn abosonsom hyɛɛ no abufuw, na wɔn ahoni a na wɔsom no maa ne bo fuwii.
PSA.78.59	Onyankopɔn hui no, ne bo fuwii enti ɔpoo ne nkurɔfo no koraa.
PSA.78.60	Ogyaw ne ntamadan wɔ Silo, faako a na ɔte wɔ wɔn mu no.
PSA.78.61	Ɔmaa yɛn atamfo faa Apam Adaka a ɛyɛ ne tumi ne nʼanuonyam agyiraehyɛde no.
PSA.78.62	Ne bo fuwii ɔno ara ne nkurɔfo enti ɔmaa wɔn ara wɔn atamfo kunkum wɔn.
PSA.78.63	Wokum mmerante wɔ ɔsa mu, enti na mmabaa nnya kunu nware.
PSA.78.64	Asɔfo wuwui basabasayɛ mu na wɔamma wɔn akunafo no kwan amma wɔansu.
PSA.78.65	Akyiri yi,
PSA.78.65	Awurade sɔree sɛnea ofi nna mu.
PSA.78.65	Na ɔte sɛ ɔhoɔdenfo a nsa ahyɛ no den.
PSA.78.66	Odii wɔn so nea edi kan ne nea etwa to hyɛɛ wɔn aniwu, pamoo wɔn.
PSA.78.67	Nanso ɔpoo Yosef asefo.
PSA.78.67	Efraim abusua nso, wamfa wɔn.
PSA.78.68	Na mmom, oyii Yuda ne Sion Bepɔw a na ɔpɛ nʼasɛm no.
PSA.78.69	Ɛhɔ na osii ne fi te sɛ ne soro fi.
PSA.78.69	Ɔyɛɛ no den te sɛ asase pɛ a etim hɔ daa.
PSA.78.70	Oyii ne somfo Dawid a ɔfrɛɛ no fii nguan adidibea hɔ no;
PSA.78.71	ɔno na ɔhwɛɛ ne nguan so na ɔyɛɛ no Israel hene ne Onyankopɔn nkurɔfo so oguanhwɛfo.
PSA.78.72	Dawid de ne koma ne ne nyansa nyinaa hwɛɛ wɔn.
PSA.79.1	O Onyankopɔn, abosonsomfo akyɛ wʼasase afa.
PSA.79.1	Wɔagu wo fi kronkron no ho fi ama Yerusalem adan amamfo.
PSA.79.2	Wogyaw wo nkurɔfo amu maa apete; wo nkoa amu, wogyaw maa wuram mmoa sɛ wɔnwe.
PSA.79.3	Wohwiee wo nkurɔfo mogya gui sɛ nsu.
PSA.79.3	Mogya hwie gui sɛ nsu wɔ Yerusalem na obi anka a obesie awufo no.
PSA.79.4	Aman a atwa yɛn ho ahyia no kasa tia yɛn; wɔserew yɛn, di yɛn ho fɛw.
PSA.79.5	Wʼabufuw bɛkɔ so adɛw sɛ ogya?
PSA.79.6	Dan wʼabufuw kyerɛ aman a wɔnsom wo no ne wɔn a wɔmmɔ wo mpae no so.
PSA.79.7	Efisɛ, wɔn na wɔakum wo nkurɔfo.
PSA.79.7	Wɔn na wɔama wo man adan amamfo.
PSA.79.8	Mfa yɛn agyanom bɔne so asotwe ntwe yɛn.
PSA.79.8	Hu yɛn mmɔbɔ mprempren.
PSA.79.8	Yɛn anidaso nyinaa asa.
PSA.79.9	Boa yɛn,
PSA.79.9	O 
PSA.79.9	Gye yɛn na fa yɛn bɔne kyɛ yɛn wɔ wʼanuonyam no nti.
PSA.79.10	Adɛn nti na ɛsɛ sɛ aman bisa yɛn se, “Mo Nyankopɔn wɔ he?” Ma yenhu sɛ woatwe aman a wohwiee wʼasomfo mogya gui no aso.
PSA.79.11	Tie pene a nneduafo pene.
PSA.79.11	Fa wo tumi kɛse no so gye wɔn a wɔabu wɔn kumfɔ no.
PSA.79.12	Awurade, tua aman a aka no so ka mpɛn ason wɔ kasatia a wɔakasa atia wo no so.
PSA.79.13	Na yɛn a yɛyɛ wo manfo a yɛyɛ wo nguan nso no, bɛda wo ase, akamfo wo daa nyinaa.
PSA.80.1	Tie yɛn,
PSA.80.1	O Israel guanhwɛfo; tie yɛn, wo nguan sohwɛfo panyin.
PSA.80.1	Wo a wote wʼahengua a esi atakraboa ntaban so no,
PSA.80.2	da wo ho adi kyerɛ Efraim,
PSA.80.2	Benyamin ne Manase mmusuakuw no.
PSA.80.2	Da wʼahoɔden adi; bra begye yɛn nkwa.
PSA.80.3	Fa yɛn san bra,
PSA.80.3	O Onyankopɔn!
PSA.80.3	Hu yɛn mmɔbɔ na yebenya nkwa.
PSA.80.4	Wo bo befuw wo nkurɔfo mpaebɔ akosi bere bɛn,
PSA.80.4	Otumfoɔ 
PSA.80.5	Woama yɛn awerɛhow sɛ yenni ne nusu kuruwa kɛse ma sɛ yɛnnom.
PSA.80.6	Ma aman a atwa yɛn ho ahyia no nko yɛn asase no so; yɛn atamfo kasa tia yɛn.
PSA.80.7	San fa yɛn bra,
PSA.80.7	Otumfoɔ Nyankopɔn!
PSA.80.7	Hu yɛn mmɔbɔ na wobegye yɛn nkwa.
PSA.80.8	Wode bobe fi Misraim bae.
PSA.80.8	Wopamoo aman foforo bi fii hɔ na wuduaa wɔ wɔn asase so.
PSA.80.9	Wusiesiee baabi sɛnea ebenyin.
PSA.80.9	Ne ntini no kɔɔ asase mu na ɛtrɛtrɛw asase no so nyinaa.
PSA.80.10	Ɛde ne nhwini kata nkoko so na nʼabaa no kata sida nnua so.
PSA.80.11	Nʼabaa dennanee koduu ɛpo so kɔe ara koduu asu Efrata so.
PSA.80.12	Adɛn nti na wubuu ban a atwa ho ahyia no?
PSA.80.12	Mprempren, obiara a ɔbɛfa hɔ no betumi awia nʼaba no bi;
PSA.80.13	na kɔkɔte tiatia so na wuram mmom awe.
PSA.80.14	Otumfoɔ Nyankopɔn, dan wʼani hwɛ yɛn.
PSA.80.14	Hwɛ yɛn fi soro hɔ; bra na begye wo nkurɔfo nkwa!
PSA.80.15	Begye bobe a wuduae na nkwa; saa bobe ketewa a woma enyin ahoɔden so no!
PSA.80.16	Yɛn atamfo ato mu gya atwa akyene; fa wʼabufuw hwɛ wɔn na sɛe wɔn.
PSA.80.17	Hwɛ nnipa a woayi wɔn no so na bɔ wɔn ho ban; ɔman a wugyinaa no ahoɔden so no.
PSA.80.18	Yɛrennan yɛn ho mfi wo ho bio.
PSA.80.18	Ma yɛn nkwa na yɛbɛkamfo wo.
PSA.80.19	Otumfoɔ 
PSA.80.19	Hu yɛn mmɔbɔ na wobegye yɛn nkwa.
PSA.81.1	To ahosɛpɛw dwom ma 
PSA.81.1	To ayeyi dwom ma Yakob Nyankopɔn.
PSA.81.2	Mumfi nnwonto no ase na mommɔ mpintin.
PSA.81.2	Mommɔ nnwom a ɔyɛ dɛ wɔ sanku ne bɛnta so.
PSA.81.3	Monhyɛn torobɛnto mma afahyɛ no bere a ɔsram apue foforo na wanyin no.
PSA.81.4	Eyi yɛ Israel mmara; ɛyɛ mmara a efi Yakob Nyankopɔn nkyɛn.
PSA.81.4	Bere a okotuaa Misraim asase no na ɔhyɛɛ mmara no maa Israelfo.
PSA.81.5	Metee nne bi a minnim na ɛka se,
PSA.81.6	“Miyii nnosoa no fii mo akyi.
PSA.81.6	Mema mosoɛɛ mo ntayaa no.
PSA.81.7	Bere a mowɔ ɔhaw mu no, mofrɛɛ me, na migyee mo nkwa.
PSA.81.7	Mifii me hintabea a ɛwɔ ahum mu no gyee mo so.
PSA.81.7	Mesɔɔ mo hwɛe wɔ Meriba nsu ho.
PSA.81.8	Me nkurɔfo, muntie me kɔkɔbɔ yi.
PSA.81.8	Mepɛ sɛ Israel tie me.
PSA.81.9	Ɛnsɛ sɛ mosom anyame foforo.
PSA.81.10	Mene mo 
PSA.81.10	Mummue mo anom na mɛhyɛ mu ma.
PSA.81.11	Nanso me nkurɔfo rentie me.
PSA.81.11	Israel rentie me.
PSA.81.12	Enti ma wɔmfa wɔn kɔnsenee akwan no so na wɔnyɛ nea wɔpɛ sɛ wɔyɛ biara.
PSA.81.13	Mepɛ sɛ me nkurɔfo tie me.
PSA.81.13	Mepɛ sɛ wodi mʼasɛm so.
PSA.81.14	Anka medi wɔn atamfo nyinaa so ntɛm.
PSA.81.15	Wɔn a wɔtan me no de suro bɛkotow me osuro so; wɔn asotwe bɛtena hɔ daa daa.
PSA.81.16	Nanso mɛma mo esiam a ɛyɛ fɛ adi na mama mo ɛwo a ano yɛ mmerɛw aka ho.”
PSA.82.1	Onyankopɔn yɛ ɔsoro agyinatufo panyin.
PSA.82.1	Anyame betwa hyia a, ɔno na obu atɛn se,
PSA.82.2	“Munnyae atɛnkyewbu; mummmu amumɔyɛfo atɛnkyew.
PSA.82.3	Mommɔ ahiafo ne akunafo yiyedi ho ban.
PSA.82.3	Mummmu mo ani nngu ahiafo ne wɔn a wonni aboafo so.
PSA.82.4	Munnye wɔn mfi nnipa amumɔyɛfo tumi ase.
PSA.82.5	Nim a munnim ne nkwasea a moyɛ!
PSA.82.5	Moadan nnebɔneyɛfo ama atɛntrenee ayera wɔ wiase!
PSA.82.6	Mekae se, ‘Moyɛ anyame; mo nyinaa yɛ Ɔsorosoroni no mma.’
PSA.82.7	Nanso mubewuwu sɛ nnipa; mo nkwa nna to betwa sɛ ɔhene ba biara.”
PSA.82.8	Bra,
PSA.82.8	O Onyankopɔn, na bedi wiase so; aman nyinaa yɛ wo dea.
PSA.83.1	O Onyankopɔn, ntena hɔ komm; nyɛ komm!
PSA.83.1	Nyɛ komm!
PSA.83.1	Hwɛ!
PSA.83.1	Wʼatamfo reyɛ basabasa, na wɔn a wɔtan wo no reyɛ dɔm.
PSA.83.2	Hwɛ!
PSA.83.2	Wʼatamfo reyɛ basabasa, na wɔn a wɔmpɛ wʼasɛm nso ayɛ dɔm.
PSA.83.3	Wɔrepam esum ase atia wo nkurɔfo; wɔrepam atia wɔn a wobɔ wɔn ho ban.
PSA.83.4	Wɔka se, “Bra na yɛnsɛe wɔn man sɛnea ɛbɛyɛ a wɔn werɛ befi Israel kora kora.”
PSA.83.5	Wɔpenee wɔn apam no so kaa wɔn ho bɔɔ mu tiaa wo.
PSA.83.6	Edomfo,
PSA.83.6	Ismaelfo, Moabfo, Hagarfo,
PSA.83.7	Gebalfo ne Amonfo ne Amalekfo ne Filistifo ne Tirofo ne
PSA.83.8	Asiriafo akɔka wɔn ho ama Amonfo ne Moabfo a wɔyɛ Lot asefo no dɔm no ayɛ den.
PSA.83.9	Yɛ wɔn sɛnea woyɛɛ Midianfo ne Siserafo ne Yabinfo wɔ Kison subon mu hɔ no.
PSA.83.10	Wudii wɔn so wɔ Endor maa wɔn amu porɔwee wɔ fam.
PSA.83.11	Yɛ wɔn a wodi wɔn anim no sɛnea woyɛɛ Oreb ne Seeb no; di wɔn ahene so sɛnea woyɛɛ Sebah ne Salmuna
PSA.83.12	a wɔkae se, “Yɛbɛfa asase a ɛyɛ Onyankopɔn de no” no.
PSA.83.13	Bɔ wɔn hwete sɛ mfutuma,
PSA.83.13	O Onyankopɔn; sɛ ntɛtɛ a mframa bɔ gu.
PSA.83.14	Sɛnea ogya hyew kwae, sɛnea ogyaframa ma nkoko hyew no,
PSA.83.15	saa ara na fa ahum taa wɔn na fa wo mframa a ano yɛ den no yi wɔn hu.
PSA.83.16	Ma animguase nka wɔn,
PSA.83.16	O 
PSA.83.17	Ma wonni wɔn so nkonim na wɔmmɔ hu daa daa; ma wonwu wɔ animguase pɔtɔɔ mu.
PSA.83.18	Ma wonhu sɛ, wo nko ara ne 
PSA.84.2	Mepɛ sɛ meba hɔ.
PSA.84.2	Mʼani agyina sɛ meba 
PSA.84.2	Mede me nipadua nyinaa to ahosɛpɛw dwom ma Onyankopɔn teasefo no.
PSA.84.3	Mpatiperɛw anwene wɔn birebuw na nsonfena nso wɔ wɔn afi.
PSA.84.3	Wɔde wɔn mma sie wɔ wʼafɔremuka ho,
PSA.84.3	Otumfoɔ 
PSA.84.4	Wɔn a wɔte wo fi hɔ no wɔ ahotɔ.
PSA.84.4	Daa wɔto nnwom kamfo wo.
PSA.84.5	Wɔn a wonya ahoɔden fi wo nkyɛn no wɔ ahotɔ, na wɔpɛ sɛ wɔkɔfrɛ wo wɔ Sion Bepɔw so.
PSA.84.6	Wɔfa ɔtare bon a ayow kesee no mu a ɛdan asuten, na anɔpabosu hyɛ no nsu ma ma.
PSA.84.7	Wɔrekɔ no nyinaa na wɔn ho reyɛ den; wobehu Onyankopɔn mu anyame wɔ Sion.
PSA.84.8	Tie me mpaebɔ,
PSA.84.8	Tie, O Yakob Nyankopɔn.
PSA.84.9	Hyira yɛn hene,
PSA.84.9	O Onyankopɔn; ɔhene a woayi no no.
PSA.84.10	Da koro pɛ a wodi wɔ wo fi no ye sen sɛ wobedi no baabi foforo biara mpɛn apem.
PSA.84.10	Megyina me Nyankopɔn fi pon ano sen sɛ mɛtena amumɔyɛfo fi mu.
PSA.84.11	Ɔmpopo ne ti wɔ ade pa biara a ɔde ma atreneefo ho.
PSA.85.2	Wode wo nkurɔfo bɔne nyinaa akyɛ wɔn.
PSA.85.3	Wugyaee wʼabufuw a wode kɔɔ wɔn so no.
PSA.85.4	Fa yɛn san bra,
PSA.85.4	O Onyankopɔn, yɛn agyenkwa na gyae sɔ a wʼani nsɔ yɛn no!
PSA.85.5	Wo bo befuw yɛn akosi daa nyinaa?
PSA.85.5	Wʼabufuw to rentwa da?
PSA.85.6	Hyɛ yɛn den bio, na yɛn, wo nkurɔfo, bɛkamfo wo.
PSA.85.7	Dɔ yɛn daa,
PSA.85.7	O 
PSA.85.8	Meretie nea 
PSA.85.8	Ɔhyɛɛ yɛn a yɛyɛ ɔno ara ne nkurɔfo no bɔ se, sɛ yɛannan amfa akwammɔne so a,
PSA.85.9	akyinnye biara nni ho sɛ wasiesie ne ho sɛ wɔn a wodi no ni no, obegye wɔn nkwa, na ne nkwagye no bɛtena yɛn asase no so.
PSA.85.10	Ɔdɔ ne nokware behyia, na trenee ne asomdwoee ayɛ atuu.
PSA.85.11	Onipa nokware befi asase so akɔ soro, na Onyankopɔn trenee fi soro aba asase so.
PSA.85.13	Atreneefo bedi 
PSA.86.1	Tie me,
PSA.86.2	Gye me fi owu mu efisɛ, migye wo di.
PSA.86.2	Gye me nkwa efisɛ, meyɛ ɔsomfo na mewɔ wo mu gyidi.
PSA.86.3	Woyɛ me Nyankopɔn, enti hu me mmɔbɔ.
PSA.86.3	Mebɔ wo mpae daa nyinaa.
PSA.86.4	Ma wo somfo ani nnye,
PSA.86.4	O Awurade, efisɛ me mpaebɔ kɔ wo nkyɛn.
PSA.86.5	Woyɛ yɛn adɔe na wode yɛn bɔne kyɛ, na wɔn a wɔbɔ wo mpae no nso, woma wɔn ɔdɔ a ɛnsa da.
PSA.86.7	Mefrɛ wo hiada mu efisɛ, wugye me mpaebɔ so.
PSA.86.8	Onyame bi nni hɔ a ɔte sɛ wo,
PSA.86.8	O Awurade, obiara ntumi nyɛɛ nea woayɛ.
PSA.86.9	Aman a woakyekyere nyinaa bɛba abɛkotow wo; wɔbɛkamfo wo kɛseyɛ.
PSA.86.10	Woyɛ otumfoɔ a woyɛ nneɛma akɛse.
PSA.86.10	Wo nko ne Onyankopɔn.
PSA.86.11	Kyerɛ me na memfa mʼadagyew nsom wo.
PSA.86.12	Mede me koma nyinaa bɛkamfo wo,
PSA.86.12	O Awurade me Nyankopɔn.
PSA.86.12	Mɛda wo kɛseyɛ no adi daa daa.
PSA.86.13	Dɔ a wodɔ me daa no so.
PSA.86.13	Woagye me afi damoa ankasa mu.
PSA.86.14	Ahantanfo reba abɛyɛ me dɔm,
PSA.86.14	O Onyankopɔn; atirimɔdenfo kuw pɛ sɛ wokum me; wɔn a wommu wo no.
PSA.86.15	Nanso wo,
PSA.86.15	O Awurade, yɛ mmɔborɔhunufo ne ɔdɔ Nyankopɔn.
PSA.86.15	Daa, wowɔ boasetɔ wɔ ayamye, na woyɛ ɔnokwafo nso.
PSA.86.16	Dan wʼani bra me so na hu me mmɔbɔ.
PSA.86.16	Hyɛ me den na gye me nkwa, efisɛ, mesom wo sɛnea me na yɛe no.
PSA.86.17	Da papa a wuyi no adi kyerɛ me,
PSA.87.2	Israel baabiara nni hɔ a ɔpɛ sen Yerusalem.
PSA.87.3	Tie,
PSA.87.3	Onyankopɔn kurow, nsɛm nwonwa a ɔka fa wo ho se,
PSA.87.4	“Sɛ merehyehyɛ nkurow a wotie me din a, mede Misraim ne Babilonia bɛka ho.
PSA.87.4	Mɛkan wɔn afra Yerusalem ne Filisti ne Tiro ne Sudanfo mu.”
PSA.87.5	Wɔka fa Sion ho se aman nyinaa yɛ ne de na Otumfoɔ bɛhyɛ no den.
PSA.87.7	Wɔto dwom saw, se, “Sion ne baabi a nhyira fi ba.”
PSA.88.2	Tie me mpaebɔ na tie me sufrɛ na boa me.
PSA.88.3	Ɔhaw bebree ato me a mereyɛ awu.
PSA.88.4	Mete sɛ afoforo a wɔreyɛ awu no.
PSA.88.4	Mʼahoɔden nyinaa asa.
PSA.88.5	Wɔagyaa me ama awufo.
PSA.88.5	Mete sɛ obi a wɔakum no na ɔda damoa mu; mete sɛ wɔn a wɔn werɛ afi wɔn koraa a woboa wɔn a ɛnyɛ ye no.
PSA.88.6	Woatow me akyene damoa ase ne amoa donkudonku a esum wɔ mu mu.
PSA.88.7	Wʼabufuw wɔ me so denneenen, na abufuw no asorɔkye aka me ahyɛ nʼase ayam me.
PSA.88.8	Woama mʼafɛfo apa me na woama me nso makyi wɔn.
PSA.88.8	Maka mfinimfini na mintumi nguan.
PSA.88.9	Mʼaniwa yɛ mmerɛw ma amanehunu.
PSA.88.10	Woyɛ anwonwade kyerɛ awufo?
PSA.88.10	Wɔsɔre kamfo wo?
PSA.88.11	Wɔka wo dɔ a ɛnsa da no ho asɛm wɔ damoa mu, anaa wo nokware ho asɛm wɔ ɔsɛe kurom?
PSA.88.12	Wohu wʼanwonwade no wɔ sum kurom, anaa wo papayɛ no wɔ awerɛfiri asase so?
PSA.88.14	Adɛn nti na wopo me,
PSA.88.14	Adɛn nti na woayi wʼani afi me so?
PSA.88.15	Mahu amane fi me mmofraase na mebɛn owu.
PSA.88.15	Wʼasotwe ama makisa.
PSA.88.16	Wʼabufuwhyew bubu me.
PSA.88.16	Ɔtaa a wotaa me no sɛe me.
PSA.88.17	Daa nyinaa, wotwa me ho hyia sɛ nsuyiri.
PSA.88.17	Wofi afanan nyinaa ka me hyɛ.
PSA.88.18	Woama me nnamfobrɛbo apa me, na esum nko na abɛyɛ me hokafo.
PSA.89.1	O 
PSA.89.2	Minim sɛ wo dɔ no bɛtena daa nyinaa, na wo nokware no tim hɔ te sɛ wim.
PSA.89.3	Wokae se, “Me ne onipa a mayi no no ayɛ apam; mahyɛ me somfo Dawid bɔ.
PSA.89.4	Daa wʼaseni na ɔbɛyɛ ɔhene.
PSA.89.4	Mɛhwɛ wʼabusua so daa daa.”
PSA.89.5	Ɔsorofo to anwonwade a woyɛ ho dwom; wɔto wo nokware ho dwom,
PSA.89.6	Obi nni soro a ɔte sɛ wo,
PSA.89.6	Ɔsorofo no biara sɛso nte sɛ wo.
PSA.89.7	Wodi wo ni wʼatreneefo agyinatufo mu, na wɔde suro gyina wʼanim.
PSA.89.8	Biribiara mu,
PSA.89.8	O 
PSA.89.9	Wo na wudi ɛpo ne tumi nyinaa so.
PSA.89.9	Wobrɛ nʼasorɔkye ase.
PSA.89.10	Wububu ɔtɔfo Rahab kum no.
PSA.89.10	Wonam wʼahoɔden so dii wʼatamfo so.
PSA.89.11	Ɔsoro ne asase yɛ wo dea.
PSA.89.11	Wobɔɔ wiase ne nea ɛwɔ mu nyinaa.
PSA.89.12	Wobɔɔ atifi ne anafo.
PSA.89.12	Bepɔw Tabor ne Bepɔw Hermon to dwom ma wo di ahurusi.
PSA.89.13	Wo tumi so!
PSA.89.13	Wʼahoɔden nso so!
PSA.89.14	Wokyekyeree wʼaheman wɔ trenee ne nokware so.
PSA.89.14	Ɔdɔ ne nokware da adi wɔ nea woyɛ biara mu.
PSA.89.15	Wɔn a wɔto nnwom de som wo no ahotɔ yɛ bebree.
PSA.89.15	Saa ara nso na ɛte wɔ wɔn a wɔte adɔe hann mu no!
PSA.89.16	Esiane wo nti, wɔn ani gye da mu no nyinaa na wɔkamfo wo wɔ wo papayɛ ho.
PSA.89.17	Woma yedi nkonim akɛse; wo dɔ mu na yedi nkonim no.
PSA.89.18	O 
PSA.89.18	O,
PSA.89.18	Israel Nyankopɔn Kronkron, na womaa yɛn yɛn hene.
PSA.89.19	Tete no, anisoadehu mu, woka kyerɛɛ wo somfo nokwafo no se, “Mʼaboa ɔsraani a wagye din no; mede ahengua no ama obi a mayi no afi nnipa no mu.
PSA.89.20	Mede ngo kronkron asra mʼakoa Dawid de akyerɛ sɛ ɔno na masi no ɔhene.
PSA.89.21	Mʼahoɔden bɛka ne ho daa; me tumi bɛma no ahoɔden.
PSA.89.22	Nʼatamfo rentumi nni ne so da.
PSA.89.22	Amumɔyɛfo rentumi nni ne so.
PSA.89.23	Mebubu nʼatamfo na makum obiara a ɔtan no.
PSA.89.24	Mɛdɔ no na madi no nokware.
PSA.89.24	Mɛma no adi nkonim daa.
PSA.89.25	Mɛtrɛw nʼahemman mu fi po mu kosi Asu Efrata mu.
PSA.89.26	Ɔbɛka akyerɛ me se, ‘Wone mʼagya ne me Nyankopɔn; wone me hwɛfo ne mʼagyenkwa.’
PSA.89.27	Mɛyɛ no mʼabakan, ahene no mu nyinaa ɔkɛseɛ.
PSA.89.28	Medi bɔ a mɛhyɛ no no so daa.
PSA.89.28	Na apam a me ne no apam no nso, bɛtena hɔ daa daa.
PSA.89.29	Nʼabusua bɛtena hɔ daa daa te sɛ wim.
PSA.89.29	Nʼaseni na daa ɔbɛyɛ ɔhene.
PSA.89.30	Nanso sɛ nʼasefo anni me mmara so na sɛ wɔantena ase sɛnea me mmara te,
PSA.89.31	sɛ wobu me mmara so na wɔanni me mmara so a,
PSA.89.32	ɛnne, mɛtwe wɔn aso wɔ wɔn bɔne ho na mɛma wɔahu amane wɔ wɔn mfomso ho.
PSA.89.33	Nanso merennyae dɔ a mede dɔ Dawid no na meremmu bɔ a mehyɛɛ no no so.
PSA.89.34	Apam a me ne no hyɛe no nso, meremmu so, na bɔ a mehyɛɛ no no nso, merenyi mu baako mpo.
PSA.89.35	Menam me din kronkron no so ahyɛ no bɔ prɛko.
PSA.89.35	Merentwa Dawid atoro da.
PSA.89.36	Obenya asefo daa na mɛhwɛ nʼahemman so mmere dodow a owia bɔ yi.
PSA.89.37	Ɛbɛyɛ afebɔɔ sɛ ɔsram, ɔdansefo nokwafo a ɔwɔ wim no.”
PSA.89.38	Nanso wo bo afuw ɔhene a wuyii no no; woatew wo ho afi ne ho na woapa no.
PSA.89.39	Woagu apam a wo ne wo somfo pamee no atow nʼahenkyɛw ato atɛkyɛ mu.
PSA.89.40	Woabubu ne kurow no afasuw nyinaa agu fam ama nʼabankɛse nyinaa ayɛ amamfo.
PSA.89.41	Wɔn a wotwam wɔ hɔ wia nʼagyapade.
PSA.89.41	Nʼafipamfo serew no.
PSA.89.42	Wode nkonim no ama nʼatamfo.
PSA.89.42	Woama wɔn nyinaa anya ahotɔ.
PSA.89.43	Woama nʼakode ayɛ ɔkwa, ama wobedi no so wɔ ɔko mu.
PSA.89.44	Woagye nʼadehye akyeampoma atow nʼahengua akyene fam.
PSA.89.45	Woama wabɔ akwakoraa mono de aniwu akata ne ho.
PSA.89.46	Wʼabufuw bɛhyew sɛ ogya akosi da bɛn?
PSA.89.47	Kae tiaa a me nkwa nna yɛ.
PSA.89.47	Kae sɛ wobɔɔ yɛn nyinaa sɛ adasamma!
PSA.89.48	Hena na ɔbɛtena ase a ɔrenwu da?
PSA.89.48	Ɛbɛyɛ dɛn na ɔdasani atew ne ho afi damoa ho?
PSA.89.49	Awurade, wo dɔ a na wowɔ kan no ho nsɛnkyerɛnne bi wɔ he?
PSA.89.49	Bɔ a wohyɛɛ Dawid no bi wɔ he?
PSA.89.50	Mma wo werɛ mmfi kasatia a me a meyɛ wo somfo,
PSA.89.50	wɔkasa tia me no ne sɛnea minya boasetɔ ma abosonsomfo nnome no.
PSA.89.51	Wʼatamfo kasa tia wo hene a woayi no no,
PSA.89.51	O 
PSA.89.51	Baabiara a ɔbɛfa no, wɔkasa tia no.
PSA.89.52	Kamfo 
PSA.89.52	Amen! Amen!
PSA.90.1	O Awurade, wo na daa nyinaa woayɛ yɛn tenabea.
PSA.90.2	Ansa na wɔrebɛbɔ nkoko anaa wiase no, na woyɛ Onyankopɔn teasefo, na wobɛyɛ Onyankopɔn daa daa.
PSA.90.3	Woka kyerɛ onipa se ɔnkɔ ne tebea dedaw mu.
PSA.90.3	Wosesaa no ma ɔbɛyɛɛ mfutuma.
PSA.90.4	Mfe apem yɛ wo sɛ da koro.
PSA.90.4	Wofa no sɛ nnera a etwaam no; anaa anadwo mu dɔnhwerew tiaa bi.
PSA.90.5	Wosoaa yɛn kɔe sɛ nsuyiri; yɛntena hɔ nkyɛ sɛ ɔdae mpo.
PSA.90.5	Yɛte sɛ afifide a yɛyɛ frɔmm anɔpa
PSA.90.6	na enyin na ɛyɛ fɛfɛ na ɛwo na ewu anwummere.
PSA.90.7	Wʼabufuw asɛe yɛn.
PSA.90.7	Wʼabufuw abɔ yɛn hu.
PSA.90.8	Wode yɛn bɔne gu wʼanim; wuhu yɛn kokoam bɔne nyinaa.
PSA.90.9	Wʼabufuw twa yɛn nkwa nna so; ɛpa te sɛ asomsɛm.
PSA.90.10	Yɛn mfirihyia mu nna, emu wɔ mfe aduɔson, na sɛ ɛboro so a, na ɛredu aduɔwɔtwe, na emu ahohoahoade yɛ ɔhaw ne awerɛhow.
PSA.90.10	Ɛnkyɛ na nkwa asa na yɛkɔ.
PSA.90.11	Hena na waka wʼabufuw mu tumi nyinaa ahwɛ da?
PSA.90.11	Hena na onim ehu ko a ɛwɔ wʼabufuw mu?
PSA.90.12	Ma yenhu yɛn nna kan sɛnea ɛte, na yɛanya nyansa koma.
PSA.90.13	Wʼabufuw bɛkyɛ akosi bere bɛn?
PSA.90.13	O 
PSA.90.14	Anɔpa biara, fa wo dɔ a ɛwɔ hɔ daa no hyɛ yɛn mu sɛnea ɛbɛyɛ a yɛbɛto dwom na yɛn ani agye wɔ yɛn nkwanna nyinaa mu.
PSA.90.15	Mprempren, ma yɛn ahotɔ te sɛ nea mfe a yɛwɔ ahoyeraw mu no woma yedii awerɛhow no pɛ.
PSA.90.16	Ma yɛn a yɛyɛ wʼasomfo nhu wo nneyɛe a tumi wɔ mu no, na ma yɛn asefo nhu wʼanuonyam mu tumi no.
PSA.90.17	Awurade yɛn Nyankopɔn, wo nhyira mmra yɛn so.
PSA.90.17	Nea yɛyɛ biara, ma ɛnyɛ ye.
PSA.91.1	Obiara a wobɛkɔ 
PSA.91.2	tumi ka kyerɛ no se, “Woyɛ me hwɛfo ne me guankɔbea.
PSA.91.2	Woyɛ me Nyankopɔn na mewɔ wo mu ahotoso.”
PSA.91.3	Ɔbɛkora wo afi bɔne a ahintaw nyinaa ne ɔyarewu nyinaa ho.
PSA.91.4	Ɔde ne ntaban bɛkɛta wo so; ne hwɛ mu, hwee renyɛ wo.
PSA.91.4	Ne nokware bɛbɔ wo ho ban.
PSA.91.5	Ɛnsɛ sɛ wusuro anadwo mu amanehunu anaa awia mu ɔtaa
PSA.91.6	anaa ɔyaredɔm a ɛba anadwo anaa amumɔyɛde a ɛsɛe ade awia ketee.
PSA.91.7	Apem totɔ wo nkyɛn na ɔpedu totɔ wo nifa a, wo de, ɛrenka wo.
PSA.91.8	Wʼani nko na wode bɛhwɛ na wahu nnebɔneyɛfo asotwe.
PSA.91.9	Woayɛ 
PSA.91.10	enti asiane biara mma wo so, na basabasayɛ biara remmɛn wʼatenae.
PSA.91.11	Onyankopɔn bɛma nʼabɔfo abɛwɛn wo na baabiara a wobɛkɔ no, wɔabɔ wo ho ban.
PSA.91.12	Wobesuso wo mu wɔ soro sɛnea wo nan renhintiw, mpira.
PSA.91.13	Wubetiatia agyata ne awɔ, agyata a wɔn ho yɛ hu ne awɔ a wɔn ano bɔre yɛ den so.
PSA.91.14	Onyankopɔn se, “Megye wɔn a wɔdɔ me no nkwa, na mabɔ wɔn a wonim me sɛ 
PSA.91.15	Sɛ wɔfrɛ me a, megye wɔn so; sɛ ɔhaw to wɔn a, mɛka wɔn ho.
PSA.91.15	Megye wɔn na mahyɛ wɔn anuonyam.
PSA.91.16	Mɛma wɔn nkwa nna aware.
PSA.91.16	Megye wɔn nkwa.”
PSA.92.1	Eye sɛ wɔda wo 
PSA.92.1	O Ɔsorosoro Nyankopɔn;
PSA.92.2	na wɔpae mu ka wo dɔ a wowɔ daa no anɔpa biara na wɔaka wo nokware nso ho asɛm anadwo biara
PSA.92.3	wɔ sanku a hama gu so ne sanku dwom mu.
PSA.92.4	Wo nneyɛe akɛse no,
PSA.92.4	O 
PSA.92.6	Eyi yɛ biribi a ɔkwasea ntumi nhu; ogyimifo ntumi nte ase.
PSA.92.7	Amumɔyɛfo benyin sɛ wura, nnebɔneyɛfo bɛkɔ so nanso wɔbɛsɛe wɔn pasaa,
PSA.92.8	efisɛ, wo 
PSA.92.9	Yenim sɛ wʼatamfo bewuwu na wɔadi amumɔyɛfo nyinaa so.
PSA.92.10	Woama manya ahoɔden te sɛ torɔm na woahyira me ama manya ahotɔ.
PSA.92.11	Mahu nkogu a mʼatamfo adi, ate osu a amumɔyɛfo resu.
PSA.92.12	Atreneefo no bɛkɔ so sɛ abedua, wobenyin sɛ Lebanon sida dua.
PSA.92.13	Wɔte sɛ nnua a wɔadua wɔ 
PSA.92.14	a, ɛsow aba ne nyin mu na daa eye na ɛwɔ ahoɔden.
PSA.92.15	Eyi kyerɛ sɛ,
PSA.93.1	Ɔwɔ tumi ne ahoɔden.
PSA.93.1	Wabɔ asase ma atim dennen na wɔrentumi ntu.
PSA.93.2	O 
PSA.93.3	Ɛpo ase pɛɛ ma ne nne so,
PSA.93.3	O 
PSA.93.5	Wo mmara tim hɔ daa,
PSA.94.2	Woyɛ nnipa nyinaa temmufo.
PSA.94.2	Sɔre na fa nea ɛfata ahantanfo ma wɔn!
PSA.94.3	Amumɔyɛfo ani begye akosi da bɛn?
PSA.94.3	Da bɛn 
PSA.94.4	Awudifo bɛyɛ ahantan ahoahoa wɔn ho wɔ wɔn awudi mu akosi da bɛn?
PSA.94.5	Wobubu wo nkurɔfo,
PSA.94.6	Wokunkum akunafo ne nyisaa ne amanfrafo a wɔte yɛn asase so.
PSA.94.7	Wɔka se, “
PSA.94.7	Israel Nyankopɔn nhu.”
PSA.94.8	Me nkurɔfo, adɛn nti na ɛsɛ sɛ moyɛ agyimifo saa?
PSA.94.8	Da bɛn na mubesua nyansa?
PSA.94.9	Onyankopɔn a ɔbɔɔ yɛn aso; ɔnte asɛm?
PSA.94.9	Ɔbɔɔ yɛn ani; onhu ade?
PSA.94.10	Ɔno na aman hyɛ nʼase; ɔrentwe wɔn aso?
PSA.94.10	Ɔno ne nnipa nyinaa kyerɛkyerɛfo; onni osuahu bi?
PSA.94.11	Onim nyansa a enni wɔn nsusuwii mu no.
PSA.94.13	Woma ɔhome fi nna a ɔhaw wɔ mu mu kosi sɛ wotu amoa ma omumɔyɛfo tɔ mu.
PSA.94.15	Wobebu atɛntrenee wɔ asennii bio, na atreneefo apene so.
PSA.94.16	Hena na osii mʼananmu, ko tiaa amumɔyɛfo?
PSA.94.16	Hena na osii mʼananmu ko tiaa nnebɔneyɛfo?
PSA.94.17	Sɛ 
PSA.94.18	Mekae se, “Meretew ahwe;” nanso,
PSA.94.18	O 
PSA.94.19	Bere biara a me ho ntɔ me no, wokyekye me werɛ ma mʼani gye.
PSA.94.20	Wo ne atemmufo a wobu atɛnkyew ma atɛnkyew yɛ atɛntrenee
PSA.94.21	na wɔpam tia nnipa pa na wobu wɔn kumfo no nni biribiara yɛ.
PSA.94.22	Nanso 
PSA.94.23	Ɔbɛtwe wɔn aso wɔ wɔn amumɔyɛ no ho na wɔn bɔne nti, wasɛe wɔn;
PSA.95.1	Bra na yɛnkamfo 
PSA.95.1	Momma yɛnto ahosɛpɛw dwom mma Onyankopɔn a ɔbɔ yɛn ho ban no!
PSA.95.2	Momma yɛmfa aseda mmra nʼanim, na monto ahosɛpɛw nnwom nkamfo no.
PSA.95.3	Efisɛ,
PSA.95.4	Odi asase nyinaa so hene fi ɔbodan a emu ware yi so kosi bepɔw a ɛware yi so.
PSA.95.5	Odi ɛpo a ɔbɔe so ne asase a ɔno ara yɛe so.
PSA.95.6	Mommra, momma yɛnkotow nsom no.
PSA.95.6	Momma yɛnkotow 
PSA.95.7	Ɔyɛ yɛn Nyankopɔn; yɛyɛ nnipa a ɔhwɛ yɛn; nguankuw a ɔhwɛ wɔn.
PSA.95.7	Muntie asɛm a ɔka nnɛ a ɛka se,
PSA.95.8	“Monnyɛ kɔnsenee sɛnea mo agyanom yɛe wɔ Meriba; sɛnea wɔyɛe wɔ Masa sare so hɔ no.
PSA.95.9	Ɛhɔ na wɔsɔɔ me hwɛe a nso na wonim nea meyɛ maa wɔn no.
PSA.95.10	Mfe aduanan na wɔn ho yɛ me ahi.
PSA.95.10	Mekae se, ‘Sɛ na wɔyɛ nkontompofo!
PSA.95.10	Wɔanni me mmara so.’
PSA.95.11	Me bo fuwii na mekaa ntam se, ‘Morenkɔ asase a anka mede bɛma mo ama moahome wɔ so no so da.’ ”
PSA.96.1	To dwom foforo ma 
PSA.96.1	Monto mma 
PSA.96.2	Monto mma 
PSA.96.2	Daa mompae mu nka asɛmpa no se wagye yɛn nkwa.
PSA.96.3	Monka nʼanuonyam ho asɛm ne nneɛma akɛse a wayɛ ama nnipa nyinaa nkyerɛ aman.
PSA.96.4	Ɛsɛ sɛ wɔhyɛ no anuonyam sen anyame a aka no nyinaa.
PSA.96.5	Anyame a wɔwɔ aman a aka so no nyinaa yɛ ahoni.
PSA.96.5	Nanso 
PSA.96.6	Anuonyam ne kɛseyɛ atwa ne ho ahyia.
PSA.96.6	Tumi ne ahotew ahyɛ ne fi ma.
PSA.96.7	Monkamfo 
PSA.96.8	Monkamfo 
PSA.96.9	Sɛ ofiti na ɔreba a, kotow ɔkronkronni no.
PSA.96.9	Asase nyinaa, mo ho mpopo wɔ nʼanim!
PSA.96.10	Monka nkyerɛ aman nyinaa se, “
PSA.96.10	Wɔabɔ asase atim hɔ pintinn a ɛnka ne ho; obebu nnipa atɛntrenee.”
PSA.96.11	Asase ne wim, momma mo ani nnye.
PSA.96.11	Ɛpo ne mu abɔde nyinaa nworo so;
PSA.96.12	mfuw ne biribiara a ɛwɔ mu, mo ani nnye!
PSA.96.12	Nnua a ɛwɔ kwaem de ahosɛpɛw bɛteɛm
PSA.96.13	bere a 
PSA.96.13	Obedi wiasefo so nokwarem.
PSA.97.1	Asase, ma wʼani nnye!
PSA.97.1	Nsupɔw a ɛwɔ po mu nyinaa, monsɛpɛw mo ho!
PSA.97.2	Omununkum ne esum atwa ne ho ahyia; odi hene atɛntrenee ne nokware mu.
PSA.97.3	Ogya di nʼanim a ɛrehyew nʼatamfo a wɔatwa ne ho ahyia no.
PSA.97.4	Nʼanyinam hyerɛn wiase nyinaa; asase hu ma ne ho popo.
PSA.97.5	Mmepɔw nan te sɛ nku wɔ 
PSA.97.6	Ɔsorofo da ne trenee adi, na aman nyinaa hu nʼanuonyam.
PSA.97.7	Wogu obiara a ɔsom ahoni no anim ase; anyame nyinaa kotow 
PSA.97.8	Nnipa a wɔwɔ Sion ani agye, na Yuda nkurow nso ho sɛpɛw wɔn ma wʼatɛn a worebebu no,
PSA.97.8	O 
PSA.97.10	Ogye wɔn fi amumɔyɛfo tumi ase.
PSA.97.11	Hann hyerɛn atreneefo so, na anigye ba wɔn a wɔyɛ papa so.
PSA.97.12	Mo atreneefo nyinaa mo ani nnye wɔ nea 
PSA.97.12	Monkae nea Onyankopɔn kronkron no ayɛ, na monna no ase.
PSA.98.1	Monto dwom foforo mma 
PSA.98.1	Wayɛ anwonwade bebree!
PSA.98.1	Ɔnam ne tumi ne nʼahoɔden kronkron so adi nkonim.
PSA.98.3	Odii bɔ a ɔhyɛɛ Israelfo no so wɔ ne nokware ne ɔdɔ a ɔdɔɔ wɔn daa no mu.
PSA.98.3	Nnipa a wɔwɔ baabiara ahu yɛn Nyankopɔn nkonimdi.
PSA.98.4	To dwom a ɛma ahosɛpɛw ma 
PSA.98.5	Monto ayeyi nnwom mma 
PSA.98.5	Mommɔ nnwom wɔ nsanku so!
PSA.98.6	Mommɔ ntorobɛnto ne mmɛn na monteɛm ahosɛpɛw so mma 
PSA.98.7	Ɛpo ne abɔde a ɛwɔ mu nyinaa monworo so; asase ne biribiara a ɛwɔ so, monto nnwom.
PSA.98.8	Nsu, mommɔ mo nsam; mmepɔw, mommom nto dwom ahosɛpɛw so wɔ 
PSA.98.9	efisɛ, ɔrebedi asase so.
PSA.98.9	Obedi wiasefo so nokwarem.
PSA.99.1	Ɔtena nʼahengua a esi abɔde bi ntaban so ma asase wosow.
PSA.99.3	Obiara bɛkamfo ne kɛseyɛ ne ne tumi a ɛwɔ ne din mu no.
PSA.99.3	Ɔyɛ kronkron!
PSA.99.4	Ɔhene kɛse, wodɔ ade trenee.
PSA.99.4	Woabɔ trenee atenaseɛ wɔ Israel.
PSA.99.4	Woama trenee ne nokware aba.
PSA.99.5	Kamfo 
PSA.99.5	Ɔyɛ ɔkronkronni!
PSA.99.6	Mose ne Aaron yɛɛ nʼasɔfo, na Samuel ne obi a ɔbɔɔ no mpae.
PSA.99.6	Wɔfrɛɛ 
PSA.99.7	Ɔkasa kyerɛɛ wɔn fii omununkum dum mu.
PSA.99.7	Wodii mmara ne ahyɛde a ɔmaa wɔn no so.
PSA.99.8	O 
PSA.99.9	Kamfo 
PSA.100.1	Monto dwom mma 
PSA.100.2	Momfa ahosɛpɛw nsom 
PSA.100.3	Mommma mo werɛ mmfi da sɛ 
PSA.100.3	Ɔno na ɔbɔɔ yɛn na yɛyɛ ne de; yɛyɛ ne nkurɔfo; yɛyɛ ne nguan.
PSA.100.4	Momfa aseda nkɔ asɔrefi no pon mu.
PSA.100.4	Momfa nkamfo nkɔ nʼadiwo hɔ.
PSA.100.4	Da no ase, na kamfo no.
PSA.101.1	Me dwom yi fa nokware ne trenee ho, na meto ma wo,
PSA.101.2	Me suban bɛyɛ pɛ.
PSA.101.2	Da bɛn na wobɛba me nkyɛn?
PSA.101.2	Mɛtena ase kronn wɔ me fi,
PSA.101.3	na meremma bɔne kwan.
PSA.101.3	Mekyi wɔn a wɔtwe wɔn ho fi Onyankopɔn ho no.
PSA.101.3	Me ne wɔn nni biribiara yɛ.
PSA.101.4	Merenni atoro na me ne bɔne nnya biribiara nyɛ.
PSA.101.5	Mɛtwe me ho afi obi a odi ne yɔnko ho nseku no ho.
PSA.101.5	Na me ne onipa a ɔyɛ ahantan ne atutupɛ remmɔ.
PSA.101.6	Megye wɔn a wodi Onyankopɔn nokware atom na me ne wɔn atena mʼahemfi.
PSA.101.6	Wɔn a wodi nokware pa ara no na mɛma wɔasom me.
PSA.101.7	Ɔtorofo biara rentena mʼahemfi.
PSA.101.7	Na nyaatwomni biara nso remma mʼanim.
PSA.101.8	Adekyee biara, mɛsɛe amumɔyɛfo a wɔwɔ asase yi so, na mapam nnebɔneyɛfo afi 
PSA.102.1	Tie me mpaebɔ,
PSA.102.1	O 
PSA.102.2	Sɛ mewɔ ɔhaw mu a, nnan wʼakyi nkyerɛ me!
PSA.102.2	Tie me na sɛ mefrɛ a, gye me so ntɛm!
PSA.102.3	Me nkwa reyera te sɛ wusiw; me nipadua rehyew te sɛ ogya.
PSA.102.4	Meretwintwam sɛ sare a awo.
PSA.102.4	Me kɔn nnɔ aduan.
PSA.102.5	Mepene dennen.
PSA.102.5	Menyɛ hwee sɛ honam ne nnompe.
PSA.102.6	Mete sɛ wuram anomaa a ɔwɔ sare so.
PSA.102.6	Mete sɛ ɔpatu a wɔagyaw no amamfo so.
PSA.102.7	Meda hɔ a, mʼani gu so.
PSA.102.7	Mete sɛ anomaa koro a osi ɔdan bi atifi.
PSA.102.8	Daa mʼatamfo kasa tia me.
PSA.102.8	Wɔn a wodi me ho fɛw bɔ me din de dome me.
PSA.102.9	Esiane wʼabufuw nti, nso ne mʼaduan na me nusu fra nea menom mu.
PSA.102.10	Womaa me so tow me kyenee.
PSA.102.11	Me nkwa te sɛ anwummere sunsuma; mete sɛ sare a awo.
PSA.102.12	Nanso, wo 
PSA.102.12	Nkyirimma nyinaa bɛkae wo.
PSA.102.13	Wobɛsɔre na woahu Sion mmɔbɔ; bere adu sɛ wuhu no mmɔbɔ; bere pa no ni.
PSA.102.14	Wʼasomfo dɔ no a ɛmfa ho sɛ wɔasɛe no; wohu no mmɔbɔ a ɛmfa ho sɛ wadan amamfo.
PSA.102.15	Aman besuro 
PSA.102.16	Sɛ 
PSA.102.17	Obetie ne nkurɔfo a wagyaw wɔn no na watie wɔn mpaebɔ.
PSA.102.18	Kyerɛw nhoma a 
PSA.102.20	Ɔtee ɔpene a nneduafo pene na ɔma wogyaa wɔn a wɔabu wɔn kumfɔ no.
PSA.102.21	Enti wɔbɛpae mu abɔ ne din wɔ Sion na wɔakamfo no wɔ Yerusalem,
PSA.102.22	bere a aman ne ahemman behyiam na wɔasom 
PSA.102.23	Watew me nkwa nna so.
PSA.102.24	O Onyankopɔn, mfa me mprempren a minnyinii yi.
PSA.102.24	O 
PSA.102.25	Tete no, wobɔɔ asase na wode wo nsa yɛɛ ɔsoro.
PSA.102.26	Wɔn nyinaa bɛyera nanso ɛbɛka wo.
PSA.102.26	Wɔn nyinaa bɛtetew te sɛ ntamagow.
PSA.102.26	Wobɛtow wɔn agu sɛ ntamagow na wɔayera.
PSA.102.27	Nanso wote sɛnea wote.
PSA.102.27	Wo nkwa to ntwa da.
PSA.102.28	Yɛn mma bɛtena ase a hwee nyɛ wɔn wɔ wo banbɔ ase, na wɔn asefo nso benya guankɔbea.
PSA.103.1	Me kra kamfo 
PSA.103.1	Na me mu ade nyinaa nkamfo ne din kronkron no.
PSA.103.2	Me kra kamfo 
PSA.103.3	Ɔno na ɔde me mfomso nyinaa firi me, na ɔsa me nyarewa nyinaa.
PSA.103.4	Ogye me nkwa fi damoa mu na ɔde adɔe ne mmɔborɔhunu bɔ me abotiri.
PSA.103.5	Ɔma me mʼasetena mu nnepa na matena ase frɔmm ne ahoɔden so sɛ ɔkɔre.
PSA.103.7	Ɔkyerɛɛ Mose ne nhyehyɛe, na ɔmaa Israelfo huu nneɛma akɛse a wayɛ.
PSA.103.8	Mmɔborɔhunufo ne ɔdomfo ne 
PSA.103.9	Ɔrenkɔ so nka anim na ne bo mfuw daa nyinaa.
PSA.103.10	Ontua yɛn ka sɛnea ɛfata yɛn, anaasɛ ontua yɛn bɔne ne yɛn mfomso so ka.
PSA.103.11	Na sɛ ɔsoro ware sen asase no, sɛ nʼadɔe so wɔn a wosuro no so ne no.
PSA.103.12	Sɛ apuei ne atɔe ntam ware no, sɛ wama yɛn ne yɛn mmarato ntam aware ne no.
PSA.103.13	Sɛ agya yam hyehye no ne mma ho no, sɛ 
PSA.103.14	Onim nea wɔde yɛɛ yɛn; ɔkae sɛ yɛyɛ mfutuma.
PSA.103.15	Ɔdasani de, ne nna te sɛ sare, ɔyɛ frɔmm sɛ wuram nhwiren.
PSA.103.16	Sɛ mframa bɔ fa ne so a, na onni hɔ, na ne sibere nnim no bio.
PSA.103.17	Na wɔn a wodi 
PSA.103.18	ne wɔn a wodi nʼapam no ho nokware na wodi ne mmara so.
PSA.103.20	Mo abɔfo atumfoɔ a mutie ne mmara na mutie nea ɔka no, monkamfo 
PSA.103.21	Mo ɔsoro atumfoɔ nyinaa ne mo a moyɛ nʼasomfo na moyɛ nʼapɛde no, monkamfo 
PSA.103.22	Abɔde a mowɔ baabiara a odi so no nyinaa, monkamfo 
PSA.103.22	Me kra, kamfo 
PSA.104.1	Me kra, kamfo 
PSA.104.1	O 
PSA.104.1	Wohyɛ tumi ne anuonyam mu.
PSA.104.2	Wode hann akata wo ho.
PSA.104.2	Wotrɛw ɔsoro mu te sɛ ntama,
PSA.104.3	na wusii wo fi wɔ nsu ani.
PSA.104.3	Wode omununkum yɛɛ wo teaseɛnam na wotenaa mu wɔ mframa ntaban so.
PSA.104.4	Wode mframa yɛɛ wʼasomafo, na anyinam gya a ɛpa no yɛɛ wʼasomfo.
PSA.104.5	Wode asase asi ne fapem so dennen na ɛrentwe ne ho da.
PSA.104.6	Wode ɛpo too so sɛ atade na nsu no kataa mmepɔw so.
PSA.104.7	Wokaa nsu no anim no, wɔyerae; wɔtee wo nne nteɛm so no, woguanee.
PSA.104.8	Wɔteɛ faa mmepɔw so koguu abon mu kɔɔ baabi a na wɔasiesie ama wɔn.
PSA.104.9	Wotoo ɔhye a na wontumi ntra na wɔammɛka asase so nyinaa bio.
PSA.104.10	Womaa nsuwa teɛ faa abon mu ɛnna nsubɔnten nso faa mmepɔw ntam.
PSA.104.11	Ɛyɛɛ beae a wuram mmoa kɔnom nsu; ɛhɔ na akwaku kokum wɔn sukɔm.
PSA.104.12	Nnua a ɛbɛn hɔ no so na nnomaa yɛɛ wɔn birebuw too nnwom.
PSA.104.13	Wotɔɔ nsu fi soro guu mmepɔw so na wo nhyira buu so wɔ asase so.
PSA.104.14	Womaa sare nyinii maa anantwi, na afifide nso, wobɔ maa onipa sɛnea ɛbɛyɛ a obetumi adua nnɔbae,
PSA.104.15	na wayɛ nsa na ne ho atɔ no.
PSA.104.15	Womaa no ngo nso, na wayɛ wɛwɛ ɛne abodoo a ɛbɛma no ahoɔden.
PSA.104.16	Sida a ɛwɔ Lebanon no nso nya nsu bebree.
PSA.104.17	Ɛso na nnomaa yɛ wɔn birebuw na asukɔnkɔn nso ayɛ wɔn birebuw wɔ ɔpopaw nnua so.
PSA.104.18	Wuram mmirekyi tena mmepɔw atenten so, na amoakua atena abotan mu.
PSA.104.19	Wobɔɔ ɔsram sɛ ɔnhyɛ abosom agyirae; owia nim bere a ɔkɔtɔ.
PSA.104.20	Wo na wobɔɔ anadwo na ne sum mu na nkekaboa pue.
PSA.104.21	Gyata mma pɔ so bere a wɔreyɛ ha apɛ aduan a Onyankopɔn asiesie ama wɔn.
PSA.104.22	Na sɛ owia pue a, wɔsan kɔhyehyɛ wɔn amoa mu.
PSA.104.23	Afei nnipa kɔ wɔn nnwuma so kɔyɛ aduwma ara kɔsi anwummere.
PSA.104.24	Nyansa mu na woyɛɛ ne nyinaa; wʼabɔde ahyɛ asase so ma.
PSA.104.25	Ɛpo da hɔ tɛtrɛɛ a abɔde akɛse ne nketewa ahyɛ no ma.
PSA.104.26	Ahyɛn fa so, na bonsu nso goru mu.
PSA.104.27	Wɔn nyinaa dan wo sɛ woma wɔn aduan bebree a wɔhwehwɛ.
PSA.104.28	Wode ma wɔn na wodi.
PSA.104.28	Woma wɔn aduan na wɔn ani sɔ.
PSA.104.29	Wodan wʼakyi kyerɛ wɔn a, wɔbɔ hu.
PSA.104.29	Sɛ wugye wɔn home a, wowuwu san kɔ mfutuma a wofi mu bae no mu.
PSA.104.30	Sɛ woma wɔn ahome a, wɔba abɔde mu; woma asase nkwa foforo.
PSA.104.32	Ɔhwɛ asase na ɛpopo; ɔka mmepɔw na wusiw fi mu ba.
PSA.104.33	Mete ase yi, mɛto dwom mama 
PSA.104.34	Nʼani nnye me dwom no ho efisɛ, mʼanigye fi ne nkyɛn.
PSA.104.35	Ma wɔnsɛe nnebɔneyɛfo asase so; ma amumɔyɛfo ase nhyew.
PSA.104.35	Me kra, kamfo 
PSA.104.35	Munyi 
PSA.105.1	Monna 
PSA.105.1	Ka nea wayɛ kyerɛ aman.
PSA.105.2	Monto ayeyi nnwom mma 
PSA.105.2	Monka anwonwade a wayɛ no nkyerɛ.
PSA.105.3	Momma mo ani nnye sɛ yɛyɛ ne de.
PSA.105.3	Momma wɔn a wɔsom no no nyinaa ho nsɛpɛw wɔn.
PSA.105.4	Monkɔ 
PSA.105.5	Mo Abraham asefo, nʼasomfo; mo Yakob asefo, ɔbarima a oyii no,
PSA.105.6	monkae anwonwade a Onyankopɔn yɛe ne atɛn a obui.
PSA.105.7	Ne mmara wɔ hɔ ma wiase nyinaa.
PSA.105.8	Obedi nʼapam so daa daa ne ne bɔhyɛ so kosi nkyirimma mpempem so.
PSA.105.9	Obedi apam a ɔne Abraham pamee no ne bɔ a ɔhyɛɛ Isak no so.
PSA.105.11	Ɔkae se, “Mede Kanaan asase no bɛma wo na ɛbɛyɛ wo de.”
PSA.105.12	Na Onyankopɔn nkurɔfo a wɔwɔ Kanaan no sua, na na wɔyɛ amamfrafo nso.
PSA.105.13	Wofi aman so kɔɔ aman so; fi ahemman mu kɔɔ ahemman mu.
PSA.105.14	Nanso Onyankopɔn amma obi anhyɛ wɔn so; ɔbɔɔ ahene no kɔkɔ sɛ wɔmmɔ wɔn ho ban.
PSA.105.14	Ɔkae se,
PSA.105.15	“Monnhaw mʼasomfo a mayi wɔn; mommfa mo nsa nnka mʼadiyifo.”
PSA.105.17	Nanso ɔsomaa ɔbarima bi dii wɔn anim;
PSA.105.17	Yosef a wɔtɔn no sɛ akoa no.
PSA.105.18	Woguu ne nan nkɔnsɔnkɔnsɔn, na wɔde ne kɔn hyɛɛ dabedan mu,
PSA.105.19	kosii sɛ nea ɔhyɛɛ ho nkɔm no baa mu.
PSA.105.20	Afei Misraimhene ma wogyaa no; aman so hene gyaa no.
PSA.105.21	Ɔde no fraa nʼamammufo mu yɛɛ no asase no nyinaa so panyin,
PSA.105.22	a na odi ɔhene no mpanyimfo nyinaa so, na ɔwɔ tumi sɛ ɔkyerɛ nʼafotufo no nea wɔnyɛ.
PSA.105.23	Afei,
PSA.105.23	Yakob kɔɔ Misraim kɔtenaa ɔman no mu.
PSA.105.25	Ɔmaa Misraimfo no tanee ne nkurɔfo ani na wosisii nʼasomfo no.
PSA.105.26	Afei ɔsomaa ne somfo Mose ne Aaron a wayi wɔn no.
PSA.105.27	Wɔyɛɛ Onyankopɔn tumidwuma yɛɛ anwonwade wɔ Misraim.
PSA.105.28	Onyankopɔn maa sum durui ɔman no mu, nanso Misraimfo no antie ne mmara no.
PSA.105.29	Ɔmaa wɔn nsu nyinaa danee mogya, kum mu mpataa nyinaa.
PSA.105.30	Mpɔtorɔ bu faa ɔman no so kosii sɛ ahemfi hɔ nyinaa danee mpɔtorɔ.
PSA.105.31	Onyankopɔn hyɛe maa nwansena ne ntontom baa ɔman no mu bɔrebɔre.
PSA.105.32	Ɔmaa asukɔtwea ne anyinam danee nsu tɔe wɔ asase no so,
PSA.105.33	sɛee wɔn bobe ne wɔn borɔdɔma bubuu nnua nyinaa gui.
PSA.105.34	Ɔhyɛe maa mmoadabi bae wɔn dodow mu
PSA.105.35	bɛsɛee asase no so mfumduan nyinaa.
PSA.105.36	Okum Misraimfo mmarima a wɔyɛ mmakan nyinaa.
PSA.105.37	Afei odii Israelfo no anim de wɔn puei.
PSA.105.37	Wɔsoaa dwetɛ ne sikakɔkɔɔ a na wɔn nyinaa wɔ apɔwmuden ne ahoɔden.
PSA.105.38	Na Misraimfo no suro wɔn nti, wotu fii hɔ no, wɔn ani gyei.
PSA.105.39	Onyankopɔn maa omununkum kataa ne nkurɔfo so, na ogya maa wɔn hann de kyerɛɛ wɔn kwan anadwo.
PSA.105.40	Wobisae na ɔmaa wɔn mmoko.
PSA.105.40	Ɔmaa aduan fi soro bae na wodi mee.
PSA.105.41	Obuee ɔbotan mu maa nsu fii mu bae ma ɛfaa sare no so nyinaa sɛ asubɔnten.
PSA.105.42	Ɔkaee bɔ kronkron bi a ɔhyɛɛ Abraham no.
PSA.105.43	Enti odii ne nkurɔfo no anim de wɔn puei, na wɔtoo nnwom teɛteɛɛm ahosɛpɛw so.
PSA.105.44	Ɔde nnipa foforo bi nsase maa wɔn ma wɔfaa wɔn mfuw no.
PSA.105.45	Sɛnea ɛbɛyɛ a ne nkurɔfo bedi ne mmara ne nʼahyɛde nyinaa so.
PSA.105.45	Kamfo 
PSA.106.1	Kamfo 
PSA.106.1	Monna 
PSA.106.2	Hena na obetumi aka nneɛma akɛse a wayɛ?
PSA.106.2	Hena na obetumi akamfo no?
PSA.106.3	Nhyira nka wɔn a wodi ne mmara so, na daa wɔyɛ ade trenee.
PSA.106.5	Ma minhu wo nkurɔfo nkɔso, na me ne wo man ntena ahotɔ mu wɔ anigye mu ahosɛpɛw a wɔn a wɔyɛ wo de no nya no.
PSA.106.6	Yɛayɛ bɔne sɛnea yɛn nenanom yɛe no; yɛayɛ amumɔyɛ ne bɔne bebree.
PSA.106.7	Yɛn nenanom a na wɔwɔ Misraim no ante Onyankopɔn anwonwade no ase; wɔn werɛ fii ne dɔ a ɔdaa no adi kyerɛɛ wɔn mpɛn pii no, na wɔsɔre tiaa Otumfoɔ no wɔ Po Kɔkɔɔ no so.
PSA.106.8	Nanso ogyee wɔn nkwa sɛnea ɔhyɛɛ wɔn bɔ sɛnea ɔbɛda ne tumi adi no.
PSA.106.9	Ɔkasa kyerɛɛ Po Kɔkɔɔ no ma ɛyowoe.
PSA.106.9	Na odii ne nkurɔfo anim ma wɔfaa asase kesee so.
PSA.106.10	Ogyee wɔn fii wɔn a na wɔtan wɔn no nsam; ogyee wɔn fii wɔn atamfo nsam.
PSA.106.11	Nanso nsu no faa wɔn atamfo no a, wɔn mu baako koraa anka.
PSA.106.12	Afei ne nkurɔfo no gyee ne bɔhyɛ no dii, na wɔtoo ayeyi dwom maa no.
PSA.106.13	Nanso ntɛm so, wɔn werɛ fii nea wayɛ, na wɔyɛɛ nea wɔn ara wɔpɛ a wɔammisa no.
PSA.106.14	Akɔnnɔ bɛhyɛɛ wɔn mu wɔ sare so hɔ, na wɔsɔɔ 
PSA.106.15	enti ɔmaa wɔn nea wobisaa no, nanso ɔde ɔyare bɔne bi brɛɛ wɔn.
PSA.106.16	Na sare so hɔ, wɔn ani beree Mose ne Aaron a ɔyɛ 
PSA.106.17	Na asase mu buei na ɛmenee Datan na esiee Abiram ne nʼabusuafo;
PSA.106.18	ogya sian baa wɔn akyidifo so bɛhyew saa amumɔyɛfo no.
PSA.106.19	Wɔyɛɛ sikakɔkɔɔ nantwinini ohoni wɔ Sinai na wɔsom no;
PSA.106.20	wɔde Onyankopɔn anuonyam sesaa aboa a ɔwe sare ohoni.
PSA.106.21	Wɔn werɛ fii Onyankopɔn a ɔnam ne tumideyɛ so gyee wɔn Misraim no.
PSA.106.22	Anwonwade a ɔyɛe wɔ hɔ no so.
PSA.106.22	Anwonwade a ɔyɛe wɔ Po Kɔkɔɔ no so no so.
PSA.106.23	Bere a Onyankopɔn kae se ɔbɛsɛe ne nkurɔfo no, nʼakoa Mose sɔre srɛɛ Onyankopɔn dwudwoo nʼabufuw ano sɛnea ɔrensɛe wɔn.
PSA.106.24	Enti wɔpoo asase fɛfɛ no efisɛ, na wonnye Onyankopɔn bɔhyɛ nni.
PSA.106.25	Wɔtenaa wɔn ntamadan mu nwiinwii a na wontie 
PSA.106.26	Enti ɔbɔɔ wɔn kɔkɔ sɛ ɔbɛma wɔawuwu wɔ sare so hɔ,
PSA.106.27	na wabɔ wɔn asefo apete wɔ sare so hɔ afra abosonsomfo mu, na wama wɔawuwu amanɔnne.
PSA.106.28	Na Poer hɔ, wɔde wɔn ho bɔɔ Baal, som no na wodii afɔre a wɔde bɔɔ anyame a nkwa nni wɔn mu no bi.
PSA.106.29	Wɔn nneyɛe no huruu Onyankopɔn bo, na ɔyare a ɛyɛ hu besii wɔn mu.
PSA.106.30	Na Pinahas sɔre gyinae twee wɔn a wodi fɔ no aso maa ɔyaredɔm no gyaee.
PSA.106.31	Wɔde saa asɛm yi kae no daa, na wɔbɛkae daa daa.
PSA.106.32	Meriba asu ho nso, nnipa no hyɛɛ Onyankopɔn abufuw ma, esiane wɔn nti,
PSA.106.32	Mose kɔɔ ɔhaw mu.
PSA.106.33	Wɔmaa nʼani beree sɛ ɔkasa a onnyina nnwen ho.
PSA.106.34	Wɔankum abosonsomfo no sɛnea 
PSA.106.35	na wodii wɔn ho aware sɛnea abosonsomfo no yɛ no.
PSA.106.36	Onyankopɔn nkurɔfo som ahoni, na eyi ma wɔsɛee wɔn.
PSA.106.37	Wɔde wɔn ara wɔn mmabarima ne wɔn mmabea bɔɔ Kanaan ahoni afɔre.
PSA.106.38	Wokunkum mmotafowa a wonnim hwee maa asase no ho guu fi, esiane saa awudi no nti.
PSA.106.39	Saa ade a wɔyɛe no guu wɔn ho fi enti ɛma wodii atoro kyerɛɛ Onyankopɔn.
PSA.106.40	Enti 
PSA.106.41	Ɔpoo wɔn maa abosonsom tumi maa wɔn atamfo dii wɔn so.
PSA.106.42	Wɔn atamfo no hyɛɛ wɔn so a wɔyɛ hwee a ɛnyɛ ye.
PSA.106.43	Mpɛn pii,
PSA.106.44	Nanso 
PSA.106.45	Wɔn nti, ɔkaee nʼapam no na esiane ne dɔ kɛse no nti, ogow ne ho mu.
PSA.106.46	Ɔmaa wɔn sodifo nyinaa nuu wɔn ho.
PSA.106.47	Gye yɛn,
PSA.106.47	O 
PSA.106.48	Kamfo 
PSA.106.48	Israel Nyankopɔn; kamfo no nnɛ ne daa nyinaa!
PSA.106.48	Momma obiara nka se, “Amen!”
PSA.106.48	Kamfo 
PSA.107.1	“Monna 
PSA.107.2	Ti saa asɛm yi mu fa kamfo 
PSA.107.2	Wagye mo afi mo atamfo nsam.
PSA.107.3	Ɔde mo afi amanɔnne.
PSA.107.3	Ɔde mo afi apuei ne atɔe, atifi ne anafo.
PSA.107.4	Ebinom nantew sare a ɔkwan nna mu so a wontumi nhu kwan mma kurom mmɛtena mu.
PSA.107.5	Ɔkɔm ne sukɔm dee wɔn maa wɔn anidaso sae.
PSA.107.6	Na wɔn haw mu, wɔfrɛɛ 
PSA.107.7	Ɔde wɔn faa ɔkwan tee so baa kurom faako a wobetumi atena.
PSA.107.8	Ɛsɛ sɛ wɔda 
PSA.107.9	Wɔn a sukɔm de wɔn no, ɔma wɔn nsu nom na wɔn a ɔkɔm de wɔn no, ɔde nnepa ahyɛ wɔn ma.
PSA.107.10	Na ebinom a wɔyɛ nneduafo a wɔrehu amane wɔ nkɔnsɔnkɔnsɔn mu te mmɔborɔ ne sum mu,
PSA.107.11	efisɛ, wɔasɔre atia Otumfoɔ Nyankopɔn mmara na wɔabu nʼahyɛde so.
PSA.107.12	Adwuma a ɛyɛ den ma wɔbrɛe; wɔbɛtew ahwe na wɔrennya obi nso wɔn mu.
PSA.107.13	Afei wɔn haw mu, wɔfrɛɛ 
PSA.107.14	Oyii wɔn fii wɔn mmɔborɔ ne esum no mu bubuu wɔn nkɔnsɔnkɔnsɔn no mu asinasin.
PSA.107.15	Ɛsɛ sɛ wɔda 
PSA.107.16	Obubu kɔbere apon twitwa nnade mu.
PSA.107.17	Ebinom kwasea nti, wohuu amane wɔ wɔn bɔne ho.
PSA.107.18	Wohu aduan a, wontumi nnyina efisɛ, na wɔreyɛ awuwu.
PSA.107.19	Afei, wɔn haw mu, wɔfrɛɛ 
PSA.107.20	Ɔnam ne kasa so saa wɔn yare gyee wɔn fii damoa mu.
PSA.107.21	Ɛsɛ sɛ wɔda 
PSA.107.22	Ɛsɛ sɛ wɔbɔ afɔre da no ase na wɔto ahosɛpɛw nnwom de kyerɛ nea wayɛ nyinaa.
PSA.107.23	Ebinom tenaa ahyɛn mu wɔ po so a na po so adwumayɛ na wofi mu didi.
PSA.107.24	Wohui sɛ 
PSA.107.25	Ɔkasae mmaa ahum fii ase tui na ɛwosowoo asorɔkye no.
PSA.107.26	Ahyɛn no pagyaw kɔɔ soro na ɛsan bɔ wuraa po no mu, kɔɔ ase pɛɛ.
PSA.107.26	Saa amanehunu yi maa nnipa bo tui
PSA.107.27	ma wokyim tɔɔ ntintan sɛ asabofo.
PSA.107.27	Wɔn suahu nyinaa ho amma mfaso.
PSA.107.28	Afei wɔn haw mu no, wɔfrɛɛ 
PSA.107.29	Ɔbrɛɛ ahum no ase na asorɔkye no yɛɛ dinn.
PSA.107.30	Ɛyɛɛ dinn no, wɔn ani gyei na ɔde wɔn baa hyɛngyinabea a na wɔpɛ sɛ wɔba hɔ no asomdwoe mu.
PSA.107.31	Ɛsɛ sɛ wɔda 
PSA.107.32	Ɛsɛ sɛ wɔpae mu ka ne kɛseyɛ wɔ nnipa nyinaa anim na wɔkamfo no wɔ agyinatufo mpanyimfo anim.
PSA.107.34	Ɔmaa asase pa danee sare a nkyene wɔ mu esiane amumɔyɛsɛm a na wɔn a wɔte hɔ no yɛ no nti.
PSA.107.35	Ɔsesaa sare maa nsu twitwaa mmura wɔ hɔ maa nsuwa nso bɔɔ asase kesee so.
PSA.107.36	Ɔmaa wɔn a ɔkɔm de wɔn tenaa hɔ na wɔkyekyeree kurow tenaa mu wɔ hɔ.
PSA.107.37	Woduaa mfuw no mu nnɔbae ne bobe na wotwaa nnɔbae bebree.
PSA.107.38	Ohyiraa ne nkurɔfo ma wɔwoo mma bebree.
PSA.107.38	Wamma wɔn anantwi dodow no so antew.
PSA.107.39	Bere a wodii Onyankopɔn nkurɔfo so na wodii wɔn nya atirimmɔden so no,
PSA.107.40	ne bo fuw weretɔfo no ma wokyinkyinii sare a ɔkwan nna baabiara no so.
PSA.107.41	Nanso ogyee wɔn a ade ahia wɔn no fii wɔn ahokyere mu na ɔmaa wɔn abusua no ase trɛwee.
PSA.107.42	Atreneefo hu eyi ma wɔn ani gye na wɔma amumɔyɛfo nyinaa yɛ komm.
PSA.107.43	Momma wɔn a wɔyɛ anyansafo no nsusuw eyinom ho na wonhu 
PSA.108.1	Mewɔ gyidi,
PSA.108.1	O Onyankopɔn!
PSA.108.1	Mɛto dwom makamfo wo!
PSA.108.1	Me kra, keka wo ho!
PSA.108.2	Me sanku ne me bɛnta, monkeka mo ho!
PSA.108.2	Mɛma owia akeka ne ho.
PSA.108.3	O 
PSA.108.3	Meyi wo ayɛ aka nnipa ho.
PSA.108.4	Wo dɔ a wowɔ daa no adu ɔsoro atifi, na wo nokware kɔka wim.
PSA.108.5	Kyerɛ wo kɛseyɛ wɔ soro,
PSA.108.5	O Onyankopɔn, ne wʼanuonyam wɔ asase so nyinaa.
PSA.108.6	Fa wo tumi gye yɛn nkwa; bua me mpaebɔ sɛnea ɛbɛyɛ a wubegye nkurɔfo a wodɔ wɔn no.
PSA.108.7	Onyankopɔn aka wɔ ne kronkron mu kronkron hɔ se, “Ahurusi mu, mɛkyɛ Sekem mu na makyekyɛ Sukot Bon no mu ama me nkurɔfo.
PSA.108.8	Gilead yɛ me de;
PSA.108.8	Manase nso saa ara;
PSA.108.8	Efraim yɛ me dade kyɛw, ɛnna Yuda nso yɛ mʼadehye akyeampoma.
PSA.108.9	Nanso mede Moab bɛyɛ me guasɛn na matow me mpaboa agu Edom so de akyerɛ sɛ ɔyɛ me de.
PSA.108.9	Mɛteɛm ahurusi so magu Filistifo so.”
PSA.108.10	O Onyankopɔn, hena na ɔde me bɛkɔ kurow a wɔrewɛn no mu?
PSA.108.10	Hena na ɔde me bɛkɔ Edom?
PSA.108.11	Nokware sɛ woapo yɛn anaa?
PSA.108.11	Woremfa yɛn nsraadɔm ntu sa anaa?
PSA.108.12	Boa yɛn na yentumi nnyina yɛn atamfo anim; ɔdasani mmoa nni mu.
PSA.108.13	Sɛ Onyankopɔn wɔ yɛn afa yi, yebedi nkonim; obedi yɛn atamfo so.
PSA.109.1	Mekamfo wo,
PSA.109.1	Onyankopɔn; nyɛ komm!
PSA.109.2	Amumɔyɛfo ne atorofo aba me so.
PSA.109.2	Wɔka atorosɛm fa me ho,
PSA.109.3	na wɔka bɔne fa me ho, taa me so kwa.
PSA.109.4	Ɛwom sɛ medɔ wɔn, bɔ mpae ma wɔn, nanso wotia me.
PSA.109.5	Papa a meyɛ no, wɔde bɔne tua me so ka, na ɔdɔ a medɔ wɔn no, wɔde ɔtan tua me so ka.
PSA.109.6	Hwehwɛ ɔtemmufo bɔne na onni me tamfo asɛm, na ma ɔno ara nʼatamfo no mu baako nkasa ntia no.
PSA.109.7	Ma wonni nʼasɛm na wommu no fɔ; ne mpaebɔ mpo, ma wɔmfa no sɛ ɛyɛ awudi!
PSA.109.8	Ma ne nkwa nna to ntwa; ma ɔfoforo nyɛ nʼadwuma!
PSA.109.9	Ma ne mma nyɛ nnyanka na ne yere nyɛ okunafo.
PSA.109.10	Ma ne mma nyɛ adesrɛfo a wonni baabi te; ma wɔmpam wɔn mfi amamfo a wɔte hɔ no.
PSA.109.11	Ma nʼadefirifo mmɛsesaw nʼagyapade nyinaa, na ma amamfrafo nya dwuma biara a odii ho mfaso.
PSA.109.12	Mma obiara nnhu no mmɔbɔ.
PSA.109.12	Mma obiara nnhu nnyanka a ogyaw wɔn akyiri no nso mmɔbɔ.
PSA.109.13	Ma nʼasefo nyinaa nwuwu na ma wɔn werɛ mfi ne din wɔ nkyirimma a wɔreba no mu.
PSA.109.16	Saa onipa no annwene atirimɔmmerɛw ho; ɔtaa ahiafo, mmɔborɔfo ne wɔn a wonni aboafo kum wɔn.
PSA.109.17	Ɔpɛɛ nnome, enti wɔnnome no!
PSA.109.17	Na onhyira, enti obi nso renhyira no!
PSA.109.18	Na ɔdome te sɛ nea ɔrehyɛ atade, enti ɔno ara ne nnome no nnonom nkɔ ne nipadua mu sɛ nsu, ne ne nnompe mu sɛ ngo!
PSA.109.19	Ma wɔnkata ne ho sɛ ntade na entwa ne ho nhyia sɛ abɔso!
PSA.109.21	Nanso, wo 
PSA.109.22	Ahia me na minni biribiara.
PSA.109.22	Me koma mu hyehye me.
PSA.109.23	Mete sɛ anwummere sunsuma a ɛreyɛ ayera; mframa bɔ me sɛ aboawa.
PSA.109.24	Aduan a minnya nti, me kotodwe mu agugow; menyɛ hwee sɛ ɔhonam ne nnompe kɛkɛ.
PSA.109.25	Sɛ nnipa hu me a, wɔserew me; wɔwosow wɔn ti di me ho fɛw.
PSA.109.26	Boa me,
PSA.109.26	O 
PSA.109.27	Ma mʼatamfo nhu sɛ wo ne me gyefo.
PSA.109.28	Wɔbɛdome me, nanso wubehyira me.
PSA.109.28	Ma wɔn a wɔtaa me no nni nkogu, na ma me a meyɛ wo somfo no ani nnye.
PSA.109.29	Ma animguase nnura mʼatamfo ho; ma wɔnhyɛ animguase no sɛ atade.
PSA.109.30	Mɛda 
PSA.109.30	Mɛkamfo no wɔ ne baguafo anim
PSA.109.31	efisɛ, ɔbɔ ohiani ho ban na ogye no fi wɔn a wɔabu no kumfɔ nsam.
PSA.110.2	Ɔka se, “Di wʼatamfo so hene.”
PSA.110.3	Na da a wobɛko atia wʼatamfo no, wo nkurɔfo de wɔn ho bɛbɔ afɔre ako bi ama wo.
PSA.110.3	Wo mmerante bɛba wo nkyɛn wɔ bepɔw kronkron no so sɛ anɔpa bɔw.
PSA.110.5	Awurade wɔ wo nifa so; sɛ ne bo fuw a, obedi ahene so nkonim.
PSA.110.6	Obebu aman atɛn na ɔde afunu bɛpete akono hɔ; obedi ahene a wɔwɔ asase so nyinaa so nkonim.
PSA.110.7	Ɔhene no bɛnom asuwa a ɛda kwankyɛn mu nsu, na wanya ahoɔden, na wagyina nkonimdi mu.
PSA.111.1	Kamfo 
PSA.111.1	Mifi me koma nyinaa mu bɛda 
PSA.111.2	Nneɛma a 
PSA.111.2	Wɔn a wɔn ani gye ho no pɛ sɛ wɔte ase.
PSA.111.3	Tumi ne anuonyam wɔ nea ɔyɛ biara mu na ne trenee wɔ hɔ daa.
PSA.111.4	Ne yam ye na ohu mmɔbɔ.
PSA.111.5	Wɔn a wodi no ni no, ɔma wɔn aduan.
PSA.111.5	Ne werɛ mfi nʼapam.
PSA.111.6	Wakyerɛ ne tumi akyerɛ ne nkurɔfo sɛ ɔde ananafo asase ama wɔn.
PSA.111.7	Biribiara a ɔyɛ no, ɔyɛ no nokwarem.
PSA.111.7	Ne mmara nni huammɔ.
PSA.111.8	Bere biara ɛwɔ hɔ.
PSA.111.8	Wɔhyɛɛ no nokware ne trenee mu.
PSA.111.9	Ɔmaa ne nkurɔfo dee wɔn ho na ɔne wɔn yɛɛ apam a ɛwɔ hɔ daa.
PSA.111.9	Ɔyɛ kronkron ne Otumfoɔ!
PSA.111.10	Worepɛ nyansa a, di 
PSA.111.10	Obu wɔn a wodi ne mmara so nyinaa atɛntrenee.
PSA.111.10	Ɔsɛ ayeyi daa.
PSA.112.1	Kamfo 
PSA.112.1	Nhyira nka nea odi 
PSA.112.2	Onipa pa mma benya tumi wɔ asase no so; wobehyira nʼasefo.
PSA.112.3	Nʼabusuafo bɛyɛ adefo na wobedi yiye daa nyinaa.
PSA.112.4	Hann pue esum mu ma nnipa pa, wɔn a wɔyɛ ahummɔbɔ, atimmɔbɔ na wɔyɛ nokwafo no.
PSA.112.5	Nhyira nka obi a ne tirim yɛ mmerɛw wɔ bosea a ɔbɔ ho na ɔyɛ nʼadwuma nokware mu.
PSA.112.6	Onipa pa ho nka mu da; wɔbɛkae no daa.
PSA.112.6	Ne gyidi mu yɛ den na ɔde ne ho to 
PSA.112.7	Ɔte asɛmmɔne a, ɛmmɔ no hu; ne gyidi mu yɛ den na ɔde ne ho to 
PSA.112.8	Biribiara nhaw no na onsuro.
PSA.112.8	Onim pefee sɛ obedi nʼatamfo so nkonim.
PSA.112.9	Ne nsam yɛ mmerɛw wɔ ahiafo so na nʼayamye to ntwa da.
PSA.112.9	Obenya tumi na wɔadi no ni.
PSA.112.10	Amumɔyɛfo hu eyi na wɔn bo fuw; wɔhwɛ no ɔtan so na wɔyera.
PSA.112.10	Wɔn anidaso yera kora kora.
PSA.113.1	Kamfo 
PSA.113.1	Mo 
PSA.113.2	Wɔbɛkamfo ne din nnɛ ne daa nyinaa.
PSA.113.3	Monkamfo 
PSA.113.5	Obiara nni hɔ a ɔsɛ 
PSA.113.5	Ɔte soro soro
PSA.113.6	nanso ɔbɔ ne mu ase hwɛ ɔsoro ne asase so.
PSA.113.7	Ɔma ahiafo so fi mfutuma mu.
PSA.113.7	Oyi ahiafo fi wɔn hia mu
PSA.113.8	ma wɔbɛyɛ ahene mmabarima a wɔfra ne nkurɔfo mu nnamfo.
PSA.113.9	Odi obonini ni wɔ ne fi ma ɔwo mma ma nʼani gye.
PSA.113.9	Kamfo 
PSA.114.1	Bere a Israelfo fii Misraim na Yakob asefo fii ananafo asase so no,
PSA.114.2	Yuda bɛyɛɛ 
PSA.114.3	Ɛpo Kɔkɔɔ hui na oguanee.
PSA.114.3	Yordan nso gyaee teɛ.
PSA.114.4	Mmepɔw huruhuruwii sɛ mmirekyi na nkoko nso huruhuruwii sɛ nguan mma.
PSA.114.5	Dɛn na ɛbae na wo Po woreguan?
PSA.114.5	Na wo Yordan nso, woagyae teɛ?
PSA.114.6	Mo mmepɔw nso, adɛn na muhuruhuruw sɛ mmirekyi?
PSA.114.6	Na mo nkoko, adɛn nti na muhuruhuruw sɛ nguan mma?
PSA.114.7	Asase, ma wo ho mpopo wɔ Awurade ba no mu wɔ Yakob Nyankopɔn anim,
PSA.114.8	ɔno a ɔma abotan dan nsubura na abo dan nsuwa no.
PSA.115.1	Wo nko,
PSA.115.1	O 
PSA.115.2	Adɛn nti na ɛsɛ sɛ aman bisa yɛn se, “Mo Nyankopɔn wɔ he?”
PSA.115.3	Yɛn Nyankopɔn wɔ soro; ɔyɛ nea ɔpɛ.
PSA.115.4	Wɔde dwetɛ ne sikakɔkɔɔ a wɔnam onipa nsa so na ayɛ wɔn anyame.
PSA.115.5	Wɔwɔ ano, nanso wontumi nkasa.
PSA.115.5	Wɔwɔ ani, nanso wonhu ade.
PSA.115.6	Wɔwɔ aso, nanso wɔnte asɛm.
PSA.115.6	Wɔwɔ hwene, nanso wɔnte ade.
PSA.115.7	Wɔwɔ nsa, nanso wɔnte nka.
PSA.115.7	Wɔwɔ nan, nanso wɔnnantew.
PSA.115.7	Wontumi nso nnyigye.
PSA.115.8	Ma wɔn a wɔyɛɛ wɔn na wɔwɔ wɔn mu gyidi no nyɛ sɛ ahoni no ara.
PSA.115.9	Mo Israelfo, momfa mo ho nto 
PSA.115.9	Ɔboa mo na ɔbɔ mo ho ban.
PSA.115.10	Onyankopɔn asɔfo, momfa mo ho nto 
PSA.115.10	Ɔboa mo na ɔbɔ mo ho ban.
PSA.115.11	Mo a mosom no nyinaa momfa mo ho nto 
PSA.115.11	Ɔboa mo na ɔbɔ mo ho ban.
PSA.115.12	Obehyira Israelfo ne Onyankopɔn asɔfo nyinaa.
PSA.115.13	Obehyira obiara a odi no ni; akɛse ne nkumaa nyinaa pɛ.
PSA.115.16	Ɔsoro yɛ 
PSA.115.17	Awufo nkamfo 
PSA.115.17	Saa ara nso na wɔn a wɔkɔ ase dinn beae hɔ no nkamfo 
PSA.115.18	Nanso yɛn ateasefo bɛda no ase nnɛ ne daa nyinaa.
PSA.115.18	Kamfo 
PSA.116.1	Medɔ 
PSA.116.1	Otie me mpaebɔ.
PSA.116.2	Bere biara a mefrɛ no no, ogye me so.
PSA.116.3	Owu hama kyekyeree me na damoa ho ahometew twiw bɛn me.
PSA.116.3	Ɛma mebɔɔ hu.
PSA.116.4	Na mefrɛɛ 
PSA.116.6	Bere a mewɔ ɔhaw mu no, ogyee me.
PSA.116.7	Nya gyidi, me koma, efisɛ,
PSA.116.9	Enti menam 
PSA.116.10	Sɛ ɛba sɛ meka se, “Wabubu me koraa” a, mekɔ so gye no di.
PSA.116.11	Me suro mu, sɛ meka se, “Obi nni hɔ a yɛde yɛn ho to no so” koraa a, mekɔ so gye no di.
PSA.116.13	Mede nsa aseda bɛma 
PSA.116.14	Ne nkurɔfo aguabɔ ase na mede nea mede hyɛɛ no bɔ no bɛma no.
PSA.116.15	Sɛ 
PSA.116.16	Meyɛ wo somfo,
PSA.116.16	Mesom wo sɛnea me na yɛe.
PSA.116.16	Woagye me afi owu mu.
PSA.116.17	Mede aseda bɛbɔ wo afɔre na mabɔ wo mpae.
PSA.116.18	Sɛ wo nkurɔfo nyinaa bɔ gua wɔ wo fi wɔ Yerusalem Kronkron mu Kronkron mu hɔ a,
PSA.116.19	mede nea mahyɛ wo ho bɔ no bɛma wo.
PSA.116.19	Kamfo 
PSA.117.1	Aman nyinaa, monkamfo 
PSA.117.1	Nnipa nyinaa, monkamfo 
PSA.117.2	Ne dɔ a ɔdɔ yɛn mu yɛ den, na ne trenee wɔ hɔ daa.
PSA.117.2	Kamfo 
PSA.118.1	Da 
PSA.118.2	Nnipa a wɔwɔ Israel nyinaa nka se, “Nʼadɔe wɔ hɔ daa.”
PSA.118.3	Onyankopɔn asɔfo nyinaa nka se, “Nʼadɔe wɔ hɔ daa.”
PSA.118.4	Wɔn a wɔsom no nyinaa nka se, “Nʼdɔe wɔ hɔ daa.”
PSA.118.5	Mʼamanehunu mu, mefrɛɛ 
PSA.118.6	Dɛn na obi betumi ayɛ me?
PSA.118.10	Atamfo pii twaa me ho hyiae, nanso 
PSA.118.11	Baabiara na wɔatwa me ho ahyia nanso 
PSA.118.12	Wɔbɛkyere guu me so sɛ nnowa nanso wɔhyewee ntɛm so sɛnea ogya atɔ nsɔe mu;
PSA.118.13	Wɔbaa me so ahoɔden so a na wɔredi me so nanso 
PSA.118.15	Muntie sɛ Onyankopɔn nkurɔfo a wɔwɔ ne ntamadan mu reteɛm anigye ne nkonimdi so se, “
PSA.118.16	Ne tumi abrɛ yɛn nkonim, nʼahoɔden tumi wɔ ɔko mu no!”
PSA.118.17	Merenwu; mmom mɛtena ase na mapae mu aka nea 
PSA.118.18	Watwe mʼaso dennen de, nanso wamma manwu.
PSA.118.19	Bue Fie hɔ pon ma me, na mɛkɔ mu akɔda 
PSA.118.21	Mekamfo wo,
PSA.118.22	Ɔbo a adansifo poe sɛ ɛho nni mfaso no, na ɛho baa mfaso koraa.
PSA.118.23	Ɛyɛ nwonwa aniso!
PSA.118.24	Ɛnnɛ yɛ 
PSA.118.24	Momma yɛn ani nnye.
PSA.118.24	Momma yenni da no.
PSA.118.25	Gye yɛn nkwa,
PSA.118.25	Ma yenni nkonim, O 
PSA.118.26	Yehyira mo fi 
PSA.118.27	Wayɛ yɛn adɔe.
PSA.118.27	Nnubaa kitakita mo yi, mumfiti afahyɛ no ase na muntwa afɔremuka no ho nhyia.
PSA.118.28	Woyɛ me Nyankopɔn na meda wo ase.
PSA.118.28	Mɛpae mu maka wo kɛseyɛ.
PSA.118.29	Da 
PSA.119.1	Nhyira nka wɔn a wɔn asetena yɛ pɛ, na wodi 
PSA.119.2	Nhyira nka wɔn a wofi wɔn koma nyinaa mu di nʼahyɛde so.
PSA.119.3	Wɔnyɛɛ mfomso.
PSA.119.3	Wɔnam 
PSA.119.5	Mewɔ anidaso yiye sɛ medi wʼasɛm so.
PSA.119.6	Sɛ meyɛ aso ma wʼahyɛde a, mʼanim rengu ase.
PSA.119.7	Mesua wʼatɛntrenee yi; mede koma a emu tew bɛkamfo wo.
PSA.119.8	Medi wo mmara so; nnyaw me.
PSA.119.9	Ɛbɛyɛ dɛn na aberante abɔ ɔbra pa?
PSA.119.9	Ɛsɛ sɛ odi wo mmara so.
PSA.119.10	Mifi me koma nyinaa mu pɛ sɛ mesom wo.
PSA.119.10	Mma mennyɛ asoɔden wɔ wo mmara no so di ho.
PSA.119.11	Mede wo mmara no sie me koma mu sɛnea merenyɛ bɔne ntia wo.
PSA.119.12	Mekamfo wo,
PSA.119.12	O 
PSA.119.13	Mɛpae mu mati mmara a woahyɛ ama me no nyinaa mu.
PSA.119.14	Mʼani gye sɛ medi wo mmara so sen sɛ mɛyɛ ɔdefo.
PSA.119.15	Misua wo mmara na mehwehwɛ wo nkyerɛkyerɛ mu.
PSA.119.16	Mʼani gye wo mmara ho; me werɛ remfi wʼahyɛde da.
PSA.119.17	Yɛ me wo somfo yiye, sɛnea mɛtena ase na mʼadi wo nkyerɛkyerɛ so.
PSA.119.18	Bue mʼani na minhu nokware a ɛyɛ nwonwa wɔ wo mmara no mu.
PSA.119.19	Mewɔ asase yi so mmere tiaa bi; mfa wo mmara no nhintaw me.
PSA.119.20	Me koma ani agyina sɛ ebehu wʼatemmu bere nyinaa.
PSA.119.21	Woka ahantanfo anim.
PSA.119.21	Nnome nka wɔn a wobuu wo mmara so.
PSA.119.22	Gye me fi wɔn kasatia ne wɔn atwetwesi mu efisɛ, madi wo mmara so.
PSA.119.23	Ahene hyia pam me tiri so, nanso mesua wo nkyerɛkyerɛ.
PSA.119.24	Wo mmara ma mʼani gye; ɛyɛ me fotufo.
PSA.119.25	Wɔadi me so ma meda mfutuma mu; kanyan me sɛnea woahyɛ me bɔ no.
PSA.119.26	Mekaa nea mayɛ nyinaa ma wubuaa me; kyerɛ me wʼakwan.
PSA.119.27	Boa me na mente wo mmara no ase na mede wo nkyerɛkyerɛ no bɛkɔ adwenem.
PSA.119.28	Awerɛhow ahyɛ me so; hyɛ me den sɛnea woahyɛ me bɔ no.
PSA.119.29	Mma memmfa ɔkwan bɔne so na wo yiyedi mu, kyerɛ me wo mmara.
PSA.119.30	Maka se mɛyɛ osetie.
PSA.119.30	Matie wʼatemmu.
PSA.119.32	Mede ahosɛpɛw bedi wʼahyɛde so efisɛ, wobɛma mate ase yiye.
PSA.119.33	Kyerɛkyerɛ me wo mmara no ase,
PSA.119.34	Kyerɛ wo mmara no mu kyerɛ me na medi so; mede me koma nyinaa bedi so.
PSA.119.35	Ma menyɛ osetie mma wo mmara no efisɛ, emu na menya ahotɔ.
PSA.119.36	Ma me ɔpɛ pa na minni wo mmara no so sen sɛ mɛyɛ ɔdefo.
PSA.119.37	Mma minnni nneɛma a ɛho nni mfaso akyi; yɛ me adɔe sɛnea woahyɛ me bɔ no.
PSA.119.38	Hyɛ me wo bɔ; wo somfo; ɛbɔ a wohyɛ wɔn a wotie wo no.
PSA.119.39	Gye me fi kasatia a misuro mu; wʼatemmu yɛ nwonwa.
PSA.119.40	Mepɛ sɛ midi wo mmara so; ma me nkwa foforo efisɛ, woyɛ trenee.
PSA.119.41	Ma minhu dɔ a wodɔ me,
PSA.119.42	Afei metumi mabua wɔn a wɔkasa tia me no efisɛ, migye wʼasɛm no midi.
PSA.119.43	Ma menka nokware daa efisɛ, mʼanidaso wɔ wʼatemmu mu.
PSA.119.44	Mɛkae wo mmara no daa daa.
PSA.119.45	Mɛfa me ho adi kora kora efisɛ, mebɔ mmɔden sɛ metie wo nkyerɛkyerɛ.
PSA.119.46	Mɛbɔ wo mmara no dawuru akyerɛ ahene na mʼani renwu.
PSA.119.47	Mʼani gye sɛ midi wo mmara no so efisɛ, medɔ mmara no.
PSA.119.48	Mibu wo mmara no, dɔ no.
PSA.119.48	Mɛdwene wo nkyerɛkyerɛ no ho.
PSA.119.49	Kae bɔ a woahyɛ me, wo somfo no; ama manya anidaso.
PSA.119.50	Mʼamanehunu mu mpo, wokyekyee me werɛ efisɛ, wo bɔhyɛ no maa me nkwa.
PSA.119.51	Daa ahantanfo bu me animtia, nanso mentwee me ho mfii wo mmara no ho.
PSA.119.52	Mekae wo tete atemmu no a, na me werɛ akyekye,
PSA.119.52	O 
PSA.119.53	Sɛ mihu sɛ amumɔyɛfo rebu wo mmara no so a, na me bo afuw.
PSA.119.54	Me bra kakra a mebɔɔ wɔ asase so no, mehyehyɛɛ wo mmara no ho dwom.
PSA.119.55	Anadwo, mekae wo,
PSA.119.56	Minya mʼahotɔ fi wo mmara a midi so no mu.
PSA.119.57	Wo ara na mehwehwɛ wo,
PSA.119.57	O 
PSA.119.58	Mede me koma nyinaa srɛ wo sɛ, hu me mmɔbɔ sɛnea wahyɛ bɔ no!
PSA.119.59	Masesa me suban na mehyɛ bɔ sɛ medi wo nkyerɛkyerɛ so.
PSA.119.60	Medi wo mmara no so a meretwentwɛn me nan ase.
PSA.119.61	Amumɔyɛfo asum me firi nanso me werɛ mfi wo mmara no.
PSA.119.62	Ɔdasum, mesɔre kamfo wo wʼatɛntrenee ho.
PSA.119.63	Wɔn a wɔsom wo ne wɔn a wodi wo mmara so yɛ me nnamfo.
PSA.119.65	Woadi wo bɔhyɛ so 
PSA.119.66	Ma me nyansa ne adwene efisɛ, migye wo mmara no di.
PSA.119.67	Bere a na wotwe mʼaso no, na meyɛ mfomso nanso afei, medi wʼasɛm so.
PSA.119.68	Wowɔ adɔe, kyerɛ me wo mmara no.
PSA.119.69	Ahantanfo adi atoro afa me ho, nanso mede me koma nyinaa di wo nkyerɛkyerɛ so.
PSA.119.70	Saa nnipa yi nni ntease, nanso mewɔ anigye wo mmara no mu.
PSA.119.71	Na mʼasotwe no fata me efisɛ, ɛma misuaa wo mmara no.
PSA.119.72	Mmara a wode mae no ho baa me mfaso sen wiase sika nyinaa.
PSA.119.73	Wo na wobɔɔ me na wokoraa me asomdwoe mu; ma me ntease sɛnea metumi asua wo mmara no.
PSA.119.74	Wɔn a wodi wo ni no hu me a, wɔn ani begye efisɛ, migye wo bɔhyɛ no di.
PSA.119.75	Minim sɛ wubu atɛntrenee,
PSA.119.76	Ma wo dɔ a ɛwɔ hɔ daa no nkyekye me werɛ sɛnea woahyɛ me a meyɛ wo somfo bɔ no.
PSA.119.77	Hu me mmɔbɔ, na mɛtena ase efisɛ, mʼani gye wo mmara no ho.
PSA.119.78	Ma ahantanfo a wɔka nsɛm a enni mu gu me so no ani nwu.
PSA.119.78	Me de, midwen wo nkyerɛkyerɛ no ho.
PSA.119.79	Ma wɔn a wodi wo ni no mmra me nkyɛn; wɔn a wonim wo mmara nyinaa.
PSA.119.80	Ma minni wo mmara so pɛpɛɛpɛ na nkogu aniwu amma me so.
PSA.119.81	Mayɛ mmerɛw,
PSA.119.81	Migye wʼasɛm midi.
PSA.119.82	Mʼani ahwɛ wo bɔ a wohyɛɛ me no kwan abrɛ, bere a mibisa se, “Bere bɛn na wobɛboa me?” no.
PSA.119.83	Me ho mfaso asa sɛ akotokyiwa a wɔatow akyene, nanso me werɛ mfi wahyɛde no.
PSA.119.84	Mentwɛn nkosi da bɛn?
PSA.119.84	Da bɛn na wobɛtwe wɔn a wɔtaa me no aso?
PSA.119.85	Ahantanfo a wonni wo mmara so no atu amoa de asum me firi.
PSA.119.86	Wʼahyɛde nyinaa yɛ nokware; nnipa nam atoro so taa me; boa me!
PSA.119.87	Wɔreyɛ anya me akum me, nanso mempoo wʼahyɛde no.
PSA.119.88	Wo dɔ a ɛwɔ hɔ daa no nti, yɛ me adɔe sɛnea medi wo mmara no so.
PSA.119.89	O 
PSA.119.90	Wo nokwasɛm wɔ hɔ mfe nyinaa.
PSA.119.90	Wode asase adua baabi, na etim hɔ.
PSA.119.91	Wʼahyɛde nti, nneɛma nyinaa wɔ hɔ besi nnɛ efisɛ, wɔn nyinaa yɛ wʼasomfo.
PSA.119.92	Sɛ wo mmara mma me anigye a, anka ɔhaw bekum me.
PSA.119.93	Meremmu wo nkyerɛkyerɛ no so da efisɛ, ɛno na ama mete ase.
PSA.119.94	Meyɛ wo de; gye me nkwa!
PSA.119.94	Mabɔ mmɔden sɛ medi wʼahyɛde so.
PSA.119.95	Amumɔyɛfo retwɛn pɛ sɛ wokum me nanso medwinnwen wo mmara no ho.
PSA.119.96	Mahu sɛ biribiara wɔ nea ɛkɔpem; nanso wʼahyɛde no ho nni asɛm.
PSA.119.97	Medɔ wo mmara no dodo!
PSA.119.97	Midwen ho bere biara.
PSA.119.98	Wʼahyɛde ka me ho bere biara.
PSA.119.98	Ɛma mʼani tew sen mʼatamfo.
PSA.119.99	Mete ase yiye sen mʼakyerɛkyerɛfo efisɛ, midwen wo nkyerɛkyerɛ ho komm.
PSA.119.100	Mewɔ nyansa sen nkwakoraa efisɛ, midi wʼahyɛde so.
PSA.119.101	Mapa bɔne su nyinaa efisɛ, mepɛ sɛ midi wʼasɛm so.
PSA.119.102	Minnyaa wo nkyerɛkyerɛ no mu efisɛ, wone me kyerɛkyerɛfo.
PSA.119.103	Wo nkyerɛkyerɛ no yɛ dɛ dodo.
PSA.119.103	Ɛyɛ dɛ sen ɛwo.
PSA.119.104	Misua nyansa fi wo mmara no mu, ɛno nti, mikyi suban bɔne.
PSA.119.105	Wʼasɛm yɛ kanea a ɛkyerɛ me kwan na ɛyɛ me kwan so kanea.
PSA.119.106	Medi me bɔhyɛ so na madi wo nkyerɛkyerɛ so.
PSA.119.108	Gye mʼaseda mpae,
PSA.119.108	O 
PSA.119.109	Masiesie me ho sɛ mɛhwere me nkwa; me werɛ mfii wo mmara.
PSA.119.110	Amumɔyɛfo sum me firi nanso, mimmuu wʼahyɛde so.
PSA.119.111	Wʼahyɛde yɛ mʼagyapade daa; ɛhyɛ me koma anigye.
PSA.119.112	Maka se medi wo mmara so kosi sɛ mewu.
PSA.119.113	Mikyi wɔn a wɔmfa wɔn ho nyinaa nto wo so; nanso medɔ wo mmara no.
PSA.119.114	Wone me guankɔbea, me hwɛfo.
PSA.119.114	Mede mʼanidaso hyɛ wo bɔ no mu.
PSA.119.115	Mo, nnebɔneyɛfo nyinaa, mumfi me so nkɔ.
PSA.119.115	Medi me Nyankopɔn ahyɛde so.
PSA.119.116	Ma me ahoɔden sɛnea wohyɛɛ me bɔ no na mɛtena ase.
PSA.119.116	Nni me huammɔ wɔ mʼanidaso mu.
PSA.119.117	So me mu na menya nkwa na daa medi wʼahyɛde so.
PSA.119.118	Wopo obiara a onni wo mmara so.
PSA.119.118	Wɔn adwemmɔne no ho nni mfaso.
PSA.119.119	Wo ne amumɔyɛfo di no sɛ wura, enti mepɛ wo nkyerɛkyerɛ.
PSA.119.120	Esiane wo nti, misuro; wʼatemmu ama ehu ahyɛ me ma.
PSA.119.121	Mayɛ nea ɛteɛ na ɛyɛ pɛ.
PSA.119.121	Nnyaa me mma mʼatamfo!
PSA.119.122	Hyɛ bɔ sɛ wobɛboa wo somfo.
PSA.119.122	Mma ahantanfo nhyɛ me so.
PSA.119.123	Mahwɛ wo nkwagye, wo gye kwan ama mʼani abu.
PSA.119.124	Ma wo daa dɔ no nka me na kyerɛkyerɛ me wʼahyɛde.
PSA.119.125	Meyɛ wo somfo; ma me ntease na mahu wo nkyerɛkyerɛ.
PSA.119.127	Medɔ wʼahyɛde sen sikakɔkɔɔ, sikakɔkɔɔ a ɛyɛ fɛ pa ara mpo.
PSA.119.128	Enti midi wo nkyerɛkyerɛ so; mekyi akwammɔne.
PSA.119.129	Wo nkyerɛkyerɛ yɛ nwonwa.
PSA.119.129	Mede me koma nyinaa tie.
PSA.119.130	Wo nkyerɛkyerɛ no kyerɛ me hann na ɛma nea onnim no nyansa.
PSA.119.131	Mede ahopere bue manom pɛ wʼahyɛde akyi kwan.
PSA.119.132	Dan wʼani hwɛ me na hu me mmɔbɔ sɛnea woyɛ ma wɔn a wɔdɔ wo no.
PSA.119.133	Sɛnea woahyɛ me bɔ no, mma mennhwe ase.
PSA.119.133	Mma bɔne nni me so.
PSA.119.134	Gye me fi wɔn a wɔhyɛ me so no nsam, sɛnea medi wʼahyɛde so.
PSA.119.135	Ma ba a woba me nkyɛn no nhyira me, na kyerɛ me wo mmara.
PSA.119.136	Me nusu gu te sɛ asubɔnten efisɛ, nnipa ntie wo mmara.
PSA.119.137	Woyɛ ɔtreneeni,
PSA.119.138	Mmara a wode ama no ye na ɛteɛ.
PSA.119.139	Mʼabufuw hyehye me sɛ ogya efisɛ, mʼatamfo mmu wʼahyɛde no.
PSA.119.140	Akyinnye nni wo bɔhyɛ ho!
PSA.119.140	Mʼani gye ho!
PSA.119.141	Menka hwee, na wommu me, nanso mempo wo nkyerɛkyerɛ no.
PSA.119.142	Wo treneeyɛ bɛtena hɔ daa daa.
PSA.119.142	Wo mmara no yɛ nokware daa.
PSA.119.143	Ɔhaw ne ahopere ahyɛ me ma nanso wʼahyɛde ma me ahosɛpɛw.
PSA.119.144	Wo nkyerɛkyerɛ yɛ nokware daa; kyɛ me ntease na mɛtena ase.
PSA.119.145	Mede me koma nyinaa mefrɛ wo.
PSA.119.145	Gye me so,
PSA.119.146	Mefrɛ wo; gye me na medi wo mmara so.
PSA.119.147	Ansa na owia bepue no, mɛfrɛ wo na woaboa me.
PSA.119.147	Mede me ho to wo bɔhyɛ no so.
PSA.119.148	Anadwo nyinaa menna na midwen wo nkyerɛkyerɛ no ho.
PSA.119.149	Esiane sɛ wo dɔ wɔ hɔ daa nti, tie me;
PSA.119.149	O 
PSA.119.150	Atirimɔdenfo a wɔtaa me no retwiw bɛn me; nnipa a wonni wo mmara so no.
PSA.119.151	Nanso wobɛn me,
PSA.119.152	Mmere bi a atwam no, misuaa wo nkyerɛkyerɛ; woma ɛtenaa hɔ daa daa.
PSA.119.153	Hwɛ amane a merehu na gye me nkwa efisɛ, mempoo wo mmara no.
PSA.119.154	Bɔ me ho ban na menne me ho.
PSA.119.154	Gye me nkwa sɛnea woahyɛ me bɔ no.
PSA.119.155	Wɔrennye amumɔyɛfo nkwa efisɛ, wonni wo mmara so.
PSA.119.156	Nanso,
PSA.119.157	Mewɔ atamfo ne wɔn a wɔhyɛ me so pii, nanso mimmu wo mmara no so.
PSA.119.158	Sɛ mehwɛ saa nkontompofo no a, wɔn ho yɛ me tan efisɛ, wonni wʼahyɛde so.
PSA.119.159	Hwɛ sɛnea mʼani gye wo nkyerɛkyerɛ ho,
PSA.119.159	Wo dɔ nsakra, enti gye me!
PSA.119.160	Wo mmara no koma yɛ nokware na wʼatɛntrenee nyinaa wɔ hɔ daa.
PSA.119.161	Tumidifo bi taa me kwa, nanso mede nidi ma wo mmara.
PSA.119.162	Wo bɔhyɛ no ma me ahotɔ; me ho tɔ me sɛ obi a watu agyapade bi ahu.
PSA.119.163	Mikyi nkontompo nyinaa na mʼani gye wo mmara no ho.
PSA.119.164	Meda wo ase mpɛn ason da biara wɔ wʼatɛntrenee no ho.
PSA.119.165	Wɔn a wɔpɛ wo mmara no wɔ banbɔ a biribiara rentumi mma wɔnhwe ase.
PSA.119.166	Metwɛn sɛ wubegye me,
PSA.119.167	Midi wo nkyerɛkyerɛ so.
PSA.119.167	Me dɔ no wɔ me koma mu nyinaa.
PSA.119.168	Midi wʼahyɛde ne wo nkyerɛkyerɛ so; wuhu nea meyɛ nyinaa.
PSA.119.169	Ma me sufrɛ nnu wʼanim,
PSA.119.169	Ma me ntease sɛnea woahyɛ me bɔ no.
PSA.119.170	Tie me mpaebɔ na gye me sɛnea wo bɔhyɛ kyerɛ no.
PSA.119.171	Mɛkamfo wo daa efisɛ, wokyerɛ me wo mmara.
PSA.119.172	Mɛto wo mmara no ho dwom efisɛ, wʼahyɛde yɛ nokware.
PSA.119.173	Daa siesie wo ho sɛ wobɛboa me efisɛ, midi wʼahyɛde akyi.
PSA.119.174	Mʼani agyina wo nkwagye mmoa,
PSA.119.174	O 
PSA.119.174	Menya ahotɔ wɔ wo mmoa no mu.
PSA.119.175	Ma me nkwa sɛnea metumi akamfo wo.
PSA.119.175	Wo nkyerɛkyerɛ no mmoa me.
PSA.119.176	Mikyinkyin sɛ oguan a wayera enti bɛhwehwɛ me, wo somfo, efisɛ, mempoo wo mmara no.
PSA.120.1	Bere a mewɔ ɔhaw mu no, mefrɛɛ 
PSA.120.3	Mo atorofo, munim nea Onyankopɔn bɛyɛ mo?
PSA.120.3	Munim asotwe a ɔbɛtwe mo?
PSA.120.4	Ɔde asraafo agyan a ano yɛ hwirenhwiren ne gyabiriw a adɔ kɔɔ!
PSA.120.5	Mo mu tena yɛ tan sɛ Mesek ne Kedar tena.
PSA.120.6	Me ne wɔn a wokyi asomdwoe atena akyɛ!
PSA.120.7	Meka asomdwoe ho asɛm a, wɔpere ɔko.
PSA.121.1	Mɛma mʼani so makyerɛ mmepɔw no, ɛhe na me mmoa fi bɛba?
PSA.121.2	Me mmoa fi 
PSA.121.3	Ɔremma wo nan nwatiri.
PSA.121.3	Nea ɔhwɛ wo no, rentɔ nko.
PSA.121.4	Nea ɔhwɛ Israel no, rentɔ nko na ɔrenna.
PSA.121.6	Owia renhye wo awia, na ɔsram nso renhyerɛn wo so anadwo.
PSA.121.7	Ɔbɛhwɛ wo so.
PSA.122.1	Wɔka kyerɛɛ me se, “Ma yɛnkɔ 
PSA.122.2	Afei yegyina Yerusalem apon mu wɔ ha.
PSA.122.3	Yerusalem yɛ kurow a ɛyɛ fɛ na asomdwoe wɔ mu.
PSA.122.4	Ɛha na mmusuakuw no fi,
PSA.122.4	Israel mmusuakuw no a, wɔrebɛda 
PSA.122.5	Israelhene tena ase bu ne nkurɔfo atɛn.
PSA.122.6	Bɔ asomdwoe mpae ma Yerusalem se, “Ma wɔn a wɔdɔ wo no nkɔso.
PSA.122.7	Ma asomdwoe mmra wo man mu na banbɔ mmra wʼahemfi.”
PSA.122.8	Mʼabusuafo ne me nnamfo nti, meka kyerɛ Yerusalem se, “Asomdwoe nka wo!”
PSA.122.9	Yɛn 
PSA.123.2	Sɛnea akoa dan ne wura no, saa ara na afenaa dan nʼawuraa; enti yɛbɛkɔ so ahwɛ wo,
PSA.123.2	O 
PSA.123.3	Hu yɛn mmɔbɔ,
PSA.123.4	Adefo adi yɛn ho fɛw akyɛ dodo, na ahantanfo nso ahyɛ yɛn so akyɛ.
PSA.124.1	Sɛ 
PSA.124.1	Bua,
PSA.124.1	O Israel!
PSA.124.2	“Sɛ 
PSA.124.3	anka wɔn abufuhyew a etia yɛn no, wɔbɛmene yɛn anikann;
PSA.124.4	na anka nsuyiri no bɛtwe yɛn akɔ na nsu no akata yɛn so
PSA.124.5	ama ɔhweam a ano yɛ den no afa yɛn.”
PSA.124.6	Momma yɛnna 
PSA.124.7	Yɛaguan te sɛ anomaa a wafi ɔbɔmmɔfo afiri mu afi.
PSA.124.7	Afiri no abubu ama yɛanya kwan afi mu.
PSA.124.8	Yɛn mmoa fi 
PSA.125.1	Wɔn a wɔde wɔn ho to 
PSA.125.2	Sɛnea mmepɔw atwa Yerusalem ho ahyia no, saa ara na 
PSA.125.3	Omumɔyɛfo renni atreneefo asase so daa; sɛ ɛba saa a, atreneefo no ankasa bɛdan ayɛ bɔne.
PSA.125.5	Na sɛ wotwe amumɔyɛfo aso a, twe wɔn a wɔpo wʼakwan no nso aso.
PSA.125.5	Asomdwoe nka Israel.
PSA.126.1	Bere a 
PSA.126.2	Yɛserewee na yɛtoo ahosɛpɛw nnwom!
PSA.126.2	Na aman foforo ka faa yɛn ho se, “
PSA.126.3	Ampa ara ɔyɛɛ nneɛma akɛse maa yɛn; ɛyɛɛ anigyesɛm maa yɛn!
PSA.126.5	Ma wɔn a woduaa no nusu mu no ntwa no anigye so!
PSA.126.6	Wɔn a wɔde osu kɔsoaa aba no de anigye de nnɔbae bɛto ahosɛpɛw dwom asan aba.
PSA.127.1	Sɛ 
PSA.127.2	Sɛ wʼasetena nti, woyeyere wo ho yɛ adwuma a, wosɔre anɔpa na wɔkɔda anadwo kɔnkɔn a, ɛyɛ ɔkwa.
PSA.127.2	Efisɛ, wɔn a wɔdɔ 
PSA.127.3	Mma yɛ 
PSA.127.4	Mma a onipa wɔ wɔ ne mmabun bere mu no te sɛ agyan a ɛhyɛ ɔsraani nsam.
PSA.127.5	Nhyira nka obi a ɔwɔ saa agyan no bebree.
PSA.127.5	Sɛ odu atemmubea hɔ na ohyia nʼatamfo a, obi rentumi nni ne so da.
PSA.128.1	Nhyira nka wɔn a wotie 
PSA.128.2	Wʼadwuma na ɛbɛma wo nea ehia wo; wo ho bɛtɔ wo, na woadi yiye.
PSA.128.3	Wo yere bɛyɛ sɛ bobe a ɛwɔ wo fi na ɛsow bebree; na wo mma nso ayɛ sɛ dua a atwa wo pon ho ahyia.
PSA.128.4	Saa na wobehyira onipa a odi 
PSA.128.5	Wubehu Yerusalem nkɔso wo nkwa nna mu!
PSA.128.6	Wobɛtena ase ahu wo nenanom!
PSA.128.6	Asomdwoe nka Israel.
PSA.129.1	Israel, ka efi wo mmofraase, taa a wʼatamfo ataa wo, nanso wɔantumi anni wo so kyerɛ yɛn.
PSA.129.2	Efi me mmofraase, mʼatamfo ataa me atirimɔden so, nanso wɔantumi anni me so.
PSA.129.3	“Wotwaa kam kɛse te sɛ asase a wɔafuntum wɔ mʼakyi.
PSA.129.4	Nanso 
PSA.129.5	Obiara a ɔtan Sion no, wobedi ne so na wɔapam no asan nʼakyi.
PSA.129.6	Ma wɔn nyinaa nyɛ sɛ sare a enyin wɔ adan atifi ma ewu no;
PSA.129.7	Obiara mmoaboa ano, na obiara nsoa no afiafi nkɔ.
PSA.129.8	Obiara a obetwam wɔ hɔ no renka se, “
PSA.129.8	Yehyira mo wɔ 
PSA.130.2	Tie me sufrɛ,
PSA.130.2	O Awurade; tie me frɛ, na boa me!
PSA.130.3	Sɛ wubu yɛn bɔne ho nkontaa a, anka hena na obeguan atemmu?
PSA.130.4	Nanso wode kyɛ yɛn nti na ɛma yetumi gyina wʼabufuw ano no.
PSA.130.5	Meretwɛn ahopere mu, apɛ 
PSA.130.6	Metwɛn Awurade ahopere so sen ɔwɛmfo a ɔretwɛn adekyee.
PSA.130.7	Israel, fa wo ho to 
PSA.130.8	Obegye ne nkurɔfo,
PSA.130.8	Israelfo, afi bɔne nyinaa mu.
PSA.131.1	Memma nsɛm akɛse, anaa nea ɛyɛ den ma me, nyɛ mʼasɛm.
PSA.131.2	Na mmom mʼani sɔ, na mewɔ asomdwoe.
PSA.131.2	Sɛnea akokoaa da ne na basa so dinn no, saa ara na me koma da dinn wɔ me mu.
PSA.131.3	Israel, fa wo ho to 
PSA.132.2	Yakob Nyankopɔn Tumfoɔ no.
PSA.132.3	Merenkɔ fie, na merenkɔda;
PSA.132.4	merenhome, na merenna
PSA.132.5	gye sɛ, mapɛ baabi ama 
PSA.132.5	Yakob Nyankopɔn Tumfoɔ no.
PSA.132.6	Yɛtee Apam Adaka no ho asɛm wɔ Betlehem, na yehui wɔ Efrata kwaem.
PSA.132.7	Yɛkae se, “Momma yɛnkɔ 
PSA.132.9	Wʼasefo nyinaa nyɛ nea ɛho tew; ma wo nkurɔfo nyinaa nteɛm anigye so.
PSA.132.10	Wohyɛɛ wo somfo Dawid bɔ.
PSA.132.10	Mpa wo hene a woayi no no,
PSA.132.11	Wohyɛɛ wo somfo Dawid bɔ; ɛbɔ a worennan ani se, “Mɛyɛ wo mma no mu baako ɔhene, na wʼakyi no, ɔno na obedi ade.
PSA.132.12	Sɛ wo mma di mʼapam no nokware na wodi ahyɛde a mede ma wɔn no so a, wɔn mma nso bedi wʼade sɛ ahene daa nyinaa.”
PSA.132.14	“Ɛha na mɛtena daa nyinaa; ɛha na mepɛ sɛ midi hene.
PSA.132.15	Biribiara a ɛho hia Sion no, mede bɛma no.
PSA.132.15	Mɛma nʼahiafo aduan.
PSA.132.16	Mehyira nʼasɔfo nea wɔyɛ biara mu, na nkurɔfo bɛto ahosan dwom.
PSA.132.17	Ɛha na mɛyɛ Dawid aseni baako Ɔhene kɛse; ɛha na mʼani beku me hene a meyi no no ahenni ho.
PSA.132.18	Mede aniwu bɛkata nʼatamfo ho nanso nʼahemman de, ɛbɛkɔ so frɔmfrɔm.”
PSA.133.1	Hwɛ fɛ a ɛyɛ sɛ anuanom bom tena faako!
PSA.133.2	Ɛte sɛ ngohuam a esian fi Aaron tiri so gu ne bɔgyesɛ mu na ebi gu nʼatade mu.
PSA.133.3	Ɛte sɛ anɔpa bosu a egu fi Hermon Bepɔw so kɔ Sion Bepɔw so.
PSA.133.3	Ɛhɔ na 
PSA.134.2	Momma mo nsa so wɔ fie hɔ na monkamfo 
PSA.135.1	Kamfo 
PSA.135.1	Monkamfo ne din,
PSA.135.2	a, mugyina 
PSA.135.3	Monkamfo 
PSA.135.3	Monto ayeyi nnwom wɔ ne din mu efisɛ, ne yam ye.
PSA.135.4	Oyii Yakob maa ne ho na oyii Israelfo sɛ nʼankasa ne de.
PSA.135.5	Minim sɛ yɛn 
PSA.135.5	Ɔyɛ ɔkɛse sen anyame no nyinaa.
PSA.135.6	Ɔyɛ nea ɔpɛ biara wɔ soro ne asase so, ɛpo mu ne ɛpo ase pɛɛ.
PSA.135.7	Ɔma ahum mu mununkum fi asase ano ba; ɔma anyinam twa fi ahum no mu na watwe mframa afi ne hintabea.
PSA.135.8	Okum nnipa ne mmoa nyinaa mmakan wɔ Misraim.
PSA.135.9	Ɛhɔ na ɔyɛɛ anwonwade de twee ɔhene ne ne mpanyimfo aso.
PSA.135.10	Ɔsɛee aman pii, kunkum ahene atumfo.
PSA.135.11	Okum Amorihene,
PSA.135.11	Sihon.
PSA.135.11	Okum Basanhene, Og ne ahene a wɔwɔ Kanaan nyinaa.
PSA.135.12	Ɔde wɔn nsase maa ne nkurɔfo.
PSA.135.12	Ɔde maa Israel.
PSA.135.13	Nkyirimma nyinaa bɛkae wo.
PSA.135.14	Obehu nʼasomfo mmɔbɔ.
PSA.135.15	Wɔde dwetɛ ne sikakɔkɔɔ na ɛyɛɛ aman no mu anyame no; wɔde nnipa nsa nso na ɛyɛe.
PSA.135.16	Wɔwɔ ano, nanso wɔnkasa; wɔwɔ ani, nanso wonhu ade,
PSA.135.17	wɔwɔ aso, nanso wɔnte asɛm na wontumi nhome nso.
PSA.135.18	Wɔn a wɔyɛɛ wɔn na wogye wɔn di no nyinaa nyɛ te sɛ ahoni no ara pɛ.
PSA.135.19	Monkamfo 
PSA.135.20	Monkamfo no, mo Lewifo; monkamfo no, mo a mosom no nyinaa!
PSA.135.21	Monkamfo 
PSA.135.21	Kamfo 
PSA.136.1	Monna 
PSA.136.2	Monna nea ɔso sen anyame nyinaa no ase; nʼadɔe wɔ hɔ daa.
PSA.136.3	Monna awuranom mu tumfoɔ no ase; nʼadɔe wɔ hɔ daa.
PSA.136.4	Ɔno nko ara na ɔyɛ anwonwade; nʼadɔe wɔ hɔ daa.
PSA.136.5	Ne nyansa mu na ɔbɔɔ ɔsoro; nʼadɔe wɔ hɔ daa.
PSA.136.6	Ɔbɔɔ asase wɔ nsu a emu ware so; nʼadɔe wɔ hɔ daa.
PSA.136.7	Ɔbɔɔ owia ne ɔsram, nʼadɔe wɔ hɔ daa.
PSA.136.8	Owia sɛ ɔnhyɛ adekyee so; nʼadɔe wɔ hɔ daa;
PSA.136.9	na ɔsram ne nsoromma nhyɛ anadwo so; nʼadɔe wɔ hɔ daa.
PSA.136.10	Okum Misraimfo mmakan; nʼadɔe wɔ hɔ daa.
PSA.136.11	Odii Israelfo anim fii Misraim; nʼadɔe wɔ hɔ daa.
PSA.136.12	Ɔnam ne nsa a ɛyɛ den ne ne basa a tumi wɔ mu no so; nʼadɔe wɔ hɔ daa.
PSA.136.13	Ɔpaee ɛpo Kɔkɔɔ no mu; nʼadɔe wɔ hɔ daa.
PSA.136.14	Odii ne nkurɔfo anim ma wɔfaa mu; nʼadɔe wɔ hɔ daa.
PSA.136.15	Nanso ɔmaa nsu no faa Misraimhene ne nʼasraafo; nʼadɔe wɔ hɔ daa.
PSA.136.16	Odii ne nkurɔfo anim wɔ sare no so; nʼadɔe wɔ hɔ daa.
PSA.136.17	Okum ahene atumfoɔ; nʼadɔe wɔ hɔ daa.
PSA.136.18	Okum ahene a wɔagye din; nʼadɔe wɔ hɔ daa.
PSA.136.19	Amorihene,
PSA.136.19	Sihon; nʼadɔe wɔ hɔ daa;
PSA.136.20	ne Basanhene,
PSA.136.20	Og; nʼadɔe wɔ hɔ daa.
PSA.136.21	Ɔde wɔn nsase maa ne nkurɔfo; nʼadɔe wɔ hɔ daa.
PSA.136.22	Ɔde maa Israel ne somfo; nʼadɔe wɔ hɔ daa.
PSA.136.23	Wodii yɛn so nkonim no, ne werɛ amfi yɛn; nʼadɔe wɔ hɔ daa.
PSA.136.24	Ogyee yɛn fii yɛn atamfo nsam; nʼadɔe wɔ hɔ daa.
PSA.136.25	Ɔma ɔteasefo biara aduan; nʼadɔe wɔ hɔ daa.
PSA.136.26	Monna ɔsorosoro Nyankopɔn no ase; nʼadɔe wɔ hɔ daa.
PSA.137.1	Yɛtenaa Babilon nsubɔnten ho.
PSA.137.1	Ɛhɔ na yesui bere a yɛkaee Sion no.
PSA.137.2	Yɛde yɛn asanku sensɛn nnua a ɛbemmɛn hɔ so.
PSA.137.3	Wɔn a wɔkyeree yɛn dommum no ka kyerɛɛ yɛn se, yɛnto nnwom mfa nnye wɔn ani. “Monto Sion ho dwom.”
PSA.137.4	Ɛbɛyɛ dɛn na yɛatumi ato dwom ama 
PSA.137.5	Sɛ me werɛ fi wo Yerusalem a, ɛnsɛ sɛ mitumi bɔ sanku no bio!
PSA.137.6	Sɛ mekae wo na mannwene wo ho sɛ mʼahosɛpɛw a, ɛnsɛ sɛ mitumi to dwom bio.
PSA.137.7	Kae nea wɔka tii mu no se, “Bubu no gu fam!” no.
PSA.137.8	Babilon, wɔbɛsɛe wo.
PSA.137.8	Nhyira nka nea obetua mo nea moyɛ yɛn no so ka;
PSA.137.9	nea ɔfaa mo nkokoaa na ɔpɛtɛw wɔn ɔbotan so no.
PSA.138.1	Meto wo ayeyi dwom wɔ anyame no anim.
PSA.138.2	Mʼani kyerɛ wo fi kronkron no, kotow, kamfo wo din esiane wo dɔ a ɛwɔ hɔ daa no ne wo nokware nti, efisɛ woada no adi sɛ, wo din ne wʼahyɛde yɛ tumi.
PSA.138.3	Bere a mefrɛɛ wo no, wubuaa me; wonam wʼahoɔden so hyɛɛ me den.
PSA.138.4	Ahene a wɔwɔ wiase nyinaa bɛkamfo wo,
PSA.138.5	Wɔbɛto nea woayɛ ne wʼanuonyam kɛse no ho dwom.
PSA.138.6	Ɛwom sɛ wokorɔn de, nanso wohwɛ wɔn a wɔwɔ fam pɛɛ no na ahantanfo rentumi mfa wɔn ho nhintaw wo.
PSA.138.7	Sɛ ɔhaw twa me ho hyia a, wugye me.
PSA.138.7	Woko tia mʼatamfo a wɔn bo afuw no, na wonam wo tumi so gye me.
PSA.138.8	Ɛbɔ biara a woahyɛ no, wubedi so;
PSA.138.8	Wie adwuma a wafi ase no.
PSA.139.2	Wunim biribiara a meyɛ; wuhu me nsusuwii nyinaa fi akyirikyiri.
PSA.139.3	Sɛ mereyɛ adwuma a, wuhu; sɛ merehome nso a, saa ara.
PSA.139.3	Wunim mʼahokeka nyinaa.
PSA.139.4	Ansa na mebue mʼano akasa no, na wunim asɛm a mɛka.
PSA.139.5	Woatwa me ho ahyia.
PSA.139.5	Wonam wo tumi so bɔ me ho ban.
PSA.139.6	Me ho adwene a wowɔ no du akyiri.
PSA.139.6	Ɛboro mʼadwene so.
PSA.139.7	Ɛhe na metumi aguan wo mafa?
PSA.139.7	Ɛhe na metumi aguan afi wʼanim mafa?
PSA.139.8	Sɛ meforo soro a, wowɔ hɔ.
PSA.139.8	Na mekɔsɛw me kɛtɛ asaman a, wo ni!
PSA.139.9	Sɛ mefa adekyee ntaban mitu mekɔtena po akyi nohɔ a,
PSA.139.10	ɛhɔ nso na wo nsa bɛkɔ akogya me na wo nifa beso me mu.
PSA.139.11	Na sɛ mise, esum nko mmɛkata me so na me ho hann nnan sum a,
PSA.139.12	esum nso nnuru sum mma wo, na anadwo hran sɛ awia; esum ne hann yɛ wo pɛ.
PSA.139.13	Mʼakwaa nyinaa wo na wobɔe; wokekaa me sisii anim wɔ me na yam.
PSA.139.14	Mekamfo wo efisɛ, ɛsɛ sɛ wosuro wo; nea woyɛ nyinaa yɛ hu na ɛyɛ nwonwa.
PSA.139.14	Minim ne nyinaa wɔ me koma mu.
PSA.139.15	Bere a wɔreyɛ me nnompe no wɔkeka sisii anim brɛoo wɔ me na yafunu mu.
PSA.139.15	Bere a merenyin dinn wɔ hɔ no, na wunim sɛ mewɔ hɔ;
PSA.139.16	wuhuu me ansa na wɔrewo me.
PSA.139.16	Nna dodow a woatwa ama me no, ansa na ɛrebefiti ase no, na woakyerɛw wɔ wo nhoma mu dedaw.
PSA.139.17	O Onyankopɔn, ɛyɛ den sɛ mehu wo nsusuwii; sɛ ne dodow yɛ ahe!
PSA.139.18	Sɛ mise mɛkan a, ne dodow bɛboro mpoano anhwea.
PSA.139.18	Mesɔre a, meda so ne wo wɔ hɔ.
PSA.139.19	O Onyankopɔn, me pɛ ne sɛ anka wubekum amumɔyɛfo!
PSA.139.19	Me pɛ ne sɛ basabasayɛfo begyaa me haw!
PSA.139.20	Wɔka amumɔyɛsɛm fa wo ho; wɔka bɔne fa wo din ho.
PSA.139.21	O 
PSA.139.22	Mikyi wɔn kɔkɔɔkɔ; mefa wɔn sɛ mʼatamfo.
PSA.139.23	Hwehwɛ me mu,
PSA.139.23	O Onyankopɔn, na hu mʼadwene; sɔ me hwɛ na hu mʼadwene.
PSA.139.24	Na hwɛ sɛ amane kwan bi wɔ me hɔ, na gya me kɔ daa kwan so!
PSA.140.2	Daa wɔdwene bɔne ho na wɔakɔka ntɔkwaw.
PSA.140.3	Wɔn tɛkrɛma te sɛ awɔ a bɔre ahyɛ wɔn ma.
PSA.140.5	Ahantanfo asum me firi; wɔasum wɔn mfiri na ɔkwan ho nyinaa wɔasunsum mfiri repɛ me ayi me.
PSA.140.6	Meka kyerɛ 
PSA.140.9	Mma mʼatamfo nnni nkonim.
PSA.140.9	Ma ahunahuna a wɔrehunahuna me no ntew mfa wɔn so.
PSA.140.10	Ma nnyansrama ngu wɔn so.
PSA.140.10	Ma wɔntow wɔn ngu amoa donkudonku a wɔrentumi mfi bio mu.
PSA.140.11	Ma wɔn a wɔka nsɛmmɔne gu wɔn yɔnkonom so no nni nkogu.
PSA.140.11	Ma bɔne nni basabasayɛfo so na ɛnsɛe wɔn.
PSA.140.13	Atreneefo bɛkamfo wo ampa; wɔbɛtena nkwa mu wɔ wo nkyɛn.
PSA.141.1	Merefrɛ wo,
PSA.141.1	Sɛ mefrɛ wo a, gye me so.
PSA.141.2	Gye me mpaebɔ sɛ aduhuam ne me nsa a mapagyaw sɛ anwummere afɔrebɔ.
PSA.141.4	Twe me fi bɔne a mepɛ sɛ meyɛ ho na mma memmfa me ho mmmɔ nnebɔneyɛfo wɔ wɔn amumɔyɛ mu.
PSA.141.4	Na mma mennkɔ wɔn adidi ase.
PSA.141.5	Onipa pa betumi atwe mʼaso aka mʼanim ayamye so, nanso menhwehwɛ nnebɔneyɛfo nkyɛn anuonyam efisɛ, daa mebɔ mpae tia wɔn nneyɛe bɔne no.
PSA.141.6	Sɛ wɔtow wɔn ahemfo fi abotan mmepɔw so bɛhwe fam a, nnipa begye adi sɛ me nsɛm a meka no yɛ nokware.
PSA.141.7	Wɔte sɛ dua a wɔapae mu na wɔatwitwa mu asinasin; saa na wɔn nnompe bɛbɔ ahwete wɔ damoa ho.
PSA.141.8	Nanso 
PSA.141.8	Mehwehwɛ wo banbɔ.
PSA.141.8	Mma me nnwu!
PSA.141.9	Bɔ me ho ban fi mfiri a wɔasunsum me no mu ne nnebɔneyɛfo firi mu.
PSA.141.10	Ma nnebɔneyɛfo no ara firi nyi wɔn na menkɔ me baabi asomdwoe mu.
PSA.142.1	Misu frɛ 
PSA.142.2	Meka me nsɛm nyinaa kyerɛ no; meka me haw nyinaa kyerɛ no.
PSA.142.3	Sɛ mereyɛ apa abaw a, onim nea ɛsɛ sɛ meyɛ.
PSA.142.3	Ɔkwan a menam so no mʼatamfo asum me firi wɔ so.
PSA.142.4	Sɛ mehwɛ me ho a, minhu ɔboafo biara; ɔbanbɔfo nso nni hɔ.
PSA.142.4	Obiara nso nhwɛ me.
PSA.142.5	Wone nea ne ho hia me wɔ mʼasetena nyinaa mu.
PSA.142.6	Tie me sufrɛ na boa me efisɛ, mʼaba mu abu.
PSA.142.6	Gye me fi mʼatamfo nsam efisɛ, wɔyɛ den ma me dodo.
PSA.142.7	Yi mʼawerɛhow fi me so na esiane papa a woayɛ me nti, mɛkamfo wo wɔ wo nkurɔfo gua a wɔabɔ mu.
PSA.143.1	Wo trenee mu, tie mʼadesrɛ.
PSA.143.1	Gye me so wɔ wo nokware turodoo mu!
PSA.143.2	Nsɔ me, wʼakoa, nhwɛ!
PSA.143.2	Obiara nyɛ pɛ wʼanim.
PSA.143.3	Me tamfo apɛ me anya me na wadi me so koraa.
PSA.143.3	Ɔde me ato afiase sum mu na mayɛ sɛ wɔn a wowuwui dedaadaw no.
PSA.143.4	Ɛno nti, mereyɛ apa abaw.
PSA.143.4	Mʼaba mu abu.
PSA.143.5	Mekae mmere a atwam no; midwen nea woayɛ nyinaa.
PSA.143.5	Mekae wo nnwuma nyinaa.
PSA.143.6	Mepagyaw me nsa kyerɛ wo so wɔ mpaebɔ mu; wo ho sukɔm de me kra sɛ asase kesee.
PSA.143.7	Mʼanidaso asa.
PSA.143.7	Mfa wo ho nhintaw me anyɛ saa a, mɛfra nsamanfo mu.
PSA.143.8	Daa anɔpa, kae me wo dɔ a wodɔ me no efisɛ, mede me ho to wo so.
PSA.143.8	Me mpaebɔ ba wo nkyɛn.
PSA.143.8	Kyerɛ me kwan a memfa so.
PSA.143.10	Woyɛ me Nyankopɔn; kyerɛ me na menyɛ wʼapɛde.
PSA.143.10	Hwɛ me yiye na kyerɛ me kwan pa a memfa so.
PSA.143.11	Gye me,
PSA.143.12	Esiane ɔdɔ a wodɔ me nti, kum mʼatamfo na sɛe wɔn a wɔhyɛ me so nyinaa efisɛ, meyɛ wo somfo.
PSA.144.1	Kamfo 
PSA.144.1	Ɔkyerɛkyerɛ me, siesie me ma ɔko.
PSA.144.2	Ɔyɛ me hwɛfo, me guankɔbea ne mʼagyenkwa a mede me ho to ne so.
PSA.144.2	Ɔbrɛ aman a wɔhyɛ mʼase no ase.
PSA.144.3	Onipa teta a wʼani ku ne ho?
PSA.144.4	Ɔte sɛ mframa mu tutuw; ne nna te sɛ sunsuma a ɛretwam.
PSA.144.5	O 
PSA.144.5	Fa wo nsa ka mmepɔw na ebefi wusiw.
PSA.144.6	Ma anyinam mpaapae na bɔ wʼatamfo hwete; tow wʼagyan na wonguan.
PSA.144.7	Fi soro sian.
PSA.144.7	Yi me fi subon mu na gye me.
PSA.144.7	Gye me fi ananafo tumi ase,
PSA.144.8	wɔn a wɔnka nokware na mpo wotwa atoro wɔ ntanka akyi no.
PSA.144.9	Mɛto dwom foforo ama wo,
PSA.144.9	O Onyankopɔn; mɛbɔ sanku na mato dwom mama wo.
PSA.144.10	Ma ahene nni nkonim na gye wo somfo Dawid.
PSA.144.11	Gye me fi mʼatamfo atirimɔdenfo nsam; gye me fi ananafo tumi ase; wɔn a wɔnka nokware na mpo wotwa atoro wɔ ntanka akyi no.
PSA.144.12	Ma yɛn mma mmarima nnyin wɔ wɔn mmabun mu sɛ afifide a enyin ahoɔden so no.
PSA.144.12	Ma yɛn mma mma nyɛ sɛ ɔman adum a wɔde asiesie ahemfi twea so.
PSA.144.13	Ma yɛmfa afude nyinaa bi nhyɛ pata so ma.
PSA.144.13	Ma yɛn nguan nwo mpempem.
PSA.144.14	Ma yɛn anantwi nwo bebree a wɔmpɔn na wɔn mu bi nso nyera.
PSA.144.14	Mma osu ne awerɛhow mma yɛn aborɔn so.
PSA.144.15	Nhyira nka ɔman a ɛbɛba mu saa ama no.
PSA.144.15	Nhyira nka nnipa a wɔn Nyankopɔn ne 
PSA.145.1	Mɛpae mu maka wo kɛseyɛ, me Nyankopɔn ne me hene; mɛda wo ase daa nyinaa.
PSA.145.2	Da biara, mɛda wo ase; mɛkamfo wo daa nyinaa.
PSA.145.3	Ne kɛseyɛ boro adwene so.
PSA.145.4	Wɔbɛkamfo nea woayɛ fi nkyirimma so kosi nkyirimma so; wɔbɛka wo nnwuma akɛse no.
PSA.145.5	Wɔbɛka wʼanuonyam ne wo tumi ho asɛm, na medwen wʼanwonwadwuma no ho.
PSA.145.6	Nnipa bɛka wo nnwuma akɛse ho asɛm; na mɛda wo kɛseyɛ adi.
PSA.145.7	Wɔbɛka wo papayɛ ho asɛm; na wɔato wʼayamye nso ho dwom.
PSA.145.9	Oye ma obiara na ɔwɔ ahummɔbɔ ma nʼabɔde.
PSA.145.11	Wɔbɛka anuonyam a ɛwɔ wʼadehye tumi no ho asɛm na wɔaka wo tumi no ho asɛm nso,
PSA.145.12	sɛnea ɛbɛyɛ a obiara behu wo nnwuma akɛse no ne wʼahemman a, anuonyam ne tumi wɔ mu no.
PSA.145.13	Wʼahenni to rentwa da, na woyɛ ɔhene daa daa.
PSA.145.14	Ɔboa wɔn a wɔwɔ ɔhaw mu.
PSA.145.14	Ɔpagyaw wɔn a wɔahwe ase.
PSA.145.15	Ani nyinaa hwɛ wo kwan na woma wɔn aduan wɔ ne bere mu.
PSA.145.16	Woma wɔn dodow, na nea ehia obiara no, wode ma no.
PSA.145.18	Ɔbɛn wɔn a wɔfrɛ no no, wɔn a wɔfrɛ no nokware mu no.
PSA.145.19	Wɔn a wodii no ni no, ɔma wɔn nea ehia wɔn; otie wɔn sufrɛ gye wɔn.
PSA.145.20	Ɔbɔ obiara a ɔdɔ no no ho ban na ɔbɛsɛe amumɔyɛfo.
PSA.145.21	Mɛkamfo 
PSA.146.1	Kamfo 
PSA.146.1	Me kra, kamfo 
PSA.146.2	Meda so te ase yi, mɛkamfo no.
PSA.146.2	Mɛto me Nyankopɔn dwom me nkwa nna nyinaa.
PSA.146.3	Mommfa mo ho nnto ahemfo so efisɛ, onipa rentumi nnye wo.
PSA.146.4	Sɛ wowu a, wɔsan kɔ mfutuma mu; saa da no wɔn nsusuwii nyinaa ba nʼawiei.
PSA.146.5	Nhyira nka nea ɔwɔ Yakob Nyankopɔn sɛ ne boafo, na ɔde ne ho to nʼawurade ne ne Nyankopɔn,
PSA.146.6	nea ɔbɔɔ soro, asase ne ɛpo ne nea ɛwɔ mu nyinaa no so no.
PSA.146.6	Odi ne bɔhyɛ so daa.
PSA.146.7	Odi ma wɔn a wɔhyɛ wɔn so, na ɔma wɔn a ɔkɔm de wɔn nso aduan.
PSA.146.8	na ɔma anifuraefo hu ade.
PSA.146.8	Ɔma wɔn a wɔahwe ase so.
PSA.146.8	Ɔdɔ nʼatreneefo.
PSA.146.9	Ɔbɔ ahɔho a wɔte yɛn asase so ho ban.
PSA.146.9	Ɔboa akunafo ne nyisaa na mmom ɔsɛe amumɔyɛfo nsusuwii.
PSA.146.10	Wo Nyankopɔn,
PSA.146.10	O Sion, bedi hene daa nyinaa.
PSA.146.10	Kamfo 
PSA.147.1	Kamfo 
PSA.147.1	Eye sɛ wɔto ayeyi dwom de kamfo Onyankopɔn; eye na ɛfata sɛ wɔkamfo no.
PSA.147.2	Ɔde wɔn a wotu fii hɔ no resan aba.
PSA.147.3	Ɔsa wɔn a wɔn koma atu yare na ɔkyekyere wɔn akuru.
PSA.147.4	Wadwen nsoromma dodow ne din a ɔde bɛma wɔn mu biara no ho dedaw.
PSA.147.5	Yɛn Awurade so na ɔyɛ ɔkɛse; obi nte ne nyansa ase.
PSA.147.6	Ɔma ahobrɛasefo so na obubu amumɔyɛfo gu fam.
PSA.147.7	Monto ayeyi nnwom mma 
PSA.147.7	Mommɔ nnwom wɔ sanku so mma Onyankopɔn.
PSA.147.8	Ɔma omununkum trɛw ɔsoro ani; ɔma asase osu.
PSA.147.8	Ɔma sare nyin mmepɔw so.
PSA.147.9	Ɔma mmoa aduan na sɛ kwaakwaadabi mma su frɛ no a, ɔma wɔn aduan di.
PSA.147.10	Nʼanikade nni apɔnkɔ a wɔn ho yɛ den ne asraafo akokodurufo mu.
PSA.147.11	Na mmom, nʼani gye wɔn a wodi no ni ne wɔn a wɔde wɔn ho to ne dɔ a ɛwɔ hɔ daa no so no ho.
PSA.147.12	Kamfo 
PSA.147.12	O Yerusalem!
PSA.147.12	Kamfo wo Nyankopɔn, O Sion!
PSA.147.13	Ɔma wʼapon mu yɛ den; ohyira mo nkurɔfo.
PSA.147.14	Ɔkora mo ahye so na ɔma mo awi pa.
PSA.147.15	Ɔkasa kyerɛ asase.
PSA.147.15	Na nea ɔka biara, wɔyɛ no ntɛm so.
PSA.147.16	Ɔtɔ sukyerɛmma sɛ nnaso, na ɔtrɛw obosu nsukyenee mu sɛ mfutuma.
PSA.147.17	Ɔtɔ asukɔtweaa sɛ mmosea.
PSA.147.17	Obi ntumi nnyina awɔw a ɔde ba ano!
PSA.147.18	Na afei, ɔkasa ma sukyerɛmma no nan.
PSA.147.18	Ɔbɔ mframa ma nsu teɛ.
PSA.147.19	Ɔkasa kyerɛ ne nkurɔfo.
PSA.147.19	Ɔhyɛ mmara ma Israel.
PSA.147.20	Ɔnyɛɛ eyi mmaa aman foforo biara.
PSA.147.20	Wonnim ne mmara.
PSA.147.20	Kamfo 
PSA.148.1	Kamfo 
PSA.148.1	Mo a mote ɔsorosoro, monkamfo 
PSA.148.2	Nʼabɔfo ne ne soro asafodɔm nyinaa, monkamfo 
PSA.148.3	Kamfo no, owia ne ɔsram; kamfo no, nsoromma a mohyerɛn.
PSA.148.4	Kamfo no, ɔsorosoro ne nsu a ɛboro wim so.
PSA.148.5	Momma wɔn nyinaa nkamfo 
PSA.148.5	Ɔkasae na wɔbɔɔ wɔn;
PSA.148.6	ɔkasae na wɔde wɔn tuatuaa nea wɔwɔ hɔ yi afebɔɔ na wɔrentumi mmu so.
PSA.148.7	Kamfo 
PSA.148.8	anyinam ne asukɔtweaa, sukyerɛmma ne omununkum, mframa a ano yɛ den a mutie ne nne nyinaa.
PSA.148.9	Kamfo no, nkoko ne mmepɔw, nnua a ɛsow aba ne kwae,
PSA.148.10	mmoa nyinaa, wɔn a wodwo ne wɔn a wɔkeka, wɔn a wɔwea fam ne nnomaa.
PSA.148.11	Kamfo no, ahene ne nnipa, ahenemmabarima ne wɔn a wodi ahene nyinaa,
PSA.148.12	mmeawa ne mmerante, mmasiriwa ne mmofra nso.
PSA.148.13	Ma wɔn nyinaa nkamfo 
PSA.148.13	Ne din so sen edin biara; nʼanuonyam korɔn sen asase ne soro.
PSA.148.14	Ɔmaa ne man ahoɔden enti ne mamfo nyinaa kamfo no; nnipa a wɔwɔ Israel a ɔpɛ wɔn asɛm no.
PSA.148.14	Kamfo 
PSA.149.1	Kamfo 
PSA.149.1	To dwom foforo ma 
PSA.149.1	Kamfo no wɔ ne gyidifo bagua mu.
PSA.149.2	Ma wʼani nnye,
PSA.149.2	Israel, wo boafo nti.
PSA.149.2	Momma mo ani nnye, Sionfo, esiane mo hene nti!
PSA.149.3	Momfa asaw nkamfo ne din.
PSA.149.3	Mommɔ nkyene ne nsanku nkamfo ne din.
PSA.149.4	Ɔma ɔhobrɛaseni di nkonim de hyɛ no anuonyam.
PSA.149.5	Momma Onyankopɔn ani nnye wɔ wɔn nkonimdi mu na wɔnto ahosɛpɛw nnwom anadwo mu nyinaa.
PSA.149.6	Wɔrekamfo Onyankopɔn no, wɔnteɛm dennen bere a wokita wɔn nkrante nnamnnam no a,
PSA.149.7	wɔde bedi aman so na wɔatwe nnipa aso
PSA.149.8	na wɔakyekyere ahene wɔ nkɔnsɔnkɔnsɔn mu, wɔn mpanyimfo daban nkɔnsɔnkɔnsɔn mu,
PSA.149.9	na wɔatwe aman aso sɛnea Onyankopɔn ahyɛ no.
PSA.149.9	Eyi ne Onyankopɔn nkurɔfo nkonimdi.
PSA.149.9	Kamfo 
PSA.150.1	Kamfo 
PSA.150.1	Kamfo 
PSA.150.1	Kamfo ne tumi wɔ soro!
PSA.150.2	Kamfo no wɔ nneɛma akɛse a wayɛ no ho.
PSA.150.2	Kamfo ne kɛseyɛ.
PSA.150.3	Momfa ntorobɛnto nkamfo no.
PSA.150.3	Momfa asanku ne bɛnta nkamfo no.
PSA.150.4	Momfa nkyene ne asaw nkamfo no.
PSA.150.4	Momfa asanku ne mmɛn nkamfo no.
PSA.150.5	Momfa kyɛnkyɛnn nkamfo no.
PSA.150.5	Mommɔ kyɛnkyɛnn dennen nkamfo no.
PSA.150.6	Momma nea ɛhome nyinaa nkamfo 
PSA.150.6	Kamfo 
