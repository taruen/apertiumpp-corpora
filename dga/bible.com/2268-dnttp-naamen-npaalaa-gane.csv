MAT.1.1	Yeezu, a Mɛzaaya
MAT.1.2	Aboraham dɔge la Aziki, ka Aziki dɔge Gyekɔb, ka Gyekɔb dɔge Gyuda ane o yɔɔmine. 
MAT.1.3	Ka Gyuda de Taama a dɔge Pɛrɛze ane Zɛra, ka Pɛrɛze dɔge Hɛzeron, ka Hɛzeron dɔge Aram, 
MAT.1.4	ka Aram dɔge Aminadab, ka Aminadab dɔge Nasɔn, ka Nasɔn dɔge Salmɔn. 
MAT.1.5	Ka Salmɔn de Urahabu a dɔge Boaze, ka Boaze de Urut a dɔge Obɛdi, ka Obɛdi dɔge Gyesi, 
MAT.1.6	ka Gyesi dɔge Naa Davil.
MAT.1.6	Ka Davil de Yuriya pɔge a dɔge Solomɔn, 
MAT.1.7	ka Solomɔn dɔge Urehoboam, ka Urehoboam dɔge Abigya, ka Abigya dɔge Asafu, 
MAT.1.8	ka Asafu dɔge Gyɛhosafa, ka Gyɛhosafa dɔge Gyoram, ka Gyoram dɔge Uzaaya, 
MAT.1.9	ka Uzaaya dɔge Gyotam, ka Gyotam dɔge Ahazi, ka Ahazi dɔge Hɛzɛkaya, 
MAT.1.10	ka Hɛzɛkaya dɔge Manaasɛ, ka Manaasɛ dɔge Emɔse, ka Emɔse dɔge Gyozaaya, 
MAT.1.11	ka Gyozaaya dɔge Gyɛkoniya ane o yɔɔmine, a saŋ na ba naŋ nyɔge ba fere gaa ne Baabilɔŋ.
MAT.1.12	A ba Baabilɔŋ nyɔge fere gaabo puoriŋ, Gyɛkoniya dɔge la Salateɛl, ka Salateɛl dɔge Zɛrubabɛl, 
MAT.1.13	ka Zɛrubabɛl dɔge Abide, ka Abide dɔge Eliyakim, ka Eliyakim dɔge Azɔ, 
MAT.1.14	ka Azɔ dɔge Zadɔke, ka Zadɔke dɔge Akim, ka Akim dɔge Eludi, 
MAT.1.15	ka Eludi dɔge Eliyaza, ka Eliyaza dɔge Maatan, ka Maatan dɔge Gyekɔb, 
MAT.1.16	ka Gyekɔb dɔge Yuzɛb, a Mareya serɛ. A Mareya la dɔge a Yeezu, ba naŋ boɔlɔ a Mɛzaaya.
MAT.1.17	Azuiŋ a sããkommine dɔge-tu-taa a piili Aboraham te tɔ Davil da e la pie ne anaare, a yi Davil te ta saŋ na ba naŋ da nyɔge ba fere gaa ne Baabilɔŋ teŋɛ da waa la sããkommine dɔge-tu-taa pie ne anaare. A pãã la yi ba Baabilɔŋ nyɔge fere gaabo puoriŋ a te ta a Mɛzaaya dɔgebo saŋ, da waa la sããkommine dɔge-tu-taa pie ne anaare.
MAT.1.18	Ŋaa la ka Yeezu, a Mɛzaaya dɔgebo da tu. A saŋ na O ma Mareya ne Yuzɛb naŋ da eŋ noɔre ka ba na kuli la taa, ba da naŋ ba laŋ kpɛ sɛre kyɛ ka a Vooroŋ Soŋ e ka Mareya taa poɔ. 
MAT.1.19	A o serɛ Yuzɛb naŋ da waa nemmeŋɛ zuiŋ, o da ba boɔrɔ ka o eŋ o vi noba poɔ. Lɛ la ka o da nare ka o sɔgle bare o. 
MAT.1.20	Kyɛ o naŋ da wa nare a yɛlɛ ama biŋ baare la ka a Daana maleke da wa o zie zannoo poɔ, a wa yeli ko o, “Yuzɛb, Davil bie, ta zoro dabeɛ̃ ka fo de a Mareya ka o waa fo pɔge, bonso, a poɔ o naŋ taa yi la a Vooroŋ Soŋ zie. 
MAT.1.21	O na dɔge la bidɔɔ ka fo pore O yuori ka Yeezu, bonso, O na faa la O noba a yi ne ba yelbebe poɔ.” 
MAT.1.22	A yɛlɛ ama zaa da eɛɛ la ka ka a Daana yelbie O naŋ da tu a Ŋmen-yelmanna zie kyɛ yeli, na tu a tuubu:
MAT.1.23	“Nyɛ, bitoro
MAT.1.23	ka ba pore o yuori Emaawɛl,”
MAT.1.23	a tɛgɛ la, “Naaŋmen be la te zie.” 
MAT.1.24	A Yuzɛb naŋ da wa iri a o goɔŋ poɔ, o da e la a lɛ a Daana maleke naŋ da yeli ka o e. O da de la a Mareya ka o e o pɔge, 
MAT.1.25	kyɛ o da ba baŋ o sɛŋ poɔ, kyɛ ka o te dɔge o bidɔɔ dɛndɛŋ; ka o pore O yuori Yeezu.
MAT.2.1	A Naa Hɛrɔde naaloŋ saŋ, ba naŋ da dɔge a Yeezu Bɛtelɛhɛm naŋ be Gyudiya paaloŋ poɔ, a lɛ puoriŋ, yɛmbaŋnema mine da yi la sapare wa Gyɛruzɛlɛm, 
MAT.2.2	a wa soorɔ, “Yeŋ la ka ba dɔge a bie na naŋ waa a Gyuumine Naa? Bonso, te nyɛ la a O ŋmarbiri puriyiibu a sapareŋ, a wa ka te puori O ne emmo.” 
MAT.2.3	A Naa Hɛrɔde naŋ da wa woŋ a yɛlɛ ama, o ne a Gyɛruzɛlɛm deme zaa pɔlle da teɛɛ la. 
MAT.2.4	Ka o da boɔle a Naaŋmen bagmaalkare ane a Naaŋmen bege wulwulibo lantaa a peɛre ba ka o baŋ zie na ba naŋ na dɔge a Mɛzaaya.
MAT.2.5	Ka ba da yeli ko o, “Bɛtelɛhɛm teŋɛ naŋ be Gyudiya paaloŋ poɔ la, bonso, lɛ la ka a Ŋmen-yelmanneba da sɛge biŋ:
MAT.2.6	‘Fõõ, Bɛtelɛhɛm naŋ be Gyuda paaloŋ poɔ,
MAT.2.6	fo ba waa a Gyuda namine zaa poɔ bile soba;
MAT.2.6	bonso, fo poɔŋ la ka naa na yi,
MAT.2.6	ona la na kyẽẽ N boorɔ noba Izerayɛl.’ ”
MAT.2.7	Lɛ la ka a Naa Hɛrɔde sɔgle boɔle a yɛmbaŋnema a soore ba nɛnɛ ka o baŋ saŋ na ba naŋ nyɛ a ŋmarbiri. 
MAT.2.8	Lɛ la ka o pãã da toŋ ba Bɛtelɛhɛm a yele, “Yɛ gaa te bɔ a bie nimizeɛ zaa, ka yɛnee wa nyɛ o, yɛ leɛ wa yeli ko ma ka N meŋ gaa te puori O ne emmo.” 
MAT.2.9	Ba naŋ da wa woŋ a naa noɔre yɛlɛ baare, ba da yi gɛrɛ la, ka a ŋmarbiri na ba naŋ da nyɛ a sapareŋ la lɛ, a wa de ba weɛ, a gɛrɛ te kyulli are a zie na a bie naŋ be. 
MAT.2.10	Ba naŋ da nyɛ a ŋmarbiri ka o are, ba poore da pɛle la yaga zaa a ba taa mannoo. 
MAT.2.11	Ba naŋ wa te kpeɛrɛ a die, ba da nyɛ la a bie ne O ma Mareya, ka ba da gbi dumo a puori O ne emmo, kyɛ yuo ba woore a ko O kyɔɔtaare; salema, ensɛnse ane turaali. 
MAT.2.12	Kyɛ Naaŋmen naŋ da kpãã ba ba zannoo poɔ, ka ba ta wa leɛ gɛrɛ a Hɛrɔde zie zuiŋ, ba da tu la so-yuo a gaa ba teŋɛ.
MAT.2.13	A yɛmbaŋnema naŋ da wa gaa baare, a Daana Maleke da wa la Yuzɛb zie o zannoo poɔ, a wa yeli ko o, “Iri de a bie ne O ma zo gaa ne Igyipiti teŋɛ a te kpeɛrɛ be a te ta saŋ na N naŋ na yeli ka fo leɛ wa, bonso, Hɛrɔde nara la ka o bɔ a bie a ko.” 
MAT.2.14	Lɛ la ka a Yuzɛb iri de a bie ane O ma yi ne tensogɔ gaa ne a Igyipiti teŋɛ, 
MAT.2.15	a te bebe te ta saŋ na a Hɛrɔde naŋ wa kpi. A ŋaa da eɛɛ la ka ka a Daana yelbiri na O naŋ yeli tu a Ŋmen-yelmanna zie tu a tuubu, “N boɔle la a N Bidɔɔ ka O yi a Igyipiti teŋɛ poɔ.”
MAT.2.16	A Hɛrɔde naŋ da wa nyɛ ka a yɛmbaŋnema bɛlle o la, o suuri da iree la yaga zaa. Lɛ la ka o toŋ ka ba te ko bibiiri na zaa naŋ ta yuomo ayi kyɛ sigre, a Bɛtelɛhɛm ane o tembilii poore. A yi o naŋ da peɛre a yɛmbaŋnema nɛnɛ a te baŋ a bie dɔgebo saŋ zuiŋ la ka o da ko a bibiiri bama. 
MAT.2.17	A yɛlɛ ama da eɛɛ la ka ka a Ŋmen-yelmanna Gyɛremaaya yelbie na tu a tuubu, aŋa lɛ o naŋ da yeli:
MAT.2.18	“Ba da woŋ la neɛ kaŋ kɔkɔre naŋ yire Urama poɔ,
MAT.2.18	neɛ kaŋ naŋ ŋmeɛrɛ kpɛlle erɛ nemba-yɛlɛ,
MAT.2.18	Urakɛɛl kono hiine la o biiri yɛlɛ,
MAT.2.18	a ba sage ka ba mɔgle o, bonso, a o biiri ba la kyebe.”
MAT.2.19	A Hɛrɔde kũũ puoriŋ, a Yuzɛb naŋ da naŋ be a Igyipiti teŋɛ poɔ, a Daana maleke da wa la o zie zannoo poɔ, a wa yeli: 
MAT.2.20	“Iri taa a bie ne O ma ka yɛ leɛ gaa Izerayɛl teŋɛ, bonso, a banaŋ naŋ da boɔrɔ a bie koobo kpie la.” 
MAT.2.21	Lɛ la ka Yuzɛb da iri de a bie ne O ma leɛ gaa ne a Izerayɛl teŋɛ. 
MAT.2.22	Kyɛ o naŋ da woŋ ka Akyilɔ la leɛre o saa Hɛrɔde zu a di a Gyudiya naaloŋ, a Yuzɛb da zoro la dabeɛ̃ ka o gaa a be. Kyɛ ba naŋ da kpãã o, o zannoo poɔ zuiŋ, o da de la a bie ne O ma a leɛ gaa ne Galili paaloŋ. 
MAT.2.23	Be ka o da gaa te kpeɛrɛ tembile kaŋ ba naŋ boɔlɔ Naazɛrɛ. A ŋaa da eɛɛ la ka a yelbie a Ŋmen-yelmanneba naŋ da yeli na tu a tuubu, “Ba na boɔlɔ O la Naazɛrɛ Bie.”
MAT.3.1	A bebie na poɔ, Gyɔɔn Bati da yi la a Gyudiya wɛgyɛŋ poɔ, a moɔlɔ yele: 
MAT.3.2	“Yɛ leɛ yɛ eebo, bonso, a tenvelaa
MAT.3.3	A Gyɔɔn yɛlɛ la ka a Ŋmen-yelmanna Azaaya da daŋ yeli:
MAT.3.3	“Neɛ kaŋ kɔkɔre ŋmeɛrɛ la kpɛlle a wɛgyɛŋ poɔ:
MAT.3.3	‘Nare a Daana sori,
MAT.3.3	maale O sobie ka a tori.’ ”
MAT.3.4	A Gyɔɔn da su la bontaŋ kɔɔloŋ kparoo kyɛ seɛ gane kpagre o seɛŋ. Sensobo ane tammalaara da la o bondirii. 
MAT.3.5	Lɛ la ka Gyɛruzɛlɛm ane Gyudiya tenne noba ane Gyɔɔdan baa fɔŋ noba zaa da yire gɛrɛ o zie, 
MAT.3.6	a kyiire ba yelbebe kyɛ ka a Gyɔɔn ko ba suobu a Gyɔɔdan baa poɔ.
MAT.3.7	Kyɛ o naŋ da wa nyɛ a Faraziimine ane Sadusiimine yaga naŋ waana ka o ko ba suobu, o da soore ba la, “Yɛnee dompane boorɔ ŋa! Nembuo la kpãã yɛ ka yɛ zo muri a Naaŋmen supuriyaaraa na naŋ waana? 
MAT.3.8	Yɛ wɔŋ wɔnveɛle naŋ wuli ka yɛ sereŋ leɛ la yɛ eebo.” 
MAT.3.9	Yɛ daŋ ta wa teɛre ŋaa yeluu yɛmenne zie, “Aboraham la te sããkoma”; maa yele korɔ yɛ, Naaŋmen na toɔ̃ e la ka kubo ama leɛ biiri a ko Aboraham. 
MAT.3.10	Haali pampana ŋa a lare tare la a teere seɛŋ. Azuiŋ teɛ na zaa naŋ ba wɔnɔ wɔnveɛle, ba na kyɛ o la ŋmaa lɔɔ eŋ vũũ poɔ.
MAT.3.11	“N korɔ yɛ la suobu ne koɔ̃, yɛ yelbebe poɔ leɛ yiibu zuiŋ, kyɛ a soba na naŋ tu n puori waana taa la kpeɛ̃õ gaŋ ma. N gba ba seŋ ne O nɔɔteɛ detaabo. O na ko yɛ la suobu ne a Vooroŋ Soŋ ane vũũ. 
MAT.3.12	O kayeɛl-ŋmane be la O nu poɔ, ka O na yeɛle O kyi a wuo eŋ bugo poɔ, kyɛ gbaale a ka-uri lantaa nyege vũũ naŋ ba kpiire poɔ.”
MAT.3.13	Lɛ la ka a Yeezu da yi Galili a gaa Gyɔɔn zie a Gyɔɔdan baa poɔ ka o te ko O suobu. 
MAT.3.14	A Gyɔɔn da ba sagra ka o ko a Yeezu a suobu, kyɛ yele, “Maa la da seŋ ka fo ko ma suobu, kyɛ ka fo meŋ la wa n zie ka n ko fo suobu?” 
MAT.3.15	Kyɛ ka a Yeezu leɛ yeli sɔge o, “Vɛŋ ka a e a lɛ pampana ŋa; bonso, lɛ la ka a seŋ ka te e ka mennoŋ zaa tu a tuubu.” Lɛ la ka a Gyɔɔn da sage. 
MAT.3.16	A Yeezu naŋ da wa de a suobu baare, a wa yire a koɔ̃ poɔ, daadaalɛ ka a saluoni yuo, ka O nyɛ a Naaŋmen Vooroŋ ka o sigre waana aŋa ŋmanee, a wa dɔɔ O zuŋ. 
MAT.3.17	Ka kɔkɔre kaŋ yi sazu a yeli, “N Bidɔɔ la aŋa, N Poyɛŋ Bie, N poɔ pɛle ne O la yaga.”
MAT.4.1	Lɛ la ka a Vooroŋ Soŋ pãã da taa a Yeezu te kpɛ ne a wɛgyɛŋ poɔ ka a sebɛlbɛllɛ na te e o a nyɛ. 
MAT.4.2	O da leŋ la noɔre beri lezaayi, ŋmenaa ane tensogɔ, ka kɔŋ pãã da kpɛ O. 
MAT.4.3	A sebɛlbɛllɛ da wa yeli ko O la, “Ka fõõ wa waa Naaŋmen Bie, yeli a kubo ama ka a leɛ boroboro.” 
MAT.4.4	Ka O yeli sɔge, “Ba sɛgɛɛ la:
MAT.4.4	‘Bondirii yoŋ naane korɔ nensaala nyɔvore,
MAT.4.4	kyɛ yelbiri zaa naŋ yi Naaŋmen noɔre meŋ terɛ la nyɔvore.’ ”
MAT.4.5	Lɛ la ka a sebɛlbɛllɛ la taa O gaa ne a tensoŋ poɔ, a te do ne O a Naaŋmen die peɛzu, 
MAT.4.6	a yeli ko O, “Ka fõõ wa sereŋ waa Naaŋmen Bie, ɛge kyinni teŋɛ, bonso, ba sɛgɛɛ la:
MAT.4.6	‘Naaŋmen na toŋ la O malekere fo zuiŋ,’
MAT.4.6	kyɛ la sɛge, ‘Ba na sogi nyɔge fo la eŋ ba nuuri poɔ,
MAT.4.6	ka fo gbɛre na ta wa ŋmɛ kuuri.’ ”
MAT.4.7	Ka a Yeezu laboreŋ yeli ko o, “Ba la sɛge la a ŋmen gane poɔ, ‘Ta e a fo Daana fo Naaŋmen nyɛ.’ ” 
MAT.4.8	A sebɛlbɛllɛ da laboreŋ taa O la te do ne taŋ wogiwogi kaŋ zu a te wuli O a tendaa paaloŋ naaloŋ zaa ane a veɛloŋ; 
MAT.4.9	kyɛ yeli ko O, “Ka fõõ le gbi dumo puori ma, N na de la a ama zaa ko fo.” 
MAT.4.10	Ka Yeezu yeli ko o, “Setaana! Tage yi be kyɛ kyɛre ma, bonso, ba sɛgɛɛ la:
MAT.4.10	‘Puoro a Daana fo Naaŋmen,
MAT.4.10	kyɛ tonɔ korɔ O yoŋ.’ ”
MAT.4.11	Lɛ la ka a sebɛlbɛllɛ da bare O kyɛ gaa, tɔntɔbaalɛ ka malekere wa kaa O zie.
MAT.4.12	A Yeezu naŋ da wa woŋ ka ba nyɔge la a Gyɔɔn, O da yi la a be gaa Galili teŋɛ. 
MAT.4.13	O da iri la a Naazɛrɛ poɔ, a gaa te kpeɛrɛ Kapanum naŋ peɛle mane noɔreŋ, a Zɛbulun ane Nafetali paaloŋ poɔ. 
MAT.4.14	A yɛlɛ ama zaa da eɛɛ la ka ka a Ŋmen-yelmanna Azaaya naŋ da yeli lɛ na tu a tuubu.
MAT.4.15	“Zɛbulun ane Nafetali tenne
MAT.4.15	naŋ be a mane sobiri noɔreŋ, a te gaŋ gaa Gyɔɔdan mane, Galili a Nemboore-yobo
MAT.4.16	a noba naŋ da zeŋ lige poɔ
MAT.4.16	nyɛ la veɛloŋ kpoŋ,
MAT.4.16	ka banaŋ meŋ naŋ da zeŋ a kũũ dasuoluŋ
MAT.4.16	veɛloŋ kpoŋ kyaane ba la.”
MAT.4.17	A yi a saŋ na poɔ, Yeezu pãã da piili moɔlɔ la a Ŋmen-yelnoore a yele, “Yɛ leɛ yɛ eebo yi yɛ yelbebe poɔ, bonso, a tenvelaa
MAT.4.18	A Yeezu naŋ da kyɛnɛ a Galili mane noɔreŋ, O da nyɛ la yɔɔmine bayi, Saamon, ka o yuori kaŋ meŋ da di Piita ane o yɔɔ Anduru, ka ba lɔɔrɔ ba zonkyogri a mane poɔ, bonso, ba da waa la zonnyɔgrebɔ. 
MAT.4.19	Ka O yeli ba, “Yɛ wa tuuro ma, N na e la ka yɛ leɛ nyɔgrɔ nensaalba aŋa zoma.” 
MAT.4.20	A daadaalɛ ka ba deɛ bare ba zonkyogri kyɛ iri tuuro O. 
MAT.4.21	O naŋ da yi a be gɛrɛ, O da la nyɛ la yɔɔmine bayi, Gyimisi ane o yɔɔ Gyɔɔn, naŋ waa Zɛbɛdii bidɔbɔ. Ba ne a ba saa da be la ba gbori poɔ a liire ba zonkyogri, ka O da boɔle ba. 
MAT.4.22	A daadaalɛ ka ba da bare a ba saa ne a gbori kyɛ iri te tuuro O.
MAT.4.23	Yeezu da yɔ la a Galili paaloŋ zaa, a kanna noba ba puoruuderi pooreŋ, kyɛ manna a tenvelaa naaloŋ yelnoore korɔ ba kyɛ saŋna a noba baaloŋ boorɔ zaa. 
MAT.4.24	Lɛ la ka a Yeezu yɛlɛ da yaare a Seeriya paaloŋ zaa, ka ba da taa ba baalba zaa wa ne a O zie. Banaŋ naŋ da beɛrɛ baaloŋ boorɔ zaa, banaŋ naŋ da taa woloŋ, banaŋ naŋ da taa sefaare, banaŋ naŋ da lere kunkunni ane banaŋ naŋ da gbɛre, ka a Yeezu da saŋ ba zaa. 
MAT.4.25	Ka noba yaga da yi Galili, Dekapoli, Gyɛruzɛlɛm, Gyudiya ane Gyɔɔdan maŋgaŋne a wa tuuro O.
MAT.5.1	A Yeezu naŋ da wa nyɛ a neŋyaga, O da do la taŋ kaŋ zu; O naŋ da wa te zeŋ baare, a O potuuribo da wa la O zie. 
MAT.5.2	Lɛ la ka O da piili kanna ba, a yele:
MAT.5.3	“Banaŋ naŋ dire naŋ a Naaŋmen puoruu eŋɛ nyɛ la maaloo, bonso, bana la so a tenvelaa
MAT.5.4	“Banaŋ naŋ kono nyɛ la maaloo, bonso, Naaŋmen na maa la ba suuri.
MAT.5.5	“Banaŋ naŋ waa sumaaroŋ deme nyɛ la maaloo, bonso, ba na nyɛ la a teŋɛ na Naaŋmen naŋ eŋ noɔre ka O na ko ba la.
MAT.5.6	“Banaŋ yelmennoŋ kɔŋ ane kɔnnyuuri naŋ kpɛ nyɛ la maaloo, bonso, bana la na nyɛ ba bomboɔre zaa.
MAT.5.7	“Banaŋ naŋ zoro nembaaloŋ nyɛ la maaloo, bonso, Naaŋmen na zo la ba meŋ nembaaloŋ.
MAT.5.8	“Banaŋ naŋ taa sukyiri peɛle nyɛ la maaloo, bonso, bana la na nyɛ Naaŋmen.
MAT.5.9	“Banaŋ naŋ boɔrɔ ka maaroŋ be noba zie nyɛ la maaloo, bonso, bana la ka ba na boɔlɔ Naaŋmen biiri.
MAT.5.10	“Banaŋ ba naŋ dɔgrɔ, ba naŋ e nemmenne zuiŋ nyɛ la maaloo, bonso, bana la na so a tenvelaa naaloŋ.
MAT.5.11	“Banaŋ noba naŋ toorɔ, a dɔgrɔ ba, kyɛ derɛ yelfa-boorɔ zaa duoro ba, a ŋmaara zirii dɔglɔ ba N zuiŋ nyɛ la maaloo. 
MAT.5.12	Yɛ kyellɛ, kyɛ taa popeɛloŋ, bonso, yɛ san-yɔɔ waa la kpoŋ a tenvelaa poɔ. A lɛ ne o zu la ka ba da dɔgre a Ŋmen-yelmanneba na naŋ da de yɛ weɛ.
MAT.5.13	Yɛnee la a teŋɛzu nyɛnnoo, kyɛ ka a nyɛnnoo noɔŋ wa yi, wola ka ba na e ka a leɛ noma? A ba la taa tɔnɔ, see ka ba de lɔɔ bare yeŋeŋ ka ba neɛrɛ ne gbɛɛ.
MAT.5.14	Yɛnee la a teŋɛzu veɛloŋ. Teŋkpoŋ naŋ are taŋzu koŋ baŋ sɔgle. 
MAT.5.15	Neɛzaa koŋ kyɔŋ fentelɛ a la de laa vɔgle pɔge, kyɛ o maŋ de dɔgle la fentel-daa zu ka o kyaane zie ko a die deme zaa.
MAT.5.16	A lɛ ne o zu, yɛ vɛŋ ka yɛ veɛloŋ kyaana yɛ taaba zie ka ba na nyɛ a yɛ tonveɛle kyɛ de puubu ko a yɛ Saa naŋ be tenvelaa poɔ.
MAT.5.17	“Yɛ ta teɛrɛ ka N waɛ la ka N wa iri a Naaŋmen begɛ ane a Ŋmen-yelmanneba wuluu lɔɔ bare. N ba wa ka N iri a bare, kyɛ N waɛ la ka N vɛŋ ka a tu a tuubu. 
MAT.5.18	Yelmeŋɛ zaa la ka N yele korɔ yɛ, sazu ne teŋɛ daŋ na baare la, kyɛ yelbi-yenaa zaa koŋ yi a begɛ poɔ a bɔre, kyɛ te ta a saŋ a yɛlɛ zaa naŋ na e baare. 
MAT.5.19	Azuiŋ, soba na zaa naŋ na zagre a Naaŋmen nɔɛ yelbi-bile ŋa kanzaa, a wullo o taaba meŋ ka ba erɛ a lɛ, na waa la a tenvelaa naaloŋ noba zaa nembile soba. Kyɛ soba na zaa meŋ naŋ sagra N nɔɛ, a wullo o taaba meŋ a lɛ, o na waa la neŋkpoŋ a tenvelaa naaloŋ poɔ. 
MAT.5.20	Maa yele korɔ yɛ, ka yɛ yelmennoŋ ba wa zuo a Naaŋmen bege wulwulibo ane a Faraziimine, yɛ daŋ koŋ kpɛ a tenvelaa naaloŋ poɔ.
MAT.5.21	“Yɛ woŋee la ka ba da yeli ko la a dakoroŋ noba, ‘Ta ko neɛ’; kyɛ ‘onaŋ soba zaa naŋ wa ko neɛ, ba na di la o sɛrɛɛ.’ 
MAT.5.22	Kyɛ maa meŋ yele korɔ yɛ la, ka neɛzaa suuri wa iri ne o yɔɔ bee o yɔɔpuulee, a seŋ ka ba di o sɛrɛɛ. Ka fõõ wa to fo yɔɔ bee fo yɔɔpuulee, a seŋ ka ba zeŋ ne fo nembɛrɛ niŋesogɔ. Ka fõõ boɔle fo tɔsoba, ‘Neŋlaane ŋa’, a seŋ ka ba de fo lɔɔ eŋ dazugovũũ poɔ. 
MAT.5.23	Azuiŋ, ka fõõ wa taa kyɔɔtaa waana ne Naaŋmen zie kyɛ wa leɛ-teɛre baŋ ka fo ne fo tɔsoba taa la saanaa, 
MAT.5.24	bare a fo kyɔɔtaa a Naaŋmen bagmaalkuuri niŋeŋ kyɛ daŋ gaa ka fo ne a fo tɔsoba na te maale taa sɛre, kyɛ ka fo pãã leɛ wa tere a fo kyɔɔtaa. 
MAT.5.25	Vɛŋ ka fo ne neɛ naŋ taa yelbawontaa leɛ maale taa wieouŋ lɛ, ka yɛnee naŋ wa be a sobiriŋ gɛrɛ a sɛrɛɛdiibu zie. Ka lɛnaane o na te de fo la ko a sɛredire, ka a sɛredire meŋ leɛ de fo ko a polisiri ka ba de fo lɔɔ eŋ nempage die poɔ. 
MAT.5.26	Yelmeŋɛ ka N yele korɔ fo, fo koŋ yi a nempagdie poɔ, te ta lɛ saŋ fo naŋ yɔɔ a sane zaa baare.
MAT.5.27	Yɛ woŋee la ka ba da yeli, ‘Ta gaŋ ne fo tɔ pɔge bee serɛ.’ 
MAT.5.28	Kyɛ maa yele korɔ yɛ la, ka neɛzaa wa kaa pɔge ne peɛ̃mo vɔlaa, o soba gaŋ ne o la o sukyiri poɔ. 
MAT.5.29	Ka fo duluŋ nimiri wa vɛŋ ka fo e yelbieri, nyɔge o logri iri lɔɔ bare. Ka fõõ taa nimi-yeni anaŋ seɛ fo naŋ taa nimie ayi kyɛ ka fo endaa zaa te kpɛ dazugovũũ poɔ. 
MAT.5.30	Ka fo nuduluŋ wa vɛŋ ka fo e yelbieri, kyɛ o ŋmaa lɔɔ bare; a seɛɛ la yaga zaa ka fo kɔŋ fo eŋɛ zie kaŋ, a gaŋ ka ba de a fo zaa gbole lɔɔ eŋ dazugovũũ poɔ.
MAT.5.31	“Ba da yelee la meŋ, ‘Dɔɔ zaa naŋ wa boɔrɔ ka o bare o pɔge, a seŋɛɛ la ka o sɛge pɔg-bare gane ko o kyɛ bare o.’ 
MAT.5.32	Kyɛ maa yele korɔ yɛ la ka ka neɛzaa wa bare o pɔge, ka a ba e moɔrɔ yɛlɛ zuiŋ, o soba vɛŋɛɛ la ka a pɔge toŋ moɔrɔ toma. Dɔɔ zaa meŋ naŋ de pɔge o serɛ naŋ bare meŋ toŋ la moɔrɔ toma.
MAT.5.33	“Laboriŋ, yɛ woŋee la ka ba da yeli ko la a dakoroŋ noba, ‘Yɛ ta wa poɔrɔ pɔ-zirii, kyɛ yɛ maŋ iri a pɔɛ zaa yɛ naŋ pɔ ko a Daana.’ 
MAT.5.34	Kyɛ maa yele korɔ yɛ la, ‘Yɛ ta wa poɔrɔ togitogi zaa. Yɛ ta wa poɔrɔ sazu, bonso, o e la Naaŋmen nakogi, 
MAT.5.35	bee a poɔrɔ a teŋɛ, bonso, o meŋ waa la a Naaŋmen gbɛɛ-bimmu zie. Yɛ ta wa poɔrɔ Gyɛruzɛlɛm meŋ, bonso, a Nakpoŋ teŋkpoŋ la a be. 
MAT.5.36	Yɛ ta wa poɔrɔ yɛ zuri, bonso, yɛ kontoɔ̃ e ka a yɛ zukɔɔloŋ kanzaa pɛle bee a sɔɔ. 
MAT.5.37	Yɛ vɛŋ ka yɛ yelbie waa, ‘Õõ, Õõ’ bee ‘Ai, Ai.’ A ama puoriŋ, yeli zaa yɛ naŋ wa yele dɔglɔ yi la a sebɛlbɛllɛ zie.’
MAT.5.38	Yɛ woŋee la ka ba da yeli, ‘Ka neɛŋ wa iri fo nimiri ka fo meŋ iri o meŋ nimiri, bee ka ka neɛŋ wa kɔɔ fo nyenee, meŋ kɔɔ o meŋ nyenee.’ 
MAT.5.39	Kyɛ maa yele korɔ yɛ la: Ta yɔɔ neɛ naŋ e fo faa ne faaloŋ. Kyɛ ka neɛ wa va fo duluŋ lampɛgreŋ, leɛ a gɔɔ meŋ ko o ka o fale; 
MAT.5.40	ka neɛzaa wa boɔrɔ ka o sɛ fo naayiri poɔ, a de fo kparbile, de a fo kpar-kpoŋ meŋ ko o poɔ. 
MAT.5.41	Ka neɛzaa meŋ wa fere fo ka fo tuo o boma kyɛŋ ne mɛle yeni, tuo kyɛŋ ne mɛlɛ ayi. 
MAT.5.42	Yɛ maŋ ko neɛzaa naŋ sɔre bon yɛ zie. Yɛ ta wa mɔŋnɔ neɛ naŋ boɔrɔ pɛmmo yɛ zie.
MAT.5.43	“Yɛ da woŋee la ka ba yeli, ‘Nɔŋ fo tɔsoba, kyɛ kyiiri fo dɔndɔmɔ.’ 
MAT.5.44	Kyɛ maa yele korɔ yɛ, yɛ nɔŋ yɛ dɔndɔnne, a puoro korɔ banaŋ naŋ dɔgrɔ yɛ, 
MAT.5.45	ka yɛ na toɔ̃ waa a yɛ Saa naŋ be tenvelaa poɔ biiri. Bonso, ona la maŋ e ka ŋmenaa puri eŋ a nenfaare ane a nemmenne; a kyɛ e ka saa mi eŋ a nemmenne ane a nenfaare zaa. 
MAT.5.46	Ka yɛneŋ nɔŋ a banaŋ naŋ nɔŋ yɛ yoŋ, boŋ tɔnɔ ka yɛ na nyɛ? A zuyɔɔ-derebɛ meŋ gba nɔnɔ la ba nɔneba wɛ! 
MAT.5.47	Ka yɛneŋ puoro yɛ yɔɔmine ane yɛ yɔɔpuuli yoŋ, boŋ yeli kpoŋ la ka yɛ erɛ gaŋ yɛ taaba? A Nemboore-yobo
MAT.5.48	Azuiŋ yɛ e noba naŋ tori aŋa a yɛ Saa naŋ be tenvelaa poɔ naŋ tori lɛ.”
MAT.6.1	“Yɛ maaleŋ erɛ a ta wa tonɔ yɛ tonveɛle noba niŋeŋ ka ka ba nyɛ. Ka yɛnee wa erɛ ka noba nyɛ, a yɛ Saa naŋ be tenvelaa
MAT.6.2	“Azuiŋ, ka yɛnee maŋ wa soŋ nembaala, yɛ ta maŋ peɛlɛ eelɛ ka noba na baŋ, aŋa a bampuori-kombampoɔ mine naŋ maŋ erɛ a puoruuderi poore ane a sobɛrɛ zu, ka noba na nyɛ a puu ba. Yelmeŋɛ zaa ka N yele korɔ yɛ, ba nyɛ la ba san-yɔɔ baare. 
MAT.6.3	Kyɛ ka yɛnee maŋ wa korɔ nembaalba sommo, yɛ ta maŋ vɛŋ ka yɛ nugɔɔ baŋ bonna yɛ nuduluŋ naŋ erɛ, 
MAT.6.4	ka yɛ nembaalba sommo na ta sãã, kyɛ a yɛ Saa naŋ nyɛrɛ yelsɔglɔ zaa na yɔɔ yɛ la.
MAT.6.5	Ka yɛnee maŋ wa puoro, yɛ ta maŋ erɛ aŋa a bampuori-kombampoɔ mine naŋ maŋ erɛ a lɛ. Ba maŋ nɔŋ ka ba are puoro a puoruuderi pooreŋ ane a sobɛrɛ zu ka noba na nyɛ ba. Serɛzaa ka N yele korɔ yɛ, ba de la a ba san-yɔɔ baare. 
MAT.6.6	Kyɛ ka yɛnee maŋ wa puoro, yɛ maŋ kpɛ yɛ deri poore, a page a pama, kyɛ puori a yɛ Saa naŋ be zisɔglaa poɔ; a yɛ Saa naŋ nyɛrɛ a yelsɔglɔ zaa na yɔɔ yɛ la.
MAT.6.7	“Ka yɛnee maŋ wa puoro; yɛ ta maŋ yele yɛlɛ naŋ ba taa tɛgɛ dɔglɔ taa, aŋa a Nemboore-yobo
MAT.6.8	Yɛ ta tɔglɔ ba, bonso, a yɛ Saa maŋ daŋ baŋ la bon yɛ naŋ boɔrɔ ka yɛ naŋ ba sɔre O sɛre.
MAT.6.9	“Azuiŋ yɛ maŋ puori ŋaa:
MAT.6.9	Te Saa naŋ be tenvelaa poɔ,
MAT.6.9	ka fo yuori waa soŋ,
MAT.6.10	Ka fo naaloŋ wa.
MAT.6.10	Ka fo poboɔbo nyɛ eebo
MAT.6.10	a teŋɛzu, a seŋ a naŋ waa lɛ tenvelaa poɔ.
MAT.6.11	Ko te a te zenɛ bondirii.
MAT.6.12	Di te saanaa suuri ko te,
MAT.6.12	aŋa lɛ te naŋ dire suuri korɔ banaŋ naŋ sãã te.
MAT.6.13	Ta e ka te kpɛ enyaabo poɔ,
MAT.6.13	kyɛ faa te yi ne a nenfaa nuuri poɔ.
MAT.6.14	Ka yɛnee dire yɛ taaba yelfaare suuri korɔ ba, a yɛ Saa naŋ be tenvelaa poɔ na di la yɛ meŋ yelfaare suuri ko yɛ. 
MAT.6.15	Kyɛ ka yɛnee ba dire yɛ taaba yelfaare suuri korɔ ba, a yɛ Saa meŋ koŋ di yɛ meŋ yelfaare suuri ko yɛ.
MAT.6.16	“Ka yɛnee maŋ wa leŋ noɔre, yɛ ta maŋ sãã yɛ niŋe aŋa a bampuori-kombampoɔ mine. Ba maŋ sãã la ba niŋe ka noba nyɛ a baŋ ka ba leŋ la noɔre. Yelmeŋɛ ka N yele korɔ yɛ, ba nyɛ la ba san-yɔɔ baare. 
MAT.6.17	Kyɛ ka yɛnee maŋ wa leŋ noɔre, yɛ maŋ pɛge yɛ niŋe, a sɔ yɛ zu kãã, 
MAT.6.18	ka lɛ vɛŋ ka noba ta baŋ ka yɛ leŋ la noɔre. Kyɛ a yɛ Saa naŋ nyɛrɛ yelsɔglɔ zaa na ko yɛ la a san-yɔɔ.
MAT.6.19	“Yɛ ta boɔrɔ yɛ bondaaboma binne a teŋɛzu kyɛ, benee mɔgre ane zoɔ̃
MAT.6.20	kyɛ yɛ boɔrɔ yɛ bondaaboma binne tenvelaa poɔ, be ka mɔgre bee zoɔ̃ kontoɔ̃ di a, bee ka nannyigri kontoɔ̃ kɔɔ a pane kyɛ kpɛ zu a. 
MAT.6.21	Bonso, zie na fo bondaaboma naŋ be, be la ka fo sukyiri meŋ na be.
MAT.6.22	“A nimiri la a eŋɛ fentelɛ. Azuiŋ, ka fo nimiri wa taa laafeɛ, a fo eŋɛ zaa na paale ne la veɛloŋ. 
MAT.6.23	Kyɛ ka fo nimiri wa sãã, a fo eŋɛ zaa na paale ne la ligruŋ, kyɛ ka a veɛloŋ naŋ be fo eŋɛ wa e ligruŋ, nyɛ lɛ a ligruŋ naŋ pãã na e kpoŋ seŋ!
MAT.6.24	“Neɛzaa kontoɔ̃ tonɔ korɔ nembɛrɛ bayi. O na kyiiri la kaŋ, kyɛ nɔŋ kaŋ; bee o na sagra la kaŋ noɔre kyɛ zagra kaŋ deni. Yɛ kontoɔ̃ tonɔ korɔ Naaŋmen kyɛ naŋ kpimare libi-bɔ meŋ.
MAT.6.25	“Azuiŋ, N yele korɔ yɛ la, yɛ ta vɛŋ ka yɛ nyɔvore yɛlɛ dɔɔnɔ yɛ, bon yɛ naŋ na di bee a nyu, bee ka bonsuuri yɛlɛ dɔɔnɔ yɛ. A nyɔvore ba gaŋ a bondiraa be, ka a eŋɛ meŋ gaŋ a bonsuuri be? 
MAT.6.26	Yɛ leɛ kaa nyɛ a sazu bon-ɛgre, a ba borɔ bee a kyeɛrɛ, bee eŋnɛ boma bugri poɔ meŋ; kyɛ a yɛ tenvelaa Saa guolo a la. Yɛ ba seɛ a bon-ɛgre ama yaga zaa be? 
MAT.6.27	A yɛ buo soba la na kyerɛ, ka a lɛ vɛŋ ka gogo-yeni la dɔgle a o yuomo zu? 
MAT.6.28	Ka bonso, ka yɛ kyerɛ bonsuuri yɛlɛ? Yɛ kaa nyɛ a baa pɛmpɛllɛ naŋ maŋ baara lɛ. A ba tonɔ toma bee a wuoro pɛmɛ, 
MAT.6.29	kyɛ anealɛzaa, N yele korɔ yɛ la, haali gba Solomɔn ne o naaloŋ veɛloŋ zaa daŋ ba su bonsuuri ka a veɛlɛ seŋ a ama kanzaa. 
MAT.6.30	Kyɛ ka Naaŋmen pãã kaara a weɛ moɔ zu seŋ ŋaa, anaŋ are zenɛ ka zie wa nyaana ka ba de lɔɔ eŋ vũũ poɔ, O koŋ kaa yɛ a gaŋ a lɛ be, yɛnee yelde-fẽẽ deme? 
MAT.6.31	Azuiŋ, yɛ ta kyerɛ a yele, ‘Boŋ ka te na di?’ bee ‘Boŋ ka te na nyu?’ bee ‘Boŋ ka te na su?’ 
MAT.6.32	A Nemboore-yobo la yɔ zoro boɔrɔ a teŋɛzu boma ama. Serɛzaa, a yɛ Saa naŋ be tenvelaa poɔ baŋ ka yɛ boɔrɔ la a boma ama zaa. 
MAT.6.33	Yɛ moɔ nimiri a daŋ bɔ a Naaŋmen naaloŋ ane O mennoŋ, kyɛ O pãã na de la a boma ama zaa naŋ kyɛre meŋ ko yɛ.
MAT.6.34	Azuiŋ, yɛ ta kyerɛ bieu yɛlɛ, bonso, a bieu meŋ taa la o meŋɛ deme. Bebiri zaa taa la o meŋɛ yɛlɛ.
MAT.7.1	“Ta di fo tɔ sɛrɛɛ, ka ba ta wa di fo meŋ sɛrɛɛ. 
MAT.7.2	A lɛ fo naŋ di fo tɔ sɛrɛɛ, lɛ ka ba na di fo meŋ sɛrɛɛ. Bonna fo naŋ manne ne ko fo tɔsoba, a bonna ne o zu ka ba na manne ne ko fo meŋ. 
MAT.7.3	Bonso ka fo nyɛ muri naŋ be fo tɔsoba nimiri poɔ, kyɛ ba nyɛ a wɛge naŋ be fo meŋɛ nimiri poɔ? 
MAT.7.4	Bee wola ka fo na toɔ̃ yeli ko fo tɔsoba, ‘Vɛŋ ka N iri muri bare fo nimiri poɔ,’ kyɛ ka wɛge be fo meŋɛ nimiri poɔ? 
MAT.7.5	Fõõ bampuori-kombampoɔ ŋa, daŋ iri a wɛge naŋ be fo meŋɛ nimiri poɔ bare, lɛ ka fo na nyɛrɛ velaa a pãã toɔ̃ iri a muri bare fo tɔsoba nimiri poɔ.
MAT.7.6	“Ta de bonsoŋ eŋ baare, bee a de fo boma naŋ taa yuori lɔɔ eŋ dobaare. A na neɛ a la sãã bare, kyɛ nyɔge fo meŋ tage kyore.
MAT.7.7	“Yɛ sɔre, ba na ko yɛ la; yɛ bɔ, yɛ na nyɛ la, yɛ kpaare a pane, ba na yuo ko yɛ la ka yɛ kpɛ. 
MAT.7.8	Bonso, neɛzaa naŋ maŋ sɔre ba maŋ ko o la, neɛzaa meŋ naŋ maŋ bɔ o maŋ nyɛ la, ka a pane maŋ yuo ko neɛzaa meŋ naŋ kpaare. 
MAT.7.9	Nembuo la be yɛ poɔ kyɛ, ka o bie na sɔre boroboro ka o de kuuri ko o? 
MAT.7.10	Bee ka o bie na sɔre zommo, ka o de waabo ko o? 
MAT.7.11	Ka yɛnee gba naŋ waa nenfaare baŋ ka yɛ de bonsoŋ ko yɛ bibiiri, wola ka yɛ Saa naŋ be tenvelaa
MAT.7.12	Yelzaa poɔ, yɛ maŋ erɛ korɔ yɛ taaba a seŋ lɛ yɛ naŋ boɔrɔ ka ba erɛ korɔ yɛ; bonso, a begɛ ane a Ŋmen-yelmanneba wuluu tɛgɛ la a lɛ.
MAT.7.13	“Tu a dendɔre na naŋ e fogloo kpɛ, bonso, a dendɔre na naŋ gɛrɛ weɛbo poɔ e la yɛloŋ ka o sori tuubu e mɔlɔ, ka noba yaga tuuro o. 
MAT.7.14	Kyɛ a nyɔvore dendɔre waa la fogloo, ka o tuubu waa tuo, ka noba fẽẽ tuuro o.
MAT.7.15	“Yɛ baŋna ne a kaŋwaa Ŋmen-yelmanneba yɛlɛ. Ba maŋ pilli la pegama a wa yɛ zie kyɛ ka ba pooreŋ ka ba waa gboŋgboe. 
MAT.7.16	Ba yel-erre la na wuli noba na ba naŋ waa. Ba mɔɔ maŋ pɔre la zemberemɛ gɔteere zu bee a pɔre kaŋkanne gɔzaŋaa teɛ zu? 
MAT.7.17	A lɛ ne o zu, teɛ zaa naŋ waa velaa maŋ wɔŋ la wɔŋ veɛle; ka teɛ naŋ waa faa meŋ wɔŋ wɔŋ faare. 
MAT.7.18	Teɛ naŋ waa velaa kontoɔ̃ wɔŋ wɔŋ faare, bee ka teɛ naŋ waa faa wɔŋ wɔŋ veɛle. 
MAT.7.19	Teɛ na zaa naŋ ba wɔnɔ wɔŋ veɛle, ba na kyɛ o la a lɔɔ eŋ vũũ poɔ. 
MAT.7.20	Azuiŋ yɛ na baŋ ba la a yi ba yel-erre zie.
MAT.7.21	“A ba e ka neɛzaa naŋ boɔlɔ ma ‘Daana, Daana,’ la na kpɛ a tenvelaa naaloŋ. Kyɛ soba na yoŋ naŋ erɛ a N Saa naŋ be tenvelaa poɔ poboɔbo yɛlɛ la na kpɛ a tenvelaa 
MAT.7.22	A bebiri na daare, noba yaga na yeli ko ma la, ‘Daana, Daana, te mɔɔ naane da moɔlɔ a Naaŋmen yelbiri a fo yuori eŋɛ, a da digre sefaare fo yuoriŋ, a kyɛ da tonɔ toŋkpeɛne yaga a fo yuori eŋɛŋ?’ 
MAT.7.23	Kyɛ N pãã na leɛ yeli ko ba la, ‘Maa ba baŋ yɛ togitogi; yɛ tage yi be N zie, yɛnee yelfa-erebɛ ŋa.’
MAT.7.24	“Neɛ na zaa naŋ woŋ a N yelbie ama, a erɛ seŋ lɛ a naŋ wuli, na waa seŋ ŋa dɔɔ yɛmbaŋna kaŋ naŋ mɛ o yiri piiri zu. 
MAT.7.25	Ka saa mi, ka kɔmpie ŋmɛ, ka saseɛ fu dɔ̃ɔ̃ a yiri kyɛ ka o ba le, bonso, piiri zu la ka o biŋ a yiri pare. 
MAT.7.26	Neɛ na zaa meŋ naŋ woŋ a N yelbie ama, kyɛ ba erɛ seŋ lɛ a naŋ wuli, na waa seŋ ŋa dɔɔ damboli kaŋ naŋ mɛ o yiri biiree zu. 
MAT.7.27	Ka saa mi, ka kɔmpie ŋmɛ, ka saseɛ fu dɔ̃ɔ̃ a yiri ka o zaa le vɔgle teŋɛ muro muro. A leebu da sereŋ waa la kpoŋ yaga!”
MAT.7.28	A Yeezu naŋ da wa yeli a yɛlɛ ama zaa baare, a nembeɛoŋ nɔɛ da maaɛ la ne a O wuluu, 
MAT.7.29	bonso, O da kanne ba la aŋa neɛ naŋ taa kpeɛ̃õ. O ne a Naaŋmen bege wulwulibo kannoo da ba yi taa.
MAT.8.1	A Yeezu naŋ da wa yi a taŋzu sigi, nembeɛoŋ da tuuro O la; 
MAT.8.2	ka kɔnkɔŋɔ kaŋ da wa gbi dumo O niŋesogɔ, a kyɛ yele, “Daana, ka fõõ boɔrɔ, fo na toɔ̃ saŋ ma la.” 
MAT.8.3	Ka Yeezu da teɛ O nu a seene o, kyɛ yele, “N boɔrɔ la, nyɛ fo sammo.” A tɔntɔbaalɛ ka a dɔɔ kɔnnoŋ deɛ da baare. 
MAT.8.4	Lɛ la ka Yeezu da yeli ko o, “Baŋ ne a, a ta wa yeli yelzaa ko neɛzaa, kyɛ gaa te de fo meŋɛ wuli a Naaŋmen bagmaale wederɛ, a kyɛ pãã tere a kyɔɔtaare na Moozul naŋ biŋ noɔre ka ba maŋ tere, ka a di a sammo danseɛ ba zie.”
MAT.8.5	A Yeezu naŋ da wa te kpɛ Kapanum teŋɛ poɔ, sogyɛre kɔɔ neŋkpoŋ kaŋ da wa la O zie, a wa sɔre O, 
MAT.8.6	a yele, “Daana, n tontonɔ gbɛre gaŋ la n yiri poɔ, a nyɛrɛ dɔgɛɛ yaga zaa.” 
MAT.8.7	Ka O yeli ko o, “N na wa saŋ o la.” 
MAT.8.8	Ka a sogyɛre kɔɔ neŋkpoŋ leɛ yeli sɔge, “Daana, N ba seŋ ne ka fo wa n yiri, kyɛ fõõ yeli a yelbiri yoŋ, a n tontonɔ na nyɛ la sammo. 
MAT.8.9	Bonso, ba di la kponnuŋ n zu; ka N meŋ di kponnuŋ sogyɛre mine zu. Ka maa yeli ko kaŋ, ‘Gaa kyɛ,’ o maŋ gaa la; ka n yeli ko kaŋ, ‘Wa,’ ka o wa. Ka maa yeli ko n gbaŋgbaa, ‘E ŋaa,’ o maŋ e la.” 
MAT.8.10	A Yeezu naŋ da wa woŋ a o yelyelii baare, O noɔre zaa da maaɛ la ka O leɛ yeli ko a noba naŋ tuuro O, “Yelmeŋɛ ka N yele korɔ yɛ, N daŋ ba nyɛ neɛ naŋ taa a yeldeebo ŋa tɔ a Izerayɛl poɔ. 
MAT.8.11	Maa yele korɔ yɛ, noba yaga na yi la a sapare ane saniŋe wa; a wa kpɛ a tenvelaa
MAT.8.12	kyɛ ka ba de a naaloŋ gbandiribe lɔɔ eŋ lige poɔ, ka ba be a be a kono nyerɛ nyemɛ.” 
MAT.8.13	A Yeezu pãã da leɛ yeli ko la a sogyɛre kɔɔ neŋkpoŋ, “Gɛrɛ, vɛŋ ka a e a lɛ a ko fo, aŋa fo yeldeebo naŋ seŋ lɛ.” Ka a tontonɔ da nyɛ o sammo a gogo na poɔ.
MAT.8.14	A Yeezu naŋ da wa te kpɛ Piita yiri poɔ, O da nyɛ la a Piita deɛmpɔge ka o gaŋ ne entole. 
MAT.8.15	Ka a Yeezu te tɔ o nu, ka a entole deɛ baare, ka a pɔge iri piili ka o kaa O zie. 
MAT.8.16	A zimaane na, ba da taa la noba yaga sefaare naŋ be ba enne a wa ne a Yeezu zie, ka O da yeli yelbi-yenaa yoŋ a digi a sefaare ka a yi, kyɛ da saŋ banaŋ zaa naŋ da beɛrɛ. 
MAT.8.17	A ŋaa da eɛɛ la ka a Ŋmen-yelmanna Azaaya yɛlɛ na tu a tuubu, “O de la te bambaaloŋ, kyɛ tuo te baaloŋ zaa.”
MAT.8.18	A Yeezu naŋ da wa nyɛ a neŋyaga ka ba ŋmaagyili O, O da ko ba la noɔre ka ba gaŋ gaa a mane konkoori na kaŋ. 
MAT.8.19	A Naaŋmen begɛ wulwullo kaŋ pãã da tage ta la a Yeezu, a yeli ko O, “Wulwullo, N na tu fo la a gaa zie na zaa fo naŋ gɛrɛ.” 
MAT.8.20	Ka a Yeezu leɛ yeli ko o, “Wɛbaare taa la bogri kpeɛrɛ, ka sazu nuuli meŋ taa kyogri gana, kyɛ a Nensaala Bie ba taa zie na kɔgle O zu.” 
MAT.8.21	A O potuuro kaŋ meŋ da wa yeli ko O la, “Daana, vɛŋ ka n gaa te ũũ n saa sɛre kyɛ pãã wa tuuro fo.” 
MAT.8.22	Ka a Yeezu yeli ko o, “Tuuro ma, kyɛ bare a kuuni ka ba uuno ba kuuni.”
MAT.8.23	A Yeezu naŋ da wa te kpɛ a gbori, a O potuuribo meŋ da tu O la. 
MAT.8.24	Sasekpeɛŋaa kaŋ da kyɛre la a mane zu, ka a kɔmmie ŋmeɛrɛ a gbori ka o boɔrɔ ka o kyigi, kyɛ ka a Yeezu da gaŋ gbire. 
MAT.8.25	Ka a potuuribo te seŋ O, a yele, “Daana, faa te! Te weɛrɛ la!” 
MAT.8.26	Ka O yeli ko ba, “Bonso ka yɛ zoro dabeɛ̃, yɛnee yelde-fẽẽ deme?” Lɛ la ka O iri a tanne a saseɛ ane a mane ka a zie deɛ ŋmaa vooroŋ. 
MAT.8.27	Ka a potuuribo nɔɛ da maa; ka ba yele, “Nemboŋ-tɔ la a dɔɔ ŋa, haali ka saseɛ ane mane zaa sagra O noɔre?”
MAT.8.28	A Yeezu naŋ da wa te ta a mane konkoori kaŋ, a Gadara paaloŋ seŋ, dɔbɔ bayi mine naŋ da taa sefaare da ŋmore yi la a yaare poɔ a wa tuori O. A noba ŋa da taa la potuo yaga, ka lɛ vɛŋ ka noba da ba la tuuro a sobiri na. 
MAT.8.29	Tɔntɔbaalɛ ka ba kyeere ne kɔkɔkpeɛne a soorɔ, “Naaŋmen Bie, boŋ ka fo taa na e ne te? Fo mɔɔ wa la a kyɛ ka fo dɔgre te, kyɛ ka a saŋ naŋ ba ta be?” 
MAT.8.30	Dobasugo da be la a be seŋ dire diibu. 
MAT.8.31	A sefaare da sɔre O la, a yeli, “Ka fõõ na digi te ka te yi a dɔbɔ bama enne, vɛŋ ka te yi te kpɛ a dobaare ama.” 
MAT.8.32	Ka a Yeezu yeli ko a, “Yɛ gɛrɛ!” Lɛ la ka a wa yi a te kpɛ a dobasugo. Paretɛloŋ lɛ ka a dobaare zaa deɛ ŋmore sigi te kpɛ a mane poɔ, a wɛ a koɔ̃ poɔ. 
MAT.8.33	A dobakyeenemɛ da zo gaa la a teŋɛ poɔ, a te manne a yɛlɛ zaa naŋ e a dobaare ane a sefa-iribe na bayi zie a ko a noba. 
MAT.8.34	Lɛ la ka a teŋɛ deme zaa da yi ka ba te nyɛ a Yeezu. Ba naŋ da wa te nyɛ O, ba da sɔre O la ka O yi a ba paaloŋ poɔ.
MAT.9.1	A Yeezu naŋ da wa kpɛ a gbori baare, O da ŋmaa la a mane a wa O meŋɛ teŋɛ. 
MAT.9.2	A lɛ poɔŋ la ka noba mine da tuo dɔɔ kaŋ naŋ gbɛre, ka o gaŋ pane zu ka ba de o wa ne a Yeezu zie. A Yeezu naŋ da wa nyɛ a ba yeldeebo, O da yeli ko la a dɔɔ gbɛre, “Nyɔge fo meŋɛ, N bidɔɔ, fo yelbebe nyɛ la sudi.” 
MAT.9.3	Lɛ la ka a Naaŋmen bege wulwulibo mine sɔgle yele ba pooreŋ, “A dɔɔ ŋa toorɔ la Naaŋmen zoma.” 
MAT.9.4	Kyɛ a Yeezu naŋ da baŋ a ba poteɛrɛ, lɛ la ka O soore ba, “Bonso ka yɛ teɛrɛ faaloŋ yɛ pooreŋ? 
MAT.9.5	Yɛ yeli ko ma, a ama buo yeluu la e mɔlɔ, ‘Ba di la a fo yelbebe suuri ko fo,’ bee N naŋ na yeli, ‘Vaa-iri dendeŋ a kyɛnɛ’? 
MAT.9.6	Kyɛ ka yɛ na sereŋ baŋ ka a Nensaala Bie taa la kpeɛ̃õ a teŋɛzu kyɛ ka O di yelbebe suuri ko noba,” O pãã da yeli ko la a dɔɔ gbɛre, “Vaa-iri de fo pane a kulo fo yiri.” 
MAT.9.7	Ka a dɔɔ vaa-iri a te kulo o yiri. 
MAT.9.8	A nembeɛoŋ naŋ da wa nyɛ a lɛ, dabeɛ̃ da kpɛ ba la yaga zaa, ka ba puuro Naaŋmen yuori, ane O naŋ de kpeɛ̃õ ŋa tɔ ko nensaalba.
MAT.9.9	A Yeezu naŋ da wa kyɛnɛ gɛrɛ, O da nyɛ la dɔɔ kaŋ yuori naŋ di Matio, ka o zeŋ zuyɔɔ die poɔ, ka a Yeezu yeli ko o, “Iri tuuro ma,” ka o vaa-iri a tuuro O.
MAT.9.10	Kyɛ O naŋ da wa te kpɛ a Matio die a zeŋ ka O di diibu la ka a zuyɔɔ-derebɛ ane yelbe-erebɛ yaga da wa laŋ zeŋ ne a Yeezu ane O potuuribo a diibu zie. 
MAT.9.11	A Faraziimine naŋ da wa nyɛ a lɛ, ba da soore la a O potuuribo, “Bonso ka a yɛ Wulwullo laŋ dire ne zuyɔɔ-derebɛ ane yelbe-erebɛ?” 
MAT.9.12	Kyɛ a Yeezu naŋ da wa woŋ a lɛ, O da yeli ko ba la, “Noba naŋ taa laafeɛ ba boɔrɔ tegetegrɛ, kyɛ baalba la maŋ boɔrɔ tegetegrɛ. 
MAT.9.13	Yɛ gaa a te bɔ a yelbie ama tɛgɛ, ‘Nembaalonzoe la ka N boɔrɔ, a ba e bagmaale.’ N ba wa ka N boɔle nemmenne, kyɛ N waɛ la ka N boɔle yelbe-erebɛ.”
MAT.9.14	Lɛ la ka Gyɔɔn Bati potuuribo da wa a Yeezu zie a wa soore O, “Bonso ka te ne a Faraziimine maŋ lenne noɔre boyi boyi kyɛ ka fo potuuribo ba lenne?” 
MAT.9.15	Ka Yeezu yeli ko ba, “Yɛ teɛrɛ ka a pɔgde tigri saama na toɔ̃ kono la kuori saŋ na a pɔgpaalaa serɛ naŋ be ba zie be? A beri waana la ka a serpaalaa koŋ la be ba zie, a lɛ saŋ la ka ba na maŋ leŋ noɔre. 
MAT.9.16	Neɛzaa daŋ ba de pɛmpaalaa liiri ne kpar-koraa, ka o naŋ e a lɛ a pɛmpaalaa na kyeɛ̃ yi la a kpar-koraa eŋɛ ka a lɛ vɛŋ ka a voɔre pãã maaleŋ waa kpoŋ lɛ. 
MAT.9.17	Kyɛ bee ka ba de dããpaala eŋ dããwo-korɔ poɔ. Ka anaŋ e a lɛ, ka a dãã wa fara, a woore na kyeɛ̃ la ka a dãã ne a woore zaa wɛ. Ba maŋ de la dããpaala eŋ wo-kpeɛne poɔ. Lɛ ka a dãã ne a woore zaa na are velaa.”
MAT.9.18	A Yeezu naŋ da naŋ kyɛnɛ yele a yɛlɛ a korɔ ba la, ka a Naaŋmen die neŋkpoŋ kaŋ da wa o zie a wa gbi dumo, kyɛ yele, “Pampana ŋa ka n pɔgeyaa deɛ kpi, kyɛ wa de a fo nu pare o, o na leɛ-iri voorɔ la.” 
MAT.9.19	Ka a Yeezu ne O potuuribo iri a tuuro a dɔɔ. 
MAT.9.20	A tɔntɔbaalɛ la ka pɔge kaŋ naŋ da taa pɔg-pɛge baaloŋ a maŋ kyire zẽẽ faa zaa yuomo pie ne ayi, la wa gyeere a Yeezu puori a te seene O kpar-nɔzoɔrɔ, 
MAT.9.21	bonso, a pɔge da yeli la o poɔŋ, “Ka maa seene O bonsuuri yoŋ gba kyɛ N na nyɛ la sammo” 
MAT.9.22	A Yeezu naŋ wa leɛ kaa a nyɛ a pɔge la ka O yeli, “Nyɔge fo meŋɛ, N pɔgeyaa, fo yeldeebo eɛɛ la ka fo nyɛ sammo.” A tɔntɔbaalɛ ka a pɔge nyɛ sammo. 
MAT.9.23	A Yeezu naŋ da wa ta a puoruudie neŋkpoŋ na yiri, O da nyɛ la koŋkonemo ka ba ŋmaara kolaŋne, kyɛ ka neŋyaga daara taa, ka a zie zaa e nyambalaŋ lɛ, 
MAT.9.24	ka a Yeezu yeli, “Yɛ tage yi be; bonso, a pɔglee ba kpi, o gbire la.” O naŋ da yeli a ŋaa la ka a noba da laara O. 
MAT.9.25	Kyɛ a nembeɛoŋ naŋ da wa yi are a yeŋ poɔ, a Yeezu da te kpɛ la a zie na a pɔglee naŋ gaŋ, a te nyɔge o nu, ka o vaa-iri. 
MAT.9.26	A yɛlɛ ŋa pãã da yaare laare la a ba teŋɛ paaloŋ na zaa.
MAT.9.27	A Yeezu naŋ da wa yi a be gɛrɛ, zɔnne mine bayi da tuuro O la, a kyeerɛ yele, “Zo te nyonono, Davil Bidɔɔ!” 
MAT.9.28	A Yeezu naŋ da wa te kpɛ a die, a dɔɔ zɔnne bama da wa la O zie; ka Yeezu soore ba, “Yɛ sage deɛ la ka N na toɔ̃ e la a yɛlɛ ama?” Ka ba yeli ko O, “Te sagɛɛ la Daana.” 
MAT.9.29	Lɛ la ka a Yeezu seene ba nimie kyɛ yeli, “Ka a e ko yɛ a seŋ lɛ yɛ naŋ sage de.” 
MAT.9.30	Ka a ba nimie da yuore. Lɛ la ka a Yeezu da kpãã ba nimizeɛ zaa, a yeli, “Yɛ ta wa manna a yeli ŋa korɔ neɛzaa.” 
MAT.9.31	Kyɛ ba da gaaɛ la a te ŋmɛ a Yeezu yɛlɛ yaare a ba teŋɛ paaloŋ zaa.
MAT.9.32	Ba naŋ da wa gaa baare, ba da taa la dɔɔ kaŋ sefaare naŋ vɛŋ ka o e muu wa ne a Yeezu zie. 
MAT.9.33	A Yeezu naŋ wa digi a sefaa ka o yi baare la ka a muu ŋa da yele yɛlɛ, ka a lɛ maa a noba zaa noɔre, ka ba yele, “Te daŋ ba nyɛ a yeli ŋa tɔ a Izerayɛl teŋɛ poɔ.” 
MAT.9.34	Kyɛ ka a Faraziimine da yele, “A sefaare naa la ko O a kpeɛ̃õ ka O digre ne a sefaare bara.”
MAT.9.35	Lɛ la ka a Yeezu da yoɔrɔ a teŋkponni ane a tembilii zaa poore a kanna a ba puoruuderi poore, a moɔlɔ a Ŋmen-yelnoore a kyaara ne a naaloŋ, kyɛ saŋna ba baaloŋ ane ba entol-boorɔ zaa. 
MAT.9.36	O naŋ da wa nyɛ a nembeɛoŋ, ba nembaaloŋ da kpɛ O la, bonso, ba da be la woore poɔ kyɛ ba taa soŋnɔ zaa, aŋa peere naŋ ba taa kyeenɛ. 
MAT.9.37	Lɛ la ka Yeezu yeli ko a O potuuribo, “A weɛ boma waa la yaga a seŋ kyeɛbo, kyɛ ka a kyɛkyeɛrebɛ waa fẽẽ lɛ. 
MAT.9.38	Azuiŋ, yɛ puoro sɔrɔ a weɛ soba ka o toŋ tontonema ka ba gaa te de a weɛ boma ka a kpɛ die.”
MAT.10.1	Lɛ la ka a Yeezu da boɔle O potuuribo pie ne bayi lantaa, a ko ba kpeɛ̃õ sefaare zu, ka ba digre a bara, kyɛ saŋna baaloŋ boorɔ zaa. 
MAT.10.2	A apostoliimine pie ne bayi na yoe la ama: a dɛndɛŋ soba la Saamon, ka o yuori kaŋ di Piita ane o yɔɔ Anduru, Gyimisi ane o yɔɔ Gyɔɔn, a Zɛbɛdii bidɔbɔ; 
MAT.10.3	Filipi ane Batolomi, Tɔmaase ane Matio naŋ da waa zuyɔɔ-derɛ, Gyimisi a Alfeo bidɔɔ ane Tadiyo; 
MAT.10.4	Saamon naŋ da poɔ Zɛlɔte laŋne noba poɔ ane Gyudase Ezekarɔte, a soba na naŋ da yi a Yeezu puori.
MAT.10.5	Yeezu da toŋ la a pie ne bayi bama a ko ba noɔre ŋa, “Yɛ ta wa gɛrɛ a Nemboore-yobo
MAT.10.6	kyɛ yɛ gaa a Izerayɛl peere naŋ bɔre na zie. 
MAT.10.7	Ka yɛnee wa gɛrɛ, yɛ manna a Ŋmen-yelnoore a yele, ‘A tenvelaa
MAT.10.8	Yɛ saŋna baalba, a sennɛ kuuni, a saŋna kɔnkɔnne kyɛ digre sefaare bara. N ko yɛ la a kpeɛ̃õ ŋa weɛlɛ, yɛ meŋ de saŋna ne noba weɛlɛ. 
MAT.10.9	Yɛ ta de libie eŋnɛ yɛ ganlɔgre poɔ. 
MAT.10.10	Yɛ ta de woore, bee kparre ayi, bee nɔɔteɛ, bee dabɔle na gu ne yɛmenne; bonso, a seŋɛɛ la ka tontonɔ zaa nyɛ o noɔre bondiraa. 
MAT.10.11	Ka yɛnee wa kpɛ teŋkpoŋ bee tembile zaa poɔ, yɛ maŋ daŋ bɔ neɛ naŋ na baŋ de yɛ saanoŋ, ka yɛ kpeɛrɛ a be a te ta saŋ na yɛ naŋ na yi a teŋɛ poɔ. 
MAT.10.12	Ka yɛnee wa kpɛ yiri zaa poɔ, yɛ maŋ puori a yideme. 
MAT.10.13	Ka a yideme wa sage de yɛ saanoŋ, yɛ vɛŋ ka yɛ maaroŋ be ba zie. Kyɛ ka ba naŋ ba wa de yɛ saanoŋ, yɛ leɛ ne a yɛ maaroŋ. 
MAT.10.14	Ka neɛzaa ba wa de yɛ saanoŋ bee a sage ka o kyɛlle woŋ a yɛ yelbie, ka yɛnee wa yire a yiri bee a teŋɛ na poɔ, yɛ piŋ piŋ yɛ gbɛɛ uuruŋ bare a be. 
MAT.10.15	Yelmeŋɛ zaa ka N yele korɔ yɛ, a sɛrɛɛdiibu daare, Naaŋmen na zo la Sodom ane Gomora tenne nembaaloŋ a gaŋ a teŋɛ na poɔ ba naŋ zagre yɛ bare.”
MAT.10.16	Yɛ nyɛ, N tonɔ yɛ la aŋa peere a eŋnɛ gboŋgboe poɔ, azuiŋ yɛ taa yɛŋ aŋa weere, kyɛ e baaloŋ aŋa ŋmama. 
MAT.10.17	Yɛ baŋ ne ba yɛlɛ, ba na taa yɛ la gaa ne sɛrediribe zie, a feɛ yɛ a ba puoruuderi pooreŋ; 
MAT.10.18	ba na taa yɛ la gaa ne a gɔbena mine ane namine zie N zuiŋ, ka a e danseɛ ko ba ane a Nemboore-yobo. 
MAT.10.19	Ka ba naŋ wa taa yɛ gaa ne sɛrediribe zie, yɛ ta wa miine lɛ yɛ naŋ na yeli, bonso, ka a saŋ wa ta, ba na wuli yɛ la lɛ yɛ naŋ na yeli; 
MAT.10.20	a ba e ka yɛnee la na yeli a yɛlɛ, kyɛ a yɛ Saa Naaŋmen Vooroŋ la na tu a yɛ zie a yeli a yɛlɛ. 
MAT.10.21	Neɛ na maŋ de la o yɔɔ tere ka ba ko. Ka saa de o bie tere ka ba ko, ka bibiiri iri zɔɔrɔ ne ba dɔgrebɔ, a e ka ba ko ba; 
MAT.10.22	kyɛ ka a noba zaa kyiiri yɛ a N yuori zuiŋ. Kyɛ soba na naŋ di kannyiri te ta a baaraa saŋ na nyɛ la faabo. 
MAT.10.23	Ka ba naŋ wa dɔgrɔ yɛ teŋɛ kaŋ poɔ, yɛ zo gaa teŋyuo. Yelmeŋɛ ka N yele korɔ yɛ, yɛ koŋ baŋ kyɔle a Izerayɛl tenne zaa sɛre kyɛ ka a Nensaala Bie leɛ wa.
MAT.10.24	“Zanzanna ba ganna o wulwullo, bee ka gbaŋgbaa ganna soba naŋ so o. 
MAT.10.25	A seŋɛɛ la ka zanzanna boɔrɔ ka o zanne te ta o wulwullo, ka gbaŋgbaa meŋ boɔrɔ ka o waa ŋa o daana. Ka ba naŋ pãã boɔle a yidandɔɔ Bɛlezɛbu
MAT.10.26	“Azuiŋ yɛ ta zoro ba dabeɛ̃; bonso, bonzaa ba kyebe a sɔgle ka ba koŋ yuo ka o sãã. Yelsɔglaa zaa meŋ kyebe ka ba koŋ yeli ka noba baŋ. 
MAT.10.27	A yɛlɛ na zaa N naŋ yele korɔ yɛ lige poɔ, yɛ yeli a kyaane poɔ. Yɛlɛ na zaa meŋ yɛ naŋ woŋ ka N waale yeli, yɛ do peere zu a te moɔle a gboligboli. 
MAT.10.28	Yɛ ta zoro banaŋ naŋ na toɔ̃ iri a nensaala nyɔvore kyɛ kontoɔ̃ ko o seɛ. Kyɛ yɛ zoro onaŋ naŋ na toɔ̃ iri a nensaala nyɔvore kyɛ naŋ toɔ̃ de o seɛ meŋ eŋ dazugovũũ poɔ. 
MAT.10.29	Ba ba maŋ koɔre daviime ayi pɛsewa yenaa be? Kyɛ a kanzaa koŋ baŋ kpi ka a yɛ Saa ba baŋ ne a. 
MAT.10.30	Haali gba a yɛ zukɔɔloŋ zaa noɔre ka O baŋ. 
MAT.10.31	Azuiŋ yɛ ta zoro dabeɛ̃. Yɛ taa la tɔnɔ yaga zaa a gaŋ a daviime.”
MAT.10.32	“Soba na zaa naŋ sage ka o baŋ ma la neŋyaga poɔ, N meŋ na sage ka N baŋ o la N Saa naŋ be tenvelaa poɔ niŋeŋ; 
MAT.10.33	kyɛ onaŋ soba zaa naŋ na zagre ma neŋyaga poɔ, N meŋ na zagre la o soba N Saa naŋ be tenvelaa poɔ niŋeŋ.”
MAT.10.34	Yɛ ta wa teɛrɛ ka N wa ne la maaroŋ a teŋɛzu; N ba wa ka N tere maaroŋ, kyɛ zɔɔre la ka N wa ne.
MAT.10.35	N waɛ la ka N tɔ zɔɔre eŋ bie ane o saa,
MAT.10.35	a tɔ zɔɔre eŋ pɔgeyaa ane o ma,
MAT.10.35	a tɔ zɔɔre eŋ naapɔge
MAT.10.36	ka neɛ dɔndɔnne na waa o meŋɛ yideme.
MAT.10.37	Soba na zaa naŋ nɔŋ o saa bee o ma yaga a gaŋ ma, ba seŋ ne N tuubu. Soba na zaa meŋ naŋ nɔŋ o bidɔɔ bee o pɔgeyaa yaga a gaŋ ma ba seŋ ne N tuubu; 
MAT.10.38	ka soba na zaa naŋ ba de o dagaraa tuo tuuro ne ma, meŋ ba seŋ ne N tuubu. 
MAT.10.39	Banaŋ zaa naŋ boɔrɔ bamenne nyɔvoɛ, na kɔŋ la ba nyɔvoɛ, kyɛ banaŋ zaa meŋ naŋ kɔŋ ba nyɔvoɛ N zuiŋ, na leɛ nyɛ la ba nyɔvoɛ.
MAT.10.40	“Soba na zaa naŋ de yɛ saanoŋ, de ma la saanoŋ, ka soba na zaa meŋ naŋ de ma saanoŋ, de a soba na naŋ toŋ ma saanoŋ. 
MAT.10.41	Soba na zaa naŋ de Ŋmen-yelmanna saanoŋ o naŋ e Ŋmen-yelmanna zuiŋ, na nyɛ la Ŋmen-yelmanna san-yɔɔ. Soba na zaa meŋ naŋ de nemmeŋɛ saanoŋ o naŋ e nemmeŋɛ zuiŋ, na nyɛ la nemmeŋɛ san-yɔɔ. 
MAT.10.42	Yelmeŋɛ ka N yele korɔ yɛ; soba na zaa naŋ na ko a bibile ŋa kanzaa kɔmmaaroŋ ka o nyu, o naŋ waa N potuuro zuiŋ, na nyɛ la o san-yɔɔ.”
MAT.11.1	A Yeezu naŋ da wa kanne a O potuuribo pie ne bayi baare, O da yi la be a gaa ka O te kanne kyɛ moɔle a O yelbiri a ba teŋkponni poore. 
MAT.11.2	A Gyɔɔn Bati naŋ da be a nempagdie poɔ kyɛ woŋ toma na a Mɛzaaya
MAT.11.3	a yeli ko ba, yɛ gaa a te soore O, “Fõõ la a neɛ na naŋ na wa, bee te naŋ kyɛllɛ neɛ kaŋ?” 
MAT.11.4	Ka a Yeezu yeli sɔge ba, “Yɛ gaa te yeli ko a Gyɔɔn bonna yɛ naŋ woŋ a kyɛ nyɛ: 
MAT.11.5	a zɔnne nyɛrɛ la, ka a gbɛrɛɛ kyɛnɛ, ka kɔnne nyɛrɛ ba sammo, ka a wonni wono, ka kuuni leɛrɛ ire, kyɛ ka ba moɔle a Ŋmen-yelnoore korɔ a nandemee. 
MAT.11.6	Zunoɔ soba la neɛ na zaa naŋ ba bonnɔ ma.”
MAT.11.7	Ba naŋ da wa leɛ gaa, a Yeezu da piili manna la a Gyɔɔn yɛlɛ korɔ a nembeɛoŋ, “Boŋ la ka yɛ da yi gaa a wɛgyɛŋ poɔ ka yɛ te nyɛ? Kantɛroo saseɛ naŋ fuuro ka o lɛŋnɛ la be? 
MAT.11.8	Ka boŋ mɔɔ la ka yɛ pãã da yi gaa ka yɛ te nyɛ? Neɛ kaŋ naŋ su nabi-kparre la be? Nyɛ, banaŋ naŋ maŋ su nabi-kparre maŋ kpeɛrɛ la nayie poore. 
MAT.11.9	Ka boŋ pãã la ka yɛ da yi gaa ka yɛ te nyɛ? Ŋmen-yelmanna be? Õõ, maa yeli ko yɛ, o gba gaŋ la Ŋmen-yelmanna. 
MAT.11.10	A soba ŋa yɛlɛ la ka ba da sɛge,
MAT.11.10	‘Nyɛ, N tonɔ la N tontonɔ ka o de fo weɛ,
MAT.11.10	ona la na nare a fo sori bare fo.’
MAT.11.11	Serɛzaa ka N yele korɔ yɛ: Gyɔɔn Bati e la kpoŋ gaŋ banaŋ zaa pɔgeba naŋ dɔge a teŋɛzu. Kyɛ a tenvelaa
MAT.11.12	A yi a Gyɔɔn Bati beri a wa te tɔ zenɛ, a tenvelaa naaloŋ nyɛ la dɔɔne yaga, ka a kpaŋkpaŋkpeɛne deme maŋ faa o ne faŋ. 
MAT.11.13	A wa te ta a Gyɔɔn beri ŋa, a Ŋmen-yelmanneba ane a Naaŋmen begɛ zaa da manne la a tenvelaa naaloŋ yɛlɛ; 
MAT.11.14	ka yɛnee na sage de ba wuluu, yɛ na nyɛ la ka a Gyɔɔn la a Ŋmen-yelmanna Elaagya ba naŋ da daŋ yeli ka o na wa la. 
MAT.11.15	Vɛŋ ka neɛzaa naŋ taa tobo kyɛlle woŋ!”
MAT.11.16	“Kyɛ boŋ mɔɔ ka N na de a zenɛ noba manne ne? Ba waa seŋ ŋa bibiiri naŋ zeŋ daa poɔ a boɔlɔ taa:
MAT.11.17	‘Te ŋmɛ la seɛre eŋ yɛ, ka yɛ ba seɛ;
MAT.11.17	ka te ŋmaa kolaŋne ko yɛ, ka yɛ ba sɔge.’
MAT.11.18	Gyɔɔn da waɛ la a ba dire bee a nyuuro, ka ba yeli, ‘O taa la sefaa’; 
MAT.11.19	ka a Nensaala Bie meŋ wa, a dire kyɛ nyuuro, ka ba yeli, ‘Nyɛ, O waa la digbogbo soba ane dããnyubugro, a waa zuyɔɔ-derebɛ ane yelfa-erebɛ ba!’ Kyɛ anealɛzaa, Naaŋmen toma sereŋ wuli la a Naaŋmen yɛŋ.”
MAT.11.20	Lɛ la ka a Yeezu da piili a zɔɔrɔ yɛlɛ ne a tenne na O naŋ da toŋ a O toŋkpeɛne yaga zie, kyɛ ka ba zagre ka ba leɛ ba eebo. 
MAT.11.21	“Fo yuori la we, Korazen teŋɛ! Fo yuori la we, Bɛsaada teŋɛ! Ka a toŋkpeɛne ama naŋ toŋ yɛ poɔŋ, da toŋ Taaya ane Sedɔŋ tenne poore, ba da na su la boɔre-kparre, a zɛ tampɛloŋ, a leɛ ba eebo saŋ zaa. 
MAT.11.22	Kyɛ maa yele korɔ yɛ, a sɛrɛɛdiibu daare, Naaŋmen na zo la Taaya ane Sedɔŋ tenne noba nembaaloŋ a gaŋ yɛ. 
MAT.11.23	Kyɛ fõõ Kapanum teŋɛ,
MAT.11.23	fo boɔrɔ la ka fo zɛge fo meŋɛ do saa be?
MAT.11.23	Ai, ba na tage fo la lɔɔ eŋ Dazugovũũ poɔ.
MAT.11.23	Ka a toŋkpeɛne ama naŋ toŋ fo poɔ, da toŋ Sodom teŋɛ poɔ, o da na kyɛnɛ bebe la wa ta zenɛ. 
MAT.11.24	Kyɛ maa yele korɔ fo, a sɛrɛɛdiibu daare, Naaŋmen na zo la Sodom teŋɛ noba nembaaloŋ a gaŋ fo.”
MAT.11.25	A saŋ na, Yeezu da yelee la, “N Saa, sazu ane teŋɛ Daana, N puoro fo la bareka, ne fo naŋ sɔgle a yɛlɛ ama a yɛndeme ane bambaŋnema zie kyɛ iri a wuli bilɛɛre; 
MAT.11.26	õõ, N Saa, a fo poboɔbo soŋ la a lɛ. 
MAT.11.27	A N Saa de la a boma zaa ko ma. Neɛzaa ba baŋ a Bidɔɔ, ka a Saa yoŋ naane, ka neɛzaa meŋ ba baŋ a Saa ka a Bidɔɔ yoŋ naane, ane banaŋ yoŋ a Bidɔɔ naŋ boɔrɔ ka O wuli ba a Saa.”
MAT.11.28	“Yɛ wa N zie, yɛ banaŋ zaa naŋ tuo tuotegrɛ a bale, N na ko yɛ la pɛnnoo. 
MAT.11.29	Yɛ de N gbogli yɛre, a zanne N waaloŋ; bonso, N waa la baaloŋ, a taa meŋɛ sigruu sukyiri, lɛ ka yɛ na nyɛ pɛnnoo a ko yɛ seere. 
MAT.11.30	Bonso, a N gbogli yɛroo waa la mɔlɔ, ka N tuori waa fɔ̃ɔ̃.”
MAT.12.1	A saŋ na, Yeezu da tu la kyi weɛ poɔ tɔlɔ a pɛnnoo bebiri daare. Kɔŋ da kpɛ la a O potuuribo, ka ba da piili ŋmaara a kazuri mine foɔrɔ ɔɔrɔ. 
MAT.12.2	A Faraziimine naŋ da wa nyɛ a lɛ, ba da yeli ko la a Yeezu, “Nyɛ, a fo potuuribo erɛ la yɛlɛ naŋ ba tu sori ka ba e a pɛnnoo bebiri daare.” 
MAT.12.3	Ka a Yeezu da leɛ soore ba, “Yɛ mɔɔ ba sɔre a gane poɔ a nyɛ lɛnɛɛ Davil naŋ da e a saŋ na kɔŋ naŋ da kpɛ o ne o noba be? 
MAT.12.4	O da kpɛ la a Naaŋmen yiri a te ɔɔ a Boroboro na ba naŋ maŋ de ko Naaŋmen, kyɛ ka o ne o noba da ba taa sori ka ba ɔɔ. A Naaŋmen bagmaale nembɛrɛ yoŋ la da taa sori ka ba ɔɔ a. 
MAT.12.5	Kyɛ bee yɛ ba kanne a begɛ poɔ, ka a pɛnnoo bebiri daare a Naaŋmen bagmaale nembɛrɛ naŋ be a Naaŋmen die poɔ, maŋ sãã la a pɛnnoo bebiri kyɛ ka a ba taa yelsaanaa zaa be? 
MAT.12.6	Maa yele korɔ yɛ, bonkaŋ naŋ gaŋ a Naaŋmen die be la kyɛ. 
MAT.12.7	Kyɛ ka yɛnee da baŋ a yɛlɛ ŋa tɛgɛ, ‘Nimibaaloŋ la ka N boɔrɔ, a ba e bagmaale,’ yɛ da koŋ duoro noba ane yɛlɛ ba naŋ ba sãã. 
MAT.12.8	Bonso, a Nensaala Bie la a pɛnnoo bebiri daana.”
MAT.12.9	A Yeezu da yi la a be a te kpɛ a ba puoruudie; 
MAT.12.10	ka dɔɔ kaŋ kpaŋkpane naŋ kpi da be a be. Ba naŋ da boɔrɔ ka ba bɔ yɛlɛ dɔgle a Yeezu la so ka ba soore O, “A tu la sori ka ba saŋ neɛ a pɛnnoo bebiri daare be?” 
MAT.12.11	Ka a Yeezu leɛ soore ba, “Yɛ buo la na taa o peyenaa ka o le bulee poɔ a pɛnnoo bebiri daare ka o koŋ te iri o? 
MAT.12.12	Kyɛ nensaala ba seɛ a peroo yaga zaa! Azuiŋ, a tu la sori ka neɛ e yelsoŋ a pɛnnoo bebiri daare.” 
MAT.12.13	Lɛ la ka O pãã da yeli ko a dɔɔ, “Teɛ a fo kpaŋkpane.” Ka a dɔɔ teɛ a o kpaŋkpane, ka o deɛ leɛ kpaŋkpaŋkpeɛŋaa aŋa a kaŋ na. 
MAT.12.14	Kyɛ a Faraziimine da yi te bo la lɛ ba naŋ na e te ko a Yeezu.
MAT.12.15	A Yeezu naŋ da wa te baŋ ne a lɛ, O da bare ba la kyɛ gaa. Noba yaga da tu O la ka O da saŋ ba zaa, 
MAT.12.16	kyɛ ka O da kpãã ba ka ba ta wa vɛnɛ ka noba banna O yɛlɛ. 
MAT.12.17	A ŋaa da eɛɛ la ka ka a Ŋmen-yelmanna Azaaya yeluu na tu a tuubu:
MAT.12.18	“A N tontonɔ N naŋ kaa-iri la ŋa,
MAT.12.18	A N poyɛŋ neɛ, ona la ka N poɔ pɛle ne.
MAT.12.18	N na de la N Vooroŋ Soŋ eŋ O,
MAT.12.18	ka O na moɔle N sɛrɛɛdiibu naŋ tori ko a Nemboore-yobo.
MAT.12.19	O koŋ ŋmɛ nɔkpeɛne, bee a koŋ ka a yi,
MAT.12.19	ka neɛzaa koŋ woŋ O kɔkɔre a sobie zu.
MAT.12.20	O koŋ baŋ neɛ kɛkɛre naŋ ŋmɛre ka o kɔɔ,
MAT.12.20	bee a kpinni fentelɛ vũũ naŋ e tõõ
MAT.12.20	a te ta saŋ na O naŋ na e ka mennoŋ zɔɔtoɔ̃ bonzaa.
MAT.12.21	Kyɛ a O yuori poɔ la ka a Nemboore-yobo na taa teɛretɔroo.”
MAT.12.22	Lɛ la ka ba da taa dɔɔ kaŋ sefaare naŋ be o eŋɛŋ ka o zɔŋ kyɛ e muu a wa ne a Yeezu zie ka O da saŋ o, ka a muu ŋa da toɔ̃ yele yɛlɛ kyɛ leɛ nyɛrɛ. 
MAT.12.23	A noba zaa nɔɛ da maaɛ la ka ba soorɔ, “A Davil Bidɔɔ mɔɔ naane a ŋa be?” 
MAT.12.24	Kyɛ a Faraziimine naŋ da wa woŋ a lɛ, ba da yelee la, “Bɛlezɛbu, a sefaare zaa naa la ko a neɛ ŋa soba kpeɛ̃õ ka O digre ne a sefaare bara.” 
MAT.12.25	A Yeezu naŋ da baŋ a ba poteɛrɛ la ka O yeli ko ba, “Paaloŋ zaa wɛltaa naŋ be o poɔ na wɛ la. Ka teŋɛ zaa bee yiri zaa wɛltaa naŋ be koŋ baŋ are. 
MAT.12.26	Ka Setaana wa digre Setaana bara, a lɛ wuli ka wɛltaa be la a Setaana naaloŋ poɔ. Wola ka o naaloŋ pãã na e are? 
MAT.12.27	Ka maa digre sefaare bara ne Bɛlezɛbu kpeɛ̃õ, nembuo kpeɛ̃õ pãã la ka yɛ sefa-digribe meŋ digre ne a sefaare bara? A ŋaa zuiŋ ba na e la yɛ sɛrediribe. 
MAT.12.28	Kyɛ ka a naŋ wa e Naaŋmen Vooroŋ kpeɛ̃õ ka N digre ne a sefaare bara, ka lɛ yɛ baŋ ka Naaŋmen naaloŋ wa la yɛ zie. 
MAT.12.29	Kyɛ bee wola ka neɛ na toɔ̃ kpɛ gandaa die a te ŋma o boma, ka o naŋ ba daŋ leŋ a gandaa sɛre? A lɛ ka o sereŋ na toɔ̃ ŋma a yiri. 
MAT.12.30	Soba na zaa naŋ ba laŋ ne ma, ba are ko ma, ka soba na naŋ ba boɔrɔ lanna N deme poɔ, ŋmeɛrɛ yaara. 
MAT.12.31	Azuiŋ, N yele korɔ yɛ la, yelbieri bee zone zaa noba naŋ na to Naaŋmen, na nyɛ la sudi, kyɛ zone na zaa naŋ kyaare a Vooroŋ Soŋ koŋ nyɛ sudi. 
MAT.12.32	Soba na zaa naŋ yeli yelfaa zaa kyaare ne a Nensaala Bie, na nyɛ la sudi, kyɛ soba na zaa naŋ yeli yelfaa zaa kyaare ne a Vooroŋ Soŋ, koŋ nyɛ sudi, a o teŋɛzu nyɔvore saŋ, bee a o kũũ puoriŋ.”
MAT.12.33	“Ka teɛ wa veɛlɛ a o wɔmɔ maŋ veɛlɛ la, kyɛ ka a teɛ wa waa faa a wɔmɔ meŋ maŋ waa la faa, bonso, fo maŋ baŋ la teɛ a yi o wɔmɔ zie. 
MAT.12.34	Yɛnee dompane boorɔ ŋa! Yɛ naŋ waa nenfaare, wola ka yɛ na toɔ̃ yeli yelsonne? Bonso, bonna naŋ be a sukyiri poɔ la ka a noɔre maŋ yele. 
MAT.12.35	Nemmeŋɛ maŋ iri la bonsonne yi o nabonsonne poɔ, ka nenfaa meŋ maŋ iri bonfaare yi o nabonfaare poɔ. 
MAT.12.36	Maa yele korɔ yɛ, a sɛrɛɛdiibu daare, fo na iri la noɔre a kyaare ne yelfoglo na zaa fo naŋ yeli; 
MAT.12.37	bonso, a fo yelbie zie ka fo na le sɛrɛɛ poɔ bee ka fo koŋ le.”
MAT.12.38	Lɛ la ka a Naaŋmen bege wulwulibo ane a Faraziimine yeli ko a Yeezu, “Wulwullo, te na boɔrɔ la ka te nyɛ yelmannaa yi fo zie.” 
MAT.12.39	Ka O leɛ yeli sɔge ba, “Yelfa-erebɛ ane noba naŋ ba zoro Naaŋmen la boɔrɔ yelmannaa ka ba nyɛ, kyɛ ba koŋ nyɛ yelmannaa zaa ka a Ŋmen-yelmanna Gyona yelmannaa naane. 
MAT.12.40	A ŋa lɛ Gyona naŋ da be a mane zonkpoŋ na poɔ beri ata, ŋmenaa ane tensogɔ, lɛ ka a Nensaala Bie meŋ na gaŋ a bogzeɛ poɔ beri ata, ŋmenaa ane tensogɔ. 
MAT.12.41	A Ninevɛ noba na vaa-iri la a sɛrɛɛdiibu daare a ko a zenɛ noba saanaa, bonso, a Ninevɛ noba da leɛ la ba eebo a Gyona naŋ da moɔle a yelbiri ko ba. Kyɛ nyɛ, bonkaŋ naŋ gaŋ Gyona be la a kyɛ. 
MAT.12.42	A sɛrɛɛdiibu daare, a Kɔmpare paaloŋ pɔgenaa ne a zenɛ noba na laŋ iri la a kuuni poɔ, ka o ko ba saanaa, bonso, o da yi la tateŋɛ wa ka o woŋ a Solomɔn yɛŋ yɛlɛ, kyɛ nyɛ, neɛ kaŋ naŋ gaŋ Solomɔn be la a kyɛ!”
MAT.12.43	“Ka sefaa wa yi neɛ eŋɛ, o maŋ yɔ yoɔrɔ la dondoli zu, a boɔrɔ pɛnnoo zie, kyɛ ka o naŋ ba wa nyɛ zie, 
MAT.12.44	o pãã maŋ yeli la, ‘N na leɛ gaa la a yiri na poɔ N naŋ da yi na.’ Ka o naŋ wa leɛ wa nyɛ ka a zie e zaglaa, ka ba peere o, a maale o velaa, 
MAT.12.45	o pãã maŋ leɛ gaa la, a te taa o taaba mine ayopoĩ naŋ waa faare gaŋ o meŋɛ wa ne, ka a zaa wa kpeɛrɛ be, kyɛ a neɛ ŋa yɛlɛ pãã na maaleŋ waa la faa yaga a gaŋ o koroŋ na. Lɛ meŋ ka a na waa ko a zenɛ yelfaare noba.”
MAT.12.46	A Yeezu naŋ da naŋ kyɛnɛ yele yɛlɛ korɔ a noba la ka O ma ne o yɔɔmine wa are yeŋ poɔ a boɔrɔ ka ba yeli yɛlɛ ko O. 
MAT.12.47	Ka neɛ kaŋ yeli ko O, “Nyɛ, fo ma ne fo yɔɔmine are la yeŋ poɔ a boɔrɔ ka ba yeli yɛlɛ ko fo.” 
MAT.12.48	Kyɛ ka O leɛ soore a neɛ na naŋ yeli a yɛlɛ ŋa, “Nembuo la N ma, ka aŋ mine la N yɔɔmine?” 
MAT.12.49	O da teɛ la O nu tɔgle a O potuuribo kyɛ yeli, “N ma ane N yɔɔmine la bama! 
MAT.12.50	Bonso, soba na zaa naŋ erɛ a N Saa naŋ be tenvelaa
MAT.13.1	A bebiri na zaa daare, Yeezu da yi la a yiri poɔ a te zeŋ a mane noɔreŋ. 
MAT.13.2	Nembeɛoŋ da ŋmaagyili O la, ka O da kpɛ zeŋ gbori poɔ, kyɛ ka a noba zaa are a mane noɔreŋ. 
MAT.13.3	O da lɔɔ la sekpɔgɔ a yeli yɛlɛ yaga ko ba, a yele, “Yɛ kyɛllɛ! Boreborɔ kaŋ la da yi ka o te bore o weɛ. 
MAT.13.4	O naŋ da borɔ, a bombie mine da le la sobiri zu ka nuuli wa de di. 
MAT.13.5	Ka a bombie mine le pikubo zu, a be da ba taa tɛne yaga, ka a da buli wieouŋ zaa, a tɛne naŋ da ba e zuluŋ zuiŋ. 
MAT.13.6	Kyɛ ŋmenaa naŋ da wa do, a bombulo da zoɔlɛɛ la, a ko, a naŋ da ba taa nyaga zuiŋ. 
MAT.13.7	A bombie mine da le la goore poɔ, ka a goore baa fogle a. 
MAT.13.8	A bombie mine meŋ da le la tɛnnoɔ poɔ, a maale velaa. Ka a bonzuri mine eŋ bie kɔɔ, amine lezaata, amine lezare ne pie. 
MAT.13.9	Vɛŋ ka soba na zaa naŋ taa tobo kyɛlle woŋ!”
MAT.13.10	Lɛ la ka a potuuribo wa soore O, “Bonso ka fo lɔɔrɔ sekpɔgɔ korɔ a noba?” 
MAT.13.11	Ka O yeli sɔge, “Yɛnee, ba ko yɛ la a bammo ka yɛ na baŋ a tenvelaa
MAT.13.12	Banaŋ zaa naŋ taa, ba na ko ba la bon-yaga poɔ, ka ba taa ka a gore ba. Kyɛ banaŋ naŋ ba taa bonzaa, haali gba bon ba naŋ taa, ba na de a la yi ba zie. 
MAT.13.13	Bon naŋ so ka N yele a yɛlɛ ne sekpɔgɔ korɔ ba la, ‘ba kaara la, kyɛ ba nyɛrɛ, a wono kyɛ ba kyɛllɛ, bee a baŋ a tɛgɛ.’ 
MAT.13.14	A ba zie la ka a Ŋmen-yelmanna Azaaya yelbie na sereŋ tu a tuubu, a seŋ o naŋ yeli:
MAT.13.14	‘Yɛ sereŋ na kyɛllɛ la, kyɛ daŋ koŋ baŋ a tɛgɛ,
MAT.13.14	yɛ sereŋ na kaara la, kyɛ daŋ koŋ nyɛ.
MAT.13.15	A noba ŋa sukyie darɛɛ la,
MAT.13.15	ka ba tobo e kpeɛne a ba wono yɛlɛ,
MAT.13.15	ka ba ũũ ba nimie;
MAT.13.15	ka ka ba na ta kaa ne ba nimie,
MAT.13.15	a woŋ ne ba tobo,
MAT.13.15	a baŋ a tɛgɛ ne ba sukyie kyɛ leɛ ba eebo,
MAT.13.15	ka N na saŋ ba.’ ”
MAT.13.16	Kyɛ yɛ nimie ane yɛ tobo nyɛ la maaloo, bonso, yɛ nimie nyɛrɛ la, ka yɛ tobo meŋ wono. 
MAT.13.17	Yelmeŋɛ ka N yele korɔ yɛ, Ŋmen-yelmanneba yaga ane nemmenne yaga da boɔrɔ la ka ba nyɛ bon yɛ naŋ nyɛrɛ kyɛ ba nyɛ a, a da boɔrɔ ka ba woŋ a yɛlɛ ama yɛ naŋ wono, kyɛ ba woŋ a.
MAT.13.18	“Yɛ pãã woŋ a boreborɔ sekpɔgre tɛgɛ. 
MAT.13.19	A bombie anaŋ ba naŋ da bore a sori zu la neɛzaa naŋ woŋ a naaloŋ yelbiri kyɛ ba baŋ a tɛgɛ, a sebɛlbɛllɛ maŋ wa zeɛ la a bonna ba naŋ bore o sukyiri poɔ gaa ne. 
MAT.13.20	A anaŋ ba naŋ bore a pikubo poɔ, la soba na naŋ woŋ a yelbiri a de o wieouŋ zaa ane kyelloo; 
MAT.13.21	kyɛ a soba ŋa tɔ ba taa nyaga, o maŋ taa la kannyiri belaa lɛ, kyɛ ka yelwonaa bee dɔgroŋ kaŋ wa kpɛ o a Naaŋmen yelbiri zuiŋ, o yeldeebo maŋ le la wieouŋ zaa. 
MAT.13.22	A bombie na ba naŋ da bore goore poɔ, la soba na naŋ woŋ a yelbiri, kyɛ ka a teŋɛzu yeltarre ane bombɔ nɔmmo maŋ fogle a yelbiri taa ka o koŋ wɔŋ bonzaa. 
MAT.13.23	Kyɛ a anaŋ ba naŋ bore tɛnnoɔ poɔ, la a soba na naŋ woŋ a yelbiri a baŋ o tɛgɛ, a sereŋ wɔŋ a eŋ bie, amine bie kɔɔ, amine lezaata, amine lezare ne pie.”
MAT.13.24	A Yeezu da la lɔɔ la sekpɔgre kaŋ ko ba, a yeli, “A tenvelaa naaloŋ waa seŋ ŋa, koɔraa kaŋ naŋ bore bombi-sonne o weɛ poɔ; 
MAT.13.25	kyɛ saŋ na neɛzaa naŋ wa te gbiri, a dɔndɔmɔ da wa bore la narse eŋ a kyi poɔ kyɛ gaa. 
MAT.13.26	A bombulo naŋ wa baa, a dɔge eŋ bie, a narse meŋ pãã da sããɛ la. 
MAT.13.27	Ka a koɔraa tontonema wa soore o, ‘Daana, bombi-sonne yoŋ naane ka fo da bore a weɛ poɔ be? Ka yeŋ pãã ka a narse ŋa meŋ yi a kyi poɔ?’ 
MAT.13.28	Ka o yeli sɔge, ‘A dɔndɔmɔ la e a lɛ.’ Ka a tontonema soore o, ‘Fo na boɔrɔ la ka te gaa te vɔ a narse bare be?’ 
MAT.13.29	Kyɛ ka o leɛ yeli sɔge ba, ‘Ai! Bonso, ka yɛnee voɔrɔ a narse, yɛ na erɛ la wa laŋ vɔ ne a kyi meŋ. 
MAT.13.30	Yɛ vɛŋ ka a zaa laŋ baara te ta a kyi kyeɛbo saŋ. A kyi kyeɛbo saŋ, N na yeli la a kakyeɛrebɛ; Yɛ daŋ vɔ a narse leŋ lantaa a nyege. Kyɛ pãã kyɛ a kyi a eŋ n bugo poɔ.’ ”
MAT.13.31	A Yeezu da la lɔɔ la sekpɔgre kaŋ ko ba, “A tenvelaa naaloŋ waa seŋ ŋa tobiri neɛ kaŋ naŋ de bore o weɛ poɔ; 
MAT.13.32	a tobiri sereŋ waa la a teere zaa poɔ bombi-bile, kyɛ ka o naŋ wa te baa baare o maŋ waa la kpoŋ gaŋ a teere zaa, a leɛ teɛ ka nuuli maŋ wa wuo a kyogri o ulli
MAT.13.33	O da la lɔɔ la sekpɔgre kaŋ ko ba, “A tenvelaa naaloŋ waa seŋ ŋa pɔge kaŋ naŋ de dããbelɛ eŋ zɔŋ ŋmannɔɛ ata poɔ, ka a iri pi a zaa.”
MAT.13.34	A Yeezu da yeli la a yɛlɛ ama zaa ko a nembeɛoŋ ne sekpɔgɔ. O da ba yeli yelzaa ko ba ka sekpɔgɔ yoŋ naane. 
MAT.13.35	A ŋaa da eɛɛ la ka ka a Ŋmen-yelmanna yeluu na tu a tuubu:
MAT.13.35	“N na haa la N noɔre a lɔɔ sekpɔgɔ;
MAT.13.35	N na manne la a yelsɔglɔ zaa, a yi a tendaa piiluu saŋ a ko ba.”
MAT.13.36	Lɛ la ka a Yeezu da bare a nembeɛoŋ kyɛ iri kpɛ die. A O potuuribo da wa la O zie a wa yele, “Iri a weɛ narse sekpɔgre pare ko te.” 
MAT.13.37	Ka a Yeezu yeli sɔge, “A neɛ na naŋ bore a bombi-sonne la a Nensaala Bie; 
MAT.13.38	a weɛ la a andonɛɛ, ka a bombi-sonne meŋ waa a naaloŋ biiri, ka a narse meŋ waa Setaana biiri. 
MAT.13.39	A dɔndɔmɔ na naŋ bore a narse la a sebɛlbɛllɛ. A boma kyeɛbo saŋ la a teŋɛ baaroo, ka a kakyeɛrebɛ e a malekere. 
MAT.13.40	Aŋa lɛ ba naŋ vɔ a narse leŋ lantaa a nyege vũũ na, lɛ ka a na waa a teŋɛ baaroo saŋ. 
MAT.13.41	A Nensaala Bie na toŋ la O malekere ka ba wa gbaale banaŋ zaa naŋ erɛ ka noba erɛ yelbebe ane yelbe-erebɛ zaa yi ne a O naaloŋ poɔ, 
MAT.13.42	ka ba de ba lɔɔ eŋ vũũ kpoŋ poɔ, zie na ba naŋ na kono kyɛ nyerɛ nyemɛ. 
MAT.13.43	A lɛ la ka a nemmenne pãã na nyegrɛ aŋa ŋmenaa a ba Saa naaloŋ poɔ. Vɛŋ ka soba na zaa naŋ taa tobo kyɛlle woŋ.”
MAT.13.44	“A tenvelaa naaloŋ waa seŋ ŋa nabontegroŋ kaŋ ba naŋ sɔgle weɛ poɔ, ka neɛ kaŋ nyɛ o, a de maaleŋ sɔgle, kyɛ ka o poɔ pɛle yaga, ka o leɛ gaa te koɔre o boma zaa a wa da ne a weɛ.
MAT.13.45	“Laboriŋ, a tenvelaa naaloŋ waa ŋa yɛreyɛrɛ naŋ boɔrɔ salema; 
MAT.13.46	o naŋ wa te nyɛ kaŋ daaroŋ naŋ ba wono, ka o gaa te koɔre o boma zaa a wa da ne.
MAT.13.47	“Lamaaleŋ, a tenvelaa naaloŋ waa ŋa zonkyogi ba naŋ de lɔɔ eŋ mane poɔ, a nyɔge zomparɛɛ parɛɛ zaa. 
MAT.13.48	A zonkyogi naŋ da wa paale, ka a zonnyɔgrebɔ tage yi ne dondoli, a te zeŋ teŋɛ kyɛ tuuri a bonveɛle eŋ peɛ poɔ, kyɛ de a bonfaare lɔɔ bare. 
MAT.13.49	Lɛ ka a na waa a andonɛɛ baaroo saŋ. A malekere na wa wɛle la a nenfaare yi a nemmenne poɔ, 
MAT.13.50	a de ba lɔɔ eŋ vũũ kpoŋ poɔ, zie na ba naŋ na kono kyɛ nyerɛ nyemɛ.
MAT.13.51	“Yɛ baŋ la a yɛlɛ ama zaa tɛgɛ be?” Ka ba yeli sɔge, “Õõ.” 
MAT.13.52	Ka O yeli ko ba, “A lɛ zuiŋ, a bege wulwullo zaa ba naŋ wuli a tenvelaa naaloŋ yɛlɛ, waa seŋ ŋa yidandɔɔ naŋ yage bompaala ane bonkorɔ yi ne o naboma poɔ.” 
MAT.13.53	A Yeezu naŋ da wa lɔɔ a sekpɔgɔ ama baare, O da yi la a be gaa.
MAT.13.54	A Yeezu da leɛ wa la O meŋɛ teŋɛ poɔ a wa piili wullo a noba ba puoruuderi pooreŋ. A noba zaa nɔɛ da maaɛ la ka ba yele, “Yeŋ ka a dɔɔ ŋa nyɛ a yɛŋ ŋa tɔ, ane a toŋkpeɛne ama? 
MAT.13.55	A kapenta bidɔɔ mɔɔ naane a ŋa be? O ma naane ka ba boɔlɔ Mareya? O yɔɔmine naane Gyimisi, Yuzɛb, Saamon ane Gyudase be? 
MAT.13.56	Te ne a O yɔɔpuuli zaa naane be a kyɛ be? Ka yeŋ pãã la ka a dɔɔ ŋa nyɛ a ama zaa?” 
MAT.13.57	Ka ba poore da sãã ne O. Kyɛ ka a Yeezu yeli ko ba, “Ŋmen-yelmanneba daŋ ba nyɛ yuori bamenne tenne ane ba yie poore, ka teŋyobo poore naane.” 
MAT.13.58	A Yeezu da ba toŋ toŋkpeɛne yaga a be, ba naŋ da ba taa yeldeebo zuiŋ.
MAT.14.1	A saŋ na poɔ, a Hɛrɔde naŋ da e a Galili naa da woŋ la a Yeezu yɛlɛ; 
MAT.14.2	a da yeli ko o tontonema, “A Gyɔɔn Bati la a ŋa, ba eɛɛ la ka o leɛ-iri yi a kũũ poɔ, lɛnso ka o toɔ̃ tonɔ a toŋkpeɛne ama.” 
MAT.14.3	A Hɛrɔde da eɛɛ la ka ba nyɔge a Gyɔɔn leŋ eŋ nempagdie poɔ a o yɔɔ Filipi pɔge Hɛrɔdeya yɛlɛ zuiŋ, 
MAT.14.4	bonso, Gyɔɔn da maŋ yele korɔ o la, “A ba tu sori ka fo de a fo yɔɔ pɔge.” 
MAT.14.5	Aneazaa ka Hɛrɔde da boɔrɔ la ka o ko a Gyɔɔn, kyɛ o da zoro la a noba dabeɛ̃, bonso, ba da sage ka a Gyɔɔn waa la Ŋmen-yelmanna. 
MAT.14.6	Kyɛ a Hɛrɔde dɔgebo bebiri tigri naŋ da wa ta, a Hɛrɔdeya pɔgeyaa da yi wa seɛɛ la a noba niŋesogɔŋ, ka Hɛrɔde poɔ da pɛle 
MAT.14.7	yaga zaa, ka o da eŋ noɔre, a pɔ ka bonna zaa a pɔgsarlee naŋ na sɔre, o na ko o la. 
MAT.14.8	Ka a pɔgsarlee ma Hɛrɔdeya yeli ka o te yeli ko a Hɛrɔde, “Ŋmaa a Gyɔɔn Bati zu eŋ laa poɔ ko ma.” 
MAT.14.9	A naa poɔ da sããɛ la yaga, kyɛ a poɔbo o naŋ da pɔ ane a saama vi zuiŋ, o da tere la noɔre ka ba e a lɛ. 
MAT.14.10	O da toŋɛɛ la ka ba te ŋmaa a Gyɔɔn zu a nempagdie poɔ a wa ne. 
MAT.14.11	Ba da de la a zu eŋ laa poɔ a wa ko a pɔgsarlee, ka o de te ko o ma. 
MAT.14.12	A Gyɔɔn potuuribo da wa de la a o eŋɛ te ũũ, kyɛ gaa te ko Yeezu a duoro.
MAT.14.13	A Yeezu naŋ da wa woŋ a Gyɔɔn kũũ yɛlɛ, O da yi la be kpɛ gbori gaa zie kaŋ a te bebe O yoŋ. Kyɛ a nembeɛoŋ naŋ da wa woŋ O yɛlɛ, ba da yi la a tenne poore a kyɛŋ beɛre gaa O zie. 
MAT.14.14	O naŋ da wa ta a mane noɔre, O da nyɛ la nembeɛoŋ ka ba nembaaloŋ kpɛ O yaga, ka O da saŋ a ba baalba. 
MAT.14.15	Zie naŋ da wa maa, a O potuuribo da wa la O zie a wa yeli, “A zie ŋa e la dalempoɔ kyɛ ka saŋ meŋ faa, bare a noba ka ba gaa a tenne poore a te da bondirii.” 
MAT.14.16	Ka a Yeezu leɛ yeli ko ba, “A ba fere ka ba gaa; yɛ bɔ bonkaŋ ko ba ka ba di.” 
MAT.14.17	Ka ba yeli ko O, “Te ba taa bonzaa kyɛ, ka boroboro anuu ane zoma ayi mine yoŋ naane.” 
MAT.14.18	Ka a Yeezu yeli, “Yɛ de a wa ko ma.” 
MAT.14.19	Lɛ la ka a Yeezu pãã da e ka a noba zeŋ a moɔ zu. O naŋ wa de a boroboro anuu ane a zombilii ayi, O da gbole kaa la sazu, a maale a boroboro, kyɛ nyɔge ŋmaa, a de ko a potuuribo, ka a potuuribo meŋ de poŋ ko a noba. 
MAT.14.20	A noba zaa da di tegɛɛ la, kyɛ ka a potuuribo da wuo a boŋkpaa paale pɛre pie ne ayi. 
MAT.14.21	A noba zaa naŋ da di a bondirii da ta la dɔbɔ turi anuu, kyɛ ka ba da ba sɔre a pɔgeba ane a bibiiri poɔ.
MAT.14.22	Tɔntɔbaalɛ, a Yeezu da eɛɛ la ka O potuuribo kpɛ a gbori a de weɛ ŋmaa a mane gaa a konkoori na kaŋ kyɛ ka O da bare a noba. 
MAT.14.23	O naŋ da wa bare a nembeɛoŋ baare, O da te do la taŋ kaŋ zu O yoŋ ka O te puori. Zie naŋ da wa maa O da be la a be O yoŋ. 
MAT.14.24	Kyɛ a saŋ ŋa poɔ, kɔmmie da iri ŋmɛ la a gbori ka o kpɛ a mane gaa tɔɔre zaa, bonso, a saseɛ da tuoro ba la. 
MAT.14.25	Zie naŋ wa nyaa bagu-pipi, a Yeezu da kyɛnɛ la a koɔ̃ zu a waana ba zie. 
MAT.14.26	Kyɛ a potuuribo naŋ da wa nyɛ O ka O kyɛnɛ a koɔ̃ zu, dabeɛ̃ da kpɛ ba la yaga, ka ba yele, “Nenseɛ la!” Ka ba da ŋmeɛrɛ dabeɛ̃ kpɛlle. 
MAT.14.27	A daadaalɛ, ka Yeezu yeli yɛlɛ ko ba, a yeli, “Yɛ nyɔge yɛmenne, maa la; yɛ ta zoro dabeɛ̃!”
MAT.14.28	Ka Piita yeli sɔge O, “Daana ka fõõ wa la, ko ma noɔre ka N yi kyɛŋ a koɔ̃ zu a wa fo zie.” 
MAT.14.29	Ka a Yeezu yeli ko o, “Wa.” Ka a Piita yi a gbori poɔ a kyɛnɛ a koɔ̃ zu gɛrɛ a Yeezu zie. 
MAT.14.30	Kyɛ a Piita naŋ da wa nyɛ a sasekpeɛŋaa naŋ fuuro, dabeɛ̃ da kpɛ o la ka o da piili linne a koɔ̃ poɔ. Lɛ la ka o da ŋmɛ kpɛlle a yeli, “Daana, faa ma!” 
MAT.14.31	Ka Yeezu talle te nyɔge o nu wieouŋ lɛ kyɛ yeli ko o, “Fõõ yelde-fẽẽ soba, bonso, ka fo bonnɔ?”
MAT.14.32	Ba naŋ wa te kpɛ a gbori la, ka a saseɛ da ŋmaa. 
MAT.14.33	A banaŋ naŋ da be a gbori poɔ da puori O la kyɛ yele, “Yelmeŋɛ zaa, fo waa la a Naaŋmen Bie.”
MAT.14.34	Ba naŋ da ŋmaa a mane do, ba da wa la Gyɛnesarɛ teŋɛ. 
MAT.14.35	A teŋɛ noba naŋ da wa baŋ ka Yeezu la, ba da toŋ yeli la ba noba zaa a paaloŋ poɔ ka ba taa a ba baalba zaa wa ne a Yeezu zie, 
MAT.14.36	a wa sɔre O ka ka ba na deɛ seene O kparoo nɔzoɔrɔ yoŋ. A baalba na zaa naŋ da seene a O kparoo da nyɛ la sammo.
MAT.15.1	A Faraziimine ane a Naaŋmen begɛ wulwulibo da yi la Gyɛruzɛlɛm a wa a Yeezu zie a wa soore: 
MAT.15.2	“Bonso ka fo potuuribo ba tuuro a te sããkommine yelwulii? Ba ba maŋ pɛge ba nuuri kyɛ dire.” 
MAT.15.3	Ka Yeezu yeli sɔge ba, “Ka bonso, ka yɛ meŋ zagra a Naaŋmen nɔɛ, a yɛ sããkommine yelwulii zuiŋ? 
MAT.15.4	Bonso, Naaŋmen yelee la, ‘Eŋnɛ fo saa ane fo ma,’ kyɛ ‘Soba na zaa naŋ yeli yelfaa ko o saa bee o ma, a seŋɛɛ la ka ba ko o.’ 
MAT.15.5	Kyɛ ka yɛnee yeli ka, soba na zaa naŋ yeli ko o saa bee o ma, ‘Sommo na zaa yɛ naŋ da na nyɛ yi n zie, N de a la ko Naaŋmen.’ Lɛ eŋ, a ba la fere ka a soba ŋa eŋ o saa. 
MAT.15.6	A yɛ sããkommine yelwulii zuiŋ, yɛ vɛŋɛɛ la ka a Naaŋmen yelbiri ba taa tɔnɔ. 
MAT.15.7	Yɛnee bampuori-kombampoɔ mine! A Ŋmen-yelmanna Azaaya da yelee yelmeŋɛ kyaare ne yɛ, o naŋ da yeli:
MAT.15.8	‘A noba ŋa eŋnɛ ma la ne ba nɔɛ,
MAT.15.8	kyɛ a ba sukyie waa tɔɔre ne ma,
MAT.15.9	ba puoro ma la weɛlɛ,
MAT.15.9	a wullo nensaalba begɛ aŋa a naŋ waa Naaŋmen begɛ.’ ”
MAT.15.10	Lɛ la ka a Yeezu da boɔle a nembeɛoŋ a yeli ko ba, “Yɛ kyɛlle woŋ a baŋ a tɛgɛ: 
MAT.15.11	a ba e bon naŋ kpɛ neɛ noɔre a sigi la maŋ dɛge a nensaala, kyɛ bon naŋ tu a noɔre yi la maŋ dɛge a nensaala.” 
MAT.15.12	Lɛ la ka a potuuribo da wa O zie a wa yeli ko O, “Fo baŋ ka a Faraziimine suuri da iri ne la a yɛlɛ ŋa fo naŋ da yeli?” 
MAT.15.13	Ka a Yeezu yeli sɔge ba, “Teɛ na zaa N Saa naŋ be tenvelaa
MAT.15.14	Yɛ bare ba; ba waa la zɔnne naŋ tagra ba zɔntaaba. Kyɛ ka zɔŋ wa tagra o zɔŋ tɔ, ba zaa na laŋ le la bogi poɔ.” 
MAT.15.15	Ka Piita yeli ko O, “Iri a sekpɔgre ŋa pare ko te.” 
MAT.15.16	Ka a Yeezu yeli, “Ka lɛ yɛ meŋ naŋ ba baŋ a yɛlɛ tɛgɛ? 
MAT.15.17	Yɛ mɔɔ ba nyɛ ka bonna zaa naŋ maŋ kpɛ nensaala noɔre maŋ sigi te kpɛ la o poɔ, ka o nyɛ bare? 
MAT.15.18	Kyɛ bonna zaa naŋ yire nensaala noɔreŋ, maŋ yi la o sukyiri poɔ, ana la maŋ dɛge a nensaala. 
MAT.15.19	Bonso, a sukyiri poɔ la ka teɛre faare maŋ yi, neŋko, moɔrɔ yɛlɛ, peɛ̃mo toma, nannyigri, danse-zirii, ane yosãã. 
MAT.15.20	A ama la maŋ dɛge nensaala, kyɛ bondirii diibu ne nudɛgre naane maŋ dɛge nensaala.”
MAT.15.21	A Yeezu da yi la a be, a gaa Taaya ane Sedɔŋ tenne paaloŋ. 
MAT.15.22	Lɛ la ka Kena teŋɛ pɔge kaŋ da wa yi piili boɔlɔ gboligboli, “Zo n nembaaloŋ, Davil Bidɔɔ; sefaa dɔgrɔ la n pɔgeyaa yaga zaa.” 
MAT.15.23	Kyɛ a Yeezu ba yeli yelzaa tɔŋ a pɔge. Ka a O potuuribo wa sɔre O, a yele, “Bare a pɔge ka o gaa, o tuuro pɔgrɔ la gɔmɔ eŋnɛ te.” 
MAT.15.24	Ka O yeli sɔge, “A Izerayɛl boorɔ noba naŋ waa ŋa peere naŋ bɔre yoŋ zie la ka ba toŋ ma.” 
MAT.15.25	Kyɛ ka a pɔge da wa gbi dumo a Yeezu niŋesogɔ a yeli, “Daana, soŋ ma.” 
MAT.15.26	Ka O yeli sɔge, “A ba seŋ ka ba de a bibiiri bondirii lɔɔ eŋ baare.” 
MAT.15.27	Ka a pɔge yeli, “Yelmeŋɛ la Daana, kyɛ a baare meŋ maŋ di la a demee bondi-purimo na naŋ lere a teŋɛŋ.” 
MAT.15.28	Lɛ la ka a Yeezu yeli ko o, “Pɔge, fo yeldeebo waa la kpoŋ! Vɛŋ ka a e seŋ lɛ fo naŋ boɔrɔ. A paretɛloŋ na poɔ ka a o pɔgeyaa da nyɛ o sammo.”
MAT.15.29	A Yeezu naŋ da wa yi a be, O da tu la a Galili mane konkooriŋ a te do zeŋ taŋzu. 
MAT.15.30	Neŋyaga da wa la O zie, a taa wɔɔre, neŋkɔgre, zɔnne, muuni ane baalba yaga wa ne. Ba da wa ne ba la a Yeezu niŋesogɔ, ka O saŋ ba. 
MAT.15.31	A noba nɔɛ da maaɛ la, ba naŋ da wa nyɛ ka a muuni yele yɛlɛ, ka neŋkɔgre leɛ neŋkpeɛne, ka wɔɔre kyɛnɛ, kyɛ ka a zɔnne nyɛrɛ. Ka ba da puu a Izerayɛl Naaŋmen.
MAT.15.32	Lɛ la ka a Yeezu da boɔle a O potuuribo ka ba wa O zie, ka O yeli, “N nyɛ la a noba ka ba nembaaloŋ kpeɛrɛ ma, bonso, beri ata la ŋaa ba naŋ be N zie, kyɛ ba di bonzaa. Kyɛ N ba boɔrɔ ka N bare ba ka ba gɛrɛ ne kɔŋ, ka lɛnaane ba na pɔɔ wa yĩĩe la a sobiriŋ.” 
MAT.15.33	Ka a potuuribo yeli ko O, “Yeŋ ka te na nyɛ bondirii a dalempoɔ ŋa poɔ a ko a neŋyaga bama ka ba di tege?” 
MAT.15.34	Ka a Yeezu soore ba, “Boroboro awola la ka yɛ taa?” Ka ba yeli ko O, “Boroboro ayopoĩ ane zombilii belaa mine.” 
MAT.15.35	A Yeezu naŋ wa tere noɔre ka a noba zaa zeŋ teŋɛ, 
MAT.15.36	O da de la a boroboro ayopoĩ ane a zombilii, a puori Naaŋmen bareka, kyɛ nyɔge ŋmaa a de ko a potuuribo ka ba meŋ de ko a noba. 
MAT.15.37	A noba zaa da die la a tege, kyɛ ka ba wuo a boŋkpaa ka a pa pɛre ayopoĩ. 
MAT.15.38	A banaŋ naŋ da di a diibu da waa la dɔbɔ turi anaare, ka a pɔgeba ane bibiiri ba poɔ. 
MAT.15.39	A Yeezu naŋ da wa bare a noba baare, O pãã da kpɛ la gbori a gaa Magadan paaloŋ.
MAT.16.1	A Faraziimine ane a Sadusiimine da wa la a Yeezu zie, ba naŋ da boɔrɔ ka ba e o nyɛ la so ka ba da yeli ka O e yelmannaa naŋ yi tenvelaa
MAT.16.2	Ka O yeli sɔge ba, “Zimaane saŋ, yɛ maŋ yeli la, ‘A zie na soma la, bonso, a saluoni moɔɛ la.’ 
MAT.16.3	Ka baguo saŋ meŋ, ka yɛ yeli, ‘Sakpoŋ na wa la, bonso, a saluoni mɔrɔ la.’ Yɛ baŋ la lɛ yɛ naŋ maŋ toɔ̃ kaa a saluoni a baŋ bon naŋ na e, kyɛ pãã kontoɔ̃ kaa a baŋ a bebie ŋa yelwulii. 
MAT.16.4	A zenɛ noba yelbe-erebɛ ane noba naŋ ba zoro Naaŋmen la boɔrɔ yelmannaa ka ba nyɛ, kyɛ ba koŋ nyɛ yelmannaa zaa, ka a Gyona yelmannaa naane.” Lɛ la ka O da bare ba kyɛ gaa.
MAT.16.5	A potuuribo naŋ da wa ta a mane konkoori na kaŋ, ba da innee la ka ba de boroboro. 
MAT.16.6	Yeezu da yeli ko ba la, “Yɛ gu yɛmenne velaa a baŋ ne a Faraziimine ane a Sadusiimine gagarre yɛlɛ.” 
MAT.16.7	Ka a potuuribo da leɛ yeli ko taa, “Te naŋ ba taa boroboro la so ka o yeli a ŋaa.” 
MAT.16.8	Kyɛ a Yeezu naŋ da baŋ bonna ba naŋ yele la ka O yeli, “Yɛnee yelde-fẽẽ deme, bonso ka yɛ yele yɛ naŋ ba taa boroboro yɛlɛ? 
MAT.16.9	Yɛ naŋ ba baŋ a tɛgɛ be? Yɛ ba teɛre a boroboro anuu N naŋ da de ko a noba turi anuu, ane pɛre awola yɛ naŋ da wuo a boŋkpaa ka a pa? 
MAT.16.10	Bee a boroboro ayopoĩ N naŋ da de ko noba turi anaare, pɛre awola la ka yɛ da wuo? 
MAT.16.11	Bonso ka yɛ ba toɔ̃ baŋ ka boroboro yɛlɛnaane ka N yele? Yɛ gu yɛmenne a Faraziimine ane a Sadusiimine gagarre yɛlɛ!” 
MAT.16.12	Lɛ la ka ba pãã da baŋ ka a Yeezu da ba yeli ko ba ka ba baŋ ne a boroboro dããbelɛ yɛlɛ, kyɛ ba guuro bamenne velaa a yi a Faraziimine ane a Sadusiimine wuluu.
MAT.16.13	A Yeezu naŋ da wa te kpɛ Sezaareya Filipae teŋɛ paaloŋ, O da soore la a O potuuribo, “A noba yeli ka nembuo la a Nensaala Bie?” 
MAT.16.14	Ka ba yeli, “Ba mine yeli ka Gyɔɔn Bati la, ka ba mine ka fo waa la Elaagya, ka ba mine meŋ naŋ yeli ka fo waa la Gyɛremaaya, bee a Ŋmen-yelmanneba na kaŋ.” 
MAT.16.15	Ka a Yeezu leɛ soore ba, “Kyɛ yɛ meŋ yeli ka nembuo la ma?” 
MAT.16.16	Ka Saamon Piita yeli sɔge, “Fõõ la a Mɛzaaya,
MAT.16.17	Ka Yeezu yeli ko o, “Fo nyɛ la maaloo, Saamon, Gyona bidɔɔ! Bonso, eŋgane ane zẽẽ naane wuli fo a yeli ŋa tɛgɛ, kyɛ N Saa naŋ be tenvelaa poɔ la wuli fo. 
MAT.16.18	Maa yele korɔ fo, fõõ la Piita,
MAT.16.19	N na ko fo la a tenvelaa naaloŋ safobie, bonna zaa fo naŋ na leŋ a teŋɛzu kyɛ, ba na leŋ o la a tenvelaa poɔ, bonzaa meŋ fo naŋ na lori a teŋɛzu kyɛ ba na lori o la a tenvelaa poɔ.” 
MAT.16.20	A Yeezu pãã da kpãã la a potuuribo ka ba ta wa yele korɔ neɛzaa ka Ona la a Mɛzaaya.
MAT.16.21	A yi a lɛ saŋ gɛrɛ, Yeezu da piili yele la weliweli korɔ a O potuuribo, ka feroo la ka O gaa Gyɛruzɛlɛm, a te nyɛ dɔgɛɛ yaga a nembɛrɛ ane a Naaŋmen bagmaalkare ane a Naaŋmen bege wulwulibo nuuri poɔ, ka ba ko O, kyɛ a beri ata daare ka O leɛ-iri yi a kũũ poɔ. 
MAT.16.22	Lɛ la ka Piita boɔle a Yeezu tage yi ne a noba poɔ a te nyare O zu a yele, “Daana! Naaŋmen ta sage ka a e a lɛ. Ka a yeli ŋa daŋ ta pɔge fo zaa.” 
MAT.16.23	Ka a Yeezu leɛ yeli ko a Piita, “Tage yi be N zie, Setaana! Fo waa la begraa N zie, bonso, fo ba de fo teɛroŋ eŋ Naaŋmen boma eŋɛ, kyɛ fo de eŋ la nensaala boma eŋɛ.”
MAT.16.24	Lɛ la ka a Yeezu da yeli ko a O potuuribo, “Ka neɛzaa wa boɔrɔ ka o tuuro ma, o daŋ zagre o meŋɛ yɛlɛ bare, kyɛ de o dagaraa tuo tuuro ne ma. 
MAT.16.25	Bonso, banaŋ zaa naŋ boɔrɔ ka ba faa ba nyɔvoɛ na wɛ la. Kyɛ banaŋ zaa meŋ naŋ sage ka ba kɔŋ ba nyɔvoɛ N zuiŋ, ba na nyɛ la ba nyɔvoɛ. 
MAT.16.26	Boŋ tɔnɔ ka ba na nyɛ ka ba naŋ so a tendaa zaa kyɛ ba taa nyɔvore? Bee boŋ ka ba na toɔ̃ de tɛgɛ ne ba nyɔvoɛ?”
MAT.16.27	“A Nensaala Bie ne O malekere na wa la a O Saa veɛloŋ poɔ. A pãã wa ko neɛzaa san-yɔɔ a seŋ lɛ o naŋ toŋ. 
MAT.16.28	Yelmeŋɛ ka N yele korɔ yɛ, yɛ mine be la kyɛ a naŋ koŋ kpi sɛre, kyɛ nyɛ a Nensaala Bie ka O waana ne O naaloŋ.”
MAT.17.1	A beri ayoɔbo puoriŋ, Yeezu da taa la Piita, Gyimisi ane o yɔɔ Gyɔɔn, a do ne taŋ wogi kaŋ zu ba yoŋ tɛgɛ. 
MAT.17.2	A Yeezu da kyilli la O meŋɛ ba niŋesogɔ, ka O niŋe nyegrɛ aŋa ŋmenaa, kyɛ ka O bonsuuri pɛle a zaa parepare lɛ. 
MAT.17.3	Tɔntɔbaalɛ, ka Moozul ane Elaagya deɛ daa sãã, ka ba ne O yele yɛlɛ. 
MAT.17.4	Lɛ la ka Piita yeli ko a Yeezu, “Daana, a soma la ka te be a kyɛ. Ka fõõ wa boɔrɔ, N na ti la segre ata, ka fo so kaŋ, ka Moozul so kaŋ, ka Elaagya meŋ so kaŋ.” 
MAT.17.5	Piita naŋ da naŋ yele a yɛlɛ, a daadaalɛ la ka zunzug-pelaa deɛ wa pilli pɔge ba, kyɛ ka kɔkɔre yele yɛlɛ a zunzugri poɔ, “A N Bidɔɔ la a ŋa, N Poyɛŋ Bie; N poɔ pɛle ne O la; yɛ kyɛllɛ O yɛlɛ!” 
MAT.17.6	A potuuribo naŋ da wa woŋ a yɛlɛ ama, dabeɛ̃ da kpɛ ba la yaga, ka ba le vɔgle teŋɛ. 
MAT.17.7	Ka a Yeezu wa seene ba, a yele, “Yɛ iri, yɛ ta zoro dabeɛ̃.” 
MAT.17.8	Ba naŋ da wa gbole kaa, ba ba la nyɛ neɛzaa ka a Yeezu yoŋ naane.
MAT.17.9	Ba naŋ da wa yi a taŋzu sigre, a Yeezu da kpãã ba la, “Yɛ ta wa manna a nyaabo ŋa yɛ naŋ nyɛ korɔ neɛzaa, kyɛ te ta lɛ saŋ a Nensaala Bie naŋ na leɛ-iri yi a kũũ poɔ.” 
MAT.17.10	Ka a potuuribo soore O, “Ka boŋ pãã la so ka a Naaŋmen bege wulwulibo yeli ka feroo la ka Elaagya daŋ de weɛ wa sɛre?” 
MAT.17.11	Ka O leɛ yeli, “Elaagya sereŋ waana la, a na wa leɛ maale boma zaa eŋ ka a waa lɛ a naŋ seŋ ka a waa. 
MAT.17.12	Kyɛ N yele korɔ yɛ la ka a Elaagya daŋ de la weɛ wa, kyɛ ka a noba ba baŋ o, a e o lɛ ba naŋ boɔrɔ. A lɛ meŋ la ka a Nensaala Bie na nyɛ dɔgɛɛ a ba nuuriŋ.” 
MAT.17.13	Lɛ la ka a potuuribo pãã da baŋ ka Gyɔɔn Bati yɛlɛ la ka O da yele korɔ ba.
MAT.17.14	Ba naŋ da wa ta a neŋyaga zie, dɔɔ kaŋ da wa la a Yeezu zie, a wa le gbi dumo O niŋesogɔ, 
MAT.17.15	kyɛ yeli, “Daana, zo n bidɔɔ nembaaloŋ, o lere la kunkunni, a nyɛrɛ woore yaga. Gbɛɛ yaga ka a naŋ wa iri o, a maŋ zeɛ o la lɔɔ eŋ vũũ bee koɔ̃ poɔ. 
MAT.17.16	N taa o la wa ko a fo potuuribo, kyɛ ba ba toɔ̃ saŋ o.” 
MAT.17.17	Ka a Yeezu leɛ yeli, “Yɛnee noba naŋ ba taa yeldeebo, ane noba naŋ tuli a ba derɛ Naaŋmen yɛlɛ. N na be la yɛ zie kɔɔre seŋ wola? N na di la kannyiri ne yɛ te ta boŋ saŋ? Yɛ taa a bie wa ko ma.” 
MAT.17.18	Ka a Yeezu tanne a sefaa, ka o da wa yi a bie eŋɛ kyɛ ka o nyɛ o sammo daadaalɛ. 
MAT.17.19	Lɛ la ka a potuuribo da wa soore a Yeezu ba yoŋ zie, “Bonso ka tenee da ba toɔ̃ digi a sefaa ka o yi a bie eŋɛ?” 
MAT.17.20	Ka O yeli ko ba, “A yɛ yeldeebo naŋ ba seŋ bon la so a lɛ. Yelmeŋɛ ka N yele korɔ yɛ, ka yɛnee taa yeldeebo ka o waa bile a seŋ tɔɔbiri, yɛ na toɔ̃ yeli ko la taŋ ŋa, ‘Sɛre yi a kyɛ a gaa kyɛ,’ ka o gaa. Yelzaa koŋ zuo yɛ faŋ.” 
MAT.17.21	[Kyɛ a sefaa ŋa tɔ koŋ baŋ yi, ka puoruu ane nɔleŋ naane.]
MAT.17.22	Ba naŋ da wa laŋna taa Galili poɔ, a Yeezu da yeli ko ba la, “Ba na de la a Nensaala Bie eŋ nensaalba nuuriŋ, 
MAT.17.23	ka ba ko O, kyɛ a beri ata daare O na leɛ-iri yi la a kũũ poɔ.” Ka ba poore da sãã yaga zaa.
MAT.17.24	Ba naŋ da wa ta Kapanum, a Naaŋmen die zuyɔɔ-derebɛ da wa la Piita zie, a wa soore o, “A yɛ Wulwullo ba maŋ yɔɔ a Naaŋmen die zuyɔɔ be?” 
MAT.17.25	Ka o yeli, “O maŋ yɔɔ la.” Kyɛ O naŋ da wa ta yiri, a Yeezu da daŋ soore la Piita a yɛlɛ, “Saamon, Wola ka fo teɛre? Aŋ mine zie la ka a teŋɛzu namine maŋ de zuyɔɔ? Bamenne biiri zie bee saama zie la?” 
MAT.17.26	A Piita naŋ da wa yeli, “Saama zie la,” ka a Yeezu yeli ko o, “Lɛ eŋ a ba fere ka a biiri yɔɔ wɛ.” 
MAT.17.27	Kyɛ ka te ta wa sãã ba poɔ zuiŋ, iri sigi a mane a te lɔɔ zompii, zoma na zaa fo naŋ wa daŋ nyɔge, ka fõõ wa yuo o noɔre fo na nyɛ la warbiri, iri wa ko ba, ka a e fõõ ne maa zuyɔɔ.
MAT.18.1	A saŋ na poɔ, a potuuribo da wa la Yeezu zie a wa soore O, “A tenvelaa
MAT.18.2	O da boɔle la bibile kaŋ, a e ka o are ba sogɔŋ, 
MAT.18.3	kyɛ ka O yeli, “Yelmeŋɛ ka N yele korɔ yɛ, ka yɛnee ba leɛ waa ŋa bibiiri, yɛ koŋ baŋ kpɛ a tenvelaa naaloŋ poɔ. 
MAT.18.4	Soba na zaa naŋ sigri o meŋɛ aŋa a bibile ŋa, la a neŋkpoŋ a tenvelaa naaloŋ poɔ. 
MAT.18.5	Soba na zaa naŋ de a bie ŋa tɔ saanoŋ N yuori zuiŋ, maa la ka o soba de saanoŋ.”
MAT.18.6	“Ka yɛ kanzaa yelfaare wa vɛŋ ka a bibiiri bama kanzaa naŋ sage de N yɛlɛ wa ŋmɛ gbɛre le, a da na seɛ la ka ba de neɛre kuuri leŋ o soba kɔkɔreŋ, a daa o lɔɔ eŋ mane poɔ ka o nyu koɔ̃ kpi. 
MAT.18.7	Andonɛɛ, yɛ yuori la we, a gbɛŋmɛ le boma zuiŋ! A ferɛɛ la ka gbɛŋmɛ leebu saŋ wa, kyɛ soba na zaa zie a naŋ na tu kyɛ wa yuori la we!”
MAT.18.8	“Ka fo nu bee fo gbɛre wa vɛŋ ka fo ŋmeɛrɛ gbɛɛ lere, kyɛ o ŋmaa lɔɔ bare! Ka fõõ taa nuyeni bee gbɛyeni kpɛ ne nyɔvore poɔ, a naŋ seɛ ka ba de fo zaa gbuli lɔɔ eŋ vũũ naŋ dire a ba kpiire poɔ. 
MAT.18.9	Ka fo nimiri wa vɛŋ ka fo ŋmeɛrɛ gbɛɛ lere, nyɔge o logi iri bare. A na seɛ la yaga ka fõõ taa nimi-yeni kpɛ ne nyɔvore poɔ a gaŋ ka fo taa nimie ayi te kpɛ ne dazugovũũ poɔ.”
MAT.18.10	“Yɛ gu yɛ menne velaa a ta wa gyegre a bibiiri bama kanzaa. N yele korɔ yɛ la, a bibiiri malekere maŋ nyɛrɛ la a N Saa naŋ be tenvelaa poɔ niŋe tegitegilɛ. 
MAT.18.11	[A Nensaala Bie waɛ la ka O faa banaŋ naŋ bɔre.] 
MAT.18.12	Wola ka yɛ teɛre? Ka pekyeenɛ taa peere kɔɔ ka kaŋ bɔre, o koŋ bare a lezaanaare ne pie ne awae na a tanne zu kyɛ gaa te bɔ a onaŋ naŋ bɔre be? 
MAT.18.13	Ka o naŋ wa gaa te bɔ nyɛ o, serɛzaa, maa yeli yɛ, o poɔ na pɛle la yaga ne o a gaŋ a lezaanaare ne pie ne awae na naŋ ba bɔre. 
MAT.18.14	Azuiŋ a ba e yɛ Saa naŋ be tenvelaa poɔ poboɔbo ka a bibiiri bama kanzaa na bɔre.”
MAT.18.15	“Ka a puoruu laŋne neɛ kanzaa wa e yeli kaŋ sãã fo poɔ, gaa ka fo ne o yoŋ te zeŋ ka fo wuli o fo posaanaa. Ka o naŋ wa sage saanaa, fo faa o la. 
MAT.18.16	Kyɛ ka o naŋ ba wa de a fo wuluu, bɔ neŋyeni, bee noba bayi poɔ fo eŋɛ. Ka noba bayi bee noba bata wa di danseɛ kyaare ne a fo yɛlɛ, lɛ ka a fo yɛlɛ na taa yelmeŋɛ. 
MAT.18.17	Ka o naŋ wa zagre ka o kyɛlle ba yɛlɛ, te yeli ko a puoruu laŋne deme. Ka o naŋ wa zagre ka o kyɛlle woŋ a puoruu laŋne deme yɛlɛ, yɛ de o ka o waa ŋa Nemboore-yuo bee zuyɔɔ-derɛ. 
MAT.18.18	Serɛzaa ka N yele korɔ yɛ, bonna zaa yɛ naŋ leŋ a teŋɛzu kyɛ, ba na leŋ o la a tenvelaa poɔ, kyɛ bonna zaa meŋ yɛ naŋ lori a teŋɛzu, ba na lori o la a tenvelaa poɔ. 
MAT.18.19	Laboreŋ, yelmeŋɛ ka N yele korɔ yɛ, ka yɛ bayi wa laŋ noɔre a sɔre bonzaa a teŋɛzu kyɛ, a N Saa naŋ be tenvelaa poɔ na e ko yɛ la. 
MAT.18.20	Bonso, zie na noba bayi bee noba bata naŋ lantaa N yuori eŋɛ, N be la ba sogɔŋ.”
MAT.18.21	Lɛ la ka Piita da wa soore O, “Daana, ka a puoruu laŋne neɛ kaŋ wa e ma yelfaa, gbɛre bowola ka N na di suuri ko o? Gbɛre boyopoi be?” 
MAT.18.22	Ka a Yeezu yeli ko o, “A ba e ka fo di suuri gbɛre boyopoi yoŋ, kyɛ maa yele korɔ fo, di suuri ko o gbɛre lezaata ne pie ane ayopoĩ, gbɛre boyopoi.”
MAT.18.23	“A ŋaa zuiŋ, a tenvelaa naaloŋ na baŋ de manne seŋ ŋa naa kaŋ naŋ da boɔrɔ ka o sɛgre o libi-yɛlɛ ne o gbaŋgbaare. 
MAT.18.24	O naŋ wa piili peɛrɛ ba, ba da taa la a gbaŋgbaa kaŋ naŋ di o warbie turi pie sane wa ne o zie; 
MAT.18.25	o naŋ da kontoɔ̃ yɔɔ a sane zuiŋ, a o daana da tere la noɔre ka ba koɔre a gbaŋgbaa a laŋne o pɔge ne o biiri ane o boma zaa a wa yɔɔ ne a sane. 
MAT.18.26	Lɛ la ka a gbaŋgbaa da le gbi dumo o niŋeŋ, a yele, ‘Di kannyiri ne ma, N na yɔɔ la a fo sane zaa.’ 
MAT.18.27	Kyɛ o naŋ da zo o nyonono zuiŋ, a gbaŋgbaa ŋa daana da bare la a sane ko o, kyɛ e ka o gɛrɛ. 
MAT.18.28	Kyɛ a gbaŋgbaa ŋa ne o zu naŋ da wa yi gɛrɛ la ka o te nyɛ o sandire kaŋ naŋ e o gbaŋgba-tɔ, a di o warbie kɔɔ sane. Ka o te nyɔge o, a feere o kɔkɔreŋ, a yele, ‘Yɔɔ a sane fo naŋ di.’ 
MAT.18.29	Lɛ la ka a o gbaŋgba-tɔ na da le gbi dumo a sɔre o, ‘Di kannyiri ko ma, N na yɔɔ fo la.’ 
MAT.18.30	Kyɛ ka o da zagre, kyɛ de o te lɔɔ eŋ nempagdie poɔ a na te ta saŋ na o naŋ na toɔ̃ yɔɔ a sane. 
MAT.18.31	A o gbaŋgba-taaba naŋ da wa nyɛ a lɛ, ba poore da sããɛ la yaga, ka ba gaa te yeli ko a ba daana yɛlɛ na zaa naŋ da e. 
MAT.18.32	Lɛ la ka a o daana boɔle o a yeli ko o, ‘Fõõ gbaŋgba-potuo soba ŋa! N da vɛŋ la n sane fo naŋ di ko fo, fo naŋ da sɔre ma zuiŋ. 
MAT.18.33	Fo meŋ da kontoɔ̃ zo a fo gbaŋgba-tɔ ŋa nyonono, aŋa N naŋ da zo a fo nyonono lɛ be?’ 
MAT.18.34	Kyɛ a o daana suuri iruu poɔ la ka o da de a gbaŋgbaa ŋa tere ka ba dɔgre o a te ta saŋ na o naŋ na toɔ̃ yɔɔ a sane zaa. 
MAT.18.35	A lɛ la ka N Saa naŋ be a tenvelaa poɔ meŋ na e ko yɛ kanzaa, ka yɛnee ba dire suuri korɔ yɛ yɔɔmine ane yɛ yɔɔpuuli ne yɛ sukyie zaa.”
MAT.19.1	A Yeezu naŋ da wa yeli a yɛlɛ ama baare, O da yi la a Galili teŋɛ a gaa te kpɛ Gyudiya paaloŋ, a te gaŋ a Gyɔɔdan do gaa. 
MAT.19.2	Nembeɛoŋ da yi tuuro o la, ka O da saŋ ba a be.
MAT.19.3	A Faraziimine da wa la O zie, kyɛ ba naŋ da boɔrɔ ka ba e O a nyɛ la, ka ba da soore O, “A tu la sori ka dɔɔ bare o pɔge yelzaa zuiŋ be?” 
MAT.19.4	Ka o yeli sɔge, “Yɛ mɔɔ ba kanne ka a soba na naŋ iri ba a piiluu saŋ, ‘iri ba la dɔɔ ne pɔge,’ 
MAT.19.5	kyɛ yeli, ‘A ŋaa zuiŋ, dɔɔ na bare la o saa ne o ma, kyɛ te laŋ ne o pɔge, ka ba bayi leɛ eŋgan-yeni.’? 
MAT.19.6	Azuiŋ ba ba la e noba bayi, ba e la eŋgan-yeni. A lɛ zuiŋ, bonna Naaŋmen naŋ wa lantaa, nensaala zaa ba taa sori ka o wɛle a taa.” 
MAT.19.7	Ka a Faraziimine la soore O, “Ka wola pãã la so ka Moozul da tere sori ka ka dɔɔ wa boɔrɔ ka o bare o pɔge, ka o ko o pɔg-bare gane kyɛ bare o?” 
MAT.19.8	Ka a Yeezu yeli ko ba, “A yɛ sukyie naŋ dare zuiŋ la so ka a Moozul da tere sori ka yɛ bara yɛ pɔgeba. Kyɛ a da ba waa lɛ a piiluu saŋ. 
MAT.19.9	Kyɛ maa yele korɔ yɛ, ka neɛzaa wa bare o pɔge, ka moɔrɔ zuiŋ naane, kyɛ la de pɔge yuo, o soba toŋ la moɔrɔ toma.”
MAT.19.10	Ka a O potuuribo yeli ko O, “Ka a naŋ waa ŋaa dɔɔ ne o pɔge zie, ka neɛ vɛŋ pɔge deebo a naŋ seɛ.” 
MAT.19.11	Ka O yeli ko ba, “Neɛzaa naane na baŋ sage a wuluu ŋa, ka banaŋ yoŋ Naaŋmen naŋ ko a wuluu ŋa deebo faŋ naane. 
MAT.19.12	A noba mine waa la nenvarre a yi ba dɔgebo saŋ, ka ba mine meŋ waa nenvarre ba nensaaltaaba naŋ vare, ka ba mine meŋ waa nenvarre a tenvelaa
MAT.19.13	Lɛ la ka noba da taa bibiiri waana ne a Yeezu zie ka O na de O nuuri pare ba zuri kyɛ puori ko ba. A O potuuribo da mii la a noba na naŋ da taa a bibiiri wa ne zu. 
MAT.19.14	Ka a Yeezu yeli, “Yɛ bare a bibiiri ka ba wa N zie, yɛ ta pigi ba sori; bonso, a bama taaba la so a tenvelaa naaloŋ.” 
MAT.19.15	Kyɛ da de O nuuri pare ba zuri, a kyɛ la tu O sori gɛrɛ.
MAT.19.16	Lɛ la ka neɛ kaŋ da wa a Yeezu zie a wa yeli, “Wulwullo, boŋ tonsoŋ la ka N na toŋ a taa nyɔvore naŋ ba taa baaroo?” 
MAT.19.17	Ka O yeli ko o, “Bonso ka fo soorɔ ma bon naŋ e soŋ yɛlɛ? Neŋyeni kaŋ yoŋ la bebe a e soŋ. Ka fõõ wa boɔrɔ ka fo kpɛ nyɔvore poɔ, tuuro a Naaŋmen nɔɛ.” 
MAT.19.18	Ka a pɔlbile soore O, “A Naaŋmen nɔɛ abobo?” Ka Yeezu yeli, “Ta ko neɛ, ta toŋ moɔrɔ toma, ta zuuro, ta dire danse-zirii; 
MAT.19.19	eŋnɛ fo saa ne fo ma, kyɛ nɔŋ fo tɔ seŋ fo naŋ nɔŋ fo meŋɛ lɛ.” 
MAT.19.20	Ka a pɔlbile yeli ko O, “N tu la a nɔɛ ama zaa; boŋ la kyɛre ka N na e?” 
MAT.19.21	Ka Yeezu yeli ko o, “Ka fõõ wa boɔrɔ ka fo maaleŋ e soŋ yaga, gaa te koɔre fo boma zaa a de a libie ko nembaalba, kyɛ wa tuuro ma, fo pãã na taa la bondaaboma tenvelaa poɔ.” 
MAT.19.22	A pɔlbile naŋ wa woŋ a yelbiri ŋa, o da leɛ gaa ne la posaanaa, bonso, o da taa la boma yaga.
MAT.19.23	Lɛ la ka a Yeezu da yeli ko O potuuribo, “Yelmeŋɛ ka N yele korɔ yɛ, a na waa la tuo yaga ko bondaana ka o kpɛ a tenvelaa naaloŋ poɔ. 
MAT.19.24	Ka N la yeli ko yɛ: A e la mɔlɔ ka bontaŋ tu fumini
MAT.19.25	A potuuribo naŋ da woŋ a yɛlɛ ama, ba nɔɛ da maaɛ la yaga, ka ba yeli, “Ka lɛ, aŋ la na baŋ nyɛ faabo?” 
MAT.19.26	Ka Yeezu leɛ kaa ba kyɛ yeli, “Nensaala eŋ zie a yɛlɛ ama waa la kpeɛŋaa, kyɛ Naaŋmen zie yelzaa na baŋ nyɛ la eebo.”
MAT.19.27	Lɛ la ka Piita leɛ yeli sɔge, “Nyɛ, te bare la bonzaa kyɛ wa tuuro fo. Boŋ ka te na nyɛ?” 
MAT.19.28	Ka Yeezu yeli ko ba, “Yelmeŋɛ ka N yele korɔ yɛ, a saŋ na a boma zaa naŋ na leɛ e paala, ka a Nensaala Bie zeŋ o puubu nakogi zu, yɛ meŋ na zeŋ la nakogri pie ne ayi zu a dire a Izerayɛl boorɔ pie ne bayi na sɛrɛɛ. 
MAT.19.29	Kyɛ neɛzaa naŋ bare o yie, bee o yɔɔmine, bee o yɔɔpuuli, bee o saa, bee o ma, bee bibiiri, bee wɛre, N yuori zuiŋ, a soba na nyɛ a la a dɔgle gbɛɛ kɔɔ kyɛ la nyɛ nyɔvore naŋ ba taa baaroo meŋ poɔ. 
MAT.19.30	Kyɛ noba yaga naŋ de weɛ na leɛ la puori deme, kyɛ ka a puori deme leɛ danweɛ deme.”
MAT.20.1	“A tenvelaa
MAT.20.2	O ne ba naŋ da wa sage lɛ tontonema naŋ maŋ toŋ kyɛ de, o da taa ba la gaa ne a o weɛ poɔ. 
MAT.20.3	O naŋ da wa leɛ yi gbelli awae saŋ, o da te nyɛ la ba mine ka ba are a daa poɔ weɛlɛ, 
MAT.20.4	ka o yeli ko ba, ‘Yɛ meŋ gaa te toŋ a n weɛ poɔ, n na yɔɔ yɛ la bon naŋ seŋ ka n yɔɔ yɛ.’ Lɛ la ka ba gaa. 
MAT.20.5	O naŋ da la yi ŋmentantuo saŋ, ane gbelli ata saŋ, o da e la a lɛ ne o zu. 
MAT.20.6	Kyɛ aŋa zimaane gbelli anuu saŋ, o da yi te nyɛ la ba mine ka ba are; ka o soore ba, ‘Bonso ka yɛ are a kyɛ a zenɛ zaa weɛlɛ?’ 
MAT.20.7	Ka ba yeli ko o, ‘Neɛzaa ba de te ka o ko te toma.’ Ka o yeli ko ba, ‘Yɛ meŋ gaa a n dããteere weɛ.’ 
MAT.20.8	Zie naŋ da wa maa, a weɛ soba da yeli ko la a o weɛ kaara, ‘Boɔle a tontonema, a ko ba ba san-yɔɔ. Daŋ yɔɔ a puori deme a te tɔ a danweɛ deme.’ 
MAT.20.9	A banaŋ naŋ da gaa a weɛ aŋa a zimaane gbelli anuu saŋ, ba kanzaa da de la bebi-gbuli san-yɔɔ. 
MAT.20.10	A danweɛ deme naŋ da wa, ba da teɛre ka ba na de gaŋ la lɛ, kyɛ ba kanzaa meŋ da de la a bebi-gbuli san-yɔɔ. 
MAT.20.11	Ba naŋ de a lɛ, ba da ŋmoonɔ la yɛlɛ ne a weɛ daana, 
MAT.20.12	a yele, ‘A puori deme bama toŋ la gogo yeni yoŋ, kyɛ ka fo yɔɔ te zaa seŋ taa, tenee naŋ woŋ tuo a bebi-gbuli zaa, ka ŋmenaa tɔ te yaga.’ 
MAT.20.13	Ka a weɛ soba leɛ soore ba kaŋ, ‘N ba, N ba erɛ fo saanaa zaa wɛ. Maa ne fo naane laŋ yeli biŋ ka fo na de la bebi-gbuli san-yɔɔ kyɛ ka n taa fo gaa ne a n weɛ poɔ be? 
MAT.20.14	De a fo san-yɔɔ gɛrɛ ne; maa la boɔrɔ ka n yɔɔ a puori deme bama a seŋ fo. 
MAT.20.15	N ba taa sori ka N e lɛ n naŋ boɔrɔ ne n boma be? Bee fo erɛ la nyuuri ne N naŋ erɛ velaa zuiŋ be?’ 
MAT.20.16	Azuiŋ a puori deme na de la weɛ, kyɛ ka a danweɛ deme meŋ leɛ be puori.”
MAT.20.17	A Yeezu naŋ da wa duoro gɛrɛ Gyɛruzɛlɛm, O da taa la a O potuuribo pie ne bayi gyɛŋ yi ne ba yoŋ zie, a te yeli ko ba a sori poɔ: 
MAT.20.18	“Yɛ nyɛ, te duoro gɛrɛ la Gyɛruzɛlɛm, ka ba na te de a Nensaala Bie eŋ a Naaŋmen bagmaalkare ane a Naaŋmen bege wulwulibo nuuriŋ, ka ba di O sɛrɛɛ a yeli ka O seŋ ne la kũũ, 
MAT.20.19	kyɛ pãã de O ko a Nemboore-yobo
MAT.20.20	Lɛ la ka a Zɛbɛdii biiri ma da wa a Yeezu zie ane o bidɔbɔ, a wa gbi dumo O niŋeŋ kyɛ sɔre yelboɔraa kaŋ O zie. 
MAT.20.21	Ka a Yeezu soore o, “Boŋ la ka fo boɔrɔ?” Ka o yeli ko O, “Sage ka N biiri bama bayi kaŋ zeŋ fo nuduluŋ seŋ ka kaŋ meŋ zeŋ fo nugɔɔ seŋ a fo naaloŋ poɔ.” 
MAT.20.22	Ka a Yeezu yeli sɔge, “Yɛ ba baŋ bonna yɛ naŋ sɔrɔ. Yɛ na toɔ̃ nyu la a zuŋmanekoɔ̃ ŋa N naŋ waana ka N nyu?” Ka ba yeli ko O, “Te na toɔ̃ la.” 
MAT.20.23	Ka O yeli ko ba, “Yɛ sereŋ na nyu la a N zuŋmanekoɔ̃, kyɛ maa naane so ka N iri a banaŋ naŋ na zeŋ N duluŋ seŋ bee N gɔɔ seŋ. A e la a banaŋ zuiŋ N Saa naŋ nare a ziiri ama bare soobo.”
MAT.20.24	A potuuribo pie na naŋ da wa woŋ a lɛ, ba suuri da iri ne la a yɔɔmine bayi na. 
MAT.20.25	Kyɛ a Yeezu da boɔle la ba zaa lantaa a yeli ko ba, “Yɛ baŋ ka a Nemboore-yobo nembɛrɛ maŋ dire la kponnuŋ a ba noba zu, kyɛ ka ba zubɛrɛ dire kpeɛ̃õ ba noba meŋ zu. 
MAT.20.26	Kyɛ a ba seŋ ka a waa lɛ yɛ zie; ka yɛ kanzaa wa boɔrɔ ka o leɛ neŋkpoŋ yɛ poɔ, see ka o leɛ yɛ zaa tontonɔ, 
MAT.20.27	kyɛ soba na zaa meŋ naŋ boɔrɔ ka o de weɛ yɛ poɔ, seŋ ka o e yɛ poɔ gbaŋgbaa; 
MAT.20.28	a ŋa lɛ a Nensaala Bie naŋ ba wa ka noba toŋ ko O, kyɛ O waɛ la ka O toŋ ko noba; a kyɛ de O nyɔvore yɔɔ de ne neŋyaga.”
MAT.20.29	Ba naŋ da wa yire Gyɛreko poɔ, nembeɛoŋ da tuuro O la. 
MAT.20.30	Zɔnne mine bayi da zeŋ la a sori noɔreŋ. Ba naŋ da wa woŋ ka Yeezu la wa tɔlɔ, ba da ŋmɛ la kpɛlle a yele, “Daana, Davil Bidɔɔ, zo te nembaaloŋ!” 
MAT.20.31	Ka a noba da tanne ba ka ba pɔge ba nɔɛ a bare gɔmɔ. Kyɛ lɛ eŋ ka ba pãã da la maaleŋ kyeerɛ yaga zaa a yele, “Zo te nembaaloŋ, Daana, Davil Bidɔɔ!” 
MAT.20.32	Ka a Yeezu leɛ are zomm kyɛ boɔle ba, a yele, “Boŋ ka yɛ boɔrɔ ka N e ko yɛ?” 
MAT.20.33	Ka ba yeli ko O, “Daana, e ka te nimie yuori.” 
MAT.20.34	Ba nembaaloŋ naŋ da kpɛ a Yeezu zuiŋ, O da de la O nu te seene ne a ba nimie. A daadaalɛ ka ba deɛ nyɛrɛ a tuuro a Yeezu gɛrɛ.
MAT.21.1	Ba naŋ da wa te peɛle Gyɛruzɛlɛm, kyɛ ta Bɛtefage naŋ be a Oliva Taŋ seɛ, Yeezu da toŋ la a O potuuribo bayi, 
MAT.21.2	a yeli ko ba, “Yɛ gaa a tembile na naŋ be yɛ niŋesogɔ, tɔntɔbaalɛ yɛ na nyɛ la boŋɔ kaŋ ane o bile naŋ leŋ are, yɛ lori a taa wa ko ma. 
MAT.21.3	Ka neɛzaa wa soorɔ yɛ, yɛ deɛ yeli ŋaa, ‘A Daana la boɔrɔ a.’ A soba na bare a la ka yɛ taa wa ko ma wieouŋ lɛ.” 
MAT.21.4	A ŋaa da eɛɛ la ka a na tu lɛ a Ŋmen-yelmanna naŋ da yeli:
MAT.21.5	“Yeli ko a Zaayɔn pɔgeyaa,
MAT.21.5	Nyɛ, a fo naa waana la fo zie,
MAT.21.5	a sigri O meŋɛ, a zɔŋ boŋɔ,
MAT.21.5	ane boŋlee, ka a ma waa boŋ-nyaŋaa.”
MAT.21.6	A potuuribo da gaa te e la lɛ a Yeezu naŋ da yeli ko ba. 
MAT.21.7	Ba da taa la a boŋ-ma ane o bile wa ne, a wa yɛre ba bonsuuri pare a zu, ka O zɔŋ. 
MAT.21.8	Nembeɛoŋ da yɛre la ba bonsuuri a sori zu, ka ba mine ŋmaara teere ulbili a yɛre a sori zu. 
MAT.21.9	A nembeɛoŋ naŋ da de weɛ ane banaŋ naŋ da be puori da kyaara la yaga zaa a yele:
MAT.21.9	“Hozaana
MAT.21.9	Soba na naŋ waana a Daana yuori eŋɛ nyɛ la maaloo!
MAT.21.9	Ka Naaŋmen naŋ be sazu tɔɔre zaa nyɛ puubu!”
MAT.21.10	A Yeezu naŋ da wa kpɛ a Gyɛruzɛlɛm, buriburi da kpɛ la a teŋkpoŋ deme zaa, ka ba soorɔ, “Nembuo la a ŋa?” 
MAT.21.11	Ka a nembeɛoŋ da yele, “Yeezu a Ŋmen-yelmanna naŋ yi Naazɛrɛ naŋ be a Galili paaloŋ poɔ la.”
MAT.21.12	Lɛ la ka a Yeezu da kpɛ a Naaŋmen die a te digi banaŋ zaa naŋ da dire daa yi ne a Naaŋmen die poɔ, kyɛ nyɔge a libi-tɛgrebɛ tabolɔ willi kyigi, kyɛ teɛ a banaŋ naŋ koɔrɔ naŋmama kogri lɔɔ. 
MAT.21.13	O da yeli ko ba la, “Ba sɛgɛɛ la:
MAT.21.13	‘Ba na boɔlɔ la N yiri puoruu yiri’;
MAT.21.13	kyɛ ka yɛ e ka o leɛ nannyig-kpeɛne sɔgloozie.”
MAT.21.14	A zɔnne ane gbɛrɛɛ da wa la O zie a Naaŋmen die poɔ, ka O da saŋ ba. 
MAT.21.15	Kyɛ a Naaŋmen bagmaalkare ane a Naaŋmen bege wulwulibo naŋ da wa nyɛ a toŋkpeɛne a Yeezu naŋ toŋ, kyɛ woŋ a bibiiri naŋ kyaara a Naaŋmen die poɔ, “Hozaana, a Davil Bidɔɔ”, ba suuri da iree la, 
MAT.21.16	ka ba yeli ko O, “Fo woŋ la lɛ ba naŋ yele?” Ka a Yeezu yeli sɔge ba, “Õõ, yɛ daŋ ba sɔre a yelbiri a ŋmen gane poɔ,
MAT.21.16	‘Bibiiri ane bi-ɛnne nɔɛ poɔ la ka
MAT.21.16	fo nare fo meŋɛ dannoo’?”
MAT.21.17	O da bare ba la, kyɛ yi a teŋkpoŋ poɔ a gaa Bɛtani te gaŋ a be ka zie nyaa.
MAT.21.18	A baguo saŋ O naŋ da leɛ gɛrɛ a Gyɛruzɛlɛm teŋkpoŋ, kɔŋ da kpɛ O la. 
MAT.21.19	O naŋ da wa nyɛ kaŋkanteɛ ka o are a sori noɔreŋ, O da gaa la a teɛ pare kyɛ O da ba nyɛ wɔne zaa ka vaare yoŋ naane. Lɛ la ka O yeli ko a teɛ, “Fo daŋ koŋ la wɔŋ wɔne zaa!” Ka a kaŋkanteɛ deɛ ko o zaa daadaalɛ. 
MAT.21.20	A potuuribo naŋ da nyɛ a lɛ, nɔmaa da kpɛ ba la, ka ba yele, “Wola ka a kaŋkanteɛ deɛ ko wieouŋ lɛ?” 
MAT.21.21	Ka a Yeezu yeli sɔge ba, “Yelmeŋɛ ka N yele korɔ yɛ, ka yɛnee taa yeldeebo a ba bonnɔ, a ŋaa N naŋ e a kaŋkanteɛ yoŋ naane ka yɛ na toɔ̃ e, kyɛ ka yɛnee wa yeli ko a taŋ ŋa, ‘Iri gaa le mane koɔ̃ poɔ, a na e la a lɛ’. 
MAT.21.22	Bonna zaa yɛ naŋ puoro sɔrɔ ne yeldeebo, yɛ na nyɛ la.”
MAT.21.23	A Yeezu naŋ da kpɛ a Naaŋmen die, a wullo a noba, a Naaŋmen bagmaalkare ane a noba nembɛrɛ da wa la O zie a wa soore O, “Yeŋ ka fo nyɛ a kpeɛ̃õ ŋa a tonɔ ne a toma ama? Nembuo la ko fo a kpeɛ̃õ ŋa?” 
MAT.21.24	Ka a Yeezu yeli ko ba, “N meŋ na soore yɛ la soorebi-yenaa; ka yɛnee wa iri a noɔre ko ma, N meŋ pãã na yeli ko yɛ la zie na N naŋ nyɛ a kpeɛ̃õ tonɔ ne a toma ama. 
MAT.21.25	A Gyɔɔn suobu da yi la Naaŋmen zie bee nensaalba zie?” Ka ba da ŋmeɛrɛ nɔkpeɛne ne taa a yele, “Ka tenee yeli, ‘Naaŋmen zie la,’ O na soore te la, ‘Boŋ pãã so ka yɛ da ba sage de a Gyɔɔn yɛlɛ?’ 
MAT.21.26	Kyɛ ka tenee yeli, ‘Nensaalba zie la,’ te zoro la a noba dabeɛ̃, bonso, ba zaa sage deɛ la ka Gyɔɔn waa la Ŋmen-yelmanna.” 
MAT.21.27	Lɛ la ka ba yeli sɔge a Yeezu, “Te ba baŋ.” Ka a Yeezu meŋ yeli ko ba, “Ka lɛ N meŋ koŋ yeli ko yɛ zie na N naŋ nyɛ a kpeɛ̃õ tonɔ ne a toma ama.”
MAT.21.28	“Wola ka yɛ teɛre? Dɔɔ kaŋ la da taa bidɔbɔ bayi; a da te yeli ko a bidɔɔ kpoŋ soba, ‘N bie, gaa a weɛ zenɛ te kɔ.’ 
MAT.21.29	Ka a bie yeli ko o, ‘N koŋ gaa’; kyɛ a lɛ puoriŋ ka o leɛ o teɛroŋ a gaa a weɛ. 
MAT.21.30	A saa da gaa la a bayi soba zie a te yeli a lɛ ne o zu; ka o yeli sɔge, ‘N na gaa la’; kyɛ da ba gaa. 
MAT.21.31	A ba bayi poɔ, buo soba la da e lɛ o saa naŋ boɔrɔ?” Ka ba yeli, “A dɛndɛŋ soba na.” Ka Yeezu yeli ko ba, “Yelmeŋɛ ka N yele korɔ yɛ, a zuyɔɔ-derebɛ ane a gyɛnterre daŋna yɛ la kpeɛrɛ a Naaŋmen naaloŋ poɔ. 
MAT.21.32	A Gyɔɔn da wa la yɛ zie, a wa wullo yɛ a mennoŋ sori, kyɛ ka yɛ ba sage de o yɛlɛ, kyɛ ka a zuyɔɔ-derebɛ ane a gyɛnterre sage de o yɛlɛ. Haali yɛ naŋ nyɛ a ama zaa kyɛ yɛ ba leɛ yɛ teɛroŋ a de o yɛlɛ.”
MAT.21.33	“Yɛ la kyɛlle woŋ a sekpɔgre kaŋ. Dɔɔ kaŋ la da bebe a taa weɛ, a sɛle dããteere o poɔ, a mele o zaa gyeere, kyɛ mɛ dãã maaloo zie a weɛ poɔ, a mɛ guguribo zemmo zie a be. A pãã da de a weɛ ko noba mine ka ba kaara kyɛ ka o yɔ gaa paaloŋ yuo. 
MAT.21.34	A tewɔmɔ pɔroo saŋ naŋ wa ta, o da toŋ la o gbaŋgbaare ka ba gaa a wɛkaareba zie ka ba tere a o weɛ boma ka ba wa ko o. 
MAT.21.35	Kyɛ a wɛkaareba da nyɔge la a gbaŋgbaare, a ŋmɛ kaŋ, a ko kaŋ, kyɛ za a kaŋ ne kubo. 
MAT.21.36	Ka o laboreŋ toŋ a gbaŋgbaare mine ka ba gaŋ a dɛndɛŋ deme na, ka ba te e ba meŋ a lɛ ne o zu. 
MAT.21.37	A baaraa zaa, o da toŋ la o meŋɛ bidɔɔ ba zie a yele, ‘Ba na ko la a n bidɔɔ gyeremɛ.’ 
MAT.21.38	Kyɛ a wɛkaareba naŋ da wa nyɛ a bidɔɔ la ka ba da yeli ko taa, ‘A gbandire la ŋa; yɛ wa ka te ko o kyɛ de a o gbandiruŋ
MAT.21.39	Lɛ la ka ba da nyɔge o tage yi ne a weɛ poɔ a te ko. 
MAT.21.40	Ka a weɛ daana wa leɛ wa, boŋ ka o na e a wɛkaareba bama?” 
MAT.21.41	Ka ba yeli ko O, “O na e la ka ba ko a nenfaare bama nembaalkoobo kyɛ ka o la de a weɛ ko neŋyobo naŋ na ko o a weɛ boma a deebo saŋ.”
MAT.21.42	Ka a Yeezu yeli ko ba, “Yɛ mɔɔ daŋ ba sɔre a gansoŋ poɔ nyɛ be:
MAT.21.42	‘A kuuri na a mɛmeɛrebɛ naŋ zagre bare
MAT.21.42	la leɛ a yiri pare kuuri,
MAT.21.42	a Daana tontonne la,
MAT.21.42	a e la nɔmaa ko te.’
MAT.21.43	Azuiŋ N yele korɔ yɛ la: Ba na de la a tenvelaa
MAT.21.44	A soba na naŋ na le a kuuri ŋa zu na kɔɔre la puropuro; kyɛ neɛ na meŋ zaa zu a kuuri naŋ na le na ŋmore la.”
MAT.21.45	A Naaŋmen bagmaalkare ane a Faraziimine naŋ da wa woŋ a O sekpɔgre ŋa, ba da baŋɛɛ la ka bana la ka O da yeli kyaare ne. 
MAT.21.46	Ba da boɔrɔ la ka ba nyɔge o, kyɛ da zoro a nembeɛoŋ dabeɛ̃, bonso, ba zaa da sage ka O waa la Ŋmen-yelmanna.
MAT.22.1	A Yeezu da la maaleŋ lɔɔ la sekpɔgɔ a ko ba, a yele: 
MAT.22.2	“A tenvelaa
MAT.22.3	O da toŋ la o gbaŋgbaare ka ba te boɔle a banaŋ ba naŋ tomboɔle ka ba wa a pɔgebeɛle tigri. Kyɛ ka ba da zagre ka ba wa. 
MAT.22.4	Ka a naa laboreŋ toŋ o gbaŋgbaare mine, a yele, ‘Yɛ gaa te yeli ko a noba na te naŋ tomboɔle na, ka N nare la n bondirii baare. N ko la n naadɛɛ ane n naabilkããne, ka a yɛlɛ zaa nare baare; ba wa a pɔgebeɛle tigri.’ 
MAT.22.5	Kyɛ ka a noba ba de a naa yɛlɛ ne nimizeɛ kyɛ da te gɛrɛ, ka kaŋ te gɛrɛ o weɛ, ka kaŋ meŋ gaa o yɛroŋ zie, 
MAT.22.6	kyɛ ka ba kyɛlɛɛ na nyɔge a naa gbaŋgbaare a dɔgre, kyɛ ko ba. 
MAT.22.7	A naa suuri da iree la yaga, ka o toŋ o sogyɛre ka ba te ko a neŋkooreba na, kyɛ nyege ba teŋkpoŋ. 
MAT.22.8	Lɛ la ka o pãã yeli ko a o gbaŋgbaare, ‘A pɔgebeɛle tigri eŋ nare baarɛɛ la, kyɛ a noba te naŋ tomboɔle ba seŋ ne a diibu. 
MAT.22.9	Azuiŋ yɛ yi gaa a sobɛrɛ zu, a te boɔle neɛzaa yɛ naŋ nyɛ ka ba wa a pɔgebeɛle tigri.’ 
MAT.22.10	A gbaŋgbaare bama da yi gaa la a sobɛrɛ zu a te boɔle neɛzaa ba naŋ da nyɛ, nemmenne ane nenfaare zaa, ka a tigri die da pa ne saama.”
MAT.22.11	“Kyɛ a naa naŋ da wa kpɛ a die ka o nyɛ a saama, o da nyɛ la dɔɔ kaŋ a be ka o ba su a pɔgde tigri kparoo, 
MAT.22.12	ka o soore o, ‘N ba, wola ka fo e kpɛ a kyɛ, kyɛ ba su a pɔgde tigri kparoo?’ Ka a dɔɔ ba taa yelzaa na yeli. 
MAT.22.13	Lɛ la ka a naa yeli ko a tontonema, ‘Yɛ leŋ o nuuri ane o gbɛɛ, a zɛle o lɔɔ eŋ yeŋ lige poɔ, zie na konni ane nyemɛ nyeroo naŋ na be.’ 
MAT.22.14	Bonso ba boɔle la neŋyaga, kyɛ kaa-iri nembelaa.”
MAT.22.15	Lɛ la ka a Faraziimine da gaa lantaa a bo kyaare ne lɛ ba naŋ na tu a bɛre nyɔge a Yeezu O yelyelii poɔ. 
MAT.22.16	Azuiŋ, ba da toŋ la ba potuuribo ane Hɛrɔde noba mine a Yeezu zie a yele, “Wulwullo, te baŋ ka fo waa la nemmeŋɛ, a wullo a Naaŋmen sori ne yelmeŋɛ, a ba zoro neɛ kanzaa bonso, fo ba ogro. 
MAT.22.17	Pãã yeli ko te lɛ fo naŋ teɛre. A tu la sori ka te yɔɔrɔ te zuyɔɔ korɔ a Naa Siiza bee a ba seŋ?” 
MAT.22.18	Kyɛ a Yeezu naŋ da baŋ a ba teɛroŋ faa yɛlɛ la ka O da yeli, “Bonso ka yɛ boɔrɔ ka yɛ e ma nyɛ, yɛnee bampuori-kombampoɔ mine? 
MAT.22.19	Yɛ wuli ma a warbiri yɛ naŋ maŋ de yɔɔ ne a zuyɔɔ.” Ka a noba da de ko O. 
MAT.22.20	Lɛ la ka O soore ba, “Nembuo zu ne o yuori la be a warbiri eŋɛ?” 
MAT.22.21	Ka ba yeli sɔge, “A Naa Siiza la.” Ka a Yeezu pãã yeli ko ba, “Yɛ de boma naŋ e a Naa Siiza soobo a ko a Naa Siiza, kyɛ de boma naŋ e Naaŋmen soobo meŋ ko Naaŋmen.” 
MAT.22.22	Ba naŋ da wa woŋ a ŋaa ba nɔɛ da maaɛ la, ka ba bare O kyɛ te gɛrɛ.
MAT.22.23	A bebiri na zaa daare, a Sadusiimine da wa la a Yeezu zie, a wa yele ka kuuni poɔ leɛ-iruu kyebe; a da soore O soorebiri, a yele: 
MAT.22.24	“Wulwullo, Moozul da yelee la, ‘Ka dɔɔ ba dɔge bie ne o pɔge kyɛ kpi, a o yɔɔ na de la a pɔgekoɔre dɔge ne biiri ko a o yɔɔ.’ 
MAT.22.25	Yɔɔmine bayopoi da be la te poɔ, ka a ba kpoŋ soba da de pɔge a ba taa bie kyɛ kpi, a kyɛ bare a pɔgekoɔre ko o yɔɔ. 
MAT.22.26	Ka a bayi soba da de a pɔgekoɔre, a meŋ da ba dɔge bie ne o kyɛ kpi; ka a e a lɛ a bata soba meŋ zie, a te ta a bayopoi soba. 
MAT.22.27	A baaraa zaa, a pɔge meŋ da kpie la. 
MAT.22.28	A kuuni leɛ-iruu poɔ, a ba buo soba pɔge na la a pɔge ŋa? Ba zaa naŋ pãã da de o.”
MAT.22.29	Ka a Yeezu yeli sɔge ba, “Yɛ tulee la, bonso, yɛ ba baŋ a ŋmen gane yelbie, bee a baŋ a Naaŋmen kpeɛ̃õ naŋ seŋ lɛ. 
MAT.22.30	Bonso a kuuni leɛ-iruu poɔ, serkuli ane pɔgde koŋ kyebe, a noba na waa ŋa malekere naŋ be tenvelaa poɔ. 
MAT.22.31	A kyaare ne a kuuni poɔ leɛ-iruu yɛlɛ, yɛ ba sɔre a yeli na Naaŋmen naŋ yeli ko yɛ be? 
MAT.22.32	‘Maa la a Aboraham Naaŋmen, a Aziki Naaŋmen, ane a Gyekɔb Naaŋmen’? O ba e kuuni Naaŋmen, O waa la voba Naaŋmen.” 
MAT.22.33	A nembeɛoŋ naŋ da woŋ a O wuluu, nɔmaa da kpɛ ba la yaga.
MAT.22.34	A Faraziimine naŋ da woŋ ka Yeezu eɛɛ la ka a Sadusiimine nɔɛ da kpɛ kpore, ba da laŋ la taa, 
MAT.22.35	ka ba kaŋ naŋ waa bege baŋna
MAT.22.36	“Wulwullo, a noɔre buo la e kpoŋ a Naaŋmen begɛ poɔ?” 
MAT.22.37	Ka O yeli ko o, “ ‘Nɔŋ a Daana fo Naaŋmen ne fo poɔ zaa, ane fo seɛ zaa, ane fo yɛŋ zaa.’ 
MAT.22.38	A ŋa la a nɔɛ zaa poɔ nɔkpoŋ, kyɛ la waa a dɛndɛŋ soba. 
MAT.22.39	A ayi soba meŋ waa ŋa a dɛndɛŋ soba, ‘Nɔŋ fo tɔ a seŋ fo meŋɛ.’ 
MAT.22.40	A nɔɛ ama ayi zu la ka a Naaŋmen begɛ zaa ane a Ŋmen-yelmanneba wuluu dɔgle.”
MAT.22.41	A Faraziimine naŋ da wa lantaa, a Yeezu da soore ba la soorebiri ŋa: 
MAT.22.42	“Wola ka yɛ teɛre kyaare ne a Mɛzaaya
MAT.22.43	Ka a Yeezu la soore ba, “Ka boŋ pãã so ka a Vooroŋ Soŋ wuli a Davil ka o boɔle O Daana, a yele,
MAT.22.44	‘A Daana Naaŋmen da yeli ko la N Daana,
MAT.22.44	“Zeŋ a N nuduluŋ seŋ,
MAT.22.44	te ta lɛ saŋ N naŋ na biŋ a fo dɔndɔnne fo gbɛɛ puliŋ.” ’?
MAT.22.45	Ka a Davil pãã da boɔle O Daana, wola ka O pãã na la e waa o bie?” 
MAT.22.46	Neɛzaa da ba toɔ̃ yeli yelbiri zaa sɔge a Yeezu, kyɛ a yi a lɛ daare a gɛrɛ, neɛzaa da ba la sage ŋmɛ nyaa kyɛ soore O yeli zaa.
MAT.23.1	Lɛ la ka Yeezu da yeli ko a noba ane a O potuuribo: 
MAT.23.2	“A Naaŋmen bege wulwulibo ane a Faraziimine la leɛre a Moozul zu; 
MAT.23.3	azuiŋ, yɛ tuuro a ba wuluu kyɛ erɛ a lɛ zaa ba naŋ wullo yɛ, kyɛ ta tɔglɔ ba eebo, bonso, ba ba tuuro bamenne wuluu. 
MAT.23.4	Ba maŋ leŋ la tuotegrɛ a zɛle dɔgle a noba bɔgŋmama zuri, kyɛ bamenne koŋ sage de nubiri seene ne a tuobu. 
MAT.23.5	Ba maŋ erɛ la ba yɛlɛ zaa ka ka noba na nyɛ; bonso, ba maŋ e la ka a Naaŋmen sɛgebie ba naŋ leŋ ba gberi e bɛrɛ, kyɛ ka ba kparre nɔzoɔrɔ waa wogri. 
MAT.23.6	Ba maŋ nɔŋ ka ba zenɛ a nembɛrɛ zenziiri a tige ziiri kyɛ zenɛ kog-veɛle zu a puoruuderiŋ, 
MAT.23.7	kyɛ ka noba puoro ba a dare poore ne gyeremɛ, a nɔŋ ka noba boɔlɔ ba Wulwulibo. 
MAT.23.8	Kyɛ a ba seŋ ka ba boɔlɔ yɛ “Wulwulibo” bonso, wulwullo yenaa la ka yɛ taa, kyɛ ka yɛ zaa waa zanzannema. 
MAT.23.9	Yɛ ta boɔlɔ neɛzaa yɛ saa a teŋɛzu kyɛ, bonso, Saa yenaa yoŋ ka yɛ taa; ona la be a tenvelaa
MAT.23.10	Bee a ba seŋ ka ba boɔlɔ yɛ wulwulibo; bonso, wulwullo yenaa yoŋ la ka yɛ taa, ona la a Mɛzaaya.
MAT.23.11	A yɛ poɔ neŋkpoŋ na waa la yɛ zaa tontonɔ. 
MAT.23.12	Banaŋ zaa naŋ duoro bamenne, ba na sigri ba la, kyɛ banaŋ zaa meŋ naŋ sigri bamenne, ba na duori ba la.”
MAT.23.13	“Yɛ yuori la we, yɛnee Naaŋmen bege wulwulibo, ane Faraziimine, yɛnee bampuori-kombampoɔ mine! Bonso, yɛ lare la noba bare yeŋeŋ ka ba ta kpɛ a tenvelaa naaloŋ. Yɛ menne ba kpeɛrɛ kyɛ ba la sage ka noba naŋ boɔrɔ ka ba kpɛ be meŋ kpɛ. 
MAT.23.14	[Yɛ yuori la we, yɛnee Naaŋmen bege wulwulibo, ane Faraziimine, yɛnee bampuori-kombampoɔ mine! Yɛ maŋ fa la pɔg-kɔbɔ yie wieouŋ lɛ, kyɛ maŋ puori kɔɔre yaga zaa, ka noba nyɛ a na teɛrɛ ka yɛ waa la nemmenne. A ŋaa zuiŋ yɛ dɔgroŋ na waa la kpoŋ.] 
MAT.23.15	Yɛ yuori la we, yɛnee Naaŋmen begɛ wulwulibo, ane Faraziimine, yɛnee bampuori-kombampoɔ mine! Yɛ maŋ ŋmaa la mama a lɔnne tatenne, neŋyenaa eŋɛ ka yɛ te leɛre o eŋ yɛ ŋmen puoruu poɔ. Kyɛ ka o naŋ wa kpɛ a yɛ ŋmen puoruu baare, yɛ maŋ e o la ka o seŋ dazugovũũ kpeɛbo gbɛre boyi gaŋ yɛ.”
MAT.23.16	“Yɛ yuori la we, yɛnee zɔnne naŋ tagra zɔnne, yɛ maŋ yeli la, ‘Soba na zaa naŋ pɔ ne a Naaŋmen die, pɔraa zaa ba dɔgle o zu, kyɛ soba na zaa naŋ pɔ ne a salema naŋ be a Naaŋmen die poɔ, ka a pɔraa na do o la.’ 
MAT.23.17	Yɛnee zɔndambolo ŋa! Buo la kpoŋ, a salema bee a Naaŋmen die naŋ e ka a salema leɛ bonsoŋ? 
MAT.23.18	Ka yɛ yeli, ‘Soba na zaa naŋ pɔ a Naaŋmen bagmaalkuuri, pɔraa zaa ba dɔgle o zu, kyɛ soba na zaa naŋ pɔ ne a kyɔɔtaare boma naŋ biŋ a Naaŋmen bagmaalkuuri zu, a pɔraa na do la o soba.’ 
MAT.23.19	Nyɛ yɛ zɔnnoŋ naŋ seŋ lɛ! A buo soba la kpoŋ, a kyɔɔtaare boma bee a Naaŋmen bagmaalkuuri naŋ vɛŋ ka a boma leɛ kyɔɔta-soŋ? 
MAT.23.20	Azuiŋ soba na zaa naŋ pɔ ne a Naaŋmen bagmaalkuuri pɔ laŋne la a kyɔɔtaare naŋ biŋ o zu; 
MAT.23.21	ka soba na zaa meŋ naŋ pɔ ne a Naaŋmen die, pɔ laŋne a soba na naŋ kpeɛrɛ a Naaŋmen die poɔ, 
MAT.23.22	ka soba na zaa meŋ naŋ pɔ ne tenvelaa, pɔ ne a Naaŋmen naaloŋ kogo a laŋne a soba na naŋ zeŋ o zu.”
MAT.23.23	“Yɛ yuori la we, yɛnee Naaŋmen bege wulwulibo, ane Faraziimine, yɛnee bampuori-kombampoɔ mine! Yɛ maŋ iri la yɛ ziiri pie ŋmen kyɔɔtaare, nyɛremaanyuu, zama ane badoge, kyɛ bare a begɛ na naŋ e nimizeɛ yaga: bo-soŋ, nyonono ane yeldeebo. A yɛlɛ ama la ka a da seŋ ka yɛ nyɔge kpeɛŋaa, kyɛ ta bare a anaŋ meŋ. 
MAT.23.24	Yɛnee zɔnne naŋ tagra zɔnne! Yɛ maŋ sele la naazoɔ bare yɛ bonnyuuri poɔ kyɛ vɔlɔ bontaŋ!”
MAT.23.25	“Yɛ yuori la we, yɛnee Naaŋmen bege wulwulibo, ane Faraziimine, yɛnee bampuori-kombampoɔ mine! Yɛ maŋ pɛge la a ŋmanlee ane a laa puori, kyɛ ka a poore kpɛ dɛge, a paale ne bombɔ-gaŋne ane finnuu. 
MAT.23.26	Yɛnee Faraziimine naŋ zɔŋ! Yɛ maŋ daŋ pɛge a ŋmanlee ane a laa poore sɛre lɛ la ka a puori meŋ pãã na veɛlɛ.”
MAT.23.27	“Yɛ yuori la we, yɛnee Naaŋmen bege wulwulibo, ane Faraziimine, yɛnee bampuori-kombampoɔ mine! Yɛ waa seŋ ŋa yaare ba naŋ mɛ, ka a pɛle, a sãã velaa a yeŋeŋ kyɛ ka a poore kpɛ te paale ne kɔbɔ, a ɔlle a zaa ne dɛgre boorɔ zaa. 
MAT.23.28	Lɛ ka yɛ meŋ waa; a sãã ŋa nemmenne noba niŋeŋ, kyɛ ka yɛ poore kpɛ paale ne faaloŋ ane koŋwoŋyɛlɛ.”
MAT.23.29	“Yɛ yuori la we, yɛnee Naaŋmen bege wulwulibo, ane Faraziimine, yɛnee bampuori-kombampoɔ mine! Yɛ maŋ mɛ la a Ŋmen-yelmanneba yaare, kyɛ maale a nemmenne yaare, a eŋ a peɛmɛ ka a veɛlɛ, 
MAT.23.30	kyɛ ka yɛ yeli, ‘Ka tenee da bebe a te sããkommine saŋ na, te da koŋ ko a Ŋmen-yelmanneba aŋa ba naŋ da e a lɛ.’ 
MAT.23.31	A lɛ yɛ di la danseɛ kyaare ne yɛmenne ka yɛ waa la a banaŋ naŋ ko a Ŋmen-yelmanneba boorɔ. 
MAT.23.32	Yɛ moɔ nimiri a baare toŋ a toma a yɛ sããkommine naŋ da piili. 
MAT.23.33	Yɛnee weere ane dompane boorɔ! Wola ka yɛ na e a zo bale a dazugovũũ poɔ kpeɛbo? 
MAT.23.34	Azuiŋ, N toŋ la Ŋmen-yelmanneba, bambaŋnema ane a begɛ wulwulibo yɛ zie. Yɛ na ko la ba mine, a kpa ba mine dagaraa zu, kyɛ feɛ ba mine a yɛ puoruuderi poore, kyɛ digi ba yɔ ne tenne, 
MAT.23.35	ka a nemmenne na zaa ba naŋ ko zẽẽ a teŋɛzu kyɛ na do yɛ. A yi a nemmeŋɛ Abɛl a te tɔ Zakareya, a Barakiya bidɔɔ. Ona la ka yɛ da ko a Naaŋmen dieŋ, a zisoŋ ane a Naaŋmen bagmaalkuuri kpakyagaŋ. 
MAT.23.36	Yelmeŋɛ zaa ka N yele korɔ yɛ, a yɛlɛ ama zaa na do la a zenɛ noba zu.”
MAT.23.37	“Gyɛruzɛlɛm, Gyɛruzɛlɛm, a teŋkpoŋ na naŋ maŋ ko a Ŋmen-yelmanneba, kyɛ za a noba na Naaŋmen naŋ toŋ fo zie ne kubo! Gbɛre bowola ka N da boɔrɔ ka N laŋ a fo biiri taa, aŋa nɔnyaaŋaa naŋ maŋ laŋ o bilii taa a uuni lɛ, kyɛ ka fo da ba sagra! 
MAT.23.38	Nyɛ, ba bare la a fo yiri ko fo ka o leɛ dabori. 
MAT.23.39	Maa yeli ko fo, fo koŋ la nyɛ Ma, kyɛ te ta saŋ na fo naŋ yeli, ‘Soba na naŋ waana a Daana yuori eŋɛ nyɛ la maaloo.’ ”
MAT.24.1	A Yeezu naŋ da wa yi a Naaŋmen die poɔ a kyɛnɛ gɛrɛ, a O potuuribo da wa la O zie a wa teɛ wullo O a Naaŋmen die. 
MAT.24.2	Lɛ la ka O soore ba, “Yɛ nyɛ la a ama zaa, bee yɛ ba nyɛ a? Yelmeŋɛ ka N yele korɔ yɛ, ba koŋ bare a yiri ŋa kusi-yenaa zaa ka o dɔgle o tɔ zu. A zaa pabo ka ba na daalɔɔ.”
MAT.24.3	A Yeezu naŋ da wa zeŋ a Oliva Taŋzu, a O potuuribo da wa la O zie ba yoŋ tɛgɛ, a wa soore O, “Yeli ko te, boŋ saŋ la ka a yeli ŋa na e? Ka boŋ la na wuli ka a fo leɛ-waabo ane a teŋɛ baaroo saŋ taɛ la?” 
MAT.24.4	Ka a Yeezu yeli sɔge ba, “Yɛ gu yɛmenne velaa ka neɛzaa ta wa bɛlle yɛ. 
MAT.24.5	Bonso, noba yaga na wa la N yuori eŋɛ, a yele, ‘maa la a Mɛzaaya!’
MAT.24.6	Yɛ na woŋ la zɔɔre yɛlɛ, ane zɔɔre yɛlɛ ba naŋ na waala yele; yɛ ta vɛŋ ka dabeɛ̃ kpɛ yɛ. Ama zaa na e la kyɛ ka a teŋɛ naŋ koŋ baare sɛre. 
MAT.24.7	Bonso, paaloŋ na maŋ iri zɔɔrɔ ne la o paaloŋ tɔ, ka namine iri zɔɔrɔ ne ba namin-taaba. Kɔŋkpoŋ na le la a ziiri zaa, kyɛ ka a teŋɛ gbigre a ziiri yaga poore: 
MAT.24.8	kyɛ a ama zaa waa seŋ ŋa pɔg-poɔ naŋ ta dɔgebo ka a o poɔ piili beɛrɛ.”
MAT.24.9	“Ba na de yɛ la tere ka ba dɔgre, kyɛ ko yɛ, ka a tenne zaa kyiiri yɛ, a N yuori zuiŋ. 
MAT.24.10	Noba yaga na zagre la a Naaŋmen yɛlɛ a lɛ saŋ, a yire taa poe, kyɛ kyiire taa. 
MAT.24.11	Kaŋwaa Ŋmen-yelmanneba yaga na yi la, a bɛlle noba yaga ka ba bɔre. 
MAT.24.12	Kyɛ potuoloŋ naŋ na do zu yaga zuiŋ, noba yaga nɔmmo na maa la. 
MAT.24.13	Kyɛ soba na zaa naŋ na di kannyiri te ta a baaroo saŋ, na nyɛ la faabo. 
MAT.24.14	Ba na moɔle la a Naaŋmen naaloŋ yelnoore a tendaa zaa zu, ka a e danseɛ a noba zaa zie kyɛ ka a baaroo pãã ta.”
MAT.24.15	Azuiŋ, ka yɛnee wa nyɛ a kyiiruŋ kpoŋ kpoŋ ka o are a Naaŋmen die zisoŋ poɔ, aŋa lɛ a Ŋmen-yelmanna Daneɛl naŋ da daŋ yeli, (vɛŋ ka neɛ naŋ sɔre a gane baŋ a tɛgɛ), 
MAT.24.16	a ferɛɛ la ka banaŋ naŋ be Gyudiya paaloŋ zo kpɛ a tanne poore. 
MAT.24.17	Soba na naŋ be peɛzu ta la sigi ka o te de o boma naŋ be a die poɔ. 
MAT.24.18	Soba na naŋ be weɛ poɔ ta wa leɛ kulo ka o te de kparoo. 
MAT.24.19	Pɔgpoore ane banaŋ naŋ taa bilɛɛre ka ba ɛnnɛ a bebie na poɔ yuori la we! 
MAT.24.20	Yɛ puoro ka a yɛ zoobu ta wa le a sakyɔre saŋ, bee a pɛnnoo bebiri daare. 
MAT.24.21	Bonso, a lɛ saŋ dɔgɛɛ kpoŋ ba naŋ daŋ ba nyɛ o tɔ a yi a tendaa piiluu saŋ a wa ta zenɛ, bee a daŋ na la nyɛ a dɔgɛɛ ŋa tɔ, na wa la. 
MAT.24.22	Kyɛ ka ba naŋ da ba ŋmaa a bebie ama kyɛlɛɛ bare, nensaala zaa da koŋ nyɛ faabo. Kyɛ a neŋkaa-irri zuiŋ, ba na ŋmaa la a bebie mine bare. 
MAT.24.23	Ka neɛzaa pãã wa yeli ko fo, ‘Nyɛ! a Mɛzaaya la kyɛ!’ Kyɛ bee O be la kyɛ! Yɛ ta sage de. 
MAT.24.24	Kaŋwaa mɛzaaya mine ane kaŋwaa Ŋmen-yelmanneba na wa la, a wa erɛ yelwulii kyɛ tonɔ toŋkpeɛne, ka ba bɛlle noba ka ba tuli, ka ba naŋ na toɔ̃, ba na e la ka a neŋkaa-irri meŋ gba tuli. 
MAT.24.25	Yɛ kaara velaa, N daŋ yeli ko yɛ la. 
MAT.24.26	A lɛ zuiŋ ka ba naŋ wa yeli ko yɛ, ‘Nyɛ! O be la wɛgyɛŋ poɔ,’ yɛ ta wa yire be, bee ka ba yeli, ‘Nyɛ! O be la a dikpaareŋ,’ yɛ ta sage de. 
MAT.24.27	Aŋa saa nyegroo naŋ maŋ yi sapare, ka a sapii toɔ̃ wa te gaa saniŋe, lɛ ka a Nensaala Bie waabo na waa. 
MAT.24.28	Benee zaa bonkũũ naŋ gaŋ, be la ka gyugmo
MAT.24.29	“A paretɛloŋ lɛ, a dɔgɛɛ ama puoriŋ,
MAT.24.29	a ŋmenaa na ligi la,
MAT.24.29	ka a kyuu veɛloŋ meŋ koŋ kyaane;
MAT.24.29	a ŋmarbie na yi la a sazu le,
MAT.24.29	kyɛ ka a sazu boŋkpeɛne zaa zɛŋ.
MAT.24.30	A lɛ ka a Nensaala Bie yelwulaa pãã na sãã a saluoni poɔ, ka a tendaa nemboorɔ zaa koŋ, kyɛ ka ba pãã nyɛ ‘a Nensaala Bie ka O yi a sagama poɔ waana’ ne kpeɛ̃õ ane puubu. 
MAT.24.31	O na toŋ la O malekere ka ba wa peɛle eelɛ gboligboli, a boɔle a O neŋkaa-irri zaa lantaa a yi a tendaa lamboe anaare zaa, a yi a saluoni baaraa te ta a kaŋ.”
MAT.24.32	“Yɛ zanne a wuluu ŋa yi a kaŋkanteɛ zie: ka o ulli
MAT.24.33	A lɛ ne o zu, ka yɛnee wa nyɛ a yɛlɛ ama zaa, yɛ baŋ ka a Nensaala Bie waabo pãã doŋɛɛ la, a gba be a dendɔre noɔreŋ. 
MAT.24.34	Yelmeŋɛ zaa ka N yele korɔ yɛ, a zenɛ noba boorɔ ŋa koŋ kpi baare kyɛ ka a yɛlɛ ama zaa e. 
MAT.24.35	Sazu ne teŋɛ na wa tɔle gaa la, kyɛ N yelbie koŋ baŋ tɔle gaa togitogi.”
MAT.24.36	“Kyɛ neɛzaa ba baŋ a bebiri, bee a saŋ a Nensaala Bie naŋ na wa. A tenvelaa
MAT.24.37	Aŋa a Nowa bebie naŋ da waa lɛ, lɛ ka a Nensaala Bie meŋ waabo bebiri na waa. 
MAT.24.38	Aŋa a bebie na poɔ a kɔmpiiri naŋ da ba wa sɛre, ka noba da dire kyɛ nyuuro, ka dɔbɔ derɛ pɔgeba, ka pɔgeba meŋ kulo serebɛ, a te ta daare na a Nowa naŋ kpɛ a gbori, 
MAT.24.39	ka ba da ba baŋ yeli naŋ erɛ a te ta saŋ na a kɔmpiiri naŋ wa ŋmɛ, a wuo ba zaa gaa ne. Lɛ meŋ ka a na waa a Nensaala Bie waabo saŋ. 
MAT.24.40	A lɛ saŋ, noba bayi na be la weɛ poɔ, ka ba wa taa kaŋ gaa ne kyɛ bare kaŋ. 
MAT.24.41	Pɔgebɔ bayi na laŋ ɛrɛ la zɔŋ, ka ba wa taa kaŋ gaa ne kyɛ bare kaŋ. 
MAT.24.42	Azuiŋ, yɛ gu yɛmenne velaa, a kaara soŋ, bonso, yɛ ba baŋ a daare na yɛ Daana naŋ waana. 
MAT.24.43	Kyɛ yɛ baŋ a ŋaa tɛgɛ: ka a yidandɔɔ da baŋ bonna saŋ a nannyige naŋ na wa, o da na gu la a yiri velaa, o da koŋ vɛŋ ka a nannyige wa ŋma a yiri. 
MAT.24.44	Azuiŋ, yɛ meŋ nare yɛmenne, bonso, a Nensaala Bie na wa la saŋ na yɛ naŋ ba baŋ ne a.”
MAT.24.45	“Aŋ pãã la a gbaŋgba-bivelaa ane yɛmbaŋna, ka o daana na de o eŋ ka o kaara o yiri zu, a korɔ a o gbaŋgba-taaba ba bondirii a saŋ na a naŋ seŋ ne? 
MAT.24.46	A gbaŋgbaa na o daana naŋ leɛ kulo waana a wa nyɛ o ka o tonɔ nyɛ la maaloo. 
MAT.24.47	Yelmeŋɛ zaa ka N yele korɔ yɛ, a o daana na e la ka o kaara o boma zaa zu. 
MAT.24.48	Kyɛ ka a gbaŋgba-faa ŋa wa yeli ko o meŋɛ, ‘A n daana kɔɔrɛɛ waabo,’ 
MAT.24.49	kyɛ pãã piili ŋmeɛrɛ a o gbaŋgba-taaba, a dire kyɛ nyuuro ne dããnyukuolibo, 
MAT.24.50	a gbaŋgbaa ŋa daana na uri wa la daare na o naŋ ba nare ane gogo na o naŋ ba baŋ. 
MAT.24.51	A gbaŋgbaa ŋa daana na wa kyɛ o la ŋmaare puropuro, a de o poɔ a bampuori-kombampoɔ mine poɔ, be ka ba na be kono kyɛ nyerɛ nyemɛ.”
MAT.25.1	“A tenvelaa
MAT.25.2	Ba banuu da waa la dambolo, ka ba banuu meŋ da waa yɛmbaŋnema. 
MAT.25.3	A dambolo naŋ da de a ba fentelɛ, ba da ba la de kãã poɔ gɛrɛ ne; 
MAT.25.4	kyɛ a yɛmbaŋnema da de la kãã eŋ kolee poɔ gɛrɛ ne. 
MAT.25.5	A pɔgpaalaa serɛ naŋ da kɔɔrɔ waabo zuiŋ, ba zaa nimie da kyuuro la ka ba faa gbiri. 
MAT.25.6	Kyɛ tensogpozentaa saŋ, kpɛlle da ŋmɛɛ la, ‘Nyɛ! A pɔgpaalaa serɛ waana la, yɛ yi wa tuori o.’ 
MAT.25.7	Lɛ la ka a pɔgzeŋguribo pie na zaa vaa-iri a de ba fentelɛ, a maale a eŋ ka a nyɛrɛ. 
MAT.25.8	Ka a pɔgzeŋguribo banaŋ naŋ da waa dambolo da yeli ko a yɛmbaŋnema, ‘Yɛ ŋmaa yɛ kãã belaa ko te, a te fentele kpiire la.’ 
MAT.25.9	Kyɛ ka a yɛmbaŋnema na leɛ yeli, ‘Ai! a kãã koŋ seŋ te ne yɛ zaa. Yɛ gaa a kãã koɔrebɔ zie a te da a mine.’ 
MAT.25.10	Kyɛ ba naŋ da yi gaa ka ba te da a kãã la ka a pɔgpaalaa serɛ wa, ka banaŋ zaa naŋ da nare bamenne da tu o ka ba te kpɛ a pɔgebeɛle tigri die kyɛ ka ba page a dendɔre. 
MAT.25.11	A lɛ puoriŋ, a pɔgzeŋguribo banaŋ naŋ da waa dambolo meŋ da waɛ la, a wa yele, ‘Daana, daana, yuo a dendɔre ko te.’ 
MAT.25.12	Kyɛ ka o leɛ yeli, ‘Serɛzaa ka N yele korɔ yɛ, N ba baŋ yɛ.’ 
MAT.25.13	Azuiŋ yɛ gu yɛmenne velaa, bonso, yɛ ba baŋ a daare bee a saŋ.”
MAT.25.14	“A manne seŋ ŋa dɔɔ kaŋ naŋ boɔrɔ ka o tu sori, a boɔle o gbaŋgbaare a de o boma ko ba ka ba kaara; 
MAT.25.15	o da ko la ba kaŋ warbie anuu, a ko kaŋ warbie ayi, kyɛ ko kaŋ na meŋ warbi-yeni. O da ko la a gbaŋgbaa kanzaa a seŋ ne o faŋ kyɛ pãã tu a sori. 
MAT.25.16	A onaŋ naŋ da de a warbie anuu, da de la a libiri a piili ne yɛroŋ daadaalɛ, a nyɛ warbie anuu tɔnɔ dɔgle a libiri zu. 
MAT.25.17	A lɛ ne o zu la ka a onaŋ naŋ da de a warbie ayi na meŋ nyɛ warbie ayi tɔnɔ dɔgle o libiri zu. 
MAT.25.18	Kyɛ ka a onaŋ naŋ da de a warbi-yeni na da yi te tu bogi teŋɛŋ a de a o daana libiri ũũ. 
MAT.25.19	A naŋ da wa kɔɔre yaga la, ka a gbaŋgbaare bama daana da leɛ yi a o sori wa, ka o ne ba sɛgre a o libi-yɛlɛ. 
MAT.25.20	Lɛ la ka a onaŋ naŋ da de a warbie anuu, da de a warbie anuu tɔnɔ o naŋ nyɛ dɔgle a libi-zu, a wa yele, ‘N daana, fo da ko ma la warbie anuu; nyɛ N meŋ toŋ nyɛ la warbie anuu tɔnɔ a dɔgle a libiri zu.’ 
MAT.25.21	Ka a o daana yeli ko o, garebanyɛ! gbaŋgba-soŋ, fo seŋ ne la dɛloo. Fo naŋ moɔ nimiri kaa bonfee zu velaa N na e la ka fo kaara bon-yaga zu. Kpɛ wa laŋne ma a wono noɔ. 
MAT.25.22	Ka a onaŋ meŋ naŋ da de warbie ayi meŋ wa yi a yele, ‘N daana, fo da ko ma la warbie ayi, N meŋ nyɛ la warbie ayi tɔnɔ a dɔgle a zu.’ 
MAT.25.23	Ka a o daana yeli ko o, garebanyɛ! gbaŋgba-soŋ, fo e la neɛ naŋ seŋ ne dɛloo. Fo moɔ la nimiri kaa bonfee zu velaa, N na e la ka fo kaara bon-yaga zu. Kpɛ wa laŋne ma a wono noɔ. 
MAT.25.24	Lɛ la ka a onaŋ meŋ naŋ da de a warbi-yeni na tage ta, a yele, ‘N daana, N baŋ ka fo waa la potuo soba. Fo maŋ kyɛ la boma zie na fo naŋ ba bore, a kaale wuo boma zie na fo naŋ ba yaare bombie. 
MAT.25.25	Azuiŋ, N da zoro la dabeɛ̃, a gaa te tu bogi ũũ a fo libiri. Nyɛ a fo bon.’ 
MAT.25.26	Ka a o daana leɛ yeli sɔge, ‘Fõõ gbaŋgba-faa, ane entuo soba! Fo yeli ka fo baŋ ka N maŋ kyɛ la boma zie na N naŋ ba bore, a kaale wuo boma, zie na N naŋ ba yaare? 
MAT.25.27	Ka lɛ a da seŋ ka fo taa a N libiri te biŋ baŋgye poɔ, ka maa wa leɛ wa, ka N wa de n libiri, ane tɔnɔ. 
MAT.25.28	Azuiŋ, yɛ de a libiri o zie ko a onaŋ naŋ taa a warbie pie na. 
MAT.25.29	Bonso, banaŋ zaa naŋ taa, ba na la ko ba la amine poɔ, ka ba taa ka a gore ba, kyɛ banaŋ naŋ ba taa, haali a fẽẽ na meŋ ba naŋ taa ba na de a la yi ba zie. 
MAT.25.30	A gbaŋgbaa ŋa naŋ ba taa tɔnɔ, yɛ de o lɔɔ eŋ yeŋ lige poɔ, be konni ane nyemɛ nyeroo naŋ na be.’ ”
MAT.25.31	“Ka a Nensaala Bie wa wa a O veɛloŋ poɔ, a laŋ ne a malekere zaa, O pãã na wa zeŋ la O veɛloŋ nakogi zu. 
MAT.25.32	A nemboorɔ zaa na laŋ la taa O niŋesogɔ, ka O wɛle ba taa, aŋa pekyeenɛ naŋ maŋ wɛle o peere ne a boore lɛ. 
MAT.25.33	O na e la ka a peere be O nuduluŋ seŋ, kyɛ ka a boore meŋ be o nugɔɔ seŋ. 
MAT.25.34	A naa pãã na yeli ko la banaŋ naŋ be o nuduluŋ seŋ, ‘Yɛ wa, yɛnee N Saa naŋ maale, yɛ wa di a naaloŋ gbandiruŋ
MAT.25.35	Bonso, kɔŋ da kpɛ ma la ka yɛ ko ma diibu, ka kɔŋnyuuri da kpɛ ma ka yɛ ko ma koɔ̃ ka N nyu. N da waa la saana ka yɛ da tuori de ma saanoŋ. 
MAT.25.36	N da taa la eŋkpoŋkpoli ka yɛ ko ma bonsuuri, N da beɛrɛ la ka yɛ kaa N zie. N da be la nempagdie poɔ, ka yɛ wa nyɛ ma.’ 
MAT.25.37	A nemmenne pãã na leɛ soore O la, ‘Daana, boŋ saŋ la ka te nyɛ fo ka kɔŋ kpɛ fo ka te ko fo diibu, bee ka kɔŋnyuuri kpɛ fo ka te ko fo koɔ̃ ka fo nyu? 
MAT.25.38	Dabori la ka fo da waa saana ka te taa fo kpɛ ne die, bee ka fo da taa eŋkpoŋkpoli ka te ko fo bonsuuri? 
MAT.25.39	Boŋ saŋ la ka fo da beɛrɛ ka te wa nyɛ fo, bee a be nempagdie poɔ ka te wa nyɛ fo?’ 
MAT.25.40	A naa na leɛ yeli ko ba la, ‘Yelmeŋɛ ka N yele korɔ yɛ, saŋ na zaa yɛ naŋ e a yeli ŋa kaŋ tɔ ko a N yɔɔmine ane n yɔɔpuuli bama kanzaa, maa la ka yɛ e a lɛ tere.’ 
MAT.25.41	Kyɛ O pãã na yeli ko la a O nugɔɔ deme meŋ, ‘Yɛ sɛre yi be N zie, yɛnee neŋkaa-enne. Yɛ gaa te kpɛ a vũũ na poɔ ba naŋ nare bare a Setaana ne o malekefaare ka a ba kpiire; 
MAT.25.42	bonso, kɔŋ da kpɛ ma la, ka yɛ ba ko ma bondirii, ka kɔŋnyuuri da kpɛ ma, ka yɛ ba ko ma koɔ̃ ka N nyu. 
MAT.25.43	N da waa la saana, ka yɛ ba tuori de ma. N da taa la eŋkpoŋkpoli, ka yɛ ba ko ma bonsuuri. Ka N da beɛrɛ ka yɛ ba wa nyɛ ma, ka N da be nempagdie poɔ, ka yɛ ba wa nyɛ ma.’ 
MAT.25.44	Lɛ la ka a nenfaare ŋa meŋ na yeli sɔge O, ‘Daana, boŋ saŋ la ka te da nyɛ fo ka fo taa kɔŋ, bee kɔŋnyuuri, bee a waa saana, bee a taa eŋkpoŋkpoli, bee a beɛrɛ, bee a be nempagdie poɔ kyɛ ka te ba kaa fo zie?’ 
MAT.25.45	O pãã na yeli sɔge ba la, ‘Yelmeŋɛ ka N yele korɔ yɛ, saŋ na yɛ naŋ zagre ka yɛ e soŋ a ko a N yɔɔmine bama kanzaa, maa meŋɛ la ka yɛ zagre ka yɛ soŋ a lɛ.’ 
MAT.25.46	A bama pãã na kpɛ la tuo naŋ babaara poɔ, kyɛ ka a nemmenne kpɛ nyɔvore naŋ ba taa baaroo poɔ.”
MAT.26.1	A Yeezu naŋ da wa yeli a yɛlɛ ama zaa baare, O da yeli ko la O potuuribo: 
MAT.26.2	“Yɛ baŋ ka beri ayi la kyɛre ka a Ista tigri
MAT.26.3	Lɛ la ka a Naaŋmen bagmaalkare ane a teŋɛ nembɛrɛ da te lantaa a Naaŋmen bagmaalkare neŋkpoŋ na yuori naŋ da di Kayefa naayiri poɔ, 
MAT.26.4	ka ba da laŋ bo ka ba sɔgle nyɔge a Yeezu ko. 
MAT.26.5	Kyɛ ka ba da yeli, “A ba seŋ ka a e a tigri bebie ŋa poɔ, ka lɛ naane dɔɔne na dɔ̃ɔ̃ la a noba poɔ.”
MAT.26.6	A Yeezu naŋ da naŋ be Saamon kɔŋkɔŋ yiri a Bɛtani teŋɛ poɔ la 
MAT.26.7	ka pɔge kaŋ da taa turaali mine daaroŋ naŋ ba wono, a wa kyiri eŋ a Yeezu zu, O naŋ da zeŋ dire diibu. 
MAT.26.8	Kyɛ a potuuribo naŋ da wa nyɛ a lɛ, ba suuri da iree la ka ba yeli, “A saamo ŋa tɛgɛ la boŋ? 
MAT.26.9	A turaali ŋa da na toɔ̃ koɔre yi la libi-kpoŋ ka ba de soŋ ne nembaalba.” 
MAT.26.10	Kyɛ a Yeezu naŋ da baŋ ba poteɛrɛ zuiŋ, O da soore ba la, “Bonso ka yɛ dɔɔnɔ a pɔge? O toŋ la tonsoŋ a ko ma. 
MAT.26.11	Bonso, a nembaalba na be la yɛ poɔ tegitegilɛ, kyɛ maa koŋ be yɛ zie tegitegilɛ. 
MAT.26.12	O naŋ sɔ ma a turaali ŋa, N ũũmu naroo la ka o e a lɛ. 
MAT.26.13	Yelmeŋɛ ka N yele korɔ yɛ, zie na zaa ba naŋ na manne a Ŋmen-yelnoore ŋa a tendaa zaa poɔ, ba na yeli la bonna a pɔge ŋa naŋ e, ka ba leɛ-teɛre o yɛlɛ.”
MAT.26.14	Lɛ la ka O potuuribo pie ne bayi na kaŋ yuori naŋ di Gyudase Ezekarɔte da gaa a Naaŋmen bagmaalkare zie 
MAT.26.15	a te yeli, “Boŋ ka yɛ na ko ma, ka maa na iri a Yeezu ko yɛ?” Ba da yɔɔ o la warbie lezare ne pie. 
MAT.26.16	A yi a lɛ puoriŋ la ka o da yɔ boɔrɔ vuo ka o iri a Yeezu tere.
MAT.26.17	A Boroboro Dambo tigri bebi-dɛndɛŋ daare, a potuuribo da wa la a Yeezu zie a wa yeli, “Yeŋ la ka fo boɔrɔ ka te nare ka fo di a Ista tigri?” 
MAT.26.18	Ka O yeli, “Yɛ gaa a teŋkpoŋ poɔ, dɔɔ kaŋ zie, a te yeli ko o, ‘A Wulwullo yeli ka N saŋ peɛlɛɛ la, N ne N potuuribo na di la a Ista tigri fo yiri poɔ.’ ” 
MAT.26.19	Lɛ la ka a potuuribo da nare a Ista tigri bondirii a seŋ lɛ a Yeezu naŋ yeli ko ba.
MAT.26.20	Zie naŋ da wa maa O da laŋ zeŋ ne la a O potuuribo pie ne bayi; 
MAT.26.21	kyɛ ba naŋ da naŋ dire la, ka O yeli, “Yelmeŋɛ zaa ka N yele korɔ yɛ, a yɛ kaŋ na yi la N puori a iri ma tere.” 
MAT.26.22	Posãã-yaga da kpɛ la a potuuribo, ka ba kanzaa maŋ soore, “Kyɛ maa eŋ naane wɛ, Daana?” 
MAT.26.23	Ka O yeli sɔge, “A soba na maa ne o naŋ laŋ toŋ a laalee poɔ la na iri ma tere. 
MAT.26.24	A Nensaala Bie gɛrɛ la a seŋ lɛ ba naŋ sɛge kyaare ne O, kyɛ weɛbo la a ko a soba na naŋ yi a Nensaala Bie puori! Ka ba naŋ da ba dɔge o soba gba a naŋ seɛ.” 
MAT.26.25	Ka Gyudase, a onaŋ naŋ yi O puori meŋ da soore O, “Wulwullo, serɛzaa maa eŋ naane wɛ?” Ka a Yeezu leɛ yeli, “Fõõ la yeli a lɛ.”
MAT.26.26	Ba naŋ da naŋ dire la ka Yeezu da de boroboro, a maale kyɛ nyɔge ŋmaa a de ko a O potuuribo, kyɛ yeli, “Yɛ de di, a N eŋɛ la aŋa.” 
MAT.26.27	Lɛ la ka O da la de ŋmanlee, a puori Naaŋmen bareka baare, kyɛ de ko ba, a yele, “Yɛ zaa yɛ de a ŋmanlee ŋa poɔ boma nyu; 
MAT.26.28	a N nɔpaalaa zẽẽ la ama, a na kyiri yaare la neŋyaga zuiŋ ka ba yelbebe nyɛ sudi. 
MAT.26.29	N yele korɔ yɛ la: N daŋ koŋ la nyu a tewɔmɔ dãã ŋa kyɛ te ta daare na te naŋ na laŋ nyu a dããpaala a N Saa Naaloŋ poɔ.”
MAT.26.30	Ba naŋ da wa yieli a puubu yieluŋ baare, ba da yi gaa la a Oliva Taŋzu.
MAT.26.31	Lɛ la ka a Yeezu da yeli ko ba, “Yɛ zaa na zo yaare la a tensogɔ ŋa N zuiŋ: bonso, ba sɛgɛɛ la:
MAT.26.31	‘N na ŋmɛ la a pekyeenɛ,
MAT.26.31	ka a peere zaa zo yaare.’
MAT.26.32	Kyɛ a N kũũ leɛ-iruu puoriŋ, N na de la yɛ weɛ a gaa Galili.” 
MAT.26.33	Ka Piita yeli ko O, “Haali ka ba zaa na zo yaare a fo zuiŋ, maa eŋ koŋ zo kyɛ bare fo.” 
MAT.26.34	Ka a Yeezu yeli ko O, “Yelmeŋɛ ka N yele korɔ fo, a tensogɔ ŋa, nɔdaa koŋ koŋ sɛre, kyɛ ka fo kyiiri gbɛre bota ka fo ba baŋ ma.” 
MAT.26.35	Ka Piita yeli ko O, “Ka a naŋ na e feroo ka maa ne fo laŋ kpi gba, kyɛ N koŋ zagre fo bare.” Ka a potuuribo zaa meŋ yeli a lɛ.
MAT.26.36	Lɛ la ka Yeezu ne a O potuuribo da yi gaa zie kaŋ ba naŋ boɔlɔ Gɛsamane; ka O yeli ko a O potuuribo, “Yɛ zeŋ kyɛ, kyɛ ka N tɔle gaa nimitɔɔre te puori.” 
MAT.26.37	O da taa la Piita ane a Zɛbɛdii biiri bayi a poɔ O eŋɛ. Posãã-kpoŋ da piili kpɛ O la ka O da taa O meŋɛ faana. 
MAT.26.38	Lɛ la ka O pãã da yeli ko ba, “N poɔ sããɛ la yaga, ka N te tɔɔle kũũ; yɛ zeŋ kyɛ, a ta wa gbire.” 
MAT.26.39	A Yeezu naŋ da wa kyɛŋ tɔle nimitɔɔre belaa, O da le vɔgle la teŋɛ a puoro yele, “N Saa, ka a naŋ da na taa eebo, vɛŋ ka a zuŋmanekoɔ̃ ŋa wa pare ma bare, kyɛ anealɛzaa, ka a ta e seŋ lɛ maa naŋ boɔrɔ, kyɛ lɛ fõõ naŋ boɔrɔ.” 
MAT.26.40	Lɛ la ka O da leɛ wa a potuuribo zie, a wa nyɛ ka ba gbire, ka O soore Piita, “Ka lɛ yɛ kontoɔ̃ laŋne ma a bare goɔŋ gogo yeni? 
MAT.26.41	Yɛ ta gbire, yɛ puoro, ka yɛ ta wa kpɛ enyaabo poɔ; a seɛ eŋ sereŋ boɔrɔ la, kyɛ ka a eŋɛ ba taa faŋ.” 
MAT.26.42	A Yeezu da la maaleŋ gaa la a boyi soba a te puori a yele, “N Saa, ka a zuŋmanekoɔ̃ ŋa kontoɔ̃ wa pare ma bare, kyɛ ka a ferɛ ka N nyu o, ka a e seŋ lɛ fo naŋ boɔrɔ.” 
MAT.26.43	O naŋ da laboreŋ wa, O da wa nyɛ ba la ka ba gbire, bonso, ba nimie da pa ne la goɔŋ. 
MAT.26.44	Azuiŋ O da bare ba la kyɛ leɛ gaa te puori a bota soba, a yele a yelbie na ne a zu. 
MAT.26.45	Lɛ la ka O da leɛ wa a potuuribo zie a wa soore ba, “Yɛ naŋ kyɛnɛ gbire la a pɛnnɛɛ? Yɛ nyɛ, a saŋ taɛ la ka ba iri a Nensaala Bie eŋ a yelbe-erebɛ nuuriŋ. 
MAT.26.46	Yɛ iri ka te gaa. Yɛ nyɛ, a soba na naŋ iri ma tere peɛlɛɛ la.”
MAT.26.47	A Yeezu naŋ da naŋ kyɛnɛ yele a yɛlɛ la ka Gyudase, a potuuribo pie ne bayi na kaŋ la lɛ wa ta, ka nembeɛoŋ taa zɔɔzɔɔ-sɔre ane dabɔlɔ tuuro ne o. A Naaŋmen bagmaalkare ane a noba nembɛrɛ la da toŋ ba. 
MAT.26.48	A soba na naŋ da na iri a Yeezu tere, da ko ba la yelwulaa kaŋ a yele, “A soba na N naŋ na te nyɔge moore la a lɛ, yɛ nyɔge O.” 
MAT.26.49	Daadaalɛ a Gyudase da wa la a Yeezu zie a wa yeli, “Wulwullo, N puoro fo la!” kyɛ te nyɔge O moore. 
MAT.26.50	Ka a Yeezu yeli ko O, “N ba, e yeli na fo naŋ wa kyɛ ka fo e.” Lɛ la ka a noba wa nyɔge a Yeezu. 
MAT.26.51	A tɔntɔbaalɛ, ka a Yeezu potuuro na kaŋ da voɔ o zɔɔzɔɔ-soɔ, a kyɛ ne a Naaŋmen bagmaalkare neŋkpoŋ gbaŋgbaa toori kpɛlle. 
MAT.26.52	Ka a Yeezu yeli ko o, “Leɛ su a fo zɔɔzɔɔ-soɔ a sɔteɛ
MAT.26.53	Fo teɛrɛ ka N da kontoɔ̃ sɔre N Saa ka O ko ma malekere naŋ gaŋ turi pie ne ayi be? 
MAT.26.54	Kyɛ wola ka a yɛlɛ ba naŋ sɛge eŋ a ŋmen gane poɔ na tu a tuubu, a naŋ yeli ka a ferɛɛ la ka a yɛlɛ ama e a ŋaa?” 
MAT.26.55	A gogo na poɔ Yeezu da soore la a nembeɛoŋ, “Zɔɔzɔɔ-sɔre ane dabɔlɔ la ka yɛ yi ne ka yɛ wa nyɔge ma aŋa N naŋ waa fafaara be? Bie la bie zaa ka N da maŋ zeŋ a Naaŋmen die poɔ a wullo noba, kyɛ ka yɛ ba nyɔge ma. 
MAT.26.56	A yɛlɛ ama zaa da eɛɛ la ka a Ŋmen-yelmanneba yɛlɛ na ba naŋ sɛge a gane poɔ na tu a tuubu.” Lɛ la ka a O potuuribo zaa bare O kyɛ zo.
MAT.26.57	A banaŋ naŋ da nyɔge a Yeezu pãã da taa O la gaa ne Kayefa, a Naaŋmen bagmaalkare neŋkpoŋ yiri, be la ka a Naaŋmen bege wulwulibo ne a nembɛrɛ da te lantaa. 
MAT.26.58	Kyɛ Piita da be la tɔɔre zaa a tuuro a te kpɛ a Naaŋmen bagmaalkare neŋkpoŋ davoro poɔ. O naŋ da wa te kpɛ a davoro la ka o te lanzeŋ ne a guguribo, a na nyɛ a baaroo zie. 
MAT.26.59	A Naaŋmen bagmaalkare ane a sɛrediribe zaa pãã da boɔrɔ la danse-zirii a na duori a Yeezu, ka ba e lɛ a ko O. 
MAT.26.60	A zirii danseɛ deme da waa la yaga kyɛ ba da ba nyɛ yelsaanaa zaa a kyaara ne a Yeezu. Kyɛ a baaraa zie la ka zirii danseɛ deme mine bayi da yi wa 
MAT.26.61	yeli, “A soba ŋa yelee la, ‘N na toɔ̃ ŋmore la a Naaŋmen die ŋa kyɛ leɛ mɛ o beri ata poɔ.’ ” 
MAT.26.62	Lɛ la ka a Naaŋmen bagmaalkare neŋkpoŋ vaa-iri kyɛ soore O, “Fo ba taa yelzaa na yeli sɔge be? Boŋ yɛlɛ la ama ba naŋ yeli kyaara ne fo?” 
MAT.26.63	Kyɛ a Yeezu da taŋ la O noɔre. Lɛ la ka a Naaŋmen bagmaalkare neŋkpoŋ yeli ko O, “Pɔ a Naaŋmen-vore, a yeli ko te, ka fõõ wa la a Mɛzaaya,
MAT.26.64	Ka a Yeezu yeli ko o, “Fõõ la yeli a lɛ. Kyɛ N yele korɔ fo la,
MAT.26.64	A yi a ŋaa gɛrɛ, yɛ na nyɛ la a Nensaala Bie
MAT.26.64	ka O zeŋ a Kpeɛ̃õ Zaa Daana nuduluŋ seŋ
MAT.26.64	a yi a sazu sagama poɔ waana.”
MAT.26.65	Lɛ la ka a Naaŋmen bagmaalkare neŋkpoŋ deɛ tage o bonsuuri kyeɛre kyɛ yeli, “O to la Naaŋmen! Boŋ danseɛ la ka te naŋ kyɛnɛ boɔrɔ? Ŋaa yɛ woŋ la a zone O naŋ to Naaŋmen. 
MAT.26.66	Boŋ ka yɛ taa na yeli a poɔ?” Ka ba yeli sɔge o, “O seŋ ne la kũũ.” 
MAT.26.67	Lɛ la ka ba da toore nentaare waare O niŋe, a tɔ O daa yaga; ka ba mine meŋ fale O lampɛgreŋ, 
MAT.26.68	a yele, “Baŋna baŋna, fõõ Mɛzaaya! Aŋ la ŋmɛ fo?”
MAT.26.69	A Piita da yi be la a davoro poɔ a zeŋ, lɛ la ka a pɔglee kaŋ naŋ da waa tontonɔ a yiri na poɔ wa a Piita zie a wa yeli, “Fo meŋ da be la a Yeezu naŋ yi a Galili zie.” 
MAT.26.70	Kyɛ ka a Piita da kyiiri a noba zaa niŋeŋ a yele, “N ba baŋ bonna yɛlɛ fo naŋ yele.” 
MAT.26.71	A Piita naŋ da la yi te are a yiri dendɔreŋ la ka a tonton-pɔglee kaŋ meŋ nyɛ o, a yeli ko a banaŋ naŋ are a be, “A dɔɔ ŋa meŋ da be la a Yeezu naŋ yi Naazɛrɛ zie.” 
MAT.26.72	Ka a Piita laboreŋ pɔ a kyiiri, “N ba baŋ a dɔɔ ŋa.” 
MAT.26.73	A da ba la kɔɔre kyɛ ka a banaŋ naŋ da are a be, wa yeli ko a Piita, “Yelmeŋɛ, fo meŋ e la ba kaŋ, bonso, fo yɛlɛ yeluu gba wuo fo la.” 
MAT.26.74	Lɛ la ka a Piita da piili poɔrɔ pɔgalma, “N ba baŋ a dɔɔ!” A saŋ na poɔ la ka nɔdaa da koŋ a paretɛloŋ lɛ. 
MAT.26.75	Lɛ la ka Piita da leɛ-teɛre a Yeezu yelbiri na O naŋ da yeli, “Nɔdaa koŋ koŋ sɛre kyɛ ka fo kyiiri gbɛre bota ka fo ba baŋ ma.” Ka a Piita da yi yeŋ a te ŋma nentaŋ yaga zaa.
MAT.27.1	Zie naŋ da wa nyaa, a Naaŋmen bagmaalkare ane a teŋɛ nembɛrɛ zaa da laŋ la taa a bo sori na ba naŋ na tu a bɔ yɛlɛ dɔgle a Yeezu a toɔ̃ ko O. 
MAT.27.2	Ba da leŋ la a Yeezu a taa O gaa te ko Pilato naŋ da waa a paaloŋ na gɔbena.
MAT.27.3	A Gyudase na naŋ da iri a Yeezu tere naŋ da wa nyɛ ka ba di la a Yeezu sɛrɛɛ a yeli ka O lee la ka a seŋ ka ba ko O, o da leɛ la o teɛroŋ a taa a warbie lezare ne pie wa ko a Naaŋmen bagmaalkare ane a nembɛrɛ. 
MAT.27.4	O da yelee la, “N e la yelbieri ne N naŋ iri neɛ naŋ ba baŋ yeli tere ka ba ko.” Ka a noba leɛ yeli ko o, “Ana te boŋ yeli la bebe. Taa fo yɛlɛ.” 
MAT.27.5	O naŋ da wa lɔɔ a warbie bare a Naaŋmen die poɔ, o da yi gaa te leŋ la o meŋɛ daseelɛ. 
MAT.27.6	Ka a Naaŋmen bagmaalkare nyɔge a warbie de kyɛ yeli, “A libie ama ba seŋ ka te de a eŋ a libie daga poɔ, a naŋ e zẽẽ libie zuiŋ.” 
MAT.27.7	Ba naŋ da wa nyɛ taa baare, ba zaa da sagɛɛ la ka ba de a libie da ne a dogmeɛrɛ weɛ, ka ba na uuno ne saama. 
MAT.27.8	A ŋaa zuiŋ la ka ba boɔlɔ a weɛ ŋa Zẽẽ Weɛ a naŋ wa te tɔ zenɛ. 
MAT.27.9	A ŋaa da eɛɛ la ka ka a Ŋmen-yelmanna Gyɛremaaya naŋ da yeli lɛ na tu a tuubu, “Ba da de la a warbie lezare ne pie na, naŋ da waa a soba na daaroŋ, a lɛ a Izerayɛl noba mine naŋ da sage ka a e O daaroŋ, 
MAT.27.10	ka ba de da ne a dogmeɛrɛ weɛ, aŋa lɛ a Daana naŋ da yeli ka N e.”
MAT.27.11	A Yeezu da are la a gɔbena niŋesogɔ, ka a gɔbena soore O, “Fõõ la a Gyuumine Naa be?” Ka a Yeezu yeli ko o, “Fõõ la yeli a lɛ.” 
MAT.27.12	Kyɛ a Naaŋmen bagmaalkare ane a nembɛrɛ naŋ da de yɛlɛ duori ne a Yeezu, O da ba yeli yelzaa sɔge ba. 
MAT.27.13	Lɛ la ka a Pilato yeli ko O, “Fo ba woŋ a saanaa ba naŋ duoro fo seŋ lɛ be?” 
MAT.27.14	Kyɛ a Yeezu da ba yeli yelzaa sɔge o, ka a lɛ da e a gɔbena nɔmaa yaga zaa.
MAT.27.15	A tigri saŋ a gɔbena da maŋ iri la a nempɔgre kaŋ a noba naŋ boɔrɔ bare. 
MAT.27.16	A saŋ na ba da taa la bawono kaŋ a nempagdie poɔ ka ba boɔlɔ Yeezu Baraba. 
MAT.27.17	Ba naŋ da wa lantaa baare, Pilato da soore ba la, “Aŋ la ka yɛ boɔrɔ ka N iri bare, Yeezu Baraba bee a Yeezu na ba naŋ boɔlɔ a Mɛzaaya?”
MAT.27.18	Bonso a Pilato da nyɛɛ la ka nyuuri la da so ka ba nyɔge a Yeezu wa tere. 
MAT.27.19	A Pilato naŋ da naŋ zeŋ a sɛredi kogi zu la ka o pɔge da toŋ neɛ o zie a yeli ko o, “Ta wa de fo nu eŋnɛ a dɔɔ ŋa naŋ ba baŋ yeli yɛlɛ poɔ, bonso, N di la dɔgɛɛ yaga zenɛ n zannoo poɔ a O yɛlɛ eŋɛ.” 
MAT.27.20	Kyɛ a Naaŋmen bagmaalkare ane a nembɛrɛ da tɔ la a noba zaa eŋ ka ba sɔre a Pilato ka o iri Baraba bare kyɛ e ka ba ko a Yeezu. 
MAT.27.21	A gɔbena da laboreŋ soore ba la, “A bama bayi, buo la ka yɛ boɔrɔ ka N iri ko yɛ?” Ka a noba yeli, “Baraba.” 
MAT.27.22	Ka a Pilato soore ba, “Boŋ ka N pãã na e ne a Yeezu ba naŋ boɔlɔ a Mɛzaaya?” Ka a noba zaa yeli, “Vɛŋ ka ba kpa O dagaraa zu.” 
MAT.27.23	Ka a Pilato leɛ soore ba, “Wola, boŋ yelfaa ka O e?” Ka ba la tanne ne kɔkɔkpeɛne yaga zaa a yele, “Vɛŋ ka ba kpa O dagaraa zu!”
MAT.27.24	A Pilato naŋ da wa nyɛ ka o ba taa lɛ zaa o naŋ na e, kyɛ ka dɔɔne da piili ka o kpɛ a noba poɔ, O da de la koɔ̃ pɛge o nuuri a noba niŋesogɔ, a yele, “N ba baŋ yelzaa a dɔɔ ŋa kũũ eŋɛ; yɛ taa yɛ yɛlɛ.” 
MAT.27.25	Lɛ la ka a noba zaa pabo laŋ yeli, “Ka a Yeezu zẽẽ do te ne te biiri.” 
MAT.27.26	Lɛ ka a Pilato iri Baraba ko ba, kyɛ e ka ba feɛ a Yeezu, kyɛ pãã de O ko ba ka ba te kpa O dagaraa zu.
MAT.27.27	Lɛ la ka a gɔbena sogyɛre pãã da de a Yeezu kpɛ ne a gɔbena zage poɔ, a boɔle ba taaba zaa ka ba wa ŋmaagyili O. 
MAT.27.28	Ba da nyɔge la a Yeezu kparoo yage bare, kyɛ de kpareze-kpoŋ kaŋ a su O. 
MAT.27.29	A lɛ puoriŋ ba da de la goore ŋmeɛle maale ne zupili a de vɔgle O zu. Kyɛ de mupilaa eŋ O nuduluŋ poɔ, kyɛ pãã maŋ gbi dumo O niŋeŋ a erɛ O laara, a yele, “Yaane, Gyuumine Naa!” 
MAT.27.30	Ba da toore la nentaare waare O, kyɛ de mupilaa ŋmɛ ne O zu. 
MAT.27.31	Ba naŋ da wa e O la baare, ba da yage la a kpareze-kpoŋ na bare kyɛ de O meŋɛ kparoo a leɛ su O. A pãã da taa O gaa ne ka ba te kpa O dagaraa zu.
MAT.27.32	Ba naŋ da wa yi kyɛnɛ gɛrɛ, ba da tuori la dɔɔ kaŋ naŋ yi Saarin, ka ba boɔlɔ Saamon, ka ba da fere o ka o tuo a Yeezu dagaraa. 
MAT.27.33	Ba naŋ da wa te ta zie kaŋ ba naŋ boɔlɔ Golgota (a Golgota tɛgɛ la Zukoɔre Zie) 
MAT.27.34	a noba da de la tĩĩ naŋ na e ka O eŋɛ dare a pulli ne dãã a de ko a Yeezu ka O nyu, kyɛ O naŋ da wa lɛnne a nyɛ, O da zagrɛɛ la ka O nyu. 
MAT.27.35	Ba naŋ da wa kpa O a dagaraa zu baare, ba da de la O kparre ŋmɛ gbaŋ a poŋ taa; 
MAT.27.36	kyɛ pãã da zeŋ a be guuro O. 
MAT.27.37	A O zusogɔŋ, a dagaraa zu, ba da sɛge la O yelsaanaa, “Yeezu A Gyuumine Naa La A Ŋa.”
MAT.27.38	Ba da kpa la fafareba mine bayi ne a Yeezu, kaŋ a O duluŋ seŋ, kaŋ meŋ O gɔɔ seŋ. 
MAT.27.39	Noba naŋ da waana tɔlɔ, da toorɔ O la kyɛ gɔgrɔ ba zuri, 
MAT.27.40	kyɛ yele, “Fõõ naŋ yeli ka fo na toɔ̃ ŋmore la a Naaŋmen die, kyɛ la leɛ mɛ o beri ata poɔ, faa fo meŋɛ wɛ! Ka Fõõ wa waa Naaŋmen Bie, wa sigi a dagaraa zu.” 
MAT.27.41	A lɛ ne o zu ka a Naaŋmen bagmaalkare a laŋne a Naaŋmen bege wulwulibo ane a nembɛrɛ meŋ da erɛ O laara a yele: 
MAT.27.42	“O faa la ba mine, kyɛ kontoɔ̃ faa O meŋɛ. Ka O naŋ wa sereŋ waa a Izerayɛl deme Naa, vɛŋ ka O wa sigi a dagaraa zu pampana ŋa, kyɛ ka te sage de O yɛlɛ. 
MAT.27.43	O dɛle la Naaŋmen, O e ka a Naaŋmen wa faa O a pampana ŋa zaa, ka O naŋ wa boɔrɔ, bonso, O yelee la, ‘N waa la Naaŋmen Bie.’ ” 
MAT.27.44	A lɛ ne o zu ka a fafareba na ba naŋ da laŋ ne O kpa a dagarre zu meŋ da to O zoma.
MAT.27.45	A ŋmenaa naŋ wa do pozentaa gɛrɛ, ligruŋ da luri pɔge la a tendaa zaa, a te ta a ŋmenaa gbelli ata saŋ. 
MAT.27.46	A naŋ da wa ta ŋa ŋmenaa gbelli ata saŋ, Yeezu da ŋmɛ la kpɛlle yaga zaa a yele, “Eli Eli lema sabatani?” A yeluu ŋa tɛgɛ la, “N Naaŋmen, N Naaŋmen, bonso, ka fo gyɛ ma bare?” 
MAT.27.47	A noba mine naŋ da are a be a woŋ a lɛ, da yelee la, “Elaagya la ka a dɔɔ ŋa boɔlɔ.” 
MAT.27.48	Lɛ la ka ba kaŋ da zo a paretɛloŋ lɛ a te de lɔrɔ naŋ nyu dããmiiruŋ paale o zaa, a kyage daa eŋɛ a wa turi O ka O nyu. 
MAT.27.49	Kyɛ ka ba mine yeli, “Yɛ vɛŋ ka te kyɛlle nyɛ ka a Elaagya na wa faa O la be.” 
MAT.27.50	Lɛ la ka a Yeezu laboreŋ ŋmɛ kpɛlle ne kɔkɔkpeɛŋaa, kyɛ ŋmaa vooroŋ. 
MAT.27.51	A paretɛloŋ na poɔ, a Naaŋmen die patiisa deɛ da kyeɛ̃ la ziiri ayi, a yi o zu a kyɛ sigi te tɔ o pareŋ, kyɛ ka a teŋɛ da gbigri, ka piiri puro wɛlɛ. 
MAT.27.52	A yaare meŋ da yuoree la ka a nensonne na naŋ da kpi leɛ-iri a kuuni poɔ. 
MAT.27.53	Ba naŋ da wa yi a yaare poɔ, a Yeezu kũũ leɛ-iruu puoriŋ, ba da gaa te kpɛ la a teŋkpoŋ poɔ ka neŋyaga da nyɛ ba. 
MAT.27.54	A sogyɛre kɔɔ neŋkpoŋ ane banaŋ naŋ da be o zie guuro a Yeezu, naŋ da nyɛ a teŋɛ naŋ gbigri ane a yɛlɛ zaa naŋ e, dabeɛ̃ da kpɛ ba la yaga, ka ba yeli, “Serɛzaa, a dɔɔ ŋa da waa la Naaŋmen Bie.”
MAT.27.55	Pɔgebɔ yaga meŋ da be la a be, a da te are tɔɔre zaa kyɛ kaara. Ba da tu la a Yeezu a yi Galili, a da soŋnɔ O. 
MAT.27.56	A pɔgeba mine naŋ da poɔ ba poɔ la, Mareya Magdalina, ane Mareya, Gyimisi ne Yuzɛb ma, ane a Zɛbɛdii biiri ma.
MAT.27.57	Zie naŋ da wa te maa, dɔɔ bondaana kaŋ naŋ yi Aremateya, ka o yuori di Yuzɛb, o meŋ da waa la a Yeezu potuuro kaŋ. 
MAT.27.58	O da gaa la a Pilato zie a te sɔre ka o de a Yeezu eŋɛ ko o. Lɛ la ka a Pilato da tere noɔre ka ba de a Yeezu eŋɛ a ko o. 
MAT.27.59	A Yuzɛb pãã da de la pɛmpelaa a pilli ne a Yeezu eŋɛ, 
MAT.27.60	a de O te ũũ o meŋɛ ya-paalaa poɔ o naŋ nyɛ piiri zu. A pãã billi kukpoŋ pɔge a yaa noɔre kyɛ leɛ gɛrɛ. 
MAT.27.61	Mareya Magdalina ane a o yo-tɔ Mareya da be la a be, a zeŋ tori a yaa niŋe.
MAT.27.62	Zie naŋ da wa nyaa, a pɛnnoo bebiri yɛlɛ Naroo naŋ da wa tɔle, a Naaŋmen bagmaalkare ane a Faraziimine da laŋ la taa a Pilato yiri poɔ, 
MAT.27.63	a yeli, “Neŋkpoŋ, te leɛ-teɛre la a yeli na a zirŋmaara ŋa naŋ da yeli O vore saŋ, ‘N na leɛ-iri yi la a kuuni poɔ a beri ata puoriŋ.’ 
MAT.27.64	Azuiŋ, e ka ba te gu a yaa velaa, a te ta a beri ata daare, ka lɛ naane, a O potuuribo na te zu iri O la a yaa poɔ, kyɛ yeli ko a noba, ‘O leɛ-iri yi la a kũũ poɔ,’ ka a puori bɛllɛ ŋa pãã na waa faa yaga gaŋ a dɛndɛŋ bɛllɛ na.” 
MAT.27.65	Ka Pilato yeli ko ba, “Yɛ taa la sogyɛre ka ba e guguribo, yɛ gaa te e ka ba gu a zie velaa a seŋ lɛ yɛ naŋ na toɔ̃.” 
MAT.27.66	Lɛ la ka ba gaa ne a guguribo, a te bɛ a kuuri naŋ furi a yaa noɔreŋ, kyɛ e ka a noba gu a zie velaa.
MAT.28.1	A pɛnnoo bebiri naŋ da wa di yi baare, zie naŋ da wa nyaana a koseɛraa bebi-dɛndɛŋ daare, Mareya Magdalina ane o yo-tɔ Mareya da gaa la a yaa zie ka ba te nyɛ. 
MAT.28.2	A paretɛloŋ lɛ, ba wa berɛ ka a teŋɛ deɛ gbigri yaga zaa, bonso, a Daana maleke da sigi waɛ la a wa billi a kuuri naŋ da pɔge a yaa noɔreŋ bare, a do zeŋ a kuuri zu. 
MAT.28.3	A o waaloŋ da waa ŋa saa naŋ nyegrɛ, kyɛ ka o bonsuuri pɛle parepare lɛ aŋa sakubo. 
MAT.28.4	A yaa guguribo naŋ da wa nyɛ a maleke, dabeɛ̃ da kpɛ ba la yaga, ka ba miiŋ a te waa seŋ noba naŋ kpi. 
MAT.28.5	Kyɛ ka a maleke yeli ko a pɔgeba, “Yɛ ta zoro dabeɛ̃, N baŋ ka a Yeezu ba naŋ da kpa a dagaraa zu la ka yɛ boɔrɔ. 
MAT.28.6	O ba kye a kyɛ, O iree la, a seŋ O naŋ da yeli ko yɛ lɛ. Yɛ wa nyɛ zie na O naŋ da gaŋ. 
MAT.28.7	Yɛ pãã leɛ gaa wieouŋ zaa a te yeli ko a O potuuribo, ‘O iri yi la a kũũ poɔ. Serɛzaa O de la weɛ a gɛrɛ Galili teŋɛ, be la ka yɛ na te nyɛ O.’ A duoro N naŋ taa ka N ko yɛ la a lɛ.” 
MAT.28.8	Ba da leɛ yi la a yaa zie wieouŋ lɛ ane dabeɛ̃ ane kyelloo yaga, a zoro ka ba te yeli ko a O potuuribo. 
MAT.28.9	A tɔntɔbaalɛ ka a Yeezu wa page ba a yeli, “N puoro yɛ la!” Ba da wa la a Yeezu zie a wa le vɔgle O puliŋ kyɛ eŋ O. 
MAT.28.10	Lɛ la ka a Yeezu yeli ko ba, “Yɛ ta zoro dabeɛ̃, yɛ gaa te yeli ko a N yɔɔmine ka ba gaa Galili, be la ka ba na nyɛ ma.”
MAT.28.11	A pɔgeba naŋ da naŋ gɛrɛ la ka a yaa guguribo mine gaa te kpɛ a teŋkpoŋ poɔ, a manne a yɛlɛ zaa naŋ e a ko a Naaŋmen bagmaalkare. 
MAT.28.12	A Naaŋmen bagmaale wederebɛ naŋ wa boɔle a teŋɛ nembɛrɛ zaa lantaa baare, ba da boɛ la ka ba de libi-kpoŋ a ko a sogyɛre, 
MAT.28.13	kyɛ yeli ko ba, “Yɛ yeli, ‘O potuuribo la wa zu a O eŋɛ tensogɔ saŋ, te naŋ da gbiri.’ 
MAT.28.14	Ka a yeli ŋa wa kpɛ a gɔbena tobo, te na e la ka o poɔ pɛle ka yelfaa zaa ta pɔge yɛ.” 
MAT.28.15	Lɛ la ka ba da de a libie kyɛ e seŋ ba naŋ wuli ba lɛ. A lɛnso ka ba naŋ yele a yeli ŋa a Gyuumine poɔ a wa tɔ zenɛ.
MAT.28.16	A potuuribo pie ne yeni na da gaa la Galili, a te do a taŋ na zu a Yeezu naŋ wuli ba ka ba gaa. 
MAT.28.17	Ba naŋ da wa nyɛ O, ba da eŋ O la, kyɛ ka ba mine meŋ da bonnɔ. 
MAT.28.18	Ka a Yeezu wa yeli ko ba, “Ba ko Ma la kpeɛ̃õ zaa naŋ be sazu ane teŋɛ. 
MAT.28.19	Yɛ pãã gaa a tenne zaa a te e ka a nemboorɔ zaa leɛ a N potuuribo, ka yɛ korɔ ba suobu; a Saa ane a Bie ane a Vooroŋ Soŋ yuori eŋɛ, 
MAT.28.20	a wullo ba ka ba tuuro a yɛlɛ na zaa N naŋ ko yɛ noɔre. Kyɛ yɛ baŋ ne a, N be la yɛ zie tegitegilɛ, a na te ta a teŋɛ baaroo saŋ.”
MRK.1.1	A Naaŋmen Bie, Yeezu Kirista yelnoore piiluu.
MRK.1.2	Aŋa lɛ ba naŋ sɛge a Ŋmen-yelmanna Azaaya gane poɔ:
MRK.1.2	“Nyɛ, N tonɔ la n tontonɔ ka o de fo weɛ,
MRK.1.2	O naŋ na nare a fo sori;
MRK.1.3	kɔkɔre kaŋ ŋmeɛrɛ la kpɛlle a wɛgyɛŋ poɔ:
MRK.1.3	‘Nare a Daana sori,
MRK.1.3	maale O sobie ka a tori,’ ”
MRK.1.4	A Gyɔɔn Bati da wa yi la a wɛgyɛŋ poɔ, a moɔlɔ a Naaŋmen yelbiri ka noba leɛ ba eebo a de suobu ka ba yelbebe nyɛ sudi. 
MRK.1.5	A Gyudiya tembilii noba zaa ane a Gyɛruzɛlɛm teŋɛ deme zaa da yire gɛrɛ la a Gyɔɔn zie, a kyiire ba yelbebe kyɛ ka o da korɔ ba suobu a Gyɔɔdan baa poɔ. 
MRK.1.6	A Gyɔɔn da su la bontaŋ kɔɔloŋ kparoo kyɛ da seɛ gane kpagre o seɛŋ, a da ɔɔrɔ sobo kyɛ dire tammalaara. 
MRK.1.7	O da moɔlɔ la a Ŋmen-yelnoore a yele, “Neɛ naŋ taa kpeɛ̃õ yaga gaŋ ma na tu la n puoriŋ wa, N gba ba seŋ ka N zuuni lori O nɔɔteɛ mie. 
MRK.1.8	N ko yɛ la suobu ne koɔ̃; kyɛ Ona na ko yɛ la suobu ne a Vooroŋ Soŋ.”
MRK.1.9	A beri na poɔ, Yeezu da yi la Naazɛrɛ naŋ be Galili paaloŋ a wa ka Gyɔɔn ko O suobu a Gyɔɔdan baa poɔ. 
MRK.1.10	A Yeezu naŋ da wa yire a koɔ̃ poɔ, O da nyɛ la a saluoni ka o yuo ka a Vooroŋ Soŋ sigi wa aŋa ŋmanee a wa dɔɔ O zu. 
MRK.1.11	Ka kɔkɔre kaŋ da yi sazu a yele, “Fõõ la N Bidɔɔ, N Poyɛŋ Bie; fõõ la ka N poɔ pɛle ne yaga zaa.”
MRK.1.12	A daadaalɛ ka a Vooroŋ Soŋ de a Yeezu te kpɛ ne a wɛgyɛŋ poɔ. 
MRK.1.13	O da be la a wɛgyɛŋ poɔ beri lezaayi, ka Setaana da wa e O nyɛ. O da laŋ kpeɛrɛ ne la a wɛdonne; ka a malekere da kaara O zie.
MRK.1.14	Ba naŋ da wa nyɔge a Gyɔɔn eŋ a nempagdie poɔ, a lɛ puoriŋ, Yeezu da wa la Galili poɔ a wa moɔlɔ a Ŋmen-yelnoore, 
MRK.1.15	a yele, “A saŋ taɛ la, ka a Naaŋmen naaloŋ peɛle, yɛ leɛ yɛ eebo, a sage de a Ŋmen-yelnoore.”
MRK.1.16	A Yeezu naŋ da wa kyɛnɛ a Galili Mane noɔreŋ, O da nyɛ la Saamon ne o yɔɔ Anduru ka ba lɔɔrɔ ba zonkyogri a mane poɔ; bonso, ba da waa la zonnyɔgrebɔ. 
MRK.1.17	Ka a Yeezu da yeli ko ba, “Yɛ wa tuuro ma, N na e la ka yɛ leɛ nyɔgrɔ nensaalba aŋa zoma.” 
MRK.1.18	A daadaalɛ ka ba deɛ bare a ba zonkyogri kyɛ tuuro O. 
MRK.1.19	O naŋ da la kyɛŋ tɔle belaa la ka O nyɛ Zɛbɛdii bidɔbɔ Gyimisi ane o yɔɔ Gyɔɔn, ka ba be ba gbori poɔ a liire ba zonkyogri. 
MRK.1.20	A daadaalɛ ka Yeezu boɔle ba; ka ba da bare a ba saa Zɛbɛdii ne a tontonema a gbori poɔ kyɛ wa tuuro a Yeezu gɛrɛ.
MRK.1.21	Ba da gaa la Kapanum; a pɛnnoo bebiri daare naŋ da wa ta, O da kpɛ la a puoruudie a te kanne noba. 
MRK.1.22	A noba nɔɛ da maaɛ la ane a O kannoo, bonso, O da kanna ba la aŋa neɛ naŋ taa kpeɛ̃õ. A O kannoo da ba waa ŋa a Naaŋmen bege wulwulibo kannoo. 
MRK.1.23	A lɛ poɔ, dɔɔ kaŋ naŋ da taa sefaa da be la a puoruudie poɔ, 
MRK.1.24	a da ŋmɛ kpɛlle a yele, “Boŋ ka fo boɔrɔ ka fo e te, Yeezu naŋ yi Naazɛrɛ? Fo waɛ la ka fo wa sãã te be? N baŋ la neɛ na fo naŋ waa, fõõ la a Naaŋmen Nensoŋ na.” 
MRK.1.25	Ka a Yeezu da tanne o a yele, “Bare gɔnne kyɛ wa yi a dɔɔ eŋɛ!” 
MRK.1.26	Ka a sefaa e ka a dɔɔ iri gyemɛ, a kyeerɛ ne kɔkɔkpeɛŋaa kyɛ wa yi a dɔɔ eŋɛ. 
MRK.1.27	A noba zaa nɔɛ da maaɛ la, ka ba soorɔ taa, “Boŋ yeli la ŋa? Wuli paalaa naŋ taa kpeɛ̃õ! O gba maŋ ko la sefaare noɔre, ka a tu a lɛ.” 
MRK.1.28	Wieouŋ lɛ ka a Yeezu yɛlɛ da yaare a Galili paaloŋ zaa.
MRK.1.29	A Yeezu ne a O potuuribo naŋ da wa yi a puoruudie poɔ, ba da gaa te kpɛ la Saamon ane o yɔɔ Anduru yiri. Gyimisi ane Gyɔɔn meŋ da poɔ la a ba poɔ. 
MRK.1.30	A Saamon deɛmpɔge da gaŋɛɛ la ne entole, ka ba da yeli o yɛlɛ ko a Yeezu. 
MRK.1.31	Ka a Yeezu da te nyɔge o nu ka o iri. Lɛ la ka a entole da bare o, kyɛ ka o iri piili kaara ba zie.
MRK.1.32	A zimaane na, ŋmenaa naŋ da wa te kpeɛrɛ, ba da taa la ba baalba ane banaŋ naŋ da taa sefaare wa ne a Yeezu zie. 
MRK.1.33	Ka a teŋɛ noba zaa da wa gbiŋ a Saamon yiri dendɔreŋ. 
MRK.1.34	Ka a Yeezu da saŋ noba yaga naŋ da beɛrɛ baaloŋ boorɔ zaa, kyɛ digi sefaare yaga bare. A Yeezu da ba sage ka a sefaare yeli yelzaa, bonso, a da baŋ O la.
MRK.1.35	A baguo saŋ, zie naŋ da naŋ ba vɛle sɛre, a Yeezu da iri gaa la zie kaŋ O yoŋ a te puori. 
MRK.1.36	Ka Saamon ane a o taaba da yi yɔ boɔrɔ O. 
MRK.1.37	Ba naŋ da wa te nyɛ O, ba da yeli ko O la, “A noba zaa yɔ boɔrɔ fo la.” 
MRK.1.38	Ka a Yeezu yeli sɔge ba, “Yɛ e ka te gaa a tenne na naŋ peɛle ka N te moɔle a yelbiri a be meŋ. Bonso, a lɛ zuiŋ la ka N wa.” 
MRK.1.39	A lɛ la ka a Yeezu da yɔ a Galili paaloŋ zaa a moɔlɔ a yelbiri ba puoruuderi poore kyɛ digre sefaare bara.
MRK.1.40	Kɔŋkɔŋ kaŋ da wa la a Yeezu zie, a wa gbi dumo kyɛ sɔre O a yele, “Ka fõõ wa boɔrɔ, fo na toɔ̃ saŋ ma la.” 
MRK.1.41	Nembaaloŋ da kpɛ la a Yeezu yaga, ka O da teɛ O nu a seene a dɔɔ, kyɛ yeli ko o, “N boɔrɔ la, nyɛ laafeɛ!” 
MRK.1.42	A daadaalɛ ka a dɔɔ kɔnnoŋ da baare, kyɛ ka o da leɛ neŋkpeɛŋaa. 
MRK.1.43	A Yeezu naŋ da wa kpãã o yaga zaa baare, O da yeli ko o la: 
MRK.1.44	“Baŋ ne a, a ta wa yele yelzaa korɔ neɛzaa, kyɛ gaa te de fo meŋɛ wuli a Naaŋmen bagmaale wederɛ
MRK.1.45	Kyɛ a dɔɔ da yi te moɔle la a yɛlɛ, a ŋmɛ a yaare zie zaa. A yɛlɛ naŋ da yaare yaga zuiŋ, a Yeezu da koŋ la toɔ̃ gaa teŋɛ zaa ka a noba ba baŋ ne O yɛlɛ. A Yeezu da be la a tembilii poore kyɛ ka noba da yire ziiri zaa waana O zie.
MRK.2.1	Beri mine naŋ da wa tɔle puoriŋ, Yeezu da leɛ gaa la Kapanum teŋɛ ka a noba da woŋ ka O leɛ kuli waɛ la. 
MRK.2.2	A lɛ la ka neŋyaga da wa lantaa a be, a fogle taa a ba taa gbɛɛ bimmu zie a te laŋ ne a yiri dendɔre, kyɛ ka a Yeezu da moɔlɔ a Naaŋmen yelbiri korɔ ba. 
MRK.2.3	Lɛ la ka noba mine da taa dɔɔ kaŋ eŋɛ naŋ kpi waana ne O zie ka noba banaare tuo o. 
MRK.2.4	A noba naŋ da waa yaga a fogle a zie zaa, ka ba kontoɔ̃ taa a baala ta ne a Yeezu zie zuiŋ, ba da do la a peɛzu a te ŋmaa sulee, a de a dɔɔ ne a boŋganaa turi a sulee noɔre ka o sigi te ta benee a Yeezu naŋ zeŋ a die poɔ. 
MRK.2.5	A Yeezu naŋ da wa nyɛ a noba yeldeebo naŋ seŋ lɛ, O da yeli ko la a dɔɔ baala, “N bidɔɔ, a fo yelbebe nyɛ la sudi.” 
MRK.2.6	A Naaŋmen bege wulwulibo mine naŋ da zeŋ a be da ŋmeɛrɛ la ba gyɛŋ a yele: 
MRK.2.7	“Bonso ka a neɛ ŋa soba yele yɛlɛ ŋaa? O to la Naaŋmen! Nembuo la na toɔ̃ di yelbebe suuri ka Naaŋmen yoŋ naane?” 
MRK.2.8	A daadaalɛ ka a Yeezu da baŋ ka ba da teɛrɛ la a yɛlɛ ama ba pooreŋ, ka O soore ba, “Bonso ka yɛ taa a teɛrɛ ama taaba? 
MRK.2.9	A ama buo yeluu la e mɔlɔ, N naŋ na yeli ko a dɔɔ baala, ‘A fo yelbebe nyɛ la sudi,’ bee ka N yeli, ‘Iri de a fo boŋganaa gɛrɛ’? 
MRK.2.10	Kyɛ N na e la ka yɛ baŋ ka a Nensaala Bie taa la kpeɛ̃õ a teŋɛzu kyɛ ka O di yelbebe suuri ko noba”; a Yeezu pãã da yeli ko la a dɔɔ baala: 
MRK.2.11	“N yele korɔ fo la, iri are, de fo boŋganaa a kulo.” 
MRK.2.12	A daadaalɛ ka a dɔɔ baala deɛ iri de o boŋganaa tuo a kyɛnɛ a noba zaa niŋeŋ, ka ba zaa nɔɛ da maa ka ba danna Naaŋmen a yele, “Te daŋ ba nyɛ a yeli ŋa tɔ zaa!”
MRK.2.13	A Yeezu da leɛ yi gaa la a mane noɔre, ka neŋyaga da wa ŋmaagyili O ka O da kanne ba. 
MRK.2.14	O naŋ da kyɛnɛ gɛrɛ, O da nyɛ la Levi, a Alfeo bidɔɔ ka o zeŋ zuyɔɔ die poɔ, ka O yeli ko o, “Iri tuuro ma.” Ka o vaa-iri a tuuro O.
MRK.2.15	A Yeezu naŋ da wa zeŋ a Levi yiri poɔ a dire bondirii, a zuyɔɔ-derebɛ ane yelbe-erebɛ yaga da wa laŋ ne O la ne O potuuribo. Bonso noba yaga da tuuro O la. 
MRK.2.16	A Naaŋmen bege wulwulibo mine naŋ da waa Faraziimine, naŋ da wa nyɛ a Yeezu naŋ laŋ dire ne yelbe-erebɛ ane a zuyɔɔ-derebɛ, ba da soore la a O potuuribo, “Bonso ka O laŋ dire ne zuyɔɔ-derebɛ ane yelbe-erebɛ?” 
MRK.2.17	A Yeezu naŋ da wa woŋ a lɛ, O da yeli ko ba la, “Banaŋ naŋ taa laafeɛ ba boɔrɔ tegetegrɛ, kyɛ banaŋ naŋ ba taa laafeɛ la boɔrɔ tegetegrɛ; N ba wa ka N boɔle a nemmenne, N waɛ la ka N boɔle a yelbe-erebɛ.”
MRK.2.18	A Gyɔɔn potuuribo ane a Faraziimine da lennee noɔre, ka noba mine da wa soore a Yeezu, “Bonso ka Gyɔɔn potuuribo ane a Faraziimine potuuribo maŋ leŋ noɔre kyɛ ka a fo potuuribo ba maŋ leŋ noɔre?” 
MRK.2.19	Ka a Yeezu yeli ko ba, “Yɛ teɛre ka pɔgde tigri saama na toɔ̃ leŋ la noɔre saŋ na a pɔgpaalaa serɛ naŋ be ba zie be? Ka a pɔgpaalaa serɛ naŋ wa kyɛnɛ be ba zie, ba kontoɔ̃ leŋ noɔre. 
MRK.2.20	A beri waana la ka ba na de a pɔgpaalaa serɛ yi ba zie, a lɛ puoriŋ la ka ba pãã na lenne noɔre.”
MRK.2.21	“Neɛzaa ba derɛ pɛmpaalaa liire ne kpar-koraa; ka o naŋ e a lɛ, a pɛmpaalaa na kyeɛ̃ yi la a pɛnkoraa eŋɛ ka a voɔre yɛlle gaŋ a kyeɛ̃-koraa na. 
MRK.2.22	Kyɛ neɛzaa ba maŋ de dããpaala eŋ dããwo-korɔ poɔ, ka o naŋ e a lɛ, a dããpaala na e la ka a dããwo-korɔ puri, ka a dãã ne a woore zaa wɛ. Kyɛ ba maŋ de la dããpaala eŋ dããwo-paala poɔ.”
MRK.2.23	A pɛnnoo bebiri kaŋ daare, Yeezu da kyɛnɛ la a te tu kyi weɛ poɔ. Ba naŋ da kyɛnɛ gɛrɛ, a O potuuribo da piili ŋmaara la a kazuri mine. 
MRK.2.24	Ka a Faraziimine soore O, “Nyɛ, bonso ka ba erɛ yeli naŋ ba seŋ ka ba e a pɛnnoo bebiri daare?” 
MRK.2.25	Ka a Yeezu leɛ soore ba, “Yɛ mɔɔ daŋ ba sɔre a gane poɔ nyɛ lɛnɛɛ Davil ne o potuuribo naŋ da e, saŋ na kɔŋ naŋ da kpɛ ba, ka ba da boɔrɔ bondirii be? 
MRK.2.26	O da kpɛ la a Naaŋmen yiri poɔ, a saŋ na Abeata naŋ da waa a Naaŋmen bagmaalkare neŋkpoŋ, a te de a Boroboro Na Ba Naŋ De Ko Naaŋmen, a ɔɔ kyɛ de a mine ko a o noba, kyɛ ka neɛzaa da ba taa sori ka o ɔɔ a, ka a Naaŋmen bagmaalkare neŋkpoŋ yoŋ naane.” 
MRK.2.27	Lɛ la ka a Yeezu pãã da yeli ko ba, “Naaŋmen maale la a pɛnnoo bebiri nensaala zuiŋ, O ba maale nensaala a pɛnnoo bebiri zuiŋ; 
MRK.2.28	azuiŋ a Nensaala Bie la a pɛnnoo bebiri daana.”
MRK.3.1	A Yeezu da la wa kpɛ la a puoruudie poɔ, ka dɔɔ kaŋ da bebe ka o nu kaŋ da kpi. 
MRK.3.2	A noba da kaara la ka ba nyɛ ka a Yeezu na saŋ la a dɔɔ ŋa a pɛnnoo bebiri daare, ka ba na toɔ̃ nyɛ saanaa tuo O. 
MRK.3.3	Ka a Yeezu da yeli ko a dɔɔ nu kũũ, “Yi wa kyɛ.” 
MRK.3.4	Lɛ la ka O soore ba, “A tu la sori ka neɛ toŋ tonsoŋ bee a toŋ tonfaa a pɛnnoo bebiri daare, a faa neɛ nyɔvore bee a iri neɛ nyɔvore?” Ka ba zaa da taŋ ba nɔɛ. 
MRK.3.5	Ka a Yeezu da kaa ba wa gyeere ne suuri, kyɛ ka O poɔ da sãã ne lɛ ba sukyie naŋ dare, ka O yeli ko a dɔɔ nu kũũ, “Teɛ a fo kpaŋkpane.” Ka o teɛ a o kpaŋkpane ka o deɛ leɛ kpaŋkpaŋkpeɛŋaa. 
MRK.3.6	Ka a Faraziimine da yi a daadaalɛ ka ba ne a Hɛrɔde noba da te bo nyɛ sori ba naŋ na tu kyɛ ko a Yeezu.
MRK.3.7	A Yeezu ne O potuuribo da yi gaa la a mane noɔre, ka nembeɛoŋ naŋ yi Galili teŋɛ da tu O. 
MRK.3.8	A noba naŋ da wa woŋ a O toma yɛlɛ zuiŋ ba yaga da yi la Gyudiya, Gyɛruzɛlɛm, Idumeya paaloŋ ane a Gyɔɔdan man-gaŋne paaloŋ zaa, ka ba mine yi tenne naŋ peɛle Taaya ane Sedɔŋ, ka ba zaa da wa O zie. 
MRK.3.9	A Yeezu da yeli ko la a O potuuribo ka ba nare gbori ka o peɛle ka O kpɛ ka a nembeɛoŋ ta wa fogle O ŋmore; 
MRK.3.10	bonso, O da saŋ la baalba yaga, azuiŋ banaŋ zaa naŋ da waa baalba da fefegrɛ la a boɔrɔ ka ba seene O. 
MRK.3.11	Ka a sefaare wa nyɛ O zaa, a maŋ le vɔgle la O niŋesogɔ, kyɛ kyeerɛ yele, “Fõõ la a Naaŋmen Bie!” 
MRK.3.12	Kyɛ a Yeezu da maŋ tanne a la ka a ta vɛŋ ka ba baŋ neɛ na O naŋ waa.
MRK.3.13	A Yeezu da do la taŋzu kyɛ boɔle a banaŋ O naŋ da boɔrɔ ka ba wa O zie. 
MRK.3.14	O da kaa-iri la ba pie ne bayi, a da boɔlɔ ba apostoliimine, ka ba na be O zie ka O toŋ ba ka ba yi te moɔle a Ŋmen-yelnoore, 
MRK.3.15	a taa kpeɛ̃õ digre ne sefaare bara. 
MRK.3.16	A pie ne bayi na O naŋ da boɔle la bama; Saamon (ona la ka O da pore o yuori ka Piita); 
MRK.3.17	Gyimisi ane o yɔɔ Gyɔɔn, a Zɛbɛdii bidɔbɔ, (ba na la ka a Yeezu da pore ba yuori ka Boɔnage, a yuori tɛgɛ la “Saa Biiri”); 
MRK.3.18	ane Anduru, ane Filipi, Batolomi, Matio, Tɔmaase ane Gyimisi a Alfeo bidɔɔ, Tadiyo, Saamon a Zɛlɔte, 
MRK.3.19	ane Gyudase Ezekarɔte, a onaŋ naŋ da yi a Yeezu puori.
MRK.3.20	Lɛ la ka Yeezu da leɛ kuli yiri; ka a nembeɛoŋ la maaleŋ wa lantaa, ka O ne a O potuuribo da ba taa aroo na di diibu. 
MRK.3.21	A O yideme naŋ da wa woŋ a lɛ, ba da yi gaaɛ la ka ba te taa O gaa ne yiri, bonso, a noba da yele la, “O yaara la.” 
MRK.3.22	A Naaŋmen bege wulwulibo mine naŋ da yi Gyɛruzɛlɛm wa, da yelee la, “O taa la Bɛlezɛbu, a sefaare zaa naa, ona la ko O a kpeɛ̃õ ka O digre ne a sefaare bara.” 
MRK.3.23	Ka a Yeezu da boɔle ba wa ne O zie, a wa lɔɔ sekpɔgɔ ko ba, “Wola ka Setaana na toɔ̃ digi Setaana bare? 
MRK.3.24	Ka naaloŋ wa kyataa a leɛ zɔɔrɔ ne o meŋɛ, a naaloŋ na na le la. 
MRK.3.25	Ka yiri zaa deme meŋ wa kyataa a zɔɔrɔ ne bamenne, a yiri na na le la. 
MRK.3.26	Ka Setaana wa iri leɛ zɔɔrɔ ne o meŋɛ, o koŋ baŋ are, kyɛ a o baaroo taɛ la. 
MRK.3.27	Neɛzaa kontoɔ̃ kpɛ gandaa yiri a te fa o boma, ka o naŋ ba daŋ leŋ a gandaa sɛre. A lɛ puoriŋ la ka o sereŋ na toɔ̃ ŋma a gandaa yiri.”
MRK.3.28	“Yelmeŋɛ ka N yele korɔ yɛ, nensaalba yelbebe zaa na nyɛ la sudi, ane zoma na zaa ba naŋ to Naaŋmen; 
MRK.3.29	kyɛ neɛ na zaa naŋ to a Vooroŋ Soŋ zone koŋ nyɛ yelbebe sudi togitogi, kyɛ o na taa la yelbieri saanaa naŋ ba taa baaroo”; 
MRK.3.30	bonso ba da yelee la, “O taa la sefaa.”
MRK.3.31	Lɛ la ka a Yeezu ma ane o yɔɔmine da wa are yeŋ poɔ kyɛ toŋ ka ba kpɛ te boɔle O. 
MRK.3.32	Neŋyaga da zeŋ ŋmaagyili O la, ka ba yeli ko O, “Fo ma ne fo yɔɔmine ne fo yɔɔpuuli are la yeŋ poɔ a soorɔ fo yɛlɛ.” 
MRK.3.33	Ka O yeli sɔge ba, “Nembuo la N ma ane N yɔɔmine?” 
MRK.3.34	O naŋ da wa kaa a noba naŋ zeŋ ŋmaagyili O, O da yelee la, “N ma ane N yɔɔmine la bama naŋ zeŋ kyɛ! 
MRK.3.35	Soba na zaa naŋ erɛ Naaŋmen poboɔbo waa la N yɔɔ ane N yɔɔpuulee ane N ma.”
MRK.4.1	A Yeezu da laboreŋ piili kanna la a noba a mane noɔreŋ. Nembeɛoŋ naŋ ba taa mannoo da wa ŋmaagyili O la, ka O da kpɛ zeŋ gbori poɔ a koɔ̃ zu kyɛ ka a noba zaa da are a dondoli zu a koɔ̃ noɔreŋ. 
MRK.4.2	O pãã da piili kanna ba la yɛlɛ yaga ane sekpɔgɔ. A O kannoo poɔ, O da yeli ko la a noba: 
MRK.4.3	“Yɛ kyɛllɛ! Boreborɔ kaŋ la da yi gaa ka o te bore o weɛ. 
MRK.4.4	O naŋ da borɔ, a bombie mine da le la sobiri zu, ka nuuli wa de a di. 
MRK.4.5	A bombie mine meŋ da le la pikubo poɔ, zie naŋ ba taa tɛne yaga, ka a bombie buli wieouŋ zaa, a tɛne naŋ ba e zuluŋ zuiŋ. 
MRK.4.6	Kyɛ a ŋmenaa naŋ da wa puri, a bombulo da zoɔlɛɛ la, a ko, a naŋ da ba taa nyaga zuiŋ. 
MRK.4.7	A bombie mine meŋ da le la goore poɔ a buli, kyɛ ka a goore baa fogle a, ka a da ba maale eŋ bie. 
MRK.4.8	Kyɛ a bombie mine da le la tɛnnoɔ poɔ, a buli a maale velaa zaa, a wɔŋ eŋ bie. Ka a bonzuri mine eŋ bie lezare ne pie, ka a mine eŋ bie lezaata, ka a mine eŋ bie kɔɔ.” 
MRK.4.9	Ka a Yeezu da yeli ko a noba, “Neɛzaa naŋ taa tobo a na woŋ, o kyɛlle woŋ!”
MRK.4.10	A noba naŋ da wa gaa kyɛ bare a Yeezu yoŋ, a banaŋ naŋ da peɛle O ane a O potuuribo pie ne bayi da soore O la a sekpɔgɔ tɛgɛ. 
MRK.4.11	Ka a Yeezu yeli ko ba, “Yɛnee eŋ ba ko yɛ la a Naaŋmen naaloŋ yelsɔglaa bammo. Kyɛ a banaŋ naŋ ba poɔ yɛ poɔ, sekpɔgɔ la ka ba maŋ lɔɔ ko ba; 
MRK.4.12	lɛ la:
MRK.4.12	‘ba sereŋ na maŋ furi kaara la, kyɛ koŋ nyɛ bonzaa,
MRK.4.12	a sereŋ kyɛllɛ, kyɛ koŋ baŋ a tɛgɛ;
MRK.4.12	a na erɛ wa leɛ ba eebo a nyɛ yelbebe sudi.’ ”
MRK.4.13	Ka a Yeezu da soore ba, “Yɛ ba baŋ a sekpɔgre ŋa tɛgɛ be? Ka lɛ wola ka yɛ na e a baŋ a sekpɔgɔ zaa tɛgɛ? 
MRK.4.14	A boreborɔ maŋ bore la a Naaŋmen yelbiri. 
MRK.4.15	A bombie na naŋ da le a sobiri zu la a banaŋ naŋ maŋ woŋ a Naaŋmen yelbiri, kyɛ ka Setaana wa wieouŋ lɛ a wa iri a yelbiri naŋ bore eŋ ba sukyie poɔ. 
MRK.4.16	A anaŋ ba naŋ da bore a pikubo poɔ la a banaŋ naŋ woŋ a Naaŋmen yelbiri, a de o ne popeɛloŋ wieouŋ zaa. 
MRK.4.17	Kyɛ ba naŋ ba tɛ nyaga zuiŋ, ba maŋ di la kannyiri belaa lɛ, kyɛ ka yelwonaa bee dɔgroŋ wa pɔge ba a Naaŋmen yelbiri ba naŋ de zuiŋ, ba maŋ faa le la wieouŋ zaa. 
MRK.4.18	Ka ba mine meŋ waa seŋ ŋa a bombie anaŋ naŋ le a goore poɔ: ba na la a noba na naŋ woŋ a yelbiri, 
MRK.4.19	kyɛ ka a teŋɛzu boma teɛroŋ ane bondaa-yɛlɛ ane bombɔ vɔlfaare maŋ wa feere a Naaŋmen yelbiri ko, ka a ba maale. 
MRK.4.20	Kyɛ a noba na naŋ waa seŋ ŋa a bombie na ba naŋ bore a tɛnnoɔ poɔ la banaŋ naŋ maŋ de a Naaŋmen yelbiri ka a maale, a eŋ bie, a mine lezare ne pie, amine lezaata, amine meŋ kɔɔ.”
MRK.4.21	A Yeezu da soore ba la, “Ba maŋ kyɔŋ la fentelɛ a kpɛ ne die a te de gbaale vɔgle pɔge be, bee a de biŋ gado puliŋ? Ba ba maŋ de dɔgle fentel-daa zu be? 
MRK.4.22	Bonzaa kyebe naŋ sɔgle, ka ba koŋ e ka a yi sãã; ka yelsɔglaa zaa ba kyebe, a koŋ yi kyaane poɔ. 
MRK.4.23	Neɛzaa naŋ taa tobo a na woŋ, o kyɛlle woŋ!” 
MRK.4.24	O da yeli ko ba la, “Yɛ kyɛlle a yɛlɛ yɛ naŋ wono velaa. Bonna fo naŋ de manne ne ko fo tɔsoba, o ne o zu ka ba na de manne ne ko fo meŋ, a ko fo yaga gba ka a gaŋ a lɛ. 
MRK.4.25	Bonso banaŋ naŋ taa, ba na la ko ba la amine poɔ, kyɛ banaŋ naŋ ba taa, haali bonna ba naŋ taa, ba na de a la ba zie.”
MRK.4.26	A Yeezu da la yelee la, “A Naaŋmen naaloŋ waa seŋ ŋa neɛ kaŋ naŋ yi te bore bombie o weɛ poɔ, 
MRK.4.27	kyɛ o naŋ wa gbiri tensogɔ saŋ ka zie nyaa ka o iri nyɛ ka a bombie buli a baa, ka o ba baŋ bon naŋ so a lɛ. 
MRK.4.28	A teŋɛ la maŋ e ka a bombie buli, a daŋ eŋ kadaare, ka a dɔge, a pãã eŋ bie. 
MRK.4.29	Kyɛ saŋ na a kyi naŋ wa be, o maŋ iri de la o soɔ wieouŋ zaa, a kpɛ ne a weɛ, a boma deebo saŋ naŋ ta zuiŋ.”
MRK.4.30	A Yeezu da la soorɛɛ la, “Boŋ ka te na de a Naaŋmen naaloŋ manne ne, bee sekpɔg-buo ka te na de manne ne o? 
MRK.4.31	O waa seŋ ŋa tobiri naŋ sereŋ waa a teere zaa poɔ bombi-bile ka ba de bore teŋɛŋ; 
MRK.4.32	kyɛ ka banaŋ wa bore o ka o baa, o maŋ waa la kpoŋ gaŋ a teere zaa. O maŋ tɛ la ulkponni ka a sazu nuuli na toɔ̃ wuo kyogri o zu.”
MRK.4.33	A sekpɔgɔ ama taaba yaga la ka a Yeezu da de kanne ne ba a Naaŋmen yelbiri, a seŋ lɛnɛɛ ba naŋ na toɔ̃ woŋ; 
MRK.4.34	O da ba yeli yɛlɛ ko ba, ka sekpɔgɔ naane ka O da lɔɔrɔ, kyɛ O da maŋ iri la a pare ko a O potuuribo ka ba naŋ wa be ba yoŋ zie.
MRK.4.35	A lɛ daare, zie naŋ da wa maa, a Yeezu da yeli ko la a O potuuribo, “Yɛ e ka te ŋmaa a mane gaa a lambo-kyɛ seŋ.” 
MRK.4.36	Ba naŋ da wa bare a nembeɛoŋ a be, a O potuuribo da de O la ne a gbori na poɔ O naŋ da be, ka ba zaa gɛrɛ. Gboe mine meŋ da be la a be. 
MRK.4.37	Sasekpoŋ kaŋ da iree la ka a kɔmmie ŋmeɛrɛ a gbori, ka a gbori paala ne koɔ̃ a linne. 
MRK.4.38	Kyɛ ka a Yeezu da be a gbori kpaareŋ a gaŋ kɔge O zu ne zukɔgraa a gbire; ka ba seŋ O a soore O, “Wulwullo, fo baga ba kyebe ne te naŋ weɛrɛ be?” 
MRK.4.39	A Yeezu da iri tanne la a saseɛ, kyɛ yeli a mane, “E maaroŋ! Are zomm!” Lɛ la ka a saseɛ ŋmaa, ka a koɔ̃ ŋmaa vooroŋ seretete. 
MRK.4.40	A Yeezu da leɛ soore la a O potuuribo, “Bonso ka yɛ zoro dabeɛ̃? Yɛ mɔɔ naŋ ba taa yeldeebo be?” 
MRK.4.41	Dabeɛ̃ ne nɔmaa da kpɛ ba la yaga zaa, ka ba soorɔ taa, “Aŋ mɔɔ la a neɛ ŋa, haali ka saseɛ ane a mane sagra O noɔre?”
MRK.5.1	Ba da ŋmaa la a mane wa a Gɛrasene paaloŋ seŋ. 
MRK.5.2	A Yeezu naŋ da wa yire a gbori poɔ, daadaalɛ ka dɔɔ kaŋ naŋ da taa sefaa wa yi a yaare poɔ a tuori O. 
MRK.5.3	A sefaa dɔɔ ŋa da kpeɛrɛ la a yaare poɔ, ka neɛzaa da kontoɔ̃ leŋ o ne banzɔlɔ gba; 
MRK.5.4	bonso, gbɛɛ yaga ka ba da maŋ eŋ o la kpule kyɛ leŋ o ne bɔnzɔlɔ kyɛ ka o da maŋ ŋmaare a bɔnzɔlɔ bare, kyɛ kɔɔre a kpule puropuro. Neɛzaa da ba taa faŋ a na toɔ̃ nyɔge o leŋ biŋ. 
MRK.5.5	Ŋmenaa ne tensogɔ zaa ka o da maŋ yɔ yoɔrɔ a yaare poɔ ane a tanne zuri, a ŋmeɛrɛ kpɛlle kyɛ ŋmaara o meŋɛ ne kubo. 
MRK.5.6	O naŋ da wa nyɛ a Yeezu ka O be tɔɔre zaa, o da zo te le vɔgle la muro O niŋesogɔ; 
MRK.5.7	kyɛ kyeere ne kɔkɔkpeɛŋaa, “N ne fo meŋ boŋ, Yeezu, a Naaŋmen Kpeɛ̃õ Zaa Daana Bie? N de la Naaŋmen sɔrɔ fo, ta dɔgre ma.” 
MRK.5.8	O da yeli la a ŋaa, bonso, a Yeezu da yeli ko la a sefaa, “Wa yi a dɔɔ eŋɛ, fõõ sefaa ŋa!” 
MRK.5.9	Lɛ la ka a Yeezu soore o, “Fo yuori la boŋ?” Ka o yeli sɔge, “N yuori la Ligyin
MRK.5.10	O da sɔre la a Yeezu ne nimizeɛ zaa ka O ta digi a ka a yi a paaloŋ poɔ. 
MRK.5.11	Dobasugo mine da are la a taŋ seɛŋ a dire bondirii; 
MRK.5.12	ka a sefaare sɔre a Yeezu a yeli, “Vɛŋ ka te yi te kpɛ a dobaare ama.” 
MRK.5.13	Lɛ la ka a Yeezu da ko a sefaare sori ka a wa yi a dɔɔ eŋɛ a te kpɛ a dobaare. A dobasugo naŋ da ta turaayi zaa da ŋmore sigi kpɛ la a mane poɔ a te kpi.
MRK.5.14	A dobakyeenemɛ da zo gaa la a teŋɛ poɔ, a te manne a yɛlɛ naŋ e a ko a noba, lɛ la ka ba da yi zo gaa ka ba te nyɛ bon naŋ e. 
MRK.5.15	Ba da wa la a Yeezu zie, a wa nyɛ ka a dɔɔ na naŋ da taa a sefaare ka o zeŋ a be a nyɛ o meŋɛ, a su boma, ka dabeɛ̃ da kpɛ ba zaa. 
MRK.5.16	A banaŋ naŋ da nyɛ a yɛlɛ naŋ e kyaare ne a sefaare dɔɔ ŋa ane a dobaare da gaa te manne ko la a noba. 
MRK.5.17	Lɛ la ka ba da piili sɔrɔ a Yeezu ka O yi a ba teŋɛ poɔ. 
MRK.5.18	A Yeezu naŋ da wa leɛ te kpeɛrɛ a gbori la ka a dɔɔ na eŋɛ a sefaare naŋ da yi wa sɔre ka O vɛŋ ka o tuuro O. 
MRK.5.19	Kyɛ ka a Yeezu da ba sage kyɛ yeli ko o, “Leɛ kuli a fo yiri a te manne ko fo yideme, bonna a Daana naŋ e ko fo, a manne lɛnɛɛ O naŋ zo fo nembaaloŋ.” 
MRK.5.20	A dɔɔ da kuli te yoɔrɔ la Dekapoli paaloŋ poɔ a manne bonna a Yeezu naŋ da e ko o; ka banaŋ zaa naŋ da woŋ a yɛlɛ nɔɛ da maa.
MRK.5.21	A Yeezu naŋ da la kpɛ a gbori a ŋmaa a mane gaa a lambori kaŋ na la ka neŋyaga da wa ŋmaagyili O ka O da are a mane noɔreŋ. 
MRK.5.22	Lɛ la ka a puoruudie neŋkpoŋ kaŋ yuori naŋ di Gyaruse da wa a be. O naŋ da wa nyɛ a Yeezu, o da wa le la O puliŋ 
MRK.5.23	kyɛ sɔre O yããyãã a yele, “N pɔg-yalee ŋmaara la vooroŋ. Wa de fo nuuri pare o ka o nyɛ sammo, a ta kpi.” 
MRK.5.24	Lɛ la ka a Yeezu ne o da gaa.
MRK.5.24	Nembeɛoŋ da tuuro O la, a fogle O. 
MRK.5.25	Pɔge kaŋ naŋ da taa pɔg-pɛge baaloŋ a da maŋ kyire zẽẽ faa zaa, yuomo pie ne ayi, da be la a be. 
MRK.5.26	O da yɔ la tẽẽ-erebɛ yaga zie, a di dɔgɛɛ yaga ba nuuriŋ, a sãã o libie zaa kyɛ ka a o baaloŋ da maaleŋ waa faa gaŋ a koroŋ. 
MRK.5.27	O naŋ da woŋ a Yeezu yɛlɛ la ka o da gyeere O puori a neŋyaga poɔ a te seene O kparoo, 
MRK.5.28	bonso, a pɔge da yelee la, “Ka maa seene O bonsuuri yoŋ gba, kyɛ N na nyɛ la n sammo.” 
MRK.5.29	A daadaalɛ ka a o zẽẽ deɛ ŋmaa, ka o eŋɛ da leɛ lantaa ka o da baŋ ka a o baaloŋ baarɛɛ la. 
MRK.5.30	A paretɛloŋ lɛ la ka a Yeezu da baŋ ka kpeɛ̃õ yi la O eŋɛŋ, ka O leɛ kaa a noba gyeere, a soore, “Aŋ la seene N bonsuuri?” 
MRK.5.31	Ka a O potuuribo da yeli ko O, “Fo nyɛ la neŋyaga naŋ fogle fo lɛ kyɛ ka fo soorɔ, ‘Aŋ la seene ma?’ ” 
MRK.5.32	A Yeezu da kaa la ba zaa gyeere ka O nyɛ neɛ na naŋ la e a lɛ. 
MRK.5.33	Kyɛ a pɔge naŋ da baŋ bonna naŋ e o zie, da yi waɛ la ne dabeɛ̃ a miine o zaa, a wa le a Yeezu niŋesogɔ, kyɛ manne a yɛlɛ yelmeŋɛ zaa a ko O. 
MRK.5.34	Ka a Yeezu yeli ko o, “N pɔgeyaa, a fo yeldeebo saŋ fo la, gɛrɛ ne emmaaroŋ, fo nyɛ la sammo.”
MRK.5.35	A Yeezu naŋ da naŋ kyɛnɛ yele a yɛlɛ la ka noba mine da yi a Gyaruse yiri wa, a wa yeli, “A fo pɔgeyaa kpie la. Bonso ka fo naŋ kyɛnɛ dɔɔnɔ a wulwullo weɛlɛ?” 
MRK.5.36	Kyɛ a Yeezu naŋ da wa woŋ a ba yɛlɛ ba naŋ yeli, O da yeli ko la a puoruudie neŋkpoŋ, “Ta zoro dabeɛ̃, fõõ eŋ sage de.” 
MRK.5.37	O da ba sage ka neɛzaa la tu O, ka Piita, Gyimisi ane o yɔɔ Gyɔɔn yoŋ naane. 
MRK.5.38	Ba naŋ da wa te ta a puoruudie neŋkpoŋ na yiri, a Yeezu da nyɛ la neŋyaga ka ba mine kono ŋmeɛrɛ kpɛlle, ka a zie zaa dɔɔnɔ. 
MRK.5.39	O naŋ da wa te kpɛ a die, O da yeli ko la a noba, “Bonso ka yɛ dɔɔnɔ a zie kyɛ kono lɛ? A bie ba kpi, goɔŋ la ka o gbire!” 
MRK.5.40	Ka a noba da e O la. Lɛ la ka a Yeezu da e ka ba zaa yi yeŋ poɔ, kyɛ ka O taa a bie saa ane o ma ane a O potuuribo banaŋ naŋ da tu O, ka ba te kpɛ a benee a bie naŋ da gaŋ. 
MRK.5.41	A Yeezu da nyɔge la a bie nu kyɛ yeli, “Talita Kum,” a lɛ tɛgɛ la, “Pɔgsarlee, vaa-iri!” 
MRK.5.42	A daadaalɛ ka a pɔgsarlee vaa-iri a piili kyɛnɛ (a pɔgsarlee da nyɛ la yuomo pie ne ayi). A noba nɔɛ da maaɛ la a ŋaa naŋ da e zuiŋ. 
MRK.5.43	A Yeezu da kpãã ba la yaga zaa ka ba ta wa erɛ ka neɛzaa wa baŋ ne a yeli ŋa, kyɛ yeli ko ba, ka ba ko a pɔgsarlee bondirii ka o di.
MRK.6.1	A Yeezu da yi la a be a wa O meŋɛ teŋɛ poɔ, ka a O potuuribo da tu O wa. 
MRK.6.2	A pɛnnoo bebiri daare a Yeezu da piili kanna la a puoruudie poɔ. Noba yaga naŋ da be a be a woŋ a O kannoo nɔɛ da maaɛ la ka ba yele, “Yeŋ ka a dɔɔ ŋa pɔge a yɛlɛ ama zaa? Boŋ yɛmbammo la ŋa ka ba de ko O? Yɛ nyɛ a O nuuri naŋ tonɔ toŋkpeɛne lɛ! 
MRK.6.3	Aŋa naane a kapenta, a Mareya bie be? A O yɔɔmine naane Gyimisi, Yuzɛb, Gyudase ane Saamon be? Te ne a o yɔɔpuuli zaa naane be a kyɛ be?” Ka ba suuri da iri ne O. 
MRK.6.4	Lɛ la ka a Yeezu da yeli ko ba, “Ŋmen-yelmanneba maŋ nyɛ la emmo zie zaa ka bamenne teŋɛ poɔ ane bamenne noba zie naane ka ba ba taa emmo.” 
MRK.6.5	O da ba toɔ̃ toŋ toŋkpeɛŋaa zaa a be, ka a naŋ ba e O naŋ da de O nuuri pare baalba bawola mine eŋɛ ka ba da nyɛ ba sammo yoŋ naane. 
MRK.6.6	Kyɛ O noɔre da maaɛ la ne ba naŋ ba taa yeldeebo.
MRK.6.6	Lɛ la ka a Yeezu da yɔ yoɔrɔ a tembilii zaa poore, a kanna a noba. 
MRK.6.7	O da boɔle la a O potuuribo pie ne bayi a da piili tonɔ ba bayi bayi, a ko ba kpeɛ̃õ sefaare zu. 
MRK.6.8	O da kpãã ba la ka ba ta wa derɛ bonzaa a ba sori kyɛmmo poɔ, ka daŋgbale yoŋ naane. Ka ba ta wa derɛ bondirii, bee woɔ, bee libie eŋnɛ ba kɔɛ poore; 
MRK.6.9	kyɛ ba eŋ nɔɔteɛ, a kyɛ ta wa derɛ kparre ayi suuro dɔglɔ taa
MRK.6.10	O da yeli ko ba la, “Zie zaa yɛ naŋ wa ta a te kpɛ yiri kanzaa poɔ, yɛ kpeɛrɛ a be a te ta saŋ na yɛ naŋ na yi a be. 
MRK.6.11	Ka teŋɛ zaa ba wa de yɛ saanoŋ kyɛ zagre ka ba kyɛlle woŋ a yɛ kannoo, ka yɛnee wa yire a be yɛ piŋ a yɛ gbɛɛ uuruŋ bare ka a e danseɛ do ba.” 
MRK.6.12	A lɛ la ka ba da yi moɔle ka neɛzaa leɛ o eebo a yi o yelbebe poɔ. 
MRK.6.13	Ba da digi la sefaare yaga ka a yi, kyɛ sɔ baalba yaga kããsoŋ ka ba da nyɛ sammo.
MRK.6.14	A Yeezu yuori da yaare la a zie zaa a te kpɛ Naa Hɛrɔde naŋ da e Galili teŋɛ naa tobo. A noba mine da yelee la, “Gyɔɔn Bati la leɛ yi a kuuni poɔ, lɛnso ka o taa a kpeɛ̃õ a tonɔ ne a toma ama.” 
MRK.6.15	Kyɛ ka ba mine meŋ yeli, “Elaagya la.” Ka ba mine meŋ naŋ yeli, “O waa la Ŋmen-yelmanna, aŋa a dakoroŋ Ŋmen-yelmanna na kaŋ.” 
MRK.6.16	Kyɛ a Hɛrɔde naŋ da woŋ a yɛlɛ ama, O da yelee la, “A Gyɔɔn na zu N naŋ da ŋmaa la ka ba e ka o leɛ-iri yi a kuuni poɔ.”
MRK.6.17	A Hɛrɔde meŋɛ la da toŋ noba ka ba te nyɔge a Gyɔɔn, a leŋ o, a kyɛ de o te eŋ nempagdie poɔ. Bonso a Hɛrɔde da faa la o yɔɔ Filipi pɔge yuori naŋ da di Hɛrɔdeya a yi o zie. A pɔge ŋa yɛlɛ zuiŋ la ka a Hɛrɔde da nyɔge a Gyɔɔn page. 
MRK.6.18	Bonso, a Gyɔɔn da maŋ yele korɔ la a Hɛrɔde, “A ba tu sori ka fo faa a fo yɔɔ pɔge ka o leɛ fo pɔge.” 
MRK.6.19	A yeli ŋa zuiŋ, a Hɛrɔdeya da taa la a Gyɔɔn ne dɔŋ, a boɔrɔ sori ka o ko o, kyɛ da kontoɔ̃, 
MRK.6.20	bonso, a Hɛrɔde da zoro la a Gyɔɔn dabeɛ̃, o naŋ da baŋ ka o waa la nemmeŋɛ, a e neɛ naŋ ba taa faaloŋ zaa. A Hɛrɔde da guuro o la velaa ka ka yelzaa ta wa e o. Ka a Hɛrɔde wa woŋ a Gyɔɔn kannoo o yɛŋ da maŋ gyɛre la, kyɛ anealɛzaa o da maŋ nɔŋ ka o kyɛllɛ a Gyɔɔn kannoo. 
MRK.6.21	A Hɛrɔdeya pãã da nyɛ la sori, saŋ na a Hɛrɔde dɔgebo bebiri naŋ da wa ta ka o maale tigri a boɔle o tontonema nembɛrɛ, ane a sogyɛre nembɛrɛ ane a Galili teŋɛ wederebɛ. 
MRK.6.22	A Hɛrɔdeya pɔgeyaa da yi wa seɛ la a noba niŋesogɔ, ka a Hɛrɔde ne a saama zaa poore da pɛle ka a naa yeli ko a pɔgsarlee, “Sɔre bonzaa fo naŋ boɔrɔ n zie, N na ko fo la.” 
MRK.6.23	O da pɔ ne la o poɔ zaa a yeli, “Bonzaa fo naŋ sɔre, N na ko fo la, haali gba ka n napaaloŋ kyɛlee la.” 
MRK.6.24	Lɛ la ka a pɔgsarlee da zo yi gaa te soore o ma a yeli, “N sɔre boŋ a naa zie?” Ka a o ma yeli sɔge, “A Gyɔɔn Bati zu.” 
MRK.6.25	A daadaalɛ ka a pɔgsarlee leɛ ŋmore kpɛ a naa zie a te yeli ko o, “N boɔrɔ la ka fo ko ma Gyɔɔn Bati zu laa poɔ pampana ŋa.” 
MRK.6.26	A naa poɔ da sãã la yaga, kyɛ a noɔre o naŋ da pɔ ane a saama zaa zuiŋ, o da ba boɔrɔ ka o mɔŋ a pɔgsarlee a Gyɔɔn zu. 
MRK.6.27	A daadaalɛ ka o toŋ a sogyɛ kaŋ naŋ maŋ guuro o ka o te ŋmaa a Gyɔɔn zu wa ne. Ka a sogyɛ gaa te ŋmaa a Gyɔɔn zu a nempagdie poɔ, 
MRK.6.28	a de o eŋ laa poɔ a wa ne a wa de ko a pɔgsarlee. Lɛ la ka a pɔgsarlee meŋ leɛ taa te ko a o ma. 
MRK.6.29	A Gyɔɔn Bati potuuribo naŋ da wa woŋ ka ba ko o la, ba da wa de la a o eŋɛ te ũũ.
MRK.6.30	Apostoliimine da wa laŋ la taa a Yeezu zie a manne ko O toma na zaa ba naŋ toŋ ane a kannoo ba naŋ kanne a noba. 
MRK.6.31	Noba yaga da waana la ba zie kyɛ leɛrɛ gɛrɛ, a zuiŋ a Yeezu ne O potuuribo da ba taa vuo a na di bonzaa. Lɛ la ka a Yeezu yeli ko a O potuuribo, “Yɛ e ka te gaa a wɛgyɛŋ poɔ te yoŋ a te pɛnne belaa.” 
MRK.6.32	Lɛ la ka ba kpɛ gbori a gaa zie neɛzaa naŋ ba kye. 
MRK.6.33	Noba yaga da nyɛ ba la ba naŋ gɛrɛ ka ba da baŋ ka ba na la. Lɛ la ka ba da yi a tenne zaa a zo ne gbɛɛ a te daŋ ba ta a zie na ba naŋ da gɛrɛ. 
MRK.6.34	A Yeezu naŋ da wa ta a mane noɔre, O da nyɛ la nembeɛoŋ, ka ba nembaaloŋ da kpɛ O, bonso, ba da waa ŋa peere naŋ ba taa kyeenɛ; ka O da piili kanna ba yɛlɛ yaga. 
MRK.6.35	Saŋ naŋ da wa te faa, a O potuuribo da wa yeli ko O la, “A zie ŋa e la zie yiri zaa naŋ ba peɛle kyɛ ka saŋ meŋ faa; 
MRK.6.36	bare a noba ka ba gaa a tenne naŋ peɛle a te da bondirii di.” 
MRK.6.37	Kyɛ ka a Yeezu yeli sɔge ba, “Yɛ bɔ bonkaŋ ko ba ka ba di.” Ka a potuuribo da soore O, “Te mɔɔ na de la yuoni gbuli san-yɔɔ te da ne bondirii a wa ko ba ka ba di be?” 
MRK.6.38	Ka a Yeezu soore ba, “Boroboro awola la ka yɛ taa? Yɛ te kaa nyɛ.” Ba naŋ wa te kaa nyɛ la ka ba da yeli, “Boroboro anuu ane zoma ayi la bebe.” 
MRK.6.39	Lɛ la ka a Yeezu da yeli ko a potuuribo ka ba e ka a noba zeŋ gbulo gbulo a mɔmaara zu. 
MRK.6.40	Lɛ la ka a noba da zeŋ a gbulo gbulo ka ba mine ta kɔɔ, ba mine meŋ lezaayi ne pie. 
MRK.6.41	A Yeezu naŋ da wa de a boroboro anuu ane a zoma ayi, O da gbole kaa la sazu a puori, kyɛ maale a kyɛ nyɔge a boroboro ŋmaare, a de ko a O potuuribo ka ba de poŋ ko a noba, kyɛ la de a zoma ayi meŋ poŋ ko ba. 
MRK.6.42	Ka a noba zaa da di tege; 
MRK.6.43	kyɛ ka ba da wuo a boŋkpaa ka a pa pɛre pie ne ayi. 
MRK.6.44	A noba naŋ da ɔɔ a boroboro da waa la dɔbɔ turi anuu.
MRK.6.45	A daadaalɛ ka a Yeezu da e ka a O potuuribo kpɛ gbori a de O weɛ a ŋmaara a mane gɛrɛ a Bɛsaada lambori, kyɛ ka O na bare a noba sori ka ba kuli. 
MRK.6.46	O naŋ da wa eŋ a noba sori baare, O da leɛ do la taŋ kaŋ zu ka O te puori.
MRK.6.47	Zie naŋ da wa te maa, a gbori da be la a mane sogɔŋ, kyɛ ka a Yeezu yoŋ da naŋ be a dondoli zu. 
MRK.6.48	O naŋ da wa nyɛ ka a O potuuribo moɔrɔ ne la a gbori a koɔ̃ zu, sasekpeɛŋaa naŋ da fuuro tuoro ba zuiŋ, a Yeezu da iri kyɛnɛ la a koɔ̃ zu a gɛrɛ ba zie bagu-pipi saŋ, a wa e ŋa O naŋ zuoro ba bara. 
MRK.6.49	Kyɛ ba naŋ da wa nyɛ O ka O kyɛnɛ a koɔ̃ zu, ba da teɛre ka nenseɛ la, ka ba da ŋmeɛrɛ kpɛlle yaga zaa; 
MRK.6.50	bonso, ba zaa da nyɛ O la ka dabeɛ̃ da kpɛ ba yaga zaa. Kyɛ wieouŋ lɛ ka a Yeezu yeli ko ba, “Yɛ nyɔge yɛmenne, maa la, yɛ ta zoro dabeɛ̃.” 
MRK.6.51	Lɛ la ka O pãã te do kpɛ a ba gbori poɔ, ka a saseɛ da ŋmaa. A potuuribo nɔɛ zaa da maaɛ la, 
MRK.6.52	bonso, ba da ba baŋ a boroboro na yɛlɛ tɛgɛ, a ba sukyie naŋ da dare zuiŋ.
MRK.6.53	Ba naŋ da wa ŋmaa a mane wa a Gyɛnesarɛ teŋɛ lambori, ba da leŋ la a gbori a be. 
MRK.6.54	Ba naŋ da wa yi a gbori poɔ, noba da nyɛ ba la a baŋ a Yeezu wieouŋ lɛ, 
MRK.6.55	ka ba da zoro yire a paaloŋ lamboe zaa a piili tuoro ba baalba ane pama a waana ne a Yeezu zie, benee zaa ba naŋ woŋ ka a Yeezu na tu la a be tɔle. 
MRK.6.56	A ziiri na zaa Yeezu naŋ da gaa, a tembilii bee a teŋkponni, bee wɛre poore, ba da maŋ taa la a baalba a wa biŋ ba dare poore, a kyɛ sɔre O ka O vɛŋ ka ba seene O kparoo nɔzoɔrɔ yoŋ; ka a baalba na zaa naŋ da seene O da nyɛ ba sammo.
MRK.7.1	A Faraziimine ane a Naaŋmen bege wulwulibo naŋ da yi Gyɛruzɛlɛm a wa ŋmaagyili a Yeezu, 
MRK.7.2	ba da nyɛ la a O potuuribo mine ka ba dire ne nudɛgɛ, bonso, ba da ba pɛge ba nuuri kyɛ dire. 
MRK.7.3	(A Faraziimine ane a Gyuumine daŋ koŋ sage di bonzaa ka ba naŋ ba daŋ pɛge ba nuuri velaa, aŋa ba sããkommine naŋ wuli ba lɛ; 
MRK.7.4	ba da koŋ sage di bonzaa ba naŋ yi ne daa wa ne ka ba naŋ ba daŋ pɛge o sɛre; a ba sããkommine yeltuuri yaga mine meŋ bebe la ka ba da maŋ tuuro, ŋmanbilii pɛgebo, dogre pɛgebo ane zɛdogebilii pɛgebo.) 
MRK.7.5	A lɛ la ka a Faraziimine ane a Naaŋmen bege wulwulibo da soore a Yeezu, “Bonso ka a fo potuuribo ba tuuro a sããkommine yeltuuri kyɛ dire ne nudɛgɛ?” 
MRK.7.6	Ka a Yeezu da yeli ko ba, “A Ŋmen-yelmanna Azaaya da yeli la a bogriŋ a kyaare ne yɛ, yɛnee bampuori-kombampoɔ mine, a seŋ ba naŋ sɛge lɛ:
MRK.7.6	‘A noba bama eŋnɛ ma la ne ba nɔɛ,
MRK.7.6	kyɛ a ba sukyie waa la tɔɔre ne ma;
MRK.7.7	ba puoro ma la weɛlɛ,
MRK.7.7	a wullo nensaala begɛ aŋa a naŋ waa Naaŋmen begɛ.’
MRK.7.8	Yɛ zagre la a Naaŋmen nɔɛ bare kyɛ nyɔge nensaala wuluu taa kpeɛŋaa.”
MRK.7.9	Lɛ la ka a Yeezu da yeli ko ba, “Yɛ bɔ la sori na yɛ naŋ na tu a zagre a Naaŋmen nɔɛ, ka ka yɛ na toɔ̃ tuuro a yɛ sããkommine yeltuuri! 
MRK.7.10	Bonso, Moozul da yelee la, ‘Eŋnɛ fo saa ane fo ma; ka neɛzaa wa yeli o saa bee o ma yelfaa, a ferɛɛ la ka ba ko o soba.’ 
MRK.7.11	Kyɛ ka yɛnee yeli ka ka neɛzaa wa yeli o saa bee o ma, ‘Bonna zaa sommo fo naŋ da na nyɛ n zie waa la Koban’ (a tɛgɛ la, a sommo leɛ la Naaŋmen kyɔɔtaa), 
MRK.7.12	ka a lɛ vɛŋ ka yɛ maŋ sage ka a ba la fere ka neɛ e soŋ ko o saa bee o ma, 
MRK.7.13	a pãã maŋ e ka a Naaŋmen yelbiri ba la taa tɔnɔ a yɛ sããkommine yeltuuri zuiŋ. A yɛlɛ ama taaba yaga la ka yɛ erɛ.”
MRK.7.14	Lɛ la ka a Yeezu da la boɔle a nembeɛoŋ a yeli ko ba, “Yɛ zaa, yɛ kyɛlle woŋ a baŋ a tɛgɛ: 
MRK.7.15	bonzaa kyebe naŋ na sigi nensaala poɔ a e ka o soba dɛge, kyɛ boma na naŋ yire o poɔŋ la maŋ e ka o dɛge.” 
MRK.7.16	[“Vɛŋ ka soba na zaa naŋ taa tobo na woŋ, kyɛlle woŋ.”]
MRK.7.17	A Yeezu naŋ da wa bare a noba kyɛ kpɛ die, a O potuuribo da wa soore O la a sekpɔgre tɛgɛ. 
MRK.7.18	Ka a Yeezu yeli sɔge ba, “Ka lɛ yɛ meŋ naŋ ba baŋ a tɛgɛ be? Yɛ ba nyɛ ka bonzaa naŋ yire yeŋe a sigre nensaala poɔ kontoɔ̃ e ka o soba dɛge, 
MRK.7.19	bonso, a ba maŋ kpɛ o soba sukyiri poɔ, kyɛ a maŋ kpɛ la o soba puori ka o nyɛ bare.” (A Yeezu yeluu ŋa wulee la ka bondiraa zaa eɛɛ soŋ). 
MRK.7.20	Ka O da yeli, “Bon naŋ yi a nensaala poɔ la maŋ dɛge a nensaala. 
MRK.7.21	Bonso, a neɛ sukyiri poɔ la ka teɛre-faare maŋ yire: peɛ̃mo toma, nannyigri, neŋko, 
MRK.7.22	moɔrɔ toma, bombɔ-gaŋne, potuoloŋ, taaba bɛlloo, nemboŋyɛlɛ, nyuuri, yosãã, pɔloo, damboluŋ. 
MRK.7.23	A yelfaare ama zaa la yire a nensaala poɔ kyɛ ana la maŋ e ka o soba dɛge.”
MRK.7.24	A Yeezu da yi la a zie ŋa a gaa Taaya paaloŋ. O da te kpɛ la yiri kaŋ poɔ a ba boɔrɔ ka neɛzaa baŋ O yɛlɛ. Kyɛ O da kontoɔ̃ sɔgle O meŋɛ a noba zie. 
MRK.7.25	A daadaalɛ, pɔge kaŋ pɔg-yalee naŋ da taa sefaa da woŋ la O yɛlɛ, a da wa le gbi dumo O niŋesogɔŋ. 
MRK.7.26	A pɔge da waa la a Nemboore-yobo
MRK.7.27	Ka a Yeezu yeli ko o, “Vɛŋ ka a bibiiri daŋ di sɛre, bonso, a ba soma ka ba de a bibiiri bondirii lɔɔ eŋ baare.” 
MRK.7.28	Ka a pɔge da yeli sɔge O, “Neŋkpoŋ, kyɛ a baare maŋ di la a bibiiri bondi-purimo naŋ maŋ le.” 
MRK.7.29	Ka a Yeezu yeli ko a pɔge, “Fo naŋ yeli a ŋaa zuiŋ, kulo, a sefaa yi la a fo pɔgeyaa eŋɛ.” 
MRK.7.30	Lɛ la ka a pɔge kuli te nyɛ a bie ka o gaŋ a gado zu, ka a sefaa yi kyɛ bare o.
MRK.7.31	Lɛ la ka a Yeezu da leɛ yi a Taaya paaloŋ, a tu Sedɔŋ teŋɛ sobiri, a tori gɛrɛ Galili Mane naŋ be a Dekapoli paaloŋ. 
MRK.7.32	Ba da taa la woŋ kaŋ naŋ da kontoɔ̃ yeli yɛlɛ wa ne a Yeezu zie, a wa sɔre ka O de O nu pare o zu. 
MRK.7.33	Lɛ la ka a Yeezu da taa o gyɛŋ yi ne a noba poɔ, a da te de O nubie toŋ o tobo poɔ, kyɛ toore nentaare tɔ ne a o zele. 
MRK.7.34	Lɛ la ka O da gbole kaara sazu, a voore fãã a kyɛ yeli ko o, “Efata,” a tɛgɛ la, “Yuo.” 
MRK.7.35	A daadaalɛ ka a dɔɔ tobo deɛ yuore, kyɛ ka o zele meŋ lori ka o yele yɛlɛ weliweli. 
MRK.7.36	Lɛ la ka a Yeezu da kpãã a noba ka ba ta wa yele a yɛlɛ ŋa korɔ neɛzaa; kyɛ a lɛ O naŋ da kpãã ba yaga seŋ, lɛ gba ka a noba da maaleŋ ŋmeɛrɛ a yɛlɛ yaara. 
MRK.7.37	A noba nɔɛ da maaɛ la te zuo, ka ba yele, “O e la a yɛlɛ zaa velaa; O gba eɛɛ la ka a wonni wono kyɛ ka a muuni yele yɛlɛ.”
MRK.8.1	A beri na poɔ, nembeɛoŋ naŋ da la wa lantaa a Yeezu zie kyɛ ka bonzaa da ba kyebe ka ba na di, O da boɔle la a O potuuribo a yeli ko ba: 
MRK.8.2	“N nyɛ la a noba ka ba nembaaloŋ erɛ ma, bonso, beri ata la ŋaa ba naŋ be N zie kyɛ ba di bonzaa. 
MRK.8.3	Ka maa bare ba ne a kɔŋ ka ba kulo, ba na yĩĩe la a sobiriŋ, bonso, ba mine yi la tentɔbɔ a wa.” 
MRK.8.4	Ka a O potuuribo da soore O, “Yeŋ ka neɛ na nyɛ bondirii a dalempoɔ ŋa poɔ a ko a noba bama zaa ka ba di?” 
MRK.8.5	Ka O soore ba, “Boroboro awola la ka yɛ taa?” Ka ba yeli, “Ayopoi” 
MRK.8.6	Lɛ la ka O e ka a noba zeŋ teŋɛ; kyɛ ka O de a boroboro ayopoĩ na a puori Naaŋmen bareka, kyɛ nyɔge a ŋmaare, a de ko a potuuribo ka ba de poŋ ko a noba. Ka a potuuribo da de a poŋ ko a noba. 
MRK.8.7	Ba da taa la zoma meŋ belaa; kyɛ a Yeezu naŋ da wa puori baare, O da yeli ko la a potuuribo ka ba de a meŋ poŋ ko a noba. 
MRK.8.8	A noba zaa da di tegɛɛ la kyɛ ka ba wuo a boŋkpaa ka a pa pɛre ayopoĩ. 
MRK.8.9	A noba da ta la turi anaare. O pãã da bare ba la ka ba kuli ba yie. 
MRK.8.10	A daadaalɛ la ka a Yeezu ne a O potuuribo da kpɛ gbori a gaa a Dalemanuta paaloŋ.
MRK.8.11	A Faraziimine da wa la a Yeezu zie a wa piili ŋmeɛrɛ nɔkpeɛne ne O a yele, toŋ toŋkpeɛŋaa naŋ yi tenvelaa
MRK.8.12	Ka a Yeezu voore fãã kyɛ yeli, “Bonso ka a zenɛ noba boorɔ boɔrɔ toŋkpeɛne ka ba nyɛ? Yelmeŋɛ ka N yele korɔ yɛ, a zenɛ noba boorɔ ŋa koŋ nyɛ toŋkpeɛŋaa zaa.” 
MRK.8.13	A Yeezu da bare ba la kyɛ leɛ kpɛ a gbori a ŋmaa a mane gaa a lambori kaŋ na.
MRK.8.14	A Yeezu potuuribo da innee la ka ba de boroboro a kyɛnɛ ne, kyɛ ba da taa la boroboro bon-yeni yoŋ a gbori poɔ. 
MRK.8.15	Ka a Yeezu da kpãã ba a yele, “Yɛ gu yɛmenne velaa, a baŋ ne a Faraziimine ane a Hɛrɔde gagarre yɛlɛ.” 
MRK.8.16	Ka a potuuribo leɛ yeli ko taa, “Te naŋ ba taa boroboro la so ka O yeli a ŋaa.” 
MRK.8.17	A Yeezu naŋ wa baŋ bonna yɛlɛ ba naŋ yele, O da soore ba la, “Bonso ka yɛ yele yɛ naŋ ba taa boroboro yɛlɛ? Yɛ niŋe naŋ ba vɛle ka yɛ na baŋ a yɛlɛ ŋa tɛgɛ be? A yɛ sukyie darɛɛ la be? 
MRK.8.18	Yɛ mɔɔ taa la nimie kyɛ zagre ka yɛ nyɛ be? Yɛ taa la tobo kyɛ zagre ka yɛ kyɛlle woŋ be? Yɛ ba leɛ-teɛrɛ yɛlɛ be? 
MRK.8.19	Saŋ na N naŋ da ŋmaa a boroboro anuu ko a noba turi anuu, pɛre awola la ka yɛ da wuo a bon ŋmaara ka a pa?” Ka ba yeli ko O, “Pie ne ayi.” 
MRK.8.20	Ka O la soore ba, “Kyɛ a saŋ na meŋ N naŋ da ŋmaa a boroboro ayopoĩ ko a noba turi anaare, pɛre awola meŋ la ka yɛ da wuo a bon ŋmaara ka a pa?” Ka ba la yeli ko O, “Ayopoi.” 
MRK.8.21	Lɛ la ka O da soore ba, “Yɛ mɔɔ naŋ ba baŋ a tɛgɛ?”
MRK.8.22	A Yeezu ne O potuuribo naŋ da wa ta Bɛsaada teŋɛ, noba mine da te taa la dɔɔ zɔŋ kaŋ wa ne O zie a wa sɔre O ka O de O nu seene ne a dɔɔ. 
MRK.8.23	Ka a Yeezu nyɔge a dɔɔ nu a tage o yi ne a teŋɛ poɔ. O naŋ da wa toore nentaare eŋ a dɔɔ nimie poɔ, O da de la O nuuri pare o zu, kyɛ soore o, “Fo na toɔ̃ nyɛ la bonkaŋ be?” 
MRK.8.24	Ka a dɔɔ zɛge o zu a kyɛ yeli, “N nyɛ la noba, kyɛ ba waa ŋa teere, a kyɛnɛ.” 
MRK.8.25	Lɛ la ka a Yeezu laboreŋ de O nuuri seene a dɔɔ nimie ka a dɔɔ kaa kpeɛŋaa zaa ka a o zɔnnoŋ deɛ baare, kyɛ ka o nyɛrɛ weliweli. 
MRK.8.26	Lɛ la ka a Yeezu bare a dɔɔ ka o kulo o yiri, kyɛ yeli ko o, “Tɔɔ wa leɛ gɛrɛ a tembile na poɔ.”
MRK.8.27	A Yeezu ne a O potuuribo da kyɛnɛ gɛrɛ la a Sezaareya Filipae tembilii; ba naŋ da be a sobiriŋ kyɛnɛ gɛrɛ la ka O da soore a O potuuribo, “A noba yeli ka aŋ la ma?” 
MRK.8.28	Ka ba yeli sɔge O, “Ba mine yeli ka fo waa la Gyɔɔn Bati, ka ba mine meŋ yeli, Elaagya, ka ba mine meŋ yeli ka fo waa la a Ŋmen-yelmanneba na kaŋ.” 
MRK.8.29	Ka O soore ba, “Kyɛ yɛ meŋ yeli ka nembuo la ma?” Ka Piita yeli sɔge O, “Fõõ la a Mɛzaaya.”
MRK.8.30	Ka a Yeezu kpãã ba ka ba ta wa yele O yɛlɛ korɔ neɛzaa.
MRK.8.31	Lɛ la ka a Yeezu da piili kanna ba, ka a ferɛɛ la ka a Nensaala Bie di dɔgɛɛ yaga, ka a nembɛrɛ ane a Naaŋmen bagmaalkare ane a Naaŋmen bege wulwulibo zagre O bare, ka ba ko O kyɛ a beri ata puoriŋ ka O leɛ-iri yi a kũũ poɔ. 
MRK.8.32	O da yeli la a yɛlɛ ama ka a sãã weliweli lɛ. Ka Piita da taa O gyɛŋ yi ne a te nyare O zu. 
MRK.8.33	A Yeezu da leɛ kaa la a O potuuribo kyɛ tanne a Piita a yeli, “Tage yi be N zie, Setaana! Fo ba de fo teɛroŋ eŋ Naaŋmen boma eŋɛ, kyɛ nensaala boma eŋɛ la ka fo teɛroŋ be.”
MRK.8.34	A Yeezu pãã da boɔle la a nembeɛoŋ ane a O potuuribo lantaa a yeli ko ba, “Ka neɛzaa wa boɔrɔ ka o leɛ N potuuro, a seŋ ka o soba ta taa o meŋɛ yɛlɛ a kyɛ de o dagaraa tuo tuuro ne ma. 
MRK.8.35	Bonso, banaŋ zaa naŋ boɔrɔ ka ba faa bamenne nyɔvoɛ, na kɔŋaa la, kyɛ banaŋ zaa meŋ naŋ sage ka ba kɔŋ ba nyɔvoɛ N zuiŋ ane a Ŋmen-yelnoore zuiŋ na leɛ nyɛ la a ba nyɔvoɛ. 
MRK.8.36	Boŋ tɔnɔ ka neɛ na nyɛ, ka o naŋ so a tendaa boma zaa, kyɛ kɔŋ o nyɔvore? 
MRK.8.37	Serɛzaa, boŋ ka neɛ na baŋ de leɛre ne o nyɔvore? 
MRK.8.38	Banaŋ zaa naŋ zoro N vi ane N yelbie vi a zenɛ noba naŋ ba zoro Naaŋmen ane yelbe-erebɛ zie, a Nensaala Bie meŋ na zo la ba vi ka O naŋ wa leɛ waana ne a O maleke sonne a O Saa veɛloŋ poɔ.”
MRK.9.1	A Yeezu da yeli ko ba la, “Yelmeŋɛ ka N yele korɔ yɛ, noba mine are la a kyɛ a koŋ kpi kyɛ te ta lɛ saŋ ba naŋ na nyɛ a Naaŋmen naaloŋ ka o waana ne kpeɛ̃õ.”
MRK.9.2	A beri ayoɔbo puoriŋ, a Yeezu da taa la Piita, Gyimisi ane Gyɔɔn ka ba do taŋ wogi kaŋ zu O ne ba yoŋ. O da te kyilli la O meŋɛ ba niŋesogɔ, 
MRK.9.3	ka O bonsuuri pɛle parepare lɛ, ka bonzaa kyebe a teŋɛzu na e ka a pɛle gaŋ lɛ. 
MRK.9.4	Ba da nyɛ la Elaagya ane Moozul ka ba da daasaa ba zie, ka ba ne a Yeezu yele yɛlɛ. 
MRK.9.5	Lɛ la ka Piita yeli ko a Yeezu, “Wulwullo, a soma la ka te be a kyɛ, vɛŋ ka te ti sege ata, ka fo so kaŋ, ka Moozul so kaŋ, ka Elaagya meŋ so kaŋ.” 
MRK.9.6	A Piita da ba baŋ bonna o naŋ na yeli, bonso dabeɛ̃ da kpɛ ba la yaga zaa. 
MRK.9.7	Lɛ la ka zunzugri kaŋ wa luri pɔge a Yeezu, Elaagya ane a Moozul, kyɛ ka kɔkɔre kaŋ yi a zunzugri poɔ a yele, “N Bidɔɔ la aŋa, N Poyɛŋ Bie, yɛ kyɛllɛ O yɛlɛ!” 
MRK.9.8	A paretɛloŋ lɛ ba naŋ wa kaa gyeere ba da ba la nyɛ neɛzaa ba zie ka a Yeezu yoŋ naane.
MRK.9.9	Ba naŋ da yi a taŋzu sigre waana, a Yeezu da kpãã ba la ka ba ta wa yele bonna ba naŋ nyɛ a korɔ neɛzaa, kyɛ te ta a daare na a Nensaala Bie naŋ na leɛ-iri yi a kũũ poɔ. 
MRK.9.10	Lɛ la ka ba da taa a yɛlɛ ŋa eŋ ba pooreŋ, a soorɔ taa bon naŋ la a kũũ poɔ leɛ-iruu O naŋ yele. 
MRK.9.11	Lɛ la ka ba soore a Yeezu, “Bonso ka a Naaŋmen bege wulwulibo yeli ka a ferɛɛ la ka a Elaagya daŋ de weɛ wa sɛre?” 
MRK.9.12	Ka a Yeezu yeli ko ba, “Elaagya sereŋ na de la weɛ wa, a wa maale a yɛlɛ zaa eŋ a bogriŋ. Ka boŋ pãã la so ka ba sɛge a Naaŋmen gane poɔ, ka a ferɛɛ la ka a Nensaala Bie woŋ tuo, kyɛ ka ba e O nimikpɛ yɛlɛ? 
MRK.9.13	Kyɛ N yele korɔ yɛ la ka a Elaagya waɛ la ka ba e o yɛlɛ na zaa ba naŋ boɔrɔ, a seŋ ba naŋ sɛge a kyaare ne o lɛ.”
MRK.9.14	Ba naŋ da leɛ wa a potuuribo zie, ba da nyɛ la nembeɛoŋ ka ba ŋmaagyili ba, ka a Naaŋmen bege wulwulibo ŋmeɛrɛ nɔkpeɛne ne ba. 
MRK.9.15	A noba zaa naŋ da wa nyɛ a Yeezu, a daadaalɛ ka nɔmaa naŋ ba taa mannoo da kpɛ ba, ka ba zo gaa ka ba te puori O. 
MRK.9.16	Ka a Yeezu da soore ba, “Boŋ nɔkpeɛne la ka yɛ ne ba ŋmeɛrɛ?” 
MRK.9.17	Ka neɛ kaŋ wa yi a nembeɛoŋ poɔ a yeli sɔge O, “Wulwullo, n bidɔɔlee la ka N taa wa ne fo zie, o taa la sefaa kaŋ naŋ vɛŋ ka o ba toɔnɔ yele yɛlɛ; 
MRK.9.18	ka a sefaa wa iri o, o maŋ zeɛ o la lɔɔ ka o foorɔ nentaare, kyɛ ɔɔrɔ o nyemɛ, ka o endaa zaa e daŋfaraŋ aŋa daa. N sɔre la a fo potuuribo ka ba digi a sefaa ka o yi, kyɛ ka ba digi fãã.” 
MRK.9.19	Ka a Yeezu yeli sɔge ba, “Yɛnee noba naŋ ba taa yeldeebo, N na be la yɛ zie kɔɔre seŋ wola? N na di la kannyiri ne yɛ te ta boŋ saŋ? Yɛ taa a bie wa ko ma.” 
MRK.9.20	Ka ba da taa a bie wa ko O. A sefaa naŋ da wa nyɛrɛ a Yeezu, a paretɛloŋ lɛ ka o zeɛ a bie lɔɔ ka o miine, a gbara kyɛ foorɔ nentaare. 
MRK.9.21	Ka a Yeezu soore a bie saa, “O naŋ maŋ erɛ a ŋaa kɔɔre seŋ la wola?” Ka o yeli ko a Yeezu, “A yi o biiluŋ saŋ zaa la ka o erɛ a lɛ. 
MRK.9.22	Gbɛɛ yaga ka a sefaa maŋ zeɛ o lɔɔ eŋ vũũ poɔ bee koɔ̃ poɔ a boɔrɔ ka o ko o. Kyɛ ka fõõ na e yeli zaa, zo te nembaaloŋ a kyɛ soŋ te.” 
MRK.9.23	Ka a Yeezu da yeli ko o, “Ka fõõ na toɔ̃! Yeli zaa na baŋ nyɛ la eebo a ko neɛzaa naŋ sage de.” 
MRK.9.24	A daadaalɛ ka a bie saa ŋmɛ kpɛlle a yeli, “N sage deɛ la, soŋ a n yeldeebo naŋ ba seŋ bon.” 
MRK.9.25	A Yeezu naŋ wa nyɛ a nembeɛoŋ ka ba zoro laŋna taa, O da tanne la a sefaa, a yele korɔ o, “Fõõ sefaa naŋ e ka a bidɔɔlee ŋa kontoɔ̃ yeli yɛlɛ, kyɛ ba la wono meŋ, maa yeli ko fo, wa yi o eŋɛ a daŋ ta la leɛ wa kpeɛrɛ o zaa!” 
MRK.9.26	A sefaa naŋ wa kyeere kyɛ zeɛ a bie lɔɔ, ka o miine faa zaa, o da wa yie la kyɛ bare a bie ka o gaŋ aŋa neɛ naŋ kpi, ka lɛ vɛŋ ka a noba yaga zaa yeli, “O kpie la.” 
MRK.9.27	A Yeezu da nyɔge la a bie nu tage, ka o da toɔ̃ iri are. 
MRK.9.28	A Yeezu naŋ da wa te kpɛ a die, a O potuuribo da wa soore O la, ba naŋ da e ba yoŋ, “Bonso ka tenee eŋ da kontoɔ̃ digi a sefaa ŋa ka o yi?” 
MRK.9.29	Ka a Yeezu yeli ko ba, “Puoruu yoŋ tɛge la na toɔ̃ digi a sefaa ŋa tɔ bare.”
MRK.9.30	A Yeezu ne a O potuuribo da yi la a be a te tu Galili teŋɛ poɔ a te gɛrɛ. O da ba boɔrɔ ka neɛzaa baŋ O yɛlɛ; 
MRK.9.31	bonso O da kanna la a O potuuribo, a yele korɔ ba, “Ba na de la a Nensaala Bie eŋ nensaalba nuuri poɔ, ka ba ko O, kyɛ a beri ata daare O na leɛ-iri yi la a kũũ poɔ.” 
MRK.9.32	Kyɛ a potuuribo da ba baŋ a yɛlɛ O naŋ yele tɛgɛ kyɛ da zoro dabeɛ̃ ka ba soore O.
MRK.9.33	Lɛ la ka ba da wa Kapanum teŋɛ poɔ, ba naŋ da wa be a yiri poɔ la ka Yeezu da soore a O potuuribo, “Boŋ nɔkpeɛne la ka yɛ da ŋmeɛrɛ a sobiri poɔ?” 
MRK.9.34	Ka ba zaa da taŋ ba nɔɛ, bonso, a sobiri poɔ ba da ŋmɛ la nɔkpeɛne ka ba baŋ buo soba naŋ la ba zaa poɔ neŋkpoŋ. 
MRK.9.35	Ka a Yeezu da zeŋ teŋɛ, kyɛ boɔle a pie ne bayi, a yeli ko ba, “Soba na zaa naŋ boɔrɔ ka o waa danweɛ soba, feroo la ka o e a noba zaa parebaaraa ane ba zaa tontonɔ.” 
MRK.9.36	Lɛ la ka O pãã da nyɔge bibile kaŋ a e ka o are a ba sogɔŋ. O naŋ wa nyɔge a bie eŋ O nuuri poɔ, O da yeli ko ba la: 
MRK.9.37	“Soba na zaa naŋ de a bie ŋa tɔ saanoŋ N yuori zuiŋ, maa la ka o soba de a saanoŋ, neɛzaa meŋ naŋ de ma saanoŋ de la a neɛ na meŋ naŋ toŋ ma na saanoŋ.”
MRK.9.38	A Gyɔɔn da yeli ko O la, “Wulwullo, te nyɛ la neɛ kaŋ naŋ digre sefaare bara fo yuori eŋɛ, ka te da boɔrɔ ka te pigi o sori ka o ta erɛ a lɛ, bonso, o da ba waa te kaŋ.” 
MRK.9.39	Ka a Yeezu da yeli, “Yɛ ta pigi o sori; bonso, neɛ kyebe a na toŋ toŋkpeɛŋaa a N yuori eŋɛ, kyɛ la sãã a N yuori a daadaalɛ. 
MRK.9.40	Soba na zaa naŋ ba kyiiri te, poɔ la te poɔ. 
MRK.9.41	Yelmeŋɛ zaa ka N yele korɔ yɛ, soba na zaa naŋ na ko yɛ kɔmmaaroŋ ka yɛ nyu, yɛ naŋ waa a Kirista noba zuiŋ, koŋ baŋ fããŋ a o san-yɔɔ.”
MRK.9.42	Ka yɛ kanzaa wa de gbɛŋmɛ-le bon biŋ a bibiiri bama kaŋ naŋ sage de N yɛlɛ sobiriŋ, a da na seɛ la ka ba naŋ da de neɛre kuuri leŋ o soba kɔkɔreŋ a daa o lɔɔ eŋ mane poɔ ka o nyu koɔ̃ kpi a gaŋ o naŋ voorɔ. 
MRK.9.43	Ka fo nu wa vɛŋ ka fo ŋmeɛrɛ gbɛɛ lere, kyɛ o ŋmaa bare. Ka fõõ kpɛ nyɔvore poɔ ane nu-ŋmaa, anaŋ seɛ fo naŋ na kpɛ dazugovũũ poɔ ane nuuri ayi. [
MRK.9.44	A be, a ba dandulo ba kpiire, ka a vũũ meŋ ba kpiire.] 
MRK.9.45	Ka fo gbɛre wa vɛŋ ka fo ŋmeɛrɛ gbɛɛ lere, kyɛ o ŋmaa bare. Ka fõõ kpɛ nyɔvore poɔ ane gbɛ-ŋmaa, anaŋ seɛ fo naŋ na taa gbɛɛ ayi kyɛ ka ba de fo lɔɔ eŋ dazugovũũ poɔ. [
MRK.9.46	A be, a ba dandulo ba kpiire, ka a vũũ meŋ ba kpiire.] 
MRK.9.47	Ka fo nimiri wa vɛŋ ka fo ŋmeɛrɛ gbɛɛ lere, nyɔge o logi iri bare. Ka fõõ taa nimi-yeni kpɛ ne a Naaŋmen naaloŋ poɔ, anaŋ seɛ fo naŋ na kpɛ dazugovũũ ane nimie ayi, 
MRK.9.48	be la ka a ba dandulo ba kpiire, ka a vũũ meŋ ba kpiire.
MRK.9.49	“Bonso, ba na nyoɔ la neɛzaa ne vũũ aŋa nyɛnnoo naŋ maŋ tɛŋ kpɛ bondirii lɛ. 
MRK.9.50	Nyɛnnoo soma la; kyɛ ka nyɛnnoo ba la wa taa noɔ, wola ka fo na la e ka a leɛ noma? Yɛ noma aŋa nyɛnnoo, kyɛ taa emmaaroŋ ne yɛ taaba.”
MRK.10.1	A Yeezu da yi la a be a gaa Gyudiya paaloŋ, a Gyɔɔdan man-gaŋne. Neŋyaga da la wa ŋmaagyili O la, ka O da kanne ba aŋa lɛ O naŋ da maŋ erɛ.
MRK.10.2	A Farazii noba mine da wa la a Yeezu zie, kyɛ ba naŋ da boɔrɔ ka ba e O nyɛ la ka ba da soore O, “A tu la sori ka dɔɔ bare o pɔge be?” 
MRK.10.3	Ka a Yeezu yeli sɔge ba, “Boŋ noɔre la ka Moozul da ko yɛ?” 
MRK.10.4	Ka ba da yeli, “Moozul da tere la sori ka te maŋ sɛge pɔg-bare gane ko a pɔge kyɛ bare o.” 
MRK.10.5	Ka a Yeezu yeli ko ba, “A yɛ sukyie naŋ dare zuiŋ la so ka a Moozul da sɛge a noɔre ŋa ko yɛ. 
MRK.10.6	Ka lɛ naane, a yi a andonɛɛ piiluu saŋ, ‘Naaŋmen da iri ba la dɔɔ ane pɔge.’ 
MRK.10.7	‘A ŋaa zuiŋ, dɔɔ na maŋ bare la o saa ane o ma kyɛ laŋ ne a o pɔge, 
MRK.10.8	ka a ba bayi leɛ eŋgan-yeni.’ Azuiŋ ba ba la waa bayi, ba waa la eŋgan-yeni. 
MRK.10.9	Azuiŋ bonna Naaŋmen naŋ de lantaa, neɛzaa ta wɛle a taa.”
MRK.10.10	Lɛ la ka ba da te kpɛ die ka a potuuribo laboreŋ soore O a yeli ŋa. 
MRK.10.11	A Yeezu da yeli ko ba la, “Soba na zaa naŋ bare o pɔge kyɛ la de pɔge yuo, toŋ la moɔrɔ toma a danweɛ pɔge zie; 
MRK.10.12	ka a pɔge meŋ wa bare o serɛ, kyɛ la te kuli dɔɔ yuo, o meŋ toŋ la moɔrɔ toma.”
MRK.10.13	Noba da taa la bibiiri waana ne a Yeezu zie ka O na de O nuuri seene ba; kyɛ a O potuuribo da nyare la ba zu. 
MRK.10.14	Kyɛ a Yeezu naŋ da wa nyɛ a ŋaa, O suuri da iree la ka O da yeli ko ba, “Yɛ bare a bibiiri ka ba wa N zie, yɛ ta pigi ba sori; bonso, a bama taaba la so a Naaŋmen naaloŋ. 
MRK.10.15	Yelmeŋɛ ka N yele korɔ yɛ, soba na zaa naŋ ba sage de a Naaŋmen naaloŋ yɛlɛ aŋa bibile, o soba koŋ baŋ kpɛ o poɔ.” 
MRK.10.16	A Yeezu pãã da nyɔge la a bibiiri kori; a de O nuuri pare ba zuri, a maale ba.
MRK.10.17	A Yeezu naŋ da nara ka O tu sori, dɔɔ kaŋ da zo wa gbi la dumo O niŋesogɔ kyɛ soore O, “Wulwulsoŋ, boŋ ka N na e a nyɛ nyɔvore naŋ ba taa baaroo?” 
MRK.10.18	Ka a Yeezu soore o, “Bonso ka fo boɔlɔ ma soŋ soba? Neɛzaa ba waa soŋ ka Naaŋmen yoŋ naane. 
MRK.10.19	Fo baŋ la a Naaŋmen nɔɛ, ‘Ta ko neɛ; Ta toŋ moɔrɔ toma; Ta zuuro; Ta dire danse-zirii; Ta finni fo tɔ; Eŋnɛ fo saa ane fo ma.’ ” 
MRK.10.20	Ka a dɔɔ yeli ko O, “Wulwullo, N tuuro la a nɔɛ ama zaa a yi n biiluŋ saŋ a wa tɔ zenɛ.” 
MRK.10.21	Ka a Yeezu da kaa a dɔɔ tĩĩ, a deɛ nɔŋ o, kyɛ yeli, “Yeli yenaa kaŋ yoŋ la ka fo ba taa, gaa te koɔre a fo boma zaa a de a libie ko nembaalba, fo na taa la bondaaboma tenvelaa
MRK.10.22	A dɔɔ naŋ da wa woŋ a ŋaa, o da sãã la o niŋe, a leɛ te gɛrɛ ne posaanaa, bonso, o da taa la boma yaga.
MRK.10.23	Lɛ la ka Yeezu da leɛ kaa a noba zaa gyeere kyɛ yeli ko a O potuuribo, “Ana waa la tuo ko banaŋ naŋ e bondaanema ka ba kpɛ a Naaŋmen naaloŋ poɔ.” 
MRK.10.24	A potuuribo nɔɛ da maaɛ la yaga zaa ane a O yeluu ŋa. Kyɛ ka a Yeezu laboreŋ yeli ko ba, “N bibiiri, a Naaŋmen naaloŋ poɔ kpeɛbo na waa la tuo! 
MRK.10.25	A e la mɔlɔ ka bontaŋ tu fumini
MRK.10.26	Ba nɔɛ da maaɛ la yaga zaa ka ba soorɔ taa, “Ka anaŋ pãã waa lɛ, nembuo la na toɔ̃ nyɛ faabo?” 
MRK.10.27	Ka a Yeezu da kaa ba kyɛ yeli, “Yɛlɛ naŋ koŋ baŋ nyɛ eebo nensaala zie, Naaŋmen eŋ zie, a na toɔ̃ nyɛ la eebo.”
MRK.10.28	A Piita da piili yele korɔ O la, “Nyɛ, te bare la bonzaa kyɛ tu fo.” 
MRK.10.29	Ka a Yeezu yeli, “Yelmeŋɛ ka N yele korɔ yɛ, neɛzaa kyebe a bare o yiri, bee o yɔɔmine, bee o yɔɔpuuli, bee ma, bee saa, bee biiri, bee wɛre N zuiŋ, bee a Ŋmen-yelnoore zuiŋ, 
MRK.10.30	a koŋ la nyɛ a gbɛɛ kɔɔ a nyɔvore ŋa poɔ te naŋ be. O na leɛ nyɛ la yie, yɔɔmine, yɔɔpuuli, mamine, saamine, biiri ane wɛre ane dɔgɛɛ; a kyɛ naŋ la nyɛ nyɔvore naŋ ba taa baaroo a o kũũ puoriŋ.” 
MRK.10.31	Kyɛ noba yaga naŋ de weɛ na leɛ la puori deme, ka a puori deme meŋ leɛ wa de weɛ.
MRK.10.32	Ba da be la a sobiriŋ gɛrɛ Gyɛruzɛlɛm, ka a Yeezu da de a O potuuribo weɛ a kyɛnɛ. A O potuuribo nɔɛ da maaɛ la, kyɛ ka dabeɛ̃ da kpɛ a noba naŋ da tuuro ba. A Yeezu da laboreŋ taa la a O potuuribo pie ne bayi a gyɛŋ yi ne zie kaŋ a te piili yele korɔ ba yɛlɛ naŋ waana ka a pɔge O, 
MRK.10.33	a yele, “Yɛ nyɛ, te duoro gɛrɛ la Gyɛruzɛlɛm, ka ba na te de a Nensaala Bie eŋ a Naaŋmen bagmaalkare ane a Naaŋmen bege wulwulibo nuuriŋ, ka ba di O sɛrɛɛ a yeli ka O seŋ ne la kũũ; kyɛ ka ba pãã leɛ de O ko a Nemboore-yobo.
MRK.10.34	Ba na e O la la, a toore nentaare waare O, a feɛ O, kyɛ ko O, ka a beri ata daare ka O leɛ-iri yi a kũũ poɔ.”
MRK.10.35	Gyimisi ane Gyɔɔn, a Zɛbɛdii bidɔbɔ, da tage ta la a Yeezu, a yeli ko O, “Wulwullo, te boɔrɔ la ka fo e ko te bonna zaa te naŋ na sɔre fo zie.” 
MRK.10.36	Ka a Yeezu soore ba, “Boŋ mɔɔ la ka yɛ boɔrɔ ka N e ko yɛ?” 
MRK.10.37	Ka ba yeli ko O, “E ka te kaŋ zeŋ fo nuduluŋ seŋ, ka kaŋ meŋ zeŋ fo nugɔɔ seŋ a fo puubu poɔ.” 
MRK.10.38	Ka a Yeezu yeli ko ba, “Yɛ ba baŋ bonna yɛ naŋ sɔrɔ. Yɛ na toɔ̃ nyu la a zuŋmanekoɔ̃ ŋa N naŋ na nyu, bee a de a suobu na ba naŋ na so ma?” 
MRK.10.39	Ka ba da yeli sɔge O, “Te na toɔ̃ la.” Lɛ la ka a Yeezu yeli ko ba, “Yɛ sereŋ na nyu la a N zuŋmanekoɔ̃, a de a suobu na ba naŋ na so ma meŋ; 
MRK.10.40	kyɛ maa naane so ka N iri a banaŋ naŋ na zeŋ N nuduluŋ seŋ, bee N nugɔɔ seŋ; a e la banaŋ zuiŋ ba naŋ nare a ziiri ama bare soobo.”
MRK.10.41	A ba pie na naŋ da wa woŋ a lɛ, ba suuri da piili ire ne la a Gyimisi ane a Gyɔɔn. 
MRK.10.42	Lɛ la ka a Yeezu da boɔle ba a yeli ko ba, “Yɛ baŋ ka banaŋ naŋ dire naaloŋ a Nemboore-yobo zu maŋ dire la kpeɛ̃õ ba zu, kyɛ ka ba nembɛrɛ wullo kpaŋkpaŋkpeɛ̃õ ba zu. 
MRK.10.43	Kyɛ a ba waa lɛ yɛ zie; ka yɛ kanzaa wa boɔrɔ ka o waa neŋkpoŋ yɛ poɔ, a ferɛɛ la ka o waa yɛ zaa tontonɔ, 
MRK.10.44	ka soba na zaa meŋ naŋ boɔrɔ ka o de weɛ yɛ poɔ, a ferɛɛ la ka o waa a yɛ zaa gbaŋgbaa. 
MRK.10.45	Bonso, a Nensaala Bie ba wa ka O wa zeŋ ka ba tonɔ korɔ O, O waɛ la ka O wa tonɔ korɔ noba kyɛ de a O nyɔvore yɔɔ de ne neŋyaga nyɔvoɛ.”
MRK.10.46	Yeezu ne a O potuuribo da wa la Gyɛreko teŋɛ. O ne a O potuuribo ane a nembeɛoŋ naŋ da wa yire a Gyɛreko poɔ, Temiyo bidɔɔ Batemio naŋ da waa zɔŋ, a da maŋ sɔrɔ boma, da zeŋ la a sobiri noɔreŋ. 
MRK.10.47	O naŋ da wa woŋ ka Yeezu naŋ yi Naazɛrɛ la wa tɔlɔ, o da piili ŋmeɛrɛ la kpɛlle a yele, “Yeezu, Davil Bidɔɔ, zo n nembaaloŋ!” 
MRK.10.48	Ka noba yaga da tanne o ka o bare gɔmɔ, kyɛ a lɛ ka o da maaleŋ kyeere yaga zaa, “Davil Bidɔɔ, zo n nembaaloŋ!” 
MRK.10.49	Ka a Yeezu leɛ tɛge are kyɛ yeli, “Yɛ boɔle o ka o wa.” Ka ba da boɔle a dɔɔ zɔŋ, a yeli ko o, “Nyɔge fo meŋɛ, iri, O boɔlɔ fo la.” 
MRK.10.50	Lɛ la ka o da yage o kparoo lɔɔ bare, kyɛ gbaale iri wa a Yeezu zie. 
MRK.10.51	Ka a Yeezu soore o, “Boŋ la ka fo boɔrɔ ka N e ko fo?” Ka a dɔɔ zɔŋ yeli ko O, “N Wulwullo, e ka n leɛ nyɛrɛ.” 
MRK.10.52	Ka a Yeezu yeli ko o, “Gɛrɛ; a fo yeldeebo saŋ fo la.” A daadaalɛ ka o deɛ da leɛ nyɛrɛ a da tuuro O gɛrɛ.
MRK.11.1	Ba naŋ da wa te tara Gyɛruzɛlɛm, a peɛle Bɛtefage ane Bɛtani naŋ are a Oliva Taŋ lamboriŋ, a Yeezu da toŋ la O potuuribo bayi, 
MRK.11.2	a yeli ko ba, “Yɛ gaa a tembile na naŋ be yɛ niŋesogɔ, ka yɛnee wa te kpeɛrɛ a teŋɛ poɔ yɛ na nyɛ la boŋlee kaŋ neɛzaa naŋ daŋ ba zɔŋ zaa ka o leŋ are a be, yɛ lori o a taa wa ne. 
MRK.11.3	Ka neɛzaa wa soorɔ yɛ, ‘Bonso ka yɛ erɛ a ŋaa?’ yɛ deɛ yeli, ‘A Daana la boɔrɔ o, ka O naŋ wa baare, O na leɛ tere la ka ba wa ne o daadaalɛ.’ ” 
MRK.11.4	Ba da gaa te nyɛ la a boŋlee ka o leŋ are peɛle a dendɔre a yeŋe poɔ a sobiri zu. Ba naŋ da wa te loro o la 
MRK.11.5	ka noba mine naŋ are peɛle a be soore ba, “Bonso ka yɛ wa loro a boŋlee?” 
MRK.11.6	Ka ba da yeli ko ba lɛ a Yeezu naŋ da yeli; lɛ la ka a noba da vɛŋ ba ka ba taa a boŋlee gɛrɛ ne. 
MRK.11.7	Ba pãã da taa la a boŋlee wa ko a Yeezu, kyɛ yagre ba bonsuuri a yɛre dɔgle a boŋlee zu ka a Yeezu do zɔŋ. 
MRK.11.8	Noba yaga da yagre la ba bonsuuri yɛre a sobiri zu, ka ba mine meŋ kɔɔre vaare yi a wɛre poore a yɛre a sobiri zu. 
MRK.11.9	A noba banaŋ naŋ da de weɛ ane banaŋ naŋ da be a Yeezu puoriŋ, da kyaara la yaga zaa, a yele:
MRK.11.9	“Hozaana!
MRK.11.9	Soba na naŋ waana a Daana yuori eŋɛ nyɛ la maaloo!
MRK.11.10	Te sããkoma Davil naaloŋ naŋ waana nyɛ la maaloo!
MRK.11.10	Ka Naaŋmen naŋ be sazu nyɛ puubu!”
MRK.11.11	Lɛ la ka a Yeezu da gaa Gyɛruzɛlɛm a te kpɛ a Naaŋmen die; O naŋ da wa te kaa a boma zaa gyeere, O ne a potuuribo pie ne bayi da yi gaa la Bɛtani teŋɛ a saŋ naŋ da faa zuiŋ.
MRK.11.12	Zie naŋ da wa nyaa ka ba leɛ yi a Bɛtani a waana, kɔŋ da kpɛ la a Yeezu. 
MRK.11.13	O da naŋ te be la tɔɔre kyɛ nyɛ kaŋkanteɛ naŋ te are a taa vaare. Lɛ la ka a Yeezu da gaa o pare ka O te nyɛ ka o taa la wɔmɔ be. O naŋ da ta a teɛ pare, O da ba nyɛ wɔne zaa, ka vaare yoŋ naane, bonso, a da ba waa kaŋkanne wɔmmo saŋ. 
MRK.11.14	Ka a Yeezu yeli ko a kaŋkanteɛ, “Fo daŋ koŋ la wɔŋ wɔne zaa ka neɛ di.” A O potuuribo da woŋ la a lɛ O naŋ da yeli.
MRK.11.15	Lɛ la ka a Yeezu ne O potuuribo da wa Gyɛruzɛlɛm. Ka O da te kpɛ a Naaŋmen die poɔ a piili digre a noba banaŋ naŋ da koɔrɔ boma ane a banaŋ naŋ daara boma a Naaŋmen die poɔ. O da daa la a libi-tɛgrebɛ tabolɔ lɔɔ, a daa a banaŋ meŋ naŋ da koɔrɔ ŋmama dakogri lɔɔ; 
MRK.11.16	kyɛ da ba sage ka neɛzaa de bonzaa tu ne a Naaŋmen die tɔle. 
MRK.11.17	O da kanna la a noba a yele, “Ba da ba sɛge a Naaŋmen gane poɔ:
MRK.11.17	‘Ba na boɔlɔ la a N yiri nemboorɔ zaa puoruu yiri’?
MRK.11.17	Kyɛ ka yɛ e ka o leɛ nannyig-kpeɛne sɔgloozie.”
MRK.11.18	A Naaŋmen bagmaalkare ane a Naaŋmen bege wulwulibo naŋ da wa woŋ a yɛlɛ ama, ba da piili boɔrɔ la sori na ba naŋ na tu a ko a Yeezu. Kyɛ ba da zoro la O dabeɛ̃, bonso, a noba zaa nɔɛ da maaɛ la ne a O kannoo. 
MRK.11.19	Zie naŋ da wa maa, a Yeezu ane O potuuribo da yi la a teŋkpoŋ poɔ.
MRK.11.20	A baguo saŋ ba naŋ da wa kyɛnɛ tɔlɔ, a potuuribo da nyɛ la a kaŋkanteɛ na ka o ko o zaa a sigi tɔ o nyaga. 
MRK.11.21	Lɛ la ka Piita leɛ-teɛre a yeli ko a Yeezu, “Wulwullo, nyɛ! A kaŋkanteɛ na fo naŋ da kaa-eŋ la ko o zaa.” 
MRK.11.22	Ka a Yeezu yeli sɔge ba, “Yɛ taa yeldeebo Naaŋmen eŋɛ. 
MRK.11.23	Yelmeŋɛ zaa ka N yele korɔ yɛ, ka yɛnee yeli ko a taŋ ŋa, ‘Iri sigi te le a mane poɔ’; kyɛ ba bonnɔ togitogi zaa fo sukyiri poɔ, kyɛ sage de ka a lɛ yɛ naŋ yeli na nyɛ la eebo, a sereŋ na e la a lɛ. 
MRK.11.24	Azuiŋ, N yele korɔ yɛ la, bonna zaa yɛ naŋ sɔre a yɛ puoruu poɔ, yɛ sage de ka yɛ nyɛɛ la, kyɛ a sereŋ na e la yɛ soobo.”
MRK.11.25	“Kyɛ saŋ na zaa yɛ naŋ wa are puoro, yɛ maŋ di suuri ko neɛzaa naŋ sãã yɛ, a lɛ na vɛŋ la ka yɛ Saa naŋ be tenvelaa
MRK.11.26	Kyɛ ka yɛnee ba di suuri ko yɛ taaba naŋ sãã yɛ, yɛ Saa naŋ be tenvelaa poɔ meŋ koŋ di suuri ko yɛ.
MRK.11.27	A Yeezu ne O potuuribo da laboreŋ wa la Gyɛruzɛlɛm. O naŋ da wa te yoɔrɔ a puoruudie poɔ la ka a Naaŋmen bagmaalkare, ane a Naaŋmen bege wulwulibo ane a teŋɛ nembɛrɛ da wa O zie, 
MRK.11.28	a wa soore O, “Yeŋ la ka fo nyɛ a kpeɛ̃õ ŋa a tonɔ ne a toma ama? Nembuo la ko fo a kpeɛ̃õ ka fo tonɔ ne a?” 
MRK.11.29	Ka a Yeezu yeli ko ba, “N meŋ na soore yɛ la soorebiri bon-yeni, ka yɛnee wa iri a noɔre ko ma, N meŋ na yeli ko yɛ la benee N naŋ nyɛ a kpeɛ̃õ erɛ ne a yɛlɛ ama. 
MRK.11.30	Yɛ yeli ko ma: A Gyɔɔn suobu da yi la Naaŋmen zie bee nensaala zie?” 
MRK.11.31	Lɛ la ka ba leɛ ŋmeɛrɛ nɔkpeɛne ne taa a yele, “Ka tenee yeli, ‘Naaŋmen zie la,’ O na soore te la, ‘Boŋ pãã so ka yɛ da ba sage de o yɛlɛ?’ 
MRK.11.32	Kyɛ bee te yeli, ‘Nensaala zie la’?” Ba da zoro la a noba dabeɛ̃, bonso, a noba zaa da sage ka a Gyɔɔn sereŋ waa la Ŋmen-yelmanna. 
MRK.11.33	Lɛ la ka ba yeli sɔge a Yeezu, “Te ba baŋ.” Ka a Yeezu meŋ yeli ko ba, “Ka lɛ N meŋ koŋ yeli ko yɛ neɛ na zie N naŋ nyɛ a kpeɛ̃õ a tonɔ ne a toma ama.”
MRK.12.1	Lɛ la ka a Yeezu da piili lɔɔrɔ sekpɔgɔ korɔ a noba, “Dɔɔ kaŋ la da kɔ weɛ a sɛle dããteere o poɔ, a mele o zaa gyeere kyɛ mɛ dãã maaloo zie a o poɔ. O da mɛ la guguribo zemmo zie a be, kyɛ pãã da de a weɛ ko noba mine ka ba kaara kyɛ ka o gaa paaloŋ kaŋ. 
MRK.12.2	A tewɔmɔ pɔroo saŋ naŋ da wa ta, o da toŋ la o gbaŋgbaa kaŋ ka o gaa a wɛkaareba zie ka ba pɔre o deme tere ka o taa wa ko o. 
MRK.12.3	Ka a wɛkaareba da nyɔge o la ŋmɛ, kyɛ bare o ka o leɛ gaa ne nuzaglaa. 
MRK.12.4	Ka a weɛ soba laboreŋ toŋ a gbaŋgbaa kaŋ a wɛkaareba zie, ka ba da la nyɔge o meŋ a ŋmɛ o zu puo kyɛ to o zoma. 
MRK.12.5	Lɛ la ka a weɛ soba la toŋ a gbaŋgbaa kaŋ, ka ba da te nyɔge ona eŋ ko. A lɛ ka o da toŋ gbaŋgbaare yaga, ka ba nyɔge ba mine ŋmɛ kyɛ ko ba mine meŋ. 
MRK.12.6	A weɛ soba da naŋ taa la neŋyenaa kaŋ, a o poyɛŋ bie. A baaraa zaa o da toŋ o la, a yele, ‘Ba na ko la a n bidɔɔ gyeremɛ.’ 
MRK.12.7	Kyɛ a wɛkaareba bama naŋ da wa nyɛ a bie la ka ba da yeli ko taa, ‘A gbandire la a ŋa; yɛ wa ka te ko o kyɛ de a o gbandiruŋ
MRK.12.8	Lɛ la ka ba nyɔge o a ko kyɛ de o yi ne a weɛ poɔ a te lɔɔ bare. 
MRK.12.9	Wola pãã ka a weɛ soba na e a wɛkaareba ŋa? O na wa ko la a wɛkaareba bama, kyɛ de a weɛ ko neŋyobo. 
MRK.12.10	Yɛ mɔɔ daŋ ba sɔre a gansoŋ poɔ nyɛ be:
MRK.12.10	‘A kuuri na a mɛmeɛrebɛ naŋ zagre bare,
MRK.12.10	la leɛ a yiri pare kuuri.
MRK.12.11	A Daana tontonne la,
MRK.12.11	a e la nɔmaa ko te te niŋesogɔŋ’?”
MRK.12.12	A noba naŋ da wa kyɛlle baŋ ka bana la ka O lɔɔ a sekpɔgre ŋa kyaara ne, ba da boɔrɔ la ka ba nyɔge O, kyɛ ba da zoro la a nembeɛoŋ dabeɛ̃. Azuiŋ ka ba da bare O kyɛ te gɛrɛ.
MRK.12.13	Lɛ la ka ba da toŋ a Faraziimine ane a Hɛrɔde noba mine ka ba gaa a Yeezu zie a te gyenne nyɔge O a O yelyelii poɔ. 
MRK.12.14	Ka ba da wa soore O, “Wulwullo, te baŋ ka fo waa la nemmeŋɛ, a ba zoro neɛzaa, bonso, fo ba ogro; kyɛ kanna a noba Naaŋmen sori ne yelmeŋɛ. A tu la sori ka te yɔɔrɔ te zuyɔɔ korɔ a Naa Siiza bee a ba seŋ? 
MRK.12.15	Te yɔɔ bee te ta yɔɔ?” Kyɛ Yeezu naŋ da baŋ a ba gagarre yɛlɛ zuiŋ, O da soore ba la, “Bonso ka yɛ boɔrɔ ka yɛ e ma nyɛ? Yɛ iri warbiri wa ne ka N nyɛ.” 
MRK.12.16	Lɛ la ka ba da iri a warbiri kaŋ wa ko O. Ka O pãã da soore ba, “Nembuo zu ane o yuori la be a warbiri zu?” Ka ba yeli sɔge, “A Naa Siiza la.” 
MRK.12.17	Lɛ la ka a Yeezu yeli ko ba, “Yɛ de boma naŋ e Naa Siiza soobo a ko a Naa Siiza, kyɛ de boma naŋ e Naaŋmen soobo meŋ ko Naaŋmen.” Ka ba nɔɛ zaa da maa ne a O yɛlɛ.
MRK.12.18	A Sadusii noba mine naŋ da maŋ yele ka kuuni poɔ leɛ-iruu kyebe da wa la a Yeezu zie, a da wa soore O a yele: 
MRK.12.19	“Wulwullo, Moozul da sɛge la noɔre ŋa ko te, ‘Ka dɔɔ wa kpi kyɛ bare o pɔge, kyɛ ba taa bie, a o yɔɔ na de la a pɔgekoɔre dɔge ne biiri ko a o yɔɔ naŋ kpi.’ 
MRK.12.20	Yɔɔmine bayopoi la da bebe, ka a ba kpoŋ soba da de pɔge a ba taa bie ne o kyɛ kpi, 
MRK.12.21	ka a ba bayi soba na meŋ de a pɔge, kyɛ meŋ kpi ka o ba taa bie ne o, ka a ba bata soba meŋ de o, ka a la waa lɛ o meŋ zie. 
MRK.12.22	A yɔɔmine bayopoi bama kanzaa ne a pɔgɔ da ba dɔge bie kyɛ ka ba zaa kpi. A baaraa zaa a pɔge meŋ da kpie la. 
MRK.12.23	A kuuni poɔ leɛ-iruu saŋ, a bama buo soba pɔge na la a pɔge ŋa, ba zaa naŋ pãã da de o?”
MRK.12.24	Ka a Yeezu yeli ko ba, “Yɛ naŋ ba baŋ a Naaŋmen gansoŋ yɛlɛ kyɛ bee a baŋ a Naaŋmen kpeɛ̃õ naane so ka yɛ tuli be? 
MRK.12.25	Bonso, ka a kuuni wa leɛ-iri, ba koŋ la derɛ pɔgeba bee a kulo serebɛ kyɛ ba na waa ŋa malekere naŋ be tenvelaa
MRK.12.26	A kuuni naŋ na leɛ-iri yɛlɛ yɛ naŋ yele, yɛ mɔɔ ba sɔre a Moozul gane poɔ, a tuu naŋ da dire vũũ yɛlɛ, lɛnɛɛ Naaŋmen naŋ da yeli ko o, ‘Maa la a Aboraham Naaŋmen, a Aziki Naaŋmen ane a Gyekɔb Naaŋmen’? 
MRK.12.27	O ba waa kuuni Naaŋmen, kyɛ O waa la voba Naaŋmen; yɛ sereŋ tulee la.”
MRK.12.28	A Naaŋmen begɛ wulwullo kaŋ naŋ da wa are peɛle a woŋ ka ba ŋmeɛrɛ nɔkpeɛne ne taa, kyɛ nyɛ ka a Yeezu da yeli sɔge ba velaa lɛ, o da soore O la, “A Naaŋmen nɔɛ buo soba la a dɛndɛŋ soba?” 
MRK.12.29	Ka a Yeezu yeli sɔge, “A dɛndɛŋ soba la, ‘Kyɛlle woŋ, Izerayɛl: a Daana te Naaŋmen, e la Naaŋmen yeni yoŋ; 
MRK.12.30	nɔŋ a Daana fo Naaŋmen ne fo sukyiri zaa, ane fo seɛ zaa, ane fo yɛŋ zaa, ane fo faŋ zaa.’ 
MRK.12.31	A ayi soba meŋ la ŋa, ‘Nɔŋ fo tɔ a seŋ fo meŋɛ.’ Noɔre zaa ba kyebe naŋ la gaŋ a nɔɛ ama.” 
MRK.12.32	Lɛ la ka a Naaŋmen begɛ wulwullo yeli ko O, “Fo yeli la yelmeŋɛ, Wulwullo; yelmeŋɛ la ka fo yeli ka ‘O waa la yeni, a yi O puoriŋ kanzaa ba la kyebe’; 
MRK.12.33	kyɛ ‘nɔŋ O ne fo sukyiri zaa, ane fo bammo zaa, ane fo faŋ zaa, kyɛ nɔŋ fo tɔ a seŋ fo meŋɛ’; a ama la taa tɔnɔ kpoŋ a gaŋ maale-kondi bagre
MRK.12.34	A Yeezu naŋ wa nyɛ ka a dɔɔ yeli sɔge la velaa, O da yeli ko o la, “Fo ba waa tɔɔre ne a Naaŋmen naaloŋ.” A ŋaa puoriŋ, neɛzaa da ba la sage soore O soorebiri zaa.
MRK.12.35	A Yeezu naŋ da naŋ kyɛnɛ kanna a noba a Naaŋmen die poɔ la ka O da yeli, “Wola ka a Naaŋmen bege wulwulibo na baŋ yeli ka a Mɛzaaya
MRK.12.36	Davil meŋɛ da tu la a Vooroŋ Soŋ zie, kyɛ yeli:
MRK.12.36	‘A Daana Naaŋmen da yeli ko la a N Daana,
MRK.12.36	“Zeŋ a N nuduluŋ seŋ,
MRK.12.36	te ta lɛ saŋ N naŋ na biŋ fo dɔndɔnne fo gbɛɛ puliŋ.” ’
MRK.12.37	Davil meŋɛ da boɔlɔ O la o Daana; a zuiŋ wola ka a Mɛzaaya na baŋ la e a Davil bie?” A nembeɛoŋ da kyɛllɛ la a Yeezu yɛlɛ ne popeɛloŋ.
MRK.12.38	A Yeezu naŋ da kanna a noba la ka O yeli, “Yɛ gu yɛmenne velaa a Naaŋmen bege wulwulibo zie, ba nɔŋ ka ba maŋ su kpar-wogri yɔ yoɔrɔ ne, a nɔŋ ka noba puoro ba ane emmo a dare poore, 
MRK.12.39	a nɔŋ ka ba maŋ zeŋ a dakog-veɛle zu a puoruuderi poore; a nɔŋ ka ba zenɛ a nembɛrɛ zeŋ ziiri tige ziiri! 
MRK.12.40	Ba maŋ di la nɔkpog-boma a fa pɔg-kɔbɔ yie, kyɛ puoro puor-wogri ka noba na nyɛ. Ba dɔgroŋ na waa la kpoŋ yaga.”
MRK.12.41	A Yeezu da zeŋ tori la a Naaŋmen die libie emmo zie kyɛ kaara lɛ a nembeɛoŋ naŋ da eŋnɛ a libie. Bondaanema yaga da eŋnɛ la libi-yaga. 
MRK.12.42	Pɔgekɔ-nandaana kaŋ meŋ da wa eŋ la warbie ayi naŋ lantaa e kobo. 
MRK.12.43	Lɛ la ka a Yeezu da boɔle O potuuribo, a yeli ko ba, “Yelmeŋɛ ka N yele korɔ yɛ, a pɔgekɔ-nandaana ŋa eŋ gaŋ la banaŋ zaa naŋ eŋnɛ a ba libie. 
MRK.12.44	Bonso, ba zaa bondaanoŋ poɔ la ka ba da tere, kyɛ a pɔgekoɔre ŋa ne o nandaanoŋ zaa, tere la o bondiraa zaa ane bonzaa o naŋ da taa.”
MRK.13.1	A Yeezu naŋ da wa yi a Naaŋmen die poɔ, a O potuuro kaŋ da yeli ko O la, “Wulwullo, nyɛ a kubo naŋ waa bɛrɛ seŋ lɛ, ka a yie meŋ waa kponni seŋ!” 
MRK.13.2	Lɛ la ka a Yeezu soore o, “Fo nyɛ la a yibɛrɛ ama? Ba koŋ bare kusi-yenaa zaa ka o dɔgle o tɔ zu; a zaa pabo ka ba na daa lɔɔ.”
MRK.13.3	A Yeezu naŋ da wa zeŋ a Oliva Taŋzu a tori a Naaŋmen die la ka Piita, Gyimisi, Gyɔɔn ane Anduru yoŋ da wa O zie a wa soore O: 
MRK.13.4	“Yeli ko te, boŋ saŋ la ka a ama na e, ane boŋ yelmannaa la ka te na nyɛ kyɛ baŋ ka a ama zaa waana la ka a e?” 
MRK.13.5	Lɛ la ka a Yeezu piili yele korɔ ba, “Yɛ gu yɛmenne velaa ka neɛzaa ta wa bɛlle yɛ. 
MRK.13.6	Noba yaga na wa la N yuori eŋɛ a wa yele, ‘Maa la O!’ Kyɛ bɛlle noba yaga ka ba bɔre. 
MRK.13.7	Ka yɛnee wa wono zɔɔre yɛlɛ ane zɔɔre yɛlɛ ba naŋ hunno yele, yɛ ta wa vɛŋ ka dabeɛ̃ kpɛ yɛ. A ferɛɛ la ka a ama zaa e, kyɛ ka a teŋɛ naŋ koŋ baare sɛre. 
MRK.13.8	Bonso, paaloŋ na iri zɔɔrɔ ne la o tɔ paaloŋ, ka naaloŋ ŋa noba iri zɔɔrɔ ne naaloŋ kaŋ noba. A teŋɛ na gbigri la ziiri yaga, kyɛ ka kɔŋkpoŋ le. Kyɛ a ama zaa na waa seŋ ŋa pɔg-poɔ naŋ ta dɔgebo ka a o poɔ piili beɛrɛ.”
MRK.13.9	“Kyɛ yɛnee, yɛ gu yɛmenne velaa, bonso, ba na de yɛ la ko a sɛrediribe; ba na ŋmɛ yɛ la a puoruuderi pooreŋ; kyɛ taa yɛ gaa ne a gɔbena ane namine niŋesogɔ N zuiŋ, ka a e danseɛ ba zie. 
MRK.13.10	Kyɛ a ferɛɛ la ka ba daŋ moɔle a Ŋmen-yelnoore a tenne zaa poore. 
MRK.13.11	Ka ba naŋ wa taa yɛ gaa ne sɛrɛɛdiibu zie, yɛ ta vɛŋ ka a ferɛ yɛ ne bonna yɛ naŋ na yeli; kyɛ yɛ yeli yɛlɛ na zaa ba naŋ na ko yɛ a saŋ na poɔ, bonso, a ba e ka yɛnee la na yele a yɛlɛ, kyɛ a Vooroŋ Soŋ la. 
MRK.13.12	Yɔɔ na maŋ iri la o yɔɔ tere ka ba ko, ka saa iri o bie tere ka ba ko. Biiri na kyiiri la ba dɔgreba a vɛŋ ka ba ko ba. 
MRK.13.13	A noba zaa na kyiiri yɛ la N zuiŋ. Kyɛ soba na zaa naŋ na di kannyiri te ta a baaroo saŋ, na nyɛ la faabo.”
MRK.13.14	“Kyɛ ka yɛnee wa nyɛ a kyiiruŋ kpoŋ kpoŋ ka o be a Naaŋmen die zisoŋ poɔ kyɛ ka a ba seŋ ka o bebe, (vɛŋ ka a neɛ naŋ sɔrɔ a gane baŋ a tɛgɛ), a ferɛɛ la ka banaŋ naŋ be Gyudiya paaloŋ zo kpɛ a tanne poore. 
MRK.13.15	Soba na zaa naŋ be peɛzu ta la leɛ sigi bee a kpɛ die poɔ ka o de bonzaa yi ne. 
MRK.13.16	Soba na zaa naŋ be weɛ poɔ ta wa leɛ kulo ka o te de kparoo. 
MRK.13.17	Pɔgpoore ane banaŋ naŋ taa biiri ka ba ɛnnɛ a bebie na poɔ yuori la we! 
MRK.13.18	Yɛ puoro ka a ta wa erɛ a sakyɔre saŋ. 
MRK.13.19	Bonso, a beri na poɔ dɔgɛɛ ba naŋ daŋ ba nyɛ o tɔ a yi a tendaa piiluu Naaŋmen naŋ da iri a wa ta zenɛ, bee a daŋ na la nyɛ a dɔgɛɛ ŋa tɔ, na wa la. 
MRK.13.20	Ka a Daana da ba ŋmaa a bebie ama kyɛlɛɛ bare, nensaala zaa da kontoɔ̃ nyɛ faabo. Kyɛ a noba na O naŋ kaa-iri zuiŋ, O ŋmaa la a bebie ama mine bare. 
MRK.13.21	Kyɛ ka neɛzaa wa yeli ko yɛ a saŋ na poɔ, ‘Nyɛ! A Mɛzaaya
MRK.13.22	Kaŋwaa mɛzaaya mine ane kaŋwaa Ŋmen-yelmanneba na wa la, a erɛ yelwulii kyɛ tonɔ toŋkpeɛne ka ba bɛlle noba ka ba tuli, ka ba naŋ na toɔ̃, ba na e la ka a neŋkaa-irri meŋ gba tuli. 
MRK.13.23	Kyɛ yɛ gu yɛmenne velaa, N daŋ yeli la a yɛlɛ zaa ko yɛ.”
MRK.13.24	“Kyɛ a beri na poɔ, a dɔgɛɛ ŋa puoriŋ,
MRK.13.24	a ŋmenaa na ligi la,
MRK.13.24	ka a kyuu meŋ veɛloŋ koŋ kyaane,
MRK.13.25	ka a ŋmarbie na yire sazu pɔrɔ lere,
MRK.13.25	kyɛ ka ba na zɛŋ a sazu boŋkpeɛne zaa.
MRK.13.26	Ba pãã na nyɛ la ‘a Nensaala Bie ka O yi a sagama poɔ waana’ ne kpeɛ̃õ ane puubu. 
MRK.13.27	O pãã na toŋ la O malekere a teŋɛzu lamboe anaare zaa ane a teŋɛ pare te tɔ a sazu baaroo zie, ka ba te boɔle O neŋkaa-irri zaa lantaa.”
MRK.13.28	“Yɛ zanne yɛŋ yi a kaŋkanteɛ sekpɔgre poɔ: ka o ulli-pɔrɔ wa te bɔrɔ vaare yɛ maŋ baŋ ka sẽɛ kpeɛrɛ la. 
MRK.13.29	A lɛ ne o zu, ka yɛnee wa nyɛ a yɛlɛ ama ka a erɛ yɛ baŋ ka a Nensaala Bie waabo saŋ peɛlɛɛ la, a gba be a dendɔreŋ. 
MRK.13.30	Yelmeŋɛ zaa ka N yele korɔ yɛ, a zenɛ noba boorɔ ŋa koŋ kpi baare sɛre kyɛ ka a yɛlɛ ama zaa e. 
MRK.13.31	Sazu ne teŋɛ na wa tɔle gaa la, kyɛ a N yelbie koŋ baŋ tɔle gaa togitogi.”
MRK.13.32	“Kyɛ neɛzaa ba baŋ a bebiri bee a saŋ a Nensaala Bie naŋ na wa. A tenvelaa
MRK.13.33	Yɛ gu yɛmenne velaa, a ta gbire; bonso, yɛ ba baŋ a wagre na a saŋ naŋ na ta. 
MRK.13.34	A waa seŋ ŋa dɔɔ naŋ yi ka o tu sori, a pãã de o yiri zu kaabo eŋ o gbaŋgbaare nuuriŋ, ka kanzaa taa o toma. Kyɛ ka o yeli ko a dendɔ-guuro, guuro a dendɔre velaa. 
MRK.13.35	Azuiŋ, yɛ ta wa gbire, bonso, yɛ ba baŋ daare na a yidandɔɔ naŋ na wa, ka zimaane la bee, ka tensogpozentaa la bee, ka nɔdaa kommo saŋ la bee, ka zinyaane la, 
MRK.13.36	ka lɛ naane o na uri wa nyɛ yɛ la ka yɛ gbire. 
MRK.13.37	Kyɛ a yɛlɛ N naŋ yeli ko yɛ, a ne a zu la ka N yeli ko ba zaa: Yɛ ta gbire.”
MRK.14.1	A da kyɛre la bebie ayi kyɛ ka a Ista tigri ane a Boroboro Dambo tigri na ta. A Naaŋmen bagmaalkare ane a Naaŋmen bege wulwulibo da boɔrɔ la sori ka ba nyɔge a Yeezu ko; 
MRK.14.2	bonso, ba da yelee la, “A ba seŋ ka a e a lɛ a tigri bebie ama poɔ, ka lɛ naane dɔɔne na dɔ̃ɔ̃ la a noba poɔ.”
MRK.14.3	A Yeezu naŋ da naŋ be a Saamon naŋ e kɔŋkɔŋ yiri a Bɛtani teŋɛ poɔ, a da zeŋ dire diibu la ka pɔge kaŋ da taa turaali mine daaroŋ naŋ ba wono wa ne, a wa nyɔge a kããkolee ŋmɛre kyɛ de a kãã pore waare a Yeezu zu. 
MRK.14.4	Kyɛ a noba mine naŋ da be a be da yele ne la suuri korɔ taa, “A saamo ŋa tɛgɛ la boŋ? 
MRK.14.5	Ba da na toɔ̃ koɔre la a turaali ŋa ka a yi bebie kɔɔraata san-yɔɔ, ka ba de a libie ko nembaalba.” Lɛ la ka ba da nyare a pɔge zu. 
MRK.14.6	Kyɛ ka a Yeezu da yeli, “Yɛ bare a pɔge lɛ; bonso ka yɛ dɔɔnɔ o? O toŋ la tonsoŋ ko ma. 
MRK.14.7	Bonso, nembaalba na maŋ be la yɛ zie tegitegilɛ, ka yɛ na toɔ̃ soŋ ba saŋ na zaa yɛ naŋ boɔrɔ; kyɛ maa koŋ be yɛ zie tegitegilɛ. 
MRK.14.8	A pɔge ŋa e la yeli o naŋ na toɔ̃ e; o daŋ sɔ la N eŋɛ a kããsoŋ a gu ne o ũũmu. 
MRK.14.9	Yelmeŋɛ ka N yele korɔ yɛ, zie na zaa ba naŋ na manne a Ŋmen-yelnoore ŋa a tendaa zaa poɔ, ba na yeli la bonna a pɔge ŋa naŋ e, ka ba leɛ-teɛre o yɛlɛ.”
MRK.14.10	Lɛ la ka Gyudase Ezekarɔte, naŋ da waa a potuuribo pie ne bayi na kaŋ, da gaa a Naaŋmen bagmaalkare zie ka ba te bɔ lɛ o naŋ na e a iri a Yeezu ko ba. 
MRK.14.11	Ba naŋ da woŋ a lɛ, ba poore da pɛlɛɛ la yaga, ka ba eŋ noɔre ka ba na ko o la libie. Ka a Gyudase pãã da piili boɔrɔ vuo ka o iri a Yeezu tere.
MRK.14.12	A Boroboro Dambo tigri bebi-dɛndɛŋ, a daare na ba naŋ maŋ ko a Ista tigri pilee, a O potuuribo da soore O la, “Yeŋ la ka fo boɔrɔ ka te gaa nare ka fo wa di a Ista tigri?” 
MRK.14.13	Lɛ la ka a Yeezu toŋ a O potuuribo bayi, a yeli ko ba, “Yɛ gaa a teŋkpoŋ poɔ, yɛ na tuori la dɔɔ kaŋ naŋ tuo koɔ̃ ne yuori; yɛ tuuro o, 
MRK.14.14	zie na zaa o naŋ wa te kpɛ, yɛ yeli ko a yidandɔɔ, ‘A Wulwullo soorɔ la, yeŋ ka N saama die be ka N ne N potuuribo na wa di a Ista tigri?’ 
MRK.14.15	O na wuli yɛ la peɛzu die kaŋ naŋ e yɛloŋ ka bonzaa bebe, yɛ nare a be kyɛllɛ ne te.” 
MRK.14.16	Lɛ la ka a potuuribo da gaa a teŋkpoŋ poɔ, a te nyɛ a yɛlɛ zaa ka a e seŋ a lɛ a Yeezu naŋ da yeli ko ba; ka ba da nare a Ista tigri bondirii a be.
MRK.14.17	Zie naŋ da wa maa a Yeezu ne a O potuuribo pie ne bayi da waɛ la. 
MRK.14.18	Ba naŋ da wa zeŋ ba zenziiri baare a dire, a Yeezu da yelee la, “Yelmeŋɛ zaa ka N yele korɔ yɛ, a yɛ kaŋ naŋ laŋ dire ne ma na yi la N puori, a iri ma tere.” 
MRK.14.19	Posãã-kpoŋ da piili kpɛ la a potuuribo ka ba kanzaa da soorɔ, “Serɛzaa, kyɛ maa eŋ naane wɛ?” 
MRK.14.20	Ka a Yeezu yeli ko ba, “A soba waa la a pie ne bayi kaŋ, a onaŋ naŋ laŋ tonɔ a o nu a laa poɔ ne ma la. 
MRK.14.21	A Nensaala Bie erɛɛ yɛlɛ seŋ lɛ ba naŋ sɛge kyaare ne O, kyɛ soba na naŋ na iri a Nensaala Bie tere yuori la we! Ka ba naŋ da ba dɔge o soba gba anaŋ da seɛ.”
MRK.14.22	Ba naŋ da naŋ dire, a Yeezu da de la boroboro, a maale kyɛ nyɔge ŋmaa a de ko a O potuuribo, kyɛ yeli, “Yɛ de; a N eŋɛ la aŋa.” 
MRK.14.23	Lɛ la ka O da la de ŋmanlee, a puori Naaŋmen bareka baare, kyɛ de ko ba, ka ba zaa da de nyu. 
MRK.14.24	O da yeli ko ba la, “A N nɔpaalaa zẽẽ la ama naŋ kyiri yaare neŋyaga zuiŋ. 
MRK.14.25	Yelmeŋɛ ka N yele korɔ yɛ, N daŋ koŋ la nyu a tewɔmɔ dãã, kyɛ te ta a daare na te zaa naŋ na laŋ nyu a dããpaala a Naaŋmen naaloŋ poɔ.” 
MRK.14.26	Ba naŋ da wa yieli a puubu yieluŋ baare, ba da yi gaa la a Oliva Taŋzu.
MRK.14.27	A Yeezu da yeli ko ba la, “Yɛ zaa na zo yaare la a seŋ lɛ ba naŋ da sɛge,
MRK.14.27	‘N na ŋmɛ la a pekyeenɛ,
MRK.14.27	ka a peere zaa zo yaare.’
MRK.14.28	Kyɛ ka maa wa leɛ-iri, N na de la yɛ weɛ gaa Galili.” 
MRK.14.29	Ka Piita yeli ko O, “Haali ka ba zaa na zo yaare, kyɛ maa eŋ koŋ zo.” 
MRK.14.30	Ka a Yeezu yeli ko o, “Yelmeŋɛ ka N yele korɔ fo, a zenɛ tensogɔ ŋa, nɔdaa koŋ koŋ gbɛre boyi sɛre, kyɛ ka fo kyiiri ka fo ba baŋ ma gbɛre bota.” 
MRK.14.31	Ka a Piita leɛ yeli kpeɛŋaa zaa, “Ka anaŋ na e feroo ka maa ne fo laŋ kpi gba, kyɛ N koŋ zagre fo bare.” Ka ba zaa yeli a lɛ ne o zu.
MRK.14.32	Ba da gaa la zie kaŋ ba naŋ boɔlɔ Gɛsamane; ka a Yeezu da yeli ko a O potuuribo, “Yɛ zeŋ a kyɛ, kyɛ ka N gaa te puori.” 
MRK.14.33	O da taa la Piita, Gyimisi ane Gyɔɔn gaa ne, ka posãã-kpoŋ da piili kpɛ O, ka O da nyɔgrɔ O meŋɛ faana. 
MRK.14.34	O da yeli ko ba la, “N poɔ sããɛ la yaga ka N te tɔgle kũũ; yɛ zeŋ kyɛ a ta wa gbire.” 
MRK.14.35	A Yeezu naŋ da wa kyɛŋ gaa nimitɔɔre belaa, O da le vɔgle la teŋɛ a puoro yele, ka anaŋ da na taa eebo, vɛŋ ka a gogo ŋa wa pare ma bare. 
MRK.14.36	O da yelee la, “N Ba, N Saa, yɛlɛ zaa na toɔ̃ nyɛ la eebo fo zie, de a zuŋmanekoɔ̃ ŋa yi N zie, ka a ta e seŋ lɛ maa naŋ boɔrɔ, kyɛ e seŋ fõõ naŋ boɔrɔ lɛ.” 
MRK.14.37	O da leɛ wa nyɛ ba la ka ba gbire; ka O soore Piita, “Saamon, yɛ gbire la? Ka lɛ yɛ kontoɔ̃ bare goɔŋ gogo yeni? 
MRK.14.38	Yɛ ta gbire, yɛ puoro ka yɛ ta wa kpɛ enyaabo poɔ; a seɛ eŋ sereŋ boɔrɔ la, kyɛ ka a eŋɛ ba taa faŋ.” 
MRK.14.39	O da laboreŋ leɛ gaaɛ la a te puoro, a yele a yelbie na ne a zu. 
MRK.14.40	O da leɛ wa nyɛ ba la ka ba da gbire, bonso ba nimie da pa ne la goɔŋ; ka ba da ba baŋ bon ba naŋ na yeli ko O. 
MRK.14.41	A Yeezu da leɛ wa la a gbɛre bota poɔ a wa soore ba, “Yɛ mɔɔ naŋ gbire la a pɛnnɛ? A seŋɛɛ la! A saŋ taɛ la, ka ba na iri a Nensaala Bie eŋ a yelbe-erebɛ nuuriŋ. 
MRK.14.42	Yɛ iri ka te gaa. Yɛ nyɛ, a soba na naŋ na iri ma tere peɛlɛɛ la.”
MRK.14.43	A daadaalɛ, Yeezu naŋ da naŋ kyɛnɛ yele a yɛlɛ la ka Gyudase, a potuuribo pie ne bayi na kaŋ wa ta, ka nembeɛoŋ naŋ taa zɔɔzɔɔ-sɔre ane dabɔlɔ tuuro o. A Naaŋmen bagmaalkare ane a Naaŋmen bege wulwulibo ane a nembɛrɛ la da toŋ ba. 
MRK.14.44	A soba na naŋ da iri a Yeezu tere da ko ba la yelwulaa kaŋ, a yele, “A soba na N naŋ na te nyɔge moore la a lɛ, yɛ nyɔge O a gu O velaa gɛrɛ ne.” 
MRK.14.45	Azuiŋ a Gyudase naŋ da wa ta, o da gaa la a Yeezu zie daadaalɛ a te boɔle O, “Wulwullo!” kyɛ nyɔge O moore. 
MRK.14.46	Lɛ la ka a noba pãã da ŋmore nyɔge O. 
MRK.14.47	Kyɛ a neɛ kaŋ naŋ da are a be da voɔ la o zɔɔzɔɔ-soɔ a kyɛ ne a Naaŋmen bagmaalkare neŋkpoŋ gbaŋgbaa toori kpɛlle. 
MRK.14.48	Lɛ la ka a Yeezu soore ba, “Yɛ yie la wa ka yɛ nyɔge ma ne zɔɔzɔɔ-sɔre ane dabɔlɔ aŋa ka fafaara kaŋ la ma, bee wola? 
MRK.14.49	Bie la bie zaa ka maa ne yɛ da maŋ be a Naaŋmen die poɔ ka N kanna noba, kyɛ ka yɛ da ba nyɔge ma. Kyɛ a seŋ ka a Naaŋmen gane yɛlɛ tu a tuubu.” 
MRK.14.50	A potuuribo zaa da bare O la kyɛ zo.
MRK.14.51	Pɔlbile kaŋ da tuuro O la a vaare wagyɛ yoŋ. Ba da nyɔge o la, 
MRK.14.52	ka o da fuori a wagyɛ eŋ ba nuuri poɔ kyɛ zo ne eŋkpoŋkpoli.
MRK.14.53	Ba da taa la a Yeezu gaa ne a Naaŋmen bagmaalkare neŋkpoŋ zie, ka a Naaŋmen bagmaalkare zaa ane a teŋɛ nembɛrɛ ane a Naaŋmen bege wulwulibo da lantaa a be. 
MRK.14.54	Piita da be la tɔɔre zaa a tuuro a Yeezu, a te kpɛ a Naaŋmen bagmaalkare neŋkpoŋ davoro poɔ; ka o ne a guguribo te laŋ zeŋ uoro vũũ. 
MRK.14.55	A Naaŋmen bagmaalkare ane a sɛrediribe zaa da boɔrɔ la yelsaanaa ka ba tuo a Yeezu ka ba e lɛ a ko O; kyɛ ba da ba nyɛ saanaa zaa. 
MRK.14.56	Noba yaga da di la danse-zirii a kyaare ne a Yeezu kyɛ a ba danseɛ da ba maŋ tutaa. 
MRK.14.57	Ka ba mine da iri are kyɛ di danse-zirii a kyaare a Yeezu, a yele: 
MRK.14.58	“Te da woŋee la ka O yeli, ‘N na ŋmore la a Naaŋmen die ŋa ba naŋ mɛ ne nuuri, kyɛ a beri ata poɔ ka N leɛ mɛ o tɔ, ba naŋ koŋ de nuuri mɛ ne.’ ” 
MRK.14.59	Kyɛ a saŋ ŋa poɔ gba, a ba danseɛ da ba tutaa. 
MRK.14.60	Lɛ la ka a Naaŋmen bagmaalkare neŋkpoŋ da iri are ba niŋesogɔŋ kyɛ soore a Yeezu, “Fo ba taa noɔre iruu zaa be? Boŋ yɛlɛ la ama ba naŋ yele kyaare ne fo?” 
MRK.14.61	Kyɛ a Yeezu da taŋ la O noɔre a ba yeli yelzaa sɔge. Ka a Naaŋmen bagmaalkare neŋkpoŋ laboreŋ soore O, “Fõõ la a Mɛzaaya,
MRK.14.62	Ka a Yeezu yeli, “Maa la; kyɛ:
MRK.14.62	‘yɛ na nyɛ la a Nensaala Bie
MRK.14.62	ka o zeŋ a Kpeɛ̃õ Zaa Daana nuduluŋ seŋ,’
MRK.14.62	a ‘waana ne a sazu zunzugri.’ ”
MRK.14.63	Lɛ la ka a Naaŋmen bagmaalkare neŋkpoŋ deɛ tage o bonsuuri kyeɛre kyɛ yeli, “Boŋ danseɛ la ka te naŋ kyɛnɛ boɔrɔ? 
MRK.14.64	Yɛ woŋ la a zone O naŋ to Naaŋmen! Wola ka yɛ teɛre?” Ka ba zaa yeli ka O lee la a seŋ ne kũũ. 
MRK.14.65	Ka ba mine piili toorɔ nentaare waara O, a leŋ O niŋe pɔge, a kyɛ maŋ ŋmɛ O, a yele korɔ O, “Baŋna baŋna, aŋ la ŋmɛ fo!” A guguribo meŋ da tuori nyɔge O la a ŋmɛ.
MRK.14.66	Piita naŋ da naŋ kyɛnɛ sigi be a davoro poɔ la ka pɔgsarlee kaŋ naŋ da waa a Naaŋmen bagmaalkare neŋkpoŋ tontonɔ wa tɔlɔ. 
MRK.14.67	O naŋ da wa nyɛ a Piita ka o uoro vũũ, o da vɔ la nimie eŋ o kyɛ yeli, “Fo meŋ da be la a Yeezu zie, a dɔɔ na naŋ yi a Naazɛrɛ.” 
MRK.14.68	Ka a Piita da kyiiri, a yele, “N ba baŋ bonna fo naŋ yeli bee a baŋ a tɛgɛ.” O pãã da iri yi la yeŋ. Lɛ la ka a nɔdaa deɛ koŋ. 
MRK.14.69	Ka a pɔgsarlee naŋ da waa a Naaŋmen bagmaalkare neŋkpoŋ tontonɔ, naŋ da wa nyɛ o, ka o laboreŋ piili yele korɔ a noba mine naŋ are a be, “A dɔɔ ŋa meŋ da waa la ba kaŋ.” 
MRK.14.70	Ka a Piita laboreŋ kyiiri. Lɛ la ka a da la e belaa ka a ba mine naŋ da are a be laboreŋ yeli ko a Piita, “Serɛzaa fo meŋ waa la ba kaŋ; bonso, fo waa la Galili neɛ.” 
MRK.14.71	A Piita da piili kaara eŋnɛ la o meŋɛ kyɛ poɔrɔ yele, “Maa ba baŋ a dɔɔ ŋa yɛlɛ yɛ naŋ yele.” 
MRK.14.72	A lɛ poɔ la ka a nɔdaa da koŋ a boyi soba. Lɛ la ka a Piita da leɛ-teɛre a yɛlɛ na Yeezu naŋ da yeli ko o, “Nɔdaa koŋ koŋ gbɛre boyi sɛre kyɛ ka fo kyiiri gbɛre bota ka fo ba baŋ ma.” Ka a Piita da ŋma nentaŋ yaga zaa.
MRK.15.1	Zie naŋ deɛ da wa te nyaa, a Naaŋmen bagmaalkare ane a teŋɛ nembɛrɛ ane a Naaŋmen bege wulwulibo ane a sɛrediribe zaa da laŋ la taa a bo. Ba da leŋ la a Yeezu a taa O te ko Pilato. 
MRK.15.2	A Pilato da soore O la, “Fõõ la a Gyuumine Naa be?” Ka a Yeezu yeli sɔge o, “Fõõ la yeli a lɛ.” 
MRK.15.3	Lɛ la ka a Naaŋmen bagmaalkare da de yelsaane yaga dɔgle O. 
MRK.15.4	Ka a Pilato laboreŋ soore O, “Fo ba taa yelzaa na yeli be? Nyɛ yelsaane yaga ba naŋ de dɔgle fo seŋ lɛ.” 
MRK.15.5	Kyɛ a Yeezu da ba la yeli yelzaa sɔge o, ka a Pilato noɔre da maa.
MRK.15.6	A Gyuumine tigri saŋ a Pilato da maŋ iri la a noba ba naŋ pɔge kaŋ bare. Soba na zaa a noba poɔ naŋ pɛle ne la ka o maŋ iri bare. 
MRK.15.7	Dɔɔ kaŋ ba naŋ da boɔlɔ Baraba da be la a nempagdie poɔ ane neŋkooreba mine naŋ da ko noba a saŋ na ba naŋ da dɔ̃ɔ̃ a teŋɛ. 
MRK.15.8	Lɛ la ka a noba da wa piili yele korɔ Pilato ka o e ko ba lɛ o naŋ da maŋ e a tigri saŋ. 
MRK.15.9	Lɛ la ka a Pilato soore ba, “Yɛ boɔrɔ la ka N bare a Gyuumine Naa be?” 
MRK.15.10	Bonso, o da baŋ ka nyuuri la so ka a Naaŋmen bagmaalkare taa a Yeezu wa ko o. 
MRK.15.11	Kyɛ a Naaŋmen bagmaalkare pãã da tɔ la a noba eŋ ka ba sɔre a Pilato ka o iri Baraba ko ba. 
MRK.15.12	Ka a Pilato laboreŋ soore ba, “Ka lɛ boŋ ka yɛ boɔrɔ ka N e ne a neɛ na yɛ naŋ boɔlɔ a Gyuumine Naa?” 
MRK.15.13	Ka a noba kyeere, “Kpa O dagaraa zu!” 
MRK.15.14	Ka a Pilato soore ba, “Wola, boŋ yelfaa la ka O e?” Kyɛ a noba da maaleŋ kyeere ne la kɔkɔkpeɛne yaga zaa, “Kpa O dagaraa zu!” 
MRK.15.15	A Pilato naŋ da boɔrɔ ka o pɛle a noba poɔ zuiŋ, o da iri la a Baraba ko ba, kyɛ e ka ba feɛ a Yeezu yaga, kyɛ pãã da de O ko ba ka ba te kpa a dagaraa zu.
MRK.15.16	Lɛ la ka a sogyɛre da taa a Yeezu te kpɛ ne a naa yiri davoro poɔ (a be da waa la a gɔbena yikpoŋ), kyɛ pãã da boɔle ba taaba zaa lantaa. 
MRK.15.17	Ba pãã da de la kpareze-kpoŋ kaŋ su a Yeezu, kyɛ de goore ŋmeɛle maale ne zupili a vɔgle O. 
MRK.15.18	Ba pãã da piili erɛ O la laara, “Yaane, Gyuumine Naa!” 
MRK.15.19	Ba da de la mupilaa va ne o zu, a toorɔ nentaare waara O, kyɛ gbi dumo O niŋe a puori O ne seɛ. 
MRK.15.20	Ba naŋ da wa e O la baare, ba da la nyɔge la a kpareze-kpoŋ yage kyɛ de O meŋɛ kparoo leɛ su O. Ba pãã da taa O la yi ne ka ba te kpa a dagaraa zu.
MRK.15.21	Ba da tuori la dɔɔ kaŋ ka o da yi weɛ waana ka ba da fere o ka o tuo a Yeezu dagaraa. A dɔɔ ŋa da e la Saarin teŋɛ neɛ, ka o yuori da di Saamon. Ona da la Alɛzanda ane Urufuse saa. 
MRK.15.22	Lɛ la ka ba da taa a Yeezu gaa ne zie kaŋ ba naŋ boɔlɔ Golgota (a Golgota tɛgɛ la zukoɔre zie). 
MRK.15.23	Ba da de la tẽẽ naŋ na e ka O eŋɛ dare a pulli ne dãã ko a Yeezu ka O nyu, kyɛ O da ba nyu. 
MRK.15.24	Ba da kpa O la a dagaraa zu, kyɛ de O bonsuuri a ŋmɛ gbaŋ, a poŋ taa. Ba da ŋmɛ la a gbaŋ ka ba nyɛ bonna kanzaa naŋ na de.
MRK.15.25	A da e la baguo gbelli awae saŋ ba naŋ da kpa a Yeezu a dagaraa zu. 
MRK.15.26	A O yelsaanaa ba naŋ da sɛge la, “A Gyuumine Naa.” 
MRK.15.27	Ba da laŋ kpa la fafareba mine bayi ne a Yeezu, kaŋ O duluŋ seŋ, kaŋ meŋ O gɔɔ seŋ. 
MRK.15.28	Lɛ ka a gansoŋ yelbie tu a tuubu, “Ba da sɔre O la eŋ yelbe-erebɛ poɔ.”] 
MRK.15.29	Noba naŋ da waana tɔlɔ da toorɔ O la kyɛ gɔgrɔ ba zuri, kyɛ yele, “Ahaa! Fõõ naane da yeli ka fo na toɔ̃ ŋmore la a Naaŋmen die kyɛ leɛ mɛ o beri ata poɔ, 
MRK.15.30	faa fo meŋɛ, a wa sigi a dagaraa zu wɛ!” 
MRK.15.31	A lɛ ne o zu ka a Naaŋmen bagmaalkare ane a Naaŋmen bege wulwulibo meŋ da erɛ O laara, kyɛ yele, “O faa la ba mine kyɛ kontoɔ̃ faa O meŋɛ. 
MRK.15.32	Vɛŋ ka a Mɛzaaya,
MRK.15.33	A ŋmenaa naŋ da wa te pozentaa saŋ, ligruŋ da luri pɔge la a tendaa zaa, a te ta ŋmenaa gbelli ata saŋ. 
MRK.15.34	A ŋmenaa gbelli ata saŋ, a Yeezu da ŋmɛ la kpɛlle yaga zaa, a yele, “Eloi, Eloi, lema sabatani?” A yeluu ŋa a Hiburu kɔkɔre poɔ tɛgɛ la, “N Naaŋmen, N Naaŋmen, bonso, ka fo gyɛ ma bare?” 
MRK.15.35	A noba mine naŋ da are a be a woŋ a lɛ, da yelee la, “Yɛ kyɛllɛ, O boɔlɔ la Elaagya.” 
MRK.15.36	Ka neɛ kaŋ da zo te de lɔrɔ toŋ ne dããmiiruŋ poɔ ka o paale o zaa a de daa kyage ne a de teɛ ko a Yeezu ka O nyu, kyɛ yele, “Te kyɛllɛ la ka a Elaagya na wa yage O la sigi a dagaraa zu bee?” 
MRK.15.37	Lɛ la ka a Yeezu da la maaleŋ kyeere yaga zaa, kyɛ ŋmaa vooroŋ. 
MRK.15.38	A lɛ poɔ la ka a Naaŋmen die patiisa da kyeɛ̃, a wɛle ziiri ayi, a yi o zu a sigi te tɔ o pare. 
MRK.15.39	A sogyɛre kɔɔ neŋkpoŋ kaŋ naŋ da are tori a Yeezu, a nyɛ lɛ O naŋ da ŋmaa vooroŋ, da yelee la, “Serɛzaa, a dɔɔ ŋa da waa la Naaŋmen Bie!”
MRK.15.40	Pɔgebɔ mine meŋ da be la a be, a te are tɔɔre zaa kyɛ kaara. A pɔgeba mine naŋ da poɔ ba poɔ la, Mareya Magdalina, Mareya a Gyimisi ane Gyose ma, ane Salome. 
MRK.15.41	A pɔgeba bama da waa la noba naŋ da tuuro a Yeezu a soŋnɔ O a Galili poɔ. A pɔgeba yaga mine meŋ da tu la a Yeezu a wa Gyɛruzɛlɛm poɔ.
MRK.15.42	Zie naŋ da wa te maa, kyɛ ka a da waa a Naroo bebiri, a lɛ tɛgɛ la, zie naŋ na nyaa a pɛnnoo bebiri daare, 
MRK.15.43	Yuzɛb naŋ da waa a Aremateya teŋɛ neɛ da ba zo dabeɛ̃ kyɛ gaa a Pilato zie a te sɔre a Yeezu eŋɛ. A Yuzɛb da poɔ la a sɛrediribe poɔ, ka noba zaa eŋnɛ o. O da waa la neɛ naŋ da kyɛllɛ a Naaŋmen naaloŋ waabo. 
MRK.15.44	A Pilato pãã da bonnɔ la ka a Yeezu da sereŋ kpie la wieouŋ lɛ. O da boɔle la a sogyɛre kɔɔ neŋkpoŋ a soore o, ka a Yeezu naŋ kpi kɔɔrɛɛ la be. 
MRK.15.45	O naŋ da wa woŋ yi a sogyɛre kɔɔ neŋkpoŋ zie ka a Yeezu sereŋ kpie la, o da ko la a Yuzɛb sori ka o te de a Yeezu eŋɛ. 
MRK.15.46	Lɛ la ka a Yuzɛb de pɛmpelaa, a wa yage a Yeezu eŋɛ, a da da pɛmpelaa pilli ne. Kyɛ pãã de O te ũũ yaa kaŋ poɔ ba naŋ nyɛ piiri zu, a billi kukpoŋ pɔge a yaa noɔre. 
MRK.15.47	Mareya Magdalina ane Mareya a Gyose ma da nyɛ la zie na ba naŋ da ũũ a Yeezu.
MRK.16.1	A pɛnnoo bebiri daare naŋ da wa di yi baare, Mareya Magdalina, ane Mareya a Gyimisi ma, ane Salome da da la turaali ka ba te sɔ a Yeezu eŋɛ. 
MRK.16.2	A koseɛraa bebi-dɛndɛŋ daare bagu-pipi saŋ, ŋmenaa naŋ da wa puro, a pɔgeba da iri gaa la a yaa zie. 
MRK.16.3	Ba da yele korɔ la taa, “Aŋ mɔɔ na billi a kuuri bare a yaa noɔreŋ ko te?” 
MRK.16.4	Ba naŋ da wa doɔ ba zuri kaara, ba da nyɛ la a kukpoŋ na naŋ da pɔge a yaa noɔre ka ba billi bare. 
MRK.16.5	Ba naŋ da wa te kpɛ a yaa poɔ, ba da nyɛ la pɔlbile kaŋ ka o zeŋ a duluŋ seŋ a su kparpelaa, ka dabeɛ̃ da kpɛ ba yaga zaa. 
MRK.16.6	Kyɛ ka a pɔlbile da yeli ko ba, “Yɛ ta zoro dabeɛ̃; a Yeezu naŋ yi Naazɛrɛ, ka ba da kpa a dagaraa zu la ka yɛ boɔrɔ. O ba kye kyɛ, ba eɛɛ la ka O leɛ-iri yi a kuuni poɔ. Yɛ nyɛ zie ba naŋ da gaale O. 
MRK.16.7	Kyɛ yɛ gaa te yeli ko a O potuuribo ane Piita, ka O de la yɛ weɛ a gɛrɛ Galili teŋɛ; be la ka yɛ na te nyɛ O, a seŋ O naŋ da yeli ko yɛ lɛ.” 
MRK.16.8	A lɛ la ka ba da zo wa yi a yaa poɔ, bonso, pɔlteɛ ane nɔmaa da kpɛ ba la; ka ba da ba yeli yelzaa ko neɛzaa, dabeɛ̃ naŋ da kpɛ ba zuiŋ.
MRK.16.9	[A Yeezu naŋ da leɛ-iri yi a kuuni poɔ puoriŋ, a koseɛraa bebi-dɛndɛŋ daare bagu-pipi saŋ, O daŋ de la O meŋɛ wuli Mareya Magdalina, ona eŋɛ la ka a Yeezu da digi sefaare ayopoĩ bare. 
MRK.16.10	A Mareya Magdalina da yi te manne la a yɛlɛ ko a banaŋ zaa naŋ da tuuro a Yeezu, ba naŋ da naŋ kono ŋmaara nentaŋ. 
MRK.16.11	Kyɛ ba naŋ da wa woŋ ka a Yeezu leɛ voorɔ la ka a Mareya Magdalina nyɛ O, ba da ba sage de a o yɛlɛ.
MRK.16.12	A ŋaa puoriŋ, Yeezu da la de la O meŋɛ wuli a O potuuribo mine bayi, ba naŋ da kyɛnɛ gɛrɛ teŋɛ kaŋ. 
MRK.16.13	Ba da leɛ kuli te manne la a yɛlɛ ko ba taaba na, kyɛ ba da ba sage de a ba yɛlɛ.
MRK.16.14	A lɛ puoriŋ, Yeezu da de la O meŋɛ wuli a O potuuribo pie ne yeni, a saŋ na ba naŋ da lantaa a zeŋ dire. O da wa nyare la ba zu ba naŋ da ba taa yeldeebo ane ba zukuoŋ-yɛlɛ zuiŋ. Bonso, ba da ba sage de a banaŋ zaa naŋ da wa yeli a O kuuni poɔ leɛ-iruu yɛlɛ ko ba. 
MRK.16.15	A Yeezu pãã da yeli ko ba la, “Yɛ gaa a tendaa zaa a te moɔle a Ŋmen-yelnoore ko a Naaŋmen bon-iri zaa. 
MRK.16.16	Soba na zaa naŋ sage de a yelbiri, a de suobu na nyɛ la faabo. Kyɛ soba na zaa naŋ ba sage de a yelbiri na wɛ la. 
MRK.16.17	A yelwulii ama la na tuuro a banaŋ naŋ sage de a yelbiri: A N yuori eŋɛ ba na digre la sefaare bara, kyɛ yele kɔkɔsaama; 
MRK.16.18	ba na maŋ nyɔge la weere ane ba nuuri, ka ba naŋ nyu logi kyɛ yelfaa zaa koŋ pɔge ba. Ba na maŋ de la ba nuuri pare baalba zu ka ba nyɛ sammo.”
MRK.16.19	A Daana Yeezu naŋ da wa yeli a yɛlɛ ko ba baare, ba da de O la do ne tenvelaa
MRK.16.20	Ba da yi te moɔle la a Ŋmen-yelnoore a ziiri zaa, ka a Daana da de ba tonɔ ne, ka a yelwulii ba naŋ da erɛ da waa danseɛ kyaare ne a Ŋmen-yelnoore ba naŋ da moɔlɔ.]
LUK.1.1	Noba yaga naŋ da e a neɛ a sɛge biŋ a yɛlɛ na zaa naŋ da e a te poɔ, 
LUK.1.2	aŋa lɛ banaŋ naŋ da bebe a piiluu saŋ, a nyɛ a eebo, kyɛ da e a yelbiri tontonema, a manne ko te, 
LUK.1.3	N meŋ da maale la n teɛroŋ, N naŋ da wa kaa a yɛlɛ zaa nyɛ a yi a piiluu saŋ, a meŋ pãã boɔrɔ ka N sɛge, a manne a yɛlɛ naŋ kyɛŋ tutaa lɛ ko fo, N Ba Tiyofilo. 
LUK.1.4	N erɛ la a ŋaa ka ka fo baŋ a yelmeŋɛ kyaare ne a yɛlɛ na zaa banaŋ da manne ko fo.
LUK.1.5	A Gyudiya Naa Hɛrɔde naaloŋ saŋ, Naaŋmen bagmaala kaŋ da bebe la ka ba boɔlɔ o Zakareya, a yi a Abigya Naaŋmen bagmaalba boorɔ
LUK.1.6	Ba zaa bayi da waa la nemmenne Naaŋmen niŋesogɔ, a da sagra a Daana nɔɛ ane O yɛlɛ zaa velaa. 
LUK.1.7	Kyɛ ba da ba taa biiri, bonso, a Elizabɛl da waa la pɔg-ɔre, kyɛ ka ba zaa bayi da te korɔ.
LUK.1.8	A naŋ da wa te ta Zakareya ka o toŋ o bagmaale toma a Naaŋmen niŋesogɔ, 
LUK.1.9	ba da tu la a ba Naaŋmen bagmaalba tuuluŋ a ŋmɛ gbaŋ, ka Zakareya di, ka a e ka ona la na kpɛ te nyege ensɛnse a Daana zisoŋ zie. 
LUK.1.10	A ensɛnse nyegebo saŋ naŋ da wa ta, a noba zaa da be la a yeŋ poɔ a puoro. 
LUK.1.11	Lɛ la ka a Daana maleke daasaa a Zakareya zie a wa are a Naaŋmen bagmaalkuuri duluŋ seŋ, a benee ba naŋ maŋ nyege a ensɛnse. 
LUK.1.12	A Zakareya naŋ da wa nyɛ o, o pɔlaa da teɛɛ la kyɛ ka dabeɛ̃ kpɛ o yaga. 
LUK.1.13	Kyɛ ka a maleke da yeli ko o, “Zakareya, ta zoro dabeɛ̃, bonso, Naaŋmen woŋ la a fo puoruu. A fo pɔge Elizabɛl na dɔge la bidɔɔ, ka fo pore o yuori ka Gyɔɔn. 
LUK.1.14	Fo na taa la kyelloo ane popeɛloŋ, kyɛ ka noba yaga kyelle a o dɔgebo saŋ, 
LUK.1.15	bonso, o na waa la nentegroŋ a Daana zie. A ba seŋ ka o nyu dãã bee dããkpeɛŋaa zaa. O na paale ne la a Vooroŋ Soŋ a o ma poɔŋ, ka ba dɔge ne o. 
LUK.1.16	O na e la ka a Izerayɛl biiri yaga leɛ wa a Daana ba Naaŋmen zie. 
LUK.1.17	O na taa la a Elaagya vooroŋ ane o kpeɛ̃õ, a de a Daana weɛ, a e ka bidɔgrebɔ sukyie leɛ kyaare ba biiri, kyɛ e ka koŋwoŋwuluu deme leɛ tɔgle a nemmenne eebo, a na nare a noba ka ba kyɛllɛ a Daana.” 
LUK.1.18	A Zakareya da soore la a maleke, “Wola ka N na e baŋ ka a yɛlɛ ama waa la yelmeŋɛ? Bonso, N korɛɛ la ka N pɔge meŋ korɔ.” 
LUK.1.19	Ka a maleke leɛ yeli sɔge o, “Maa la Gabereyɛl. N maŋ are la Naaŋmen niŋesogɔ; Ona la toŋ ma fo zie ka N wa yeli a yelnoore ama ko fo. 
LUK.1.20	Kyɛ fo naŋ ba sage de a N yɛlɛ ama zuiŋ fo na e la muu, a koŋ baŋ yeli yɛlɛ, a te ta bebiri na a yɛlɛ ama naŋ sereŋ na e, ka a saŋ wa ta.”
LUK.1.21	A lɛ zaa poɔ, a noba da kyɛllɛ la a Zakareya kyɛ teɛrɛ ba pooreŋ, bonna naŋ so ka o kɔɔre a zisoŋ zie a Naaŋmen die poɔ te ta lɛ. 
LUK.1.22	A Zakareya naŋ da te yi wa, o da kontoɔ̃ yeli yɛlɛ ko ba, lɛ la ka ba pãã da baŋ ka o nyɛ la nyaabo kaŋ a zisoŋ zie a Naaŋmen die poɔ. O da de la o nuuri manne ne yɛlɛ korɔ ba kyɛ koŋ baŋ yeli yɛlɛ ne o noɔre. 
LUK.1.23	A Zakareya toma saŋ naŋ da wa baare a Naaŋmen die poɔ, o da leɛ kuli la o yiri.
LUK.1.24	A lɛ puoriŋ, a o pɔge Elizabɛl da taa la poɔ, a da ba yire yeŋ a te ta kyuuri anuu saŋ. O da yelee la: 
LUK.1.25	“Ŋaa la ka a Daana e ko ma; O da wuli ma la O nimimaaroŋ, a kyɛ iri ma yi ne vi N naŋ nyɛ a n noba poɔ.”
LUK.1.26	A kyuuri ayoɔbo poɔŋ, Naaŋmen da toŋ la O maleke yuori naŋ di Gabereyɛl, ka o gaa teŋɛ kaŋ ba naŋ boɔlɔ Naazɛrɛ, naŋ be Galili paaloŋ poɔ, 
LUK.1.27	bitoro kaŋ zie. A bitoro ŋa ne dɔɔ kaŋ ba naŋ boɔlɔ Yuzɛb da eŋ la noɔre ka ba na kuli la taa. A dɔɔ ŋa da e la Davil bale neɛ. A bitoro ŋa yuori da la Mareya. 
LUK.1.28	A maleke da wa la o zie, a wa yeli, “Yaane, zunoɔ soba! A Daana be la fo zie.” 
LUK.1.29	Kyɛ a Mareya noɔre da maaɛ la yaga ne a yɛlɛ o naŋ da woŋ, ka o da teɛrɛ o poɔŋ ka a puoro ŋa tɛgɛ pãã la boŋ. 
LUK.1.30	Ka a maleke yeli ko o, “Mareya, ta zoro dabeɛ̃, fo nyɛ la nimimaaroŋ yi Naaŋmen zie. 
LUK.1.31	Kyɛ ŋaa, fo na taa la poɔ a dɔge bidɔɔ, a pore O yuori ka Yeezu. 
LUK.1.32	O na e la neŋyuori, ka ba boɔlɔ O a Naaŋmen Bie. A Daana Naaŋmen na ko O la a O Sããkoma Davil nakogi. 
LUK.1.33	O na di la naaloŋ a Gyekɔb boorɔ zu tegitegilɛ, ka a o naaloŋ koŋ taa baaroo.” 
LUK.1.34	A Mareya da yeli ko la a maleke, “Wola ka a yɛlɛ ama na baŋ e, N naŋ ba baŋ dɔɔ zaa sɛre?” 
LUK.1.35	Ka a maleke yeli ko o, “A Vooroŋ Soŋ na wa la fo zie, ka a Naaŋmen kpeɛ̃õ wa sigi fo, a zuiŋ a bie fo naŋ na dɔge na e la bi-soŋ, ka ba boɔlɔ O Naaŋmen Bie. 
LUK.1.36	Nyɛ, a fo dɔgrɔ Elizabɛl naŋ kore kyɛ ka ba yeli ka o e la pɔg-ɔre, taa la poɔ kyuuri ayoɔbo. 
LUK.1.37	Bonso, yeli zaa ba kyebe ka Naaŋmen kontoɔ̃ e.” 
LUK.1.38	Lɛ la ka Mareya yeli, “Maa la ŋa, a Daana tontonɔ; ka a e ko ma, a seŋ lɛ fo naŋ yeli.” Lɛ la ka a maleke da bare o kyɛ gaa.
LUK.1.39	A beri na poɔ, a Mareya da nare la o meŋɛ a yi wieouŋ zaa gaa Gyudiya teŋɛ kaŋ naŋ are tanne poɔ, 
LUK.1.40	a da te kpɛ Zakareya yiri poɔ a puori Elizabɛl. 
LUK.1.41	A Elizabɛl naŋ da woŋ a Mareya puoro, a bie da kpɛ te logre la a o poɔŋ. A Elizabɛl da paale ne la a Vooroŋ Soŋ, 
LUK.1.42	a ŋmɛ kulinni a yeli, “Fo nyɛ la maaloo a pɔgeba zaa poɔ, kyɛ ka a fo poɔ bie meŋ nyɛ maaloo. 
LUK.1.43	Bonso ka a yeli naŋ seŋ ŋaa e n zie, ka a n Daana ma wa n zie? 
LUK.1.44	N naŋ deɛ wa woŋ a fo puoro, a bie naŋ be a n poɔŋ deɛ da kpɛ logrɛɛ la ne popeɛloŋ. 
LUK.1.45	Fo nyɛ la maaloo ne fo naŋ sage de ka a lɛ a Daana naŋ yeli sereŋ na nyɛ la eebo.”
LUK.1.46	Ka Mareya da yeli:
LUK.1.46	“N seɛ danna la a Daana,
LUK.1.47	Kyɛ ka N seɛ taa kyelloo a n Faara Naaŋmen zie,
LUK.1.48	bonso, O taa la nimimaaroŋ kyaare ne a O tontonɔ naŋ taa Sigruumilluu,
LUK.1.48	Serɛzaa, a yi ŋaa kyɛ gɛrɛ, noba zaa na boɔlɔ ma la zunoɔ soba,
LUK.1.49	bonso, a Kpeɛ̃õ Zaa Soba toŋ la toŋkpeɛne ko ma,
LUK.1.49	kyɛ a O yuori e la soŋ.
LUK.1.50	O taa la nyonono ne banaŋ naŋ zoro O,
LUK.1.50	a yi a saamine a te tɔ ba biiri.
LUK.1.51	O wuli la O kpeɛ̃õ O tontonne poɔ;
LUK.1.51	O ŋmɛ la a pɔloo deme poteɛrɛ yaare.
LUK.1.52	O sigri la a gandaare a yi a ba nakogri zu
LUK.1.52	kyɛ zɛge a bambaalba ka ba do,
LUK.1.53	O ko la a kɔŋ deme bonveɛle ka ba di tege,
LUK.1.53	kyɛ e ka a bondaanema gaa ne nuzagle.
LUK.1.54	O soŋ la a O tontonɔ Izerayɛl,
LUK.1.54	O naŋ leɛ-teɛre a O nembaaloŋ zoobu,
LUK.1.55	a yi a O noɔre O naŋ da eŋ ko a te sããkommine,
LUK.1.55	a ko Aboraham ane o bale, tegitegilɛ.”
LUK.1.56	A Mareya da kpɛ la a Elizabɛl zie a te ta ŋa kyuuri ata, kyɛ pãã leɛ kuli o yiri.
LUK.1.57	A Elizabɛl dɔgebo saŋ naŋ da wa ta, o da dɔge la bidɔɔ. 
LUK.1.58	A o laŋkpɛrebɛ ane o dɔgrebɔ naŋ da woŋ ka a Daana wuli la O nimimaaroŋ kpoŋ kyaare ne o, ba da laŋ ne o la kyelle. 
LUK.1.59	A beri anii daare, ba da waɛ la ka ba iri a bie dɛgre, kyɛ da boɔrɔ ka ba de a o saa Zakareya yuori pore ne o. 
LUK.1.60	Kyɛ ka a o ma da yeli, “Ai, a seŋ ka o yuori di Gyɔɔn.” 
LUK.1.61	Ka ba yeli ko o, “A fo dɔgrebɔ kanzaa ba di a yuori ŋa.” 
LUK.1.62	Lɛ la ka ba da manne ne nu soore a saa, yuori na o naŋ da boɔrɔ ka ba ko a bie. 
LUK.1.63	O da eɛɛ la ka ba de bon o naŋ na sɛge ne ko o, ka o da sɛge, “O yuori la Gyɔɔn.” Ka a noba zaa nɔɛ da maa. 
LUK.1.64	A tɔntɔbaalɛ la ka a Zakareya noɔre deɛ yuo, ka o zele lori, ka o piili yele yɛlɛ, a danna Naaŋmen. 
LUK.1.65	Dabeɛ̃ da kpɛ la a ba gbandige na noba zaa, kyɛ ka ba da ŋmɛ a yɛlɛ yaare a Gyudiya paaloŋ zaa. 
LUK.1.66	Banaŋ zaa naŋ da woŋ a yɛlɛ ama, da teɛre la ba pooreŋ a yele, “Boŋ tɔ neɛ la ka a bie ŋa na waa?” Serɛzaa, a Daana kpeɛ̃õ da be la o zie.
LUK.1.67	Lɛ la ka a o saa Zakareya da paale ne a Vooroŋ Soŋ a yeli Ŋmen-yelmanna yelyelii ama:
LUK.1.68	“Ka a Daana, a Izerayɛl Naaŋmen nyɛ puubu,
LUK.1.68	bonso, O leɛ la O nimimaaroŋ kyaare ne O noba kyɛ faa ba.
LUK.1.69	O ko te la faabo gandaa
LUK.1.69	ka O yi a O tontonɔ Davil bale poɔ,
LUK.1.70	aŋa O naŋ da tu a O Ŋmen-yelmanneba zie a yeli saŋ zaa,
LUK.1.71	ka ka te na nyɛ faabo a yi te dɔndɔnne nuuriŋ ane banaŋ zaa naŋ kyiiri te zie.
LUK.1.72	A ŋaa zie O wuli la O nembaalonzoe a seŋ O naŋ da eŋ noɔre ko a te sããkommine lɛ,
LUK.1.72	kyɛ da teɛre a O nɔsoŋ O naŋ da eŋ,
LUK.1.73	a noɔre na O naŋ da polle ko a te sããkoma Aboraham,
LUK.1.73	ka O ko te, 
LUK.1.74	ka ka tenee naŋ da nyɛ faabo yi te dɔndɔnne nuuriŋ,
LUK.1.74	na tonɔ korɔ O, kyɛ ba zoro dabeɛ̃, 
LUK.1.75	sonnoŋ ane yelmennoŋ poɔ
LUK.1.75	a O niŋesogɔ a te nyɔvore zaa poɔ.
LUK.1.76	Kyɛ fõõ, n bie, ba na boɔle fo la Naaŋmen Kpeɛ̃õ Zaa Soba yelmanna,
LUK.1.76	bonso, fo na de la a Daana weɛ, a te nare a O sobie,
LUK.1.77	a na ko O noba faabo yelbammo
LUK.1.77	a ba yelbebe naŋ nyɛ sudi zuiŋ.
LUK.1.78	A yi a te Naaŋmen nimibaaloŋ zuiŋ,
LUK.1.78	a veɛloŋ naŋ yi sazu na puri kyaane te la,
LUK.1.79	a ko banaŋ naŋ zeŋ ligruŋ ane kũũ dasuoluŋ poɔ veɛloŋ,
LUK.1.79	a na gu te gbɛɛ emmaaroŋ sori poɔ.”
LUK.1.80	A bie da baaɛ la, a taa kpeɛ̃õ a vooroŋ poɔ, kyɛ da be a wɛgyɛŋ poɔ a te ta saŋ na o naŋ da wa yi noba poɔ ka a Izerayɛl noba zaa nyɛ o.
LUK.2.1	A bebie na poɔ a Nakpoŋ Ɔgɔtu da tere la noɔre ka ba sɛge a o paaloŋ noba zaa yoe. 
LUK.2.2	A noba yosɛge dɛndɛŋ da la a ŋa a saŋ na Kirino naŋ da waa a Siiriya gɔbena. 
LUK.2.3	A noba zaa da leɛ gaa la ba tenne poore ka ba na te sɛge ba yoe. 
LUK.2.4	A Yuzɛb meŋ da yi la a Naazɛrɛ teŋɛ naŋ be a Galili paaloŋ, a gaa Gyudiya teŋɛ kaŋ naŋ di Bɛtelɛhɛm, a Davil teŋkpoŋ, bonso, o da waa la a Davil yiri neɛ ane o bale. 
LUK.2.5	O ne Mareya da gaaɛ la ka ba na te sɔre ba. O ne a Mareya da eŋ la noɔre ka ba kuli taa, kyɛ a Mareya da taa la poɔ a seŋ dɔgebo. 
LUK.2.6	Ba naŋ da naŋ be a be la ka a Mareya dɔgebo saŋ da ta. 
LUK.2.7	Ka o da dɔge o bidɔɔ dɛndɛŋ, a pilli O ne pɛmɛ, a gaale O donne bondi gbori poɔ, zie naŋ da ba kyebe a saama kpɛzie zuiŋ.
LUK.2.8	A fɔŋ na poɔ, pekyeemɛ da kpeɛrɛ la a duoraa poɔ a guuro ba peere tensogɔ saŋ. 
LUK.2.9	Lɛ la ka a Daana maleke da wa are ba niŋesogɔ, ka a Daana veɛloŋ da puri laare ba, ka dabeɛ̃ da kpɛ ba yaga. 
LUK.2.10	Kyɛ a maleke da yeli ko ba la, “Yɛ ta zoro dabeɛ̃, yɛ nyɛ, N waana la ka N yeli yelnoore ko yɛ, yelnoore naŋ na e kyelloo kpoŋ ko a noba zaa. 
LUK.2.11	A zenɛ ŋa, ba dɔge la a yɛ Faara a Davil teŋkpoŋ poɔ, Ona la a Mɛzaaya,
LUK.2.12	A yelwulaa yɛ naŋ na nyɛ la ŋa: yɛ na nyɛ la bie ba naŋ pilli ne bipɛmɛ a gaale O donne bondi gbori poɔ.” 
LUK.2.13	A tɔntɔbaalɛ ka maleke beɛoŋ deɛ daa yi wa are ane a maleke na, ka ba puuro Naaŋmen, a yele:
LUK.2.14	“Ka Naaŋmen nyɛ puubu a sazu tɔɔre zaa,
LUK.2.14	kyɛ ka teŋɛzu kyɛ ka banaŋ O poɔ naŋ pɛle ne nyɛ emmaaroŋ!”
LUK.2.15	A malekere naŋ da wa bare ba kyɛ leɛ gaa tenvelaa,
LUK.2.16	A lɛ la ka ba page wieouŋ zaa gaa te nyɛ Mareya ane Yuzɛb ane a bie naŋ gaŋ donne bondi gbori poɔ. 
LUK.2.17	Ba naŋ da wa nyɛ a ŋaa, ba da manne la a yɛlɛ na a maleke naŋ da yeli ko ba a kyaare ne a bie ŋa. 
LUK.2.18	Ka banaŋ zaa naŋ da woŋ a yɛlɛ a pekyeemɛ naŋ yeli ko ba nɔɛ da maa yaga. 
LUK.2.19	Kyɛ Mareya eŋ da taa la a yɛlɛ ama zaa o sukyiri poɔ a teɛrɛ. 
LUK.2.20	A pekyeemɛ da leɛ kulee la, a danna Naaŋmen kyɛ ire O yuori ane a yɛlɛ na zaa ba naŋ da woŋ kyɛ nyɛ, ka a tu a lɛ ba naŋ da yeli ko ba.
LUK.2.21	Beri anii naŋ da wa tɔle, a saŋ da taɛ la ka ba iri a bie dɛgre, ba da pore la O yuori ka Yeezu, a yuori na a maleke naŋ da tere kyɛ ka O ma wa ŋmaa seɛ.
LUK.2.22	A saŋ naŋ da wa ta ka ba tu a maaloo tuuluŋ a seŋ lɛ a Moozul begɛ naŋ wuli, ba da taa la a Yeezu wa ne a Gyɛruzɛlɛm poɔ, ka ba de O ko a Daana 
LUK.2.23	(aŋa ba naŋ sɛge a Daana begɛ poɔ lɛ, “Bidɔɔ dɛndɛŋ zaa na waa la a Daana soobo”), 
LUK.2.24	kyɛ ka ba da tere kyɔɔtaa a seŋ lɛ a Daana nɔɛ naŋ biŋ, “Ŋmama ayi bee naŋmambilii ayi.”
LUK.2.25	A saŋ na dɔɔ kaŋ da be la a Gyɛruzɛlɛm poɔ ka o yuori di Simeon. A dɔɔ ŋa da waa la nemmeŋɛ naŋ puoro Naaŋmen ne o poɔ zaa, a da kyɛllɛ a Izerayɛl faabo bebiri yɛlɛ kyɛ ka a Vooroŋ Soŋ da be o zie. 
LUK.2.26	A Vooroŋ Soŋ da iri wuli o la ka o koŋ kpi kyɛ te ta lɛ saŋ o nimiri naŋ na nyɛ a Daana Mɛzaaya. 
LUK.2.27	A Vooroŋ Soŋ da taa la a Simeon wa ne a Naaŋmen die poɔ, saŋ na a bie dɔgrebɔ naŋ da taa a bie wa ne ka ba wa tu ne O a tuuluŋ a seŋ lɛ a puoruu nɔɛ naŋ biŋ. 
LUK.2.28	A Simeon da de la a bie eŋ o nuuri poɔ, a kyɛ puori Naaŋmen ameseɛrɛ a yele:
LUK.2.29	“Daana, ŋaa fo pãã bara la a fo tontonɔ ka o gɛrɛ ne emmaaroŋ,
LUK.2.29	a seŋ fo yelbiri naŋ yeli;
LUK.2.30	bonso, a n nimie nyɛ la a fo faabo na,
LUK.2.31	fo naŋ nare biŋ a andonɛɛ zaa niŋesogɔ,
LUK.2.32	a e kyaane ko a Nemboore-yobo
LUK.2.32	kyɛ e puubu ko a Izerayɛl noba.”
LUK.2.33	A bie saa ne O ma nɔɛ da maaɛ la yaga ne a lɛ a Simeon naŋ da yeli kyaare ne a bie. 
LUK.2.34	A Simeon pãã da maale ba la, kyɛ yeli ko a O ma Mareya, “Naaŋmen iri la a bie ŋa ka ka noba yaga na le bee a iri a Izerayɛl poɔ, kyɛ na e yelwulaa ba naŋ na de ŋmeɛrɛ ne nɔkpeɛne, 
LUK.2.35	ka lɛ na e ka noba yaga poteɛrɛ sãã gbaŋgbale, kyɛ ka soɔ na kyɔge a fo meŋɛ sukyiri meŋ.”
LUK.2.36	Ŋmen-yelmanna kaŋ yuori naŋ da di Ana, naŋ da waa a Fanuwɛl naŋ yi a Asɛ bale pɔgeyaa, meŋ da be la a be. A pɔge ŋa da korɛɛ la yaga. O da kuli la serɛ yuomo ayopoĩ kyɛ ka a serɛ kpi. 
LUK.2.37	Lɛ la ka o da leɛ pɔgekoɔre te ta yuomo lezaanaare ne anaare. O da ba yire a Naaŋmen die poɔ, kyɛ da maŋ leŋ noɔre, a puoro Naaŋmen ŋmenaa ane tensogɔ. 
LUK.2.38	A wagre na poɔ la ka o da wa, a piili puuro Naaŋmen a kyɛ manna a bie yɛlɛ korɔ banaŋ zaa naŋ da kyɛllɛ a Gyɛruzɛlɛm faabo.
LUK.2.39	A Yuzɛb ne a Mareya naŋ da wa te tu a tuuluŋ zaa naŋ seŋ a Daana begɛ naŋ wuli lɛ baare, ba da leɛ kuli la a ba teŋɛ Naazɛrɛ naŋ be Galili poɔ. 
LUK.2.40	A bie da baaɛ la, a taa faŋ ane yɛŋ kyɛ ka Naaŋmen maaloo da be O zie.
LUK.2.41	Yuoni zaa poɔ a Yeezu dɔgrebɔ da maŋ gaa la Gyɛruzɛlɛm a te di a Ista tigri. 
LUK.2.42	A Yeezu naŋ da wa ta yuomo pie ne ayi, ba da gaa la a tigri a Gyɛruzɛlɛm poɔ a seŋ ba naŋ da maŋ erɛ lɛ. 
LUK.2.43	A tigri naŋ da wa di baare, ka ba da leɛ kulo, a ba bie Yeezu da zeŋ la a Gyɛruzɛlɛm poɔ kyɛ ka O saa ne O ma da ba baŋ ne a. 
LUK.2.44	Ba da teɛre ka O be la a noba poɔ ka ba zaa kyɛnɛ a sori poɔ. Ba da kyɛŋ la bebi-gbuli zaa baare kyɛ pãã da piili soorɔ O yɛlɛ a ba noba ane ba nembaŋne zie. 
LUK.2.45	Ba naŋ da ba nyɛ O, ba da leɛ gaa la a Gyɛruzɛlɛm ka ba te bɔ O. 
LUK.2.46	A beri ata puoriŋ la ka ba da nyɛ O a Naaŋmen die poɔ, ka O ne a wulwulibo laŋ zeŋ ka O kyɛllɛ ba yɛlɛ kyɛ meŋ soorɔ ba soorebie. 
LUK.2.47	Banaŋ zaa naŋ da woŋ a O yɛlɛ nɔɛ da maaɛ la yaga ne O yelbammo ane lɛ O naŋ maŋ iri a ba soorebie nɔɛ. 
LUK.2.48	A O saa ne O ma naŋ da wa nyɛ O, ba nɔɛ zaa da maaɛ la, ka O ma da soore O, “N bie, wola ka fo e te lɛ? Nyɛ! Maa ne fo saa bɔ fo la ne pɔlteɛ.” 
LUK.2.49	Ka O yeli sɔge ba, “Bonso ka yɛ yɔ boɔrɔ ma? Yɛ ba baŋ ka a seŋ ka N be N Saa yiri poɔ be?” 
LUK.2.50	Kyɛ ba da ba baŋ a yɛlɛ O naŋ yeli ko ba tɛgɛ. 
LUK.2.51	A Yeezu pãã da tu ba la gaa a Naazɛrɛ, a da sagra ba wuluu. A O ma da taa la a yɛlɛ ama zaa o teɛroŋ poɔ ne nimizeɛ. 
LUK.2.52	A Yeezu da baara la, ka O yɛŋ meŋ yɛllɛ, kyɛ ka O nyɛrɛ yuori Naaŋmen ane nensaalba zie.
LUK.3.1	A Nakpoŋ Tiberiyo naaloŋ diibu yuomo pie ne anuu poɔ, a saŋ Ponsi Pilato naŋ da waa gɔbena a Gyudiya paaloŋ poɔ, ka Hɛrɔde da waa a Galili naa, kyɛ ka o yɔɔ Filipi di Itureya ane Terakoniti naaloŋ, ka Lisaniya meŋ waa Abilɛn naa, 
LUK.3.2	a saŋ Anaase ane Kayefa naŋ da e Naaŋmen bagmaalkare tutaa. A Saŋ ŋa poɔ la ka Naaŋmen yelbiri da wa Gyɔɔn, a Zakareya bidɔɔ zie a wɛgyɛŋ poɔ. 
LUK.3.3	A Gyɔɔn da yɔ la a Gyɔɔdan mane paaloŋ zaa, a moɔlɔ korɔ a noba ka ba leɛ ba eebo kyɛ de suobu a nyɛ yelbebe sudi, 
LUK.3.4	aŋa lɛ a Ŋmen-yelmanna Azaaya naŋ da sɛge a o gane poɔ:
LUK.3.4	“Neɛ kaŋ kɔkɔre ŋmeɛrɛ la kpɛlle a wɛgyɛŋ poɔ:
LUK.3.4	‘Nare a Daana sori,
LUK.3.4	maale O sobie ka a tori.
LUK.3.5	Ba na e la ka foɔle zaa pa,
LUK.3.5	ka a tambilii ane a tambɛrɛ zaa tɛre,
LUK.3.5	kyɛ ka a sobi-gɔnne zaa dɛnne,
LUK.3.5	ka a sonyaara zaa soli;
LUK.3.6	kyɛ ka a andonɛɛ zaa nyɛ a Naaŋmen faabo.’ ”
LUK.3.7	A Gyɔɔn da yeli ko la a nembeɛoŋ naŋ da yi wa o zie ka o ko ba suobu, “Yɛnee dompane boorɔ ŋa! Nembuo la kpãã yɛ ka yɛ zo muri a Naaŋmen supuriyaaraa na naŋ waana? 
LUK.3.8	Yɛ wɔŋ wɔnveɛle naŋ na wuli ka yɛ sereŋ leɛ la yɛ eebo. Yɛ ta piili yele korɔ yɛmenne, ‘Aboraham la te sããkoma’; maa yele korɔ yɛ, Naaŋmen na toɔ̃ e la ka kubo ama leɛ biiri a ko Aboraham. 
LUK.3.9	Haali pampana ŋa, a lare tare la a teere seereŋ. Azuiŋ teɛ na zaa naŋ ba wɔnɔ wɔnveɛle, ba na kyɛ o la ŋmaa lɔɔ eŋ vũũ poɔ.”
LUK.3.10	Ka a nembeɛoŋ da soore o, “Wola ka te pãã na e?” 
LUK.3.11	Ka o yeli sɔge ba, “Soba na zaa naŋ taa kparre ayi, a ferɛɛ la ka o iri kaŋ ko neɛ naŋ ba taa togitogi, ka a fere ka soba na zaa meŋ naŋ taa bondirii e a lɛ ne o zu.” 
LUK.3.12	Haali gba, zuyɔɔ-derebɛ mine meŋ da waɛ la ka ba de a suobu, a da wa soore a Gyɔɔn, “Wulwullo, wola ka a seŋ ka te e?” 
LUK.3.13	Ka o yeli ko ba, “Yɛ ta maŋ de a noba libie gaŋ lɛ a naŋ seŋ ka yɛ de.” 
LUK.3.14	Ka sogyɛre meŋ soore o, “Ka te meŋ, wola ka te na e?” Ka o yeli ko ba, “Yɛ ta de kpaŋkpaŋkpeɛ̃õ faa ne neɛ libie bee a ŋmaa zirii tuo neɛ, kyɛ yɛ vɛŋ ka yɛ san-yɔɔ maŋ seŋ yɛ.”
LUK.3.15	A noba naŋ da taa teɛretɔroo,
LUK.3.16	a Gyɔɔn da yeli sɔge la ba zaa, “N korɔ yɛ la suobu ne koɔ̃, kyɛ neɛ kaŋ naŋ taa kpeɛ̃õ gaŋ ma waana la; N gba ba seŋ ne O nɔɔteɛ mie loruu. O na ko yɛ la suobu ne a Vooroŋ Soŋ ane vũũ. 
LUK.3.17	A O kayeɛl-ŋmane be la O nu poɔ, ka O na yeɛle O kyi a wuo eŋ bugo poɔ, kyɛ gbaale a ka-uri lantaa a nyege vũũ naŋ ba kpiire poɔ.”
LUK.3.18	A Gyɔɔn da wuli la a noba a Ŋmen-yelnoore a o kannoo poɔ. 
LUK.3.19	Kyɛ o da nyare la a naa Hɛrɔde zu, o naŋ da de o yɔɔ Filipi pɔge Hɛrɔdeya zuiŋ ane a yelfaare na zaa o naŋ da erɛ. 
LUK.3.20	A maaleŋ gaŋ lɛ, a Hɛrɔde da eɛɛ la ka ba nyɔge a Gyɔɔn pɔge nempagdie poɔ.
LUK.3.21	A noba zaa naŋ da wa de a suobu baare, ka a Yeezu meŋ da wa de a suobu kyɛ puoro la ka a saluoni deɛ da yuo, 
LUK.3.22	ka a Vooroŋ Soŋ da sigi wa dɔɔ O zuŋ aŋa ŋmanee. Ka kɔkɔre kaŋ yi sazu a yele, “Fõõ la N Bidɔɔ, N Poyɛŋ Bie, fõõ la ka N poɔ pɛle ne.”
LUK.3.23	Yeezu da nyɛ la yuomo lezare ne pie, a saŋ O naŋ da piili O toma. O da waa la Yuzɛb bidɔɔ (lɛ ka noba da teɛre), ka Yuzɛb waa Heli bidɔɔ, 
LUK.3.24	ka Heli waa Maatate bidɔɔ, ka Maatate waa Levi bidɔɔ, ka Levi waa Mɛlki bidɔɔ, ka Mɛlki waa Gyanaɛ bidɔɔ, ka Gyanaɛ waa Yuzɛb bidɔɔ, 
LUK.3.25	ka Yuzɛb waa Matateɛse bidɔɔ, ka Matateɛse waa Emɔse bidɔɔ, ka Emɔse waa Nahum bidɔɔ, ka Nahum waa Esili bidɔɔ, ka Esili waa Nagayi bidɔɔ, 
LUK.3.26	ka Nagayi waa Maate bidɔɔ, ka Maate waa Matateɛse bidɔɔ, ka Matateɛse waa Simeyin bidɔɔ, ka Simeyin waa Yuzeke bidɔɔ, ka Yuzeke waa Gyoda bidɔɔ, 
LUK.3.27	ka Gyoda waa Gyoɔnane bidɔɔ, ka Gyoɔnane waa Urɛsa bidɔɔ, ka Urɛsa waa Zɛrubabɛl bidɔɔ, ka Zɛrubabɛl waa Saleteɛ bidɔɔ, ka Saleteɛ waa Neri bidɔɔ; 
LUK.3.28	ka Neri waa Mɛlki bidɔɔ, ka Mɛlki waa Addi bidɔɔ, ka Addi waa Kosam bidɔɔ, ka Kosam waa Elmadam bidɔɔ, ka Elmadam waa Ere bidɔɔ; 
LUK.3.29	ka Ere waa Gyosuwa bidɔɔ, ka Gyosuwa waa Eliyaza bidɔɔ, ka Eliyaza waa Gyorim bidɔɔ, ka Gyorim waa Maatate bidɔɔ, ka Maatate waa Levi bidɔɔ, 
LUK.3.30	ka Levi waa Simeon bidɔɔ, ka Simeon waa Gyuda bidɔɔ, ka Gyuda waa Yuzɛb bidɔɔ, ka Yuzɛb waa Gyonam bidɔɔ, ka Gyonam waa Eliyakim bidɔɔ, 
LUK.3.31	ka Eliyakim waa Melea bidɔɔ, ka Melea waa Menna bidɔɔ, ka Menna waa Maatata bidɔɔ, ka Maatata waa Natan bidɔɔ, ka Natan waa Davil bidɔɔ, 
LUK.3.32	ka Davil waa Gyɛse bidɔɔ, ka Gyɛse waa Obɛdi bidɔɔ, ka Obɛdi waa Boaze bidɔɔ, ka Boaze waa Sala bidɔɔ, ka Sala waa Nasɔn bidɔɔ, 
LUK.3.33	ka Nasɔn waa Aminadab bidɔɔ, ka Aminadab waa Admin bidɔɔ, ka Admin waa Areni bidɔɔ, ka Areni waa Hɛzeron bidɔɔ, ka Hɛzeron waa Pɛrɛze bidɔɔ, ka Pɛrɛze waa Gyuda bidɔɔ, 
LUK.3.34	ka Gyuda waa Gyekɔb bidɔɔ, ka Gyekɔb waa Aziki bidɔɔ, ka Aziki waa Aboraham bidɔɔ, ka Aboraham waa Tera bidɔɔ, ka Tera waa Nahɔ bidɔɔ, 
LUK.3.35	ka Nahɔ waa Sɛru bidɔɔ, ka Sɛru waa Urewu bidɔɔ, ka Urewu waa Pɛlɛge bidɔɔ, ka Pɛlɛge waa Eba bidɔɔ, ka Eba waa Sela bidɔɔ, 
LUK.3.36	ka Sela waa Kayena bidɔɔ, ka Kayena waa Afazad bidɔɔ, ka Afazad waa Sɛmm bidɔɔ, ka Sɛmm waa Nowa bidɔɔ, ka Nowa waa Lamɛke bidɔɔ, 
LUK.3.37	ka Lamɛke waa Mɛtusɛla bidɔɔ, ka Mɛtusɛla waa Enɔke bidɔɔ, ka Enɔke waa Gyarɛde bidɔɔ, ka Gyarɛde waa Mahalaleɛ bidɔɔ, ka Mahalaleɛ waa Kayena bidɔɔ, 
LUK.3.38	ka Kayena waa Enose bidɔɔ, ka Enose waa Sɛfe bidɔɔ, ka Sɛfe waa Adama bidɔɔ, ka Adama waa Naaŋmen bidɔɔ.
LUK.4.1	Yeezu da paale ne la a Vooroŋ Soŋ, O naŋ da yi a Gyɔɔdan baa poɔ la ka a Vooroŋ Soŋ da taa O te kpɛ ne wɛgyɛŋ poɔ. 
LUK.4.2	Be la ka a sebɛlbɛllɛ da te e O nyɛ beri lezaayi. O da ba di bonzaa a bebie na zaa poɔ, kyɛ O naŋ da wa te baare, kɔŋ da kpɛ O la yaga. 
LUK.4.3	A sebɛlbɛllɛ da yeli ko O la, “Ka fõõ sereŋ waa Naaŋmen Bie, e ka a kuuri ŋa leɛ boroboro.” 
LUK.4.4	Ka Yeezu leɛ yeli sɔge o, “Ba sɛgɛɛ la, ‘Bondiraa yoŋ naane guolo nensaala.’ ”
LUK.4.5	Lɛ la ka a sebɛlbɛllɛ da taa O daadaalɛ te do ne zie naŋ zɛge do a te wuli O a tendaa naaloŋ zaa, 
LUK.4.6	kyɛ yeli ko O, “N na de la a puubu ane a kpeɛ̃õ ŋa zaa ko fo, bonso, ba de a la ko ma, ka N meŋ na toɔ̃ de a ko neɛzaa N poɔ naŋ pɛle ne. 
LUK.4.7	Ka fooŋ na gbi dumo puori ma, a zaa na e la fo soobo.” 
LUK.4.8	Ka Yeezu yeli sɔge o, “Ba sɛgɛɛ la,
LUK.4.8	‘Puoro a Daana a fo Naaŋmen,
LUK.4.8	kyɛ tonɔ korɔ O yoŋ tɛgɛ.’ ”
LUK.4.9	Lɛ la ka a sebɛlbɛllɛ da la taa O gaa ne Gyɛruzɛlɛm, a te do ne O a Naaŋmen die peɛzu, a yeli ko O, “Ka fõõ wa waa Naaŋmen Bie, yi a kyɛ ɛge kyinni, 
LUK.4.10	bonso, ba sɛgɛɛ la:
LUK.4.10	‘Naaŋmen na toŋ la O malekere fo zuiŋ,
LUK.4.10	ka ba gu fo,’
LUK.4.11	kyɛ la sɛge:
LUK.4.11	‘Ba na sogi nyɔge fo la eŋ ba nuuri poɔ,
LUK.4.11	ka fo gbɛre na ta wa ŋmɛ kuuri.’ ”
LUK.4.12	Ka Yeezu yeli sɔge o, “Ba yelee la, ‘Ta e a fo Daana fo Naaŋmen nyɛ.’ ” 
LUK.4.13	A sebɛlbɛllɛ naŋ da e a o bammo zaa baare, o da bare la a Yeezu kyɛ gaa, a te kyɛllɛ saŋ na o naŋ na la nyɛ vuo.
LUK.4.14	A Yeezu pãã da paale ne la a Vooroŋ Soŋ kpeɛ̃õ, a da leɛ gaa a Galili paaloŋ, ka a O yɛlɛ da yaare a paaloŋ zaa poɔ. 
LUK.4.15	O da piili kanna la a noba a ba puoruuderi poore, ka neɛzaa da puuro O.
LUK.4.16	A Yeezu naŋ da wa a Naazɛrɛ teŋɛ poɔ, be O naŋ baa, O da gaa kpɛ la a puoruudie poɔ a pɛnnoo bebiri daare, a seŋ O naŋ da maŋ erɛ lɛ. O da iri arɛɛ la ka O sɔre, 
LUK.4.17	ka ba de a Ŋmen-yelmanna Azaaya gansɛgraa ko O. O da yuo la a gane, a nyɛ zie na ba naŋ sɛge:
LUK.4.18	“A Daana Vooroŋ sigi ma la,
LUK.4.18	bonso, O sɔ ma la ne kããsoŋ
LUK.4.18	ka N moɔle a Ŋmen-yelnoore ko a nembaalba.
LUK.4.18	O toŋ ma la ka N moɔle a faabo yɛlɛ ko a gbaŋgbaare
LUK.4.18	kyɛ vɛŋ ka zɔnne nimie yuo,
LUK.4.18	a e ka noba ba naŋ dɔgrɔ so bamenne,
LUK.4.19	a kyɛ moɔle a yuoni na a Daana naŋ na maale a O noba.”
LUK.4.20	O da nyɔge la a gane pɔge kyɛ de ko a puoruudie tontonɔ, kyɛ te zeŋ. A noba zaa naŋ da be a puoruudie poɔ da yage la ba nimie kaara ne O. 
LUK.4.21	Lɛ la ka O da piili yele korɔ ba, “A gansoŋ ŋa yɛlɛ N naŋ sɔre ka yɛ woŋ nyɛ la eebo a zenɛ.” 
LUK.4.22	A noba zaa da pore la O yosoŋ kyɛ ka ba nɔɛ zaa da maa ane a yelveɛle naŋ yi O noɔreŋ, ka ba yeli, “A Yuzɛb bidɔɔ mɔɔ naane a ŋa be?” 
LUK.4.23	Ka Yeezu yeli ko ba, “A ba e bonnoo ka yɛ na lɔɔ la a sekpɔgre ŋa ko ma, ‘Tegetegrɛ, saŋ fo meŋɛ!’ Kyɛ naŋ yeli, ‘Toŋ a fo toŋkpeɛne a fo teŋɛ kyɛ meŋ aŋa lɛ te naŋ woŋ ka fo da toŋɛɛ la a Kapanum teŋɛ poɔ.’ ” 
LUK.4.24	Ka Yeezu yeli, “Serɛzaa ka N yele korɔ yɛ, Ŋmen-yelmanna zaa ba kyebe ka ba sage de o yɛlɛ o meŋɛ teŋɛ poɔ. 
LUK.4.25	Kyɛ a yelmeŋɛ la ŋa, pɔg-kɔbɔ yaga da be la a Izerayɛl poɔ a Elaagya saŋ, a saŋ na a ware naŋ da le yuomo ata ane kyuuri ayoɔbo, ka kɔŋ kpoŋ da le a teŋɛ na zaa poɔ. 
LUK.4.26	Kyɛ ba da ba toŋ Elaagya ka o gaa a pɔg-kɔbɔ bama kanzaa zie, ka a pɔgekoɔre na naŋ be a Zarefa, a Sedɔŋ paaloŋ poɔ yoŋ naane. 
LUK.4.27	Kɔŋkɔnne yaga meŋ da be la a Izerayɛl teŋɛ poɔ, a Ŋmen-yelmanna Eliisa saŋ na, kyɛ kanzaa da ba nyɛ sammo, ka Neeman naŋ yi a Seeriya paaloŋ yoŋ naane.” 
LUK.4.28	A banaŋ zaa naŋ da be a puoruudie poɔ naŋ da woŋ a ŋaa, ba suuri da iree la yaga. 
LUK.4.29	Ka ba da vaa-iri a digi a Yeezu yi ne a teŋɛ poɔ, a taa O te do ne taŋ wogi kaŋ, ba teŋɛ naŋ are o zu, a na te daa O lɔɔ. 
LUK.4.30	Kyɛ O da kyɛŋ tu la a ba poɔ a yi te gɛrɛ.
LUK.4.31	A Yeezu da sigi gaa la Kapanum, teŋkpoŋ kaŋ naŋ be Galili paaloŋ, a da te kanna noba a pɛnnoo bebiri daare. 
LUK.4.32	A noba zaa nɔɛ da maaɛ la ne a O kannoo, bonso, O da kanna la ne kpeɛ̃õ. 
LUK.4.33	Dɔɔ kaŋ da be la a puoruudie poɔ a da taa sefaare. O da ŋmɛ la kpɛlle ne kɔkɔkpeɛŋaa, a yele: 
LUK.4.34	“Naŋ bare te! Yeezu naŋ yi Naazɛrɛ, boŋ ka fo boɔrɔ ka fo e te? Fo waɛ la ka fo sãã te be? N baŋ la neɛ na fo naŋ waa. Fõõ la a Naaŋmen Nensoŋ na.” 
LUK.4.35	Ka Yeezu tanne o a yele, “Bare gɔnne kyɛ wa yi be a dɔɔ eŋɛ!” A sefaa naŋ da wa zeɛ a dɔɔ lɔɔ teŋɛ a ba niŋesogɔ, o da wa yie la, kyɛ da ba ko a dɔɔ woloŋ zaa. 
LUK.4.36	A noba zaa nɔɛ da maaɛ la ka ba da yele korɔ taa, “Boŋ yelbie la ama? O deɛ maŋ tanne la a sefaare ne faŋ ane kpeɛ̃õ ka a deɛ wa yi!” 
LUK.4.37	Ka a Yeezu yɛlɛ da piili yaara a paaloŋ ziiri zaa poɔ.
LUK.4.38	Yeezu naŋ da wa yi a puoruudie poɔ, O da gaa la Saamon yiri. A Saamon deɛmpɔge da beɛrɛ la ne entol-faa ka ba da yeli ko Yeezu. 
LUK.4.39	Lɛ la ka Yeezu te are o zie a kyɛ tanne a entoloŋ, ka o deɛ bare o. Ka a pɔge deɛ iri a daadaalɛ a piili ka o kaa ba zie.
LUK.4.40	A ŋmenaa naŋ da wa te kpeɛrɛ, banaŋ zaa naŋ da taa noba ka ba beɛrɛ baaloŋ boorɔ zaa, da taa ba la wa ne O zie, ka O de O nu pare ba yeni yeni zaa zu, a saŋ ba. 
LUK.4.41	Sefaare meŋ da yi la noba enneŋ, a kyeerɛ yele, “Fõõ la a Naaŋmen Bie!” Kyɛ Yeezu da tanne a la, a da ba sage ka a yeli yɛlɛ, bonso, a da baŋ ka Ona la a Mɛzaaya.
LUK.4.42	Zie naŋ da wa te nyaa, Yeezu da yi gaa la zie kaŋ a te be a be O yoŋ. Neŋyaga da yɔ boɔrɔ O la, kyɛ ba naŋ da wa te nyɛ O, ba da boɔrɔ ka ba pigi O sori ka O na ta bare ba kyɛ gaa. 
LUK.4.43	Kyɛ ka O da yeli ko ba, “A ferɛɛ la ka N moɔle a Naaŋmen naaloŋ yelnoore ko a tenne anaŋ meŋ; bonso, a lɛ zuiŋ la ka ba toŋ ma.” 
LUK.4.44	Lɛ la ka O pãã da naŋ yɔ moɔlɔ a yelbiri a puoruuderi poore a Gyudiya paaloŋ poɔ.
LUK.5.1	Daare kaŋ Yeezu naŋ da are peɛle a Gɛnnesarɛ baa, ka neŋyaga da daara taa, a wa te fogle O a boɔrɔ ka ba kyɛlle woŋ a Naaŋmen yelbiri. 
LUK.5.2	O da nyɛ la gboe ayi ka a be a baa noɔreŋ, ka a zonnyɔgrebɔ da yi are pɛgrɛ ba zonkyogri. 
LUK.5.3	O da kpɛ la a gbori kaŋ naŋ da waa Saamon deni, a yeli ko o ka o mɔŋ a gbori kpɛ a koɔ̃ belaa. Lɛ la ka a Yeezu da zeŋ a gbori poɔ a kyɛ da kanne a noba. 
LUK.5.4	O naŋ da wa te yeli a yɛlɛ baare, O da yeli ko la a Saamon Piita, “Mɔŋ a gbori kpɛ a koɔ̃ zizuluŋ zie kyɛ lɔɔ a yɛ zonkyogri, a nyɔge zoma.” 
LUK.5.5	Ka a Saamon Piita yeli sɔge, “Daana, te toŋɛɛ la a tensogɔ zaa, kyɛ ba nyɔge bonzaa. Kyɛ anealɛzaa, fo naŋ yeli zuiŋ, N na lɔɔ la a zonkyogri.” 
LUK.5.6	Ba naŋ da lɔɔ a zonkyogri, ba da nyɔge la zoma yaga, ka a zonkyogri da piili ka a kyeɛ̃. 
LUK.5.7	Lɛ la ka ba da boɔle a ba taaba mine naŋ be a gbori kaŋ poɔ ka ba wa soŋ ba. Ba da wa kyiri la a zoma paale a gboe zaa ayi, ka a gboe da piili linne. 
LUK.5.8	Kyɛ Saamon Piita naŋ da wa te nyɛ a lɛ, o da gbi la dumo a Yeezu niŋesogɔ a yele, “Sɛre yi N zie, Daana, bonso, N waa la yelbe-erɛ!” 
LUK.5.9	O ne a noba zaa naŋ da be a be nɔɛ da maaɛ la ne a zoma ba naŋ da nyɔge seŋ lɛ. 
LUK.5.10	Kyɛ lɛ meŋ la ka Gyimisi ane Gyɔɔn, a Zɛbɛdii bibiiri naŋ da waa a Saamon Piita tonton-taaba nɔɛ da maa. Lɛ la ka Yeezu yeli ko Saamon Piita, “Ta zoro dabeɛ̃; a naŋ yi zenɛ kyɛ gɛrɛ, fo na nyɔgrɔ la noba aŋa zoma.” 
LUK.5.11	Ba naŋ da mɔŋ a ba gboe a te yi wa a baa noɔre, ba da bare la ba boma zaa a kyɛ tuuro a Yeezu.
LUK.5.12	Saŋ kaŋ Yeezu da be la a teŋkpoŋ kaŋ poɔ, ka dɔɔ kaŋ naŋ da ŋma kɔnne meŋ da be a teŋɛ na poɔ. O naŋ da wa nyɛ a Yeezu la ka o le vɔgle teŋɛ O niŋesogɔ a sɔre O a yele, “Daana, ka fõõ boɔrɔ fo na toɔ̃ saŋ ma la.” 
LUK.5.13	Lɛ la ka a Yeezu da teɛ O nu a seene o kyɛ yeli, “N boɔrɔ la, nyɛ fo sammo.” A tɔntɔbaalɛ la ka a kɔnnoŋ deɛ baare a dɔɔ eŋɛ. 
LUK.5.14	Ka a Yeezu da kpãã o a yeli, “Gɛrɛ, ta wa manna a yeli ŋa korɔ neɛzaa, kyɛ gaa te de fo meŋɛ wuli a Naaŋmen bagmaala kyɛ iri a kyɔɔtaare boma na a Moozul naŋ wuli ka ba maŋ tere a peere ba enne, ka a e danseɛ ko ba ka fo baaloŋ baarɛɛ la.” 
LUK.5.15	Kyɛ lɛ ka a Yeezu yɛlɛ da maaleŋ yaare yaga a gaa tatenne, ka noba yaga da maŋ laŋ O zie ka ba woŋ O kannoo kyɛ ka O saŋ ba baaloŋ. 
LUK.5.16	Kyɛ O da maŋ tage la O meŋɛ yi gaa wɛgyɛŋ poɔ ka O te puori Naaŋmen.
LUK.5.17	Daare kaŋ, a Yeezu naŋ da kanna noba la ka Faraziimine ane a Naaŋmen bege wulwulibo mine meŋ da wa zeŋ peɛle a be (ba da yi la a Galili paaloŋ tenne zaa poore, ane Gyudiya ane Gyɛruzɛlɛm); ka a Daana kpeɛ̃õ da be O zie ka O na saŋ na baalba. 
LUK.5.18	A lɛ poɔŋ la ka dɔbɔ mine da te tuo dɔɔ kaŋ eŋɛ zaa naŋ kpi ane pane a wa ne a Yeezu zie. Ba da moɔrɔ la ka ba taa o kpɛ ne a te biŋ a Yeezu niŋesogɔ, 
LUK.5.19	kyɛ a noba naŋ da e yaga zuiŋ, ba da ba nyɛ vuo na taa o kpɛ ne a die poɔ. Lɛ la ka ba da taa o do ne peɛzu a te puo sulee, a de o turi a sulee noɔreŋ, a biŋ o a Yeezu niŋesogɔ, a neŋyaga poɔ. 
LUK.5.20	A Yeezu naŋ da wa nyɛ a ba yeldeebo naŋ seŋ lɛ, ka O yeli, “N ba, a fo yelbebe nyɛ la sudi.” 
LUK.5.21	Lɛ la ka a Naaŋmen bege wulwulibo ane a Faraziimine da sɔgle yele ba pooreŋ, “Aŋ mɔɔ la a ŋa, a toorɔ Naaŋmen? Aŋ na toɔ̃ di neɛ yelbebe suuri ko o, ka Naaŋmen yoŋ naane?” 
LUK.5.22	A Yeezu naŋ da baŋ ba poteɛrɛ zuiŋ, O da soore ba la, “Bonso ka yɛ teɛrɛ a yɛlɛ ama yɛ sukyie poɔ? 
LUK.5.23	A buo soba yeluu la e mɔlɔ, ‘Fo yelbebe nyɛ la sudi’, bee N naŋ na yeli, ‘Vaa-iri dendeŋ kyɛnɛ’? 
LUK.5.24	Kyɛ ka yɛ na baŋ ka a Nensaala Bie taa la kpeɛ̃õ teŋɛzu a na toɔ̃ di yelbebe suuri ko noba”; O da yeli ko la a dɔɔ gbɛre, “Maa yeli fo, vaa-iri de a fo pane kulo fo yiri.” 
LUK.5.25	A tɔntɔbaalɛ la ka a dɔɔ deɛ iri a noba zaa niŋesogɔ, a de o pane, a danna Naaŋmen kyɛ te kulo o yiri. 
LUK.5.26	Nɔmaa da kpɛ la a noba zaa ka ba da danna Naaŋmen kyɛ ka dabeɛ̃ da kpɛ ba ka ba yele, “Te nyɛ la yelsaama zenɛ.”
LUK.5.27	A ŋaa puoriŋ, Yeezu da yi te nyɛ la zuyɔɔ-derɛ kaŋ yuori naŋ di Levi ka o zeŋ zuyɔɔ die poɔ, ka O yeli ko o, “Iri tuuro ma.” 
LUK.5.28	Ka a Levi da iri, a bare bonzaa kyɛ tu O.
LUK.5.29	Lɛ la ka a Levi da maale tig-kpoŋ a ko Yeezu a o yiri poɔ; ka a zuyɔɔ-derebɛ yaga ane noba mine meŋ da be a tigri zie a zeŋ. 
LUK.5.30	A Faraziimine ane ba Naaŋmen bege wulwulibo da ŋmoonɔ la yɛlɛ a Yeezu potuuribo zie a yele, “Bonso ka yɛ laŋna dire kyɛ nyuuro ne zuyɔɔ-derebɛ ane yelbe-erebɛ?” 
LUK.5.31	Ka a Yeezu yeli sɔge ba, “Banaŋ naŋ taa laafeɛ ba boɔrɔ tegetegrɛ, see banaŋ naŋ beɛrɛ. 
LUK.5.32	N ba wa ka N boɔle nemmenne, kyɛ N waɛ la ka N boɔle yelbebe deme ka ba leɛ ba eebo.”
LUK.5.33	Lɛ la ka a noba da yeli ko Yeezu, “A Gyɔɔn potuuribo ane a Faraziimine potuuribo maŋ leŋ la noɔre kyɛ puoro boyi boyi, kyɛ ka a fo potuuribo dire kyɛ nyuuro.” 
LUK.5.34	Ka a Yeezu da soore ba, “Yɛ na baŋ toɔ̃ vɛŋ la ka pɔgde tigri saama leŋ noɔre saŋ na a serpaalaa naŋ kyɛnɛ be ba zie be?. 
LUK.5.35	A bebie tara la, ka ba na de a serpaalaa yi ba zie, lɛ saŋ la ka ba pãã na leŋ noɔre.” 
LUK.5.36	A Yeezu da la lɔɔ la sekpɔgre ko ba, “Neɛzaa ba maŋ kyeɛ̃ kparre paalaa pɛne a liiri ne kparre koraa; ka onaŋ e a lɛ, a pɛmpaalaa na kyeɛ̃ yi la, ka a pɛmpaalaa ne a boŋkoraa koŋ baŋ kpɛ taa. 
LUK.5.37	Neɛzaa ba derɛ dããpaala eŋnɛ dããwo-korɔ poɔ. Ka o naŋ e a lɛ, a dãã paalaa na e la ka a woore puri, ka a dãã yaare kyɛ ka a woore meŋ sãã. 
LUK.5.38	Kyɛ a seŋ ka ba de dãã paalaa eŋ dããwo-paalaa poɔ. 
LUK.5.39	Kyɛ neɛzaa ba maŋ nyu dããkorɔ, a la boɔrɔ dããpaalaa. O maŋ yeli la, ‘A dããkorɔ soma la.’ ”
LUK.6.1	A pɛnnoo bebiri kaŋ daare Yeezu naŋ da kyɛnɛ te tu kyi weɛ poɔ, a O potuuribo da kɔɔ la a kazuri mine a ŋmeɛnɛ ne ba nuuri ɔɔrɔ. 
LUK.6.2	Ka a Farazii noba mine da soore, “Bonso ka yɛ erɛ yɛlɛ naŋ ba taa sori ka yɛ e a pɛnnoo bebiri daare?” 
LUK.6.3	Ka a Yeezu da yeli sɔge, “Yɛ mɔɔ ba sɔre a gane poɔ a nyɛ lɛ Davil naŋ da e a saŋ na kɔŋ naŋ da kpɛ o ne o noba be? 
LUK.6.4	O da kpɛ la a Naaŋmen yiri a te de a Boroboro na ba naŋ maŋ de ko Naaŋmen, ka o ne o a noba ɔɔ, kyɛ ka neɛzaa da ba taa sori ka o ɔɔ a, ka a Naaŋmen bagmaale nembɛrɛ yoŋ naane?” 
LUK.6.5	Lɛ la ka O da yeli ko ba, “A Nensaala Bie la a pɛnnoo bebiri Daana.”
LUK.6.6	A pɛnnoo bebiri kaŋ daare a Yeezu da kpɛ la a puoruudie a te kanne, ka dɔɔ kaŋ duluŋ nu naŋ kpi da be a be. 
LUK.6.7	A Naaŋmen bege wulwulibo ane a Faraziimine da kaara la ka ba nyɛ ka O na saŋ la neɛ a pɛnnoo bebiri daare ka ba de saanaa dɔgle O zu. 
LUK.6.8	Kyɛ a Yeezu da baŋ la a ba poteɛrɛ, lɛ la ka O da yeli ko a dɔɔ, “Iri wa are a niŋesogɔ kyɛ.” Ka a dɔɔ iri are a be. 
LUK.6.9	Lɛ la ka Yeezu yeli ko ba, “Ka N soore yɛ, sori bebe la ka neɛ e yelvelaa bee yelfaa a pɛnnoo bebiri daare, a faa nyɔvore bee a saa nyɔvore?” 
LUK.6.10	A Yeezu naŋ da wa kaa a noba zaa gyeere baare, O da yeli ko la a dɔɔ, “Teɛ a fo kpaŋkpane.” Ka a dɔɔ e a lɛ, ka a o Kpaŋkpaŋkũũ deɛ leɛ kpaŋkpaŋkpeɛŋaa. 
LUK.6.11	Kyɛ a noba suuri da iree la yaga, ka ba piili boorɔ lɛ ba naŋ na e a Yeezu.
LUK.6.12	A beri na poɔ Yeezu da yi do la a taŋzu ka O te puori Naaŋmen. O da puori la a tensogɔ zaa ka zie te nyaa. 
LUK.6.13	Kyɛ zie naŋ da wa nyaa, O da boɔle la a O potuuribo a iri pie ne bayi ba poɔ, a boɔlɔ ba apostoliimine. 
LUK.6.14	Bana la: Saamon, ona la ka O da pore o yuori ka Piita, ane o yɔɔ Anduru, Gyimisi ane Gyɔɔn, Filipi ane Batolomi, 
LUK.6.15	Matio ane Tɔmaase, Gyimisi, a Alfeo bidɔɔ ane Saamon, ba naŋ da boɔlɔ Zɛlɔte, 
LUK.6.16	Gyudase, a Gyimisi bidɔɔ ane Gyudase Ezekarɔte, a onaŋ naŋ da yi a Yeezu puori.
LUK.6.17	A Yeezu ne a apostoliimine da yi la a taŋzu sigi wa are a zigbaŋgbalaa poɔ ka O potuuribo yaga ane nembeɛoŋ naŋ yi Gyudiya paaloŋ zaa, Gyɛruzɛlɛm, ane Taaya ane Sedɔŋ mane noɔre tenne zaa da wa a be. 
LUK.6.18	Ba da waɛ la ka ba woŋ O yɛlɛ, kyɛ ka O na saŋ ba a yi ba baaloŋ poɔ, kyɛ ka banaŋ naŋ taa sefaare nyɛ ba sammo. 
LUK.6.19	A noba zaa da moɔrɔ la ka ba seene a Yeezu, bonso, kpeɛ̃õ da yi la O zie a saŋ ba zaa.
LUK.6.20	Lɛ ka a Yeezu da leɛ gbole kaa a O potuuribo kyɛ yeli:
LUK.6.20	“Yɛ banaŋ naŋ waa nembaalba nyɛ la maaloo,
LUK.6.20	bonso, yɛnee la so a Naaŋmen naaloŋ.
LUK.6.21	Yɛ banaŋ naŋ taa kɔŋ pampana ŋa nyɛ la maaloo,
LUK.6.21	bonso, yɛ na tege la.
LUK.6.21	Yɛ banaŋ naŋ kono pampana ŋa nyɛ la maaloo,
LUK.6.21	bonso, yɛ na la la.
LUK.6.22	“Yɛ banaŋ noba naŋ na kyiiri yɛ, kyɛ zagre yɛ bare, a to yɛ zoma, a kyɛ boɔle yɛ nenfaare a Nensaala Bie zuiŋ nyɛ la maaloo. 
LUK.6.23	Yɛ taa popeɛloŋ a bebiri na daare, a vara ne kyelloo, serɛzaa, a yɛ san-yɔɔ na waa la kpoŋ a tenvelaa
LUK.6.24	“Kyɛ yɛ banaŋ naŋ e bondaanema yuori la we,
LUK.6.24	bonso, yɛ nyɛ la yɛ mooreteroo baare,
LUK.6.25	“Yɛ banaŋ naŋ tege pampana ŋa yuori la we,
LUK.6.25	bonso, kɔŋ na kpɛ yɛ la.
LUK.6.25	Yɛ banaŋ naŋ laara pampana ŋa yuori la we,
LUK.6.25	bonso, yɛ na koŋ la a ŋma nentaŋ.
LUK.6.26	“Yɛ banaŋ noba zaa naŋ puuro yɛ yuori la we, bonso, lɛ la ka ba sããkommine da e ko a kaŋwaa Ŋmen-yelmanneba.
LUK.6.27	“Kyɛ N yele korɔ la yɛ banaŋ naŋ kyɛllɛ, yɛ nɔnɔ yɛ dɔndɔnne, a erɛ soŋ korɔ banaŋ naŋ kyiiri yɛ, 
LUK.6.28	a maala banaŋ naŋ kaara eŋnɛ yɛ, a puoro korɔ banaŋ naŋ seɛre yɛ. 
LUK.6.29	Ka neɛzaa wa fale fo lampɛgreŋ, leɛ a onaŋ meŋ ko o, ka o fale, kyɛ ka neɛ wa faa fo kpar-lee, ta mɔŋ o a fo kpar-kpoŋ meŋ. 
LUK.6.30	Ko neɛzaa naŋ sɔre bon yi fo zie, kyɛ ka neɛzaa wa de fo boma, ta la soore de a. 
LUK.6.31	Yɛ erɛ korɔ yɛ taaba lɛ yɛ naŋ boɔrɔ ka ba erɛ korɔ yɛ.”
LUK.6.32	“Ka fõõ nɔnɔ banaŋ yoŋ naŋ nɔŋ fo, boŋ tɔnɔ la ka fo na nyɛ? Haali gba, a nenfaare meŋ nɔnɔ la banaŋ naŋ nɔnɔ ba. 
LUK.6.33	Ka fõõ erɛ soŋ korɔ banaŋ yoŋ naŋ erɛ soŋ korɔ fo boŋ tɔnɔ la ka fo na nyɛ? Haali gba, a nenfaare meŋ maŋ e la lɛ. 
LUK.6.34	Ka fõõ maŋ pɛŋ banaŋ yoŋ fo naŋ teɛre ka fo na leɛ nyɛ la bonkaŋ yi ba zie, boŋ tɔnɔ la ka fo na nyɛ? Haali gba, a nenfaare meŋ maŋ pɛŋ la ba nenfa-taaba ka ba leɛ nyɛ tɔnɔ. 
LUK.6.35	Kyɛ yɛ nɔnɔ yɛ dɔndɔnne, a erɛ soŋ, a pɛŋnɛ noba, kyɛ ta teɛrɛ ka ba leɛ yɔɔ yɛ. A yɛ san-yɔɔ na e la kpoŋ, ka yɛ e a Naaŋmen Kpeɛ̃õ Zaa Daana biiri, bonso, O maŋ taa la nimimaaroŋ ko a potuo deme ane a nenfaare. 
LUK.6.36	Yɛ zoro noba nembaaloŋ, aŋa yɛ Saa Naaŋmen naŋ zoro noba nembaaloŋ lɛ.”
LUK.6.37	“Ta di fo tɔ sɛrɛɛ, ka ba ta wa di fo meŋ sɛrɛɛ; ta yeli ka neɛ le la sɛrɛɛ poɔ, ka ba ta wa yeli ka fo meŋ le la sɛrɛɛ poɔ. Di suuri ko fo tɔ, kyɛ fo meŋ na nyɛ la sudi; 
LUK.6.38	yɛ maŋ tere, kyɛ Naaŋmen na ko yɛ la. O na manne la ka a paale, ka O dii eŋ, a zɛgre zɛgre, ka a pa te doɔrɔ yaara, ka ba de ko yɛ. A lɛ fo naŋ manne seŋ a tere, lɛ ka ba na leɛ manne seŋ a ko fo.”
LUK.6.39	A Yeezu da la lɔɔ la sekpɔgre ko ba, “Zɔŋ na toɔ̃ tage la o zɔŋ tɔ be? A ba zaa bayi koŋ laŋ le bogi poɔ be? 
LUK.6.40	Zanzanna ba ganna o wulwullo, kyɛ onaŋ zaa naŋ wa zanne velaa baare, na waa ŋa a o wulwullo. 
LUK.6.41	Bonso ka fo nyɛ a muri naŋ be fo tɔsoba nimiri poɔ, kyɛ ba nyɛ a wɛge naŋ be a fo meŋɛ nimiri poɔ? 
LUK.6.42	Bee, wola ka fo na toɔ̃ yeli ko fo tɔ, ‘N ba, vɛŋ ka n iri a muri fo nimiri poɔ’, kyɛ ba nyɛ a wɛge naŋ be a fo meŋɛ nimiri poɔ? Fõõ bampuori-kombampoɔ ŋa, daŋ iri a wɛge naŋ be a fo meŋɛ nimiri poɔ bare, lɛ la ka fo na nyɛrɛ velaa a pãã toɔ̃ iri a muri bare fo tɔ nimiri poɔ.”
LUK.6.43	“Te velaa zaa ba maŋ wɔnɔ wɔŋ faare, kyɛ bee ka te faa meŋ wɔŋ wɔŋ veɛle, 
LUK.6.44	bonso, a teɛ wɔmɔ zie ka fo maŋ kaa kyɛ baŋ a teɛ. Fo koŋ baŋ pɔre kaŋkaŋaa gɔzaŋaa zu, bee a pɔre zemberemɛ haanaa zu. 
LUK.6.45	Nemmeŋɛ yelsonne maŋ yire la o sukyiri poɔ, ka nenfaa meŋ yelfaare yire o sukyiri poɔ, bonso, yɛlɛ na naŋ paale neɛ sukyiri, ana la maŋ yire o noɔreŋ.”
LUK.6.46	“Bonso ka yɛ boɔlɔ ma ‘Daana, Daana,’ kyɛ ba erɛ bonna N naŋ yele korɔ yɛ? 
LUK.6.47	N na wuli yɛ la neɛ naŋ wa N zie, a wa woŋ a N yelbie, a sage de a, lɛ o soba naŋ waa. 
LUK.6.48	O soba waa ŋa dɔɔ kaŋ naŋ meɛrɛ o yiri, a tu a yiri pare ka o sigi yaga a te tɔ piiri, ka o mɛ a yiri a piiri zu. Ka kɔmpiiri wa ŋmɛ, ka a baa kyeɛ̃, ka koɔ̃ laare pɔge a yiri, kyɛ ka o ba gbigre, bonso, a yiri mɛ la velaa. 
LUK.6.49	Kyɛ neɛ naŋ maŋ woŋ N yelbie kyɛ ba tuuro a, o soba waa seŋ ŋa dɔɔ kaŋ naŋ mɛ o yiri teŋɛŋ, ka a yiri pare ba biŋ zikpeɛŋaa. A baa naŋ da wa kyeɛ̃ ka a koɔ̃ wa ŋmɛ a yiri, wieouŋ lɛ ka o ŋmore o zaa, ka a o leebu da waa saamo kpoŋ.”
LUK.7.1	A Yeezu naŋ da wa yeli O yɛlɛ zaa ko a noba ka ba woŋ baare, O da kpɛ la a Kapanum teŋɛ poɔ. 
LUK.7.2	Sogyɛre kɔɔ neŋkpoŋ kaŋ naŋ da be a teŋɛ na poɔ da taa la o gbaŋgbaa kaŋ o naŋ taa o yɛlɛ yaga zaa, ka o da beɛrɛ a te tɔgle kũũ. 
LUK.7.3	A sogyɛre neŋkpoŋ ŋa naŋ da wa woŋ a Yeezu yɛlɛ, o da toŋ la a Gyuumine nembɛrɛ mine a Yeezu zie, ka ba te sɔre O ka O wa saŋ a o gbaŋgbaa. 
LUK.7.4	Ba naŋ da wa a Yeezu zie, ba da sɔre O la yaga zaa, a yele, “O sereŋ seŋ ne a la ka fo e a ŋaa ko o, 
LUK.7.5	bonso, o nɔŋ la a te noba, kyɛ ona meŋ la mɛ a te puoruudie ko te.” 
LUK.7.6	Ka a Yeezu ne ba da gaa, kyɛ O naŋ da wa te peɛlɛ a yiri, a sogyɛre kɔɔ neŋkpoŋ da toŋ la o bamine ka ba te yeli ko a Yeezu, “Daana, ta dɔgre fo meŋɛ, bonso, N ba seŋ ne ka fo wa kpɛ N yiri poɔ; 
LUK.7.7	a lɛnso ka N da ba teɛre ka N wa fo zie. Kyɛ deɛ yeli a yelbiri yoŋ, a vɛŋ ka N gbaŋgbaa nyɛ o sammo. 
LUK.7.8	Bonso, maa meŋɛ taa la nembɛrɛ N naŋ be ba puliŋ, ka N meŋ taa a sogyɛre mine ka ba be N puliŋ. Ka maa yeli ko kaŋ, ‘Gaa kyɛ’, o maŋ gaa la, a la yeli ko kaŋ, ‘Wa’, ka o wa, a la yeli ko N gbaŋgbaa, ‘E yeli ŋa’, ka o e.” 
LUK.7.9	A Yeezu naŋ da woŋ a ŋaa, O noɔre da maaɛ la, ka O leɛ yeli ko a noba naŋ tuuro O, “Maa yeli ko yɛ, N daŋ ba nyɛ a yeldeebo ŋa tɔ a Izerayɛl poɔ.” 
LUK.7.10	A banaŋ ba naŋ da toŋ, naŋ da leɛ gaa a yiri, ba da te nyɛ la a baala ka o nyɛ laafeɛ.
LUK.7.11	A lɛ puoriŋ, Yeezu da gaa la teŋɛ kaŋ yuori naŋ di Nayine; ka O potuuribo ane neŋyaga da tuuro O. 
LUK.7.12	O naŋ da wa te tara a teŋɛ dendɔre noɔre la ka kũũ kaŋ la lɛ ka ba tuo wa yire ne. A kũũ ŋa da la o ma bidɔɔ yeni yoŋ. A teŋɛ noba yaga da be la a kopɔge ŋa zie. 
LUK.7.13	A Daana naŋ da nyɛ a kopɔge, nembaaloŋ da kpɛ O la ka O yeli ko o, “Ta kono.” 
LUK.7.14	Lɛ la ka O da tage ta kyɛ de O nu seene ne a kũũ daga, ka a noba naŋ tuo a kũũ leɛ are. Ka Yeezu yeli, “Pɔlbile, maa yeli ko fo, vaa-iri!” 
LUK.7.15	A kũũ da iri zeŋɛɛ la a piili yele yɛlɛ, ka a Yeezu da de o ko o ma. 
LUK.7.16	Dabeɛ̃ da kpɛ la a noba zaa, ka ba ire Naaŋmen yuori a yele, “Ŋmen-yelmanna kpoŋ yi la a te poɔ!” kyɛ ka “Naaŋmen kaa O noba ane nimibaaloŋ.” 
LUK.7.17	A O yɛlɛ ŋa da yaare la a Gyudiya paaloŋ zaa ane a tenne zaa naŋ ŋmaagyili o.
LUK.7.18	A Gyɔɔn potuuribo da manne la a yɛlɛ ama zaa ko o. Lɛ la ka o boɔle o potuuribo bayi 
LUK.7.19	a toŋ ba ka ba gaa te soore a Daana, “Fõõ la a neɛ na naŋ na wa, bee te naŋ kyɛllɛ kaŋ?” 
LUK.7.20	A noba naŋ da wa a Yeezu zie, da wa yelee la, “Gyɔɔn Bati la toŋ te a fo zie, ka te wa soore fo, ‘Fõõ la a neɛ na naŋ waana, bee te naŋ kyɛllɛ neŋyuo?’ ” 
LUK.7.21	A Yeezu deɛ da saŋ la noba yaga ba baaloŋ, ba woloŋ, a kyɛ digi sefaare bare, ka zɔnne yaga nimie da yuori ka ba nyɛrɛ. 
LUK.7.22	Ka a Yeezu da yeli sɔge ba, “Yɛ gaa te yeli ko a Gyɔɔn bonna yɛ naŋ nyɛ kyɛ woŋ: a zɔnne nyɛrɛ la, ka a gbɛrɛɛ kyɛnɛ, ka kɔnne nyɛ ba sammo, ka a wonni wono, ka a kuuni leɛrɛ ire, kyɛ ka ba moɔle a Ŋmen-yelnoore ko a nandemee. 
LUK.7.23	Kyɛ soba na zaa naŋ ba bonnɔ ma nyɛ la maaloo.”
LUK.7.24	A Gyɔɔn noba o naŋ da toŋ naŋ da wa leɛ gaa baare, Yeezu da piili yele la a Gyɔɔn yɛlɛ korɔ a nembeɛoŋ, “Boŋ la ka yɛ da yi gaa a wɛgyɛŋ poɔ ka yɛ te nyɛ? Kantɛroo saseɛ naŋ fuuro ka o lɛŋnɛ la be? 
LUK.7.25	Ka boŋ mɔɔ la ka yɛ pãã da yi gaa ka yɛ te nyɛ? Neɛ kaŋ naŋ su nabi-kparre la be? Yɛ nyɛ, banaŋ naŋ suuro nabi-kparre kyɛ dire boŋkãã, kpeɛrɛ la nayie poore. 
LUK.7.26	Ka boŋ pãã la ka yɛ da yi gaa ka yɛ te nyɛ? Ŋmen-yelmanna be? Õõ, maa yeli ko yɛ, O gba gaŋ la Ŋmen-yelmanna. 
LUK.7.27	A soba ŋa yɛlɛ la ka ba da sɛge:
LUK.7.27	‘Nyɛ, N tonɔ la N tontonɔ ka o de fo weɛ,
LUK.7.27	o naŋ na nare a fo sori bare fo.’
LUK.7.28	Maa yeli ko yɛ, a pɔgeba bidɔgre zaa poɔ, kanzaa ba kyebe naŋ e kpoŋ gaŋ a Gyɔɔn; kyɛ neɛ naŋ e bile a Naaŋmen naaloŋ poɔ gaŋ la a Gyɔɔn.” 
LUK.7.29	(A noba zaa naŋ da woŋ a ŋaa, a de ne a zuyɔɔ-derebɛ, da nyɛɛ la ka ba tu la a Naaŋmen mennoŋ sori, bonso, ba da de la a Gyɔɔn suobu. 
LUK.7.30	Kyɛ a Faraziimine ane a bege baŋnema naŋ da ba sage ka ba de a Gyɔɔn suobu da wuli ka ba zagre la Naaŋmen poboɔbo naŋ kyaare ne bamenne.)
LUK.7.31	“Boŋ ka N pãã na de manne ne lɛ a zenɛ noba naŋ waa? 
LUK.7.32	Ba waa ŋa bibiiri naŋ zeŋ daa poɔ a boɔlɔ taa a yele:
LUK.7.32	‘Te ŋmɛ la seɛre eŋ yɛ, ka yɛ ba seɛ;
LUK.7.32	ka te ŋmaa kolaŋne ko yɛ, ka yɛ ba sɔge.’
LUK.7.33	Bonso, Gyɔɔn Bati da waɛ la, a ba dire diibu bee a nyuuro dãã, ka yɛ yeli, ‘O taa la sefaa’; 
LUK.7.34	ka a Nensaala Bie meŋ wa, a dire kyɛ nyuuro, ka yɛ la yeli, ‘Nyɛ, O waa la digbogbo soba ane dããnyubugro, a waa zuyɔɔ-derebɛ ane yelbe-erebɛ ba!’ 
LUK.7.35	Anealɛzaa, a yɛŋ bibiiri maŋ wuli ka yɛŋ taa la yelmeŋɛ.”
LUK.7.36	A Faraziimine kaŋ da boɔle la Yeezu ka O wa o yiri ka ba di bondirii, ka a Yeezu da gaa te zeŋ a o yiri poɔ ka O di. 
LUK.7.37	Pɔg-gyɛnterɛ kaŋ da be la a teŋɛ poɔ. O naŋ da wa woŋ ka Yeezu wa la a Farazii kaŋ yiri ka O di boma, o da taa la kãã nyunoɔ mine wa ne. 
LUK.7.38	O da wa are la a Yeezu puori a peɛle O gbɛɛ,
LUK.7.39	A Farazii na naŋ da boɔle a Yeezu naŋ da nyɛ a lɛ, o da teɛre la o poɔŋ, “Ka a dɔɔ ŋa da waa Ŋmen-yelmanna, O da na baŋ la neɛ na naŋ la a pɔge ŋa naŋ toɔrɔ O; ka o waa la yelbe-erɛ.” 
LUK.7.40	A Yeezu da yeli ko o la, “Saamon, N taa la yeli kaŋ ka N yeli ko fo.” Ka Saamon leɛ yeli sɔge, “Wulwullo, yele.” 
LUK.7.41	“Dɔɔ kaŋ naŋ da maŋ pɛŋnɛ noba libie la ka noba bayi mine da di o sane; kaŋ da di la o warbie kɔɔraanuu sane, ka kaŋ meŋ di warbie lezaayi ne pie sane. 
LUK.7.42	Kyɛ ba naŋ da kontoɔ̃ yɔɔ zuiŋ, a dɔɔ da bare la ba zaa bayi sama ko ba. A sandiribe bama bayi, buo soba la na nɔŋ a dɔɔ ŋa gaŋ o tɔ?” 
LUK.7.43	Ka a Saamon yeli sɔge, “N teɛre ka a soba na sane naŋ da e kpoŋ.” Ka a Yeezu yeli ko o, “A yelmeŋɛ la a lɛ ka fo yeli.” 
LUK.7.44	Lɛ la ka a Yeezu leɛ kyaare a pɔge kyɛ yeli ko a Saamon, “Fo nyɛ la a pɔge ŋa? N wa la fo yiri, fo ba ko ma koɔ̃ ka N pɛge N gbɛɛ, kyɛ a pɔge ŋa pɛge la N gbɛɛ ne o nentaŋ, a meele a ne o zukɔɔloŋ. 
LUK.7.45	Fo ba moore ma, kyɛ a yi a saŋ N naŋ wa kpɛ a kyɛ o ba bare N mooroo. 
LUK.7.46	Fo ba sɔ N zu ne kããsoŋ, kyɛ o sɔ la N gbɛɛ ane kããsoŋ nyunoɔ. 
LUK.7.47	Azuiŋ, maa yele korɔ fo, a o yelbebe naŋ da e yaga nyɛ la sudi; lɛnso ka o wuli nɔmmo kpoŋ. Kyɛ soba na yelbebe naŋ ba e yaga ka o nyɛ sudi, nɔmmo maŋ e la fẽẽ.” 
LUK.7.48	Lɛ la ka a Yeezu yeli ko a pɔge, “A fo yelbebe nyɛ la sudi.” 
LUK.7.49	Kyɛ a banaŋ naŋ da be a diibu zie ne a Yeezu da piili yele la ba pooreŋ, “Aŋ la a ŋa, a gba dire noba yelbebe suuri korɔ ba?” 
LUK.7.50	Ka a Yeezu yeli ko a pɔge, “A fo yeldeebo faa fo la; gɛrɛ ne emmaaroŋ.”
LUK.8.1	A lɛ puoriŋ, Yeezu da gaa la a teŋkponni ane a tembilii poore, a moɔlɔ a Naaŋmen naaloŋ yɛlɛ. A O potuuribo pie ne bayi da be la O zie, 
LUK.8.2	a de ne pɔgeba mine naŋ da taa sefaare ane baaloŋ ka O da saŋ ba: A pɔge kaŋ yuori da la Mareya, ka o yuori kaŋ meŋ da la di Magdalina
LUK.8.3	ane Yuwana, a Hɛrɔde tontonɔ Kyuza pɔgɔ, ane Suzaana ane pɔgeba yaga naŋ da soŋnɔ ba ne ba boma.
LUK.8.4	A nembeɛoŋ naŋ da wa te lantaa ka noba yire tatenne waana a Yeezu zie, O da lɔɔ la sekpɔgre ko ba: 
LUK.8.5	“Boreborɔ kaŋ la da yi gaa ka o te bore boma
LUK.8.6	Amine da le la piiri zu a buli wieouŋ zaa kyɛ leɛ kpi, a naŋ da ba nyɛrɛ maaroŋ zuiŋ. 
LUK.8.7	Amine meŋ da le la goore poɔ, a buli kyɛ ka a goore fogle a. 
LUK.8.8	Amine meŋ da le la tɛnnoɔ poɔ, a buli, a maale eŋ bie kɔɔ.” O naŋ da yeli a ŋaa, O da zɛge la O kɔkɔre a yeli, “Vɛŋ ka neɛzaa naŋ taa tobo kyɛlle woŋ.”
LUK.8.9	Lɛ la ka a Yeezu potuuribo da soore O a sekpɔgre pare. 
LUK.8.10	Ka O da yeli, “Yɛnee eŋ ba ko yɛ la a Naaŋmen naaloŋ yelsɔgle bammo, kyɛ a banaŋ naŋ kyɛre, sekpɔgɔ la ka N na maŋ lɔɔ ko ba, ka ba na:
LUK.8.10	‘maŋ kaara kyɛ koŋ baŋ nyɛ,
LUK.8.10	a kyɛllɛ wono kyɛ koŋ baŋ a tɛgɛ.’ ”
LUK.8.11	“A sekpɔgre pare la ŋa: A bombie la a Naaŋmen yelbiri. 
LUK.8.12	A bombie anaŋ naŋ le a sobiri zu la a noba naŋ woŋ a Naaŋmen yelbiri kyɛ ka a sebɛlbɛllɛ wa nyɔge iri bare ba sukyie poɔ, ka ba na ta sage de a nyɛ faabo. 
LUK.8.13	A bombie na naŋ le a piiri zu la a banaŋ naŋ maŋ woŋ a Naaŋmen yelbiri, a de ne popeɛloŋ. Kyɛ a yelbiri naŋ ba tɛ nyaga ba sukyie poɔ zuiŋ, ba maŋ sage de la a yɛlɛ kyɛ ka toɔrɔ wa kpɛ ba ka ba le. 
LUK.8.14	A bombie na naŋ le a goore poɔ la banaŋ naŋ maŋ woŋ a yelbiri; kyɛ a ba yeldeebo poɔ, a teŋɛzu bombɔ yɛlɛ ane a bondaa-yɛlɛ maŋ fogle la a ba yeldeebo ko. 
LUK.8.15	Kyɛ a bombie anaŋ naŋ le a tɛnnoɔ poɔ la a banaŋ naŋ maŋ woŋ a Naaŋmen yelbiri, a de eŋ ba sukyie poɔ, a wɔŋ wɔmɔ ba kannyiri zuiŋ.”
LUK.8.16	“Neɛzaa daŋ ba kyɔŋ fentelɛ a de gbaale vɔgle pɔge, bee a de biŋ gado puliŋ, kyɛ o maŋ de pare la fentel-daa zu ka banaŋ zaa naŋ kpɛ a die poɔ na nyɛrɛ a veɛloŋ. 
LUK.8.17	Bonzaa ba kyebe naŋ sɔgle, a koŋ daasaa, kyɛ bee yelsɔglaa zaa ba kyebe naŋ koŋ yi veɛloŋ poɔ ka ba baŋ. 
LUK.8.18	Yɛ kyɛlle woŋ velaa; banaŋ naŋ taa boma, ba na la ko ba la amine poɔ; kyɛ banaŋ naŋ ba taa, haali a belaa na banaŋ taa ba na de a la yi ba zie.”
LUK.8.19	Lɛ la ka Yeezu ma ne O yɔɔmine da wa O zie, kyɛ da kontoɔ̃ ta O, a noba naŋ da waa yaga zuiŋ. 
LUK.8.20	Ka ba da yeli ko O, “A fo ma ne fo yɔɔmine are la yeŋ poɔ a boɔrɔ ka ba nyɛ fo.” 
LUK.8.21	Kyɛ ka a Yeezu yeli ko ba, “N ma ane N yɔɔmine la banaŋ naŋ woŋ a Naaŋmen yelbiri, a erɛ seŋ lɛ a yelbiri naŋ wuli.”
LUK.8.22	Daare kaŋ Yeezu ne O potuuribo da kpɛ la gbori, ka O yeli ko ba, “Yɛ e ka te ŋmaa a mane gaa a konkoori kaŋ na.” Lɛ la ka ba de gɛrɛ, 
LUK.8.23	kyɛ ba naŋ da mɔnɔ a gbori gɛrɛ la ka Yeezu da faa gbiri. Sasekpeɛŋaa kaŋ da iri fuuro la yaga zaa a mane zu, ka a koɔ̃ piili kpeɛrɛ a gbori poɔ, ka ba da be toɔrɔ poɔ. 
LUK.8.24	Ba da te seŋ la a Yeezu a yele, “Daana, Daana, te weɛrɛ la!” Ka Yeezu da iri a goɔŋ poɔ a tanne a saseɛ ane a kɔmmie ka a ŋmaa vooroŋ, ka a zie e kyerekyere. 
LUK.8.25	Ka O soore ba, “A yɛ yeldeebo bɛ?” Dabeɛ̃ da kpɛ ba la ka ba nɔɛ zaa da maa, ka ba yele korɔ taa, “Nembo-tɔ la a neɛ ŋa, ka saseɛ ane koɔ̃ sagra O noɔre?”
LUK.8.26	A Yeezu ne O potuuribo pãã da ŋmaa la a mane gaa a Gerasene paaloŋ naŋ tori a Galili. 
LUK.8.27	O naŋ da wa yire a gbori poɔ la ka dɔɔ kaŋ naŋ yi a teŋkpoŋ poɔ, a taa sefaare da tuori O. A da kɔɔrɛɛ la ka a dɔɔ ŋa da ba su boma, a da ba kpeɛrɛ die, kyɛ da maŋ gana yaare poɔ. 
LUK.8.28	O naŋ da wa nyɛ a Yeezu, o da le gbi la dumo O niŋesogɔŋ, a kyeere yaga zaa a yele, “Boŋ ka fo boɔrɔ N zie, Yeezu, a Naaŋmen Kpeɛ̃õ Zaa Daana Bie? N sɔrɔ fo la, ta dɔgre ma,” 
LUK.8.29	bonso, a Yeezu da tanne la a sefaa ka o yi a dɔɔ eŋɛ. (Gbɛɛ yaga ka a sefaa da maŋ iri a dɔɔ ka ba eŋ o kpule kyɛ leŋ o ne bɔnzɔlɔ, kyɛ guuro o, kyɛ o da maŋ ŋmaare la a zaa bare kyɛ zo kpɛ wɛgyɛŋ poɔ.) 
LUK.8.30	A Yeezu pãã da soore la a dɔɔ, “Fo yuori la boŋ?” Ka a dɔɔ yeli, “N yuori la Ligyin”; bonso, sefaare yaga la da be o eŋɛŋ. 
LUK.8.31	A sefaare da sɔre la a Yeezu ka O ta digi a ka a leɛ gaa a bogzuluŋ na naŋ ba taa baaraa poɔ.
LUK.8.32	Dobasugo da be la a taŋ seɛŋ a dire boma, ka a sefaare sɔre a Yeezu ka O vɛŋ ka a te kpɛ a dobaare poɔ. Ka a Yeezu da ko a sori. 
LUK.8.33	A sefaare pãã da yi la a dɔɔ eŋɛ a te kpɛ a dobaare, ka a dobaare da yi a taŋ seɛ a ŋmore sigi kpɛ a mane koɔ̃ poɔ a kpi.
LUK.8.34	A dobakyeenemɛ naŋ da nyɛ lɛ a yɛlɛ naŋ e, ba da zo gaa te manne ko la a noba naŋ be a teŋkpoŋ poɔ ane a paaloŋ lamboe zaa. 
LUK.8.35	Lɛ la ka a noba da yi gaa ka ba te nyɛ bonna naŋ e, kyɛ ba naŋ da wa a Yeezu zie, ba da nyɛ la a dɔɔ a sefaare naŋ yi o eŋɛ ka o zeŋ a Yeezu puliŋ a su boma, a nyɛ o meŋɛ ka dabeɛ̃ da kpɛ ba. 
LUK.8.36	A banaŋ naŋ da nyɛ lɛ a yɛlɛ naŋ da e, da manne ko la a noba lɛ a dɔɔ naŋ da taa a sefaare naŋ nyɛ o sammo. 
LUK.8.37	Lɛ la ka a Gerasene paaloŋ noba zaa da yeli a Yeezu ka O yi a teŋɛ poɔ kyɛ bare ba; bonso, dabeɛ̃ da kpɛ ba la yaga. Lɛ la ka a Yeezu te kpɛ gbori a leɛ gaa. 
LUK.8.38	A dɔɔ na eŋɛ a sefaare naŋ da yi da sɔre la a Yeezu ka O vɛŋ ka o tuuro O; kyɛ a Yeezu da ba sage kyɛ yeli ko o: 
LUK.8.39	“Leɛ kuli a te manne ko a fo noba, bonna Naaŋmen naŋ e ko fo.” Lɛ la ka a dɔɔ da gaa, a te moɔlɔ a teŋkpoŋ zaa poɔ bonna zaa a Yeezu naŋ da e ko o.
LUK.8.40	A Yeezu naŋ da leɛ ŋmaa a mane wa, a nembeɛoŋ da tuori de O la, bonso, ba zaa da kyɛllɛ O la. 
LUK.8.41	A be poɔŋ la ka a puoruudie neŋkpoŋ kaŋ yuori naŋ di Gyaruse da wa a be. O da wa gbi la dumo a Yeezu puliŋ a kyɛ sɔre O, ka O wa o yiri, 
LUK.8.42	bonso, o pɔgeya-yeni o naŋ taa, ka o e ŋa yuomo pie ne ayi, da beɛrɛ la a te tɔgle kũũ.
LUK.8.42	O naŋ da gɛrɛ, a nembeɛoŋ da fogle O la. 
LUK.8.43	Pɔge kaŋ da be la a noba poɔ a da taa pɔge pɛge baaloŋ kaŋ a maŋ kyire zẽẽ faa zaa. O da taa la a baaloŋ ŋa yuomo pie ne ayi, a da sãã o libie zaa ka o saŋ o meŋɛ kyɛ tegetegrɛ zaa da ba toɔ̃ na saŋ o. 
LUK.8.44	A pɔge da wa are la a Yeezu puori a seene O kparoo nɔzoɔrɔ, ka a zẽẽ deɛ ŋmaa daadaalɛ. 
LUK.8.45	Lɛ la ka Yeezu soore, “Aŋ la seene ma?” A noba zaa naŋ da kyiiri la ka Piita yeli, “Daana, nyɛ lɛ a noba naŋ ŋmaa-gyili fo, a fogle fo lɛ.” 
LUK.8.46	Kyɛ ka a Yeezu yeli, “Neɛ kaŋ seene ma la, bonso, N nyɛɛ la ka kpeɛ̃õ yi la N eŋɛ.” 
LUK.8.47	A pɔge naŋ da nyɛ ka o koŋ la baŋ sɔgle, o da miine la a wa le a Yeezu niŋeŋ, a yeli a noba zaa niŋeŋ, bon naŋ so ka o seene a Yeezu ane lɛ o naŋ nyɛ sammo a paretɛloŋ na poɔ. 
LUK.8.48	Ka Yeezu da yeli ko a pɔge, “N pɔgeyaa, a fo yeldeebo saŋ fo la; gɛrɛ ne emmaaroŋ.”
LUK.8.49	O naŋ da naŋ kyɛnɛ yele a yɛlɛ la ka neɛ kaŋ yi a neŋkpoŋ yiri a wa yeli, “A fo pɔgeyaa kpie la; ta la dɔɔnɔ a wulwullo weɛ lɛ.” 
LUK.8.50	A Yeezu naŋ da woŋ ŋaa, ka O da yeli sɔge, “Ta zoro dabeɛ̃. Fõõ eŋ sage de, kyɛ a fo pɔgeyaa na nyɛ la faabo.” 
LUK.8.51	A Yeezu naŋ da wa te ta a yiri, O da ba sage ka neɛzaa na tu O kpɛ, ka Piita, Gyɔɔn, Gyimisi ane a bie saa ne o ma yoŋ naane. 
LUK.8.52	A noba zaa da kono la a bie, a ŋmeɛrɛ kpɛlle, kyɛ ka Yeezu yeli, “Yɛ ta kono, bonso, o ba kpi, o gbiree la.” 
LUK.8.53	A noba da laara la a Yeezu, bonso, ba da baŋ ka a bie kpie la. 
LUK.8.54	Kyɛ Yeezu da nyɔge la a bie nu kyɛ boɔle o, “Bie, vaa-iri!” 
LUK.8.55	A bie vooroŋ da leɛ waɛ la, ka o vaa-iri dayeni. Lɛ la ka Yeezu da yeli ka ba ko a bie bondirii ka o di. 
LUK.8.56	A bie dɔgrebɔ nɔɛ da maaɛ la yaga; kyɛ ka Yeezu da kpãã ba ka ba ta wa yele a yɛlɛ naŋ e ko neɛzaa.
LUK.9.1	Lɛ la ka Yeezu da boɔle a potuuribo pie ne bayi lantaa a ko ba kpeɛ̃õ ane faŋ ka ba digre ne sefaare zaa kyɛ saŋ na baalba. 
LUK.9.2	O da toŋ ba la ka ba yi gaa te moɔle a Naaŋmen naaloŋ yɛlɛ kyɛ saŋ na noba. 
LUK.9.3	O da yeli ko ba la, “Yɛ ta de bonzaa tu ne a sori; yɛ ta de daŋgbale, bee woɔ, bee bondirii, bee libie, kyɛ bee a de kparoo kaŋ poɔ. 
LUK.9.4	Yiri na zaa yɛ naŋ wa te kpɛ, yɛ kpeɛrɛ a be, a te ta lɛnɛɛ saŋ yɛ naŋ na yi a be. 
LUK.9.5	Benee zaa ba naŋ ba sage de yɛ, ka yɛnee wa yire a teŋɛ na poɔ, yɛ piŋ a yɛ gbɛɛ uuruŋ bare ka a e danseɛ kyaare ne ba.” 
LUK.9.6	Ba da yie la a yoɔrɔ a tenne poore, a moɔlɔ a yelnoore kyɛ saŋ na baalba a ziiri zaa.
LUK.9.7	A Galili teŋɛ naa Hɛrɔde da woŋ la a yɛlɛ zaa naŋ e, ka o teɛroŋ zaa da gyɛre, bonso, a noba mine da yeli ka ba eɛɛ la ka a Gyɔɔn leɛ-iri yi a kuuni poɔ. 
LUK.9.8	Ba mine da yeli ka Elaagya la wa, ka ba mine meŋ da yeli ka a dakoroŋ Ŋmen-yelmanna kaŋ la leɛ-iri yi a kuuni poɔ wa. 
LUK.9.9	Ka a Hɛrɔde da soore, “N da ŋmaa la Gyɔɔn zu; kyɛ nembuo la a ŋa ka N wono a yɛlɛ ama kyaara ne O?” Ka a Hɛrɔde da boɔrɔ ka o nyɛ O.
LUK.9.10	A potuuribo pie ne bayi naŋ da leɛ wa, ba da manne ko la Yeezu bonna zaa ba naŋ e. O da taa ba la ka ba ne O yoŋ gaa teŋkpoŋ kaŋ ba naŋ boɔlɔ Bɛsaada. 
LUK.9.11	A nembeɛoŋ naŋ da wa te baŋ ne a, ba da beɛre O la, ka O da tuori de ba, kyɛ yeli yɛlɛ ko ba a kyaare ne a Naaŋmen naaloŋ, kyɛ saŋ banaŋ naŋ da boɔrɔ sammo. 
LUK.9.12	Ŋmenaa naŋ da wa te kpeɛrɛ la ka a potuuribo pie ne bayi da wa yeli, “Bare a noba ka ba gaa a tenne poore ane a koŋkobo a te bɔ bonkaŋ di kyɛ bɔ gaabo zie, bonso, a kyɛ te naŋ be e la dalempoɔ.” 
LUK.9.13	Kyɛ ka a Yeezu da yeli ko ba, “Yɛ bɔ bonkaŋ ko ba ka ba di.” Ka ba yeli, “Boroboro anuu ane zoma ayi mine yoŋ la ka te taa, see ka te gaa te da bondirii ko a noba bama zaa.” 
LUK.9.14	A noba naŋ da bebe da ta ŋa turi anuu. A Yeezu da yeli ko la O potuuribo, “Yɛ e ka ba zeŋ noba lezaayi ne pie pie.” 
LUK.9.15	Ba da eɛɛ la ka a noba zeŋ a seŋ O naŋ yeli lɛ. 
LUK.9.16	Kyɛ O da de la a boroboro anuu ane a zoma ayi, a gbole kaa sazu, a puori maale a, kyɛ nyɔge ŋmaare ko a potuuribo, ka ba de poŋ a noba. 
LUK.9.17	Ka ba zaa da di tege. Ba naŋ da wuo a boŋkpaa, a da paale la pɛre pie ne ayi.
LUK.9.18	Daare kaŋ Yeezu naŋ da puoro O yoŋ tɛge, ka a potuuribo yoŋ da be O zie a peɛle O, O da soore ba la, “A noba yeli ka nembuo la ma?” 
LUK.9.19	Ka ba da yeli sɔge, “Ba mine yeli ka Gyɔɔn Bati, ka ba mine yeli ka Elaagya, kyɛ ka ba mine meŋ naŋ yeli ka a dakoroŋ Ŋmen-yelmanna kaŋ la leɛ-iri yi a kuuni poɔ.” 
LUK.9.20	Ka O soore ba, “Kyɛ yɛ meŋ yeli ka nembuo la ma?” Ka Piita yeli sɔge, “Fõõ la a Naaŋmen Mɛzaaya.”
LUK.9.21	A Yeezu da kpãã ba la yaga zaa ka ba ta wa yele a yeli ŋa korɔ neɛzaa, 
LUK.9.22	a yele, “A Nensaala Bie na nyɛ la dɔgɛɛ yaga, ka a nembɛrɛ, a Naaŋmen bagmaalkare ane a Naaŋmen bege wulwulibo zagre O bare. Ba na ko O la, kyɛ ka a beri ata daare ka ba e ka O leɛ-iri yi a kuuni poɔ.”
LUK.9.23	Lɛ la ka O da yeli ko ba zaa, “Banaŋ zaa naŋ boɔrɔ ka ba waa N potuuribo, a ferɛɛ la ka ba ta taa bamenne yɛlɛ, kyɛ de ba dagarre tuo bebiri zaa a tuuro ne ma. 
LUK.9.24	Bonso, banaŋ naŋ boɔrɔ ka ba faa bamenne nyɔvoɛ na kɔŋaa la, kyɛ banaŋ naŋ na kɔŋ ba nyɔvoɛ a N zuiŋ na faa la ba nyɔvoɛ. 
LUK.9.25	Boŋ tɔnɔ ka ba na nyɛ, ka ba naŋ bɔ nyɛ a teŋɛzu ne o boma zaa, kyɛ ka bamenne wɛ? 
LUK.9.26	Banaŋ naŋ zoro ma ane a N yelbie vi, a Nensaala Bie meŋ na zo la ba vi, ka O naŋ wa wa a O puubu ane a Saa puubu poɔ, a de ne a maleke sonne. 
LUK.9.27	Kyɛ serɛzaa ka N yele korɔ yɛ, yɛ mine naŋ are a kyɛ koŋ kpi sɛre, kyɛ nyɛ a Naaŋmen naaloŋ.”
LUK.9.28	A yɛlɛ ama yeluu bebie anii puoriŋ, Yeezu da taa la Piita, Gyɔɔn ane Gyimisi a do ne taŋzu ka O te puori. 
LUK.9.29	O naŋ da puoro la ka O niŋe da kyilli o zaa, kyɛ ka O bonsuuri pɛle a zaa parepare lɛ. 
LUK.9.30	A tɔntɔbaalɛ ka ba da nyɛ dɔbɔ mine bayi, Moozul ane Elaagya, ka ba wa yele yɛlɛ korɔ Yeezu. 
LUK.9.31	Ba da daasaaɛ la ne veɛloŋ, kyɛ da yele yɛlɛ kyaara ne a Yeezu kũũ O naŋ na kpi a Gyɛruzɛlɛm poɔ. 
LUK.9.32	Goɔŋ da zeɛ la Piita ne o taaba na, kyɛ ba naŋ da wa te iri a goɔŋ poɔ, ba da nyɛ la a Yeezu veɛloŋ ane a dɔbɔ bayi ka ba are O zie. 
LUK.9.33	A dɔbɔ naŋ deɛ da wa bare a Yeezu kyɛ gɛrɛ la ka Piita yeli ko a Yeezu, “Daana, a na soma la ka te be a kyɛ; vɛŋ ka te ti segre ata, ka fo so kaŋ, ka Moozul so kaŋ, ka Elaagya meŋ so kaŋ.” Kyɛ a Piita da ba baŋ bonna o naŋ yele. 
LUK.9.34	A Piita naŋ da naŋ yele a yɛlɛ ama la ka zunzugri wa yɛre pɔge a Yeezu, Moozul ane Elaagya, ka dabeɛ̃ da kpɛ a potuuribo, ba naŋ da nyɛ ka a Yeezu, Moozul ane Elaagya naŋ da kpeɛrɛ a zunzugri poɔ. 
LUK.9.35	Lɛ la ka kɔkɔre kaŋ yi a zunzugri poɔ a yeli, “A N Bidɔɔ la a ŋa, a N Neŋkaa-iraa, yɛ kyɛllɛ O yɛlɛ!” 
LUK.9.36	A kɔkɔre naŋ da wa yeli a yɛlɛ baare, ba da nyɛ la Yeezu yoŋ ka O are. Ka a potuuribo da ba yeli yelzaa, kyɛ a saŋ na poɔ ba da ba yeli a yɛlɛ ama kanzaa ba naŋ da nyɛ ko neɛzaa.
LUK.9.37	A nyaazie daare, ba naŋ da leɛ yi a taŋzu sigi wa, neŋyaga da tuori O la. 
LUK.9.38	Lɛ la ka dɔɔ kaŋ ŋmɛ kpɛlle a noba poɔ a yele, “Wulwullo, N sɔrɔ fo la ka fo kaa n bidɔɔ ŋa zie; n bie zaa la lɛ. 
LUK.9.39	Ka a sefaa wa zeɛ o lɔɔ, tɔntɔbaalɛ o maŋ deɛ gbara la. O maŋ iri la gyemɛ a te foorɔ nentaare. A sefaa maŋ dɔgre o la a ba boɔrɔ o baroo. 
LUK.9.40	N sɔre la a fo potuuribo ka ba digi a sefaa ka o yi, kyɛ ka ba da ba toɔ̃.” 
LUK.9.41	Ka a Yeezu yeli sɔge, “Yɛnee noba naŋ ba taa yeldeebo ane noba naŋ tuli a ba derɛ Naaŋmen yɛlɛ. N na be la yɛ zie, a taa kannyiri ne yɛ te ta boŋ saŋ? Taa a fo bie wa ne kyɛ.” 
LUK.9.42	A bie naŋ da naŋ waana la ka a sefaa zeɛ o lɔɔ teŋɛ ka o gbara. Ka Yeezu tanne a sefaa, a saŋ a bie kyɛ de o leɛ ko o saa. 
LUK.9.43	A noba zaa nɔɛ da maaɛ la ane Naaŋmen kpeɛ̃õ naŋ seŋ lɛ.
LUK.9.43	A noba zaa nɔɛ naŋ da maa ne a yɛlɛ zaa a Yeezu naŋ da erɛ, O da yeli ko la O potuuribo: 
LUK.9.44	“Yɛ vɛŋ ka a yelbie ama kpɛ yɛ tobo poɔ velaa: Ba na de la a Nensaala Bie eŋ nensaalba nuuriŋ.” 
LUK.9.45	Kyɛ a potuuribo da ba baŋ a yeluu ŋa tɛgɛ. A yeluu ŋa pare da e la yelsɔglaa ba zie, ka ba da kontoɔ̃ baŋ a tɛgɛ. Kyɛ ba da zoro la dabeɛ̃ ka ba soore O a tɛgɛ.
LUK.9.46	A potuuribo da ŋmeɛrɛ la nɔkpeɛne ane ba buo soba naŋ la ba zaa poɔ neŋkpoŋ. 
LUK.9.47	Kyɛ a Yeezu naŋ da baŋ a ba poteɛrɛ zuiŋ, O da eɛɛ la ka bibile kaŋ wa are O lamboriŋ, 
LUK.9.48	kyɛ ka O yeli ko ba, “Neɛzaa naŋ tuori de a bie ŋa N yuori zuiŋ, tuori de ma la, kyɛ neɛzaa naŋ tuori de ma, tuori de la soba na naŋ toŋ ma. Bonso, a yɛ zaa poɔ bibile la a kpoŋ soba.”
LUK.9.49	Gyɔɔn da yeli sɔgɛɛ la, “Daana, te nyɛ la neɛ kaŋ ka o digre sefaare a fo yuori eŋɛ, ka te da moɔrɔ ka te pigi o sori, bonso, o ba waa te kaŋ.” 
LUK.9.50	Ka a Yeezu yeli ko o, “Yɛ ta pigi o sori, bonso, neɛzaa naŋ ba zɔɔrɔ ne yɛ are ko yɛ la.”
LUK.9.51	A bebie naŋ da wa te doŋnɔ ka ba de a Yeezu do saa, O da leɛ la O niŋe kyaare ne Gyɛruzɛlɛm gaabo. 
LUK.9.52	O da toŋ la noba ka ba de O weɛ. Ba naŋ da gɛrɛ la ka ba te kpɛ a Samareya tembile kaŋ poɔ ka ba nare a zie ka O waana. 
LUK.9.53	Kyɛ a Samareya noba da ba sage de O, bonso, O niŋe da kyaare la Gyɛruzɛlɛm. 
LUK.9.54	A O potuuribo Gyimisi ane Gyɔɔn naŋ da nyɛ lɛ, ba da yelee la, “Daana, fo na boɔrɔ la ka te e ka vũũ yi sazu sigi wa di ba be?” 
LUK.9.55	Ka a Yeezu leɛ nyare ba zu. 
LUK.9.56	Lɛ la ka ba da gaa teŋyuo.
LUK.9.57	Ba naŋ da kyɛnɛ a sobiriŋ gɛrɛ, neɛ kaŋ da yeli ko la a Yeezu, “N na tuuro fo la gɛrɛ benee zaa fo naŋ gɛrɛ.” 
LUK.9.58	Ka a Yeezu yeli ko o, “Wɛbaare taa la bogri kpeɛrɛ, ka sazu nuuli meŋ taa kyogri gana, kyɛ a Nensaala Bie ba taa zie na kɔgle O zu.” 
LUK.9.59	Ka a Yeezu la yeli ko kaŋ meŋ, “Tuuro ma.” Ka a dɔɔ yeli, “Daana, vɛŋ ka n daŋ gaa te ũũ n saa kyɛ pãã wa tuuro fo.” 
LUK.9.60	Ka a Yeezu yeli ko o, “Vɛŋ ka a kuuni uuno ba kuuni kyɛ ka fõõ eŋ gaa te moɔlɔ a Naaŋmen naaloŋ yɛlɛ.” 
LUK.9.61	Ka kaŋ meŋ yeli, “N na tu fo la Daana, kyɛ vɛŋ ka n daŋ gaa te eŋ n yiri noba duoro.” 
LUK.9.62	Ka a Yeezu yeli ko o, “Neɛzaa naŋ nyɔge kuuri koɔrɔ ne kyɛ leɛrɛ kaara puori, ba seŋ ne a Naaŋmen naaloŋ.”
LUK.10.1	A ŋaa puoriŋ, a Daana da iri la noba lezaata ne pie mine meŋ, a da toŋ ba bayi bayi ka ba daŋ gaa a tenne ane a ziiri na zaa o meŋɛ naŋ boɔrɔ gaabo. 
LUK.10.2	O da yeli ko ba la, “A weɛ boma maalɛɛ la yaga, kyɛ ka a tontonema ba seŋ bon, azuiŋ, yɛ sɔre a weɛ boma Daana ka o toŋ tontonema ka ba gaa te de a weɛ boma. 
LUK.10.3	Yɛ gɛrɛ. Yɛ nyɛ, N tonɔ yɛ la aŋa pebilii ka yɛ yi te kpɛ gboŋgboe poɔ. 
LUK.10.4	Yɛ ta de ganlɔge, bee woɔ, bee nɔɔteɛ, a kyɛ ta puori neɛzaa a sobiriŋ. 
LUK.10.5	Yiri na zaa poɔ yɛ naŋ wa kpɛ, yɛ daŋ yeli, ‘Ka maaroŋ be a yiri ŋa poɔ!’ 
LUK.10.6	Ka neɛzaa wa bebe a seŋ ne a maaroŋ nyaabo, a yɛ maaroŋ na be la o soba zie, kyɛ ka lɛ naane a yɛ maaroŋ na leɛ wa la yɛ zie. 
LUK.10.7	Yɛ maŋ kpeɛrɛ a yiri na poɔ a dire kyɛ nyuuro bonna a yideme naŋ korɔ yɛ, bonso, tontonɔ zaa seŋ ne la o san-yɔɔ. Yɛ ta lɔŋnɔ yie. 
LUK.10.8	Ka yɛnee maŋ wa kpɛ teŋɛ zaa ka a noba wa tuori de yɛ, yɛ kpeɛrɛ a be a dire bonna zaa ba naŋ ko yɛ. 
LUK.10.9	Yɛ saŋna a baalba naŋ be a be, kyɛ yeli ko ba, ‘A Naaŋmen naaloŋ wa peɛle yɛ la.’ 
LUK.10.10	Kyɛ ka yɛnee wa te kpɛ teŋɛ kanzaa, ka o noba ba de yɛ saanoŋ, yɛ yi gaa a sobie zu te yeli: 
LUK.10.11	‘A yɛ teŋɛ uuruŋ naŋ mɔge a te gbɛɛ, te piŋ a la ane posãã bare ka a do yɛ. Kyɛ yɛ baŋ ka: a Naaŋmen naaloŋ taɛ la.’ 
LUK.10.12	Maa yeli ko yɛ, a bebiri na daare, a Sodom teŋɛ deme na nyɛ la nembaalonzoe gaŋ a teŋɛ na deme.”
LUK.10.13	“Fo yuori la we, Korazen! Fo yuori la we, Bɛsaada! Ka a yelkpeɛne ama naŋ e yɛ poɔ da e Taaya ane Sedɔŋ poore, aŋa a tenne ama noba da leɛ la ba eebo saŋ zaa, a su kparre ba naŋ sɛ ne boɔre, a kyɛ zɛ tɛmpɛloŋ a zeŋ ne.
LUK.10.14	Kyɛ a sɛrɛɛdiibu daare Naaŋmen na zo la a Taaya ane Sedɔŋ nembaaloŋ gaŋ yɛ. 
LUK.10.15	Kyɛ fõõ Kapanum,
LUK.10.15	fo teɛre ka ba na zɛge fo la do ne saa be?
LUK.10.15	Ai, ba na sigri fo la te eŋ dazugovũũ poɔ.”
LUK.10.16	“Soba na zaa naŋ kyɛlle yɛ yɛlɛ, kyɛllɛ la N yɛlɛ, kyɛ soba na zaa naŋ zagre yɛ, zagre la N yɛlɛ, kyɛ ka soba na zaa naŋ zagre ma zagre la neɛ na naŋ toŋ ma.”
LUK.10.17	A potuuribo lezaata ne pie da leɛ waɛ la ne kyelloo a wa yele, “Daana, a fo yuoriŋ, haali a sefaare sage la te noɔre!” 
LUK.10.18	Ka O yeli ko ba, “N nyɛ la Setaana ka o yi sazu a le teŋɛ a ŋa saa naŋ nyegre. 
LUK.10.19	Yɛ nyɛ, N ko yɛ la kpeɛ̃õ ka yɛ na neɛrɛ weere ane nanne, kyɛ taa faŋ a dɔndɔmɔ kpeɛ̃õ zaa zu, ka yelfaa zaa koŋ pɔge yɛ. 
LUK.10.20	Anealɛzaa, yɛ ta kyellɛ ne yɛ naŋ nyɛ faŋ sefaare zu, kyɛ yɛ kyellɛ ne yɛ yoe naŋ sɛge a tenvelaa
LUK.10.21	A gogo na poɔŋ, Yeezu da taa la popeɛloŋ a Vooroŋ Soŋ poɔ a pãã yeli, “N Saa, a sazu ne teŋɛ Daana, N puoro fo la bareka ne fo naŋ sɔgle a yɛlɛ ama a yɛndeme ane baŋnema zie, kyɛ iri a wuli bilɛɛre. Õõ, N Saa, a fo poboɔbo sereŋ la a lɛ. 
LUK.10.22	A N Saa de la a boma zaa ko ma. Neɛzaa ba baŋ neɛ na a Bidɔɔ naŋ waa, ka a Saa yoŋ naane. Neɛzaa meŋ ba baŋ neɛ na a Saa naŋ waa, ka a Bidɔɔ yoŋ naane ane banaŋ a Bidɔɔ naŋ boɔrɔ ka O de a Saa wuli ba.”
LUK.10.23	A Yeezu pãã da leɛ kyaare la a O potuuribo yoŋ kyɛ yeli ko ba, “Banaŋ naŋ nyɛrɛ a yɛlɛ ama yɛ naŋ nyɛrɛ nyɛ la maaloo! 
LUK.10.24	Bonso, maa yele korɔ yɛ, Ŋmen-yelmanneba ane namine yaga da boɔrɔ la ka ba nyɛ a yɛlɛ ama yɛ naŋ nyɛrɛ kyɛ da ba nyɛ a, a da boɔrɔ ka ba woŋ a yɛlɛ ama yɛ naŋ wono, kyɛ da ba woŋ a.”
LUK.10.25	Lɛ la ka a bege baŋna kaŋ da vaa-iri are ka o gyenne a Yeezu. O da soore la a Yeezu, “Wulwullo, boŋ ka a fere ka N e a nyɛ nyɔvore naŋ ba taa baaroo?” 
LUK.10.26	Ka Yeezu soore o, “Boŋ la ka ba sɛge eŋ a Naaŋmen begɛ poɔ? Fo maŋ sɔre ka boŋ?” 
LUK.10.27	Ka a dɔɔ yeli sɔge, “Nɔŋ a Daana fo Naaŋmen ne fo sukyiri zaa, ane fo seɛ zaa, ane fo faŋ zaa, ane fo yɛŋ zaa, kyɛ nɔŋ fo tɔ a seŋ lɛ fo naŋ nɔŋ fo meŋɛ.” 
LUK.10.28	Ka a Yeezu yeli ko o, “A yelmeŋɛ la a lɛ fo naŋ yeli. Erɛ a lɛ kyɛ fo na nyɛ la a nyɔvore naŋ ba taa baaroo.”
LUK.10.29	Kyɛ a dɔɔ naŋ da boɔrɔ ka o wuli o mennoŋ la ka o da soore a Yeezu, “N tɔ la nembuo?” 
LUK.10.30	Ka Yeezu da yeli sɔge o, “Dɔɔ kaŋ la da yi Gyɛruzɛlɛm a sigre a Gyɛreko teŋɛ. Nannyig-kpeɛne mine da yi ŋmaa la a dɔɔ ŋa a faa o boma zaa, a yagre o bonsuuri bare a kyɛ ŋmɛ o gbɛre kyɛ te gɛrɛ. 
LUK.10.31	Ka Naaŋmen bagmaala kaŋ meŋ la lɛ a da tu a sori na waana, kyɛ o naŋ da wa nyɛ a dɔɔ naŋ gaŋ, o da bale o la bare kyɛ te gɛrɛ. 
LUK.10.32	A lɛ ne o zu la ka Levi boorɔ neɛ kaŋ meŋ te wa ta a zie na a dɔɔ naŋ gaŋ, ka o da bale a dɔɔ baala ŋa bare kyɛ te gɛrɛ. 
LUK.10.33	Kyɛ Samareya dɔɔ kaŋ meŋ da tu la a sori na waana, a wa nyɛ a dɔɔ ka o gaŋ, ka o nembaaloŋ zaa kpɛ o. 
LUK.10.34	O da gaa la a dɔɔ ŋa zie a te pore kãã ane tedãã waare a o felɛ,
LUK.10.35	A nyaazie daare, a Samareya dɔɔ da iri la warbie ayi ko a neɛ naŋ da kaara a zie a saama naŋ maŋ gaŋ kyɛ yeli, ‘De kaara ne a dɔɔ baala ŋa zu, ka maa wa leɛ wa, N na wa yɔɔ fo la sane na zaa fo naŋ na ŋmɛ o eŋɛ.’ 
LUK.10.36	A Yeezu pãã da soore la a nɔbaŋna: A noba bama bata poɔ, buo soba la waa a dɔɔ ŋa naŋ le a nannyig-kpeɛne nuuriŋ tɔ?” 
LUK.10.37	Ka a nɔbaŋna yeli, “A soba na naŋ zo o nembaaloŋ.” Ka a Yeezu yeli o, “Meŋ gaa te erɛ a lɛ.”
LUK.10.38	A Yeezu ane O potuuribo naŋ da be a sobiriŋ gɛrɛ la ka ba da wa te kpɛ teŋɛ kaŋ poɔ, be ka pɔge kaŋ yuori naŋ di Maata da yi tuori de O gaa ne o yiri. 
LUK.10.39	A Maata da taa la yɔɔ ka o yuori di Mareya. A Mareya da wa zeŋ la a Yeezu zie a kyɛlle a yɛlɛ O naŋ yele. 
LUK.10.40	Kyɛ Maata naŋ da nyɛ ka o toma waa yaga o zie, lɛ la ka o da yeli ko a Yeezu, “Daana, fo ba nyɛ ka Mareya bare la a toma zaa ko N yoŋ be? Yeli ko o ka o wa soŋ ma” 
LUK.10.41	Kyɛ ka a Daana yeli sɔge o, “Maata, Maata, fo dɔɔnɔ la fo meŋɛ, a vɛŋ ka yɛlɛ yaga pigre fo; 
LUK.10.42	yeli yenaa yoŋ la ferɛ. A bonvelaa la ka Mareya kaa-iri, ka ba koŋ baŋ faa o yi o zie.”
LUK.11.1	A Yeezu da be la zie kaŋ a puoro, kyɛ O naŋ da wa puori baare la ka O potuuribo kaŋ da wa yeli ko O, “Daana, wuli te lɛ te naŋ na maŋ puori aŋa Gyɔɔn naŋ da wuli o potuuribo lɛ.” 
LUK.11.2	Ka a Yeezu da yeli ko ba, “Ka yɛnee maŋ wa puoro, yɛ maŋ yeli:
LUK.11.2	Te Saa, ka a fo yuori waa soŋ.
LUK.11.2	Ka fo naaloŋ wa.
LUK.11.3	Ko te bondirii bebiri zaa.
LUK.11.4	Kyɛ di a te yelbebe suuri ko te,
LUK.11.4	bonso, te maŋ di la suuri ko neɛzaa naŋ di te sane.
LUK.11.4	Ta sage ka te kpɛ enyaabo poɔ.”
LUK.11.5	Ka a Yeezu da yeli ko ba, “Yɛ de ka yɛ kaŋ la taa o ba, a gaa o zie tensogpozentaa a te yeli ko o, ‘N ba, pɛŋ ma boroboro ata, 
LUK.11.6	bonso, N ba kaŋ yi la sori wa, kyɛ ka N ba taa bonzaa na ko o ka o di.’ 
LUK.11.7	Ka o leɛ yeli sɔge a die poɔ, ‘Ta dɔɔnɔ ma, a dendɔre larɛɛ la baare, kyɛ ka maa ne N bibiiri gaŋ. N kontoɔ̃ iri de bonzaa ko fo.’ 
LUK.11.8	Maa yele korɔ yɛ, ka o naŋ koŋ iri a de bonzaa ko o, o naŋ waa o ba zuiŋ, kyɛ a dɔɔ naŋ dɔɔnɔ o zuiŋ, o na iri la a ko o bonzaa o naŋ boɔrɔ.”
LUK.11.9	“Lɛnso ka N yele korɔ yɛ, Yɛ sɔre, ba na ko yɛ la, yɛ bɔ, yɛ na nyɛ la, yɛ kpaare a pane, ba na yuo ko yɛ la ka yɛ kpɛ. 
LUK.11.10	Bonso, neɛzaa naŋ maŋ sɔre, ba maŋ ko o la, neɛzaa meŋ naŋ maŋ bɔ maŋ nyɛ la, ka a pane maŋ yuo ko neɛzaa meŋ naŋ kpaare. 
LUK.11.11	Nembuo la be yɛ poɔ ka o bie na sɔre zoma, ka o de waabo ko o? 
LUK.11.12	Bee ka o bie sɔre gyɛle ka o de naŋa ko o? 
LUK.11.13	Ka yɛnee gba naŋ waa nenfaare baŋ ka yɛ de bonveɛle ko yɛ bibiiri, bonso, ka a yɛ Saa naŋ be a tenvelaa
LUK.11.14	A Yeezu da digre la sefaa naŋ waa muu yire dɔɔ kaŋ eŋɛ, kyɛ a sefaa naŋ da wa yi baare, a dɔɔ muu da yelee yɛlɛ ka a noba nɔɛ da maa. 
LUK.11.15	Ka a noba mine da yeli, “A Bɛlezɛbu naŋ e a sefaare naa la ko O a kpeɛ̃õ ka O digre ne a sefaare.” 
LUK.11.16	Kyɛ a noba mine naŋ da boɔrɔ ka ba gyenne a Yeezu la so ka ba da yeli ka O e yelkpeɛŋaa naŋ yi tenvelaa ka ba nyɛ. 
LUK.11.17	Kyɛ a Yeezu da baŋ la ba poteɛrɛ, a da yeli ko ba, “Paaloŋ zaa deme naŋ leɛ zɔɔrɔ ne taa na leɛ la dalempoɔ, ka a yie le dɔgle taa. 
LUK.11.18	Azuiŋ ka Setaana naaloŋ wa kyataa a zɔɔrɔ ne taa, wola ka o naaloŋ na e are, yɛ naŋ pãã yeli ka Bɛlezɛbu kpeɛ̃õ la ka N de digre ne a sefaare? 
LUK.11.19	Ka anaŋ wa waa ka Bɛlezɛbu kpeɛ̃õ la ka N digre ne a sefaare, ka lɛ aŋ meŋ kpeɛ̃õ la ka a yɛ sefa-digribe meŋ digre ne a sefaare? A ŋaa zuiŋ ba na waa la yɛ sɛrediribe. 
LUK.11.20	Kyɛ ka Naaŋmen kpeɛ̃õ wa la ka N digre ne a sefaare, a lɛ wuli ka Naaŋmen naaloŋ ta yɛ la. 
LUK.11.21	Ka gandaa wa gyere o logi kyɛ nyɔge o tammo a guuro ne o yiri, a o boma na are la zomm lɛ. 
LUK.11.22	Kyɛ ka neɛ kpeɛ̃õ naŋ gaŋ o wa zɔɔtoɔ̃ o, o na faa la a o zɔɔzɔɔ-boma na o naŋ da dɛle, kyɛ de o boma poŋ noba. 
LUK.11.23	Soba na zaa naŋ ba be N zie, zɔɔrɔ ne ma la, ka soba na meŋ naŋ ba boɔrɔ laŋna N deme poɔ, ŋmeɛrɛ yaara bara.”
LUK.11.24	“Ka sefaa wa yi neɛ eŋɛ, o maŋ yɔ yoɔrɔ la dondoli zu, a boɔrɔ pɛnnoo zie, kyɛ ka o naŋ ba wa nyɛ a pɛnnoo zie, o maŋ yeli la, ‘N na leɛ gaa la a yiri na poɔ N naŋ da yi na.’ 
LUK.11.25	Ka o naŋ wa leɛ wa, o maŋ nyɛ la a yiri ka o peere yi, a veɛlɛ o zaa. 
LUK.11.26	O pãã maŋ leɛ gaa la, a te taa o taaba mine ayopoĩ naŋ waa faare gaŋ o meŋɛ wa ne, ka a zaa wa kpeɛrɛ be. A neɛ ŋa soba yɛlɛ pãã maŋ maaleŋ eɛɛ faa yaga gaŋ o dɛndɛŋ na.”
LUK.11.27	A Yeezu naŋ da naŋ yele a yɛlɛ ama la ka pɔge kaŋ naŋ be a noba poɔ da ŋmɛ kulinni eŋ O kyɛ yele, “A poɔ na naŋ dɔge fo ane berɛ na fo naŋ ɛnne nyɛ la maaloo.” 
LUK.11.28	Ka a Yeezu leɛ yeli, “Banaŋ naŋ woŋ a Naaŋmen yelbiri a tuuro a yelbiri la nyɛ maaloo.”
LUK.11.29	A noba naŋ da wa te erɛ yaga, Yeezu da piili yele korɔ ba la, “A zenɛ noba kpɛ la faa yaga. Ba maŋ boɔrɔ la ka ba nyɛ yelmannaa, kyɛ ba koŋ nyɛ yelmannaa zaa, ka a Gyona yelmannaa na yoŋ naane. 
LUK.11.30	Aŋa lɛ a Gyona naŋ da waa yelmannaa ko a Ninevɛ noba, lɛ meŋ la ka a Nensaala Bie meŋ na waa yelmannaa ko a zenɛ noba. 
LUK.11.31	A Kɔmpare paaloŋ pɔgenaa ne a zenɛ noba na laŋ iri la a kuuni poɔ a sɛrɛɛdiibu daare, ka o ko ba saanaa. Bonso, o da yi la tateŋɛ wa ka o woŋ a Solomɔn yɛŋ yɛlɛ, kyɛ yɛ nyɛ, neɛ kaŋ naŋ gaŋ Solomɔn be la a kyɛ! 
LUK.11.32	A Ninevɛ noba ne a zenɛ noba na laŋ iri la a kuuni poɔ a sɛrɛɛdiibu daare, ka Ninevɛ noba ko a zenɛ noba saanaa. Bonso, a Ninevɛ deme da leɛ la ba eebo a saŋ na a Gyona naŋ kanne ba. Kyɛ nyɛ, neɛ kaŋ naŋ gaŋ a Gyona be la a kyɛ!
LUK.11.33	Neɛzaa ba maŋ kyɔŋ fentelɛ a de gbaale kyigi pɔge. O maŋ de pare la fentel-daa zu ka noba naŋ kpeɛrɛ a die na nyɛrɛ zie. 
LUK.11.34	A fo nimiri la a fo eŋɛ fentelɛ. Ka a fo nimiri wa taa laafeɛ, fo eŋɛ zaa na paale ne la veɛloŋ. Kyɛ ka a fo nimiriŋ wa sãã, a fo eŋɛ zaa na paale ne la ligruŋ. 
LUK.11.35	Azuiŋ, maaleŋ kaa velaa ka a veɛloŋ naŋ be fo eŋɛ ta wa e ligruŋ. 
LUK.11.36	Ka a fo eŋɛ zaa gbuli wa taa veɛloŋ, ka o zie kanzaa ba kye lige poɔ, o zaa na nyɛrɛ la aŋa fentelɛ naŋ kyaane fo ane o veɛloŋ.”
LUK.11.37	Yeezu naŋ da naŋ yele a yɛlɛ, a Farazii neɛ kaŋ da wa boɔle O la ka O wa o yiri ka ba di. Lɛ la ka a Yeezu wa kpɛ te zeŋ a diibu zie. 
LUK.11.38	A Farazii ŋa noɔre da maaɛ la ne o naŋ nyɛ ka a Yeezu ba pɛge O nuuri kyɛ dire a diibu. 
LUK.11.39	Lɛ la ka a Yeezu da yeli ko o, “A yɛnee Faraziimine maŋ pɛge la a ŋmane ane a laa puori, kyɛ ka a yɛ poore kpɛ paale ne bombɔ-gaŋne ane potuoloŋ. 
LUK.11.40	Yɛnee dambolo ŋa! A neɛ na soba naŋ maale a puori, ona naane maale a poɔ meŋ be? 
LUK.11.41	Azuiŋ yɛ de boma naŋ be a yɛ ŋmane ane a laa poore ko nembaalba, kyɛ nyɛ, bonzaa na eɛɛ velaa ko yɛ.”
LUK.11.42	“Kyɛ yɛ yuori la we, Faraziimine! Yɛ maŋ iri la badoge ane nyɛremaanyuu ane zɛva-boorɔ zaa a tere a Naaŋmen kyɔɔtaa kyɛ ba kyɛllɛ mennoŋ ane Naaŋmen nɔmmo yɛlɛ. A ama la ka a seŋ ka yɛ da erɛ a kyɛ ta bare a anaŋ meŋ eebo. 
LUK.11.43	Yɛ yuori la we, Faraziimine! Yɛ maŋ nɔŋ ka yɛ zeŋ a nembɛrɛ zenziiri a puoruuderiŋ, kyɛ nɔnɔ ka noba puoro yɛ ne emmo a dare pooreŋ. 
LUK.11.44	Yɛ yuori la we! Yɛ waa ŋa yaare
LUK.11.45	Ka a bege baŋna kaŋ da leɛ yeli sɔge a Yeezu, “Wulwullo, fo naŋ yeli a ŋaa, tenee meŋ la ka fo to.” 
LUK.11.46	Ka a Yeezu yeli, “Yɛ meŋ yuori la we, yɛnee bege baŋnema! Yɛ maŋ tuo la noba tuotegrɛ naŋ gaŋ ba faŋ, kyɛ yɛmenne koŋ de nubiri seene ne a tuobu. 
LUK.11.47	Yɛ yuori la we! Bonso, yɛnee la mɛ a Ŋmen-yelmanneba na a yɛ sããkommine naŋ ko yaare. 
LUK.11.48	A ŋaa yɛ naŋ e wuli ka yɛ di la danseɛ kyɛ sage a lɛ a yɛ sããkommine naŋ e; bonso, banaŋ da ko a Ŋmen-yelmanneba kyɛ ka yɛ meŋ mɛ a ba yaare. 
LUK.11.49	A lɛnso ka Naaŋmen yeli O yɛŋ poɔ, ‘N na toŋ la Ŋmen-yelmanneba ane apostoliimine ba zie, ka ba na ko ba mine kyɛ dɔgre ba mine.’ 
LUK.11.50	Azuiŋ a Ŋmen-yelmanneba zẽẽ ba naŋ kyiri, a yi a teŋɛ piiluu saŋ, na do la a zenɛ noba, 
LUK.11.51	a piili ne Abɛl te tɔ Zakareya ba naŋ da ko a Naaŋmen bagmaalkuuri ane a zisoŋ sogɔŋ. Serɛzaa ka N yele korɔ yɛ, a ba dɔgroŋ na dɔgle la a zenɛ noba zu. 
LUK.11.52	Yɛ yuori la we, yɛnee bege baŋnema! Bonso, yɛ nyɔge la a bammo die saafebiri de; yɛmenne ba kpeɛrɛ kyɛ la pigi banaŋ meŋ naŋ boɔrɔ kpeɛbo sori.”
LUK.11.53	A Yeezu naŋ da wa yi yeŋ, a Naaŋmen bege wulwulibo ane a Faraziimine da piili zɔɔrɔ la yɛlɛ yaga, a soore O yɛlɛ yaga, 
LUK.11.54	a boɔrɔ ka ba bɛre nyɔge O a O yɛlɛ yeluu poɔ.
LUK.12.1	A noba naŋ da wa lantaa a te ta ŋa turi ne dɔglɔ, a neɛrɛ taa gbɛɛ la ka Yeezu da piili yele korɔ a O potuuribo, “Yɛ gu yɛmenne velaa a yi a Faraziimine gagarre yɛlɛ poɔ. A ba bampuori-kombampoɔ yɛlɛ la ka N yele. 
LUK.12.2	Bonzaa ba kyebe naŋ pɔge a koŋ yuo, kyɛ ka yelsɔglaa zaa meŋ ba kyebe ka noba koŋ baŋ. 
LUK.12.3	Azuiŋ yelzaa fo naŋ yeli ligruŋ poɔ na yi la kyaane poɔ ka ba woŋ, ka yelzaa fo naŋ waale yeli die poɔ, noba na moɔle a la piiri zu.
LUK.12.4	N bamine, maa yele korɔ yɛ, yɛ ta zoro banaŋ naŋ maŋ ko a eŋɛ kyɛ ba la taa faŋ na e bonzaa a puoriŋ. 
LUK.12.5	Ka N wuli yɛ neɛ na a naŋ seŋ ka yɛ zoro: Yɛ zoro a neɛ naŋ maŋ wa ko baare kyɛ la taa a faŋ a na eŋ o soba dazugovũũ poɔ. Yelmeŋɛ zaa, yɛ zoro a neɛ ŋa! 
LUK.12.6	Warbie ayi naane ka ba maŋ koɔre daviime anuu be? Kyɛ Naaŋmen ba inne a kanzaa yɛlɛ. 
LUK.12.7	A yɛ zukɔɔloŋ zaa gba noɔre ka ba sɔre. Yɛ ta zoro dabeɛ̃, bonso, yɛ gaŋ la a daviime.
LUK.12.8	Maa yeli ko yɛ! Neɛzaa naŋ sage de N yɛlɛ noba niŋesogɔ, a Nensaala Bie meŋ na sage de o la a Naaŋmen malekere niŋesogɔ. 
LUK.12.9	Kyɛ soba na zaa naŋ zagre ma bare noba niŋesogɔ, N meŋ na zagre o la bare Naaŋmen malekere niŋesogɔ. 
LUK.12.10	Neɛ na zaa naŋ yeli yelfaa zaa kyaare ne a Nensaala Bie, ba na di la suuri ko o. Kyɛ neɛ na zaa naŋ yeli yelfaa zaa kyaare ne a Vooroŋ Soŋ ba koŋ di suuri ko o. 
LUK.12.11	Ka ba naŋ wa taa yɛ kpɛ ne a puoruuderi ka ba di yɛ sɛrɛɛ, bee a gaa ne yɛ a namine ane a teŋɛ nembɛrɛ zie, yɛ ta miine ne lɛ yɛ naŋ na yeli faa yɛmenne, bee bon yɛ naŋ na yeli sɔge ba. 
LUK.12.12	Bonso, a Vooroŋ Soŋ na wuli yɛ la bonna yɛ naŋ na yeli a saŋ na poɔ.”
LUK.12.13	Neɛ kaŋ naŋ da be a noba poɔ da yeli ko la a Yeezu, “Wulwullo, vɛŋ ka N yɔɔ e ka te poŋ a te gbandi-boma.” 
LUK.12.14	Ka a Yeezu yeli ko o, “N ba, aŋ la biŋ ma ka N e a yɛ sɛredire bee a yɛ bompono?” 
LUK.12.15	Ka O yeli ko ba, “Yɛ gu yɛmenne velaa a yi bombɔ yaga eŋɛ, bonso, nensaala nyɔvore ba kye o bontaa yaga poɔ.” 
LUK.12.16	Lɛ la ka a Yeezu pãã da lɔɔ sekpɔgre ko ba, “Bondaana kaŋ weɛ boma da maale la yaga. 
LUK.12.17	Ka o pãã teɛre o poɔŋ, ‘Boŋ ka N na e, N naŋ ba taa zie a na biŋ a weɛ boma?’ 
LUK.12.18	Lɛ la ka o pãã da yeli, ‘Ŋaa ka N na e. N na ŋmɛre la N bugri ane katanne bare kyɛ leɛ mɛ bonkponni a de a bombie ane n boma eŋ.’ 
LUK.12.19	N pãã na yeli ko la N meŋɛ, ‘ “Fo nyɛ la boma yaga naŋ na ta yuomo korɔ korɔ. Ta ferɛ fo meŋɛ, dire kyɛ nyuuro a kyɛ taa popeɛloŋ.” ’ 
LUK.12.20	Kyɛ ka Naaŋmen yeli ko a dɔɔ, ‘Damboli ŋa! A tensogɔ ŋa zaa ka N na de a fo nyɔvore. Ka a boma fo naŋ nare biŋ, aŋ pãã na so a?’ 
LUK.12.21	Lɛ ka a na waa ko banaŋ naŋ boɔrɔ a teŋɛzu naboma korɔ bamenne, kyɛ ka a bontaa ba kyaare ne Naaŋmen.”
LUK.12.22	A Yeezu da yeli ko la O potuuribo, “Azuiŋ N yele korɔ yɛ la, yɛ ta vɛŋ ka yɛ nyɔvore yɛlɛ dɔɔnɔ yɛ, bon yɛ naŋ na di, bee ka bonsuuri yɛlɛ dɔɔnɔ yɛ. 
LUK.12.23	Bonso, nyɔvore gaŋ la bondiraa, ka a eŋɛ meŋ gaŋ bonsuuraa. 
LUK.12.24	Yɛ leɛ kaa nyɛ a galeŋgaare, a ba maŋ bore bee a kyɛ boma, a ba taa boma bimmu zie bee bugri, kyɛ Naaŋmen maŋ guoli a la. Yɛ ba taa tɔnɔ gaŋ a nuuli yaga zaa! 
LUK.12.25	A yɛ buo soba la na kyerɛ, ka a lɛ vɛŋ ka gogo yeni la dɔgle a o yuomo zu? 
LUK.12.26	Ka yɛnee koŋ baŋ e a yeli fẽẽ ŋa, bonso ka yɛ kyerɛ a anaŋ naŋ kyɛre eŋɛ? 
LUK.12.27	Yɛ nyɛ a baa pɛmpɛllɛ naŋ maŋ baara lɛ, a ba tonɔ toma bee a wuoro pɛmɛ, kyɛ anealɛzaa, N yele korɔ yɛ la, haali gba Solomɔn ne o naaloŋ veɛloŋ zaa, o daŋ ba su bonsuuri ka a veɛlɛ seŋ ama kanzaa. 
LUK.12.28	Kyɛ ka Naaŋmen pãã kaara a weɛ moɔ zu seŋ ŋaa, anaŋ are zenɛ, ka zie wa nyaana ka a kpɛ vũũ, bonso, ka O koŋ kaara yɛ zu gaŋ lɛ, yɛnee yelde-fẽẽ deme! 
LUK.12.29	Yɛ ta dɔɔnɔ yɛmenne, bee a kyerɛ bon yɛ naŋ na di bee a nyu. 
LUK.12.30	Bonso a teŋɛzu noba la maŋ yɔ zoro boɔrɔ a boma ama zaa, kyɛ a yɛ Saa Naaŋmen baŋ ka yɛ boɔrɔ la a boma ama. 
LUK.12.31	Yɛ moɔ nimiri boɔrɔ a Naaŋmen naaloŋ, kyɛ O na ko yɛ la a boma na zaa yɛ naŋ boɔrɔ.”
LUK.12.32	“N noba, yɛ ta zoro dabeɛ̃, bonso, a yɛ Saa Naaŋmen poboɔbo la ka O ko yɛ a O naaloŋ. 
LUK.12.33	Yɛ koɔre yɛ boma a de a libie ko nembaalba. Yɛ maale libi-woore na naŋ koŋ sãã ko yɛmenne, a boɔrɔ tenvelaa
LUK.12.34	Bonso, zie na fo naboma naŋ be, be ka fo sukyiri meŋ na be.”
LUK.12.35	“Yɛ nare gu a toma, kyɛ kyɔŋ yɛ fentelɛ. 
LUK.12.36	Yɛ waa ŋa noba naŋ kyɛllɛ ba daana ka o leɛ yi pɔgebeɛle zie wa, ka ba na yuo a dendɔre wieouŋ lɛ ko o, ka o naŋ deɛ wa kpaare a pane. 
LUK.12.37	A gbaŋgbaare banaŋ ba daana naŋ wa nyɛ ba ka ba ba gbiri nyɛ la maaloo. Yelmeŋɛ ka N yele korɔ yɛ, o na nare la o meŋɛ, a e ka ba zeŋ ka o ko ba bondirii. 
LUK.12.38	Ka o naŋ wa tensogpozentaa bee zinyaane saŋ a wa nyɛ a gbaŋgbaare ka ba be nimiri, ba nyɛ la maaloo.
LUK.12.39	Kyɛ yɛ baŋ ka, ka yidandɔɔ da baŋ saŋ na a nannyige naŋ na wa o yiri, o da koŋ sage ka ba kɔɔ a o yiri kpɛ. 
LUK.12.40	Yɛ meŋ nare yɛmenne, bonso, a Nensaala Bie na wa la a saŋ na yɛ naŋ ba teɛre ka O na wa la.”
LUK.12.41	Piita da soore la Yeezu, “Daana, fo lɔɔ la a sekpɔgre ŋa ko te bee neɛzaa la ka fo lɔɔ tere?” 
LUK.12.42	Ka a Daana yeli sɔge, “Aŋ pãã la a tontonɔ na naŋ waa meŋɛ kyɛ baŋ yɛŋ, ka a o daana na e ka o kaara o yiri zu, a na maŋ korɔ o yideme bondirii a terebo saŋ? 
LUK.12.43	A gbaŋgbaa na o daana naŋ na leɛ kulo waana a wa nyɛ o ka o tonɔ nyɛ la maaloo. 
LUK.12.44	Serɛzaa ka N yele korɔ yɛ, a o daana na e la ka o kaara o boma zaa zu. 
LUK.12.45	Kyɛ ka a gbaŋgbaa wa yeli ko o meŋɛ, ‘N daana kɔɔrɛɛ waabo’, kyɛ pãã piili ŋmeɛrɛ a o gbaŋgba-taaba, a dɔbɔ ane a pɔgeba zaa, kyɛ di boma a nyu dãã te kuoli. 
LUK.12.46	A gbaŋgbaa ŋa daana na wa uri o la a daare na o naŋ ba nare ane gogo na o naŋ ba baŋ. A gbaŋgbaa ŋa daana na wa kyɛ o la ŋmaare puropuro kyɛ de o eŋ a nenfaare poɔ. 
LUK.12.47	A gbaŋgbaa na naŋ baŋ bonna a o daana naŋ boɔrɔ, kyɛ ba nare o meŋɛ bee a e a lɛ naŋ seŋ, na nyɛ la ŋmeɛroŋ yaga. 
LUK.12.48	Kyɛ a gbaŋgbaa na naŋ ba baŋ a kyɛ e yɛlɛ naŋ seŋ ka ba ŋmɛ o, na nyɛ la ŋmeɛroŋ belaa lɛ. Neɛzaa ba naŋ ko bon-yaga, ba na boɔrɔ la bon-yaga yi o zie. Neɛzaa ba naŋ de yɛlɛ yaga eŋ o nuuriŋ, ba na boɔrɔ la eroŋ yaga yi o zie.”
LUK.12.49	“N waɛ la ka N mare vũũ eŋ a teŋɛzu, a da berɛ ŋa a vũũ da nyɔge dire la. 
LUK.12.50	N taa la suobu a na so N meŋɛ, kyɛ N be la toɔrɔ poɔ ka anaŋ ba wa te e baare! 
LUK.12.51	Yɛ teɛre ka maaroŋ la ka N wa ne a teŋɛzu be? Ai, maa yeli yɛ, kyataa la ka N wa ne! 
LUK.12.52	A yi ŋaa gɛrɛ noba banuu naŋ kpeɛrɛ yi-yeni poɔ na kya la taa ziiri ayi, ka ba bata laŋ noɔre a zɔɔrɔ ne a ba bayi, ka a ba bayi meŋ zɔɔrɔ ne a ba bata. 
LUK.12.53	Ba na kya la taa:
LUK.12.53	Saa na zɔɔrɔ ne la o bie
LUK.12.53	ka bie meŋ zɔɔrɔ ne o saa,
LUK.12.53	ma na zɔɔrɔ ne la o pɔgeyaa
LUK.12.53	ka pɔgeyaa meŋ zɔɔrɔ ne o ma,
LUK.12.53	pɔge na zɔɔrɔ ne la o naapɔge
LUK.12.53	ka naapɔge zɔɔrɔ ne o serɛ ma.”
LUK.12.54	A Yeezu da la yeli ko la a noba, “Ka yɛnee wa nyɛ zunzugri ka o wa iri a gɛrɛ sapare, yɛ maŋ yeli la daadaalɛ, ‘Saa na wa la’; ka a sereŋ e a lɛ. 
LUK.12.55	Ka yɛnee wa nyɛ saseɛ ka o fuuro a yi sapare nudoloŋ seŋ seŋ waana, yɛ maŋ yeli la, ‘A zie na tole la, a donɔ’; ka a sereŋ waa a lɛ. 
LUK.12.56	Yɛnee bampuori-kombampoɔ mine! Yɛ maŋ toɔ̃ kaa la a teŋɛ ane a saluoni kyɛ baŋ lɛ a zie naŋ na waa, kyɛ bonso ka yɛ ba toɔ̃ baŋ a zenɛ bebie yɛlɛ eŋ?”
LUK.12.57	“Ka boŋ la so ka yɛ kontoɔ̃ gyɛle yɛmenne nyɛ lɛ a naŋ seŋ ne? 
LUK.12.58	Ka neɛ wa taa fo gɛrɛ ne sɛrɛɛdiibu zie, e aneɛ ka yɛ leɛ maale a yɛlɛ a sobiriŋ. Ka lɛ naane, o na tage fo la gaa ne a sɛredire zie, ka a sɛredire de fo ko a polisiri ka ba pɔge fo. 
LUK.12.59	Maa yele korɔ fo, fo koŋ yi a nempagdie poɔ a te ta lɛ saŋ fo naŋ yɔɔ a sane zaa baare.”
LUK.13.1	A saŋ na meŋɛ poɔ la ka noba mine naŋ da be a be da yeli ko a Yeezu lɛnɛɛ Pilato naŋ da ko a Galili noba mine naŋ da maala bagre ka ba zẽẽ ne a donne zẽẽ da pulli taa. 
LUK.13.2	Ka a Yeezu soore ba, “Yɛ teɛre ka a Galili noba bama a zubie ŋa naŋ da pɔge da e la yelbe-erebɛ gaŋ a ba Galili taaba zaa be? 
LUK.13.3	Ai, maa yeli yɛ, ka yɛnee ba leɛ yɛ eebo, yɛ meŋ zaa na wɛ la aŋa ba naŋ da wɛ lɛ. 
LUK.13.4	Bee a noba pie ne banii na a Silom daŋkyinkpoŋ naŋ da le ko; yɛ teɛre ka ba da e la faa yaga gaŋ a banaŋ zaa naŋ da kpeɛrɛ a Gyɛruzɛlɛm poɔ be? 
LUK.13.5	Ai, maa yeli yɛ, ka yɛnee ba leɛ yɛ eebo, yɛ meŋ zaa na wɛ la aŋa ba naŋ da wɛ lɛ.”
LUK.13.6	Lɛ la ka Yeezu da lɔɔ sekpɔgre ŋa, “Dɔɔ kaŋ la sɛle kaŋkanteɛ o dãã teere weɛ poɔ, a pãã da wa boɔrɔ wɔmɔ a teɛ zu kyɛ ba nyɛ wɔne zaa. 
LUK.13.7	Lɛ la ka o da yeli ko a neɛ na naŋ kaara a dãã teere weɛ zu, ‘Nyɛ! Yuomo ata la ŋaa ka N maŋ wa a na pɔre wɔmɔ a kaŋkanteɛ ŋa zu kyɛ daŋ ba nyɛ wɔne zaa. Kyɛ o lɔɔ bare! Bonso ka o na are pigi zie weɛlɛ.’ 
LUK.13.8	Ka a neɛ naŋ kaara a teere zu yeli ko o, ‘Neŋkpoŋ, vɛŋ ka a teɛ naŋ are yuon-yeni, ka N tu gɔlle o, a eŋ kuoluŋ. 
LUK.13.9	Ka o naŋ wa wɔŋ a yuoni kaŋ, a na soma la, kyɛ ka o naŋ ba wɔŋ, ka fo pãã kyɛ o bare.’ ”
LUK.13.10	A Yeezu da kanna la noba a puoruudie kaŋ poɔ a pɛnnoo bebiri daare. 
LUK.13.11	A lɛ poɔ la ka pɔge kaŋ sefaare naŋ da e ka o gbɛre yuomo pie ne anii da be a be. O eŋɛ da kɔɔ guree la, ka o da kontoɔ̃ dɔle o meŋɛ. 
LUK.13.12	A Yeezu naŋ da wa nyɛ o, O da boɔle o la ka o wa O zie, ka O yeli ko o, “Pɔge, a fo baaloŋ baarɛɛ la.” 
LUK.13.13	A Yeezu naŋ da wa de O nuuri pare a pɔge zu la ka a o eŋɛ deɛ dɔle ka o iri are tori o zaa, a piili ire Naaŋmen yuori. 
LUK.13.14	Kyɛ a puoruudie neŋkpoŋ suuri da iree la yaga ne a Yeezu naŋ da saŋ a pɔge ŋa a pɛnnoo bebiri daare. Ka o da yele korɔ a noba, “Beri ayoɔbo la be a daa gbuli zaa poɔ ka neɛ na toɔ̃ toŋ toma. Azuiŋ, yɛ maŋ wa a bebie ama poɔ ka ba wa saŋ yɛ. Yɛ ta maŋ wa a pɛnnoo bebiri daare.” 
LUK.13.15	Ka Yeezu yeli sɔge o, “Yɛnee bampuori-kombampoɔ mine! Yɛ buo soba la ba maŋ yuo a o naadɛre bee a o boŋɔ ka o yi nyu koɔ̃ a pɛnnoo bebiri daare? 
LUK.13.16	A ba seŋ ka a Aboraham pɔgeyaa ŋa Setaana naŋ leŋ yuomo pie ne anii ŋa zaa na nyɛ o faabo a pɛnnoo bebiri be?” 
LUK.13.17	A Yeezu naŋ da wa yeli a ŋaa, vi da kpɛ la a noba na zaa naŋ da kyiiri O, kyɛ ka a noba da kyellɛ ne a nɔmaa toma na zaa O naŋ da tonɔ.
LUK.13.18	A lɛ la ka Yeezu soore, “Wola ka a Naaŋmen naaloŋ waa? Boŋ ka N na de o manne ne? 
LUK.13.19	O waa ŋa tobiri ka neɛ de bore o weɛ poɔ. Ka o baa a te leɛ teɛ ka nuuli wa wuo a kyogri o ulli
LUK.13.20	A Yeezu da la soorɛɛ la, “Boŋ ka N na de manne ne a Naaŋmen naaloŋ? 
LUK.13.21	O waa ŋa dããbilɛ pɔge naŋ de bu ne zɔŋ ŋmannɔɛ ata poɔ ka a zɔŋ zaa iri p.”
LUK.13.22	A Yeezu naŋ da gɛrɛ Gyɛruzɛlɛm, O da kpɛ la a teŋkponni ane a tembilii poore a kanna a noba gɛrɛ. 
LUK.13.23	Neɛ kaŋ da soore O la, “Daana, noba belaa la na nyɛ faabo be?” Ka O yeli ko ba: 
LUK.13.24	“Yɛ eŋ faŋ ka yɛ tu a dendɔre na naŋ e fogloo kpɛ; bonso, maa yele korɔ yɛ, noba yaga na e la a neɛ ka ba kpɛ kyɛ kontoɔ̃. 
LUK.13.25	Ka a yiri soba wa iri pɔge a dendɔre baare, kyɛ ka yɛ naŋ are a yeŋ poɔ a piili kpaara a pane yele, ‘Daana, yuo a pane ka te kpɛ’, o na yeli ko yɛ la, ‘N ba baŋ zie na yɛ naŋ yi.’ 
LUK.13.26	Yɛ pãã na piili yele la, ‘Te ne fo la da laŋ di kyɛ nyu, kyɛ ka fo kanne a te teŋɛ poɔ.’ 
LUK.13.27	Kyɛ O na yeli la, ‘N ba baŋ zie na yɛ naŋ yi. Yɛ tage yi be N zie, yɛnee zaa naŋ waa yelbe-erebɛ!’ 
LUK.13.28	Konni ane nyemɛ nyeroo na bebe la ka yɛnee wa nyɛ Aboraham, Aziki ane Gyekɔb ane a Ŋmen-yelmanneba zaa ka ba be a Naaŋmen naaloŋ poɔ kyɛ ka ba daa yɛnee bare yeŋe poɔ. 
LUK.13.29	Noba na yi la sapare, saniŋe, sapare nudoloŋ seŋ ane sapare nugɔɔ a wa kpɛ a Naaŋmen naaloŋ poɔ a di boma. 
LUK.13.30	Serɛzaa, ba mine be la puoriŋ a na wa de weɛ kyɛ ka ba mine meŋ de weɛ kyɛ na leɛ wa be puoriŋ.”
LUK.13.31	A gogo na poɔŋ la ka Faraziimine da wa a Yeezu zie a wa yeli ko O, “Yi a kyɛ gaa ziyuo, bonso, Hɛrɔde boɔrɔ la fo koobo.” 
LUK.13.32	Ka a Yeezu yeli ko ba, “Yɛ gaa te yeli ko a badɛre
LUK.13.33	Kyɛ zenɛ ne bieu a ferɛɛ la ka N be N sori poɔ gɛrɛ, bonso, ba kontoɔ̃ ko a Ŋmen-yelmanna zie zaa ka a Gyɛruzɛlɛm poɔŋ naane.’ 
LUK.13.34	Gyɛruzɛlɛm, Gyɛruzɛlɛm, a teŋkpoŋ na naŋ maŋ ko a Ŋmen-yelmanneba kyɛ za a noba na Naaŋmen naŋ toŋ o zie ne kubo! Gbɛre bowola ka N da boɔrɔ ka N laŋ a fo biiri taa, aŋa nɔnyaaŋaa naŋ maŋ laŋ o bilii taa a uuni lɛ, kyɛ ka fo da ba sagra! 
LUK.13.35	Nyɛ, ba bare la a fo yiri ko fo. Maa yeli ko fo, fo koŋ la nyɛ ma kyɛ te ta saŋ na fo naŋ na yeli, ‘Soba na naŋ waana a Daana yuori eŋɛ nyɛ la maaloo.’ ”
LUK.14.1	A Yeezu naŋ da gɛrɛ a Faraziimine neŋkpoŋ kaŋ yiri a pɛnnoo bebiri kaŋ daare ka O te di bondirii, ba da pigre O la a be. 
LUK.14.2	A lɛ poɔŋ, dɔɔ baala kaŋ eŋɛ naŋ mɔre da be la O niŋesogɔ. 
LUK.14.3	Ka Yeezu da soore a bege baŋnema ane a Faraziimine, “Sori bebe la ka ba saŋ baala a pɛnnoo bebiri daare bee sori kyebe?.” 
LUK.14.4	Kyɛ ba da taŋɛɛ la. Lɛ la ka Yeezu da de a dɔɔ baala a saŋ o kyɛ e ka o gɛrɛ. 
LUK.14.5	A Yeezu pãã da leɛ soore ba la, “Yɛ buo soba la ka o bie bee o naadɛre na le bulee poɔ a pɛnnoo bebiri daare ka o koŋ page iri o a bulee poɔ?” 
LUK.14.6	Ba da ba toɔ̃ leɛ yeli yelzaa sɔge O a ama poɔ.
LUK.14.7	O naŋ da wa nyɛ lɛ a tigri saama naŋ da kaa-iri a nembɛrɛ zenziiri, O da lɔɔ la sekpɔgre ko ba: 
LUK.14.8	“Ka neɛ kaŋ wa boɔle fo pɔgebeɛloŋ tigri zie, ta gaa te zeŋ a nembɛrɛ zenzie. Kaapɔge o boɔle la neŋkpoŋ kaŋ naŋ gaŋ fo; 
LUK.14.9	kyɛ a neɛ na naŋ boɔle yɛ zaa, na wa yeli ko fo la, ‘Iri kyɛ ko o a fo zie.’ Fo pãã na iri la a ne vi sigi te zeŋ a nembilii zenzie. 
LUK.14.10	Kyɛ ka ba naŋ wa boɔle fo, gaa te zeŋ a nembilii zie, ka a neɛ naŋ boɔle fo wa wa, kaapɔge o na yeli ko fo la, ‘N ba, iri gaa zusogɔ kyɛ’; a lɛ fo pãã na nyɛ la yuori a fo lanzennemɛ zie. 
LUK.14.11	Azuiŋ, banaŋ zaa naŋ duori bamenne, ba na sigri ba la, ka banaŋ meŋ naŋ sigri bamenne ka ba duori ba.”
LUK.14.12	Yeezu da yeli ko la a neɛ na naŋ da boɔle O, “Ka fõõ wa maale tigri a boɔle noba, ta boɔle fo bamine bee fo yɔɔmine bee fo dɔgrebɔ bee fo laŋkpɛtaaba bee a bondaanema. Ka ba tɔɔ wa leɛ boɔle fo ka a yaa taa. 
LUK.14.13	Kyɛ ka fõõ wa maale tigri, boɔle a nandaanema, gbɛrɛɛ, a wɔɔre ane a zɔnne. 
LUK.14.14	A lɛ, fo pãã na nyɛ la maaloo, bonso, ba naŋ kontoɔ̃ leɛ boɔle fo ka a yaa taa. Fo pãã na nyɛ la fo san-yɔɔ a saŋ na a nemmenne naŋ na leɛ-iri a kuuni poɔ.”
LUK.14.15	A tigri zie saana kaŋ naŋ da woŋ a ŋaa, o da yeli ko la a Yeezu, “Neɛ na zaa naŋ na di diibu a Naaŋmen naaloŋ poɔ nyɛ la maaloo!” 
LUK.14.16	Lɛ la ka Yeezu leɛ yeli ko o, “Neɛ kaŋ la da maale tig-kpoŋ a boɔle neŋyaga. 
LUK.14.17	A tigri diibu saŋ naŋ da wa ta, o da toŋ la o gbaŋgbaa ka o te yeli a banaŋ o naŋ boɔle, ‘Yɛ wa, bonso, a boma zaa nare baarɛɛ la.’ 
LUK.14.18	Kyɛ ka ba zaa piili terɛ gaafara. Ka a danweɛ soba yeli ko o, ‘N da la weɛ kaŋ, ka a fere ka N gaa te nyɛ. N sɔrɔ fo la, sage de a N gaafara.’ 
LUK.14.19	Ka a bayi soba yeli, ‘N da la naada-koɔre anuu, a gɛrɛ ka N te kaa nyɛ. Sɔroo la, sage a N gaafara.’ 
LUK.14.20	Ka kaŋ meŋ yeli, ‘N de la pɔgɔ daare yɛŋyɛŋ ŋa, a lɛ zuiŋ N kontoɔ̃ wa.’ 
LUK.14.21	Lɛ la ka a gbaŋgbaa leɛ gaa te yeli ko a o daana bonna ba naŋ yeli. A yidandɔɔ suuri da iree la, ka o da yeli ko a gbaŋgbaa, ‘Yi wieouŋ zaa, a gaa a yie foɔle ane a sobilii zu a te taa a nandaanema, a gbɛrɛɛ, a zɔnne ane a wɔɔre kpɛ wa ne a kyɛ.’ 
LUK.14.22	Ka a gbaŋgbaa leɛ wa yeli, ‘Daana, N e la a lɛ fo naŋ yeli ka N e, kyɛ zie naŋ kyɛrɛɛ la.’ 
LUK.14.23	Lɛ la ka a daana pãã yeli ko a gbaŋgbaa, ‘Yi gaa a sobilii zu ane a foɔle poore a te fere a noba ka ba kpɛ wa ka a N yiri paale. 
LUK.14.24	Maa yeli ko yɛ, a nemboɔle na kanzaa koŋ lɛnne a N tigri bondirii.’ ”
LUK.14.25	Noba yaga da tuuro la a Yeezu, ka O da leɛ kyaare ba a yeli: 
LUK.14.26	“Soba na zaa naŋ waana N zie kyɛ ba kyiiri o saa ane o ma, o pɔgɔ ane o biiri, o yɔɔmine ane o yɔɔpuuli, ane o meŋɛ, o soba koŋ baŋ e N potuuro. 
LUK.14.27	Soba na zaa naŋ ba tuo o dagaraa tuuro ne ma, koŋ baŋ e N potuuro. 
LUK.14.28	A yɛ buo soba la na boɔrɔ ka o mɛ yiri, a koŋ daŋ zeŋ a peɛre a yiri meɛbo zaa sane a nyɛ, ka o taa la libie naŋ na baŋ mɛ a yiri te baare? 
LUK.14.29	Ka lɛ naane, ka o naŋ wa biŋ a yiri pare kyɛ ba toɔ̃ mɛ o zaa baare, a noba na zaa naŋ nyɛ lɛ na laara o la, 
LUK.14.30	a yele, ‘A soba ŋa da piili la ka o mɛ yiri kyɛ ba toɔ̃ mɛ o zaa baare.’ 
LUK.14.31	Bee, naa buo la na yire tammo ne o na-tɔsoba kaŋ, a koŋ daŋ zeŋ kyɛ kaa nyɛ ka a o zɔɔzɔɔreba turi pie o naŋ taa na toɔ̃ zɔɔ ne la a naa na zɔɔzɔɔreba turi lezare?. 
LUK.14.32	Ka o naŋ wa nyɛ ka o kontoɔ̃, o na toŋ la noba ka ba gaa te pɔge a naa ŋa naŋ naŋ be tɔɔre zaa, a lɔɔ tampɛloŋ. 
LUK.14.33	Azuiŋ, yɛ kanzaa koŋ baŋ e N potuuro ka o soba ba bare a boma zaa o naŋ taa.
LUK.14.34	Nyɛnnoo soma la, kyɛ ka a nyɛnnoo noɔŋ wa yi, wola ka ba na e ka a leɛ noma? 
LUK.14.35	A koŋ taa tɔnɔ a tɛne poɔ bee a tampuori zu. Ba na de a la lɔɔ bare. Soba na zaa naŋ taa tobo, o kyɛlle woŋ!”
LUK.15.1	A zuyɔɔ-derebɛ ane yelbe-erebɛ zaa da tagra tara la a Yeezu zie ka ba woŋ O yɛlɛ. 
LUK.15.2	Ka a Faraziimine ane a Naaŋmen bege wulwulibo da ŋmoonɔ yɛlɛ a yele, “A neɛ ŋa tuoro derɛ la yelbe-erebɛ ka O ne ba laŋna dire.”
LUK.15.3	Lɛ la ka a Yeezu da lɔɔ sekpɔgre ŋa ko ba: 
LUK.15.4	“Yɛ buo soba la na taa peere kɔɔ, ka a kaŋ bɔre, ka o koŋ bare a lezaanaare ne pie ne awae na a wɛgyɛŋ poɔ, kyɛ bɔ a onaŋ naŋ bɔre te ta lɛ saŋ o naŋ na nyɛ o? 
LUK.15.5	Ka o naŋ wa nyɛ o, o na de o la pare o bɔge zu a kyellɛ. 
LUK.15.6	Ka o naŋ wa ta yiri, o na boɔle la o bamine ane o laŋkpɛrebɛ, a yeli ko ba, ‘Yɛ wa laŋ ne ma ka te kyelle, bonso, N nyɛ la a N pere na naŋ da bɔre.’ 
LUK.15.7	Maa yele korɔ yɛ, a lɛ ne o zu ka kyelloo yaga na be tenvelaa
LUK.15.8	“Bee pɔge buo la na taa o warbie pie, ka a kaŋ bɔre, ka o koŋ kyɔŋ fentelɛ, a kyɛ peere a yiri zaa poɔ a bɔ a warbiri nimizeɛ zaa te ta lɛ saŋ o naŋ na nyɛ o? 
LUK.15.9	Ka o naŋ wa te nyɛ o, o na boɔle la o kyɛmmine ane o laŋkpɛrebɛ a lantaa a yeli ko ba, ‘Yɛ wa laŋ ne ma ka te kyelle, bonso, N nyɛ la a n warbiri naŋ da bɔre.’ 
LUK.15.10	Maa yele korɔ yɛ, a lɛ ne o zu la ka a Naaŋmen malekere maŋ taa kyelloo ka yelbe-erɛ bon-yeni wa leɛ o eebo.”
LUK.15.11	Lɛ la ka Yeezu da yeli, “Dɔɔ kaŋ la da bebe, a taa bidɔbɔ bayi. 
LUK.15.12	Ka a bidɔɔ bile soba da yeli ko a o saa, ‘N saa, ko ma a N gbandiruŋ pampana ŋa.’ Lɛ la ka a saa da de a o boma poŋ a o biiri na bayi. 
LUK.15.13	A ba kɔɔre kyɛ ka a bile soba wuo a o boma zaa lantaa a yi gaa tentɔɔre kaŋ. O da te di la a o libie zaa sãã bare yelweere eŋɛ. 
LUK.15.14	O naŋ da wa te di a o libie zaa baare, kɔŋ kpoŋ kaŋ da le la a teŋɛ na poɔ. Kyɛ o da ba la taa bonzaa, ka o pãã da ŋmaara nyunno. 
LUK.15.15	Lɛ la ka o da gaa te bɔ toma a teŋɛ na neɛ kaŋ zie. Ka a soba da taa o gaa ne o weɛ ka o te guolo o dobaare. 
LUK.15.16	O da teɛre ka o da na maŋ nyɛ la a dobaare bondirii mine di pa poɔ, kyɛ neɛzaa da ba ko o bonzaa. 
LUK.15.17	Kyɛ o teɛroŋ naŋ da leɛ wa nyaa, ka o yeli, ‘A N saa tontonema bawola la ba maŋ di bondirii kyɛ kpaa bare, kyɛ ka N wa be a kyɛ kpiire ne kɔŋ!. 
LUK.15.18	N na iri la a gaa a N saa zie a te yeli ko o, “N saa, N eɛɛ yelbieri a kyaare Naaŋmen ane fõõ. 
LUK.15.19	N ba la seŋ ka fo boɔlɔ ma fo bie, de ma ka N waa ŋa a fo tontonɔ kaŋ.” ’ 
LUK.15.20	Lɛ la ka o da iri a teŋɛ na poɔ a leɛ kuli a o saa zie. Kyɛ o naŋ da naŋ te be tɔɔre zaa waana la ka o saa da nyɛ o, ka o nembaaloŋ da kpɛ o. O da iri tuori nyɔge o la a kori, kyɛ moore o. 
LUK.15.21	Lɛ la ka a bie da yeli ko a o saa, ‘N saa, N sãã la Naaŋmen poɔ, a sãã fo meŋ poɔ. N ba la seŋ ka fo boɔle ma fo bie.’ 
LUK.15.22	Kyɛ ka a saa da yeli ko a o gbaŋgbaare: Yɛ page wieouŋ a kpɛ te de kparoo naŋ veɛlɛ, a onaŋ naŋ veɛlɛ yaga zaa wa su o. Yɛ de fentere wa eŋ o nubiriŋ, kyɛ de nɔɔteɛ wa eŋ o gbɛɛŋ. 
LUK.15.23	Yɛ te nyɔge a naabo na naŋ eŋ kãã yaga a ko, ka te maale tigri. 
LUK.15.24	Bonso, a N bie ŋa da kpie la kyɛ leɛ-iri, o da bɔrɛɛ la kyɛ ka te leɛ nyɛ o! Ka ba da piili a tigri diibu.
LUK.15.25	A yɛlɛ ama naŋ da erɛ, a bidɔɔ kpoŋ da be la weɛ poɔ. O naŋ da yi a weɛ kulo waana, a wa te peɛlɛ a yiri, o da woŋ la boma naŋ ŋmeɛrɛ ka ba seɛrɛ. 
LUK.15.26	Ka o da boɔle a gbaŋgbaa kaŋ a soore o bonna naŋ erɛ. 
LUK.15.27	Ka a gbaŋgbaa leɛ yeli sɔge o, ‘A fo yɔɔ la wa, ka a fo saa ko a naabɛroŋ na, o naŋ leɛ nyɛ a fo yɔɔ ka o naŋ waa kpeɛŋaa kyɛ taa emmaaroŋ zuiŋ.’ 
LUK.15.28	Lɛ la ka a bidɔɔ kpoŋ suuri da iri ka o zagre ka o kpɛ a die. A o saa da yi wa piili mɔglɔ o la. 
LUK.15.29	Ka o yeli sɔge a o saa, ‘Nyɛ! A yuomo ama zaa poɔ N tonɔ korɔ fo la aŋa gbaŋgbaa, a daŋ ba zagre fo noɔre dayeni zaa. Kyɛ fo daŋ ba ko ma bolee gba ka N ko ka maa ne N bamine di tigri. 
LUK.15.30	Kyɛ ka a fo bie ŋa naŋ te sãã a fo boma zaa pɔgyɛnterre eŋɛ kyɛ leɛ waana yiri ka fo na ko a naabɛroŋ ko o!’ 
LUK.15.31	Lɛ la ka a saa yeli ko o, ‘N bie, fo be la N zie tegitegilɛ, bonzaa N naŋ taa, e la fo soobo. 
LUK.15.32	Kyɛ a seŋɛɛ la ka te taa popeɛloŋ, a dire tigri, bonso, a fo yɔɔ ŋa da kpie la kyɛ leɛ-iri, o da bɔrɛɛ la kyɛ ka te leɛ nyɛ o.’ ”
LUK.16.1	Lɛ la ka Yeezu da yeli ko a O potuuribo, “Bondaana kaŋ la da bebe a taa o tontonema zukaara. Ka ba da wa yeli ko a bondaana ŋa ka a o tontonema zukaara saana la a o boma bara. 
LUK.16.2	Lɛ la ka o da boɔle o a soore o, ‘Boŋ la ka N wono kyaare ne fo ya? Wa tu a toma gbɛɛ zaa nɛnɛ ka N nyɛ, bonso, fo koŋ la baŋ kaara a n boma zu.’ 
LUK.16.3	Lɛ la ka a tontonema zukaara yeli o teɛroŋ poɔ, ‘Wola ka N na e, a n daana naŋ derɛ a toma yire n nuuriŋ? N ba taa faŋ a na kɔ, kyɛ ka vi meŋ koŋ sage ka N sɔrɔ. 
LUK.16.4	N baŋ la lɛ N naŋ na e, ka ba naŋ wa iri ma bare a toma poɔ, ka noba na maŋ sage de ma ba yie poɔ.’ 
LUK.16.5	Lɛ la ka o boɔle a o daana sandiribe zaa ka ba wa, ka o soore a dɛndɛŋ soba, ‘A N daana awola sane la ka fo di?’ 
LUK.16.6	Ka o yeli sɔge, ‘Kãã dogre kɔɔ la.’ Ka a tontonema zukaara yeli ko o, ‘De a fo sane gane, a te zeŋ wieouŋ zaa kyɛ sɛge eŋ ka lezaayi ne pie la.’ 
LUK.16.7	Lɛ la ka o la soore kaŋ meŋ, ‘Kyɛ fo meŋ, awola sane la ka fo di?’ Ka o yeli, ‘Kyi boɔre kɔɔ la.’ Ka o yeli sɔge, ‘Ŋmaa eŋ a fo sane gane poɔ ka lezaanaare la.’ 
LUK.16.8	A tontonɔ ŋa naŋ da ba taa yelmeŋɛ daana da puu o la, ne a nyaayɛlɛ o naŋ da e, bonso, a teŋɛ ŋa zu biiri nyaa gaŋ la a veɛloŋ biiri a ne lɛ ba na maŋ e ko ba boorɔ noba. 
LUK.16.9	Kyɛ maa yeli ko yɛ, yɛ de yɛ libi-finni a nyɔge ne baaloŋ, ka a daare na a naŋ na wa yi yɛ nuuri poɔ, ka ba sage tuori de yɛ kpɛ ne nyɔvore naŋ ba taa baaroo yie poɔ.”
LUK.16.10	“Neɛ na zaa naŋ taa yelmennoŋ ne bonfee, na taa la yelmennoŋ ne bon-yaga meŋ. Kyɛ soba na zaa naŋ ba taa yelmennoŋ ne bonfee, o koŋ taa yelmennoŋ ne bon-yaga meŋ. 
LUK.16.11	Ka fõõ pãã ba taa yelmennoŋ a libi-finni eŋɛ, aŋ na sage de a yelmennoŋ bondaaboma eŋ fo nuuriŋ? 
LUK.16.12	Ka fõõ ba taa yelmennoŋ ne fo tɔsoba bon eŋɛ, aŋ na ko fo a fo meŋɛ bon? 
LUK.16.13	Gbaŋgbaa zaa kontoɔ̃ tonɔ korɔ nembɛrɛ bayi. O na kyiiri la kaŋ kyɛ nɔŋ kaŋ, bee ka o kpimare kaŋ kyɛ gyegri kaŋ. Yɛ kontoɔ̃ tonɔ korɔ Naaŋmen kyɛ naŋ kpimare libi-bɔ meŋ.”
LUK.16.14	A Faraziimine naŋ da woŋ a yɛlɛ ama zaa, ba da erɛ la a Yeezu laara bonso, ba da nɔŋ la libie yaga zaa. 
LUK.16.15	A Yeezu pãã da yeli ko ba la, “Yɛ waa la banaŋ naŋ maŋ erɛ ka ka noba na nyɛ yɛ naŋ waa nemmenne lɛ, kyɛ Naaŋmen baŋ la a yɛ sukyie. Bonna nensaala naŋ maŋ nyɛ ka o e bon-yuori, Naaŋmen zie o maŋ waa la kyiiruŋ faa.”
LUK.16.16	“A Naaŋmen begɛ ane a Ŋmen-yelmanneba sɛgre da bebe la te ta a Gyɔɔn Bati waabo saŋ. A pãã yi a lɛ saŋ waana, ba moɔle la a Naaŋmen naaloŋ yelnoore yɛlɛ, ka neɛzaa moɔrɔ ka o fere kpɛ. 
LUK.16.17	Kyɛ a na e la mɔlɔ ka ka sazu ne teŋɛ baare a gaŋ a Naaŋmen begɛ yelbi-bile kaŋ naŋ na iri bare.”
LUK.16.18	“Dɔɔ zaa naŋ bare o pɔgɔ kyɛ de pɔge yuo, toŋ la moɔrɔ toma. Ka dɔɔ na meŋ naŋ de pɔge na o serɛ naŋ bare meŋ toŋ la moɔrɔ toma.”
LUK.16.19	“Bondaana kaŋ la da bebe a maŋ su kpar-veɛle, kyɛ dire bondi veɛle bebiri zaa. 
LUK.16.20	Dɔɔ baala kaŋ eŋɛ zaa naŋ da e felɛ ka o yuori di Lazario da maŋ zeŋ la a bondaana ŋa yiri dendɔre noɔre. 
LUK.16.21	A Lazario da maŋ wa boɔrɔ la a bondi-purimo naŋ maŋ ŋmaara lere a bondaana diibu zie ka ka o maa ne o kɔŋ. Haali, baare da maŋ wa lɛnnɛ la a o felɛ. 
LUK.16.22	A nembaala ŋa da kpie la ka malekere da wa de o gaa ne ka o te be Aboraham zie. A bondaana na meŋ da kpie la ka ba ũũ o. 
LUK.16.23	A bondaana ŋa naŋ da be a dazugovũũ poɔ a nyɛrɛ dɔgɛɛ la ka o da gbole kaa nyɛ Aboraham tɔɔre zaa, ka a Lazario are o lamboriŋ. 
LUK.16.24	Lɛ la ka o boɔle, ‘N saa Aboraham, zo N nembaaloŋ kyɛ e ka Lazario de o nubiri tuŋ koɔ̃ poɔ a wa tɔ ne n zele ka o yɛŋ buri belaa lɛ, bonso, N nyɛrɛ la woore yaga a vũũ zele ŋa poɔ.’ 
LUK.16.25	Ka Aboraham da yeli, ‘N bie, leɛ-teɛre nyɛ a fo nyɔvore saŋ, fo da nyɛ la a bonsonne na zaa fo naŋ da maŋ boɔrɔ, kyɛ ka Lazario eŋ da nyɛrɛ woore yoŋ. Pampana ŋa, o dire la noɔ a kyɛ, kyɛ ka fo dire tuo. 
LUK.16.26	Kyɛ a lɛ meŋ yoŋ naane, te ne fo sogɔŋ, ba eŋ la bogzuluŋ kaŋ ka neɛzaa koŋ baŋ yi te zie a gaŋ wa yɛ zie, bee a yi yɛ zie a gaŋ wa te zie.’ 
LUK.16.27	Ka a bondaana yeli, ‘N saa Aboraham, ka lɛ eŋ, N sɔrɔ fo la, toŋ a Lazario ka o gaa n saa yiri, 
LUK.16.28	bonso, N taa la yɔɔmine banuu. E ka o te kpãã ba, ka ba meŋ ta wa kpɛ a woore ŋa poɔ.’ 
LUK.16.29	Ka Aboraham yeli sɔge, ‘Ba taa la Moozul ane a Ŋmen-yelmanneba, ba kyɛllɛ a ba yɛlɛ.’ 
LUK.16.30	Ka a bondaana yeli, ‘Ai, n saa Aboraham, ka neɛŋ leɛ yi a kuuni poɔ a gaa te yeli ba, ba na leɛ la ba eebo.’ 
LUK.16.31	Ka a Aboraham yeli ko o, ‘Ka banaŋ koŋ kyɛlle a Moozul ane a Ŋmen-yelmanneba yɛlɛ, ka neɛŋ yi a kuuni meŋ poɔ gba a gaa te yeli ko ba, kyɛ ba naŋ koŋ de.’ ”
LUK.17.1	Yeezu da yeli ko la O potuuribo, “A ferɛɛ la ka gbɛŋmɛ leebu saŋ wa, kyɛ zubie soba la neɛ na zaa zie anaŋ na tu wa! 
LUK.17.2	Ka banaŋ da de neɛre kuuri leŋ yagle o soba kɔkɔreŋ, a de o lɔɔ eŋ mane poɔ, anaŋ da na seɛ ko o gaŋ o naŋ na e ka a bibiiri bama kanzaa ŋmɛ gbɛre le. 
LUK.17.3	Yɛ gu yɛmenne velaa! Ka a yɛ kaŋ wa sãã yeli, yɛ wuli o a o saanaa, ka o naŋ wa sage, ka yɛ di suuri ko o. 
LUK.17.4	Ka a soba ŋa ne o zu wa e fo faa gbɛre boyopoi bebi-yeni poɔ, kyɛ leɛ wa fo zie gbɛre boyopoi a wa yeli, ‘N sããɛ la’, a ferɛɛ la ka fo di suuri ko o.”
LUK.17.5	Apostoliimine da yeli ko la a Daana, “E ka a te yeldeebo la do saa poɔ!” 
LUK.17.6	Ka a Daana leɛ yeli sɔge, “Ka yɛnee da taa yeldeebo ka o seŋ mɔbiri, yɛ da na toɔ̃ yeli ko la teɛ ŋa, ‘Voɔ, a te ba mane poɔ’, kyɛ o na sage la yɛ noɔre.”
LUK.17.7	“A yɛ buo soba la na yeli ko o gbaŋgbaa naŋ yi koɔbo bee peere kyeemo zie wa, ‘Wa kyɛ wieouŋ zaa, a wa zeŋ di diibu’? 
LUK.17.8	Ŋaa mɔɔ naane ka o na yeli ko o, ‘Maale zimaane diibu ko ma, a de fo bondirii maaloo kparoo su, a kyɛllɛ ma ka N wa di kyɛ nyu baare, kyɛ a puoriŋ, ka fo meŋ pãã di kyɛ nyu’? 
LUK.17.9	Fo maŋ puori la a gbaŋgbaa bareka ne o naŋ sage a fo noɔre be? 
LUK.17.10	Lɛ meŋ ne o zu, ka yɛnee wa toŋ a anaŋ ba naŋ ko yɛ noɔre ka yɛ toŋ, yɛ yeli, ‘Te waa la gbaŋgbaare naŋ ba taa tɔnɔ. A te feroo toma la ka te toŋ!’ ”
LUK.17.11	A Yeezu naŋ da be a sobiriŋ gɛrɛ Gyɛruzɛlɛm, O da tu la Galili ne Samareya kpakyaga. 
LUK.17.12	O naŋ da wa te kpɛ tembile kaŋ poɔ, kɔnne pie mine da tuori o la, a te are tɔɔre zaa, 
LUK.17.13	a boɔlɔ gboligboli yele, “Daana Yeezu, zo te nembaaloŋ!” 
LUK.17.14	O naŋ da wa te nyɛ ba, O da yeli ko ba la, “Yɛ gaa te de yɛmenne wuli a Naaŋmen bagmaale nembɛrɛ.” Ba naŋ da gɛrɛ la ka a ba kɔnnoŋ deɛ baare. 
LUK.17.15	A ba kaŋ naŋ da nyɛ ka a o kɔnnoŋ baarɛɛ la, o da leɛ waɛ la a puuro Naaŋmen gboligboli lɛ. 
LUK.17.16	O da wa le vɔgle la muro a Yeezu puliŋ a puori O bareka. A dɔɔ da waa la Samareya neɛ. 
LUK.17.17	Lɛ la ka Yeezu da soore o, “Noba pie naane da nyɛ ba sammo be? Kyɛ a ba bawae na bɛ? 
LUK.17.18	Ka lɛ ba kanzaa ba leɛ wa ka o wa iri Naaŋmen yuori ka a saana ŋa yoŋ naane?” 
LUK.17.19	Ka a Yeezu pãã yeli ko o, “Vaa-iri a gɛrɛ a fo gaabo zie, a fo yeldeebo saŋ fo la.”
LUK.17.20	Saŋ kaŋ a Faraziimine da soore la a Yeezu wagre na a Naaŋmen naaloŋ naŋ na wa, ka O yeli sɔge ba, “A Naaŋmen naaloŋ ba waana ne yɛlɛ yɛ naŋ na baŋ nyɛ; 
LUK.17.21	bee ka ba na toɔ̃ yeli, ‘Yɛ nyɛ o ka o be kyɛ!’ bee ‘Ona la be kyɛ!’ Bonso, a Naaŋmen naaloŋ be la yɛ zie serɛzaa.”
LUK.17.22	Lɛ la ka a Yeezu da yeli ko a O potuuribo, “A bebie tara la, ka yɛ na boɔrɔ ka yɛ nyɛ a Nensaala Bie bebie na kaŋ, kyɛ yɛ koŋ nyɛ o. 
LUK.17.23	Ba na yeli ko yɛ la, ‘Yɛ nyɛ o kyɛ’ bee ‘yɛ nyɛ o zie ŋa.’ Yɛ ta wa gɛrɛ be bee a boɔrɔ o. 
LUK.17.24	Aŋa lɛ saa naŋ maŋ nyegre filɔɔ a kyaane a saluoni zaa a yi lambori ŋa a wa te gaa lambori ŋa, lɛ ka a Nensaala Bie na waa a O waabo saŋ. 
LUK.17.25	Kyɛ O na daŋ nyɛ la dɔgɛɛ yaga, ka a zenɛ noba zagre O bare. 
LUK.17.26	Aŋa lɛ anaŋ da waa a Nowa saŋ, lɛ meŋ ne o zu ka a na waa a Nensaala Bie bebie saŋ. 
LUK.17.27	Ba da dire la kyɛ nyuuro, ka dɔbɔ derɛ pɔgeba, ka pɔgeba kulo serebɛ, a te ta a bebiri na daare a Nowa naŋ kpɛ a gbori ka kɔmpiiri da ŋmɛ, a ko a noba zaa. 
LUK.17.28	Aŋa lɛ a naŋ da waa a Lɔte saŋ na, ka noba da dire kyɛ nyuuro, a daara kyɛ koɔrɔ boma, a borɔ weɛ boma kyɛ meɛrɛ yie, 
LUK.17.29	kyɛ a bebiri na a Lɔte naŋ da wa yi a Sodom teŋɛ poɔ, vũũ ane gyirimuri
LUK.17.30	Lɛ ka a na waa a bebiri na daare a Nensaala Bie naŋ na de O meŋɛ wuli. 
LUK.17.31	A lɛ daare, neɛzaa naŋ be peɛzu, kyɛ ka o boma be a die poɔ, ba la seŋ ka o sigi wa de a boma kanzaa a die poɔ. A lɛ meŋ la ka neɛ naŋ be weɛ poɔ ta la leɛ kuli wa yiri. 
LUK.17.32	Yɛ teɛre a Lɔte pɔge yɛlɛ. 
LUK.17.33	Banaŋ zaa naŋ boɔrɔ ka ba faa bamenne nyɔvoɛ, na kɔŋ a la, kyɛ ka banaŋ naŋ na kɔŋ ba nyɔvoɛ na taa la ba nyɔvoɛ. 
LUK.17.34	Maa yele korɔ yɛ, a tensogɔ na daare, noba bayi na laŋ gaŋ la gado yenaa zu, ka ba wa taa kaŋ gaa ne kyɛ bare kaŋ. 
LUK.17.35	Pɔgebɔ bayi na laŋ ɛrɛ la zɔŋ, ka ba wa taa kaŋ gaa ne kyɛ bare kaŋ.” [
LUK.17.36	Noba bayi na be la weɛ poɔ, ka ba wa taa kaŋ gaa ne kyɛ bare kaŋ.] 
LUK.17.37	Lɛ la ka a O potuuribo soore O, “Daana, yeŋ la ka a na e?” Ka a Yeezu yeli ko ba, “Benee poɔroŋ naŋ be, be la ka gyugmo
LUK.18.1	A Yeezu pãã da lɔɔ la sekpɔgre ko ba a kyaare ne lɛ a naŋ seŋ ka ba maŋ puoro tegitegilɛ a kyɛ ta wa yoɔrɔ nuuri. 
LUK.18.2	O da yelee la, “Sɛredire kaŋ la da be teŋɛ kaŋ poɔ, a ba zoro Naaŋmen bee a eŋnɛ nensaalba. 
LUK.18.3	Pɔgekoɔre kaŋ meŋ da be la a teŋɛ na poɔ, a da maŋ waana a sɛredire na zie a yele, ‘Vɛŋ ka N nyɛ sɛredi soŋ a kyaare ne N dɔndɔmɔ.’ 
LUK.18.4	A sɛredire da zagrɛɛ la ka a te kɔɔre, kyɛ a puoriŋ ka o da teɛre a yeli ko o meŋɛ, ‘Aneazaa ka N ba zoro Naaŋmen bee a eŋnɛ neɛzaa, 
LUK.18.5	kyɛ a pɔge ŋa naŋ waana dɔɔnɔ ma zuiŋ, N na bo la bo-soŋ ko o, ka o ta la waana dɔɔnɔ ma a wa e ka N te yɛ.’ ” 
LUK.18.6	Ka a Daana yeli, “Yɛ kyɛlle woŋ lɛ a nɔmboore sɛredire ŋa naŋ yeli. 
LUK.18.7	Yɛ teɛre ka Naaŋmen koŋ bo bo-soŋ ko a O neŋkaa-irri naŋ ŋmeɛrɛ kpɛlle korɔ O, ŋmenaa ane tensogɔ be? O na kɔɔre la yaga kyɛ wa soŋ ba be? 
LUK.18.8	Maa yeli ko yɛ, O na bo la bo-soŋ ko ba wieouŋ zaa. Aneazaa, ka a Nensaala Bie wa leɛ wa, O na nyɛ la yeldeebo deme a teŋɛzu kyɛ?”
LUK.18.9	A Yeezu da la lɔɔ la sekpɔgre ŋa ko a noba mine naŋ da de bamenne di ka ba waa la nemmenne, a pãã da gyegre ba taaba. 
LUK.18.10	“Noba bayi la da gaa a Naaŋmen die ka ba te puori. Kaŋ da waa la Farazii, kyɛ ka a kaŋ waa zuyɔɔ-derɛ. 
LUK.18.11	A Farazii da arɛɛ la a puoro ŋaa, ‘Naaŋmen, N puoro fo la bareka ne N naŋ ba waa ŋa N nensaaltaaba: naŋ waa nannyigri, fafareba, moɔrɔ toma noba, bee waa ŋa a zuyɔɔ-derɛ ŋa naŋ te are a kyɛ. 
LUK.18.12	N maŋ leŋ la noɔre gbɛre boyi daa gbuli zaa poɔ. A maŋ poŋ N boma ziiri pie, a iri a ziyeni tere.’ 
LUK.18.13	Kyɛ a zuyɔɔ-derɛ eŋ da te are la tɔɔre zaa a ba sage ka o doɔ o zu kaa sazu, kyɛ da gbɛlɛ o nuuri a yele, ‘Naaŋmen, zo N nembaaloŋ, maa yelbe-erɛ!’ 
LUK.18.14	Maa yeli ko yɛ, a zuyɔɔ-derɛ ŋa da leɛ kuli la o yiri ane mennoŋ kpoŋ a gaŋ a Farazii na, bonso, banaŋ zaa naŋ zɛgrɛ bamenne, ba na sigri ba la, kyɛ banaŋ zaa naŋ sigre bamenne meŋ ba na zɛge ba la ka ba do.”
LUK.18.15	Noba da taa la ba bibiiri gba waana ne a Yeezu zie ka O seene ba. Kyɛ a potuuribo naŋ da nyɛ a lɛ, ba da nyare la a noba zu, ka ba ta erɛ a lɛ. 
LUK.18.16	Kyɛ a Yeezu da boɔle la a bibiiri kyɛ yeli, “Yɛ bare a bibiiri ka ba wa N zie, yɛ ta pigi ba sori, bonso, a bama taaba la so a Naaŋmen naaloŋ. 
LUK.18.17	Yelmeŋɛ ka N yele korɔ yɛ, neɛzaa naŋ ba sage de a Naaŋmen naaloŋ aŋa bibile, o soba daŋ koŋ kpɛ a naaloŋ poɔ.”
LUK.18.18	Naa kaŋ da wa soore la a Yeezu, “Wulwulsoŋ, boŋ ka N na e a nyɛ nyɔvore naŋ ba taa baaroo?” 
LUK.18.19	Ka a Yeezu soore o, “Bonso ka fo boɔlɔ ma nenvelaa? Neɛzaa ba waa velaa ka Naaŋmen yoŋ naane. 
LUK.18.20	Fo baŋ la a Naaŋmen nɔɛ, ‘Ta toŋ moɔrɔ toma; Ta ko neɛ; Ta zu bon; Ta dire danse-zirii; Eŋnɛ fo saa ne fo ma.’ ” 
LUK.18.21	Ka a naa yeli sɔge, “N tuuro la a nɔɛ ama zaa a yi n biiluŋ saŋ a wa te ta zenɛ.” 
LUK.18.22	A Yeezu naŋ da woŋ a ŋaa, O da yeli ko la a dɔɔ, “Yelyeni kaŋ la kyɛre ka fo ba taa. Koɔre a boma na zaa fo naŋ taa, a de a libie poŋ nembaalba kyɛ fo na taa la naboma a tenvelaa
LUK.18.23	Kyɛ a dɔɔ naŋ da wa woŋ a ŋaa, o poɔ da sãã la yaga, bonso, o da e la bondaa-kpoŋ. 
LUK.18.24	Yeezu da leɛ kaa la a dɔɔ kyɛ yeli, “A na waa la tuo yaga ko bondaanema ka ba kpɛ a Naaŋmen naaloŋ! 
LUK.18.25	Serɛzaa, a e la mɔlɔ ka bontaŋ tu fumini
LUK.18.26	A banaŋ naŋ da woŋ a lɛ da yelee la, “Ka anaŋ waa lɛ, nembuo la na toɔ̃ nyɛ faabo?” 
LUK.18.27	Ka Yeezu yeli sɔge, “Yeli naŋ koŋ baŋ nyɛ eebo nensaala zie, maŋ nyɛ la eebo Naaŋmen zie.”
LUK.18.28	Lɛ la ka Piita yeli, “Nyɛ, te bare la te yie kyɛ wa tuuro fo.” 
LUK.18.29	Ka Yeezu yeli ko ba, “Yelmeŋɛ ka N yele korɔ yɛ, neɛzaa naŋ bare o yiri bee o pɔgɔ, bee o yɔɔmine, bee o saa ne o ma, bee o biiri, a Naaŋmen naaloŋ zuiŋ, 
LUK.18.30	o soba na leɛ nyɛ la a boma ama ka a gaŋ a anaŋ o naŋ bare a teŋɛzu kyɛ, a kyɛ naŋ nyɛ nyɔvore naŋ ba taa baaroo a o kũũ puoriŋ.”
LUK.18.31	A Yeezu pãã da de la a O potuuribo pie ne bayi gyɛŋ yi ne puori a te yeli ko ba, “Yɛ nyɛ, te duoro gɛrɛ la Gyɛruzɛlɛm, ka a yɛlɛ anaŋ zaa a Ŋmen-yelmanneba naŋ sɛge a kyaare ne a Nensaala Bie na tu a tuubu. 
LUK.18.32	Ba na de O la eŋ a Nemboore-yobo
LUK.18.33	Ka ba naŋ wa feɛ O baare, ba na ko O la, kyɛ a beri ata daare ka O leɛ-iri.” 
LUK.18.34	Kyɛ a potuuribo da ba baŋ a yɛlɛ ama zaa tɛgɛ. Serɛzaa, a yɛlɛ a Yeezu naŋ da yeli da ba sãã weliweli ko ba, ka ba pãã da ba baŋ a tɛgɛ.
LUK.18.35	A Yeezu naŋ da wa te peɛle a Gyɛreko teŋɛ, dɔɔ zɔŋ kaŋ da zeŋ la a sobiri noɔre a sɔrɔ boma. 
LUK.18.36	O naŋ da woŋ a nembeɛoŋ naŋ wa tɔlɔ la ka o soore bonna naŋ erɛ. 
LUK.18.37	Ka ba da yeli ko o, “A Yeezu naŋ yi Naazɛrɛ la wa tɔlɔ.” 
LUK.18.38	Lɛ la ka o deɛ kyeere yaga zaa, a yele, “Yeezu, Davil Bidɔɔ, zo N nembaaloŋ!” 
LUK.18.39	Ka a banaŋ naŋ da de weɛ tanne o ka o bare gɔmɔ. Kyɛ lɛ ka o pãã da la kyeere yaga gba, “Davil Bidɔɔ, zo N nembaaloŋ!” 
LUK.18.40	A Yeezu da tɛge arɛɛ la kyɛ e ka ba taa a dɔɔ zɔŋ wa ne a O zie. Kyɛ o naŋ da wa te peɛle a Yeezu la ka O soore o: 
LUK.18.41	“Boŋ ka fo boɔrɔ ka N e ko fo?” Ka o yeli, “Daana, e ka N leɛ nyɛrɛ.” 
LUK.18.42	Ka Yeezu yeli ko o, “Leɛ nyɛrɛ, a fo yeldeebo faa fo la.” 
LUK.18.43	A tɔntɔbaalɛ ka o deɛ nyɛrɛ a tuuro a Yeezu, a ire Naaŋmen yuori, ka a noba na zaa naŋ da nyɛ a lɛ, da danna Naaŋmen.
LUK.19.1	A Yeezu da te kpɛ la Gyɛreko teŋɛ a tɔlɔ gɛrɛ. 
LUK.19.2	A Zuyɔɔ derɛ neŋkpoŋ kaŋ naŋ da waa bondaana ka o yuori di Zakiyo da be la a teŋɛ na poɔ. 
LUK.19.3	O da moɔrɔ la ka o nyɛ neɛ na Yeezu naŋ waa, kyɛ a noba naŋ da waa yaga zuiŋ, o da kontoɔ̃ nyɛ O, bonso, o da waa la nen-ŋmaa. 
LUK.19.4	Lɛ la ka o da de weɛ a zo gaa te do teɛ kaŋ banaŋ boɔlɔ sekamɔ, a na nyɛ a Yeezu, bonso, O da waana ka O tu a be tɔle. 
LUK.19.5	A Yeezu naŋ da wa te ta a zie na, O da gbole kaa la a teɛ zu, kyɛ yeli ko o, “Zakiyo, sigi wa wieouŋ zaa, bonso, N na gaŋ la fo yiri zenɛ.” 
LUK.19.6	O da sigi la wieouŋ zaa kyɛ ka o poɔ da pɛle ne o naŋ na tuori de a Yeezu. 
LUK.19.7	A noba na zaa naŋ da nyɛ a lɛ da piili ŋmoonɔ la yɛlɛ, a yele, “A dɔɔ ŋa gaa te kpɛ la yelbe-erɛ yiri ka o na taa o saanoŋ.” 
LUK.19.8	A Zakiyo da iri are la a be a kyɛ yeli ko a Daana, “Daana, nyɛ N na de la n boma poŋ ziiri ayi, a de a ziyeni ko nembaalba, kyɛ ka maa da finni neɛzaa bon, N na yɔɔ la o soba gbɛre bonaare.” 
LUK.19.9	Lɛ la ka a Yeezu yeli ko o, “Zenɛ, faabo wa la a yiri ŋa poɔ, bonso, a dɔɔ ŋa meŋ waa la a Aboraham bie kaŋ. 
LUK.19.10	Bonso, a Nensaala Bie waɛ la ka O bɔ kyɛ faa banaŋ naŋ bɔre.”
LUK.19.11	A noba naŋ da kyɛllɛ a yɛlɛ, Yeezu da lɔɔ la sekpɔgre, bonso, O da peɛlɛ la a Gyɛruzɛlɛm teŋɛ, kyɛ ka a noba da teɛrɛ ka a Naaŋmen naaloŋ na deɛ sãã la a daadaalɛ. 
LUK.19.12	Lɛ la ka O da yeli, “Neŋyuori kaŋ la da gaa tentɔɔre kaŋ ka o te di naaloŋ kyɛ pãã leɛ kuli wa. 
LUK.19.13	O da boɔle la o gbaŋgbaare pie, a ko ba kanzaa warbi-yeni yeni, kyɛ yeli ko ba, ‘Yɛ de te yɛrɛ ne te ta saŋ na N naŋ na leɛ wa.’ 
LUK.19.14	Kyɛ a o teŋɛ deme da ba nɔŋ o yɛlɛ, ka ba pãã da toŋ noba ka ba te yeli ko o, ‘Te ba boɔrɔ a dɔɔ ŋa ka o e te naa.’ 
LUK.19.15	O naŋ da te di a naaloŋ a leɛ kuli wa, o da boɔle la a o gbaŋgbaare na zaa o naŋ da ko a libie, ka o na nyɛ awola tɔnɔ banaŋ toŋ nyɛ. 
LUK.19.16	A dɛndɛŋ soba da yi waɛ la, a wa yeli, ‘Daana, a fo warbiri yi la warbie pie tɔnɔ dɔgle o zu.’ 
LUK.19.17	Ka o yeli ko o, ‘Garebanyɛ, gbaŋgba-bivelaa la fo! Fo naŋ taa yelmeŋɛ ne a bonfee zu kaabo, te kaara tenne pie zu.’ 
LUK.19.18	Ka a ayi soba meŋ wa yeli, ‘Daana, a fo warbiri yi la warbie anuu tɔnɔ dɔgle o zu.’ 
LUK.19.19	Ka o yeli ko o, ‘A fo meŋ, te kaara tenne anuu zu.’ 
LUK.19.20	Lɛ la ka a kaŋ na meŋ wa yeli, ‘Daana, nyɛ, a fo warbiri la ka N de vili ne pɛne biŋ fo, 
LUK.19.21	bonso, N zoro la fo dabeɛ̃, fo naŋ waa nimikuoŋaa soba zuiŋ. Fo maŋ derɛ la boma fo naŋ ba so, a derɛ weɛ boma fo naŋ ba bore.’ 
LUK.19.22	Ka a naa da yeli ko o, ‘Fõõ gbaŋgba-bifaa ŋa, a fo meŋɛ noɔre yelbie la ka N na de di ne fo sɛrɛɛ. Fo naŋ pãã baŋ ka N e la nimikuoŋaa soba, a maŋ derɛ boma N naŋ ba so, a derɛ weɛ boma N naŋ ba bore, 
LUK.19.23	bonso ka fo ba de a n libiri te biŋ baŋgye poɔ? Ka maa da wa leɛ kuli wa, ka N da wa de n bon ane o tɔnɔ.’ 
LUK.19.24	O pãã da yeli ko la a banaŋ naŋ are a be, ‘Yɛ nyɔge a warbiri de o zie a ko a onaŋ naŋ taa a warbie pie na.’ 
LUK.19.25	(Ka a noba yeli ko o, ‘Daana, o taa la warbie pie wɛ!’) 
LUK.19.26	‘Maa yeli ko yɛ! banaŋ naŋ taa, ba na la ko ba la amine poɔ. Kyɛ banaŋ naŋ ba taa, ba na de la a fẽẽ na gba banaŋ taa yi ba zie. 
LUK.19.27	Kyɛ a n dɔndɔnne bama naŋ da ba boɔrɔ ka N e a ba naa, yɛ taa ba wa ne kyɛ, a wa ko ba N niŋesogɔ.’ ”
LUK.19.28	A Yeezu naŋ da wa yeli a ŋaa baare, O da de la weɛ gɛrɛ Gyɛruzɛlɛm. 
LUK.19.29	O naŋ da wa te peɛlɛ Bɛtefage ane Bɛtani, a zie na banaŋ boɔlɔ Oliva Taŋ, O da toŋ la O potuuribo bayi, 
LUK.19.30	a yele, “Yɛ gaa a tembile na naŋ be yɛ niŋesogɔ. Ka yɛnee wa te kpeɛrɛ a teŋɛ poɔ, yɛ na nyɛ la boŋlee kaŋ banaŋ leŋ ka neɛzaa daŋ ba zɔŋ o. Yɛ lori o taa wa ne kyɛ. 
LUK.19.31	Ka neɛzaa wa soore yɛ, ‘Bonso ka yɛ loro a boŋ?’ yɛ deɛ yeli ŋaa, ‘A Daana la boɔrɔ o.’ ” 
LUK.19.32	Lɛ la ka a banaŋ O naŋ da toŋ da gaa te nyɛ ka a yɛlɛ waa seŋ O naŋ da yeli ko ba lɛ. 
LUK.19.33	Ba naŋ da wa te loro a boŋ la ka a o demee soore ba, “Bonso ka yɛ wa loro a boŋ?” 
LUK.19.34	Ka ba da yeli, “A Daana la boɔrɔ o.” 
LUK.19.35	Ba pãã da taa la a boŋ a wa ko a Yeezu. Ba naŋ da wa de ba bonsuuri pare a boŋ zu baare, ba da eɛɛ la ka a Yeezu do zeŋ o zu. 
LUK.19.36	O naŋ da wa zɔŋ a boŋ gɛrɛ la ka noba da de ba bonsuuri yɛre a sobiri zu. 
LUK.19.37	O naŋ da wa te tara a sobiri na naŋ yi a Oliva Taŋ sigre na, a O potuuribo zaa da piili puuro la Naaŋmen ne kyelloo ane kɔkɔkpeɛne a kyaare ne a toŋkpeɛne na zaa ba naŋ nyɛ, 
LUK.19.38	a yele:
LUK.19.38	“A naa na naŋ waana
LUK.19.38	a Daana yuori eŋɛ nyɛ la maaloo!
LUK.19.38	Ka maaroŋ be tenvelaa
LUK.19.38	kyɛ ka puubu do a sazu tɔɔre zaa!”
LUK.19.39	A Faraziimine naŋ da be a noba poɔ da yeli ko la a Yeezu, “Wulwullo, yeli a fo potuuribo ka ba bare gɔmɔ.” 
LUK.19.40	Ka Yeezu yeli sɔge, “Maa yeli ko yɛ, ka ba naŋ bare gɔnne, a kubo na la leɛre la ba zu a kyaara.”
LUK.19.41	A Yeezu naŋ da wa te tara a teŋkpoŋ, O da ŋma la nentaŋ a teŋɛ zuiŋ, 
LUK.19.42	a yele, “Ka fõõ gba da baŋ bonna naŋ na ko fo emmaaroŋ a zenɛ bebiri! Kyɛ a ba sãã ka fo na nyɛ. 
LUK.19.43	Serɛzaa, a bebie waana la ka fo dɔndɔnne na wa ŋmaagyili fo, a fo lamboe zaa, a feere fo. 
LUK.19.44	Ba na ŋmore fo la lɔɔ teŋɛ a laŋ ne a fo biiri zaa naŋ be fo poɔ. Ba koŋ bare kuuri zaa ka o dɔgle o tɔ zu, bonso, fo da ba kyɛlle a saŋ na Naaŋmen naŋ wa ka O faa fo.”
LUK.19.45	Lɛ la ka a Yeezu da te kpɛ a Naaŋmen die poɔ, a da piili digre a yɛreyɛrebɛ ka ba yi, 
LUK.19.46	kyɛ ka o yeli, “Ba sɛgɛɛ la:
LUK.19.46	‘A N yiri na e la puoruuzie’;
LUK.19.46	kyɛ ka yɛ e ka o leɛ nannyig-kpeɛne sɔgloozie.”
LUK.19.47	Bebiri zaa, a Yeezu da maŋ kanna la a Naaŋmen die poɔ. A Naaŋmen bagmaalkare ane a Naaŋmen bege wulwulibo ane a wederebɛ da boɔrɛɛ sori na ba naŋ na tu kyɛ ko O. 
LUK.19.48	Kyɛ ba da ba nyɛ lɛ zaa ba naŋ na e, bonso, a noba zaa da iri la ba yɛŋ eŋ a Yeezu kannoo ba naŋ da woŋ.
LUK.20.1	Daare kaŋ, Yeezu naŋ da be a Naaŋmen die poɔ a kanna a noba kyɛ manna a Ŋmen-yelnoore, a Naaŋmen bagmaalkare ane a Naaŋmen bege wulwulibo ne a nembɛrɛ 
LUK.20.2	da wa soore O la, “Yeli ko te, yeŋ la ka fo nyɛ a kpeɛ̃õ ŋa tonɔ ne a toma ama? Aŋ mɔɔ la ko fo a kpeɛ̃õ ŋa?” 
LUK.20.3	Ka Yeezu yeli sɔge ba, “N meŋ na soore yɛ la soorebi-yenaa, ka yɛ yeli ka N nyɛ: 
LUK.20.4	A Gyɔɔn suobu da yi la Naaŋmen zie bee nensaalba zie?” 
LUK.20.5	Ka ba da soorɔ taa a yele, “Ka tenee yeli ka, Naaŋmen zie la, O na soore te la, ‘Bonso ka yɛ da ba de a Gyɔɔn yɛlɛ?’ 
LUK.20.6	Kyɛ ka tenee yeli, ‘Nensaalba zie la,’ a noba zaa na za te la ne kubo; bonso, ba zaa da sage deɛ la ka a Gyɔɔn waa la Ŋmen-yelmanna.” 
LUK.20.7	Lɛ la ka ba da yeli sɔge ka ba ba baŋ zie a Gyɔɔn kpeɛ̃õ naŋ yi. 
LUK.20.8	Ka a Yeezu pãã yeli ko ba, “Ka lɛ N meŋ koŋ yeli ko yɛ zie na N naŋ nyɛ a kpeɛ̃õ tonɔ ne a toma ama.”
LUK.20.9	A Yeezu pãã da lɔɔ la sekpɔgre ŋa ko a noba, “Dɔɔ kaŋ la da kɔ weɛ, a sɛle dãã teere. O da de la a weɛ ko noba ka ba kaara kyɛ da gaa teŋɛ kaŋ a te kɔɔre yaga zaa. 
LUK.20.10	A tewɔmɔ pɔroo saŋ naŋ da wa ta, o da toŋ la o gbaŋgbaa ka o gaa a wɛkaareba zie ka ba pɔre a o deme tere. Kyɛ a wɛkaareba da nyɔge la a gbaŋgbaa ŋmɛ, kyɛ bare o ka o leɛ gaa ne nuzaglaa. 
LUK.20.11	Ka o la toŋ a gbaŋgbaa kaŋ, ka a wɛkaareba la ŋmɛ o meŋ, a to o zoma, kyɛ e ka o leɛ gaa ne nuzaglaa. 
LUK.20.12	Ka o da la toŋ a bata soba, ka ba te ŋmɛ o meŋ pere kyɛ daa o yi ne a weɛ poɔ te bare. 
LUK.20.13	Lɛ la ka a dãã teere weɛ soba yeli, ‘Wola ka N na e? N na toŋ la n poyɛŋ bie, ka a pɔge, ba na ko la ona eŋ gyeremɛ.’ 
LUK.20.14	Kyɛ a wɛkaareba naŋ da wa te nyɛ a bie, ka ba da yeli ko taa, ‘A gbandire la a ŋa. Yɛ e ka te ko o kyɛ ka a gbandi-boma na e te soobo.’ 
LUK.20.15	Ba pãã da tage o la yi ne a weɛ poɔ, a te ko o. Wola ka a weɛ soba pãã na e a wɛkaareba bama? 
LUK.20.16	O na wa ko la a wɛkaareba bama kyɛ de a weɛ ko neŋyobo.” Ba naŋ da woŋ a ŋaa la ka ba da yeli, “Ŋmen ta sage!” 
LUK.20.17	Ka Yeezu leɛ kaa ba kyɛ yeli, “A yeli ŋa ba naŋ sɛge eŋ a ŋmen gane poɔ tɛgɛ la boŋ:
LUK.20.17	‘A kuuri na a mɛmeɛrebɛ naŋ zagre bare
LUK.20.17	la leɛ a yiri pare kuuri’?
LUK.20.18	Neɛzaa naŋ le a kuuri ŋa zu na kɔɔre la puropuro, kyɛ neɛ na meŋ zu a kuuri naŋ na le na ŋmore la.” 
LUK.20.19	A Naaŋmen bege wulwulibo ane a Naaŋmen bagmaalkare naŋ da wa baŋ ka bana la ka a Yeezu lɔɔ a sekpɔgre kyaare ne, ba da boɔrɔ la ka ba eŋ O nuuriŋ a vuo na poɔ, kyɛ ba da zoro la a noba dabeɛ̃.
LUK.20.20	Azuiŋ ba da pigre la a Yeezu gbɛkyɛnne, a kyɛ toŋ bampuori-kombampoɔ noba mine ka ba na bɔ faaloŋ dɔgle a Yeezu, a pãã toɔ̃ nyɔge O te ko a gɔbena ane a teŋɛ nembɛrɛ. 
LUK.20.21	Lɛ la ka a noba wa soore a Yeezu, “Wulwullo, te baŋ ka a fo yeluu ane fo kannoo zaa e la yelmeŋɛ. Fo ba gyegre noba a kyaare ne ba naŋ waa lɛ, kyɛ fo maŋ wulee noba a Naaŋmen sori ne yelmeŋɛ. 
LUK.20.22	A seŋɛɛ la ka te yɔɔrɔ zuyɔɔ korɔ Naa Siiza bee a ba seŋ?” 
LUK.20.23	Kyɛ Yeezu da baŋ la a ba nyaayɛlɛ a pãã da yeli ko ba: 
LUK.20.24	“Yɛ wuli ma a warbiri. Nembuo zu ne o yuori la be a warbiri zu?” Ka ba yeli, “A Naa Siiza la.” 
LUK.20.25	Ka Yeezu yeli ko ba, “Ka lɛ yɛ de boma naŋ e Naa Siiza soobo a ko Naa Siiza, kyɛ de boma meŋ naŋ e Naaŋmen soobo ko Naaŋmen.” 
LUK.20.26	Ba da ba toɔ̃ nyɔge a Yeezu a noba niŋesogɔ a yi a lɛ O naŋ da yeli. Ba nɔɛ zaa da maaɛ la ne a yɛlɛ O naŋ da yeli sɔge ba, ka ba deɛ taŋ ba nɔɛ.
LUK.20.27	A Sadusii noba mine naŋ da maŋ yeli ka kuuni leɛ-iruu ba kyebe, da wa la Yeezu zie, 
LUK.20.28	a wa soore O, “Wulwullo, Moozul da sɛge la noɔre ko te ka ka dɔɔ wa kpi kyɛ bare o pɔgɔ, kyɛ ba taa biiri ne o, a o yɔɔ na de la a kopɔge a dɔge biiri ko a o yɔɔ naŋ ba kyebe. 
LUK.20.29	Yɔɔmine bayopoi la da bebe, ka a danweɛ soba de pɔgɔ, a ba dɔge bie ne o kyɛ kpi. 
LUK.20.30	Lɛ la ka a bayi soba de a kopɔge, 
LUK.20.31	ka a bata soba meŋ da la de o. Ka a ba zaa bayopoi da de a kopɔge ŋa te tɔ. Ba kanzaa da ba dɔge bie ne o kyɛ kpi. 
LUK.20.32	A baaraa zaa a pɔge meŋ da wa kpie la. 
LUK.20.33	A kuuni leɛ-iruu poɔ, buo soba pɔgɔ pãã na la a pɔge ŋa? Ba zaa bayopoi naŋ pãã da de o.”
LUK.20.34	Ka Yeezu yeli ko ba, “A teŋɛzu kyɛ la ka pɔgde ane serkuli yɛlɛ be, 
LUK.20.35	kyɛ banaŋ naŋ seŋ ne ka ba leɛ-iri a kuuni poɔ, ka a saŋ wa ta, ba koŋ derɛ pɔgeba, bee a kulo serebɛ. 
LUK.20.36	Serɛzaa, ba koŋ la baŋ kpi, bonso, ba na waa seŋ ŋa malekere. Ba na waa la Naaŋmen bibiiri, ba naŋ leɛ-iri a kuuni poɔ zuiŋ. 
LUK.20.37	Kyɛ a kuuni leɛ-iruu yɛlɛ, Moozul gba wuli yɛ la weliweli ka a kuuni na leɛ-iri la a yi a ŋmen gane poɔ, benee o naŋ manne a moɔ diibu yɛlɛ. A be la ka o yeli ka a Daana waa la Aboraham Naaŋmen, Aziki Naaŋmen ane a Gyekɔb Naaŋmen. 
LUK.20.38	A lɛ wulee la ka O waa la a voba Naaŋmen, O ba waa kuuni Naaŋmen, bonso, a O eŋɛ la ka ba zaa voorɔ.” 
LUK.20.39	Lɛ la ka a Naaŋmen bege wulwulibo mine yeli sɔge, “Wulwullo, fo yelee soŋ.” 
LUK.20.40	Ba da ba la sage na soore O yeli zaa.
LUK.20.41	Lɛ la ka Yeezu da soore ba, “Wola ka ba na baŋ yeli ka a Mɛzaaya
LUK.20.42	Bonso, a Davil meŋɛ yelee la a Yiele Gane poɔ:
LUK.20.42	‘A Daana Naaŋmen da yeli ko la n Daana,
LUK.20.42	“Zeŋ a n nuduluŋ seŋ,
LUK.20.43	te ta lɛ saŋ N naŋ biŋ a fo dɔndɔnne a fo gbɛɛ puliŋ.” ’
LUK.20.44	Ka a Davil pãã da boɔle O Daana; wola ka O na la waa a Davil bie meŋ?”
LUK.20.45	A noba zaa da kyɛllɛ wono la a Yeezu naŋ da yele korɔ a O potuuribo, 
LUK.20.46	“Yɛ gu yɛmenne velaa yi a Naaŋmen bege wulwulibo zie. Ba maŋ nɔŋ ka ba su kpar-wogri yoɔrɔ ne, a nɔŋ ka noba puoro ba ane emmo a dare poore. Ba maŋ nɔŋ ka ba zenɛ a kog-veɛle zu a puoruuderiŋ, a nɔŋ ka ba zenɛ a nembɛrɛ zenziiri a tige lammo ziiri. 
LUK.20.47	Ba maŋ faa la pɔg-kɔbɔ yie, kyɛ maŋ puori kɔɔre yaga zaa a na wuli ka ba waa la nemmenne. Ba dɔgroŋ na waa la kpoŋ yaga.”
LUK.21.1	A Yeezu da zɛge la O zu a nyɛ bondaanema naŋ eŋnɛ ba kyɔɔtaare a kyɔɔtaare daga poɔ. 
LUK.21.2	O da nyɛ la kopɔg-nembaala kaŋ meŋ ka o taa neeneene ayi wa eŋ a kyɔɔtaa daga poɔ. 
LUK.21.3	Ka a Yeezu yeli, “Yelmeŋɛ zaa ka N yele korɔ yɛ, a kopɔg-nembaala ŋa tere gaŋ la a noba zaa, 
LUK.21.4	bonso, a bama zaa, a ba bon-yaga ba naŋ taa poɔ la ka ba iri mine tere, kyɛ a kopɔge ŋa ne o nandaanoŋ zaa tere la bonna zaa o naŋ taa.”
LUK.21.5	A noba mine naŋ da yele a Naaŋmen die yɛlɛ, a manna lɛ ba naŋ mɛ a o daŋkyime ne kuveɛle, ane a kyɔɔtaare ba naŋ maŋ korɔ Naaŋmen la ka Yeezu da yeli: 
LUK.21.6	“A boma ama zaa yɛ naŋ nyɛrɛ, bebiri kaŋ waana la ka a kuuri kanzaa koŋ la dɔgle o tɔ zu. A zaa pabo ka ba na daalɔɔ.”
LUK.21.7	Ba da soore la a Yeezu, “Wulwullo, boŋ saŋ la ka a yɛlɛ ama na e? Boŋ la na wuli ka a yɛlɛ ama eebo saŋ tara la?” 
LUK.21.8	Ka O yeli, “Yɛ gu yɛmenne velaa ka ba ta wa bɛlle yɛ. Bonso, noba yaga na wa la N yuori eŋɛ, a wa yeli, ‘Maa la o!’ kyɛ la yeli, ‘A saŋ peɛlɛɛ la!’ Yɛ ta wa tuuro ba.”
LUK.21.9	“Ka yɛnee wa woŋ zɔɔre ane zie naŋ dɔɔnɔ yɛlɛ, yɛ ta zoro dabeɛ̃. Bonso, a ama zaa seŋ ka a daŋ e, kyɛ a teŋɛ baaroo koŋ ta a daadaalɛ.” 
LUK.21.10	Lɛ la ka O da yeli ko ba, “Paaloŋ na iri zɔɔrɔ ne la o tɔ paaloŋ, ka naaloŋ ŋa noba iri zɔɔrɔ ne naaloŋ kaŋ noba. 
LUK.21.11	A teŋɛ na gbigre la yaga, kyɛ ka kɔŋkpoŋ ane baaloŋ faa le a tendaa ziiri yaga. Pɔlteɛ yɛlɛ na e la kyɛ ka yelwulii sãã a sazu poɔ.”
LUK.21.12	“A yɛlɛ ama zaa koŋ e sɛre, kyɛ ka ba nyɔgre yɛ, a dɔgre yɛ yaga. Ba na de yɛ la eŋ a puoruuderi ane a nempɔgderi poore. Ba na taa yɛ la wa ne a namine ane a gɔbena mine zie a N yuori zuiŋ. 
LUK.21.13	A ŋaa na ko yɛ la vuo ka yɛ toɔ̃ di N danseɛ. 
LUK.21.14	Azuiŋ, yɛ ta nare a yɛ teɛroŋ poɔ bonna yɛ naŋ na yeli faa yɛmenne; 
LUK.21.15	bonso, maa la na ko yɛ a yelbie ane a yɛŋ ka a yɛ dɔndɔnne kanzaa koŋ baŋ yeli lɔɔ yɛ. 
LUK.21.16	Haali gba, yɛ dɔgrebɔ ane yɛ yɔɔmine, yɛ noba ane yɛ bamine na nyɔge yɛ la eŋ dɔndɔnne nuuriŋ, kyɛ ko yɛ mine. 
LUK.21.17	A noba zaa na kyiire yɛ la a N yuori zuiŋ. 
LUK.21.18	Kyɛ yɛ zukɔɔloŋ kanzaa koŋ wɛ. 
LUK.21.19	A yɛ kannyiri diibu zuiŋ, yɛ na nyɛ la nyɔvore.”
LUK.21.20	“Ka yɛnee wa nyɛ noba ka ba yi tammo a lɔɔ gyili a Gyɛruzɛlɛm, yɛ baŋ ka o leebu saŋ taɛ la. 
LUK.21.21	A saŋ na poɔ, a ferɛɛ la ka banaŋ naŋ be Gyudiya paaloŋ zo kpɛ a tanne poore, ka banaŋ naŋ be a teŋkpoŋ poɔ zo yi o poɔ, kyɛ banaŋ naŋ be wɛre poore ta wa leɛrɛ kulo. 
LUK.21.22	Bonso, a bebie ama na waa la woore bebie, ka a yɛlɛ na zaa ba naŋ da sɛge eŋ a ŋmen gane poɔ na tu a tuubu. 
LUK.21.23	Pɔgpoore ane banaŋ naŋ taa bilɛɛre ka ba ɛnnɛ a bebie na poɔ yuori la we! Bonso, dɔgɛɛ kpoŋ na wa la a teŋɛzu, kyɛ ka Naaŋmen suuri iri ne a noba ŋa. 
LUK.21.24	Ba na ko ba la ne zɔɔzɔɔ-soɔ, kyɛ nyɔge ba gaa ne tatenne ka ba te leɛ gbaŋgbaare. Ka Nemboore-yobo
LUK.21.25	“Yelwulii na be la a ŋmenaa, a kyuu ane a ŋmarbie poore, kyɛ ka dɔgɛɛ page a nemboorɔ zaa, ka buriburi kpɛ ba, a mane ane a kɔmmie naŋ hoorɔ erɛ gɔmɔ zuiŋ. 
LUK.21.26	Noba na yĩĩe la ne dabeɛ̃, kyɛ pɔnne poore ne yɛlɛ naŋ waana ka a e a teŋɛzu, bonso, ba na zɛŋ la a sazu boŋkpeɛne zaa. 
LUK.21.27	Ba pãã na nyɛ la ‘a Nensaala Bie ka O yi a sagama poɔ waana’ ne kpeɛ̃õ ane puubu. 
LUK.21.28	Ka a yɛlɛ ama wa piili erɛ, yɛ iri are, a zɛge yɛ zuri, bonso, a yɛ faabo saŋ tara la.”
LUK.21.29	A Yeezu pãã da lɔɔ la sekpɔgre ko ba, “Yɛ leɛ kaa a kaŋkanteɛ ane a teere zaa nyɛ; 
LUK.21.30	ka anaŋ wa te bɔrɔ vapaala, yɛ maŋ baŋ ka sẽɛ kpeɛrɛ la. 
LUK.21.31	A lɛ meŋ la, ka yɛnee wa nyɛ a yɛlɛ ama ka a erɛ, yɛ baŋ ka a Naaŋmen naaloŋ peɛlɛɛ la. 
LUK.21.32	Serɛzaa ka N yele korɔ yɛ, a zenɛ noba ŋa koŋ kpi baare sɛre kyɛ ka a yɛlɛ ama zaa e. 
LUK.21.33	A sazu ne teŋɛ na wa tɔle gaa la, kyɛ a N yelbie koŋ baŋ tɔle gaa togitogi.”
LUK.21.34	“Yɛ gu yɛmenne velaa, a ta wa vɛŋ ka yɛ teɛroŋ zaa kyaare ne tige diibu ane dããnyukuoli, kyɛ bee a vɛŋ ka a teŋɛzu nyɔvore yɛlɛ dɔɔnɔ yɛ, ka a bebiri ta wa uri yɛ aŋa bɛraa. 
LUK.21.35	Bonso, a yɛlɛ ama na page la a noba zaa naŋ be a tendaa zaa zu. 
LUK.21.36	Yɛ gu yɛmenne wagre zaa, a puoro ka ka yɛ na taa faŋ a muri yi a yɛlɛ ama zaa naŋ na wa e poɔ, a kyɛ are a Nensaala Bie niŋesogɔ.”
LUK.21.37	A Yeezu da maŋ kanna la a noba a Naaŋmen die poɔ bebiri zaa, kyɛ ka tensogɔ saŋ ka O yi gaa a zie na ba naŋ boɔlɔ Oliva Taŋ a te bebe a tensogɔ zaa. 
LUK.21.38	A noba zaa da maŋ daŋ iri la baguo saŋ a gaa a Naaŋmen die ka ba te woŋ a O kannoo.
LUK.22.1	A Boroboro Dambo tigri ba naŋ boɔlɔ Ista tigri saŋ da tara la. 
LUK.22.2	A Naaŋmen bagmaalkare ane a Naaŋmen bege wulwulibo da boɔrɔ la sori ba naŋ na tu kyɛ ko a Yeezu, bonso, ba da zoro la a noba dabeɛ̃.
LUK.22.3	Lɛ la ka Setaana da wa kpɛ Gyudase banaŋ boɔlɔ Ezekarɔte. O da waa la a Yeezu potuuribo pie ne bayi na kaŋ. 
LUK.22.4	A Gyudase pãã da gaa te nyɛ la a Naaŋmen bagmaalkare ane a Naaŋmen die polisiri nembɛrɛ, ka ba bo lɛ o naŋ na e a iri a Yeezu ko ba. 
LUK.22.5	Ba poore da pɛlɛɛ la yaga ne a lɛ, ka ba da sage ka ba ko a Gyudase libie. 
LUK.22.6	A Gyudase da sagɛɛ la, a pãã da piili boɔrɔ sori na o naŋ na tu a iri a Yeezu ko ba, saŋ na noba yaga naŋ koŋ kyebe.
LUK.22.7	A Boroboro Dambo tigri bebiri pãã da taɛ la. A bebiri ŋa daare la ka ba da maŋ ko a Ista tigri pilee. 
LUK.22.8	Lɛ la ka Yeezu da toŋ Piita ane Gyɔɔn, a yele, “Yɛ gaa te nare a Ista tigri bondiraa ka te di.” 
LUK.22.9	Ka ba soore O, “Yeŋ la ka fo boɔrɔ ka te gaa te nare a tigri?” 
LUK.22.10	Lɛ la ka O yeli ko ba, “Yɛ kyɛllɛ, ka yɛnee wa te kpɛ a teŋɛ poɔ, dɔɔ kaŋ naŋ tuo koɔ̃
LUK.22.11	Yɛ te yeli ko a yidandɔɔ, ‘A wulwullo soorɔ la, “Yeŋ ka a saama die be, ka maa ne a N potuuribo na wa di a Ista tigri?” ’ 
LUK.22.12	O na wuli yɛ la peɛzu die kaŋ naŋ e yɛloŋ kyɛ ka bonzaa bebe. Yɛ nare a tigri boma a be.” 
LUK.22.13	Lɛ la ka ba gaa te nyɛ ka a waa seŋ a lɛ a Yeezu naŋ da yeli ko ba. Ka ba da nare a tigri boma a be.
LUK.22.14	A saŋ naŋ da wa ta, Yeezu da zeŋ la O zenzie a diibu zie ane a apostoliimine. 
LUK.22.15	Ka O yeli ko ba, “N boɔrɔ la ne N poɔ zaa ka N di a Ista tigri ne yɛ, kyɛ pãã nyɛ dɔgɛɛ. 
LUK.22.16	N yele korɔ yɛ la, N koŋ la di o zaa kyɛ te ta a daare na a yɛlɛ zaa naŋ na tu a tuubu a Naaŋmen Naaloŋ poɔ.” 
LUK.22.17	Lɛ la ka O da de ŋmanlee, a puori Naaŋmen bareka kyɛ yeli, “Yɛ de poŋ ko taa; 
LUK.22.18	N yele korɔ yɛ la, a yi ŋaa kyɛ gɛrɛ, N koŋ la nyu a tewɔmɔ dãã kyɛ te ta a saŋ na a Naaŋmen Naaloŋ naŋ wa.” 
LUK.22.19	O pãã da de la boroboro, a puori Naaŋmen bareka, kyɛ nyɔge ŋmaa a de ko ba kyɛ yele, “A N eŋɛ la a ŋa, ka N de tere a yɛ zuiŋ. Yɛ maŋ e a ŋaa a leɛ-teɛrɛ N yɛlɛ.” 
LUK.22.20	Ba naŋ da wa di baare, O da de la ŋmanlee meŋ e a lɛ ne o zu kyɛ yele, “A ŋmanlee ŋa poɔ boma naŋ kyire a yɛ zuiŋ, e la a N nɔpaalaa zẽẽ. 
LUK.22.21	Kyɛ yɛ nyɛ, a neɛ na naŋ na iri ma tere, laŋne ma la a kyɛ a laŋ dire ne ma. 
LUK.22.22	A Nensaala Bie eŋ gɛrɛ la a seŋ lɛ ba naŋ sɛgre biŋ, kyɛ zubie soba la neɛ na naŋ na de O tere!” 
LUK.22.23	Lɛ la ka a potuuribo da piili soorɔ taa, ba buo soba la na e a yeli ŋa.
LUK.22.24	A Yeezu potuuribo pie ne bayi da ŋmeɛrɛ la nɔkpeɛne ne taa, a kyaare ne ba buo soba naŋ la kpoŋ ba zaa poɔ. 
LUK.22.25	Ka Yeezu da yeli ko ba, “A Nemboore-yobo
LUK.22.26	Kyɛ a ba waa lɛ yɛ zie. Yɛnee eŋ, a yɛ poɔ neŋkpoŋ seŋ ka o waa ŋa yɛ zaa bibile, ka a yɛ wederɛ waa ŋa yɛ tontonɔ. 
LUK.22.27	Aŋ la a neŋkpoŋ, a neɛ naŋ zeŋ dire, bee a neɛ naŋ derɛ a diibu terɛ? A neɛ naŋ zeŋ dire naane be? Kyɛ maa eŋ be la yɛ poɔ a tonɔ korɔ yɛ.”
LUK.22.28	“Yɛnee la a noba naŋ are N puoriŋ a N dɔgɛɛ zaa poɔ. 
LUK.22.29	Kyɛ N ko yɛ la a naaloŋ a seŋ lɛ N saa naŋ de ko ma, 
LUK.22.30	ka yɛ na di kyɛ nyu a N bondirii diibu zie a N naaloŋ poɔ, kyɛ zeŋ a naaloŋ dakogri zu a dire a Izerayɛl bale pie ne bayi na sɛrɛɛ.”
LUK.22.31	“Saamon, Saamon, kyɛllɛ! Setaana sɔre la sori ka o na yeɛle yɛ zaa aŋa kyi, 
LUK.22.32	kyɛ N puori ko fo la, ka ka fo meŋɛ yeldeebo na e kpeɛŋaa. Ka fõõ wa leɛ wa a N zie, teɛ a fo yɔɔmine ka ba meŋ are.” 
LUK.22.33	Ka a Piita yeli ko O, “Daana, N narɛɛ la ka maa ne fo laŋ kpɛ a nempagdie bee a laŋ kpi!” 
LUK.22.34	Ka Yeezu leɛ yeli ko a Piita, “Maa yeli ko fo, Piita, a zenɛ ŋa nɔdaa naŋ koŋ koŋ sɛre, kyɛ ka fo kyiiri gbɛre bota ka fo ba baŋ ma.”
LUK.22.35	Yeezu da soore ba la, “N naŋ da toŋ yɛ, ka yɛ da ba de libi-woɔ, woɔ bee nɔɔteɛ, yɛ da kɔŋ la bonkaŋ be?” Ka ba yeli, “Ai, bonzaa da ba kɔŋ te.” 
LUK.22.36	Ka a Yeezu yeli ko ba, “Kyɛ ŋaa eŋ, neɛ naŋ taa libi-woɔ bee woɔ, feroo la ka o de o. Kyɛ neɛ naŋ ba taa zɔɔzɔɔ-soɔ a ferɛɛ la ka o koɔre o kpar-kpoŋ a te da ne kaŋ. 
LUK.22.37	Maa yele korɔ yɛ, N zie la ka a yɛlɛ ŋa ba naŋ sɛge a ŋmen gane poɔ na tu a tuubu, ‘Ba sɔre O la eŋ a koŋwoŋwuluu deme poɔ’; kyɛ serɛzaa, a yeli ŋa nyɛ la eebo N zie.” 
LUK.22.38	Ka a potuuribo yeli, “Daana, nyɛ, zɔɔzɔɔ-sɔre ayi be la kyɛ.” Ka a Yeezu leɛ yeli, “A seŋɛɛ la.”
LUK.22.39	A Yeezu da yi gaa la a Oliva Taŋzu a seŋ O naŋ da maŋ erɛ lɛ, ka a O potuuribo da tu O. 
LUK.22.40	O naŋ da wa ta a zie, O yeli ko la a potuuribo, “Yɛ puoro a ta wa kpɛ enyaabo poɔ.” 
LUK.22.41	Lɛ la ka O da gyɛŋ yi ba zie a te gbi dumo a puori, 
LUK.22.42	“N Saa, ka a naŋ wa e fo poboɔbo, de a zuŋmanekoɔ̃ ŋa yi N zie, kyɛ e seŋ lɛ fo naŋ boɔrɔ, ka a ta e lɛ maa naŋ boɔrɔ.” [
LUK.22.43	Lɛ la ka maleke deɛ uri yi tenvelaa
LUK.22.44	A Yeezu da puoree la ane O poɔ zaa a O dɔgɛɛ poɔ, a da puri wale ka a kyire binne teŋɛ aŋa zẽẽ gbulo.] 
LUK.22.45	O naŋ da wa iri a O puoruu zu a wa a O potuuribo zie, O da wa nyɛ ba la ka ba gbire, ba poore naŋ da sãã zuiŋ. 
LUK.22.46	Ka a Yeezu soore ba, “Bonso ka yɛ gbire? Yɛ iri a puori, a ta wa kpɛ enyaabo poɔ.”
LUK.22.47	A Yeezu naŋ da naŋ kyɛnɛ yele a yɛlɛ la ka a potuuribo pie ne bayi na kaŋ ba naŋ boɔlɔ Gyudase la lɛ a te taa neŋyaga mine a tara ne. O da wa la a Yeezu zie a wa nyɔge O moore. 
LUK.22.48	Ka a Yeezu soore o, “Gyudase, ka lɛ mooroo la ka fo na de iri ne a Nensaala Bie tere wɛ?” 
LUK.22.49	A potuuribo na naŋ da be a Yeezu zie naŋ da nyɛ lɛ a yɛlɛ naŋ kyɛnɛ, ba da soore O la, “Daana, te voɔ te zɔɔzɔɔ-sɔre a zɔɔ be?” 
LUK.22.50	Lɛ la ka a Yeezu potuuro kaŋ da kyɛ a Naaŋmen bagmaalkare neŋkpoŋ gbaŋgbaa duluŋ toori kpɛlle. 
LUK.22.51	Ka a Yeezu da yeli, “Yɛ bare lɛ!” Kyɛ deɛ seene a toori a saŋ o. 
LUK.22.52	Lɛ la ka a Yeezu da yeli ko a Naaŋmen bagmaalkare, a Naaŋmen die polisiri nembɛrɛ ane a teŋɛ nembɛrɛ naŋ da wa ka ba nyɔge O, “Yɛ yi wa ne la zɔɔzɔɔ-sɔre ane dabɔlɔ ka yɛ wa nyɔge ma aŋa N naŋ waa fafaara be? 
LUK.22.53	Bebiri zaa ka N da maŋ laŋne yɛ a Naaŋmen die poɔ, kyɛ ka yɛ kanzaa daŋ ba zɛge nu seene ma. Kyɛ a yɛ saŋ ane a ligruŋ kpeɛ̃õ la a ŋaa!”
LUK.22.54	Lɛ la ka ba da nyɔge a Yeezu a taa O gaa ne a Naaŋmen bagmaalkare neŋkpoŋ yiri. Ka a Piita da be puoriŋ zaa a tuuro. 
LUK.22.55	Ba naŋ da wa te mare vũũ a davoro sogɔŋ a zeŋ uoro, Piita meŋ da zeŋ la ba poɔ. 
LUK.22.56	Lɛ la ka pɔglee kaŋ naŋ waa tontonɔ da nyɛ a Piita ka o zeŋ a vũũ kyaane poɔ, ka o vɔ nimie eŋ o kyɛ yeli, “A dɔɔ ŋa meŋ da be la a Yeezu zie.” 
LUK.22.57	Kyɛ ka a Piita da kyiiri a yele, “Pɔge, maa ba baŋ O.” 
LUK.22.58	A ba kɔɔre yaga kyɛ ka neɛ kaŋ meŋ nyɛ a Piita a yeli o, “Fo meŋ waa la a ba kaŋ.” Ka a Piita yeli, “Dɔɔ, N ba waa kaŋ!” 
LUK.22.59	Aŋa gogo yeni puoriŋ, neɛ kaŋ meŋ da pɔ la suuri a yeli, “Yelmeŋɛ zaa, a dɔɔ ŋa meŋ da be la a Yeezu zie, bonso, o waa la Galili neɛ.” 
LUK.22.60	Ka a Piita yeli, “Dɔɔ, N ba baŋ bonna fo naŋ yele!” A Piita naŋ da naŋ yele a yɛlɛ la ka nɔdaa deɛ da koŋ. 
LUK.22.61	A Daana da leɛ kaa la a Piita. Lɛ la ka a Piita leɛ-teɛre lɛ a Daana naŋ da yeli ko o, “Zenɛ, nɔdaa koŋ koŋ sɛre kyɛ ka fo kyiiri gbɛre bota ka fo ba baŋ ma.” 
LUK.22.62	A Piita da iri yi la yeŋ a te ŋma nentaŋ yaga.
LUK.22.63	A noba naŋ da guuro a Yeezu da piili erɛ O la laara kyɛ ŋmeɛrɛ O. 
LUK.22.64	Ba da leŋ la O nimie pɔge kyɛ soore O, “Baŋna, baŋna! Aŋ la ŋmɛ fo?” 
LUK.22.65	Ba da to O la zombie yaga.
LUK.22.66	Zie naŋ da wa nyaa, a teŋɛ nembɛrɛ, a Naaŋmen bagmaalkare ane a Naaŋmen bege wulwulibo da laŋ la taa ka ba taa a Yeezu wa ne ba niŋesogɔ. 
LUK.22.67	Ba da soore la a Yeezu, “Ka fõõ wa la a Mɛzaaya
LUK.22.68	ka maa soore yɛ meŋ, yɛ koŋ yeli sɔge ma. 
LUK.22.69	Kyɛ a yi ŋaa gɛrɛ, a Nensaala Bie na zeŋ la a Naaŋmen Kpeɛ̃õ Zaa Daana nuduluŋ seŋ.” 
LUK.22.70	Ka ba zaa laŋ soore O, “Ka lɛ, fõõ la a Naaŋmen Bie wɛ?” Ka a Yeezu yeli sɔge ba, “Yɛnee la yeli ka maa la.” 
LUK.22.71	Lɛ la ka ba yeli, “Boŋ danseɛ la ka te na la boɔrɔ? Te meŋɛ woŋ a la a yi O meŋɛ noɔreŋ!”
LUK.23.1	Lɛ la ka a noba zaa da iri lantaa, a taa Yeezu gaa ne Pilato zie. 
LUK.23.2	A noba da piili ŋmaara la yɛlɛ dɔglɔ Yeezu, a yele, “Te nyɛ la a dɔɔ ŋa ka O saana a teŋɛ. O ba sagra ka te yɔɔ zuyɔɔ ko a Naa Siiza, kyɛ yele ka Ona la a Mɛzaaya,
LUK.23.3	Lɛ la ka Pilato soore a Yeezu, “Fõõ la a Gyuumine Naa be?” Ka a Yeezu yeli sɔge, “Fõõ la yeli a lɛ.” 
LUK.23.4	A Pilato pãã leɛ yeli ko la a Naaŋmen bagmaalkare ane a noba, “Maa eŋ ba nyɛ a dɔɔ ŋa yelsaanaa.” 
LUK.23.5	Kyɛ ka a noba maaleŋ yeli, “O toɔrɔ la a noba eŋnɛ taa ne a O kannoo a Gyudiya paaloŋ zaa poɔ, a yi a Galili teŋɛ O naŋ da piili a wa te tɔ a kyɛ.”
LUK.23.6	A Pilato naŋ da woŋ a lɛ o da soorɛɛ la ka a dɔɔ e la Galili neɛ. 
LUK.23.7	O naŋ da wa baŋ ka Hɛrɔde paaloŋ neɛ la, o da eɛɛ la ka ba taa O gaa ne a Hɛrɔde zie. A Hɛrɔde da be la a Gyɛruzɛlɛm poɔ a lɛ saŋ. 
LUK.23.8	A Hɛrɔde naŋ da wa nyɛ a Yeezu, O poɔ da pɛlɛɛ la yaga, bonso, o da woŋ la a O yɛlɛ ka a kɔɔre, a da boɔrɔ ka o nyɛ O ka O toŋ a toŋkpeɛne na mine ka o meŋ nyɛ. 
LUK.23.9	A Hɛrɔde da soore la a Yeezu yɛlɛ yaga te kɔɔre kyɛ O da ba yeli yeli zaa sɔge o. 
LUK.23.10	A Naaŋmen bagmaalkare ane a Naaŋmen bege wulwulibo da be la a be a toɔrɔ vũũ eŋnɛ. 
LUK.23.11	A Hɛrɔde ne a o sogyɛre gba da dɛge la a Yeezu yaga, a e O la. A de kpar-kpoŋ su O, kyɛ e ka ba leɛ taa O gaa ne a Pilato zie. 
LUK.23.12	A yi a lɛ daare gɛrɛ, Hɛrɔde ne Pilato naŋ da ba noma da leɛ e la bamine.
LUK.23.13	A Pilato pãã da boɔle la a Naaŋmen bagmaalkare ane a noba lantaa, 
LUK.23.14	a yeli ko ba, “Yɛ taa la a dɔɔ ŋa wa ne n zie, a yeli ka O dɔɔnɔ la a noba. N peɛre O la yɛ niŋesogɔ kyɛ N ba nyɛ O yelsaanaa zaa. 
LUK.23.15	Hɛrɔde meŋ da ba nyɛ O yelsaanaa zaa lɛnso ka O e ka ba leɛ taa O wa ne a te zie. Serɛzaa, a dɔɔ ŋa ba taa yelsaanaa zaa naŋ seŋ ne kũũ. 
LUK.23.16	Azuiŋ, N na e la ka ba feɛ O kyɛ de O bare.” [
LUK.23.17	A Ista tigri saŋ naŋ da maŋ wa tara, a da maŋ fere la ka Pilato iri a nempɔgre kaŋ bare.]
LUK.23.18	A noba zaa pãã da laŋ la taa a kyeere yaga zaa, “Yɛ ko a dɔɔ ŋa! Kyɛ iri Baraba ko te!” 
LUK.23.19	(Ba da pɔge la a Baraba ŋa, o naŋ da dɔ̃ɔ̃ a teŋɛ kyɛ ko noba zuiŋ.) 
LUK.23.20	A Pilato naŋ da boɔrɔ ka o iri a Yeezu bare zuiŋ, o da la yelee yɛlɛ ko a noba; 
LUK.23.21	kyɛ ka a noba da naŋ kyeerɛ yele, “Kpa O dagaraa zu, kpa O dagaraa zu!” 
LUK.23.22	A Pilato laboreŋ soore la a noba a gbɛre bota soba, “Wola, boŋ yeli faa ka O e? Maa eŋ ba nyɛ O yelsaanaa zaa naŋ seŋ ka ba ko O. N na e la ka ba feɛ O kyɛ bare O.” 
LUK.23.23	Kyɛ a noba da ba sage kyɛ yele ne nimizeɛ zaa ane kɔkɔkpeɛne ka ba kpa O dagaraa zu. A noba gɔmɔ da do gaŋ la a Pilato deni. 
LUK.23.24	Lɛ la ka a Pilato da fãã kyɛ tere noɔre ka ba e seŋ ba naŋ boɔrɔ lɛ. 
LUK.23.25	A Pilato da iri la a neɛ na ba naŋ boɔrɔ a bare. A neɛ ŋa la ka ba da pɔge nempagdie tendɔ̃ɔ̃ ane o neŋko zuiŋ kyɛ da de a Yeezu ko ba aŋa lɛ ba naŋ boɔrɔ.
LUK.23.26	Ba naŋ da taa a Yeezu gɛrɛ ne, ba te tuori la dɔɔ kaŋ ka o yi weɛ waana. A dɔɔ ŋa da yi la Saarin, ka o yuori di Saamon. Ba da nyɔge o la a e ka o tuo a dagaraa tuuro ne a Yeezu. 
LUK.23.27	Nembeɛoŋ da tuuro O la, ka pɔgeba da poɔ a kono gbɛlɛ nuuri a Yeezu zuiŋ. 
LUK.23.28	Kyɛ Yeezu da leɛ kaa ba la a yele, “Gyɛruzɛlɛm pɔgeyaare, yɛ ta kono maa zuiŋ, kyɛ yɛ kono yɛmenne ane yɛ biiri yɛlɛ. 
LUK.23.29	Bonso, a bebie waana la ka ba na yeli, ‘Pɔg-ɔɛ ane pɔgeba naŋ daŋ ba dɔge biiri, ane berɛ biiri naŋ daŋ ba ɛnne nyɛ la maaloo.’ 
LUK.23.30	A noba pãã na piili yele korɔ la a taŋkponni, ‘Yɛ le dɔgle te zu,’ kyɛ yeli ko a tambilii, ‘Yɛ pɔge te.’ 
LUK.23.31	Ka ba naŋ wa erɛ damaara ŋaa, wola ka ba na e a dakuoni?”
LUK.23.32	Ba da taa la noba mine bayi naŋ e nenfaare, a poɔ a Yeezu eŋɛ a na te kpa a dagaraa zu. 
LUK.23.33	Ba naŋ da wa te ta a zie na ba naŋ boɔlɔ Zukoɔre, ba da kpa la a Yeezu dagaraa zu ane a nenfaare na bayi, kaŋ a O duluŋ seŋ, kaŋ meŋ a O gɔɔ seŋ. [
LUK.23.34	Lɛ la ka a Yeezu da yeli, “N Saa, di suuri ko ba, bonso, ba ba baŋ bonna ba naŋ erɛ.” Ba da de la a Yeezu bonsuuri ŋmɛ gbaŋ a poŋ taa.] 
LUK.23.35	Ka a noba da are a be kaara, kyɛ ka a nembɛrɛ da erɛ O laara a yele, “O faa la ba mine, O pãã faa O meŋɛ, ka O naŋ wa waa a Mɛzaaya, a Naaŋmen neŋkaa-iraa!” 
LUK.23.36	A sogyɛre meŋ da e O la la, a taa dããmiiruŋ mine a wa ko O, 
LUK.23.37	a yele, “Ka fõõ wa waa a Gyuumine Naa, faa fo meŋɛ wɛ!” 
LUK.23.38	Ba da sɛge la sɛgre a O zu sogɔŋ, “A Gyuumine Naa La A Ŋa.”
LUK.23.39	A nenfaare na kaŋ ba naŋ da kpa a dagaraa zu meŋ da erɛ la a Yeezu laara a yele, “Fo ba waa a Mɛzaaya be? Faa fo meŋɛ ane te meŋ wɛ!” 
LUK.23.40	Ka a nenfaa kaŋ na soba nyare a o tɔsoba na zu a yele, “Ka lɛ fo ba zoro Naaŋmen, fõõ ne a dɔɔ ŋa dɔgroŋ naŋ waa yeni? 
LUK.23.41	Tenee eŋ seŋ ne la a dɔgroŋ ŋa, bonso, te nyɛrɛ la dɔgroŋ na te meŋɛ naŋ bɔ, kyɛ a dɔɔ ŋa eŋ ba e yeli faa zaa.” 
LUK.23.42	Lɛ la ka o pãã yeli, “Yeezu, ta inni n yɛlɛ, ka fõõ wa kpɛ a fo naaloŋ poɔ.” 
LUK.23.43	Ka a Yeezu yeli sɔge o, “Serɛzaa ka N yele korɔ fo, a zenɛ ŋa, fõõ ne ma na laŋ la taa a tenvelaa
LUK.23.44	A naŋ da wa peɛlɛ a ŋmenaa pozentaa, ligruŋ da pɔge la a tendaa zaa, a te ta ŋmenaa gbelli ata saŋ, 
LUK.23.45	ka a ŋmenaa da ligi, kyɛ ka a Naaŋmen die patiisa da kyeɛ̃, a poŋ ziiri ayi. 
LUK.23.46	A Yeezu pãã da kyeere la yaga zaa a yeli, “N Saa, fo nuuriŋ la ka N de N vooroŋ eŋ.” O naŋ da yeli a ŋaa la ka O da ŋmaa vooroŋ. 
LUK.23.47	A sogyɛre kɔɔ neŋkpoŋ naŋ da nyɛ lɛ a yɛlɛ zaa naŋ e, o da iri la Naaŋmen yuori a yele, “Serɛzaa, a dɔɔ ŋa da ba sãã yeli zaa.” 
LUK.23.48	A noba zaa naŋ da wa ka ba nyɛ a Yeezu dagaraa kpaabo, naŋ wa nyɛ a lɛ zaa naŋ e, ba da leɛ kuli ne la nuyoɔre. 
LUK.23.49	Kyɛ a Yeezu nembaŋne ane a pɔgeba na zaa naŋ da tuuro O a yi a Gyudiya paaloŋ poɔ, da te are la tɔɔre zaa kyɛ kaara a yɛlɛ ama.
LUK.23.50	A Gyuumine neŋkpoŋ kaŋ naŋ da waa nensoŋ kyɛ e nemmeŋɛ, ka o yuori da di Yuzɛb, 
LUK.23.51	eŋ da ba sage ne a ba poteɛrɛ ane a ba yel-erre kyaare ne a Yeezu koobo. A dɔɔ ŋa da yi la a Gyuumine teŋɛ kaŋ yuori naŋ di Aremateya, a da kyɛllɛ ka o nyɛ a Naaŋmen naaloŋ. 
LUK.23.52	A dɔɔ ŋa da gaa la a Pilato zie a te sɔre ka o ko o a Yeezu eŋɛ. 
LUK.23.53	Lɛ la ka o da yage a Yeezu eŋɛ, a de pɛmpelaa pilli page ne O, a gaa te ũũ yaa kaŋ ba naŋ nyɛ piiri zu, ka ba daŋ ba ũũ neɛzaa o poɔ sɛre. 
LUK.23.54	A da e la a Naroo bebiri daare, kyɛ ka a pɛnnoo bebiri da piili. 
LUK.23.55	A pɔgeba na naŋ da tu a Yeezu yi a Galili wa, da tu gaa te nyɛ la O ũũmu zie ane lɛ ba naŋ gaale O a bogi poɔ. 
LUK.23.56	Ba pãã da leɛ kulee la a te nare turaali ane kãã-nyunoɔ.
LUK.23.56	Ba da pɛnnɛɛ la a pɛnnoo bebiri daare a seŋ lɛ a Naaŋmen nɔɛ naŋ biŋ.
LUK.24.1	A Koseɛraa bebi-dɛndɛŋ daare, bagu-pipi saŋ, a pɔgeba da taa la a turaali ba naŋ nare a gaa ne a yaa zie. 
LUK.24.2	Ba da te nyɛ la a yaa noɔre kuuri ka ba billi bare, 
LUK.24.3	kyɛ ba naŋ da te kpɛ a yaa poɔ, ba da ba nyɛ a Daana Yeezu eŋɛ. 
LUK.24.4	Ba nɔɛ naŋ da maa ka ba bugi are la ka dɔbɔ mine bayi deɛ wa uri sãã, a wa are peɛle ba. A dɔbɔ bonsuuri da pɛle la a zaa parepare lɛ. 
LUK.24.5	Dabeɛ̃ da kpɛ la a pɔgeba yaga zaa ka ba levɔgle teŋɛ. Ka a dɔbɔ soore ba, “Bonso ka yɛ boɔrɔ nenvore kuuni poɔ? O ba kye kyɛ, O leɛ-iri la a kuuni poɔ. 
LUK.24.6	Yɛ leɛ-teɛre lɛ O naŋ da yeli ko yɛ, a saŋ na O naŋ da be a Galili poɔ, 
LUK.24.7	ka a ferɛɛ la ka ba de a Nensaala Bie eŋ a nenfaare nuuriŋ ka ba kpa O dagaraa zu, kyɛ ka a beri ata daare ka O leɛ-iri a kuuni poɔ.” 
LUK.24.8	Lɛ la ka a pɔgeba leɛ-teɛre a Yeezu yɛlɛ O naŋ da yeli. 
LUK.24.9	Ba naŋ da leɛ yi a yaa zie gaa la, ka ba te manne a yɛlɛ na zaa ko a Yeezu potuuribo pie ne yeni na ane ba kyɛlɛɛ na zaa. 
LUK.24.10	Mareya Magdalina, Yuwana, Mareya a Gyimisi ma, a laŋne a pɔgeba banaŋ zaa naŋ da poɔ ba poɔ la da manne a yɛlɛ ama ko a Yeezu potuuribo. 
LUK.24.11	Kyɛ a Yeezu potuuribo da de la a yɛlɛ ka a e pɔgeba yelfoglo, a lɛ zuiŋ ba da ba sage de. 
LUK.24.12	Kyɛ Piita da iri zo gaa la a yaa zie a te zuuni, a muuli kaa a yaa poɔ. O da nyɛ la a kũũ pɛmɛ ka a biŋ a yoŋ zie, ka o leɛ kuli ne nɔmaa ane lɛ a yɛlɛ naŋ e.
LUK.24.13	A daare na zaa, a Yeezu potuuribo mine bayi da yi gɛrɛ la teŋɛ kaŋ naŋ di Emmawuse. A teŋɛ na ne Gyɛruzɛlɛm tɔɔre ta la mɛlɛ ayopoĩ. 
LUK.24.14	Ba da kyɛnɛ la kyɛ manna a yɛlɛ zaa naŋ e a korɔ taa. 
LUK.24.15	Ba naŋ da naŋ manna a yɛlɛ la ka Yeezu meŋ kyɛŋ wa ta ba, ka ba zaa laŋ kyɛnɛ. 
LUK.24.16	Kyɛ ba niŋe da ba vɛle ka ba na baŋ ka a Yeezu la. 
LUK.24.17	Ka a Yeezu soore ba, “Boŋ yɛlɛ la ka yɛ kyɛnɛ manna a ŋaa?” Ka ba leɛ are seretete, a sãã niŋe. 
LUK.24.18	Lɛ la ka ba kaŋ yuori naŋ di Kilopa leɛ soore a Yeezu, “Fo yoŋ la saana naŋ be a Gyɛruzɛlɛm poɔ a ba baŋ a yɛlɛ naŋ e a bebie ŋa poɔ be?” 
LUK.24.19	Ka a Yeezu soore ba, “Boŋ yɛlɛ?” Ka ba yeli sɔge, “A Yeezu naŋ yi a Naazɛrɛ yɛlɛ wɛ. A dɔɔ ŋa da e la Ŋmen-yelmanna naŋ e gandaa, O tontonne poɔ ane O kannoo poɔ a Naaŋmen niŋesogɔ ane a noba zaa niŋesogɔ, 
LUK.24.20	ane lɛ a Naaŋmen bagmaalkare ane a teŋɛ nembɛrɛ naŋ da de O tere ka ba kpa O a dagaraa zu. 
LUK.24.21	Kyɛ te da teɛrɛ la ka Ona la na faa a Izerayɛl biiri. A beri ata la ŋaa a yɛlɛ ama naŋ e. 
LUK.24.22	A gaŋ a zaa, pɔgeba mine naŋ be te poɔ vɛŋɛɛ la ka te noɔre maa. Ba da gaa la a yaa zie a bagu-pipi ŋa, 
LUK.24.23	kyɛ ba naŋ da ba nyɛ a Yeezu eŋɛ a yaa poɔ, ba da leɛ wa yeli ko te la ka ba nyɛ la malekere ka ba yeli ko ba ka a Yeezu leɛ-iri la a kuuni poɔ. 
LUK.24.24	Lɛ la ka te taaba mine da gaa a yaa zie a te nyɛ ka a sereŋ waa a lɛ a pɔgeba naŋ da yeli, kyɛ ba da ba nyɛ O meŋɛ.” 
LUK.24.25	Lɛ la ka a Yeezu yeli ko ba, “Wola ka yɛ boli lɛ, kyɛ ba e nyagroŋ ka yɛ sage de a yɛlɛ zaa a Ŋmen-yelmanneba naŋ da yeli! 
LUK.24.26	A da ba seŋ ka a Mɛzaaya
LUK.24.27	O pãã da piili ne la a Moozul yelsɛgre gama poɔ yɛlɛ ane a Ŋmen-yelmanneba sɛgre gama zaa, a manne yɛlɛ zaa naŋ kyaare ne O meŋɛ a gansonne poɔ a ko ba.
LUK.24.28	Ba naŋ da wa te peɛlɛ a teŋɛ na ba naŋ da gɛrɛ, a Yeezu da kyɛŋ de la ba weɛ aŋa O naŋ tɔlɔ gɛrɛ. 
LUK.24.29	Ka ba sɔre O a yele, “Ta gaa, e ka te zaa be a kyɛ, bonso, zie sɔgrɔ la, ka saŋ faa.” Lɛ la ka a Yeezu da tu ba kpɛ die. 
LUK.24.30	O naŋ da wa zeŋ ne ba ka ba di diibu, O da de la boroboro, a puori maale, kyɛ nyɔge ŋmaa, a de ko ba. 
LUK.24.31	Lɛ la ka ba nimie deɛ vɛle ka ba pãã baŋ ka a Yeezu la, kyɛ ka O deɛ more. 
LUK.24.32	Ka ba yele korɔ taa, “A te sukyie da ba kpɛ dire ne vũũ a saŋ na O naŋ da manna a yɛlɛ korɔ te a sori poɔ a yi a ŋmen gama poɔ.” 
LUK.24.33	Ba da iree la a paretɛloŋ na poɔ a leɛ gaa Gyɛruzɛlɛm a te nyɛ a potuuribo pie ne yeni na ka ba laŋne a ba taaba. 
LUK.24.34	Ka ba da yele, “A Daana sereŋ leɛ-iri la a yi a kuuni poɔ. O de la O meŋɛ wuli Saamon!” 
LUK.24.35	Lɛ la ka a sokyɛnemɛ da manne a yɛlɛ na zaa naŋ da e a sori poɔ ko a potuuribo a kyaare ne lɛ O naŋ da wa ŋmaa a boroboro ka ba niŋe pãã vɛle ka ba baŋ ka a Yeezu la.
LUK.24.36	Ba naŋ da naŋ manna a yɛlɛ la ka Yeezu meŋɛ la lɛ deɛ wa are a ba sogɔŋ, a yeli ko ba, “Ka maaroŋ be yɛ zie.” 
LUK.24.37	Ba pɔlle da teɛɛ la ka ba miine yaga zaa, ka ba da teɛre ka nenseɛ la ka ba nyɛ. 
LUK.24.38	Ka Yeezu da soore ba, “Bonso ka yɛ zoro dabeɛ̃ kyɛ ka bonnoo be yɛ teɛroŋ poɔ? 
LUK.24.39	Yɛ kaa nyɛ a N nuuri ane a N gbɛɛ, a baŋ ka maa meŋɛ sereŋ la. Yɛ seene ma nyɛ; nenseɛ ba taa eŋnɛne ane kɔbɔ aŋa N naŋ taa lɛ.” 
LUK.24.40	Kyɛ O naŋ wa yeli a lɛ baare la ka O da wuli ba a O nuuri ane O gbɛɛ. 
LUK.24.41	Ba naŋ da naŋ kyellɛ ne noɔ, a kyɛ bonnɔ a ba teɛroŋ poɔ la so ka Yeezu da soore ba, “Yɛ ba taa bonzaa kyɛ a na di be?” 
LUK.24.42	Ba da de la zoma ba naŋ ɔnne ko a Yeezu, 
LUK.24.43	ka O de ɔɔ a ba niŋesogɔ.
LUK.24.44	Lɛ la ka O da yeli ko ba, “A N yelbie N naŋ da yeli ko yɛ saŋ na N naŋ da naŋ be a yɛ zie la lɛ; ka a yɛlɛ zaa ba naŋ sɛge kyaare ne ma a Moozul sɛgre gane poɔ ane a Ŋmen-yelmanneba sɛgre gama poɔ ane a yiele gane poɔ na nyɛ la eebo.” 
LUK.24.45	O pãã da vɛle la ba yɛŋ ka ba baŋ a ŋmen gane poɔ yɛlɛ velaa, 
LUK.24.46	kyɛ ka O da yeli ko ba, “A lɛ la ka ba sɛge ka a Mɛzaaya na nyɛ la dɔgɛɛ kyɛ leɛ-iri a kuuni poɔ a beri ata daare. 
LUK.24.47	Ba na piili la a Gyɛruzɛlɛm poɔ a moɔlɔ korɔ a tendaa nemboorɔ zaa ka ba leɛ ba eebo kyɛ nyɛ yelbebe sudi a Yeezu yuori eŋɛ. 
LUK.24.48	Yɛnee la a yɛlɛ ama danseɛ deme. 
LUK.24.49	Kyɛ yɛ nyɛ, N na e la ka bonna N Saa naŋ da eŋ noɔre ka O na tere la wa yɛ zie. Azuiŋ yɛ kpeɛrɛ a Gyɛruzɛlɛm poɔ a te ta saŋ na yɛ naŋ nyɛ a Vooroŋ Soŋ kpeɛ̃õ yi sazu.”
LUK.24.50	O pãã da taa ba la yi ne, a gaa te ta Bɛtani, a zɛge O nuuri a maale ba. 
LUK.24.51	O naŋ da naŋ maala ba, O da gyɛŋ yi la ba poɔ ka ba wa de O do ne tenvelaa
LUK.24.52	Ba da puori O la ne emmo kyɛ leɛ gaa a Gyɛruzɛlɛm ane kyelloo kpoŋ, 
LUK.24.53	a da te be a Naaŋmen die poɔ a puuro Naaŋmen tegitegilɛ.
JHN.1.1	A piiluu saŋ a Yelbiri da bebe la. A Yelbiri da be la Naaŋmen zie, ka a Yelbiri da waa Naaŋmen. 
JHN.1.2	A Yelbiri da be la Naaŋmen zie a piiluu saŋ zaa. 
JHN.1.3	O zie la ka boma zaa tu a wa bebe. Bonzaa da ba kyebe naŋ tu ziyuo wa bebe ka O yoŋ zie naane. 
JHN.1.4	O poɔ la ka nyɔvore da be, ka a nyɔvore da waa nensaalba zaa kyaane. 
JHN.1.5	A veɛloŋ da kyaane la a lige poɔ, ka a lige da ba toɔ̃ a veɛloŋ.
JHN.1.6	Naaŋmen da toŋ la dɔɔ kaŋ yuori naŋ da di Gyɔɔn. 
JHN.1.7	O da e la dansedire a wa ka O di a veɛloŋ danseɛ, ka ka noba na tu a o zie kyɛ sage de a Naaŋmen yɛlɛ. 
JHN.1.8	Ona meŋɛ da naane a veɛloŋ, kyɛ o da waɛ la ka o di a veɛloŋ danseɛ. 
JHN.1.9	A veɛloŋ naŋ sereŋ waa veɛloŋ a kyaane neɛzaa da waana la a teŋɛzu.
JHN.1.10	O da be la a teŋɛzu. O zie la ka a tendaa tu a wa bebe kyɛ ka a tendaa noba da ba baŋ O. 
JHN.1.11	O da wa la O meŋɛ noba zie, kyɛ ka a O meŋɛ noba da ba sage de O yɛlɛ. 
JHN.1.12	Kyɛ banaŋ zaa naŋ sage de O yɛlɛ, a sage de O yuori, O da ko ba la kpeɛ̃õ ka ba na leɛ Naaŋmen biiri, 
JHN.1.13	ba dɔgebo da ba waa zẽẽ bee eŋgane dɔgebo, bee nensaala poboɔbo, kyɛ Naaŋmen dɔgebo da la.
JHN.1.14	Ka a Yelbiri da leɛ nensaala, a wa zeŋ te poɔ, ka te nyɛ O puubu. Ka a O puubu te tɔgle ne a saa bidɔɔ yeni puubu, naŋ paale ne garaaseɛ
JHN.1.15	(A Gyɔɔn da di la O danseɛ kyɛ ŋmɛ kpɛlle a yeli, “A soba ŋa yɛlɛ la ka N da yeli, ‘A soba na naŋ na tu n puori wa, gaŋ ma la, bonso, O da bebe la kyɛ ka ba naŋ ba dɔge ma.’ ”) 
JHN.1.16	A O Naaŋmennoŋ poɔ la ka te zaa nyɛ garaaseɛ dɔgle dɔgle taa. 
JHN.1.17	A Naaŋmen nɔɛ sereŋ da tu la Moozul zie wa, ka garaaseɛ ane yelmennoŋ tu a Yeezu zie wa. 
JHN.1.18	Neɛzaa daŋ ba nyɛ Naaŋmen. A Naaŋmen Bi-yeni yoŋ naŋ peɛle a Saa, Ona la e ka noba baŋ a Naaŋmen.
JHN.1.19	Ŋaa la ka Gyɔɔn da di a danseɛ, a saŋ na a Gyuumine naŋ da toŋ a Naaŋmen bagmaalba ane a Levi boorɔ noba ka ba yi Gyɛruzɛlɛm a gaa te soore o, “Nembuo la fo?” 
JHN.1.20	A Gyɔɔn da ba mɔŋ noɔre, kyɛ o da yelee daadaa ko ba, “Maa naane a Mɛzaaya.”
JHN.1.21	Ka ba da soore o, “Ka wola pãã la? Fõõ la a Elaagya be?” Ka o da yeli, “Maa naane.” “Fõõ la a Ŋmen-yelmanna be?” Ka o da yeli sɔge, “Ai.” 
JHN.1.22	Lɛ la ka ba soore o, “Nembuo pãã la fo? Yeli ko te, ka te leɛ gaa te yeli ko a banaŋ naŋ toŋ te. Boŋ yeli ka fo na yeli kyaare ne fo meŋɛ?” 
JHN.1.23	Ka a Gyɔɔn da yeli:
JHN.1.23	“Maa la a neɛ na kɔkɔre naŋ ŋmeɛrɛ kpɛlle a wɛgyɛŋ poɔ,
JHN.1.23	‘Maale a Daana sori ka o tori,’ ”
JHN.1.23	aŋa a Ŋmen-yelmanna Azaaya naŋ da yeli lɛ.
JHN.1.24	Kyɛ a Faraziimine la pãã da toŋ ba. 
JHN.1.25	Ba da soore la a Gyɔɔn, “Ka fõõ ba wa e a Mɛzaaya, a ba e Elaagya, a ba e a Ŋmen-yelmanna, ka boŋ pãã so ka fo terɛ suobu?” 
JHN.1.26	Ka a Gyɔɔn yeli sɔge ba, “Maa eŋ terɛ la suobu ne koɔ̃ kyɛ neɛ kaŋ are la yɛ poɔŋ, ka yɛ ba baŋ O. 
JHN.1.27	Ona la soba na naŋ tu n puori waana, ka N ba seŋ ne O nɔɔtere miri loruu.” 
JHN.1.28	A yeli ŋa da e la a Bɛtani naŋ be a Gyɔɔdan maŋgaŋne benee a Gyɔɔn naŋ da terɛ a suobu.
JHN.1.29	A nyaazie daare, Gyɔɔn da nyɛ la a Yeezu ka O waana o zie, ka o da yeli, “Yɛ nyɛ a Naaŋmen Pilee. Ona la na peere a andonɛɛ yelbieri bare! 
JHN.1.30	A soba ŋa yɛlɛ la ka N da yeli, ‘Neɛ naŋ gaŋ ma na tu la n puori wa, bonso, O daŋ bebe la kyɛ ka ba naŋ ba dɔge ma.’ 
JHN.1.31	Maa meŋɛ da ba baŋ O, kyɛ N wa terɛ la suobu ne koɔ̃ a yeli ŋa zuiŋ, ka ka a Izerayɛl biiri na baŋ O.” 
JHN.1.32	A Gyɔɔn da di la danseɛ a yele, “N da nyɛ la a Vooroŋ Soŋ ka O waa ŋa ŋmanee a yi sazu sigi wa be O zie. 
JHN.1.33	Maa meŋɛ da ba baŋ O, kyɛ a soba na naŋ da toŋ ma ka N wa ko noba suobu ne koɔ̃ la da yeli ko ma, ‘A soba na fo naŋ nyɛ ka a Vooroŋ Soŋ sigi wa be O zie, Ona la na korɔ noba suobu ne a Vooroŋ Soŋ.’ 
JHN.1.34	Kyɛ maa meŋɛ nyɛɛ la kyɛ di danseɛ ka a Naaŋmen Bie la a ŋa.”
JHN.1.35	A nyaazie daare, Gyɔɔn da la are ne la o potuuribo bayi, 
JHN.1.36	kyɛ nyɛ Yeezu ka O wa tɔlɔ, ka a Gyɔɔn kyaare yeli, “Yɛ nyɛ, a Naaŋmen Pilee la kyɛ!” 
JHN.1.37	A potuuribo bama bayi naŋ da woŋ ka o yeli a ŋaa, da tu la a Yeezu. 
JHN.1.38	A Yeezu naŋ da wa leɛ a nyɛ ba ka ba tuuro O la ka O da soore ba, “Boŋ la ka yɛ boɔrɔ?” Ka ba da yeli ko O, “Urabbi” (a tɛgɛ la Wulwullo), “yeŋ ka fo kpeɛrɛ?” 
JHN.1.39	Ka a Yeezu da yeli ko ba, “Yɛ wa nyɛ.” Ba da wa nyɛ la be O naŋ kpeɛrɛ, a da be O zie a bebiri na zaa. A da e ŋa zimaane gbelli anaare saŋ. 
JHN.1.40	A ba bayi na kaŋ naŋ da woŋ ka Gyɔɔn yeli a yɛlɛ ka ba da tu a Yeezu yuori da la Anduru, a Saamon Piita yɔɔ. 
JHN.1.41	A Anduru da daŋ bɔ la o yɔɔ Saamon a yeli ko o, “Te nyɛ la a Mɛzaaya.” (A tɛgɛ la: Naaŋmen Neŋkaa-iraa) 
JHN.1.42	A Anduru da taa la a Saamon wa ne a Yeezu zie, ka a Yeezu kaa o kyɛ yeli, “Fõõ la Saamon, a Gyɔɔn bidɔɔ. Ba na boɔle fo la Sefase” (a yuori tɛgɛ la Piita).
JHN.1.43	A nyaazie daare Yeezu da maale la O teɛroŋ ka O yi gaa Galili teŋɛ. O da nyɛ la Filipi, a yeli ko o, “Wa tuuro ma.” 
JHN.1.44	A Filipi da yi la Bɛsaada, a teŋɛ na Anduru ane Piita naŋ da yi. 
JHN.1.45	A Filipi da nyɛ la Nataneɛl a yeli ko o, “Te nyɛ la a neɛ na yɛlɛ a Moozul naŋ sɛge a Naaŋmen begɛ gane poɔ, ka a Ŋmen-yelmanneba meŋ sɛge a gansoŋ poɔ. Ona la a Yeezu, a Yuzɛb bidɔɔ naŋ yi Naazɛrɛ teŋɛ.” 
JHN.1.46	A Nataneɛl da soore o la, “Boŋ bonsoŋ la na baŋ yi a Naazɛrɛ poɔ?” Ka Filipi da yeli ko o, “Wa nyɛ.” 
JHN.1.47	A Yeezu naŋ da wa nyɛ Nataneɛl ka o waana O zie la ka O da yeli, “Izerayɛl bie sereŋ la a ŋa, ka bonnoo zaa ba kye o zie!” 
JHN.1.48	Ka Nataneɛl da soore O, “Wola ka fo e baŋ ma?” Ka a Yeezu da yeli sɔge o, “N da nyɛ fo la a kaŋkanteɛ pare sɛre kyɛ ka a Filipi pãã wa boɔle fo.” 
JHN.1.49	Ka Nataneɛl da leɛ yeli, “Wulwullo, fõõ la a Naaŋmen Bie! Fõõ la a Izerayɛl Naa!” 
JHN.1.50	Ka Yeezu da yeli sɔge o, “N naŋ yeli ko fo ka N da nyɛ fo la a kaŋkanteɛ pare la so ka fo sage de be? Fo na nyɛ la yeltegrɛ naŋ gaŋ a ama.” 
JHN.1.51	Ka Yeezu da yeli ko o, “Yelmeŋɛ ka N yele korɔ yɛ. Yɛ na nyɛ la a saluoni ka o yuo, ka a Naaŋmen malekere duoro kyɛ sigre waana a Nensaala Bie zu.”
JHN.2.1	A beri ata daare, pɔgde tigri da be la a Keeina teŋɛ naŋ be a Galili paaloŋ poɔ, ka Yeezu ma da be a be. 
JHN.2.2	Ba da boɔle la Yeezu ane O potuuribo meŋ a pɔgde tigri zie. 
JHN.2.3	A tigri dãã naŋ da wa baare, a Yeezu ma da yeli ko O la, “A ba dãã baarɛɛ la.” 
JHN.2.4	Ka Yeezu da yeli ko o, “Pɔge deme, maa ne fo boŋ yeli la be a poɔ? A N saŋ naŋ ba ta sɛre.” 
JHN.2.5	Ka a O ma da yeli a tontonema, “Yɛ e yelzaa O naŋ na yeli ko yɛ.” 
JHN.2.6	Kyɛ senne ayoɔbo da be la a be a seŋ a Gyuumine puoruu pɛgebo yɛlɛ naŋ da biŋ lɛ. A seŋɛ kanzaa poɔ koɔ̃ da maŋ ta la galori lezare bee lezare ne pie. 
JHN.2.7	A Yeezu da yeli ko la a noba, “Yɛ ɔŋ koɔ̃ paale a senne.” Ka ba da ɔŋ a koɔ̃ paale a zaa zɛlɛlɛ. 
JHN.2.8	Ka a Yeezu da yeli ko ba, “Yɛ pãã ɔŋ a mine gaa te ko a noba naŋ kaara a tigri yɛlɛ neŋkpoŋ.” Lɛ la ka ba ɔŋ gaa ne. 
JHN.2.9	A tig-kaara neŋkpoŋ naŋ da wa lɛnne a koɔ̃ naŋ leɛ dãã, kyɛ ba baŋ benee a naŋ yi (kyɛ a tontonema na naŋ da ɔŋ a koɔ̃ eŋ da baŋɛɛ la), da boɔle la a pɔgderɛ 
JHN.2.10	a yeli ko o, “Neɛzaa maŋ daŋ tere la a dãã anaŋ naŋ kpɛ, ka a saŋ na a saama naŋ wa nyu te seŋ, ka o pãã tere a anaŋ naŋ ba kpɛ. Kyɛ ka fõõ eŋ biŋ a dãã anaŋ naŋ kpɛ te ta ŋaa saŋ.” 
JHN.2.11	A yeli ŋa a Yeezu naŋ da e, da la O yelwulii dɛndɛŋ soba O naŋ da e a Keeina teŋɛ naŋ be a Galili paaloŋ poɔ. A da iri la a Yeezu yuori ka O potuuribo da sage de O yɛlɛ.
JHN.2.12	A ŋaa puoriŋ, Yeezu ne O ma ne O yɔɔmine ane o potuuribo da gaa la Kapanum a te bebe ka a ta beri ayi.
JHN.2.13	A Gyuumine Ista tigri naŋ da wa peɛlɛ, Yeezu da do la Gyɛruzɛlɛm. 
JHN.2.14	O da nyɛ la noba a Naaŋmen die poɔ ka ba koɔrɔ naadɛɛ, peere ane ŋmama, kyɛ ka a libi-tɛgrebɛ da zeŋ a ba libie tɛgebo zie. 
JHN.2.15	A Yeezu da de la mie a maale ne kpaaraa a digi ne ba ka ba yi a Naaŋmen die poɔ, a laŋ ne a nii, ane a peere. O da kyiri la a libi-tɛgrebɛ warbie yaare bare kyɛ daa a ba tabolɔ lɔɔ. 
JHN.2.16	O da yeli ko la a banaŋ naŋ da koɔrɔ a ŋmama, “Yɛ de a boma ŋa yi te bare! Yɛ ta de a N Saa yiri ka o leɛ yɛ daa diibu zie!” 
JHN.2.17	A O potuuribo pãã da leɛ teɛrɛɛ la ka ba da sɛge la a gansoŋ poɔ, “A fo yiri nɔmmo na di ma la aŋa vũũ.” 
JHN.2.18	Lɛ la ka a Gyuumine da soore a Yeezu, “Boŋ yelwulaa la ka fo na e a wuli te ka a seŋ ka fo e a ŋaa.” 
JHN.2.19	Ka a Yeezu da yeli sɔge ba, “Yɛ ŋmore a Naaŋmen die ŋa, kyɛ beri ata poɔ N na e la ka o leɛ-iri are.” 
JHN.2.20	Lɛ la ka a Gyuumine da yeli, “A Naaŋmen die ŋa meɛbo da de la yuomo lezaayi ne ayoɔbo, kyɛ ka fo na toɔ̃ mɛ o beri ata poɔ?” 
JHN.2.21	Kyɛ a Yeezu da yelee O meŋɛ eŋɛ naŋ waa a Naaŋmen die yɛlɛ. 
JHN.2.22	A Yeezu naŋ da wa leɛ-iri a kuuni poɔ puoriŋ la ka a O potuuribo pãã da leɛ-teɛre ka O da yeli la a ŋaa. Ba pãã da sage de la a gansoŋ yɛlɛ ane a Yeezu yɛlɛ O naŋ da yeli.
JHN.2.23	A Yeezu naŋ da wa be a Gyɛruzɛlɛm poɔ a Ista tigri saŋ, noba yaga da sage de la O yɛlɛ, bonso, ba da nyɛ la a yelwulii O naŋ da erɛ. 
JHN.2.24	Kyɛ Yeezu da koŋ baŋ de O meŋɛ dɛle ba kanzaa, bonso, O da baŋ la nensaalba zaa, 
JHN.2.25	ka O da ba la boɔrɔ neɛzaa ka o yeli neɛ yɛlɛ ko O, bonso O meŋɛ da baŋ la neɛzaa poteɛrɛ.
JHN.3.1	A Farazii kaŋ da bebe la ka o yuori di Nikodemu. O da waa la a Gyuumine wederɛ kaŋ. 
JHN.3.2	O da wa la Yeezu zie tensogɔ saŋ a wa yeli ko O, “Wulwullo, te baŋ ka fo waa la wulwullo naŋ yi Naaŋmen zie. Bonso, neɛzaa koŋ baŋ e a yelwulii ama fo naŋ erɛ ka Naaŋmen ba kye o soba zie.” 
JHN.3.3	Ka a Yeezu da yeli sɔge o, “Serɛzaa ka N yele korɔ fo, neɛzaa koŋ baŋ kpɛ a Naaŋmen naaloŋ poɔ, ka ba naŋ ba la maaleŋ dɔge o soba.” 
JHN.3.4	Ka Nikodemu da soore O, “Wola ka ba na baŋ leɛ dɔge neɛ naŋ kore? Neɛ mɔɔ na baŋ leɛ kpɛ la o ma poɔ ka ba la dɔge o a boyi soba be?” 
JHN.3.5	Ka Yeezu da yeli sɔge, “Serɛzaa ka N yele korɔ fo, neɛzaa koŋ baŋ kpɛ a Naaŋmen naaloŋ ka ba naŋ ba leɛ dɔge o ne koɔ̃ ane a Vooroŋ Soŋ. 
JHN.3.6	Bon eŋgane naŋ dɔge maŋ waa la eŋgane, ka bon Vooroŋ Soŋ meŋ naŋ dɔge maŋ waa vooroŋ. 
JHN.3.7	Ta vɛŋ ka fo noɔre maa ne N naŋ yeli ko fo, ‘A ferɛɛ la ka ba leɛ dɔge fo.’ 
JHN.3.8	Saseɛ maŋ fuuro gɛrɛ la benee zaa o naŋ boɔrɔ, ka fo maŋ woŋ a o fuubu dɔɔne, kyɛ ba baŋ benee o naŋ yi, bee benee o naŋ gɛrɛ. Lɛ ka a maŋ waa ko neɛ na zaa a Vooroŋ Soŋ naŋ dɔge.” 
JHN.3.9	Ka Nikodemu da soore O, “Wola ka a yɛlɛ ama na toɔ̃ e?” 
JHN.3.10	Ka Yeezu da yeli sɔge o, “Fo waa la a Izerayɛl biiri wulwullo kaŋ, kyɛ ba baŋ a yɛlɛ ama?”
JHN.3.11	“Serɛzaa ka N yele korɔ fo, yeli na te naŋ baŋ la ka te yele, kyɛ dire bonna te naŋ nyɛ danseɛ, kyɛ ka yɛ ba maŋ sage de a te danseɛ. 
JHN.3.12	Ka maa yeli teŋɛzu yɛlɛ ko fo kyɛ ka fo ba sage de, ka maa pãã yeli tenvelaa
JHN.3.13	Neɛzaa daŋ ba do tenvelaa, ka a soba na naŋ yi a tenvelaa sigi wa yoŋ naane. Ona la a Nensaala Bie. 
JHN.3.14	Aŋa lɛ Moozul naŋ da zɛge a kuri waabo ka o do saa a wɛgyɛŋ poɔ, lɛ meŋ la ka a fere ka ba zɛge a Nensaala Bie ka O do saa. 
JHN.3.15	Ka neɛ na zaa naŋ na sage de O yɛlɛ na nyɛ nyɔvore naŋ ba taa baaroo.
JHN.3.16	“Naaŋmen naŋ nɔŋ a tendaa noba yaga la so ka O de O Bidɔɔ yeni tere, ka ka neɛ na zaa naŋ na sage de O yɛlɛ na ta wɛ, kyɛ nyɛ nyɔvore naŋ ba taa baaroo.”
JHN.3.17	“Yelmeŋɛ zaa, Naaŋmen ba toŋ a O Bidɔɔ a teŋɛzu ka O wa di noba sɛrɛɛ. Kyɛ O waɛ la ka a tendaa noba na tu O zie nyɛ faabo. 
JHN.3.18	Banaŋ naŋ sage de O yɛlɛ koŋ le sɛrɛɛ poɔ, kyɛ banaŋ naŋ ba sage de O yɛlɛ le la sɛrɛɛ poɔ baare, ba naŋ ba sage de a Naaŋmen Bi-yeni yuori zuiŋ. 
JHN.3.19	Kyɛ a sɛrɛɛ na poɔ noba naŋ na le la ŋa: veɛloŋ wa la a teŋɛzu, kyɛ ka noba nɔŋ ligruŋ gaŋ veɛloŋ, ba yel-erre naŋ da waa faa zuiŋ. 
JHN.3.20	A lɛ zuiŋ, banaŋ zaa naŋ erɛ yelfaare kyiiri la a veɛloŋ, a koŋ sage kpɛ a veɛloŋ poɔ, ka a ba yelfaare na ta sãã. 
JHN.3.21	Kyɛ banaŋ naŋ tuuro a yelmeŋɛ sori maŋ yire la a veɛloŋ poɔ, ka ba na nyɛ ka a sãã weliweli ka a ba yel-erre yi la Naaŋmen zie.”
JHN.3.22	A ŋaa puoriŋ, Yeezu ane O potuuribo da gaa la Gyudiya paaloŋ, ka O ne ba da te be a be ka a kɔɔre belaa kyɛ da korɔ noba suobu. 
JHN.3.23	Gyɔɔn meŋ da korɔ la noba suobu a Ɛnɔne teŋɛ naŋ peɛle a Salim paaloŋ, bonso koɔ̃ yaga da be la a be, ka noba deɛ da waana ka o korɔ ba suobu. 
JHN.3.24	Ba da naŋ ba nyɔge a Gyɔɔn eŋ a nempagdie poɔ sɛre.
JHN.3.25	A Gyɔɔn potuuribo ane a Gyuu neɛ kaŋ da ŋmeɛrɛ la nɔkpeɛne a kyaare ne dɛgre peeroo yɛlɛ. 
JHN.3.26	A Gyɔɔn potuuribo da wa la o zie a da wa yeli ko o, “Wulwullo, a neɛ na naŋ da wa fo zie a Gyɔɔdan baa gaŋne ka fo da yeli o yɛlɛ, korɔ la noba suobu, ka a noba zaa zoro gɛrɛ a o zie.” 
JHN.3.27	Ka a Gyɔɔn da yeli sɔge, “Neɛzaa koŋ baŋ taa bonzaa, ka bon Naaŋmen naŋ de ko o soba naane.” 
JHN.3.28	Yɛ menne zaa tɔre di la danseɛ ne N naŋ da yeli, ‘Maa naane a Mɛzaaya,
JHN.3.29	Neɛ naŋ so a pɔgpaalaa la a o serɛ. A dɔɔ-zeŋguuro naŋ maŋ are guuro a serpaalaa poɔ maŋ pɛle la yaga ka o naŋ wa woŋ a serpaalaa kɔkɔre. A ŋaa zuiŋ la ka N poɔ pɛle yaga. 
JHN.3.30	A ferɛɛ la ka O yuori duoro kyɛ ka maa deni sigre.
JHN.3.31	A soba na naŋ yi sazu wa, gaŋ la neɛzaa. Soba na meŋ naŋ yi a teŋɛzu e la a teŋɛzu neɛ, a maŋ yele teŋɛzu yɛlɛ. A soba na naŋ yi tenvelaa wa gaŋ la neɛzaa. 
JHN.3.32	O di la danseɛ kyaare ne bon O naŋ nyɛ kyɛ woŋ, kyɛ neɛzaa ba sage de O danseɛ diibu. 
JHN.3.33	Soba na zaa naŋ sage de a O danseɛ, sage deɛ la ka, Naaŋmen waa la yelmeŋɛ soba. 
JHN.3.34	A soba na Naaŋmen naŋ toŋ, maŋ yelee Naaŋmen yelbie, bonso, Naaŋmen maŋ ko o la O Vooroŋ Soŋ ka a ba taa mannoo. 
JHN.3.35	A Saa nɔŋ la a Bidɔɔ, a de boma zaa eŋ O nuuriŋ. 
JHN.3.36	Soba na zaa naŋ sage de a Bidɔɔ yɛlɛ, taa la nyɔvore naŋ ba taa baaroo. Soba na zaa meŋ naŋ zagre a Bidɔɔ yɛlɛ koŋ nyɛ nyɔvore, kyɛ ka Naaŋmen supuriyaaraa dɔgle o zu.
JHN.4.1	A Yeezu naŋ da wa baŋ ka a Faraziimine da woŋ ka O nyɛrɛ la potuuribo kyɛ korɔ noba yaga suobu a gaŋ Gyɔɔn, 
JHN.4.2	(Yeezu meŋɛ naane da terɛ a suobu, kyɛ O potuuribo la da terɛ); 
JHN.4.3	O da yi la a Gyudiya paaloŋ a leɛ gaa a Galili paaloŋ. 
JHN.4.4	Kyɛ a da ferɛɛ la ka O tu a Samareya paaloŋ poɔ gaa a be. 
JHN.4.5	Lɛ la ka O da wa a Samareya teŋkpoŋ kaŋ yuori naŋ di Sika, naŋ are peɛle a weɛ na Gyekɔb naŋ da da ko o bidɔɔ Yuzɛb. 
JHN.4.6	A Gyekɔb bulee da be la a be. Kyɛ a Yeezu naŋ da bale a O kyɛmmo poɔ la so ka O da wa zeŋ a bulee noɔreŋ. A da e ŋa ŋmenaa pozentaa saŋ.
JHN.4.7	Samareya pɔge kaŋ da waɛ la ka o ɔŋ koɔ̃, ka Yeezu da yeli ko o, “Ko ma koɔ̃ ka N nyu.” 
JHN.4.8	(A Yeezu potuuribo da gaa la a teŋkpoŋ poɔ ka ba te da bondirii.) 
JHN.4.9	A Samareya pɔge da soore la a Yeezu, “Wola ka fõõ Gyuu neɛ na sɔre koɔ̃ maa naŋ e Samareya neɛ zie?” (A Gyuumine ane a Samareya noba da ba tuoro.) 
JHN.4.10	Ka a Yeezu da yeli sɔge O, “Ka fõõ da baŋ a Naaŋmen kyɔɔtaa, ane neɛ na naŋ la yele korɔ fo, ‘Ko ma koɔ̃ ka N nyu,’ fo da na sɔre O la ka O da ko fo koɔ̃ naŋ terɛ nyɔvore.” 
JHN.4.11	Ka a pɔge da yeli ko O, “Daana, fo ba taa bon na ɔŋ ne a koɔ̃, kyɛ ka a bulee waa zuluŋ; yeŋ ka fo na nyɛ a kɔŋvore? 
JHN.4.12	Fo mɔɔ waa la kpoŋ gaŋ a te sããkoma Gyekɔb naŋ da ko te a bulee ŋa, ka o biiri ne ba donne zaa da nyuuro a bulee ŋa koɔ̃ be?” 
JHN.4.13	Ka Yeezu da leɛ yeli ko o, “Neɛzaa naŋ nyu a koɔ̃ ŋa, kɔŋnyuuri na leɛ kpɛ o la. 
JHN.4.14	Kyɛ banaŋ naŋ nyu a koɔ̃ N naŋ na ko ba, kɔŋnyuuri daŋ koŋ la kpɛ ba zaa. A koɔ̃ na N naŋ na tere, na leɛ la bulnimiri ba poɔŋ, ka a bullo yire a terɛ nyɔvore naŋ ba taa baaroo.” 
JHN.4.15	Ka a pɔge da yeli ko O, “Daana, ko ma a koɔ̃ ŋa, ka kɔŋnyuuri ta la kpɛ ma zaa, bee ka N ta la waana kyɛ ɔnnɔ koɔ̃.”
JHN.4.16	Ka Yeezu da yeli ko o, “Gaa te boɔle fo serɛ, kyɛ leɛ wa.” 
JHN.4.17	Ka a pɔge da yeli sɔge O, “N ba taa serɛ.” Ka Yeezu da yeli ko o, “Yelmeŋɛ la ka fo yeli ka fo ba taa serɛ, 
JHN.4.18	bonso, serebɛ banuu la ka fo kuli, kyɛ a onaŋ fo naŋ taa pampana ŋa ba waa fo serɛ. A lɛ fo naŋ yeli e la yelmeŋɛ!” 
JHN.4.19	Ka a pɔge da yeli ko O, “Daana, N nyɛɛ la ka fo waa la Ŋmen-yelmanna. 
JHN.4.20	Te sããkommine da maŋ puori la Naaŋmen a taŋ ŋa zu, kyɛ ka yɛnee Gyuumine yeli ka zie na a naŋ fere ka noba maŋ puori Naaŋmen la Gyɛruzɛlɛm teŋɛ poɔ.” 
JHN.4.21	Ka Yeezu da yeli ko o, “Pɔge, sage de N yɛlɛ. A saŋ waana la ka yɛ koŋ la puoro a Saa a taŋ ŋa zu bee Gyɛruzɛlɛm poɔ. 
JHN.4.22	Yɛ Samareya noba puoro la bon yɛ naŋ ba baŋ, kyɛ tenee Gyuumine puoro la bon te naŋ baŋ, bonso, a Gyuumine zie la ka faabo yi. 
JHN.4.23	Kyɛ a saŋ tara la, a saŋ gba taɛ la, ka banaŋ naŋ puoro ne ba poore zaa na puori a Saa ne a vooroŋ ane yelmennoŋ. Bonso, a bama taaba la ka a Saa boɔrɔ ka ba puori O. 
JHN.4.24	Naaŋmen waa la vooroŋ, ka banaŋ naŋ puoro O, seŋ ka ba puori O a vooroŋ ane yelmennoŋ poɔ.” 
JHN.4.25	Ka a pɔge da yeli ko O, “N baŋ ka a Mɛzaaya
JHN.4.26	Ka Yeezu yeli ko o, “Maa la a lɛ, a soba ŋa naŋ yele a yɛlɛ korɔ fo.”
JHN.4.27	A lɛ poɔŋ meŋ la ka O potuuribo da leɛ yi a teŋɛ poɔ wa. Ba nɔɛ zaa da maaɛ la ne ba naŋ wa nyɛ O ka O ne pɔge yele yɛlɛ. Kyɛ neɛzaa da ba soore, “Boŋ ka fo boɔrɔ?” bee, “Bonso ka fo yele yɛlɛ ne a pɔge?” 
JHN.4.28	Lɛ la ka a pɔge da bare a o koɔ̃ yuori kyɛ da leɛ gaa a teŋkpoŋ poɔ a te yeli ko a noba: 
JHN.4.29	“Yɛ wa nyɛ dɔɔ kaŋ naŋ yeli n nyɔvore yɛlɛ zaa N naŋ da e a ko ma! Ona mɔɔ tɔɔ wa la a Mɛzaaya wɛ?” 
JHN.4.30	A noba da yi la a teŋɛ poɔ a gaa a Yeezu zie.
JHN.4.31	Kyɛ a O potuuribo da sɔre O la a yele, “Daana, di bonkaŋ wɛ.” 
JHN.4.32	Kyɛ ka O da yeli ko ba, “N taa la bondirii na di kyɛ ka yɛ naŋ ba baŋ a yɛlɛ.” 
JHN.4.33	Lɛ la ka a potuuribo da leɛ soorɔ taa, “Neɛ kaŋ tɔɔ wa taa bondirii wa ko O wɛ?” 
JHN.4.34	Ka Yeezu da yeli ko ba, “N bondirii la ka N toŋ a soba na naŋ toŋ ma poboɔbo; a toŋ ka a te baare. 
JHN.4.35	Yɛ mɔɔ ba maŋ yeli, ‘Kyuuri anaare la kyɛre ka a weɛ boma deebo saŋ na ta’? Kyɛ maa yele korɔ yɛ, yɛ leɛ kaa a weɛ gyeere, a nyɛ lɛ a weɛ boma naŋ be seŋ deebo. 
JHN.4.36	A weɛ bonkyeɛrɛ nyɛrɛ la o toma san-yɔɔ, a pãã wuoro tewɔmɔ laŋna taa a nyɔvore naŋ ba taa baaroo eŋɛ, ka a boreborɔ ane a weɛ bonkyeɛrɛ na lantaa kyellɛ. 
JHN.4.37	Lɛ la ka a yeluu ŋa e yelmeŋɛ, ‘Neɛ kaŋ maŋ bore la, kyɛ ka kaŋ meŋ kyɛ.’ 
JHN.4.38	N toŋ yɛ la ka yɛ te kyɛ boma na yɛ naŋ ba toŋ ka a yi. Noba mine la toŋ ka a yi, ka yɛ te kpɛ a ba toma poɔ.”
JHN.4.39	A Samareya noba yaga naŋ da yi a teŋkpoŋ na poɔ da sage de la a Yeezu yɛlɛ a yi a danseɛ a pɔge naŋ da di zuiŋ, “O da yeli la yɛlɛ na zaa N naŋ da e n nyɔvore poɔ ko ma.” 
JHN.4.40	Azuiŋ, a Samareya noba naŋ da wa a Yeezu zie, ba da sɔre O la ka O kpeɛrɛ ne ba. A Yeezu da kpɛ la a be beri ayi. 
JHN.4.41	Ka noba yaga da sage de O yɛlɛ a O kannoo zuiŋ. 
JHN.4.42	Ba da yeli ko la a pɔge, “A ba la e ka fo yeluu la so ka te sage de O yɛlɛ, bonso, temenne woŋ la a O kannoo a baŋ ka serɛzaa, Ona la a andonɛɛ Faara.”
JHN.4.43	A beri ayi naŋ da wa tɔle, Yeezu da yi la a be gaa a Galili paaloŋ. 
JHN.4.44	(Bonso a Yeezu meŋɛ da yeli ka Ŋmen-yelmanna ba nyɛrɛ gyeremɛ o meŋɛ teŋɛ poɔ). 
JHN.4.45	O naŋ da wa a Galili, a teŋɛ deme da tuori de O la, ba naŋ da nyɛ bonna zaa O naŋ da e a tigri zie a Gyɛruzɛlɛm poɔ, bonso, ba meŋ da gaa la a tigri zie.
JHN.4.46	Lɛ la ka Yeezu da leɛ gaa a Keeina teŋɛ naŋ be Galili paaloŋ poɔ, a be O naŋ da e ka koɔ̃ leɛ dãã. A naayiri tonton-neŋkpoŋ kaŋ da be la a be, ka o bidɔɔ beɛrɛ gaŋ Kapanum teŋɛ poɔ. 
JHN.4.47	O naŋ da wa woŋ ka Yeezu yi la a Gyudiya paaloŋ wa Galili, o da gaa te sɔre O la, ka O wa saŋ a o bidɔɔ, bonso a bie da tɔgle la kũũ. 
JHN.4.48	Lɛ la ka Yeezu da yeli ko o, “Ka yɛnee ba nyɛ yelwulii ane nɔmaa toma, yɛ koŋ sage de.” 
JHN.4.49	Ka a tonton-neŋkpoŋ da yeli ko O, “Neŋkpoŋ, naŋ sigi wa ka a n bie ta wa kpi.” 
JHN.4.50	Ka Yeezu da yeli ko o, “Gɛrɛ, a fo bidɔɔ na nyɛ la laafeɛ.” A dɔɔ da sage de la yɛlɛ a Yeezu naŋ da yeli ko o, a da leɛ kulo. 
JHN.4.51	O naŋ da naŋ be a sobiriŋ kyɛnɛ kulo la ka a o gbaŋgbaare zo tuori o a da yeli ko o ka a o bie nyɛ la laafeɛ. 
JHN.4.52	Lɛ la ka o da soore ba wagre na poɔ naŋ da la ka a bie da piili nyɛrɛ o meŋɛ. Ka ba da yeli ko O, “Zããmeŋ ŋmenaa gbel-yeni saŋ la ka a o entoloŋ da baare.” 
JHN.4.53	A bie saa da baŋɛɛ la ka a saŋ ŋa poɔ la ka a Yeezu da yeli ko o, “A fo bidɔɔ na nyɛ la laafeɛ.” Lɛ la ka o ne o yideme zaa da sage de a Yeezu yɛlɛ. 
JHN.4.54	A ŋa da la a yelwulaa ayi soba Yeezu naŋ da e, O naŋ da yi a Gyudiya leɛ gaa a Galili paaloŋ.
JHN.5.1	A yɛlɛ ama puoriŋ a Gyuumine tigri kaŋ da taɛ la, ka Yeezu da do gaa Gyɛruzɛlɛm.
JHN.5.2	Koɔ̃-puu zie kaŋ da be la a Gyɛruzɛlɛm poɔ a peɛle a dendɔre na ba naŋ boɔlɔ Peere Dendɔre ka ba boɔlɔ o Bɛsaada a Hiburu deme kɔkɔre poɔ. A be da taa la kyaare anuu. 
JHN.5.3	Baalba yaga da maŋ gaŋ la a bafoɔle poɔ: zɔnne, wɔɔre ane gbɛrɛɛ. [
JHN.5.4	Ba da maŋ kyɛllɛ la a koɔ̃ dɔ̃ɔ̃mo saŋ, bonso, wagre mine poɔ a Daana maleke da maŋ sigi wa la a koɔ̃-puu zie, a wa dɔ̃ɔ̃ a koɔ̃. Soba na zaa naŋ wa daŋ kpɛ a koɔ̃ saŋ na ba naŋ wa dɔ̃ɔ̃ a baare, maŋ nyɛ la sammo yi o baaloŋ na zaa o naŋ beɛrɛ.] 
JHN.5.5	Dɔɔ kaŋ naŋ da le baaloŋ yuomo lezare ne pie ne anii da gaŋ la a be. 
JHN.5.6	A Yeezu naŋ da wa nyɛ a dɔɔ baala ka o gaŋ a be, kyɛ ka O da baŋ ka o gaŋ la a be ka a kɔɔre, O da soore la a dɔɔ, “Fo boɔrɔ la ka fo nyɛ laafeɛ be?” 
JHN.5.7	Ka a dɔɔ baala da yeli sɔge O, “Neŋkpoŋ, N ba taa neɛzaa naŋ na nyɔge ma eŋ a koɔ̃ poɔ saŋ na ba naŋ maŋ wa dɔ̃ɔ̃ a koɔ̃. N naŋ maŋ wa gaa ka N sigre kpeɛrɛ zaa ka n tɔ kaŋ daŋ ma la kpɛ.” 
JHN.5.8	Ka Yeezu da yeli ko o, “Vaa-iri de a fo boŋganaa kyɛnɛ gɛrɛ.” 
JHN.5.9	A daadaalɛ ka a dɔɔ deɛ nyɛ laafeɛ, a de o boŋganaa a da piili kyɛnɛ.
JHN.5.9	A bebiri ŋa da waa la a Gyuumine pɛnnoo bebiri daare. 
JHN.5.10	Lɛ la ka a Gyuumine da yeli ko a dɔɔ naŋ da nyɛ o sammo, “Zenɛ waa la a pɛnnoo bebiri, sori kyebe ka fo tuo fo boŋganaa.” 
JHN.5.11	Kyɛ ka o da yeli sɔge ba, “A dɔɔ na naŋ saŋ ma la yeli ko ma, ‘De a fo boŋganaa kyɛnɛ gɛrɛ.’ ” 
JHN.5.12	Ka ba da soore o, “Aŋ la a dɔɔ ŋa naŋ yeli ko fo, ‘De a fo boŋganaa kyɛnɛ gɛrɛ’?” 
JHN.5.13	A dɔɔ da ba baŋ a soba na naŋ saŋ o, bonso, a Yeezu da kpɛ la a nembeɛoŋ poɔ a tɔle te gaa. 
JHN.5.14	A lɛ puoriŋ, a Yeezu da te nyɛ o la a Naaŋmen die poɔ a da yeli ko o, “Nyɛ, fo nyɛ la laafeɛ! Tɔɔ daŋ la wa erɛ yelbieri zaa ka yelfaa zaa ta wa pɔge fo.” 
JHN.5.15	A dɔɔ da yi gaa te yeli ko la a Gyuumine ka a Yeezu la da saŋ o. 
JHN.5.16	A lɛ zuiŋ, a Gyuumine da piili korɔ la a Yeezu dɔgroŋ, O naŋ da erɛ a yɛlɛ ama taaba a pɛnnoo bebiri daare zuiŋ. 
JHN.5.17	Kyɛ ka a Yeezu da leɛ yeli sɔge ba, “A N Saa naŋ kyɛnɛ tonɔ la toma, ka N meŋ naŋ tonɔ.” 
JHN.5.18	A yeli ŋa zuiŋ, a Gyuumine da maaleŋ moɔ la nimiri a boɔrɔ ka ba ko O. Bonso, a pɛnnoo bebiri kyiiruŋ yoŋ naane ka O da saana, kyɛ O naŋ da boɔlɔ Naaŋmen O Saa, ka a lɛ na wuli ka O de la O meŋɛ ka O ne Naaŋmen seŋ taa.
JHN.5.19	Ka Yeezu da yeli ko ba, “Serɛzaa ka N yele korɔ yɛ, a Bidɔɔ koŋ baŋ e yelzaa ne O meŋɛ faŋ, ka a naŋ ba e yeli na O naŋ nyɛ a Saa ka O erɛ yoŋ naane. Bonso, yeli na zaa a Saa naŋ erɛ, a lɛ ne a zu la ka a Bidɔɔ meŋ maŋ e. 
JHN.5.20	A Saa nɔŋ la a Bidɔɔ, a maŋ wuli O a anaŋ zaa Ona meŋɛ naŋ maŋ erɛ. A Saa na wuli la a Bidɔɔ yelbɛrɛ naŋ gaŋ ŋaa, ka a na e yɛ nɔmaa. 
JHN.5.21	Serɛzaa, aŋa a Saa naŋ maŋ seŋ a kuuni lɛ, a e ka ba leɛ voorɔ, a lɛ meŋ ka a Bidɔɔ meŋ maŋ ko banaŋ zaa O naŋ boɔrɔ, nyɔvore. 
JHN.5.22	A Saa ba dire neɛzaa sɛrɛɛ, kyɛ O de la sɛrɛɛdiibu zaa ko a Bidɔɔ, 
JHN.5.23	ka ka noba zaa na de emmo ko a Bidɔɔ aŋa lɛ ba naŋ eŋnɛ a Saa. Soba na zaa naŋ ba eŋnɛ a Bidɔɔ, ba eŋnɛ a Saa naŋ toŋ a Bidɔɔ. 
JHN.5.24	Serɛzaa ka N yele korɔ yɛ, soba na zaa naŋ woŋ N yelbie, a sage de a soba na naŋ toŋ ma yɛlɛ, taa la nyɔvore naŋ ba taa baaroo. Ba koŋ di o soba sɛrɛɛ, kyɛ ka o yi kuuni poɔ a te kpɛ nyɔvore poɔ.”
JHN.5.25	“Serɛzaa ka N yeli ko yɛ, a saŋ tara la; a saŋ gba taɛ la pampana ŋa, ka kuuni na woŋ a Naaŋmen Bie kɔkɔre. Kyɛ banaŋ naŋ na woŋ a kɔkɔre na taa la nyɔvore. 
JHN.5.26	Aŋa a Saa naŋ e a nyɔvore zaa yiibu zie, lɛ la ka O e ka a O Bidɔɔ meŋ e a nyɔvore zaa yiibu zie. 
JHN.5.27	Kyɛ a Saa ko la a Bidɔɔ kpeɛ̃õ ka O di sɛrɛɛ, O naŋ waa a Nensaala Bie zuiŋ. 
JHN.5.28	Yɛ ta vɛŋ ka yɛ nɔɛ maa ne a ŋaa, bonso, a saŋ waana la ka banaŋ zaa naŋ be ba yaare poore na woŋ a Naaŋmen Bie kɔkɔre 
JHN.5.29	a wa yi ba yaare poore. Banaŋ naŋ da erɛ soŋ na iri voorɔ la, kyɛ ka banaŋ naŋ da erɛ faa na iri nyɛ dɔgroŋ.”
JHN.5.30	“N koŋ baŋ e yelzaa ne N meŋɛ kpeɛ̃õ. A lɛ Naaŋmen naŋ maŋ wuli ma, lɛ ka N maŋ di a sɛrɛɛ kyaare ne. N sɛrɛɛdiibu maŋ e meŋɛ, bonso, N meŋɛ poboɔbo naane ka N erɛ, kyɛ a soba na naŋ toŋ ma poboɔbo la.”
JHN.5.31	“Ka maa dire N meŋɛ danseɛ, a N danseɛ ba taa yelmeŋɛ. 
JHN.5.32	Kyɛ neɛ kaŋ bebe la a dire a N danseɛ. Ka N baŋ ka a O danseɛ O naŋ dire kyaare ne ma waa la yelmeŋɛ. 
JHN.5.33	Yɛ da toŋ la yɛ noba a Gyɔɔn zie, ka o da di a yelmeŋɛ danseɛ. 
JHN.5.34	A ba e ŋa N boɔrɛɛ nensaala ka o di N danseɛ, kyɛ N yele la a yɛlɛ ama a yɛ faabo zuiŋ. 
JHN.5.35	A Gyɔɔn da waa la fentelɛ naŋ dire, a kyaana, ka yɛ da boɔrɔ ka yɛ kyelle belaa a o kyaane poɔ. 
JHN.5.36	Kyɛ N taa la danseɛ naŋ gaŋ a Gyɔɔn deni. A toma na N Saa naŋ ko ma ka N na toŋ te baare, a toma na ne a zu N naŋ tonɔ la dire danseɛ ka a Saa la toŋ ma. 
JHN.5.37	Kyɛ a Saa naŋ toŋ ma, O meŋɛ meŋ di la N danseɛ. Yɛ daŋ ba woŋ O kɔkɔre, bee a nyɛ O waaloŋ. 
JHN.5.38	Yɛ ba taa O yelbiri ka o be yɛ nyɔvore poɔ, yɛ naŋ ba sage de a soba na O naŋ toŋ yɛlɛ zuiŋ.”
JHN.5.39	“Yɛ maŋ sɔre la, a boɔrɔ yɛlɛ a gansoŋ poɔ, bonso, yɛ teɛre ka a poɔ la ka yɛ na nyɛ nyɔvore naŋ ba taa baaroo, kyɛ a gansoŋ ŋa poɔ yɛlɛ la di N danseɛ. 
JHN.5.40	Kyɛ ka yɛ zagre ka yɛ wa N zie a wa nyɛ nyɔvore. 
JHN.5.41	N ba boɔrɔ puubu yi nensaalba zie. 
JHN.5.42	Kyɛ N baŋ ka yɛ ba taa Naaŋmen nɔmmo yɛ sukyie poore. 
JHN.5.43	N wa la N Saa yuori eŋɛ, kyɛ ka yɛ ba sage de ma. Kyɛ ka neɛ kaŋ da wa o meŋɛ yuori eŋɛ, yɛ na sage de o la. 
JHN.5.44	Wola ka yɛ na e de Naaŋmen yɛlɛ ka yɛnee sagra derɛ puubu naŋ yire yɛ nensaaltaaba zie, kyɛ ba boɔrɔ puubu naŋ yi a soba na yoŋ naŋ waa Naaŋmen? 
JHN.5.45	Yɛ ta teɛre ka N na yeli la yɛ yeli saanaa ko a N Saa. A Moozul yɛ naŋ de yɛ teɛretɔroo
JHN.5.46	Ka yɛnee da sage de a Moozul yɛlɛ, yɛ da na sage de la N meŋ yɛlɛ, bonso, N yɛlɛ la ka Moozul da sɛge. 
JHN.5.47	Kyɛ ka yɛnee ba sage de a yɛlɛ o naŋ sɛge, wola ka yɛ na e sage de N yɛlɛ?”
JHN.6.1	A ŋaa puoriŋ, Yeezu da gaŋ gaa la a Galili Mane lambori kaŋ meŋ ba naŋ da boɔlɔ Tiberiya Mane. 
JHN.6.2	Noba yaga da tuuro O la, ba naŋ da nyɛ a yelwulii O naŋ erɛ korɔ a baalba zuiŋ. 
JHN.6.3	Yeezu ne O potuuribo da do la taŋ kaŋ zu a te zeŋ be. 
JHN.6.4	A Gyuumine Ista tigri da tara la. 
JHN.6.5	A Yeezu naŋ da wa zɛge O zu a nyɛ nembeɛoŋ ka ba waana O zie, O da soore la Filipi, “Yeŋ ka te na nyɛ bondirii da ko a noba bama ka ba di?” 
JHN.6.6	O da yeli la a lɛ ka O e a Filipi nyɛ, bonso, Yeezu da baŋ la lɛ O naŋ na e. 
JHN.6.7	Ka Filipi da yeli sɔge O, “Kyuuri ayoɔbo san-yɔɔ koŋ baŋ da bondirii ka ba yeni yeni zaa na nyɛ belaa di.” 
JHN.6.8	A O potuuro kaŋ yuori naŋ di Anduru, a Saamon Piita yɔɔ, da yeli ko la a Yeezu: 
JHN.6.9	“Bidɔɔlee kaŋ be la a kyɛ a taa boroboro anuu ane zoma ayi, kyɛ a ama pãã la boŋ ko a neŋyaga bama?” 
JHN.6.10	Ka Yeezu da yeli, “Yɛ e ka a noba zeŋ teŋɛ.” Moɔ yaga da be la a zie, ka a noba da zeŋ teŋɛ. A noba zaa da ta ŋa turi anuu. 
JHN.6.11	Lɛ la ka Yeezu da de a boroboro a puori Naaŋmen bareka, kyɛ de poŋ a noba naŋ da zeŋ. A lɛ ne o zu la ka O da de a zommo meŋ e. Ka a noba kanzaa da di ka a seŋ o. 
JHN.6.12	Ba naŋ da wa di tege baare, Yeezu da yeli ko la a O potuuribo, “Yɛ wuo a bon ŋmaara a noba naŋ di kyɛ kyɛre lantaa ka a ta wɛ.” 
JHN.6.13	Ba pãã da wuo la a bon ŋmaara a noba naŋ da di kyɛ kyɛre ka a paale pɛre pie ne ayi. 
JHN.6.14	A noba naŋ da wa nyɛ a yelwulaa a Yeezu naŋ da e, ba da piili yele la, “A Ŋmen-yelmanna na naŋ waana a teŋɛzu sereŋ la a ŋa.”
JHN.6.15	A Yeezu naŋ da wa baŋ ka a noba da boɔrɔ la ka ba wa fere nyɔge O a e ka O leɛ a ba naa, O da yi la ba poɔ a la te do a taŋ zu a te bebe O yoŋ.
JHN.6.16	Zie naŋ da wa maa, a O potuuribo da sigi la a mane noɔre, 
JHN.6.17	a te kpɛ gbori a piili ka ba ŋmaa a mane gaa Kapanum. Zie da ligee la kyɛ ka Yeezu da naŋ ba wa ba zie sɛre. 
JHN.6.18	A mane da zɛlɛɛ la, bonso, sasekpeɛŋaa da fuuro la. 
JHN.6.19	Ba naŋ da mɔŋ a gbori te ta ŋa mɛlɛ ata bee anaare, ba da nyɛ la a Yeezu ka O kyɛnɛ a koɔ̃ zu a waana a ba gbori zie ka dabeɛ̃ da kpɛ ba yaga. 
JHN.6.20	Kyɛ ka Yeezu da yeli ko ba, “Maa la, yɛ ta zoro dabeɛ̃.” 
JHN.6.21	Lɛ la ka ba da boɔrɔ ka ba de O eŋ a gbori poɔ, kyɛ ka a gbori deɛ ta a mane noɔre, a lambori na ba naŋ da gɛrɛ.
JHN.6.22	A nyaazie daare, a nembeɛoŋ na naŋ da be a mane lambori kaŋ na, da nyɛɛ la ka gbori yeni yoŋ la da be a be. Ba da nyɛɛ la meŋ ka Yeezu da ba kpɛ a gbori ne a O potuuribo, kyɛ a potuuribo yoŋ la da gaa kyɛ bare O. 
JHN.6.23	Lɛ la ka gboe mine da yi Tiberiya a wa are peɛle a zie na a Daana naŋ da de a boroboro a puori Naaŋmen bareka, kyɛ de ko ba ka ba di. 
JHN.6.24	Azuiŋ a noba naŋ da nyɛ ka a Yeezu bee a O potuuribo kanzaa da ba la kye a be, ba da kpɛ la a gboe a gaŋ gaa Kapanum a te yɔ boɔrɔ a Yeezu.
JHN.6.25	Ba naŋ da wa nyɛ O a mane lambori na, ba da soore O la, “Wulwullo, boŋ saŋ la ka fo wa a kyɛ?” 
JHN.6.26	Ka Yeezu da yeli sɔge ba, “Serɛzaa ka N yele korɔ yɛ, yɛ naŋ di a bondirii tege la so ka yɛ boɔrɔ ma, a ba e ŋa yɛ naŋ nyɛ a yelwulii N naŋ e la so. 
JHN.6.27	Yɛ ta tonɔ boɔrɔ bondirii naŋ na maŋ wɛ, kyɛ yɛ boɔrɔ anaŋ naŋ na terɛ nyɔvore naŋ ba taa baaroo. Ana la ka a Nensaala Bie na ko yɛ, bonso, Ona la ka a Saa Naaŋmen tere kpeɛ̃õ.” 
JHN.6.28	Lɛ la ka a noba da soore O, “Boŋ ka te na e a toɔ̃ toŋ a Naaŋmen toma?” 
JHN.6.29	Ka Yeezu da yeli sɔge ba, “A Naaŋmen toma la ŋa: ka yɛ sage de a neɛ na O naŋ toŋ yɛ zie yɛlɛ.” 
JHN.6.30	Ka ba pãã da soore O, “Boŋ yelwulaa la ka fo na e ka te nyɛ, kyɛ pãã sage de fo yɛlɛ? Boŋ toma la ka fo tonɔ? 
JHN.6.31	A te sããkommine da di la a maana
JHN.6.32	Lɛ la ka Yeezu da yeli ko ba, “Serɛzaa ka N yele korɔ yɛ, Moozul naane da ko yɛ a bondirii na naŋ da yi tenvelaa, kyɛ a N Saa la maŋ tere bondi serɛ naŋ yi tenvelaa.” 
JHN.6.33	Bonso, a Naaŋmen bondirii la anaŋ naŋ yi tenvelaa, a maŋ korɔ a andonɛɛ nyɔvore. 
JHN.6.34	Ka ba da yeli ko O, “Neŋkpoŋ, korɔ te a bondirii ŋa tegitegilɛ.”
JHN.6.35	Ka a Yeezu da yeli ko ba, “Maa la a nyɔvore bondiraa. Neɛ na zaa naŋ wa N zie, kɔŋ daŋ koŋ kpɛ o zaa, ka neɛ na zaa naŋ sage de N yɛlɛ, kɔŋnyuuri daŋ koŋ kpɛ o zaa. 
JHN.6.36	Kyɛ N da yeli ko yɛ la ka yɛ da nyɛ ma la kyɛ da ba sage de N yɛlɛ. 
JHN.6.37	Bonna zaa N Saa naŋ ko ma na wa la N zie, ka soba na zaa naŋ wa N zie, N koŋ digi o bare, 
JHN.6.38	bonso, N yi la tenvelaa wa ka N toŋ a soba na naŋ toŋ ma poboɔbo, kyɛ a ba e N meŋɛ poboɔbo. 
JHN.6.39	Kyɛ a ŋa la a soba na naŋ toŋ ma poboɔbo; ka N ta e ka a banaŋ kanzaa O naŋ ko ma bɔre, kyɛ na e ka ba leɛ-iri a bebi-baaraa daare. 
JHN.6.40	A N Saa poboɔbo sereŋ la ŋa: ka ka banaŋ zaa naŋ nyɛ a Bidɔɔ, a sage de O yɛlɛ na nyɛ nyɔvore naŋ ba taa baaraa, kyɛ ka N e ka ba leɛ-iri a bebi-baaraa daare.”
JHN.6.41	Lɛ la ka a Gyuumine da piili zɔɔrɔ yɛlɛ ne a Yeezu, bonso, O naŋ da yeli, “Maa la a bondiraa na naŋ yi tenvelaa wa.” 
JHN.6.42	A Gyuumine da yelee la, “A Yuzɛb bidɔɔ Yeezu mɔɔ naane a ŋa be? Te baŋ la O saa ne O ma. Wola ka O na baŋ yeli, ‘N yi la tenvelaa sigi wa’?” 
JHN.6.43	Ka Yeezu da yeli sɔge ba, “Yɛ ta ŋmoonɔ yɛlɛ yɛmenne zie. 
JHN.6.44	Neɛzaa koŋ baŋ wa N zie, ka a Saa naŋ toŋ ma ba tage o soba wa ne, ka N pãã e ka o soba leɛ-iri a bebi-baaraa daare. 
JHN.6.45	Ba da sɛge la a Ŋmen-yelmanneba gane poɔ, ‘Naaŋmen na wuli la ba zaa.’ Neɛzaa naŋ woŋ kyɛ zanne bon naŋ yi a Saa zie maŋ wa la N zie. 
JHN.6.46	A ba e ŋa neɛzaa la nyɛ a Saa, ka a soba na naŋ yi Naaŋmen zie wa yoŋ naane, ona la nyɛ a Saa. 
JHN.6.47	Yelmeŋɛ zaa ka N yele korɔ yɛ, neɛ na zaa naŋ wa sage de N yɛlɛ nyɛ la nyɔvore naŋ ba taa baaraa. 
JHN.6.48	Maa la a nyɔvore bondiraa. 
JHN.6.49	A yɛ sããkommine da di la maana a wɛgyɛŋ poɔ, kyɛ ba da kpie la. 
JHN.6.50	A bondiraa naŋ yi tenvelaa sigi wa la a ŋa, ka ka neɛ na di a ta kpi. 
JHN.6.51	Maa la a nyɔvore bondiraa naŋ yi tenvelaa sigi wa. Neɛ na zaa naŋ di a bondiraa ŋa, na voorɔ la tegitegilɛ. Kyɛ a bondiraa na N naŋ na tere, ka o ko a teŋɛzu deme nyɔvore la a N meŋɛ eŋɛ.”
JHN.6.52	A Gyuumine pãã da ŋmeɛrɛ la nɔkpeɛne ne taa a yele, “Wola ka a dɔɔ ŋa na baŋ de O eŋɛ ko te ka te di?” 
JHN.6.53	Ka Yeezu da yeli ko ba, “Yelmeŋɛ zaa ka N yele korɔ yɛ, ka yɛnee ba di a Nensaala Bie eŋɛ a kyɛ nyu O zẽẽ, yɛ koŋ taa nyɔvore. 
JHN.6.54	Banaŋ naŋ di N eŋɛ kyɛ nyu N zẽẽ taa la nyɔvore naŋ ba taa baaraa, kyɛ N na e la ka ba leɛ-iri a bebi-baaraa daare. 
JHN.6.55	Bonso, N eŋɛ waa la bondiraa meŋɛ, ka N zẽẽ waa bonnyuuraa meŋɛ. 
JHN.6.56	Banaŋ naŋ maŋ di N eŋɛ kyɛ nyu N zẽẽ maŋ be la N poɔ kyɛ ka N meŋ be ba poɔ. 
JHN.6.57	Aŋa lɛ a Saa vore naŋ toŋ ma, ka N voorɔ a Saa zuiŋ, lɛ meŋ la ka soba na zaa naŋ di N eŋɛ na voorɔ a N zuiŋ. 
JHN.6.58	A bondiraa na naŋ da yi a tenvelaa sigi wa la ŋa. O ba waa seŋ ŋa a bondiraa na a yɛ sããkommine naŋ da di a kyɛ naŋ kpi. Kyɛ soba na naŋ di a bondiraa ŋa na voorɔ la tegitegilɛ.” 
JHN.6.59	O da yeli la a yɛlɛ ama O naŋ da naŋ kanna a puoruudie poɔ a Kapanum teŋɛ poɔ.
JHN.6.60	A Yeezu potuuribo yaga naŋ da woŋ a O yelbiri ŋa da yelee la, “A O kannoo ŋa waa la kpeɛŋaa; aŋ la na baŋ sage de a?” 
JHN.6.61	Kyɛ Yeezu naŋ da baŋ ka O potuuribo da ŋmoonɛɛ yɛlɛ, O da soore ba la, “A yeli ŋa sãã la yɛ poɔ be? 
JHN.6.62	Ka yɛnee pãã da nyɛ a Nensaala Bie ka O leɛ duoro a be O naŋ da be, wola ka yɛ na yeli? 
JHN.6.63	A vooroŋ la maŋ tere nyɔvore; a eŋgane ba taa tɛgɛ. A yelbie na N naŋ da yeli ko yɛ waa la vooroŋ ane nyɔvore. 
JHN.6.64	Kyɛ noba mine be la yɛ poɔ a ba sage de.” Bonso, a Yeezu da baŋɛɛ la a piiluu saŋ banaŋ naŋ da ba sage de a O yɛlɛ ane neɛ na naŋ na yi O puori. 
JHN.6.65	Ka O da yeli, “A ŋaa zuiŋ la ka N da yeli ko yɛ ka neɛzaa kontoɔ̃ wa N zie, ka a Saa ba ko o soba sori.”
JHN.6.66	A ŋaa zuiŋ a O potuuribo yaga da leɛ la puori a ba la tuuro O. 
JHN.6.67	Lɛ la ka Yeezu da soore a O potuuribo pie ne bayi na, “Yɛ meŋ boɔrɔ la ka yɛ leɛ gaa be?” 
JHN.6.68	Ka Saamon Piita da yeli sɔge O, “Daana, aŋ zie ka te pãã na gaa? Fõõ la taa a nyɔvore naŋ ba taa baaroo yelbie. 
JHN.6.69	Te sage deɛ la kyɛ baŋ ka fõõ la a Naaŋmen Nensoŋ.” 
JHN.6.70	Ka Yeezu da yeli sɔge ba, “Maa naane kaa-iri a yɛ pie ne bayi be? Kyɛ a yɛ kaŋ waa la sebɛlbɛllɛ.” 
JHN.6.71	A Yeezu da yele kyaare ne la Gyudase, a Saamon Ezekarɔte bidɔɔ. Aneazaa ka a Gyudase da waa la a potuuribo pie ne bayi na kaŋ, kyɛ ona la na yi a Yeezu puori.
JHN.7.1	A ŋaa puoriŋ, Yeezu da yɔ yoɔrɔ la a Galili paaloŋ. O da ba sage ka O yɔ a Gyudiya poɔ, bonso, a Gyuumine da boɔrɔ la vuo ka ba ko O. 
JHN.7.2	A Gyuumine Sege Tigri
JHN.7.3	Lɛ la ka O yɔɔmine da yeli ko O, “Yi a kyɛ a gaa Gyudiya poɔ ka a fo potuuribo meŋ te nyɛ a toma fo naŋ tonɔ. 
JHN.7.4	Bonso, neɛzaa naŋ boɔrɔ ka noba yaga baŋ o yɛlɛ ba maŋ erɛ o yɛlɛ sɔglɔ. Ka fõõ wa erɛ a yɛlɛ ama, de fo meŋɛ wuli a tendaa deme zaa.” 
JHN.7.5	(A O yɔɔmine meŋ gba da ba sage de O yɛlɛ) 
JHN.7.6	A Yeezu da yeli ko ba la, “A N saŋ naŋ ba ta sɛre, kyɛ yɛnee eŋ a yɛ saŋ maŋ ta la tegitegilɛ. 
JHN.7.7	A tendaa noba koŋ baŋ kyiiri yɛ, kyɛ ba kyiiri ma la, N naŋ dire danseɛ ka ba yel-erre waa la faa zuiŋ. 
JHN.7.8	Yɛnee yɛ gɛrɛ a tigri zie. Maa eŋ ba gɛrɛ a tigri ŋa zie, bonso, a N saŋ naŋ ba ta sɛre.” 
JHN.7.9	O naŋ da wa yeli a ŋaa baare, O da naŋ kyɛnɛ be la a Galili poɔ.
JHN.7.10	Kyɛ a Yeezu yɔɔmine naŋ da wa gaa a tigri zie baare, O meŋ pãã da sɔgle gaa la a be. 
JHN.7.11	A Gyuumine da yɔ boɔrɔ la a Yeezu a tigri zie, a soorɔ, “Yeŋ ka O be?” 
JHN.7.12	A noba yaga da zɔɔrɔ la yɛlɛ a O zuiŋ. A noba mine da yelee la, “O e la nemmeŋɛ,” ka ba mine meŋ yele, “Ai, O bɛllɛ la a noba.” 
JHN.7.13	Kyɛ neɛzaa da ba sage yeli O yɛlɛ ka a yi, bonso, ba da zoro la a Gyuumine dabeɛ̃.
JHN.7.14	A tigri naŋ da wa te kpɛ sogɔ, Yeezu da te kpɛ la a Naaŋmen die poɔ a piili kanna a noba. 
JHN.7.15	A Gyuumine nɔɛ da maaɛ la ka ba da soorɔ, “Wola ka a dɔɔ ŋa e baŋ yɛlɛ ŋaa, kyɛ ka neɛzaa daŋ ba wuli O?” 
JHN.7.16	Lɛ la ka Yeezu da yeli sɔge ba, “A yɛlɛ N naŋ kanna ba waa N meŋɛ yɛlɛ, kyɛ a yi la a soba na naŋ toŋ ma zie.” 
JHN.7.17	Neɛ na zaa naŋ sereŋ boɔrɔ ka o erɛ Naaŋmen poboɔbo na baŋ ka a N kannoo yi la Naaŋmen zie bee ka N meŋɛ kannoo la. 
JHN.7.18	Banaŋ naŋ maŋ yele bamenne yɛlɛ maŋ boɔrɛɛ puubu korɔ bamenne, kyɛ neɛ naŋ boɔrɔ puubu korɔ a soba na naŋ toŋ o, ona la taa yelmeŋɛ, ka zirii zaa ba kye o zie.
JHN.7.19	“Moozul mɔɔ naane ko yɛ a Naaŋmen begɛ be? Kyɛ ka yɛ kanzaa ba tuuro a begɛ. Boŋ la so ka yɛ boɔrɔ vuo ka yɛ ko ma?” 
JHN.7.20	Ka a noba da yeli sɔge, “Fo taa la sefaa! Nembuo la boɔrɔ fo koobo?” 
JHN.7.21	Ka Yeezu da yeli sɔge ba, “Toŋyeni yoŋ ka N toŋ kyɛ ka yɛ zaa nɔɛ maa. 
JHN.7.22	Moozul la da ko yɛ a bidɔbɔ dɛgre iruu noɔre (Moozul gba zie naane ka a da piili, kyɛ a yɛ sããkommine zie la ka a da piili), ka yɛ pãã maŋ iri a dɔɔ dɛgre a pɛnnoo bebiri daare. 
JHN.7.23	Ka yɛnee maŋ iri bidɔbɔ dɛgre a pɛnnoo bebiri daare, a na tu a Moozul noɔre ŋa, boŋ la so ka yɛ suuri iri ne ma N naŋ saŋ dɔɔ kaŋ baaloŋ a pɛnnoo bebiri daare? 
JHN.7.24	Yɛ ta maŋ kaa noba niŋe kyɛ di ba sɛrɛɛ kyɛ yɛ maŋ di noba sɛrɛɛ ne yelmennoŋ.”
JHN.7.25	Pampana a Gyɛruzɛlɛm noba mine da yele la, “A dɔɔ ŋa naane ka ba boɔrɔ ka ba ko be? 
JHN.7.26	Kyɛ Ona la be kyɛ a yele yɛlɛ noba poɔ, kyɛ ka ba ba yeli yelzaa ko O! A nembɛrɛ mɔɔ tɔɔ wa baŋ ka a Mɛzaaya
JHN.7.27	Kyɛ te baŋ la zie a dɔɔ ŋa naŋ yi, kyɛ ka a Mɛzaaya wa wa, neɛzaa koŋ baŋ zie O naŋ yi wa.” 
JHN.7.28	Lɛ la ka Yeezu da yeli ne kɔkɔkpeɛŋaa O naŋ da kanna a noba a Naaŋmen die poɔ, “Yɛ baŋ ma la ane zie N naŋ yi. N meŋɛ waabo naane ka N wa, kyɛ a neɛ na naŋ toŋ ma e la yelmeŋɛ soba, kyɛ ka yɛ ba baŋ O. 
JHN.7.29	N baŋ O la, bonso O zie la ka N yi wa, Ona la toŋ ma.” 
JHN.7.30	Lɛ la ka ba da mɔ ka ba nyɔge O, kyɛ neɛzaa da ba de o nu seene O, a O saŋ naŋ da naŋ ba ta sɛre zuiŋ. 
JHN.7.31	Kyɛ noba yaga naŋ da be a nembeɛoŋ poɔ da sage de la a O yɛlɛ a da yele, “Ka a Mɛzaaya wa te wa, O na e la yelwulii a gaŋ a dɔɔ ŋa naŋ e be?”
JHN.7.32	A Faraziimine da woŋ la a nembeɛoŋ naŋ waala yele a Yeezu yɛlɛ, ka a Naaŋmen bagmaalkare ane a Faraziimine da toŋ a Naaŋmen die polisiri ka ba te nyɔge O. 
JHN.7.33	Lɛ la ka a Yeezu da yeli, “N koŋ la be a yɛ zie ka a kɔɔre yaga kyɛ ka N leɛ gaa a soba na naŋ toŋ ma zie. 
JHN.7.34	Yɛ na bɔ ma la kyɛ yɛ koŋ nyɛ ma; bonso, a zie N naŋ na be yɛ kontoɔ̃ wa be.” 
JHN.7.35	A Gyuumine da soorɔ la taa, “Yeŋ la ka a dɔɔ ŋa boɔrɔ ka O gaa ka te koŋ baŋ nyɛ O? O mɔɔ boɔrɔ la ka O gaa a Gyuumine naŋ yaare be a Giriki noba poɔ a te kanne a Giriki noba be? 
JHN.7.36	A yɛlɛ ŋa O naŋ yele tɛgɛ la boŋ, ‘Yɛ na bɔ ma la kyɛ yɛ koŋ nyɛ ma’ kyɛ ‘zie na N naŋ be, yɛ koŋ baŋ wa be’?”
JHN.7.37	A tigri bebi-baaraa daare naŋ e a tigri bebi-kpoŋ, a Yeezu da iri are la a be a yeli yɛlɛ ne kɔkɔkpeɛŋaa, “Yɛ vɛŋ ka neɛzaa kɔŋnyuuri naŋ kpɛ wa N zie, 
JHN.7.38	ka soba na naŋ sage de N yɛlɛ wa nyu. Aŋa lɛ a gansoŋ naŋ da yeli, ‘A yelderebɛ sukyie poɔ la ka bare naŋ taa nyɔvore koɔ̃ na zoro yire.’ ” 
JHN.7.39	A ŋaa ka O da yeli kyaare ne a Vooroŋ Soŋ, Ona ka a yelderebɛ naŋ be O poɔ na nyɛ. Kyɛ a Vooroŋ Soŋ da naŋ ba wa sɛre, a Yeezu naŋ da naŋ ba nyɛ a O puubu zuiŋ.
JHN.7.40	Ba naŋ da wa woŋ a yelbie ama, a noba mine da yelee la, “A Ŋmen-yelmanna sereŋ la a ŋa.” 
JHN.7.41	Ka ba mine da yeli, “A Mɛzaaya la a ŋa.” Ka ba mine da soore, “A Mɛzaaya mɔɔ na baŋ yi la a Galili teŋɛ be? 
JHN.7.42	A gansoŋ mɔɔ ba yeli ka a Mɛzaaya na e la a Davil bale neɛ kyɛ na yi Bɛtelɛhɛm tembile na poɔ a Davil naŋ da kpeɛrɛ be?” 
JHN.7.43	Lɛ la ka wɛltaa da kpɛ a noba sogɔ a Yeezu zuiŋ. 
JHN.7.44	A noba mine da boɔrɔ la ka ba nyɔge O, kyɛ neɛzaa da ba de o nu seene O.
JHN.7.45	Lɛ la ka a Naaŋmen die polisiri da leɛ gaa a Naaŋmen bagmaalkare ane a Faraziimine zie, ka ba da soore ba, “Bonso ka yɛ da ba nyɔge O?” 
JHN.7.46	Ka a polisiri da yeli sɔge, “Neɛzaa daŋ ba yeli yɛlɛ aŋa lɛ a dɔɔ ŋa naŋ yeli!” 
JHN.7.47	Lɛ la ka a Faraziimine da leɛ yeli, “Serɛzaa O tɔɔ wa bɛlle yɛ meŋ wɛ? 
JHN.7.48	A nembɛrɛ bee a Faraziimine kanzaa da sage de la a Yeezu yɛlɛ be? 
JHN.7.49	Kyɛ a neŋyaga bama naŋ ba baŋ a Naaŋmen begɛ nyɛ la kaa-emmo.” 
JHN.7.50	A Nikodemu na naŋ da gaa a Yeezu zie daare kaŋ kyɛ meŋ da waa a Faraziimine kaŋ da soorɛɛ la: 
JHN.7.51	“A te bege poɔ te na baŋ yeli ka neɛ le la sɛrɛɛ poɔ, kyɛ ba daŋ ko o soba sori ka o tu o noɔre yɛlɛ ka te baŋ bonna o naŋ e be?” 
JHN.7.52	Ka ba leɛ yeli, “Serɛzaa, fo meŋ yi la Galili be? Peɛre nyɛ, fo na nyɛ la ka Ŋmen-yelmanna zaa daŋ ba yi Galili teŋɛ poɔ.”
JHN.7.52	[
JHN.7.53	Lɛ la ka ba yeni yeni zaa da iri kuli o yiri.]
JHN.8.1	A Yeezu da gaa la a Oliva Taŋ zu. 
JHN.8.2	A bagu-pipi saŋ, a Yeezu da leɛ wa la a Naaŋmen die poɔ. A noba zaa da wa la O zie, ka O da zeŋ a piili kanna ba. 
JHN.8.3	A Naaŋmen bege wulwulibo ane a Faraziimine da taa la pɔge kaŋ ba naŋ da nyɔge ka o tonɔ peɛ̃mo toma wa ne, a e ka o are a noba niŋesogɔ, 
JHN.8.4	kyɛ ka ba da yeli ko a Yeezu, “Wulwullo, te nyɔge la a pɔge ŋa ka o tonɔ peɛ̃mo toma. 
JHN.8.5	Kyɛ a bege poɔ, Moozul da tere la noɔre ka te za a pɔge ŋa tɔ ne kubo ko. Pampana wola ka fo meŋ yeli?” 
JHN.8.6	Ba da yeli la a ŋaa ka ba e O nyɛ, a pãã na toɔ̃ nyɛ saanaa tuo O. A Yeezu da zuunee la kyɛ sɛgrɛ boma teŋɛŋ ne O nubiri. 
JHN.8.7	Ba naŋ da pullo soorɔ O la ka O da vaa-iri kyɛ yeli ko ba, “Yɛ vɛŋ ka soba na zaa naŋ be yɛ poɔ a ba e yelbieri zaa daŋ de kuuri za ne a pɔge.” 
JHN.8.8	A tɔntɔbaalɛ ka O da leɛ zuuni a sɛgrɛ boma a teŋɛŋ. 
JHN.8.9	Ba naŋ da wa woŋ a lɛ, ba da leɛ gɛrɛ la, yeni yeni, a piili ne a ba nembɛrɛ, kyɛ te kyɛre a Yeezu yoŋ ne a pɔge ka o are O niŋesogɔ. 
JHN.8.10	A Yeezu da vaa-iree la kyɛ soore a pɔge, “Pɔge, a noba bɛ? Neɛzaa ba nyɛ fo saanaa ka fo seŋ ne la kũũ be?” 
JHN.8.11	Ka a pɔge da yeli, “Daana, neɛzaa ba kyebe.” Ka a Yeezu da yeli, “N meŋ koŋ yeli ka fo taa la saanaa seŋ ne kũũ. Gɛrɛ fo gaabo zie, kyɛ a naŋ yi a ŋaa gɛrɛ, tɔɔ la wa erɛ yelbieri.”]
JHN.8.12	A Yeezu da laboreŋ yeli la yɛlɛ ko a noba, a yele, “Maa la a andonɛɛ kyaane. Soba na zaa naŋ tuuro ma daŋ koŋ baŋ kpɛ lige poɔ, kyɛ o na taa la nyɔvore kyaane.” 
JHN.8.13	Lɛ la ka a Faraziimine da yeli ko O, “Fo leɛ dire la fo meŋɛ danseɛ; a fo danseɛ ba e yelmeŋɛ.” 
JHN.8.14	Ka a Yeezu da yeli sɔge, “Ka maa leɛ dire N meŋɛ danseɛ gba, a N danseɛ e la yelmeŋɛ, bonso, N baŋ la zie na N naŋ yi wa ane zie na N naŋ gɛrɛ. Kyɛ yɛnee ba baŋ zie na N naŋ yi wa bee zie na N naŋ gɛrɛ. 
JHN.8.15	Yɛ maŋ tu la nensaaloŋ sobie kyɛ di sɛrɛɛ; kyɛ maa eŋ ba dire neɛzaa sɛrɛɛ. 
JHN.8.16	Ka maa dire noba sɛrɛɛ gba, a N sɛrɛɛdiibu e la yelmeŋɛ, bonso, N yoŋ naane dire a sɛrɛɛ, kyɛ maa ne a N Saa naŋ toŋ ma la dire a sɛrɛɛ. 
JHN.8.17	A yɛ Naaŋmen begɛ poɔ, ba sɛgɛɛ la ka noba bayi danseɛ la waa yelmeŋɛ. 
JHN.8.18	N dire la N meŋɛ danseɛ, ka a N Saa naŋ toŋ ma meŋ dire N danseɛ.” 
JHN.8.19	Lɛ la ka ba soore O, “Yeŋ ka a fo Saa be?” Ka a Yeezu da yeli sɔge ba, “Yɛ ba baŋ ma bee a N Saa. Ka yɛnee da baŋ ma, yɛ da na baŋ la a N Saa meŋ.” 
JHN.8.20	A Yeezu da yeli la a yɛlɛ ama O naŋ da are a libie emmo zie a Naaŋmen die poɔ a kanna noba, kyɛ neɛzaa da ba nyɔge O, a O saŋ naŋ da naŋ ba ta sɛre zuiŋ.
JHN.8.21	A Yeezu da la yeli ko ba la, “N gɛrɛ la, ka yɛ na bɔ ma, kyɛ yɛ na kpi la a yɛ yelbebe poɔ. Zie na N naŋ gɛrɛ yɛ kontoɔ̃ wa be.” 
JHN.8.22	Lɛ la ka a Gyuumine da yeli, “O mɔɔ boɔrɔ la ka O ko O meŋɛ be? A lɛ mɔɔ la so ka O yele, ‘Zie N naŋ gɛrɛ yɛ kontoɔ̃ wa be’?” 
JHN.8.23	Ka a Yeezu da yeli ko ba, “Yɛ yi la teŋɛzu, kyɛ ka N yi sazu. Yɛ e la teŋɛzu noba, kyɛ ka maa ba e a teŋɛzu neɛ. 
JHN.8.24	N da yeli ko yɛ la ka yɛ na kpi la a yɛ yelbebe poɔ, bonso, yɛ sereŋ na kpi la a yɛ yelbebe poɔ ka yɛnee ba sage de ka maa la a soba na.” 
JHN.8.25	Ka a noba da soore O, “Aŋ la fo?” Ka a Yeezu da yeli ko ba, “Boŋ mɔɔ la so ka N yele yɛlɛ korɔ yɛ? 
JHN.8.26	N taa la yɛlɛ yaga na yeli kyaare ne yɛ ane yɛlɛ yaga naŋ naŋ na e ka yɛ le sɛrɛɛ poɔ. Kyɛ a soba na naŋ toŋ ma e la yelmeŋɛ soba, ka a yɛlɛ N naŋ woŋ yi O zie la ka N yele korɔ a teŋɛzu noba.” 
JHN.8.27	Ba da ba baŋ a tɛgɛ ka a Saa yɛlɛ la ka O da yele korɔ ba. 
JHN.8.28	Lɛ la ka a Yeezu da yeli, “Ka yɛnee wa te zɛge a Nensaala Bie ka O do saa, lɛ la ka yɛ na baŋ ka maa la a soba na. Yɛ pãã na baŋ ka N meŋɛ yɛlɛ naane ka N da erɛ, kyɛ yɛlɛ na a Saa naŋ ko ma noɔre la ka N da yele. 
JHN.8.29	Kyɛ a soba na naŋ toŋ ma be la N zie. O ba bare ma N yoŋ, bonso, N maŋ erɛ la yɛlɛ naŋ pɛllɛ O poɔ tegitegilɛ.” 
JHN.8.30	O naŋ da yele a yɛlɛ ama, noba yaga da sage de la O yɛlɛ.
JHN.8.31	Lɛ la ka Yeezu da yeli ko a Gyuumine na naŋ da sage de O yɛlɛ, “Ka yɛnee wa sage de a N yɛlɛ a ba leɛrɛ puori, yɛ sereŋ waa la N potuuribo. 
JHN.8.32	Yɛ na baŋ la a yelmeŋɛ, ka a yelmeŋɛ e ka yɛ so yɛmenne.” 
JHN.8.33	Ka a noba da leɛ yeli ko O, “Te waa la a Aboraham boorɔ, a daŋ ba e neɛzaa gbaŋgbaare. A fo yɛlɛ ŋa fo naŋ yele, ‘Yɛ na so la yɛmenne tɛgɛ la boŋ’?”
JHN.8.34	Ka a Yeezu da yeli sɔge ba, “Yelmeŋɛ zaa ka N yele korɔ yɛ, neɛzaa naŋ e yelbieri waa la a yelbieri gbaŋgbaa. 
JHN.8.35	A gbaŋgbaa ba maŋ taa zie a yiri poɔ tegitegilɛ, kyɛ a yiri bie eŋ maŋ taa la zie a yiri poɔ tegitegilɛ. 
JHN.8.36	Azuiŋ, ka a Bidɔɔ wa e ka yɛ so yɛmenne, yɛ sereŋ na so la yɛmenne. 
JHN.8.37	N baŋ ka yɛ waa la Aboraham boorɔ, kyɛ ka yɛ boɔrɔ sobiri ka yɛ tu kyɛ ko ma, yɛ naŋ ba taa zie a na ko a N yelbiri a yɛ nyɔvore poɔ zuiŋ. 
JHN.8.38	Bon N naŋ nyɛ yi a N Saa zie la ka N yele korɔ yɛ, kyɛ yɛnee eŋ, yɛ erɛ bonna yɛ naŋ woŋ yi a Saa zie.”
JHN.8.39	Ba da yeli sɔge la a Yeezu, “Aboraham la te Saa.” Ka O da yeli ko ba, “Ka yɛnee da waa Aboraham biiri, yɛ da na erɛ la yɛlɛ na Aboraham naŋ da e. 
JHN.8.40	Kyɛ pampana ŋa, yɛ moɔrɔ la ka yɛ ko ma, neɛ naŋ yeli a yelmeŋɛ O naŋ woŋ yi a Naaŋmen zie ko yɛ. Ŋaa naane ka Aboraham da e. 
JHN.8.41	Yɛ sereŋ erɛ la yɛlɛ na a yɛ saa naŋ da maŋ erɛ.” Ka ba da yeli ko a Yeezu, “Te ba waa sɛnsɛmbiiri.
JHN.8.42	Ka a Yeezu da yeli ko ba, “Ka Naaŋmen da waa yɛ Saa, yɛ da na nɔŋ ma la, bonso, Naaŋmen zie la ka N yi, kyɛ pampana, maa la be kyɛ. N ba wa N meŋɛ waabo, kyɛ Ona la toŋ ma. 
JHN.8.43	Boŋ la so ka yɛ ba baŋ a yɛlɛ N naŋ yele tɛgɛ? Yɛ naŋ kontoɔ̃ sage de N yɛlɛ la so. 
JHN.8.44	Yɛ yi la a yɛ saa a sebɛlbɛllɛ zie. A yɛ saa poboɔbo la ka yɛ boɔrɔ ka yɛ e. O da e la neŋkoorɔ a yi a piiluu saŋ zaa, a ba taa yelmeŋɛ, bonso, yelmeŋɛ zaa ba kye o zie. Ka o naŋ wa ŋmaara zirii, o maŋ yele kyaare ne la o meŋɛ waaloŋ, bonso, o e la zirŋmaara ane zirŋmaareba zaa saa. 
JHN.8.45	Kyɛ N naŋ yele a yelmeŋɛ zuiŋ la so ka yɛ ba sage de a N yɛlɛ. 
JHN.8.46	Yɛ buo soba la na toɔ̃ wuli ma yelbieri N naŋ e? Ka maa yele a yelmeŋɛ korɔ yɛ, bonso ka yɛ ba sage de a N yɛlɛ? 
JHN.8.47	Soba na zaa naŋ yi Naaŋmen zie maŋ kyɛlle woŋ la a Naaŋmen yelbie. Yɛ naŋ ba yi Naaŋmen zie la so ka yɛ ba wono a yɛlɛ.”
JHN.8.48	A Gyuumine da yeli sɔge la a Yeezu, “A bogriŋ mɔɔ naane ka te yeli ka fo waa la Samareya neɛ kyɛ taa sefaa be?” 
JHN.8.49	Ka a Yeezu da yeli sɔge, “N ba taa sefaa, kyɛ N Saa la ka N eŋnɛ, kyɛ ka yɛnee ba eŋnɛ ma. 
JHN.8.50	Kyɛ N ba boɔrɔ N meŋɛ puubu. Neɛ kaŋ naŋ waa a sɛredire, ona la boɔrɔ ka N nyɛ puubu. 
JHN.8.51	Yelmeŋɛ zaa ka N yele korɔ yɛ, soba na zaa naŋ tuuro a N yɛlɛ daŋ koŋ kpi.” 
JHN.8.52	Ka a Gyuumine da yeli ko O, “Ŋaa te pãã baŋ ka fo taa la sefaa. A Aboraham kpie la, ka a Ŋmen-yelmanneba meŋ da kpi, kyɛ ka fo yeli, ‘Neɛzaa naŋ sage de a N yɛlɛ daŋ koŋ kpi.’ 
JHN.8.53	Fo e la kpoŋ gaŋ a te saa Aboraham naŋ kpi be? A Ŋmen-yelmanneba meŋ da kpie la. Fo mɔɔ teɛre ka fo waa la boŋ?” 
JHN.8.54	Ka Yeezu da yeli sɔge: Ka maa korɔ N meŋɛ puubu, a N puubu koŋ taa tɛgɛ. A N Saa la korɔ ma puubu. Ona la ka yɛ yeli, ‘O waa la te Naaŋmen,’ 
JHN.8.55	kyɛ ka yɛ ba baŋ O. Kyɛ maa eŋ baŋ O la. Ka maa na yeli ka N ba baŋ O, N na e la zirŋmaara aŋa yɛnee. N baŋ O la, a sagra O yɛlɛ. 
JHN.8.56	A yɛ Sããkoma Aboraham da kyellɛ la ka o nyɛ a N waabo bebiri. O da nyɛ o la ka a da e o noɔ. 
JHN.8.57	Lɛ la ka a Gyuumine da yeli ko O, “Fo naŋ ba ta yuomo lezaayi ne pie sɛre, kyɛ nyɛ Aboraham?” 
JHN.8.58	Ka Yeezu da yeli ko ba, “Yelmeŋɛ zaa ka N yele korɔ yɛ, ba naŋ wa dɔgrɔ Aboraham ka N daŋ bebe la.” 
JHN.8.59	Lɛ la ka a noba da wuo kubo a na za ne a Yeezu, ka O da sɔgle muri yi a Naaŋmen die poɔ.
JHN.9.1	A Yeezu naŋ da wa tɔlɔ gɛrɛ, O da nyɛ la dɔɔ kaŋ ba naŋ da dɔge ka o zɔŋ. 
JHN.9.2	A Yeezu potuuribo da soore O la, “Wulwullo, a dɔɔ ŋa yelbieri la so ka ba dɔge o ka o zɔŋ bee a o dɔgrebɔ yelbieri la so?” 
JHN.9.3	Ka a Yeezu da yeli sɔge, “A o meŋɛ bee o dɔgrebɔ ba e yelbieri. Ba da dɔge o la ka o zɔŋ ka ka Naaŋmen toma na tu o zie sãã. 
JHN.9.4	Zie naŋ naŋ waa veɛloŋ a ferɛɛ la ka te toŋ a soba na naŋ toŋ te toma. Zie sɔɔrɔ la ka neɛzaa koŋ la toɔ̃ toŋ toma. 
JHN.9.5	N naŋ naŋ be a teŋɛzu, maa la a teŋɛzu kyaane” 
JHN.9.6	A Yeezu naŋ da wa yeli a ŋaa baare, O da toore la nentaare lɔɔ teŋɛ, a bu tɛne ne a nentaare, a de sɔ ne a zɔŋ nimie, 
JHN.9.7	kyɛ da yeli ko o, “Gaa te pɛge a Silom koɔ̃-puu zie koɔ̃ poɔ” (a Silom tɛgɛ la: Ba Naŋ Toŋ Neɛ). Lɛ la ka a dɔɔ-zɔŋ da gaa te pɛge o niŋe a da leɛ wa a Yeezu zie, a nyɛrɛ. 
JHN.9.8	A dɔɔ ŋa laŋkpɛtaaba ane banaŋ naŋ da maŋ nyɛ o ka o sɔrɔ boma da piili soorɔ la taa, “A dɔɔ ŋa naane da maŋ zeŋ sɔrɔ na be?” 
JHN.9.9	Ka ba mine da yele, “Ona la.” Ka ba mine meŋ da yele, “Ai, ona naane, yitaa la.” Ka a dɔɔ meŋɛ da yele, “Maa la.” 
JHN.9.10	Kyɛ ka ba da naŋ soorɔ O, “Wola ka a fo nimie pãã e yuori?” 
JHN.9.11	Ka a dɔɔ da yeli sɔge, “A dɔɔ na ba naŋ boɔlɔ Yeezu la da bu tɛne a de sɔ n nimie, kyɛ da yeli ko ma, ‘Gaa te pɛge a Silom gbɛtɛre koɔ̃ poɔ.’ Lɛ la ka N da gaa te pɛge a deɛ nyɛrɛ.” 
JHN.9.12	Ka ba da soore a dɔɔ, “Yeŋ ka O be?” Ka a dɔɔ da yeli, “N ba baŋ.”
JHN.9.13	Ba da taa la a dɔɔ na naŋ da waa zɔŋ wa ne a Faraziimine zie. 
JHN.9.14	A pɛnnoo bebiri kaŋ daare la ka a Yeezu da bu a tɛne sɔ ne a dɔɔ-zɔŋ nimie ka a yuori. 
JHN.9.15	Lɛ la ka a Faraziimine meŋ da piili soorɔ a dɔɔ lɛ o naŋ da e nyɛrɛ. Ka a dɔɔ da yeli ko ba, “A Yeezu la da bu tɛne sɔ a n nimie, ka n da te pɛge ne koɔ̃ a nyɛrɛ.” 
JHN.9.16	Ka a Farazii noba mine da yeli, “A dɔɔ ŋa ba yi Naaŋmen zie, bonso, O ba tuuro a pɛnnoo bebiri daare tuulo.” Kyɛ ka ba mine meŋ da yeli, “Wola ka neɛ naŋ e yelbe-erɛ na toɔ̃ e a yelwulii ama?” Wɛltaa da kpɛ la a noba poɔ. 
JHN.9.17	Lɛ la ka a Faraziimine da laboreŋ soore a dɔɔ, “Boŋ ka fo na yeli kyaare ne a dɔɔ ŋa naŋ yuo a fo nimie?” Ka a dɔɔ da yeli, “O waa la Ŋmen-yelmanna.”
JHN.9.18	A Gyuumine da ba sage de ka a dɔɔ da e la zɔŋ kyɛ leɛ nyɛrɛ, ka a lɛ vɛŋ ka ba da boɔle o dɔgrebɔ 
JHN.9.19	a da soore ba, “A yɛ bidɔɔ la a ŋa yɛ naŋ yeli ka yɛ dɔge ne o la zɔnnoŋ be? Wola ka a ta ka o nyɛrɛ pampana ŋa?” 
JHN.9.20	Ka a o dɔgrebɔ da yeli sɔge, “Te baŋ ka te bie la, ka te laŋ dɔge o ne zɔnnoŋ; 
JHN.9.21	kyɛ te ba baŋ lɛ a naŋ ta ka o nyɛrɛ pampana ŋa, bee a baŋ neɛ na naŋ yuo a o nimie. Yɛ soore o, o waa la nyembulo. Yɛ vɛŋ ka o yeli o meŋɛ yɛlɛ.” 
JHN.9.22	A dɔɔ dɔgrebɔ da yeli la a ŋaa ba naŋ da zoro a Gyuumine dabeɛ̃ zuiŋ. Bonso, a Gyuumine da laŋ la noɔre ka ka neɛzaa wa yeli ka Yeezu la a Mɛzaaya,
JHN.9.23	Lɛnso ka a o dɔgrebɔ da yeli, “O waa la nyembulo, yɛ soore o.”
JHN.9.24	Azuiŋ ba da leɛ boɔle la a dɔɔ ŋa naŋ da zɔŋ a boyi soba a yeli ko o, “Yeli a yelmeŋɛ Naaŋmen niŋesogɔ! Te baŋ ka a dɔɔ ŋa waa la yelbe-erɛ.” 
JHN.9.25	Ka a dɔɔ da yeli sɔge, “Maa eŋ ba baŋ ka O waa la yelbe-erɛ bee ka O ba waa. Yelyenaa yoŋ la ka N baŋ. N da zɔŋɛɛ la, kyɛ pampana, N nyɛrɛ la.” 
JHN.9.26	Ka ba da soore o, “Wola ka O da e fo. Wola ka O da e yuo a fo nimie?” 
JHN.9.27	Ka o da yeli sɔge ba, “N daŋ yeli ko yɛ la kyɛ ka yɛ koŋ kyɛlle woŋ. Boŋ la so ka yɛ la boɔrɔ ka N la maaleŋ manne ko yɛ? Yɛ meŋ boɔrɔ la ka yɛ leɛ O potuuribo be?” 
JHN.9.28	Lɛ la ka ba da to o, a yele, “Fõõ la waa O potuuro kyɛ tenee eŋ waa la Moozul potuuribo. 
JHN.9.29	Te baŋ ka Naaŋmen da yeli la yɛlɛ ko Moozul kyɛ a dɔɔ ŋa eŋ, te ba baŋ zie na O naŋ yi wa.” 
JHN.9.30	Ka a dɔɔ da yeli, “Nɔmaa yeli pãã la ŋa! Yɛ ba baŋ zie na O naŋ yi wa kyɛ Ona la yuo n nimie. 
JHN.9.31	Te baŋ ka Naaŋmen ba kyɛllɛ yelbe-erebɛ yɛlɛ, kyɛ O maŋ kyɛlle woŋ la neɛ naŋ puoro O kyɛ erɛ O poboɔbo yɛlɛ. 
JHN.9.32	A yi a teŋɛ piiluu saŋ a wa te ta zenɛ, te daŋ ba woŋ ka neɛzaa yuo la neɛ ba naŋ dɔge ne zɔnnoŋ nimie ka o nyɛrɛ. 
JHN.9.33	Ka a dɔɔ ŋa da ba yi Naaŋmen zie wa, O da kontoɔ̃ e yelzaa” 
JHN.9.34	Ka ba da yeli sɔge o, “A fõõ ba naŋ dɔge fo zaa gbuli yelbieri poɔ, fõõ la boɔrɔ ka fo wuli te be?” Ba da digi o la bare a puoruu die poɔ.
JHN.9.35	A Yeezu da woŋ ka ba da digi la a dɔɔ bare a puoruu die poɔ, kyɛ O naŋ da wa nyɛ a dɔɔ, O da soore o la, “Fo sage de la a Nensaala Bie yɛlɛ be?” 
JHN.9.36	Ka a dɔɔ da yeli sɔge, “Neŋkpoŋ, aŋ la O? Yeli ko ma, lɛ ka N na sage de O yɛlɛ.” 
JHN.9.37	Ka Yeezu da yeli ko o, “Fo nyɛ O la. Ona la a soba na naŋ yele a yɛlɛ korɔ fo.” 
JHN.9.38	Ka a dɔɔ da yeli, “Daana, N sage deɛ la.” O pãã da gbi la dumo a puori a Yeezu ne emmo. 
JHN.9.39	Ka a Yeezu da yeli, “N wa la a teŋɛ ŋa zu sɛrɛɛdiibu zuiŋ, ka ka banaŋ naŋ ba nyɛrɛ na nyɛrɛ, kyɛ ka banaŋ naŋ nyɛrɛ leɛ zɔnne.” 
JHN.9.40	A Farazii noba mine naŋ da peɛle a Yeezu a da woŋ a ŋaa O naŋ yeli, da yeli ko O la, “Fo sereŋ boɔrɔ ka fo yeli ka te zɔŋɛɛ la wɛ?” 
JHN.9.41	Ka a Yeezu da yeli ko ba, “Ka yɛnee da zɔŋ, yɛ da koŋ taa yelbieri. Kyɛ yɛ naŋ yeli, ‘Te nyɛrɛ la,’ a yɛ yelbebe na kyɛnɛ bebe la.”
JHN.10.1	“Yelmeŋɛ zaa ka N yele korɔ yɛ, neɛ na zaa naŋ ba tu a pezage dendɔre kpɛ, kyɛ tu ziyuo do kpɛ, o soba e la nannyige ane fafaara. 
JHN.10.2	A soba na naŋ tu a dendɔre kpɛ la a peere kyeenɛ. 
JHN.10.3	A dendɔ-guuro maŋ yuo la a dendɔre ko o, ka a peere maŋ woŋ a o kɔkɔre. O maŋ boɔle la a o peere kanzaa yuori, a taa a yi ne. 
JHN.10.4	Ka o naŋ wa taa a o peere zaa yi ne baare, o maŋ de la a weɛ, ka a tuuro o, bonso, a baŋ la o kɔkɔre. 
JHN.10.5	A koŋ tu saana puori, kyɛ a na zo yi la a saana zie, bonso, a ba baŋ a saana kɔkɔre.” 
JHN.10.6	Bana la ka Yeezu da yele a yelseŋkpegɛ ŋa terɛ kyɛ ba da ba baŋ bonna O naŋ da yele korɔ ba tɛgɛ.
JHN.10.7	Lɛ la ka Yeezu da laboreŋ yeli ko ba, “Yelmeŋɛ zaa ka N yele korɔ yɛ, maa la a dendɔre ko a peere. 
JHN.10.8	A banaŋ zaa naŋ daŋ de N weɛ wa, waa la nannyigri ane fafareba, kyɛ a peere da ba kyɛlle woŋ ba yɛlɛ. 
JHN.10.9	Maa la a dendɔre. Soba na zaa naŋ tu N zie kpɛ na nyɛ la faabo. O na maŋ kpɛ la kyɛ yi, a nyɛ mɔmaara. 
JHN.10.10	A nannyige maŋ wa la ka o zu, a ko, a kyɛ sãã yoŋ. Maa eŋ waɛ la ka ka noba na taa nyɔvore, a taa o ka o gore.”
JHN.10.11	“Maa la a pekyee-meŋɛ. A pekyee-meŋɛ maŋ de la o nyɔvore biŋ ko a peere. 
JHN.10.12	Kyɛ pekyeenɛ ba naŋ de ka o kyeenɛ a peere kyɛ ka ba yɔɔrɔ o, ka a peere ba e o soobo, maŋ zo la kyɛ bare a peere ka o naŋ wa nyɛ gboŋgbori ka o waana. A gboŋgbori pãã maŋ nyɔge la a peere ŋmɛyaare. 
JHN.10.13	A pekyeenɛ ba naŋ de maŋ zo la kyɛ bare a peere bonso, o ba taa a peere yɛlɛ. 
JHN.10.14	Maa la a pekyee-meŋɛ. N baŋ la N peere, ka a N peere meŋ baŋ ma, 
JHN.10.15	aŋa lɛ N Saa naŋ baŋ ma ka N meŋ baŋ O. Kyɛ N de la N nyɔvore tere a N peere zuiŋ. 
JHN.10.16	N taa la a peere mine naŋ ba e a zage ŋa peere. A ferɛɛ la ka N taa a meŋ wa poɔ a zage ŋa peere poɔ, ka a na kyɛlle woŋ a N kɔkɔre. A lɛ la ka a pãã na e zage yeni peere ane pekyee-yeni. 
JHN.10.17	A ŋaa zuiŋ la ka a Saa nɔŋ ma, bonso, N de la N nyɔvore tere ka ka N na leɛ de o. 
JHN.10.18	Neɛzaa kontoɔ̃ de a N nyɔvore, kyɛ maa meŋɛ la boɔrɔ a de o tere. N taa la kpeɛ̃õ ka N de o tere, kyɛ la taa a kpeɛ̃õ ka N la leɛ de o. N nyɛ la a noɔre ŋa yi a N Saa zie.”
JHN.10.19	Wɛltaa da la maaleŋ kpɛ la a Gyuumine sogɔ a Yeezu yelbie ama zuiŋ. 
JHN.10.20	A noba yaga da yele la, “O taa la sefaa ka O zu ba kyebe. Bonso ka yɛ kyɛllɛ o yɛlɛ?” 
JHN.10.21	Ka a noba mine meŋ da yele, “A yɛlɛ ama ba e neɛ naŋ taa sefaa yelbie. Sefaa na toɔ̃ yuo la zɔŋ nimie be?”
JHN.10.22	A saŋ na poɔ ba da dire la a Naaŋmen die Maaloo tigri. A ɔɔkpoŋ saŋ poɔ da la, 
JHN.10.23	ka a Yeezu da yɔ kyɛnɛ a Naaŋmen die poɔ, a kyaaraa na ba naŋ da boɔlɔ a Solomɔn Kyaaraa. 
JHN.10.24	Lɛ la ka a Gyuumine da wa ŋmaagyili O kyɛ da soore O, “Fo mɔɔ boɔrɔ la ka te be bonnoo poɔ a kɔɔre seŋ wola? Ka fõõ wa la a Mɛzaaya,
JHN.10.25	Ka a Yeezu da yeli sɔge, “N da yeli ko yɛ la kyɛ ka yɛ ba sage de. A toma N naŋ tonɔ a N Saa yuori eŋɛ dire la N danseɛ. 
JHN.10.26	Kyɛ yɛ ba sage de, yɛ naŋ ba poɔ a N peere poɔ zuiŋ. 
JHN.10.27	A N peere maŋ woŋ la a N kɔkɔre. N baŋ a la, ka a maŋ tuuro ma. 
JHN.10.28	N ko a la nyɔvore naŋ ba taa baaroo, ka a daŋ koŋ kpi zaa. Neɛzaa koŋ baŋ faa a yi ne a N nuuri poɔ. 
JHN.10.29	Bonna N Saa naŋ ko ma waa la kpoŋ gaŋ ama zaa, ka neɛzaa koŋ baŋ faa o yi a Saa nuuri poɔ. 
JHN.10.30	Maa ne a Saa waa la yeni.”
JHN.10.31	A Gyuumine da laboreŋ de la kubo ka ba za ne a Yeezu. 
JHN.10.32	Ka a Yeezu da soore ba, “N toŋ la tonsonne yaga naŋ yi a Saa zie wuli yɛ. A toma ŋa buo soba eŋɛ la ka yɛ na za ma ne a kubo?” 
JHN.10.33	Ka a Gyuumine da yeli sɔge, “A ba e a toŋ soŋ fo naŋ toŋ la so ka te na za fo ne kubo, kyɛ fo naŋ to Naaŋmen zone zuiŋ la. Fo waa la nensaala yoŋ, kyɛ de fo meŋɛ boɔlɔ Naaŋmen.” 
JHN.10.34	Ka Yeezu da yeli sɔge, “Ba ba sɛge ŋaa eŋ a yɛ Naaŋmen begɛ poɔ be, ‘N da yelee la, yɛ waa la ŋmemɛ’? 
JHN.10.35	Ka ba naŋ da boɔlɔ a banaŋ zie a Naaŋmen yelbiri naŋ da wa, ‘ŋmemɛ’, kyɛ ka neɛ kontoɔ̃ leɛre a gansoŋ poɔ yɛlɛ bare, 
JHN.10.36	wola ka yɛ na baŋ yeli ka a soba na a Saa naŋ maale ka O waa soŋ, ka O toŋ O a teŋɛzu, toorɔ la Naaŋmen zone. N naŋ da yeli, ‘N waa la Naaŋmen Bie zuiŋ’? 
JHN.10.37	Ka maa ba tonɔ a N Saa toma, ka lɛ yɛ ta sage de N yɛlɛ. 
JHN.10.38	Kyɛ ka maa wa tonɔ a N Saa toma, aneazaa ka yɛ ba sage de N yɛlɛ, kyɛ yɛ sage de a N tontonne, ka a lɛ vɛŋ ka yɛ woŋ kyɛ baŋ a tɛgɛ ka a Saa be la N poɔ ka N meŋ be a Saa poɔ.” 
JHN.10.39	Lɛ la ka ba da la boɔrɔ ka ba nyɔge O kyɛ ka O da faa yi ba nuuri poɔ gaa.
JHN.10.40	A Yeezu da la leɛ gaŋ gaa la a Gyɔɔdan maŋgaŋne, a lambori benee a Gyɔɔn naŋ da korɔ noba suobu, a da te be a be. 
JHN.10.41	Noba yaga da wa la O zie, a da yele, “A Gyɔɔn da ba e yelwulaa zaa, kyɛ yɛlɛ na zaa a Gyɔɔn naŋ da yeli kyaare ne a dɔɔ ŋa waa la yelmeŋɛ.” 
JHN.10.42	Noba yaga da sage de la a Yeezu yɛlɛ a be.
JHN.11.1	Dɔɔ kaŋ da bebe la a beɛrɛ, ka o yuori di Laazoro. O da yi la Bɛtani, a Mareya ane o yɔɔ Maata teŋɛ. 
JHN.11.2	A Mareya ŋa la da sɔ a Yeezu ne kãã-nyunoɔ kyɛ da de o zukɔɔloŋ meele ne a Yeezu gbɛɛ. A o yɔɔdɔɔ Laazoro da beɛrɛ la. 
JHN.11.3	Lɛ la ka a Laazoro yɔɔpuuli da toŋ ka ba te yeli a Yeezu, “Daana, a soba na fo naŋ nɔŋ beɛrɛ la.” 
JHN.11.4	Kyɛ Yeezu naŋ da wa woŋ a duoro, O da yelee la, “A baaloŋ ŋa ba e o kũũ baaloŋ, kyɛ o beɛrɛ la ka Naaŋmen yuori na nyɛ puubu, ka a Naaŋmen Bie na tu a be a nyɛ puubu.” 
JHN.11.5	Aneazaa ka Yeezu da nɔŋ la Maata ane o yɔɔ Mareya ane a Laazoro, 
JHN.11.6	kyɛ O naŋ da wa woŋ a Laazoro baaloŋ yɛlɛ, O da naŋ be la a be O naŋ be beri ayi.
JHN.11.7	A ŋaa puoriŋ la ka a Yeezu da yeli ko a O potuuribo, “Yɛ e ka te la gaa a Gyudiya paaloŋ.” 
JHN.11.8	A potuuribo da yeli ko O la, “Wulwullo, daare yɛŋyɛŋ ŋa naane ka a Gyuumine da boɔrɔ ka ba za fo ne kubo, kyɛ ka fo la maaleŋ gɛrɛ a be?” 
JHN.11.9	Ka a Yeezu da yeli sɔge, “Gbelli pie ne ayi naane be a ŋmenaa saŋ be? Banaŋ naŋ kyɛnɛ ŋmenaa saŋ ba ŋmeɛrɛ gbɛɛ, bonso, ba maŋ nyɛrɛ la a teŋɛ ŋa zu kyaane. 
JHN.11.10	Kyɛ banaŋ naŋ kyɛnɛ tensogɔ saŋ maŋ ŋmeɛrɛ la gbɛɛ, bonso, a kyaane ba kye ba poɔ.” 
JHN.11.11	A Yeezu naŋ da wa yeli a ŋaa baare, O da yeli ko ba la, “A te ba Laazoro gbiree la, kyɛ N gɛrɛ la a be ka N te seŋ o.” 
JHN.11.12	Ka a potuuribo da yeli ko O, “Daana, ka o naŋ wa gbiri, o na leɛ nyɛ la laafeɛ wɛ.” 
JHN.11.13	A Laazoro kũũ yɛlɛ la ka a Yeezu da yele korɔ a potuuribo kyɛ ka ba da teɛre ka goɔŋ la ka o sereŋ gbiri. 
JHN.11.14	Lɛ la ka Yeezu da yeli weliweli ko ba, “A Laazoro kpie la. 
JHN.11.15	Kyɛ a yɛ zuiŋ, a e ma la noɔ ne N naŋ da ba kyebe, ka a lɛ na vɛŋ ka yɛ na sage de a N yɛlɛ. Yɛ e ka te gaa o zie.” 
JHN.11.16	A Tɔmaase ba naŋ da boɔlɔ Yeebaa da yeli ko la a o potuur-taaba, “Yɛ e ka te meŋ gaa, ka te ne O te laŋ kpi.”
JHN.11.17	A Yeezu naŋ da wa ta, O da nyɛɛ la ka ba ũũ a Laazoro ka a ta beri anaare. 
JHN.11.18	A Bɛtani teŋɛ da peɛle la Gyɛruzɛlɛm, a e ŋa mɛlɛ ayi. 
JHN.11.19	A Gyuumine yaga da yi la a Gyɛruzɛlɛm a wa ka ba moore ko a Maata ane Mareya a ba yɔɔdɔɔ kũũ eŋɛ. 
JHN.11.20	A Maata naŋ da wa woŋ ka a Yeezu waana la, o da yi te tuori O la, kyɛ ka Mareya eŋ da be a yiri poɔ. 
JHN.11.21	A Maata da yeli ko la Yeezu, “Daana, ka fõõ da be kyɛ, a N yɔɔdɔɔ da koŋ kpi. 
JHN.11.22	Kyɛ a pampana ŋa, N baŋ ka Naaŋmen na ko fo la bonzaa fo naŋ sɔre yi O zie.” 
JHN.11.23	A Yeezu da yeli ko o la, “A fo yɔɔdɔɔ na leɛ-iri la.” 
JHN.11.24	Ka a Maata da yeli ko O, “N baŋɛɛ la ka a n yɔɔdɔɔ na leɛ-iri la a kuuni leɛ-iruu poɔ a bebi-baaraa daare.” 
JHN.11.25	Ka a Yeezu da yeli ko o, “Maa la a kuuni poɔ leɛ-iruu ane a nyɔvore. Banaŋ naŋ sage de N yɛlɛ, ka ba naŋ kpi gba, ba na leɛ voorɔ la, 
JHN.11.26	ka neɛzaa naŋ voorɔ kyɛ sage de N yɛlɛ daŋ koŋ kpi zaa. Fo sage de la a ŋaa bee?” 
JHN.11.27	Ka a Maata da yeli ko O, “Õõ, Daana, N sage deɛ la ka fõõ la a Mɛzaaya,
JHN.11.28	A Maata naŋ da wa yeli a ŋaa, o da leɛ gaa te boɔle la o yɔɔ Mareya a waale yeli ko o, “A wulwullo be la kyɛ, a boɔlɔ fo.” 
JHN.11.29	A Mareya naŋ da wa woŋ a ŋaa, o da vaa-iree la wieouŋ zaa a gaa a Yeezu zie. 
JHN.11.30	A Yeezu da naŋ ba kpɛ a teŋɛ poɔ sɛre. O da naŋ kyɛnɛ be la a be a Maata naŋ da tuori O. 
JHN.11.31	A Gyuumine na naŋ da be a Mareya zie a yiri poɔ a moorɔ korɔ o da nyɛ o la ka o vaa-iri wieouŋ zaa a te yi yeŋ. Ba da iri tuuro o la, bonso, ba da teɛre ka o gɛrɛ la a yaa zie ka o te koŋ. 
JHN.11.32	A Mareya naŋ da wa ta a be a Yeezu naŋ be, a da nyɛ O, o da gbi la dumo a Yeezu gbɛɛ puliŋ kyɛ da yeli ko O, “Daana, ka fõõ da be kyɛ, a N yɔɔdɔɔ da koŋ kpi.” 
JHN.11.33	A Yeezu naŋ da wa nyɛ a Mareya ka o kono, ka a Gyuumine na naŋ da tuuro o meŋ da kono, a da dɔ̃ɔ̃ la O sukyiri yaga zaa ka O da nyɔge O meŋɛ fãã. 
JHN.11.34	A Yeezu da soore ba la, “Yeŋ la ka yɛ ũũ o?” Ka ba da yeli ko O, “Daana, wa nyɛ.” 
JHN.11.35	A Yeezu da piili ŋmaara la nentaŋ. 
JHN.11.36	A lɛ la ka a Gyuumine da yeli, “Yɛ nyɛ O naŋ nɔŋ o lɛ!” 
JHN.11.37	Kyɛ ka a noba mine da yeli, “Ka lɛ O naŋ da toɔ̃ yuo a dɔɔ zɔŋ nimie, O mɔɔ da kontoɔ̃ e ka a dɔɔ ŋa da ta kpi be?”
JHN.11.38	Lɛ la ka a Yeezu sukyiri da la dɔ̃ɔ̃ O, ka O da la gaa a yaa zie. A yaa da waa la taŋ bogi ka kuuri furi o noɔre. 
JHN.11.39	A Yeezu da yelee la, “Yɛ billi a kuuri bare.” Ka Maata, a kũũ yɔɔpuulee da yeli ko a Yeezu, “Daana, o faa nyuuro la, bonso, ba naŋ ũũ o a beri anaare la zenɛ.” 
JHN.11.40	A Yeezu da leɛ yeli ko o la, “N da ba yeli ko fo ka ka fõõ wa sage de, fo na nyɛ la a Naaŋmen puubu be?” 
JHN.11.41	Lɛ la ka ba da billi a kuuri bare. A Yeezu pãã da gbole kaa la sazu kyɛ yeli, “N Saa, N puori fo la bareka ne fo naŋ kyɛlle woŋ a N puoruu. 
JHN.11.42	N baŋɛɛ la ka fo maŋ kyɛlle woŋ la N puoruu tegitegilɛ, kyɛ a noba bama naŋ are a kyɛ zuiŋ la so ka N yeli a ŋaa ka ka ba na sage de ka fõõ la toŋ ma.” 
JHN.11.43	O naŋ da wa yeli a ŋaa, O da ŋmɛ la kpɛlle ne kɔkɔkpeɛŋaa a yeli, “Laazoro, iri yi wa!” 
JHN.11.44	A kũũ da iri yi waɛ la, ka pɛmɛ leŋ o gbɛɛ ne o nuuri, ka pɛne vili pɔge o niŋe. Ka a Yeezu da yeli ko ba, “Yɛ lori a pɛmɛ kyɛ bare o ka o gɛrɛ.”
JHN.11.45	A Gyuumine yaga naŋ da tu a Mareya wa, a da wa nyɛ bonna a Yeezu naŋ da e, da sage de la O yɛlɛ. 
JHN.11.46	Kyɛ a noba mine da leɛ gaa la a Faraziimine zie a te manne ko ba bonna a Yeezu naŋ e. 
JHN.11.47	Lɛ la ka a bagmaalkare ane a Faraziimine da boɔle a sɛrediribe lantaa a soore ba, “Wola ka te na e? A dɔɔ ŋa erɛ la yelwulii yaga. 
JHN.11.48	Ka tenee bare O ka O naŋ erɛ a ŋaa, a noba zaa na sage de la a O yɛlɛ, ka a lɛ vɛŋ ka a Uroma noba wa sãã a te zisoŋ ane a te teŋɛ bare.” 
JHN.11.49	Kyɛ a ba kaŋ yuori naŋ da di Kayefa kyɛ da e a Naaŋmen bagmaalkare neŋkpoŋ a yuoni na poɔ, da yelee la, “Yɛ deɛ ba baŋ yelzaa togitogi! 
JHN.11.50	Yɛ ba baŋ a tɛgɛ ka a na soma la ka yɛ e ka neŋyeni kpi a noba zuiŋ a gaŋ a noba zaa naŋ na kpi.” 
JHN.11.51	O meŋɛ naane da baŋ a yeli ŋa a yele, kyɛ o naŋ da e a Naaŋmen bagmaalkare neŋkpoŋ a yuoni na poɔ la so ka o da yele a Ŋmen-yelmanna yelyelii a kyaare ne a Yeezu, ka Ona la na kpi a faa a paaloŋ noba. 
JHN.11.52	A paaloŋ faabo yoŋ naane, kyɛ O waɛ la ka O laŋ a Naaŋmen biiri naŋ yaare ziiri zaa taa ziyeni. 
JHN.11.53	Azuiŋ, a yi a lɛ daare gɛrɛ, ba da narɛɛ la ka ba ko a Yeezu.
JHN.11.54	A lɛ zuiŋ, Yeezu da ba la sagra kpeɛrɛ a Gyuumine poɔ. O da yi la a be gaa teŋɛ kaŋ ba naŋ boɔlɔ Eferem naŋ be a paaloŋ kaŋ naŋ peɛle a wɛgyɛŋ ka O ne a O potuuribo da te be a be.
JHN.11.55	A Gyuumine Ista tigri da peɛlɛ la, ka noba yaga da yi a tembilii poore gaa Gyɛruzɛlɛm ka ba te peere bamenne kyɛ ka a tigri pãã ta. 
JHN.11.56	Ba da yɔ boɔrɔ la a Yeezu, a soorɔ taa, ba naŋ da are a Naaŋmen die poɔ, “Wola ka yɛ teɛre? Yelmeŋɛ zaa, O na wa la a tigri zie be?” 
JHN.11.57	A Naaŋmen bagmaalkare ane a Faraziimine da tere la noɔre ka neɛzaa naŋ baŋ zie na a Yeezu naŋ be, o wa yeli ko ba ka ba te nyɔge O.
JHN.12.1	A naŋ da kyɛre beri ayoɔbo kyɛ ka a Ista tigri na ta, Yeezu da gaa la Bɛtani teŋɛ. Be la ka Laazoro, a neɛ na Yeezu naŋ da e ka o leɛ-iri yi a kuuni poɔ da kpeɛrɛ. 
JHN.12.2	Ba da maale la bondirii ko O a be. Maata la da kaara a bondirii yɛlɛ, ka Laazoro da e a neɛ na kaŋ naŋ da laŋ zeŋ a diibu zie ne a Yeezu. 
JHN.12.3	Mareya da de la turaali mine daaroŋ naŋ ba wono zaa, a wa sɔ ne a Yeezu gbɛɛ, kyɛ de a o zukɔɔloŋ meele ne. A turaali da nyu laare la a yiri zaa. 
JHN.12.4	Kyɛ ka Gyudase, a Yeezu potuuribo kaŋ (a onaŋ naŋ da na yi a Yeezu puori a de O tere) da yeli: 
JHN.12.5	“Bonso ka ba da koŋ de a turaali ŋa koɔre a nyɛ yuoni gbuli san-yɔɔ, a da de a libie soŋ ne nembaalba?” 
JHN.12.6	(A ba e ŋa o naŋ da taa a nembaalba yɛlɛ la so ka o da yeli a ŋaa, kyɛ o naŋ da waa nannyige la so. Ona la da maŋ taa a ba libie woɔ, a da maŋ zuuro a libie mine.) 
JHN.12.7	Ka a Yeezu da yeli, “Yɛ bare a pɔge zomm. O da da la a turaali ŋa ka o nare kyaare ne N ũũmu daare. 
JHN.12.8	Yɛ na maŋ taa la a nembaalba ka ba be yɛ zie tegitegilɛ kyɛ maa eŋ koŋ be yɛ zie tegitegilɛ.”
JHN.12.9	A Gyuumine yaga naŋ da wa woŋ ka Yeezu da be la a be, ba da ba wa a Yeezu yoŋ zuiŋ kyɛ ba da waɛ la ka ba wa nyɛ a Laazoro. Ona la ka Yeezu da e ka o leɛ-iri yi a kuuni poɔ. 
JHN.12.10	Lɛ la ka a Naaŋmen bagmaalkare da nare ka ba ko a Laazoro meŋ. 
JHN.12.11	Bonso, a Laazoro kuuni poɔ leɛ-iruu yɛlɛ la so ka a Gyuumine yaga da sagra derɛ a Yeezu yɛlɛ kyɛ zagra a ba yɛlɛ.
JHN.12.12	A nyaazie daare, a nembeɛoŋ naŋ da wa a tigri zie da woŋ ka Yeezu waana la a Gyɛruzɛlɛm. 
JHN.12.13	Azuiŋ ba da ŋmaa la kpaakpaa vaare, a yi ka ba te tuori O. Ba da kyaara la a yele:
JHN.12.13	“Hozaana!
JHN.12.13	A soba na naŋ waana a Daana yuori eŋɛ nyɛ la maaloo;
JHN.12.13	A Izerayɛl Naa!”
JHN.12.14	A Yeezu da nyɛ la boŋlee a do zɔŋ. Ka a deɛ tu lɛ ba naŋ da sɛge a gansoŋ poɔ:
JHN.12.15	“Zaayɔn pɔgeyaa, ta zoro dabeɛ̃.
JHN.12.15	Nyɛ, a fo naa waana la,
JHN.12.15	a zɔŋ boŋlee!”
JHN.12.16	A Yeezu potuuribo da naŋ ba baŋ a yeli ŋa tɛgɛ. Kyɛ O naŋ da wa leɛ-iri yi a kuuni poɔ a nyɛ puubu baare la ka ba pãã da leɛ-teɛre ka a lɛ ba naŋ da sɛge a gansoŋ poɔ kyaare ne O la da nyɛ eebo O zie. 
JHN.12.17	Lɛ la ka a nembeɛoŋ na naŋ da bebe kyɛ ka a Yeezu da boɔle a Laazoro ka o yi a yaa poɔ, a leɛ voorɔ, da dire a yɛlɛ danseɛ. 
JHN.12.18	A noba naŋ da woŋ ka a Yeezu e la yelwulaa ŋa la so ka a nembeɛoŋ da gaa ka ba te tuori O. 
JHN.12.19	A Faraziimine pãã da yele korɔ la taa, “Yɛ nyɛɛ la, yɛ koŋ baŋ e yelzaa. Nyɛ, a tendaa zaa la tuuro O!”
JHN.12.20	Giriki noba mine da poɔ la a noba na naŋ da gaa a tigri zie ka ba te puori. 
JHN.12.21	Ba da wa la Filipi zie. A Filipi da yi la Bɛsaada teŋɛ naŋ da be Galili paaloŋ. A Giriki noba da yeli ko la a Filipi, “Neŋkpoŋ, te boɔrɔ la ka te nyɛ a Yeezu.” 
JHN.12.22	A Filipi da gaa te yeli ko la Anduru, ka a Anduru ane a Filipi zaa da gaa te yeli ko a Yeezu. 
JHN.12.23	Ka a Yeezu da yeli sɔge ba, “A saŋ taɛ la ka a Nensaala Bie na nyɛ puubu. 
JHN.12.24	Yelmeŋɛ zaa la ka N yele korɔ yɛ, ka kabiri ba le teŋɛ a poɔ̃, o maŋ e la kabi-yeni. Kyɛ ka o naŋ wa poɔ̃, o maŋ buli la a eŋ bie yaga. 
JHN.12.25	Banaŋ naŋ nɔŋ ba nyɔvoɛ maŋ kɔŋ la ba nyɔvoɛ, kyɛ ka banaŋ naŋ ba nɔŋ ba nyɔvoɛ a teŋɛzu kyɛ, na taa la ba nyɔvoɛ a nyɔvo-babaaraa poɔ. 
JHN.12.26	Soba na zaa naŋ tonɔ korɔ ma, a ferɛɛ la ka o tuuro ma. Zie N naŋ be la ka N tontonɔ meŋ na be. Soba na zaa naŋ tonɔ korɔ ma, a N Saa na eŋ la o soba.”
JHN.12.27	“Pampana ŋa N teɛroŋ zaa gyɛrɛɛ la. Boŋ ka N na yeli, ‘N Saa, faa ma yi a tuo ŋa poɔ be’? Ai, a ŋaa zuiŋ la ka N bebe wa ta a tuo ŋa saŋ. 
JHN.12.28	N Saa, e ka a fo yuori nyɛ puubu.” Lɛ la ka kɔkɔre kaŋ yi sazu a yele, “N eɛɛ la ka a N yuori nyɛ puubu, kyɛ N na la e ka o la nyɛ puubu.” 
JHN.12.29	A nembeɛoŋ naŋ da are a be a woŋ a yɛlɛ ŋa, da yeli ka saa la tanne. Ka ba mine meŋ da yeli, “Maleke la yeli yɛlɛ ko O.” 
JHN.12.30	Ka a Yeezu da yeli sɔge, “A yɛ zuiŋ la ka a kɔkɔre ŋa yeli a yɛlɛ, maa eŋ zuiŋ naane. 
JHN.12.31	A tendaa deme sɛrɛɛdiibu la a ŋaa. Pampana ba na digi la a tendaa naa bare. 
JHN.12.32	Kyɛ maa eŋ, ka ba naŋ wa zɛge ma a teŋɛ ŋa zu ka N do saa, N na tage la nensaalba zaa wa ne N zie.” 
JHN.12.33	A Yeezu da yeli la a ŋaa ka O wuli bonna tɔ kũũ O naŋ na kpi. 
JHN.12.34	A nembeɛoŋ da yeli sɔge O la, “Te da woŋee la yi a Naaŋmen begɛ poɔ ka a Mɛzaaya
JHN.12.35	Ka a Yeezu da yeli ko ba, “A kyaane be la yɛ zie ka a kɔɔre belaa. Yɛ naŋ taa a kyaane, yɛ kyɛnɛ a kyaane poɔ, ka ligruŋ ta wa ligi pɔge yɛ. Ka yɛnee wa kyɛnɛ lige poɔ, yɛ ba maŋ baŋ zie yɛ naŋ gɛrɛ. 
JHN.12.36	Yɛ naŋ taa a kyaane, yɛ sage de a kyaane yɛlɛ, ka a lɛ e ka yɛ leɛ a kyaane biiri.”
JHN.12.36	A Yeezu naŋ da wa yeli a ŋaa baare, O da yi la a noba poɔ a te sɔgle O meŋɛ. 
JHN.12.37	Aneazaa ka Yeezu da e la yelwulii yaga ba niŋesogɔ, ba da ba sage de O yɛlɛ. 
JHN.12.38	A ŋaa da eɛɛ la ka ka a lɛ a Ŋmen-yelmanna Azaaya naŋ da yeli na tu a tuubu:
JHN.12.38	“Daana, aŋ la da sage de a te yɛlɛ,
JHN.12.38	ka nembuo la ka a Daana da wuli a O ganda-nu?”
JHN.12.39	Kyɛ a lɛ zuiŋ ba da koŋ baŋ sage de, bonso, a Azaaya da la yelee la:
JHN.12.40	“O eɛɛ la ka ba nimie zɔŋ
JHN.12.40	kyɛ ka ba sukyie dare,
JHN.12.40	ka ka ba kontoɔ̃ kaa nyɛ ne ba nimie,
JHN.12.40	a na baŋ a tɛgɛ ne ba yɛŋ a leɛ ba eebo,
JHN.12.40	ka N saŋ ba.”
JHN.12.41	A Azaaya da yeli la a yɛlɛ ŋa kyaare ne a Yeezu, bonso, o da nyɛ la O puubu. 
JHN.12.42	Kyɛ anealɛzaa, a noba yaga, a laŋ ne a nembɛrɛ mine da sage de la a Yeezu yɛlɛ. Kyɛ a Faraziimine zuiŋ ba da ba sage na yeli ka a yi, ba naŋ da zoro dabeɛ̃ ka ba na digi ba la bare a puoruu die poɔ zuiŋ, 
JHN.12.43	bonso, ba da nɔŋ la puubu naŋ yire nensaalba zie a gaŋ puubu naŋ yire Naaŋmen zie.
JHN.12.44	A Yeezu pãã da yeli ne la kɔkɔkpeɛŋaa, “Soba na zaa naŋ sage de N yɛlɛ, ba sage de N yoŋ yɛlɛ kyɛ a soba na naŋ toŋ ma yɛlɛ la ka o sage de. 
JHN.12.45	Neɛ na zaa naŋ nyɛ ma, nyɛ la soba na naŋ toŋ ma. 
JHN.12.46	N waa la kyaane naŋ wa a teŋɛzu, ka ka neɛ na zaa naŋ wa sage de N yɛlɛ koŋ la be lige poɔ. 
JHN.12.47	N ba dire neɛzaa naŋ woŋ a N yɛlɛ kyɛ ba tuuro a sɛrɛɛ, bonso, N ba wa ka N di a andonɛɛ sɛrɛɛ. Kyɛ N waɛ la ka N faa a andonɛɛ. 
JHN.12.48	Soba na naŋ zagre ma, a ba sage de N yɛlɛ taa la sɛredire. A bebi-baaraa daare, a yɛlɛ na N naŋ yeli la na di a o sɛrɛɛ. 
JHN.12.49	N meŋɛ yɛlɛ naane ka N yele, kyɛ a Saa naŋ toŋ ma meŋɛ la ko ma noɔre kyaare ne yɛlɛ N naŋ na yeli ane yɛlɛ anaŋ naŋ seŋ ka N manne. 
JHN.12.50	Kyɛ N baŋ ka a noɔre O naŋ ko ma terɛ la nyɔvore naŋ ba taa baaroo. Azuiŋ, a yɛlɛ N naŋ yele, a lɛ zomm N Saa naŋ ko ma la ka N yele.”
JHN.13.1	A Ista tigri naŋ da wa tara, a Yeezu da baŋ ka a saŋ taɛ la ka O na yi a teŋɛzu kyɛ a leɛ gaa a Saa zie. O naŋ da nɔnɔ a O noba naŋ be a teŋɛzu, O da nɔŋ ba la te ta a baaraa. 
JHN.13.2	A sebɛlbɛllɛ da kpɛ la Gyudase, a Saamon Ezekarɔte bidɔɔ teɛroŋ baare ka o na iri a Yeezu tere. A zimaane bondirii diibu saŋ, 
JHN.13.3	Yeezu naŋ da baŋ ka a Saa de la yelzaa eŋ O nuuriŋ, kyɛ la baŋ ka O yi la Naaŋmen zie wa kyɛ leɛ gɛrɛ Naaŋmen zie, 
JHN.13.4	O da iri la a diibu zu a yage O kpar-kpoŋ bare, kyɛ de bɔɔdowaa leŋ O seɛŋ. 
JHN.13.5	O pãã da kyiri la koɔ̃ eŋ laa poɔ a piili pɛgrɛ a O potuuribo gbɛɛ kyɛ maŋ de a bɔɔdowaa naŋ leŋ a O seɛŋ a meelɛ ne a ba gbɛɛ. 
JHN.13.6	O naŋ da wa ta Saamon Piita zie, a Saamon Piita da yeli ko O la, “Daana, fo boɔrɔ la ka fo pɛge n gbɛɛ be?” 
JHN.13.7	Ka a Yeezu da leɛ yeli, “A pampana, fo ba baŋ bonna N naŋ erɛ, kyɛ a puoriŋ fo na baŋ la a tɛgɛ.” 
JHN.13.8	Ka a Piita yeli ko O, “Fo daŋ koŋ pɛge a n gbɛɛ togitogi zaa.” Ka a Yeezu da leɛ yeli, “Ka maa ba pɛge fo gbɛɛ, fo koŋ la laŋne ma.” 
JHN.13.9	Ka a Piita da yeli ko O, “Daana, ta pɛge n gbɛɛ yoŋ, kyɛ pɛge n nuuri ane n zu meŋ poɔ!” 
JHN.13.10	Ka a Yeezu da yeli ko o, “Neɛ naŋ so koɔ̃ yi, ba la seŋ ka o pɛge o meŋɛ ka o gbɛɛ yoŋ pɛgoo naane. Kyɛ yɛnee eŋ so la koɔ̃ yi, kyɛ yɛ zaa naane so yi.” 
JHN.13.11	A Yeezu naŋ da baŋ a soba na naŋ na yi O puori zuiŋ la so ka O da yeli, “Yɛ zaa naane so koɔ̃ yi.”
JHN.13.12	O naŋ da wa pɛge a ba gbɛɛ baare, a su O kparoo kyɛ leɛ gaa a diibu zie, O da soore ba la, “Yɛ baŋ la bonna N naŋ e ko yɛ? 
JHN.13.13	Yɛ boɔlɔ ma la Wulwullo ane Daana; a yelmeŋɛ la a lɛ, bonso, a lɛ la ka N waa. 
JHN.13.14	Azuiŋ, ka maa, a yɛ Daana ane yɛ Wulwullo wa pɛge yɛ gbɛɛ, a seŋ ka yɛ meŋ pɛgrɛ taa gbɛɛ. 
JHN.13.15	N e wuli yɛ la ka yɛ meŋ na erɛ a lɛ N naŋ e ko yɛ. 
JHN.13.16	Yelmeŋɛ zaa la ka N yele korɔ yɛ, tontonema ba ganna ba neŋkpoŋ, ka banaŋ ba naŋ toŋ meŋ ba ganna a soba na naŋ toŋ ba. 
JHN.13.17	Ka yɛnee wa baŋ a yɛlɛ ama, yɛ nyɛ la maaloo ka yɛnee wa tuuro a. 
JHN.13.18	Yɛ zaa yɛlɛ naane ka N yele. N baŋ la a banaŋ N naŋ kaa-iri. Kyɛ a eɛɛ la ka a gansoŋ poɔ yɛlɛ na tu a tuubu, ‘A soba na naŋ di a N diibu la leɛ de o gbɛre teɛ ne ma.’ 
JHN.13.19	N yele la a ŋaa korɔ yɛ pampana ŋa, ka ka a saŋ na anaŋ wa e, ka yɛ na sage de ka maa la lɛ. 
JHN.13.20	Yelmeŋɛ zaa la ka N yele korɔ yɛ, soba na zaa naŋ tuori de neɛ na zaa N naŋ toŋ, a soba tuori de ma la. Ka soba na zaa naŋ tuori de ma meŋ tuori de a soba na naŋ toŋ ma.”
JHN.13.21	A Yeezu naŋ da wa yeli a ŋaa baare, o teɛroŋ da dɔɔnɔ O la ka O da yeli, “Yelmeŋɛ zaa la ka N yele korɔ yɛ, yɛ kaŋ na yi la N puori a de ma tere.” 
JHN.13.22	A potuuribo da leɛ kaara la taa, a da ba baŋ ba buo soba naŋ la ka O da yele. 
JHN.13.23	A Yeezu potuuro na O naŋ da nɔŋ yaga da zeŋ peɛle la a Yeezu. 
JHN.13.24	Ka a Saamon Piita da kagre o ka o soore a Yeezu nembuo naŋ la ka O yele. 
JHN.13.25	Lɛ la ka a potuuro na da tage gbɔge a Yeezu kyɛ soore O, “Daana, nembuo la?” 
JHN.13.26	Ka a Yeezu da yeli sɔge, “Ona la a soba na N naŋ na de a boroboro ŋmaa ŋa toŋ a laa poɔ kyɛ de ko o.” O naŋ pãã da wa de a boroboro ŋmaa toŋ a laa poɔ baare, O da de ko la Gyudase, a Saamon Ezekarɔte bidɔɔ. 
JHN.13.27	A Gyudase naŋ da wa de a boroboro ŋmaa baare, Setaana da wa kpɛ la o teɛroŋ poɔ. Ka Yeezu da yeli ko o, “Page wieouŋ zaa a e yeli na fo naŋ boɔrɔ ka fo e.” 
JHN.13.28	A ŋaa, ba kanzaa naŋ da be a diibu zie da ba baŋ bonna naŋ so ka a Yeezu da yeli a ŋaa ko a Gyudase. 
JHN.13.29	Ka ba mine da teɛre ka a Gyudase naŋ da e a ba libi-binne la so ka Yeezu da yele korɔ o, “Te da a boma te naŋ na di ne a tigri”; bee, ka o ko a nembaalba bonkaŋ. 
JHN.13.30	Azuiŋ, a Gyudase naŋ da wa de a boroboro baare, a tɔntɔbaalɛ ka o da te yi yeŋ. Zie da sɔgɛɛ la.
JHN.13.31	A Gyudase naŋ da wa yi baare, Yeezu da yelee la, “Ŋaa eŋ a Nensaala Bie nyɛ la puubu, ka Naaŋmen nyɛ puubu O zie. 
JHN.13.32	Ka Naaŋmen wa nyɛ puubu O zie, a Naaŋmen na ko O la puubu O meŋɛ zie, a de ko O daadaalɛ. 
JHN.13.33	N bibiiri, N koŋ la be yɛ zie ka a la kɔɔre yaga. Yɛ na bɔ ma la, kyɛ a ŋa N naŋ da yeli ko a Gyuumine lɛ, a lɛ ka N yele korɔ yɛ, ‘A zie N naŋ gɛrɛ, yɛ koŋ baŋ wa be.’ 
JHN.13.34	N eŋnɛ la nɔpaalaa korɔ yɛ, yɛ nɔnɔ taa. Aŋa N naŋ da nɔŋ yɛ lɛ, yɛ meŋ nɔnɔ taa. 
JHN.13.35	A ŋaa zie la ka neɛzaa na baŋ ka yɛ waa la N potuuribo, ka yɛnee wa nɔnɔ taa.”
JHN.13.36	A Saamon Piita da yeli ko la a Yeezu, “Daana, yeŋ la ka fo gɛrɛ?” Ka a Yeezu da yeli sɔge, “A zie N naŋ gɛrɛ fo kontoɔ̃ tu ma gaa a be pampana ŋa, kyɛ fo na tu ma la a puoriŋ.” 
JHN.13.37	Ka a Piita da soore O, “Daana, bonso ka N kontoɔ̃ tu fo pampana ŋa? N na sage kpi la fo zuiŋ.” 
JHN.13.38	Ka a Yeezu da yeli sɔge, “Fo na sage kpi la a N zuiŋ yaa? Yelmeŋɛ zaa la ka N yele korɔ fo, nɔdaa naŋ koŋ koŋ sɛre kyɛ ka fo kyiiri gbɛre bota ka fo ba baŋ ma.”
JHN.14.1	“Yɛ ta vɛŋ ka yɛ sukyie dɔɔnɔ yɛ. Yɛ sage de Naaŋmen yɛlɛ, a sage de N meŋ yɛlɛ. 
JHN.14.2	A N Saa yiri poɔ deri yaga bebe la. Ka a naŋ da ba waa lɛ, yɛ teɛre ka N da na baŋ yeli ko yɛ la ka N gɛrɛ la ka N te nare zie bare yɛ be? 
JHN.14.3	Ka maa wa gaa te nare a zie bare yɛ, N na leɛ wa taa yɛ la gaa ne a zie N naŋ be, ka yɛ ne ma te be a be. 
JHN.14.4	Kyɛ yɛ baŋ la a sori na naŋ gɛrɛ a zie N naŋ gɛrɛ.” 
JHN.14.5	Ka Tɔmaase da soore a Yeezu, “Daana, te ba baŋ a zie fo naŋ gɛrɛ. Wola ka te na e baŋ a sori naŋ gɛrɛ a be?” 
JHN.14.6	Ka a Yeezu da yeli ko o, “Maa la a sori, ane a yelmeŋɛ, ane a nyɔvore. Neɛzaa kontoɔ̃ wa a Saa zie, ka a soba ba tu N zie. 
JHN.14.7	Ka yɛnee baŋ ma, yɛ na baŋ la a Saa meŋ. A yi ŋaa kyɛ gɛrɛ, yɛ baŋ O la kyɛ nyɛ O meŋ.”
JHN.14.8	A Filipi da yeli ko la a Yeezu, “Daana, wuli te a Saa kyɛ a na seŋ te la.” 
JHN.14.9	Ka a Yeezu da soore o, “Filipi, N naŋ be a yɛ zie te kɔɔre seŋ a ŋaa, kyɛ ka yɛ naŋ ba baŋ ma? Neɛ na zaa naŋ nyɛ ma nyɛ la a Saa. Wola ka fo na yeli, ‘Wuli te a Saa’? 
JHN.14.10	Yɛ ba sage de ka N be la a Saa poɔ, ka a Saa meŋ be N poɔ be? A yelbie N naŋ yele korɔ yɛ ba e maa meŋɛ yɛlɛ ka N yele, kyɛ a Saa naŋ be a N poɔŋ la tonɔ O toma. 
JHN.14.11	Yɛ sage de a N yɛlɛ ka N be la N Saa poɔ, ka a Saa meŋ be a N poɔ. Ka yɛnee ba sage de a N yelbie gba, kyɛ yɛ kaa a N toma kyɛ sage de. 
JHN.14.12	Yelmeŋɛ zaa ka N yele korɔ yɛ, soba na zaa naŋ sage de N yɛlɛ, o meŋ na toŋ la a toma N naŋ tonɔ. A soba sereŋ na toŋ la tombɛrɛ yaga gaŋ a ama, bonso, N gɛrɛ la a Saa zie. 
JHN.14.13	Bonna zaa yɛ naŋ na sɔre a N yuori eŋɛ, N na e ko yɛ la ka a Saa na nyɛ puubu a Bidɔɔ zie. 
JHN.14.14	Ka yɛnee wa sɔre bonzaa N zie a N yuori eŋɛ, N na e ko yɛ la.”
JHN.14.15	Ka yɛnee wa nɔŋ ma, yɛ na sagra la a N nɔɛ. 
JHN.14.16	Kyɛ N na sɔre la a Saa ka O ko yɛ Soŋnɔ ka O wa be yɛ zie tegitegilɛ. 
JHN.14.17	Ona la a yelmeŋɛ Vooroŋ. Ona la ka a teŋɛzu deme kontoɔ̃ nyɛ bonso, ba ba nyɛrɛ O bee a baŋ O. Yɛnee eŋ baŋ O la, bonso, O kpeɛrɛ ne yɛ la, kyɛ na be yɛ poɔ.
JHN.14.18	“N koŋ bare yɛ ka yɛ waa bikpeere. N leɛ waana la yɛ zie. 
JHN.14.19	A koŋ la kɔɔre yaga kyɛ ka a teŋɛzu deme koŋ la nyɛ ma, kyɛ yɛnee na nyɛ ma la, N naŋ voorɔ zuiŋ yɛ meŋ na voorɔ la. 
JHN.14.20	A lɛ daare yɛ na baŋ ka N be la a N Saa poɔ, ka yɛ be N poɔ, kyɛ ka N meŋ be yɛ poɔ. 
JHN.14.21	Banaŋ naŋ taa a N nɔɛ kyɛ tuuro a la nɔŋ ma. Kyɛ a N Saa na nɔŋ la banaŋ naŋ nɔŋ ma, ka N meŋ nɔŋ ba kyɛ de N meŋɛ wuli ba.” 
JHN.14.22	Lɛ la ka Gyudase (a ba e Gyudase Ezekarɔte) yeli ko O, “Daana, boŋ la so ka fo na de fo meŋɛ wuli te kyɛ koŋ de wuli a teŋɛzu noba?” 
JHN.14.23	Ka a Yeezu da yeli sɔge o, “Banaŋ naŋ nɔŋ ma na tuuro la N yɛlɛ. A N Saa na nɔŋ ba la ka te wa laŋ kpeɛrɛ ne ba. 
JHN.14.24	Soba na zaa naŋ ba nɔŋ ma, ba tuuro N yɛlɛ. Kyɛ a yelbie yɛ naŋ wono ka a yire N zie ba e N meŋɛ yelbie, kyɛ a yi la a Saa naŋ toŋ ma zie.”
JHN.14.25	“N da yeli la a yɛlɛ ama ko yɛ N naŋ da naŋ kyɛnɛ be a yɛ zie. 
JHN.14.26	Kyɛ a yɛ Soŋnɔ, a Vooroŋ Soŋ, Ona la ka a Saa na toŋ a yɛ zie N yuori eŋɛ. O na wa wuli yɛ la yelzaa kyɛ leɛ-teɛre yɛ a yɛlɛ na zaa N naŋ da yeli ko yɛ. 
JHN.14.27	N bara la emmaaroŋ korɔ yɛ. N korɔ yɛ la N emmaaroŋ. N ba korɔ yɛ aŋa lɛ a teŋɛzu deme naŋ maŋ terɛ lɛ. Yɛ ta vɛŋ ka yɛ sukyie dɔɔnɔ yɛ bee ka dabeɛ̃ kpɛ yɛ. 
JHN.14.28	Yɛ woŋee la ka N da yeli ko yɛ, ‘N gɛrɛ la kyɛ na leɛ wa yɛ zie.’ Ka yɛnee da nɔŋ ma, yɛ da na kyellɛ la ne N naŋ gɛrɛ a Saa zie, bonso, a Saa taa la kpeɛ̃õ gaŋ ma. 
JHN.14.29	Kyɛ pampana, N yeli la a yɛlɛ ŋa ko yɛ kyɛ ka a na wa e, ka ka anaŋ wa e, ka yɛ na sage de. 
JHN.14.30	N koŋ la yeli yɛlɛ yaga ne yɛ, bonso, a teŋɛ ŋa zu naa waana la. O ba taa kpeɛ̃õ N zu. 
JHN.14.31	Kyɛ N erɛ la lɛ N Saa naŋ eŋ noɔre ko ma ka ka a teŋɛzu noba na baŋ ka N nɔŋ la a Saa. Yɛ iri ka te gaa.”
JHN.15.1	“Maa la a dããteɛ meŋɛ, kyɛ ka N Saa e a dããteɛ te-sɛllɛ. 
JHN.15.2	O maŋ kyɛ la ulee na zaa naŋ be N eŋɛ kyɛ ba wɔnɔ wɔmɔ bare. Ulee na zaa naŋ wɔnɔ wɔmɔ, O maŋ gbɛnne o la ka o na wɔŋ yaga. 
JHN.15.3	A N yelbiri N naŋ da yeli ko yɛ pɛge yɛ la ka yɛ yi baare. 
JHN.15.4	Yɛ be N poɔ aŋa lɛ N naŋ be yɛ poɔ. Aŋa lɛ teɛ ulee naŋ koŋ baŋ wɔŋ wɔmɔ ka o naŋ ba be a teɛ eŋɛ, a lɛ meŋ la ka yɛ kontoɔ̃ wɔŋ wɔmɔ ka yɛnee ba be N eŋɛ. 
JHN.15.5	Maa la a dããteɛ, kyɛ ka yɛ waa a ulli.
JHN.15.6	Soba na zaa naŋ ba be N poɔ, ba na lɔɔ o la bare aŋa teɛ ulee ka o ko. A ulli ama taaba, ba na wuo a la lantaa a lɔɔ eŋ vũũ poɔ ka a di. 
JHN.15.7	Ka yɛnee wa be N poɔ, ka a N yelbie be yɛ poore, yɛ sɔre bonzaa yɛ naŋ boɔrɔ, kyɛ ba na e ko yɛ la. 
JHN.15.8	Ka yɛnee wɔnɔ wɔmɔ yaga kyɛ waa N potuuribo, ŋaa la na e ka N Saa yuori na nyɛ puubu. 
JHN.15.9	Aŋa lɛ a Saa naŋ nɔŋ ma, lɛ la ka N meŋ nɔŋ yɛ. Yɛ be a N nɔmmo poɔ. 
JHN.15.10	Ka yɛnee wa sagra a N nɔɛ, yɛ na be la a N nɔmmo poɔ, aŋa lɛ N naŋ sagra a N Saa nɔɛ a be a O nɔmmo poɔ lɛ. 
JHN.15.11	N da yeli la a yɛlɛ ama ko yɛ, ka N kyelloo na be yɛ zie, ka a yɛ kyelloo na nyɛ paaloo.”
JHN.15.12	“A N noɔre la ŋa: yɛ nɔnɔ taa aŋa lɛ N naŋ da nɔŋ yɛ. 
JHN.15.13	Neɛzaa ba taa nɔmmo ka o gaŋ a ŋaa: ka neɛ na sage kpi o bamine zuiŋ. 
JHN.15.14	Ka yɛnee wa sagra N nɔɛ, yɛ waa la N bamine. 
JHN.15.15	N ba la kyɛnɛ boɔlɔ yɛ tontonema, bonso, tontonɔ ba maŋ baŋ bon a o neŋkpoŋ naŋ erɛ. Kyɛ N boɔlɔ yɛ la N bamine bonso, N eɛɛ la ka yɛ baŋ yɛlɛ na zaa N naŋ da woŋ yi a N Saa zie. 
JHN.15.16	Yɛnee naane kaa-iri ma, kyɛ maa la kaa-iri yɛ, a toŋ yɛ ka yɛ gaa te wɔnɔ wɔmɔ. Wɔmɔ na naŋ na bebe kɔɔre, ka a Saa pãã na ko yɛ bonna zaa yɛ naŋ sɔre yi O zie a N yuori eŋɛ. 
JHN.15.17	N korɔ yɛ la a nɔɛ ama ka ka yɛ na nɔnɔ taa.”
JHN.15.18	“Ka a tendaa noba wa kyiire yɛ, yɛ baŋ velaa ka maa la ka ba da daŋ kyiiri kyɛ pãã wa kyiire yɛ. 
JHN.15.19	Ka yɛnee da poɔ a tendaa noba poɔ, ba da na nɔŋ yɛ la aŋa bamenne noba. N naŋ kaa-iri yɛ yi ne a tendaa noba poɔ, ka yɛ ba la poɔ ba poɔ la so ka a tendaa noba kyiire yɛ. 
JHN.15.20	Yɛ leɛ-teɛre a yelbiri na N naŋ da yeli ko yɛ, ‘Tontonema ba ganna ba neŋkpoŋ.’ Ka ba naŋ da dɔgre ma, ba na dɔgre la yɛ meŋ. Ka ba naŋ da sage de a N yɛlɛ, ba na sage de la yɛ meŋ yɛlɛ. 
JHN.15.21	Kyɛ ba na e yɛ la a ama zaa a N yuori zuiŋ, bonso, ba ba baŋ a soba na naŋ toŋ ma. 
JHN.15.22	Ba da koŋ taa yelsaanaa zaa ka maa da ba wa yeli yɛlɛ ko ba. Kyɛ ŋaa eŋ, ba ba taa gaafara zaa na tere kyaare ne a ba yelbebe. 
JHN.15.23	Soba na zaa naŋ kyiiri ma, kyiiri la N Saa meŋ. 
JHN.15.24	Ka maa da ba wa toŋ a toma ama neɛzaa naŋ daŋ ba toŋ zaa ba poɔ, ba da koŋ taa yelbieri zaa. Kyɛ pampana, ba nyɛɛ la kyɛ naŋ kyiiri ma ane a N Saa. 
JHN.15.25	A yɛlɛ ama eɛɛ la ka ka a na tu a yelbiri ba naŋ da sɛge eŋ a Naaŋmen begɛ poɔ, ‘Ba kyiiri ma la kyɛ ka N ba sãã yelzaa.’ ”
JHN.15.26	“Ka a Soŋnɔ, a yelmeŋɛ Vooroŋ N naŋ na toŋ ka O yi a Saa zie wa, na wa di la N danseɛ. 
JHN.15.27	Yɛ meŋ na di la a N danseɛ, bonso, yɛ da be la N zie a yi a piiluu saŋ.”
JHN.16.1	“N da yeli la a yɛlɛ ama ko yɛ ka ka a na gu yɛ ka yɛ ta wa ŋmɛ gbɛre le. 
JHN.16.2	Ba na digi yɛ la bare a puoruu deri poore. Serɛzaa, a saŋ waana la ka noba na ko yɛ kyɛ maŋ teɛre ka Naaŋmen la ka ba puoro. 
JHN.16.3	Ba na e la a ŋaa ba naŋ ba baŋ a Saa bee maa zuiŋ. 
JHN.16.4	Kyɛ N da yeli la a yɛlɛ ama ko yɛ ka ka a ba saŋ wa ta, ka yɛ na leɛ-teɛre baŋ ka N da daŋ yeli la a ba yɛlɛ ko yɛ.”
JHN.16.4	“N da ba yeli a yɛlɛ ama ko yɛ a piiluu saŋ, bonso, N da be la yɛ zie. 
JHN.16.5	Kyɛ pampana ŋa N leɛ gɛrɛ la a soba na naŋ toŋ ma zie, kyɛ ka yɛ kanzaa ba soore ma, ‘Yeŋ ka fo gɛrɛ?’ 
JHN.16.6	Kyɛ N naŋ da yeli a yɛlɛ ama ko yɛ zuiŋ yɛ poore da sããɛ la. 
JHN.16.7	Kyɛ a yelmeŋɛ la ka N yele korɔ yɛ: A na e la velaa ko yɛ ka N gaa, bonso, ka maa ba gaa, a yɛ Soŋnɔ koŋ wa. Kyɛ ka maa wa gaa, N na toŋ O la ka O wa yɛ zie. 
JHN.16.8	Ka O naŋ wa wa, O na wuli la a tendaa noba ka ba tulee la a kyaare ne ba yelbebe, yelmennoŋ ane sɛrɛɛdiibu yɛlɛ. 
JHN.16.9	O na wuli ba la kyaare ne ba yelbebe ba naŋ ba sage de N yɛlɛ zuiŋ; 
JHN.16.10	a kyaare ne yelmennoŋ, bonso, N leɛ gɛrɛ la a Saa zie, ka yɛ koŋ la nyɛ ma. 
JHN.16.11	O na wuli ba la kyaare ne sɛrɛɛdiibu, bonso, a tendaa ŋa naa sɛrɛɛ di baarɛɛ la.”
JHN.16.12	“N naŋ taa la yɛlɛ yaga na yeli ko yɛ, kyɛ yɛ kontoɔ̃ de a zaa pampana. 
JHN.16.13	Ka a yelmeŋɛ Vooroŋ wa wa, O na wuli yɛ la a yelmeŋɛ zaa, bonso, O koŋ yeli O meŋɛ yɛlɛ, kyɛ yelzaa O naŋ woŋ yi a Saa zie la ka O na yeli ane yɛlɛ na naŋ na e. 
JHN.16.14	O na puu ma la, bonso, bon naŋ e N soobo la ka O na de wuli yɛ. 
JHN.16.15	Bonzaa a Saa naŋ taa e la N soobo. Lɛnso ka N da yeli ko yɛ ka O na de la bon naŋ e N soobo a wuli yɛ.”
JHN.16.16	“A koŋ kɔɔre kyɛ ka yɛ koŋ la nyɛ ma, kyɛ ka a la e belaa ka yɛ la nyɛ ma.” 
JHN.16.17	Lɛ la ka a O potuuribo mine da soorɔ taa, “Boŋ la ka O boɔrɔ ka O yeli ko te ne a ŋaa O naŋ yeli, ‘A kyɛre la belaa lɛ ka yɛ koŋ la nyɛ ma, kyɛ ka a la e belaa ka yɛ la nyɛ ma, bonso N gɛrɛ la a Saa zie’?” 
JHN.16.18	Ba da yelee la, “A ŋaa O naŋ yeli tɛgɛ la boŋ, ‘A kyɛre la belaa lɛ’? Te ba baŋ bonna O naŋ yele kyaare ne.” 
JHN.16.19	A Yeezu da baŋ ka ba da boɔrɔ la ka ba soore O, lɛnso ka O da soore ba, “Yɛ mɔɔ leɛ soorɛɛ taa N naŋ yeli a ŋaa tɛgɛ be, ‘A koŋ kɔɔre kyɛ ka yɛ koŋ la nyɛ ma, kyɛ ka a la e belaa ka yɛ la nyɛ ma’? 
JHN.16.20	Yelmeŋɛ zaa ka N yele korɔ yɛ, yɛ na ŋma la nentaŋ kyɛ koŋ, kyɛ a teŋɛzu noba na kyellɛ la. Yɛ na woŋ la tuo, kyɛ a yɛ tuo wommu na leɛ la kyelloo. 
JHN.16.21	Ka pɔge wa te boɔrɔ dɔgebo, a o poɔ maŋ beɛrɛ la, bonso, a o saŋ taɛ la. Kyɛ ka o naŋ wa te dɔge a bie baare, o ba maŋ la teɛrɛ a tuo o naŋ da woŋ, bonso o maŋ taa la kyelloo ne o naŋ dɔge bie. 
JHN.16.22	Lɛ meŋ la ka yɛ wono tuo pampana, kyɛ N na leɛ wa nyɛ yɛ la, ka yɛ taa kyelloo yɛ sukyie poɔ. Neɛzaa kontoɔ̃ de a yɛ kyelloo yi yɛ zie. 
JHN.16.23	A lɛ daare yɛ koŋ sɔre bonzaa yi N zie. Yelmeŋɛ zaa ka N yele korɔ yɛ, ka yɛnee wa sɔre bonzaa yi a Saa zie a N yuori eŋɛ, O na ko yɛ la. 
JHN.16.24	A wa te ta ŋaa, yɛ naŋ ba sɔre bonzaa N yuori eŋɛ. Yɛ sɔre, kyɛ yɛ na nyɛ la, lɛ la ka yɛ kyelloo na nyɛ paaloo.”
JHN.16.25	“N da lɔɔ la sekpɔgɔ yeli ne yɛlɛ ko yɛ kyɛ a saŋ waana la ka N koŋ la lɔɔ sekpɔgɔ yeli ne yɛlɛ ko yɛ kyɛ N na yeli la a Saa yɛlɛ weliweli lɛ ko yɛ. 
JHN.16.26	A lɛ daare yɛ na sɔre la a N yuori eŋɛ. N ba yeli ko yɛ ka N na are la yɛ gbɛbogriŋ kyɛ sɔre yi a Saa zie ko yɛ. 
JHN.16.27	Bonso, a Saa meŋɛ nɔŋ yɛ la, yɛ naŋ nɔŋ ma kyɛ da sage de ka N yi la a Saa zie wa zuiŋ. 
JHN.16.28	A Saa zie la ka N da yi wa a teŋɛzu, kyɛ N la yire la a teŋɛzu a leɛ gɛrɛ a Saa zie.”
JHN.16.29	A O potuuribo da yeli ko O la, “Õõ, ŋaa fo pãã yele la yɛlɛ weliweli korɔ te, a ba la lɔɔrɔ sekpɔgɔ! 
JHN.16.30	Ŋaa eŋ te pãã baŋ ka fo baŋ la yelzaa, ka a ba fere ka neɛzaa la soore fo yelzaa. A ŋaa zuiŋ la ka te sage de ka fo yi la Naaŋmen zie.” 
JHN.16.31	Ka a Yeezu da soore ba, “Yɛ pãã sage deɛ la be? 
JHN.16.32	A saŋ waana la; o taɛ la gba, ka ba na ŋmɛ yɛ yaare bare ka kanzaa zo gaa o yiri kyɛ kyɛre N yoŋ. Kyɛ N ba waa N yoŋ, bonso, a Saa be la N zie. 
JHN.16.33	N daŋ yeli la a ŋaa ko yɛ ka ka yɛ na taa emmaaroŋ N zie. Yɛ na nyɛ la dɔgroŋ a teŋɛzu, kyɛ yɛ nyɔge yɛmenne, bonso, N zɔɔtoɔ̃ la a tendaa!”
JHN.17.1	A Yeezu naŋ da wa yeli a yelbie ama baare, O da gbole kaa la sazu kyɛ yeli, “N Saa, a saŋ taɛ la. Iri a fo Bidɔɔ yuori, ka a fo Bidɔɔ meŋ pãã iri a fo yuori. 
JHN.17.2	Fo ko O la kpeɛ̃õ nensaalba zaa zu, ka O ko banaŋ zaa fo naŋ ko O nyɔvore naŋ ba taa baaroo. 
JHN.17.3	A nyɔvore naŋ ba taa baaroo la ŋa: ka ba baŋ fo yoŋ naŋ waa Naaŋmen meŋɛ ane a Yeezu Kirista fo naŋ toŋ. 
JHN.17.4	N iri la a fo yuori a teŋɛzu ne a toma fo naŋ ko ma ka N toŋ baare. 
JHN.17.5	Pampana ŋa, N Saa, pãã iri N yuori a fo meŋɛ niŋesogɔ ne a yuori na N naŋ da taa fo zie kyɛ ka a tendaa wa bebe.”
JHN.17.6	“A noba banaŋ fo naŋ da iri a tendaa poɔ ko ma, N eɛɛ la ka ba baŋ a fo yuori. Ba da waa la fo soobo, kyɛ ka fo da de ba ko ma ka ba da tuuro a fo yelbiri. 
JHN.17.7	Ŋaa ba baŋ ka bonzaa fo naŋ ko ma yi la fo zie, 
JHN.17.8	bonso, N ko ba la a yelbie na fo naŋ da ko ma. Ba de la a yelbie kyɛ baŋ a yelmeŋɛ ka N yi la fo zie wa. Ba sage deɛ la ka fõõ la toŋ ma. 
JHN.17.9	A bana zuiŋ la ka N puoro. N ba puoro a tendaa noba zuiŋ, kyɛ banaŋ fo naŋ ko ma zuiŋ la ka N puoro, bonso, fõõ la so ba. 
JHN.17.10	Banaŋ zaa N naŋ so e la fo soobo, ka banaŋ zaa fo naŋ so meŋ e N soobo, ka N yuori na nyɛ puubu ba zie. 
JHN.17.11	Kyɛ pampana, N ba la be a teŋɛzu, kyɛ bana eŋ naŋ be la a teŋɛzu kyɛ ka N waana fo zie. N Saa Soŋ, gu ba a fo yuori fo naŋ ko ma zuiŋ, ka ka ba na waa yeni aŋa maa ne fo naŋ waa yeni lɛ. 
JHN.17.12	N naŋ da be a ba zie, N da gu ba la a fo yuori fo naŋ da ko ma zuiŋ. N da gu ba la ka ba kanzaa da ba bɔre, ka a soba na a naŋ nare biŋ ka o wɛ yoŋ naane, ka ka a gansoŋ poɔ yɛlɛ na tu a tuubu. 
JHN.17.13	Kyɛ pampana N waana la fo zie. N yele la a yɛlɛ ama a teŋɛzu ka ka N kyelloo na paale ba zie. 
JHN.17.14	N ko ba la a fo yelbiri, kyɛ a tendaa noba da kyiiri ba la, ba naŋ ba poɔ a tendaa noba poɔ zuiŋ aŋa N meŋ naŋ ba poɔ a tendaa noba poɔ lɛ. 
JHN.17.15	N ba sɔrɔ ka fo iri ba yi ne a tendaa poɔ, kyɛ N sɔrɔ la ka fo guuro ba a faaloŋ soba eŋɛ. 
JHN.17.16	Ba ba poɔ a tendaa noba poɔ aŋa N naŋ ba poɔ a tendaa noba poɔ lɛ. 
JHN.17.17	Maale ba eŋ a yelmeŋɛ poɔ. A fo yelbiri waa la yelmeŋɛ. 
JHN.17.18	A lɛ fo naŋ da toŋ ma a teŋɛzu, a lɛ la ka N meŋ toŋ ba a teŋɛzu. 
JHN.17.19	Kyɛ a ba eŋɛ la ka N maale N meŋɛ, ka ka ba meŋ na maale bamenne a yelmeŋɛ poɔ.”
JHN.17.20	“Ba yoŋ eŋɛ naane ka N puoro, kyɛ N puoro korɔ la a banaŋ zaa naŋ na sage de N yɛlɛ a ba yelbiri zuiŋ, 
JHN.17.21	ka ba zaa na e yeni. N Saa, aŋa fo naŋ be N poɔ ka N meŋ be fo poɔ lɛ, e ka ba meŋ be te poɔ. Lɛ la ka a tendaa noba na sage de ka fõõ la toŋ ma. 
JHN.17.22	A puubu na fo naŋ ko ma, N meŋ de ko ba la, ka ba meŋ na e yeni aŋa te naŋ waa yeni lɛ. 
JHN.17.23	N be la ba poɔ ka fo be N poɔ, ka ka ba na lantaa e yeni. Lɛ la ka a tendaa noba na baŋ ka fõõ la toŋ ma kyɛ nɔŋ ba aŋa fo naŋ nɔŋ ma lɛ. 
JHN.17.24	N Saa, N nɔnɔ la ka a banaŋ fo naŋ ko ma meŋ na laŋ ne ma a zie N naŋ be, ka ba na nyɛ a puubu fo naŋ ko ma, bonso, fo nɔŋ ma la sɛre kyɛ ka a tendaa wa piili.”
JHN.17.25	“Yelmennoŋ Saa, a teŋɛzu noba ba baŋ fo kyɛ maa baŋ fo la, ka a noba bama meŋ baŋ ka fõõ la toŋ ma. 
JHN.17.26	N eɛɛ la ka ba baŋ a fo yuori, kyɛ na e ka ba baŋ o. Lɛ la ka a nɔmmo fo naŋ nɔŋ ma na be ba poɔ, kyɛ ka N be ba poɔ.”
JHN.18.1	A Yeezu naŋ da wa yeli a yelbie ama baare, O ne a O potuuribo da yi gaŋ la a Kidorɔn bafoɔlaa a gaa te kpɛ gaaden kaŋ poɔ. 
JHN.18.2	A Gyudase na naŋ da yi a Yeezu puori meŋ da baŋ la a be, bonso, Yeezu ne a O potuuribo da maŋ gaa laŋ la taa a be. 
JHN.18.3	Lɛ la ka Gyudase da te taa sogyɛre mine a laŋ ne polisiri yi ne a Naaŋmen bagmaale wederebɛ nembɛrɛ ane a Faraziimine zie wa ne a be. Ba da taa la fentele, vũũdaare ane zɔɔzɔɔ-boma. 
JHN.18.4	A Yeezu naŋ pãã da baŋ bonna zaa naŋ da waana ka a e O, O da yi wa soore ba la, “Aŋ la ka yɛ boɔrɔ?” 
JHN.18.5	Ka ba da yeli sɔge, “Yeezu naŋ yi Naazɛrɛ.” Ka a Yeezu da leɛ yeli, “Maa la lɛ.” A Gyudase na naŋ da yi a Yeezu puori da be la ba poɔ are a be. 
JHN.18.6	A Yeezu naŋ da yeli ko ba, “Maa la lɛ,” ba da deri gaa la puori a te le teŋɛ. 
JHN.18.7	A Yeezu da laboreŋ soore ba la, “Aŋ la ka yɛ boɔrɔ?” Ka ba da yeli, “Yeezu naŋ yi Naazɛrɛ.” 
JHN.18.8	Ka a Yeezu da yeli sɔge, “N yeli ko yɛ la ka maa la lɛ. Azuiŋ, ka maa wa la ka yɛ boɔrɔ, yɛ bare a bama ka ba gɛrɛ.” 
JHN.18.9	A ŋaa da eɛɛ la ka a na tu lɛ O naŋ da yeli, “A banaŋ fo naŋ da ko ma, N ba e ka ba kanzaa bɔre.” 
JHN.18.10	Lɛ la ka Saamon Piita da voɔ o zɔɔzɔɔ-soɔ o naŋ da taa a kyɛne a Naaŋmen bagmaale wederebɛ nembɛrɛ zusoba gbaŋgbaa duluŋ toori kpɛlle. A gbaŋgbaa yuori da la Malku. 
JHN.18.11	Yeezu da yeli ko la a Piita, “Leɛ su a fo zɔɔzɔɔ-soɔ a sɔteɛ
JHN.18.12	Lɛ la ka a sogyɛre ane ba neŋkpoŋ ane a Gyuumine polisiri da nyɔge a Yeezu leŋ. 
JHN.18.13	Ba da daŋ taa O la gaa ne Anaase naŋ da e Kayefa deɛndɔɔ zie. A Kayefa da la a Naaŋmen bagmaale wederebɛ nembɛrɛ zusoba a yuoni na poɔ. 
JHN.18.14	A Kayefa la da yeli wuli a Gyuumine ka a na seɛ la ka neŋyeni kpi faa a noba.
JHN.18.15	A Saamon Piita ane a potuuro kaŋ da tu la a Yeezu. A Naaŋmen bagmaale wederebɛ nembɛrɛ zusoba naŋ da baŋ a potuuro ŋa zuiŋ, o da tu la a Yeezu te kpɛ a Naaŋmen bagmaale wederebɛ nembɛrɛ zusoba davoro poɔ, 
JHN.18.16	kyɛ ka Piita da are a yeŋ poɔ, a dendɔre noɔreŋ. Lɛ la ka a potuuro na a Naaŋmen bagmaale wederebɛ nembɛrɛ zusoba naŋ da baŋ da yi te yeli yɛlɛ ko a pɔge na naŋ guuro a dendɔre kyɛ da taa a Piita kpɛ ne. 
JHN.18.17	A pɔge da soore la Piita, “Fo meŋ ba waa a dɔɔ ŋa potuuro kaŋ be?” Ka a Piita da yeli, “N ba waa kaŋ.” 
JHN.18.18	A gbaŋgbaare ne a polisiri da mare la saala vũũ a are ŋmaagyili uoro, bonso, ɔɔre da erɛ la. A Piita meŋ da are la ba poɔ a uoro a vũũ.
JHN.18.19	Lɛ la ka a Naaŋmen bagmaale wederebɛ nembɛrɛ zusoba da soore Yeezu kyaare ne a O potuuribo ane a O kannoo yɛlɛ. 
JHN.18.20	Ka a Yeezu da yeli sɔge, “N da yeli la yɛlɛ weliweli ko a tendaa noba. N da maŋ kanna la a puoruuderi ane a Naaŋmen deri poore, benee a Gyuumine zaa naŋ maŋ lantaa. N da ba sɔgle yeli yelzaa. 
JHN.18.21	Bonso ka fo soorɔ ma? Soore a banaŋ naŋ woŋ a yɛlɛ N naŋ da yeli ko ba. Bana la baŋ bonna N naŋ yeli.” 
JHN.18.22	A Yeezu naŋ da wa yeli a ŋaa, a polisiri kaŋ naŋ da are peɛle O da fale O la kyɛ yele, “A ŋaa la ka fo na yeli sɔge a Naaŋmen bagmaale wederebɛ nembɛrɛ zuzoba be?” 
JHN.18.23	A Yeezu da leɛ soorɛɛ la, “Ka maa wa yeli yelfaa, wuli a N saanaa. Kyɛ ka maa wa yeli velaa, bonso ka fo fale ma?” 
JHN.18.24	Lɛ la ka Anaase da e ka ba leŋ a Yeezu, a taa gaa te ko Kayefa, a Naaŋmen bagmaale wederebɛ nembɛrɛ zusoba.
JHN.18.25	A Saamon Piita da are uoro la vũũ, ka ba da la soore o, “Fo meŋ ba waa a dɔɔ ŋa potuuro kaŋ be?” Ka a Piita kyiiri a yeli, “N ba waa kaŋ.” 
JHN.18.26	A Naaŋmen bagmaale wederebɛ nembɛrɛ zusoba gbaŋgbaa kaŋ naŋ da waa a dɔɔ na Piita naŋ da kyɛ o toori kpɛlle dɔgrɔ da soore la a Piita, “N da ba nyɛ fo a gaaden poɔ ne a Yeezu be?” 
JHN.18.27	A Piita da laboreŋ kyiiree la, ka a daadaalɛ ka nɔdaa koŋ.
JHN.18.28	Ba pãã da taa la a Yeezu yi ne a Kayefa zie a gaa ne a Pilato nayikpoŋ poɔ. A da waa la bagu-pipi saŋ. A Gyuumine da ba kpɛ a nayikpoŋ poɔ, ka ka ba ta wa kpɛ dɛgre a na toɔ̃ di a Ista tigri. 
JHN.18.29	Lɛ la ka Pilato da yi wa ba zie a soore ba, “Boŋ yelsaanaa la ka yɛ taa kyaare ne a dɔɔ ŋa?” 
JHN.18.30	Ka ba da yeli sɔge, “Ka a dɔɔ ŋa da ba waa nenfaa, te da koŋ nyɔge O wa ne a fo zie.” 
JHN.18.31	Ka a Pilato da yeli ko ba, “Yɛ taa O gaa ne te di O sɛrɛɛ a seŋ ne a yɛ Naaŋmen begɛ naŋ wuli lɛ.” Ka a Gyuumine da leɛ yeli, “Te ba taa sori ka te ko neɛzaa.” 
JHN.18.32	(A ŋaa da eɛɛ la ka a tu lɛ a Yeezu naŋ da yeli, O naŋ da manna wullo kũũ na tɔ O naŋ na kpi.)
JHN.18.33	Lɛ la ka Pilato da la kpɛ a die poɔ a boɔle a Yeezu a soore O, “Fõõ la a Gyuumine Naa be?” 
JHN.18.34	Ka a Yeezu da leɛ soore, “Fo meŋɛ la baŋ a yeli ŋa a soorɔ ma bee noba mine la yeli a N yɛlɛ ko fo?” 
JHN.18.35	Ka a Pilato da leɛ yeli, “N mɔɔ waa la Gyuu neɛ be? A fo meŋɛ noba ane a Naaŋmen bagmaale wederebɛ nembɛrɛ la taa fo wa ne a N zie. Boŋ la ka fo e?” 
JHN.18.36	Ka Yeezu da yeli sɔge, “N naaloŋ ba yi a tendaa ŋa poɔ. Ka a N naaloŋ da yi a tendaa ŋa poɔ, a N potuuribo da na zɔɔrɔ la ka ba faa ma yi ne a Gyuumine nuuriŋ. Kyɛ lɛ anaŋ waa, N naaloŋ ba yi a tendaa ŋa poɔ.” 
JHN.18.37	Ka a Pilato da soore O, “Ka lɛ fo waa la naa wɛ?” Ka a Yeezu da leɛ yeli, “Fõõ la yeli ka N waa la naa. A ŋaa zuiŋ la ka ba dɔge ma, ka N wa di a yelmeŋɛ danseɛ ko a tendaa noba. Neɛzaa naŋ waa a yelmeŋɛ soba maŋ kyɛllɛ la a N noɔre yɛlɛ.” 
JHN.18.38	Ka a Pilato da soore O, “Yelmeŋɛ la boŋ?”
JHN.18.38	A Pilato naŋ da wa yeli a ŋaa baare, O da la yi la a Gyuumine zie a te yeli ko ba, “N ba nyɛ O yelsaanaa zaa. 
JHN.18.39	Kyɛ yɛ taa la yɛ teŋkoɔ̃ yeli kaŋ, ka N maŋ iri a nempɔgraa kaŋ bare a Ista tigri saŋ. Yɛ na boɔrɔ la ka N bare a Gyuumine Naa ko yɛ be?” 
JHN.18.40	Ka a noba kyeere a yele, “A dɔɔ ŋa eŋ naane, bare a Baraba!” A Baraba da waa la fafaara.
JHN.19.1	Lɛ la ka Pilato da de a Yeezu tere kyɛ e ka ba te feɛ O. 
JHN.19.2	A sogyɛre da de la goore, a wuo ne nazupili a vɔgle a Yeezu zu kyɛ de kpareze-kpoŋ kaŋ su O. 
JHN.19.3	Ba pãã da maŋ waana la O zie a yele, “Yaane, Gyuumine Naa!” kyɛ maŋ fale O. 
JHN.19.4	A Pilato da laboreŋ yi te yeli ko ba la, “Yɛ nyɛ, N taa O la yire waana ne yɛ zie ka N e ka yɛ baŋ ka N ba nyɛ O yelsaanaa zaa.” 
JHN.19.5	A lɛ la ka a Yeezu meŋ da yi wa, a vɔgle a goore nazupili kyɛ su a kpareze-kpoŋ. Ka a Pilato da yeli ko ba, “A dɔɔ la ŋa!” 
JHN.19.6	A Naaŋmen bagmaale wederebɛ nembɛrɛ ane a polisiri naŋ da nyɛ O, ba da kyeerɛɛ la a yele, “Kpa O dagaraa zu! Kpa O dagaraa zu!” Ka a Pilato da yeli ko ba, “Yɛ taa O yɛmenne te kpa a dagaraa zu. Maa eŋ ba nyɛ O yelsaanaa zaa.” 
JHN.19.7	Ka a Gyuumine da yeli sɔge a Pilato, “Te taa la noɔre kaŋ, ka a noɔre wuli ka O seŋ ne la kũũ, O naŋ yeli ka O waa la Naaŋmen Bie zuiŋ.”
JHN.19.8	A Pilato naŋ da wa woŋ a ŋaa, dabeɛ̃ da la maaleŋ kpɛ o la yaga zaa. 
JHN.19.9	O da laboreŋ kpɛ la o nayikpoŋ poɔ a te soore a Yeezu, “Yeŋ la ka fo yi?” Kyɛ a Yeezu da ba yeli yelzaa sɔge o. 
JHN.19.10	Lɛ la ka a Pilato pãã da yeli ko O, “Fo zagrɛɛ la ka fo yeli yɛlɛ sɔge ma be? Fo ba baŋ ka N taa la kpeɛ̃õ ka N bare fo bee a e ka ba kpa fo dagaraa zu be?” 
JHN.19.11	Ka a Yeezu da leɛ yeli ko o, “Fo da koŋ taa kpeɛ̃õ N zu, ka Naaŋmen da ba ko fo sori. A lɛ zuiŋ, a soba na naŋ de ma ko fo la e yelbieri naŋ e kpoŋ yaga.” 
JHN.19.12	A yi a lɛ puoriŋ, Pilato da moɔrɔ la ka o bare a Yeezu, kyɛ ka a Gyuumine da kyeerɛ a yele, “Ka fõõ wa bare a dɔɔ ŋa, fo ba waa a nakpoŋ Siiza ba. Neɛzaa naŋ de o meŋɛ boɔlɔ naa, zɔɔrɔ ne la a nakpoŋ Siiza.”
JHN.19.13	A Pilato naŋ da wa woŋ a yelbie ama, o da taa la a Yeezu yi wa ne, a wa zeŋ a sɛredi dakogi zu, a zie na ba naŋ boɔlɔ Kusi-pane kyaaraa kyɛ ka a Hiburu kɔkɔre poɔ ka ba boɔlɔ Gabata. 
JHN.19.14	A da e la a Ista tigri Naroo bebiri daare, aŋa ŋmenaa pozentaa saŋ. A Pilato da yeli ko la a Gyuumine, “Yɛ nyɛ a yɛ Naa!” 
JHN.19.15	Ba da kyeerɛɛ la a yele, “Yɛ beɛle O bare! Yɛ beɛle O bare! Kpa O dagaraa zu!” Ka a Pilato da soore ba, “N kpa a yɛ Naa dagaraa zu be?” Ka a Naaŋmen bagmaale wederebɛ nembɛrɛ da leɛ yeli, “Te ba taa naa zaa ka a nakpoŋ Siiza naane.” 
JHN.19.16	Lɛ la ka Pilato da de O ko ba ka ba te kpa a dagaraa zu.
JHN.19.16	Ba pãã da nyɔge la a Yeezu 
JHN.19.17	a e ka O da tuo a dagaraa O meŋɛ a gaa ne a zie na ba naŋ boɔlɔ Zukɔɛ zie, ka a Hiburu kɔkɔre poɔ ka ba boɔlɔ Golgota. 
JHN.19.18	A be la ka ba da kpa O a dagaraa zu ane dɔbɔ mine bayi, ka kaŋ be O nuduluŋ seŋ, ka kaŋ meŋ be O nugɔɔ seŋ, kyɛ ka a Yeezu da be ba sogɔ. 
JHN.19.19	A Pilato da eɛɛ la ka ba sɛge yelbie ama eŋ a dagaraa zu, “Yeezu Naŋ Yi Naazɛrɛ, A Gyuumine Naa.” 
JHN.19.20	A zie ba naŋ da kpa a Yeezu a dagaraa zu da peɛle la a teŋkpoŋ, a lɛ zuiŋ a Gyuumine yaga da sɔre la a sɛgre ŋa. Ba da sɛge la a sɛgre ne Hiburu, Laatin ane Giriki kɔkɔɛ. 
JHN.19.21	Lɛ la ka a Gyuumine Naaŋmen bagmaale wederebɛ nembɛrɛ da yeli ko a Pilato, “Ta sɛge, ‘A Gyuumine Naa,’ kyɛ, sɛge, ‘A dɔɔ ŋa yeli ka, maa la a Gyuumine Naa.’ ” 
JHN.19.22	Ka a Pilato da leɛ yeli, “Bon N naŋ sɛge, N sɛge baarɛɛ la.” 
JHN.19.23	A sogyɛre naŋ da wa kpa a Yeezu a dagaraa zu baare, ba da de la O bonsuuri poŋ ziiri anaare ka kanzaa maŋ so ziyeni. Ba da de la O kpar-kpoŋ meŋ naŋ da ba taa seɛroŋ zaa a yi o zu te tɔ o pare. 
JHN.19.24	Lɛ la ka ba da yeli ko taa, “Yɛ ta e ka te kyeɛ̃ o, kyɛ yɛ e ka te ŋmɛ gbaŋ nyɛ neɛ na naŋ na di.” A ŋaa da eɛɛ la ka ka a na tu lɛ a gansoŋ naŋ da yeli:
JHN.19.24	“Ba da de la N bonsuuri poŋ taa,
JHN.19.24	kyɛ ŋmɛ gbaŋ de N kparoo.”
JHN.19.25	A lɛ la ka a sogyɛre da e.
JHN.19.25	Kyɛ a Yeezu ma ane a O ma yɔɔ, ane Kelopa pɔgɔ Mareya ane Mareya Magdalina da are peɛle la a Yeezu dagaraa. 
JHN.19.26	A Yeezu naŋ da wa nyɛ a O ma ane a O potuuro na O naŋ da nɔŋ ka o are peɛle a O ma, O da yeli ko la a O ma, “Pɔge, nyɛ a fo bie.” 
JHN.19.27	O pãã da yeli ko la a potuuro na, “Nyɛ a fo ma.” A yi a lɛ daare kyɛ gɛrɛ, a potuuro da de la a Mareya gaa ne o meŋɛ yiri poɔ.
JHN.19.28	A ŋaa puoriŋ, a Yeezu naŋ da wa baŋ ka a yɛlɛ zaa pãã da baarɛɛ la, O da yelee la: (ka a gansoŋ poɔ yɛlɛ na tu a tuubu) “Kɔŋnyuuri kpeɛrɛ ma la.” 
JHN.19.29	Doge naŋ paale ne dããmiiruŋ da biŋ la a be. Lɛ la ka ba da de lɔrɔ toŋ a dãã poɔ, a de kyage dalee eŋɛ kyɛ de turi eŋ a Yeezu noɔre ka O nyu. 
JHN.19.30	A Yeezu naŋ da wa lɛnne a dããmiiruŋ, O da yelee la, “A baarɛɛ la.” O pãã da suli la O zu kyɛ ŋmaa vooroŋ.
JHN.19.31	A daare na naŋ da waa a Naroo bebiri naŋ na nyaazie e a pɛnnoo bebiri daare zuiŋ, a Gyuumine da ba boɔrɔ ka ba bare a kuuni a dagaraa zu ka zie nyaa a pɛnnoo bebiri. Bonso, a pɛnnoo bebiri ŋa da e la bebi-kpoŋ. Lɛ la ka ba da te sɔre Pilato ka o tere sori ka ba te kɔɔre a noba ba naŋ da kpa a dagaraa zu gbɛɛ kyɛ yage ba a dagaraa zu. 
JHN.19.32	Lɛ la ka a sogyɛre da te kɔɔre a dɛndɛŋ soba gbɛɛ ane a o tɔsoba na ba naŋ laŋ kpa a dagaraa zu. 
JHN.19.33	Kyɛ ba naŋ da wa te ta Yeezu a nyɛ ka O da kpi baare, ba da ba kɔɔre O gbɛɛ. 
JHN.19.34	Kyɛ a sogyɛre kaŋ da de la kpane
JHN.19.35	(A soba na naŋ da nyɛ a yeli ŋa da di la danseɛ ka ka yɛ meŋ na sage de. A o danseɛ e la yelmeŋɛ, kyɛ ka o baŋ ka a yelmeŋɛ la ka o yele.) 
JHN.19.36	A yɛlɛ ama da eɛɛ la ka ka a gansoŋ poɔ yɛlɛ na tu a tuubu, “Ba koŋ kɔɔ O kɔɔre kanzaa.” 
JHN.19.37	Kyɛ a gansoŋ poɔ zie kaŋ meŋ laboreŋ yelee la, “Ba na kaara la a neɛ na ba naŋ kyɔge ne kyɔlmɔ.”
JHN.19.38	A yɛlɛ ama puoriŋ, Yuzɛb naŋ yi Aremateya da sɔre la Pilato ka o tere sori ka o te de a Yeezu eŋɛ. A Yuzɛb da waa la a Yeezu potuuro kaŋ, kyɛ da sɔgle o meŋɛ bonso o da zoro la a Gyuumine dabeɛ̃. A Pilato pãã da ko o la sori, ka o da te de a Yeezu eŋɛ. 
JHN.19.39	A Nikodemu na naŋ da daŋ gaa a Yeezu zie tensogɔ kaŋ meŋ da waɛ la, a da taa turaali naŋ pulli ne tẽẽ mine wa ne ka a tegroŋ da ta ŋa kilori lezare ne pie. 
JHN.19.40	Ba da de la a turaali sɔ ne a Yeezu eŋɛ kyɛ de pɛmɛ pilli page O, aŋa a Gyuumine kũũ ũũmu tuulo naŋ maŋ tu lɛ. 
JHN.19.41	Gaaden kaŋ da be la a be ba naŋ da kpa Yeezu a dagaraa zu, ka ya-paalaa kaŋ da be a gaaden poɔ ka ba daŋ ba ũũ neɛzaa o poɔ. 
JHN.19.42	A be la ka ba da ũũ a Yeezu, bonso, a Gyuumine Naroo bebiri daare da la kyɛ ka a yaa na la da peɛle a be.
JHN.20.1	A koseɛraa bebi-dɛndɛŋ daare, bagu-pipi saŋ, zie naŋ da naŋ waa lige, Mareya Magdalina da gaa la a yaa zie. O da te nyɛ la a yaa noɔre kuuri ka ba billi bare. 
JHN.20.2	Lɛ la ka o da leɛ zo gaa Saamon Piita ane a potuuro na Yeezu naŋ da nɔŋ na zie, a te yeli ko ba, “Ba de la a Daana yi ne a yaa poɔ, kyɛ te ba baŋ zie na ba naŋ biŋ O.” 
JHN.20.3	Lɛ la ka Piita ane a potuuro na da yi gaa a yaa zie. 
JHN.20.4	A ba bayi da laŋ zoro gɛrɛ la, kyɛ a potuuro onaŋ da zo gaŋ la Piita, a daŋ te ta a yaa zie. 
JHN.20.5	O da te zuunee la a muuli kaa a yaa poɔ, a da nyɛ a pɛmɛ na ba naŋ da ũũ ne a Yeezu ka a gaŋ a be, kyɛ o da ba kpɛ a yaa poɔ. 
JHN.20.6	Lɛ la ka Saamon Piita meŋ da tu o puori wa, a te kpɛ a yaa poɔ. O da nyɛ la a pɛmɛ ba naŋ da ũũ ne a Yeezu ka a gaŋ a be, 
JHN.20.7	kyɛ ka a pɛne na ba naŋ da pɔge ne a Yeezu zu ka o ba poɔ a taaba poɔ kyɛ gbuli gaŋ o yoŋ zie. 
JHN.20.8	Lɛ la ka a potuuro na naŋ da daŋ ta a yaa zie meŋ pãã da te kpɛ. O da nyɛɛ la a sage de. 
JHN.20.9	Kyɛ anealɛzaa, ba da naŋ ba baŋ a gansoŋ poɔ yɛlɛ tɛgɛ naŋ da yeli ka a ferɛɛ la ka O leɛ-iri a kuuni poɔ. 
JHN.20.10	A potuuribo pãã da leɛ gaa la ba yie.
JHN.20.11	A Mareya Magdalina da are la a yaa zie a kono. O naŋ da naŋ kono, o da zuunee la a kaa a yaa poɔ 
JHN.20.12	a da nyɛ Malekere bayi ka ba da su kparpeɛle a zeŋ a be ba naŋ da gaale a Yeezu eŋɛ. Kaŋ da zeŋ la O zu zie ka kaŋ meŋ zeŋ O gbɛɛ zie. 
JHN.20.13	Ba da soore o la. “Pɔge, bonso ka fo kono?” Ka o da leɛ yeli sɔge ba, “Ba de la N Daana yi ne a yaa poɔ kyɛ N ba baŋ be ba naŋ te biŋ O.” 
JHN.20.14	O naŋ da wa yeli a ŋaa baare, o da leɛrɛ la a nyɛ a Yeezu ka O are a be, kyɛ o da ba baŋ ka a Yeezu la. 
JHN.20.15	A Yeezu da soore o la, “Pɔge, bonso ka fo kono? Aŋ la ka fo boɔrɔ.?” A Mareya Magdalina naŋ da teɛre ka a gaaden tontonɔ la so ka o da yeli ko O, “Neŋkpoŋ, ka fõõ la wa de O yi ne, yeli ko ma be fo naŋ te biŋ O, ka N te de O.” 
JHN.20.16	Ka a Yeezu da boɔle o, “Mareya!” Ka a Mareya da leɛ tori O kyɛ sage ne a Hiburu kɔkɔre, “Uraboni!” (a tɛgɛ la Wulwullo). 
JHN.20.17	Ka a Yeezu da yeli ko o, “Ta nyɔge ma taa, bonso, N naŋ ba do a N Saa zie sɛre. Kyɛ gaa a N yɔɔmine zie, a te yeli ko ba, ‘N duoro la a N Saa ane a yɛ Saa, a N Naaŋmen ane a yɛ Naaŋmen zie.’ ” 
JHN.20.18	A Mareya Magdalina da gaa te manne la a yɛlɛ ko a potuuribo, “N nyɛ la a Daana”. A Mareya da yeli ko ba la ka a yelbie ama la ka O da yeli ko o.
JHN.20.19	A koseɛraa na bebi-dɛndɛŋ daare, zie naŋ da wa te maa, ka a potuuribo da lantaa die poɔ kyɛ lare a pama, ba naŋ da zoro a Gyuumine dabeɛ̃ zuiŋ, a Yeezu da wa are la ba sogɔŋ kyɛ yeli, “Ka maaroŋ be yɛ zie.” 
JHN.20.20	O naŋ da wa yeli a ŋaa baare, O da wuli ba la O nuuri ane O lambori. A potuuribo poore da pɛllɛɛ la yaga ne ba naŋ da nyɛ a Daana. 
JHN.20.21	A Yeezu da laboreŋ yeli ko ba la, “Ka maaroŋ be yɛ zie. Aŋa lɛ N Saa naŋ da toŋ ma, lɛ la ka N meŋ tonɔ yɛ.” 
JHN.20.22	O naŋ da wa yeli a ŋaa, O da voore eŋ ba la kyɛ yeli ko ba, “Yɛ de a Vooroŋ Soŋ. 
JHN.20.23	Ka yɛnee wa di neɛzaa yelbebe suuri ko o, a o yelbebe nyɛ la sudi, kyɛ neɛ na yɛ naŋ koŋ di suuri ko, a o soba yelbebe koŋ nyɛ sudi.”
JHN.20.24	Kyɛ Tɔmaase (ba naŋ da boɔlɔ Yeebaa) naŋ da waa a apostoliimine pie ne bayi na kaŋ da ba kye ba poɔ a saŋ na a Yeezu naŋ da wa ba zie. 
JHN.20.25	A lɛ la ka a potuuribo banaŋ da yeli ko o, “Te nyɛ la a Daana.” Kyɛ ka a Tɔmaase da yeli ko ba, “Ka maa ba nyɛ a pimbie bogri a O nuuri poɔ, a de n nubiri toŋ a bogri poɔ, a la de n nu toŋ a O lambori poɔ, N koŋ sage de.”
JHN.20.26	A daa gbuli puoriŋ, a Yeezu potuuribo da la be la a die poɔ, ka Tɔmaase meŋ da be ba poɔ. Aneazaa ka a dendɔɛ da larɛɛ la, kyɛ a Yeezu da wa are la ba sogɔŋ kyɛ yeli, “Ka maaroŋ be yɛ zie.” 
JHN.20.27	Lɛ la ka O da yeli ko a Tɔmaase, “De a fo nubiri eŋ kyɛ, kyɛ kaa nyɛ N nuuri. De a fo nu eŋ a N lambori. Ta bonnɔ, kyɛ sage de.” 
JHN.20.28	Ka a Tɔmaase da leɛ yeli sɔge O, “N Daana ane N Naaŋmen!” 
JHN.20.29	Ka Yeezu da yeli ko o, “Fo naŋ nyɛ ma la so ka fo sage de wɛ? Banaŋ naŋ ba nyɛ kyɛ sage de nyɛ la maaloo.”
JHN.20.30	A Yeezu da la e la yelwulii yaga a O potuuribo niŋesogɔ kyɛ ka ba ba sɛge a eŋ a gane ŋa poɔ. 
JHN.20.31	Kyɛ ba sɛge la a ama ka ka yɛ na sage de ka Yeezu la a Mɛzaaya,
JHN.21.1	A yɛlɛ ama puoriŋ, Yeezu da la de la O meŋɛ wuli a potuuribo a Tiberiya mane noɔre. Ŋaa la ka O da de O meŋɛ wuli. 
JHN.21.2	Saamon Piita ane Tɔmaase ba naŋ boɔlɔ Yeebaa, ane Nataneɛl naŋ yi Keeina teŋɛ naŋ be a Galili paaloŋ poɔ, a Zɛbɛdii bibiiri, a de ne a potuuribo mine bayi da laŋ la taa. 
JHN.21.3	Ka a Saamon Piita da yeli ko ba, “N gɛrɛ la zoma nyɔgebo.” Ka ba da yeli ko o, “Te ne fo la na gaa.” Ba da yi gaa te kpɛ la gbori, kyɛ ba da ba nyɔge bonzaa a tensogɔ na zaa poɔ.
JHN.21.4	Zie naŋ da wa te nyaana, Yeezu da wa are la a mane noɔre kyɛ ka a potuuribo da ba baŋ ka Ona la. 
JHN.21.5	A Yeezu pãã da soore ba la, “N Bibiiri, yɛ ba taa zoma be?” Ka ba da yeli sɔge, “Ai.” 
JHN.21.6	Ka O da yeli ko ba, “Yɛ lɔɔ a yɛ zonkyogi a gbori duluŋ seŋ, yɛ na nyɔge la a mine.” Lɛ la ka ba da lɔɔ a zonkyogi, kyɛ ba da ba toɔ̃ tage a zonkyogi eŋ a gbori poɔ, bonso, zoma yaga da be la o poɔ. 
JHN.21.7	Ka a potuuro na a Yeezu naŋ da nɔŋ da yeli ko a Piita, “A Daana la!” A Saamon Piita naŋ da wa woŋ ka a Daana la, o da de la o kparoo su, o naŋ da taa eŋkpoŋkpoli zuiŋ, kyɛ ɛge le a mane koɔ̃ poɔ. 
JHN.21.8	Kyɛ a potuuribo banaŋ naŋ kyɛre da kpɛ la a gbori, a te tage a zonkyogi naŋ paale ne zoma yi ne dondoli, bonso, ba ne a dondoli da ba la e tɔɔre; a da waa ŋa mitare kɔɔ.
JHN.21.9	Ba naŋ da wa yi a gbori poɔ, ba da nyɛ la saala vũũ a be, ka zoma ane boroboro dɔgle a zu. 
JHN.21.10	Ka a Yeezu da yeli ko ba, “Yɛ taa a zoma mine yɛ naŋ nyɔge wa ne.” 
JHN.21.11	Ka a Saamon Piita da te kpɛ a gbori poɔ a tage a zonkyogi wa yi ne, ka o paale ne zombɛrɛ, kɔɔ ne lezaayi ne pie ne ata. Aneazaa ka a zoma da waa la yaga, kyɛ a zonkyogi da ba kyeɛ̃. 
JHN.21.12	A Yeezu da yeli ko ba la, “Yɛ wa di baguo diibu.” A potuuribo kanzaa da ba sage soore O, “Aŋ la fo?” bonso, ba da baŋ ka a Daana la. 
JHN.21.13	A Yeezu da wa de la a boroboro ko ba, kyɛ la de a zoma meŋ ko ba. 
JHN.21.14	A gbɛre bota soba la ŋaa a Yeezu naŋ da de O meŋɛ wuli a potuuribo, a O kũũ leɛ-iruu puoriŋ.
JHN.21.15	Ba naŋ da wa di a baguo diibu baare, Yeezu da soore la Saamon Piita, “Saamon, Gyɔɔn bidɔɔ, fo nɔŋ ma la gaŋ a bama be? Ka a Piita da yeli sɔge O: Õõ, Daana, fo baŋ ka N nɔŋ fo la.” Ka a Yeezu da yeli ko o, “Guolo a N pebilii.” 
JHN.21.16	Ka a Yeezu la soore o a boyi soba, “Saamon, Gyɔɔn bidɔɔ, fo nɔŋ ma laa?” Ka o da yeli sɔge O, “Õõ, Daana, fo baŋ ka N nɔŋ fo la.” Ka Yeezu da yeli ko o, “Kyeenɛ a N peere.” 
JHN.21.17	A Yeezu da la soore o la a gbɛre bota soba, “Saamon, Gyɔɔn bidɔɔ, fo nɔŋ ma laa?” A Piita da taa la posaanaa ne a Yeezu naŋ da soore o a gbɛre bota soba, “Fo nɔŋ ma laa?” Ka o da yeli ko O, “Daana, fo baŋ la bonzaa. Fo baŋ ka N nɔŋ fo la.” Ka a Yeezu da yeli ko o, “Guolo a N peere.” 
JHN.21.18	Yelmeŋɛ zaa ka N yele korɔ fo, fo naŋ da e pɔlbile, fo da maŋ leŋ la fo meŋɛ kpagre, a yɔ gaa zie na zaa fo naŋ boɔrɔ. Kyɛ ka fõõ wa kore, fo na maŋ teɛ la fo nuuri ka neɛ kaŋ leŋ a fo seɛ ne kpagre, a taa fo gaa ne zie na fo naŋ ba boɔrɔ ka fo gaa. 
JHN.21.19	(O da yeli la a ŋaa a na wuli kũũ na tɔ a Piita naŋ na kpi a iri Naaŋmen yuori.) A Yeezu naŋ da wa yeli a ŋaa baare, O da yeli ko la a Piita, “Tuuro ma.”
JHN.21.20	A Piita da leɛ kaa la puori a nyɛ a potuuro na Yeezu naŋ da nɔŋ ka o tuuro ba. A potuuro ŋa la da zeŋ kɔge a Yeezu a bondi parebaaraa daare kyɛ da soore O, “Daana, aŋ la na yi fo puori, a de fo tere?” 
JHN.21.21	A Piita naŋ da wa nyɛ o, o da yeli ko la a Yeezu, “Daana, ka a neɛ ŋa soba meŋ?” 
JHN.21.22	Ka Yeezu da yeli ko o, “Ka anaŋ e N poboɔbo ka o bebe te ta saŋ N naŋ na leɛ wa, fo boŋ yeli la bebe? Tuuro ma!” 
JHN.21.23	Azuiŋ a yeli ŋa da ŋmɛ yaare la a gbandige na poɔ ka a potuuro ŋa koŋ kpi. Kyɛ a Yeezu da ba yeli ko o ka o koŋ kpi. O da yelee la, “Ka anaŋ e N poboɔbo ka o bebe te ta saŋ N naŋ na leɛ wa, fo boŋ yeli la bebe?”
JHN.21.24	A potuuro ŋa la dire a yɛlɛ ama danseɛ kyɛ sɛge a biŋ, ka te baŋ ka a o danseɛ e la yelmeŋɛ. 
JHN.21.25	Kyɛ yɛlɛ yaga mine meŋ bebe la ka a Yeezu da e. Ka ba naŋ da sɛge a yɛlɛ zaa nɛnɛ biŋ, N teɛre ka a tendaa zaa da kontoɔ̃ taa zie ka ba na biŋ a gansɛgre zaa.
ACT.1.1	N ba Tiyofilo, a n gane dɛndɛŋ poɔ, N da sɛge la a yɛlɛ na zaa a Yeezu naŋ da e kyɛ wuli a yi a piiluu saŋ, 
ACT.1.2	O naŋ da tu a Vooroŋ Soŋ zie a kyɛ ko a apostoliimine, a banaŋ o naŋ da kaa-iri na noɔre a te ta a daare na ba naŋ da de O do ne tenvelaa.
ACT.1.3	A O kũũ puoriŋ, O da leɛ-iri la a kuuni poɔ, a tu yɛlɛ naŋ ba taa bonnoo zie, a de O meŋɛ wuli ba beri lezaayi, a yele a Naaŋmen naaloŋ yɛlɛ korɔ ba. 
ACT.1.4	O naŋ da naŋ be a ba zie, O da ko ba la noɔre ka ba ta wa yire a Gyɛruzɛlɛm poɔ, kyɛ ba bebe a kyɛllɛ a Saa nɔ-eŋnaa. O da yelee la, “A ŋaa la ka yɛ da woŋ yi N zie; 
ACT.1.5	bonso, Gyɔɔn da terɛ la suobu ane koɔ̃, kyɛ a koŋ la kɔɔre, ba na ko yɛ la suobu ane a Vooroŋ Soŋ.”
ACT.1.6	Azuiŋ a potuuribo naŋ da wa lantaa, ba da soore la a Yeezu, “Daana, a saŋ ŋa poɔ la ka fo na e ka a Izerayɛl naaloŋ leɛ wa are o aroozie be?” 
ACT.1.7	Ka O da yeli sɔge, “A ba e yɛ yɛlɛ ka yɛ baŋ a saŋ bee a bebie na a Saa naŋ biŋ ne O meŋɛ kpeɛ̃õ. 
ACT.1.8	Kyɛ yɛ na nyɛ la kpeɛ̃õ saŋ na a Vooroŋ Soŋ naŋ na wa a yɛ zie, ka yɛ na leɛ n dansediribe, a Gyɛruzɛlɛm poɔ, a Gyudiya zaa poɔ, ane Samareya poɔ, a te ta a tendaa koŋkobo zaa.” 
ACT.1.9	O naŋ da wa yeli a yeli ŋa baare, ba da kaara O la ka ba da wa de O do ne, kyɛ ka zunzugri da wa pɔge O, ka ba ba la nyɛ O. 
ACT.1.10	O naŋ da naŋ duoro kyɛ ka ba da gbolɔ kaara a sazu la ka noba mine bayi naŋ da su kparpeɛle da wa are ba zie a daadaalɛ. 
ACT.1.11	Ba da yelee la, “Galili noba, bonso ka yɛ are a gbolɔ kaara sazu poɔ lɛ? A Yeezu ŋa ba naŋ de O yi a yɛ zie a do ne tenvelaa, na leɛ wa la a lɛ ne o zu yɛ naŋ nyɛ O ka O duoro a tenvelaa.”
ACT.1.12	Lɛ la ka ba da leɛ yi a taŋ na ba naŋ boɔlɔ Oliva zu a gaa Gyɛruzɛlɛm. A taŋ da peɛle la Gyɛruzɛlɛm a seŋ pɛnnoo bebiri daare kyɛmmo. 
ACT.1.13	A Piita ane Gyɔɔn ane Gyimisi ane Anduru, Filipi ane Tɔmaase, Batolomi ane Matio, Gyimisi, a Alfeo bidɔɔ ane Saamon, a Zelɔte ane Gyudase, a Gyimisi bidɔɔ naŋ da te kpɛ a teŋkpoŋ poɔ, ba da te do la a peɛzudie, a zie na ba naŋ da kpeɛrɛ. 
ACT.1.14	A bama zaa da kpimare la puoruu, ba ne pɔgeba mine ane Mareya a Yeezu ma, ane a O yɔɔmine.
ACT.1.15	A bebie na poɔ, Piita da iri are la a yelderebɛ
ACT.1.16	“N bamine, a ferɛɛ la ka a Naaŋmen gane yelbie tu a tuubu, aŋa lɛ a Vooroŋ Soŋ naŋ da tu a Davil zie a daŋ yeli kyaare ne a Gyudase. Ona la da taa a noba wa ne ka ba da wa nyɔge a Yeezu, 
ACT.1.17	bonso ba da sɔre o la poɔ te poɔ ka o meŋ da taa o tonnoɔre tonɔ a te poɔ.”
ACT.1.18	(A dɔɔ ŋa da da la weɛ ane o faaloŋ boma, a da ɛge le tulimo, ka o poɔ da puri ka o nyaga zaa puri yaare. 
ACT.1.19	A Gyɛruzɛlɛm noba zaa da wa baŋ la a yeli ŋa, lɛnso ka ba da boɔlɔ a weɛ bamenne kɔkɔre poɔ ka Akɛldama, “A tɛgɛ la Zẽẽ Weɛ.”) 
ACT.1.20	“Bonso ba sɛge la a Yiele gane poɔ:
ACT.1.20	‘Vɛŋ ka o kpɛzie leɛ dabuo,
ACT.1.20	ka neɛzaa ta kpeɛrɛ be’;
ACT.1.20	‘kyɛ vɛŋ ka neɛ kaŋ leɛre o zu.’
ACT.1.21	Azuiŋ a noba na kaŋ naŋ da tuuro te a saŋ na a Daana Yeezu naŋ da be a te zie, 
ACT.1.22	a piili ne a Gyɔɔn suobu teroo, a te ta a daare na ba naŋ da de O yi ne a te zie do ne, a ferɛɛ la ka ba kaŋ laŋne te ka te waa a O kũũ leɛ-iruu dansediribe.” 
ACT.1.23	A lɛ zuiŋ, ba pãã da iri la noba bayi, Yuzɛb ba naŋ boɔlɔ Basaba, ka o yuori kaŋ meŋ da di Gyustu ane Mateɛse. 
ACT.1.24	Lɛ la ka ba da puori a yeli, “Daana, fõõ la baŋ nensaala zaa sukyiri. Wuli te a noba bama bayi poɔ, onaŋ soba fo naŋ kaa-iri 
ACT.1.25	ka o na leɛre a Gyudase naŋ bare te kyɛ gaa o gaabo zie zu, a tonɔ a toma ŋa ane apostoliimine toma.” 
ACT.1.26	Ba da lɔɔ la bie ka ba nyɛ onaŋ soba ba naŋ na iri, ka a da wuli ka Mateɛse la; ka ba da de o poɔ a apostoliimine pie ne yeni na poɔ.
ACT.2.1	A Pɛnteko daare naŋ da wa ta, ba zaa da laŋ la taa ziyeni. 
ACT.2.2	A paretɛloŋ lɛ, ba da wa berɛ ka gɔnne deɛ yi sazu aŋa sasekpeɛŋaa a fuuro a wa paale a die na ba naŋ da zeŋ poɔ zaa. 
ACT.2.3	Lɛ la ka ba da nyɛ boma naŋ waa ŋa vũũzelɛ, ka a sigi wa dɔgle ba yeni yeni zaa zu. 
ACT.2.4	Ba zaa da paale ne la a Vooroŋ Soŋ a piili yele kɔkɔyobo a seŋ lɛ a Vooroŋ Soŋ naŋ ko ba faŋ ka ba yele.
ACT.2.5	A saŋ ŋa poɔ, a Gyuumine puoruu nimizeɛ deme naŋ da yi a tendaa zaa da kpeɛrɛ la a Gyɛruzɛlɛm poɔ. 
ACT.2.6	Kyɛ a gɔnne ŋa zuiŋ, a nembeɛoŋ da laŋ la taa, ka ba nɔɛ zaa da maa bonso ba yeni yeni zaa da woŋee la ka ba yele o meŋɛ teŋɛ kɔkɔre. 
ACT.2.7	A da e ba la nɔmaa ka ba da nyɔge nɔɛ a soorɔ, “A bama zaa naŋ yele a yɛlɛ ba waa Galili noba bee? 
ACT.2.8	Kyɛ a ta la wola ka te yeni yeni zaa wono o meŋɛ kɔkɔre ka ba yele? 
ACT.2.9	Pantiya noba, Midiya noba, Elam noba, ane noba naŋ kpeɛrɛ Mɛsopotamiya, Gyudiya ane Kapadosiya, Pɔntuse ane Ezeya, 
ACT.2.10	Firigyeya ane Pamfiliya noba, Igyipiti deme ane noba naŋ yi Libiya tenne mine naŋ peɛle Saarin, ane sããma naŋ yi Urom, a Gyuumine ane a banaŋ naŋ kpɛ a Gyuumine puoruu poɔ paaloŋ, 
ACT.2.11	Kirite ane Arab noba, te zaa woŋee la ka ba yele te kɔkɔre a manna a Naaŋmen toŋkpeɛne.” 
ACT.2.12	Ba zaa nɔɛ da maaɛ la, ka ba bugi ba zaa, a soorɔ taa, “A yeli ŋa tɛge la boŋ?” 
ACT.2.13	Kyɛ ka ba mine da erɛ ba laara, a da yele, “A noba bama nyu la dãã kuoli.”
ACT.2.14	Kyɛ Piita ne a pieneyeni na da are la dendeŋ, ka Piita zɛge o kɔkɔre a yeli ko ba, “Gyudiya noba ane banaŋ zaa naŋ kpeɛrɛ Gyɛruzɛlɛm poɔ, yɛ baŋ a yeli ŋa, kyɛ eŋ toori kyɛllɛ bonna N naŋ yele. 
ACT.2.15	Serɛzaa, a noba bama ba nyu dãã kuoli aŋa yɛ naŋ teɛre lɛ, bonso gbelli awae baguo saŋ
ACT.2.16	Ai, a yɛlɛ ama la ka a Ŋmen-yelmanna Gyuwɛl da yeli:
ACT.2.17	‘Naaŋmen yelee la, a bebi-baare saŋ a yɛlɛ ama na e la,
ACT.2.17	N na paale la a noba zaa ne N Vooroŋ,
ACT.2.17	ka yɛ bidɔbɔ ane pɔgeyaare na yele Ŋmen-yelmanna yelyelii,
ACT.2.17	ka yɛ pɔlbilii nyɛrɛ yelnyɛre,
ACT.2.17	ka yɛ dɔɔnyaŋne zanna zannoo.
ACT.2.18	A bebie na poɔ, N na paale la n gbaŋgba-dɔbɔ ane n gbaŋgba-pɔgeba
ACT.2.18	ne a N Vooroŋ Soŋ;
ACT.2.18	ka ba na yele Ŋmen-yelmanna yelyelii.
ACT.2.19	Kyɛ ka N e ka nɔmaa yɛlɛ sãã a saluoni poɔ
ACT.2.19	ka yelwulii sãã a teŋɛzu,
ACT.2.19	zẽẽ ane vũũ ane nyoore
ACT.2.20	A ŋmenaa na leɛ la ligruŋ
ACT.2.20	ka a kyuu leɛ e zeɛ aŋa zẽẽ
ACT.2.20	a ama zaa na e la kyɛ ka a Daana bebi-kpoŋ pãã ta.
ACT.2.21	Lɛ la ka neɛ na zaa naŋ boɔle a Daana yuori na nyɛ faabo.’ 
ACT.2.22	Yɛnee naŋ waa Izerayɛl noba, yɛ eŋ toori kyɛlle woŋ bonna N naŋ taa na yeli: Yeezu a Naazɛrɛ Bie, neɛ Naaŋmen naŋ sage de a e ka o toŋ toŋkpeɛne ane nɔmaa toma ane yelwulii ka a sãã yɛ zie, aŋa yɛmenne naŋ baŋ lɛ. 
ACT.2.23	A Yeezu ŋa la ka ba da de tere a seŋ a Naaŋmen naŋ da daŋ baŋ kyɛ nare biŋ. Ona la ka yɛ e ka a yɛ nenfaare a kpa dagaraa zu a ko. 
ACT.2.24	Kyɛ Naaŋmen da faa O la, a e ka O leɛ-iri a kuuni poɔ, bonso, kũũ da ba taa faŋ a na toɔ̃ nyɔge O taa. 
ACT.2.25	Bonso, Davil da yeli kyaare ne o la:
ACT.2.25	‘N nyɛ la a Daana n niŋesogɔ tegitegilɛ,
ACT.2.25	bonso o be la n nuduluŋ ka N na ta miine;
ACT.2.26	Azuiŋ, N poɔ da pɛlɛɛ la ka N da kyellɛ,
ACT.2.26	kyɛ lɛ yoŋ naane, N na voorɔ la ne teɛretɔroo
ACT.2.27	Bonso, fo koŋ bare a n seɛ ka o kpɛ dazugovũũ,
ACT.2.27	bee a vɛŋ ka a fo Nensoŋ poɔ̃.
ACT.2.28	Fo eɛɛ la ka N baŋ nyɔvore sobie;
ACT.2.28	fo na e la ka n be fo niŋesogɔ a paale ne popeɛloŋ.’
ACT.2.29	N taaba Izerayɛl noba, N na baŋ ŋmɛ la nyaa a yeli ko yɛ ka a te sããkoma Davil da kpie la ka ba ũũ o, ka a o yaa naŋ be te zie a wa tɔ zenɛ. 
ACT.2.30	O naŋ da waa Ŋmen-yelmanna zuiŋ, o da baŋ ka Naaŋmen da pollɛɛ la, a eŋ noɔre ko o ka O na biŋ la o bie kaŋ a o nakogi zu. 
ACT.2.31	A Davil daŋ nyɛ la a yeli ŋa lɛnso ka o da yeli a Mɛzaaya
ACT.2.31	‘Ba da ba gyɛ O bare a kuuni poɔ,
ACT.2.31	bee a sage ka a O eŋɛ poɔ̃.’
ACT.2.32	A Yeezu ŋa la ka Naaŋmen da e ka o leɛ-iri, ka te zaa e a yeli ŋa dansediribe. 
ACT.2.33	Naaŋmen pãã da zɛge O la ka O do zeŋ O nuduluŋ seŋ, kyɛ ka O da de a Vooroŋ Soŋ a Saa naŋ da eŋ noɔre ka O na tere la, ona la ka O paale ne te ka yɛ nyɛ a kyɛ woŋ. 
ACT.2.34	A Davil da ba do tenvelaa,
ACT.2.34	‘A Daana Naaŋmen da yeli ko la a n Daana
ACT.2.34	“Zeŋ a n nuduluŋ seŋ,
ACT.2.35	a te ta lɛ saŋ N naŋ na e ka fo dɔndɔnne leɛ a fo gbɛɛ dɔgloo zie.” ’
ACT.2.36	Azuiŋ yɛ vɛŋ ka a Izerayɛl noba zaa baŋ kyerete ka Naaŋmen zɛge la a Yeezu ŋa yɛ naŋ da kpa a dagaraa zu, ka O waa Daana ane Mɛzaaya.”
ACT.2.37	Ba naŋ da woŋ a ŋaa, a da tɔ la ba sukyie, ka ba da soore a Piita ane a o taaba apostoliimine, “Yɔɔmine, te e wola?” 
ACT.2.38	Ka a Piita yeli ko ba, “Yɛ leɛ yɛ eebo, ka yɛ yeni yeni zaa de suobu a Yeezu Kirista yuori eŋɛ, a nyɛ yelbebe sudi, kyɛ yɛ na nyɛ la a Vooroŋ Soŋ kyɔɔtaa. 
ACT.2.39	Bonso, yɛnee ane yɛ biiri la ka Naaŋmen da eŋ a noɔre ŋa tere ane banaŋ zaa naŋ be tɔɔre zaa ane neɛzaa a Daana, a te Naaŋmen naŋ boɔle.” 
ACT.2.40	A Piita da wuli ba la yɛlɛ yaga a kyɛ kanne ba a yele, “Yɛ faa yɛmenne yi a zenɛ faaloŋ noba zie.” 
ACT.2.41	Lɛ la ka a banaŋ zaa naŋ da sage de a o yɛlɛ da de suobu. A lɛ daare noba naŋ da sage de a yɛlɛ a poɔ ba poɔ da ta ŋa noba turi ata. 
ACT.2.42	A noba bama da kpimare la a apostoliimine wuluu, a da laŋna ne ba, a laŋna ŋmaara a boroboro a kyɛ laŋna puoro.
ACT.2.43	Dabeɛ̃ da kpɛ la a noba zaa bonso, a apostoliimine da tonɔ la toŋkpeɛne ane yelwulii yaga. 
ACT.2.44	Kyɛ banaŋ zaa naŋ da de a Yeezu yɛlɛ da laŋ la taa, a laŋ boma. 
ACT.2.45	Ba da maŋ koɔre la a ba boma ba naŋ taa ane boma ba naŋ so a de a libie poŋ ko ba zaa a seŋ a naŋ wono ba yeni yeni zaa lɛ. 
ACT.2.46	Bie la bie zaa ba da maŋ laŋ la taa a di diibu ba yie poɔ ane popeɛloŋ kyɛ da maŋ laŋna a Naaŋmen die poɔ 
ACT.2.47	a danna Naaŋmen ka a noba zaa da nɔŋ ba yɛlɛ. Bie la bie zaa a Daana da maŋ e la ka banaŋ zaa naŋ da nyɛrɛ faabo waana poɔrɔ ba poɔ.
ACT.3.1	Daare kaŋ Piita ane Gyɔɔn da duoro gɛrɛ la a Naaŋmen die, a ŋmenaa gbelli ata puoruu saŋ. 
ACT.3.2	Noba da tuo la dɔɔ kaŋ naŋ da gbɛre a yi o biiluŋ saŋ zaa a wa kpɛ ne. Bebiri zaa ba da maŋ te zegle o la a Naaŋmen die dendɔre na ba naŋ boɔlɔ Veɛloŋ Dendɔre ka o na sɔrɔ boma yire noba naŋ maŋ wa kpeɛrɛ a Naaŋmen die poɔ. 
ACT.3.3	O naŋ da wa nyɛ a Piita ane Gyɔɔn ka ba wa kpeɛrɛ a Naaŋmen die, o da sɔre la boma ba zie. 
ACT.3.4	A Piita ane a Gyɔɔn da kpa la ba nimie eŋ o kyɛ ka a Piita yeli, “Kaa te nyɛ.” 
ACT.3.5	O da kaara ba la polipoli a teɛre ka ba na ko o la bonkaŋ. 
ACT.3.6	Kyɛ ka Piita yeli, “N ba taa libiri bee salema, kyɛ bon N naŋ taa ona ka N na ko fo; a Yeezu Kirista a Naazɛrɛ Bie yuori eŋɛ, vaa-iri kyɛnɛ.” 
ACT.3.7	O da nyɔge la o nuduluŋ a e ka o iri, ka a tɔntɔbaalɛ, ka o gbɛɛ ne o nɔɔkyoomɔ deɛ e kpeɛne. 
ACT.3.8	Ka o vaa-iri are a kyɛnɛ, a tu ba kpɛ a Naaŋmen die, a kyɛnɛ kyɛ vara kyinne a puuro Naaŋmen. 
ACT.3.9	A noba zaa da nyɛ o la ka o kyɛnɛ kyɛ puuro Naaŋmen, 
ACT.3.10	ka ba da baŋ ka ona la da maŋ zeŋ a Naaŋmen die dendɔre ba naŋ boɔlɔ a Veɛloŋ Dendɔre a sɔrɔ boma. Dabeɛ̃ ne nɔmaa da kpɛ ba la ne a yeli ŋa naŋ da e a gbɛre ŋa zie.
ACT.3.11	A dɔɔ naŋ da naŋ vara mara a Piita ane a Gyɔɔn, a noba zaa nɔɛ da maaɛ la ka ba da laŋ zo gaa ba zie a dendɔre na ba naŋ boɔlɔ ‘Solomɔn Kyaaraa’. 
ACT.3.12	A Piita naŋ da wa nyɛ lɛ, o da yeli ko la a noba, “Yɛnee Izerayɛl noba, bonso ka a yeli ŋa e yɛ nɔmaa, bee bonso ka yɛ yage nimie eŋ te lɛ, aŋa temenne kpeɛ̃õ bee te sonnoŋ la so ka te e ka a gbɛre ŋa iri kyɛnɛ? 
ACT.3.13	A Aboraham Naaŋmen, a Aziki Naaŋmen ane a Gyekɔb Naaŋmen ane a te sããkommine Naaŋmen la e ka o tontonɔ Yeezu nyɛ puubu, Ona la ka yɛ da de tere, a gyɛ O bare a Pilato niŋesogɔ, aneazaa ka a Pilato da boɔrɔ la ka o bare O. 
ACT.3.14	Kyɛ yɛ da gyɛ la a Nensoŋ ane a Nemmeŋɛ bare kyɛ da sage e ka ba ko yɛ a neŋkoorɔ, 
ACT.3.15	kyɛ ka yɛ da ko a Nyɔvore zaa soba, a Onaŋ Naaŋmen naŋ da e ka o leɛ-iri a kuuni poɔ, tenee la a yeli ŋa dansediribe. 
ACT.3.16	A Yeezu yɛlɛ sagedeebo ane O yuori zuiŋ la so ka a dɔɔ ŋa yɛ naŋ kaara kyɛ baŋ nyɛ laafeɛ a yɛ niŋesogɔ.”
ACT.3.17	“Kyɛ pampana ŋa, n bamine, N baŋ ka babammo la so ka yɛnee ane a yɛ namine da e a lɛ. 
ACT.3.18	A ŋaa la ka a yɛlɛ na Naaŋmen naŋ da tu a Ŋmen-yelmanneba zaa zie a yeli ka a O Mɛzaaya
ACT.3.19	A lɛ zuiŋ, yɛ leɛ yɛ eebo, a leɛ gaa Naaŋmen zie kyɛ yɛ na nyɛ la yelbebe sudi. 
ACT.3.20	Lɛ la ka faŋ paalaa naŋ yi a Daana zie na wa kyɛ ka O pãã toŋ a Mɛzaaya O naŋ kaa-iri a yɛ zuiŋ. Ona la a Yeezu. 
ACT.3.21	A ferɛɛ la ka a Yeezu be tenvelaa
ACT.3.22	Moozul da yelee la, ‘A Daana a yɛ Naaŋmen na iri la Ŋmen-yelmanna a yɛ meŋɛ noba poɔ ka o waa aŋa maa. A ferɛɛ la ka yɛ kyɛllɛ yelzaa O naŋ na yeli ko yɛ. 
ACT.3.23	Kyɛ soba na zaa naŋ koŋ kyɛlle woŋ a Ŋmen-yelmanna ŋa yɛlɛ, ba na wɛle o la bare a Naaŋmen noba poɔ.’ 
ACT.3.24	A Ŋmen-yelmanneba na zaa naŋ da yeli a yɛlɛ, a piili ne Saamuwɛl ane a banaŋ naŋ tu o puori meŋ da yeli la a bebie ama yɛlɛ. 
ACT.3.25	Yɛ waa la a Ŋmen-yelmanneba biiri ane a nɔ-eŋnaa na Naaŋmen naŋ da eŋ ko a yɛ sããkommine. Naaŋmen da yeli ko la Aboraham, ‘A fo boorɔ poɔ la ka a teŋɛzu nensaalboorɔ zaa na nyɛ maaloo.’ 
ACT.3.26	A Naaŋmen naŋ da kaa-iri a O tontonɔ, O da daŋ toŋ o la yɛ zie, ka O wa ko yɛ maaloo kyɛ e ka yɛ zaa leɛ yi a yɛ potuoloŋ sobie poɔ.”
ACT.4.1	A Piita ane a Gyɔɔn naŋ da naŋ yele a yɛlɛ korɔ a noba, a Naaŋmen bagmaalba ane a Naaŋmen die guguribo neŋkpoŋ ane a Sadusiimine da wa la ba zie. 
ACT.4.2	Ba suuri da iree la yaga ane ba naŋ da kanna a noba kyɛ moɔlɔ ka a Yeezu zie la ka kuuni leɛ-iruu be. 
ACT.4.3	Azuiŋ, ba da nyɔge ba la te pɔge ka zie te nyaa bonso, zie deɛ da maaɛ la. 
ACT.4.4	Kyɛ a noba yaga naŋ da woŋ a yelbiri da sage deɛ la. Ba da ta ŋa noba turaanuu.
ACT.4.5	A nyaazie daare, a ba namine ane a ba nembɛrɛ ane a Naaŋmen begɛ wulwulibo da laŋ la taa a Gyɛruzɛlɛm poɔ, 
ACT.4.6	ba ne Anaase a Naaŋmen bagmaalkare neŋkpoŋ ane Kayefa ane Gyɔɔn ane Alɛzanda ane a banaŋ zaa naŋ da yi a Naaŋmen bagmaalkare neŋkpoŋ boorɔ poɔ. 
ACT.4.7	Ba naŋ da e ka a nempɔgre wa are ba sogɔŋ, ba da soore ba la, “Boŋ kpeɛ̃õ bee aŋ yuori eŋɛ la ka yɛ da e a yeli ŋa?” 
ACT.4.8	Lɛ la ka Piita naŋ da paale ne a Vooroŋ Soŋ da yeli ko ba, “Yɛnee, a noba namine ane ba nembɛrɛ, 
ACT.4.9	ka tenee are a kyɛ a zenɛ bebiri, ka yɛ soorɔ te a kyaare ne a yelvelaa te naŋ e ko neɛ kaŋ naŋ da beɛrɛ, ka o nyɛ laafeɛ, 
ACT.4.10	a ferɛɛ la ka yɛ zaa baŋ, a laŋne a Izerayɛl noba zaa ka a Yeezu Kirista, a Naazɛrɛ Bie na yɛ naŋ da kpa a dagaraa zu, ka Naaŋmen e ka O leɛ-iri a kuuni poɔ, yuori eŋɛ la ka a dɔɔ ŋa nyɛ laafeɛ a are dendeŋ yɛ niŋesogɔ. 
ACT.4.11	A Yeezu ŋa la:
ACT.4.11	‘a kuuri na yɛnee, a mɛmeɛrebɛ naŋ da zagre bare;
ACT.4.11	Ona la leɛ a yiri pare kuuri.’
ACT.4.12	Faabo ba la kye neɛ kanzaa zie, bonso, yuori zaa ba kye a teŋɛzu kyɛ Naaŋmen naŋ tere a nensaalba poɔ ka te na tu a nyɛ faabo.”
ACT.4.13	Ba naŋ da wa nyɛ lɛ a Piita ane Gyɔɔn naŋ da yele a yɛlɛ a ba zoro dabeɛ̃ kyɛ ka ba da baŋ ka ba da ba e noba naŋ zanne gane, ba nɔɛ da maaɛ la. Kyɛ ba da baŋ ka ba da waa la a Yeezu potuuribo. 
ACT.4.14	Kyɛ ba naŋ da nyɛ a dɔɔ na naŋ da nyɛ a sammo ka o are kɔge ba, ba da ba la taa nɔkpeɛne zaa na ŋmɛ a yeli ŋa poɔ. 
ACT.4.15	Azuiŋ, ba da tere la noɔre ka ba taa ba yi ne a sɛrediribe zie, kyɛ ka ba nyɛ taa ne a yɛlɛ. 
ACT.4.16	Ba da soore la taa, “Boŋ ka te na e ne a noba bama? A e la weliweli ko banaŋ zaa naŋ be a Gyɛruzɛlɛm poɔ ka ba e la yelwulaa; te kontoɔ̃ yeli ka a ba waa lɛ. 
ACT.4.17	Ka tenee boɔrɔ ka a yɛlɛ ŋa ta gaa tɔɔre a noba poɔ, yɛ e ka te kpãã ba ka ba ta daŋ la porɔ a Yeezu yuori neɛzaa zie.” 
ACT.4.18	Lɛ la ka ba da boɔle ba a ko ba noɔre ka ba ta daŋ wa yele bee a wullo noba a Yeezu yuori eŋɛŋ zaa. 
ACT.4.19	Kyɛ a Piita ane Gyɔɔn da leɛ yeli sɔge ba la, “Yɛ teɛre nyɛ, a buo soba la seŋ ne eebo a Naaŋmen niŋesogɔ, te naŋ na sage a yɛ noɔre bee a Naaŋmen noɔre? 
ACT.4.20	Tenee eŋ kontoɔ̃ bare bonna te naŋ nyɛ bee a woŋ yeluu.” 
ACT.4.21	Ba da leɛ fugi ba la kyɛ bare ba ka ba gɛrɛ, ba naŋ da ba baŋ lɛnɛɛ zaa ba naŋ na dɔgre ba a noba zuiŋ, bonso a noba zaa da puuro la Naaŋmen ane bonna naŋ e. 
ACT.4.22	A dɔɔ gbɛre na ba naŋ da saŋ da nyɛ la yuomo lezaayi kyɛ dɔgle.
ACT.4.23	Ba naŋ da wa bare a Piita ane Gyɔɔn baare, ba da gaa la a ba bamine zie a te manne bon a Naaŋmen bagmaalkare ane a nembɛrɛ naŋ da yeli ko ba. 
ACT.4.24	Ba naŋ da wa woŋ a yɛlɛ, ba da laŋ la taa a zɛge ba kɔkɔɛ a puori Naaŋmen a yeli, “Boma Zaa Daana, fõõ la da iri a saluoni ane a teŋɛ ane a mane ane boma zaa naŋ be a poɔ. 
ACT.4.25	Fõõ la da vɛŋ ka a Vooroŋ Soŋ da tu a te sããkoma Davil, a fo tontonɔ zie, a yeli:
ACT.4.25	‘Bonso ka a Nemboore-yobo
ACT.4.25	kyɛ ka a noba teɛre teɛroŋ weere?
ACT.4.26	A teŋɛzu namine yi la tammo,
ACT.4.26	ka a naaloŋ deme lantaa,
ACT.4.26	a zɔɔrɔ ne a Daana ane a O Mɛzaaya.’
ACT.4.27	Bonso, Hɛrɔde ane Ponsi Pilato ane a Nemboore-yobo ane a Izerayɛl noba da laŋ la taa a teŋkpoŋ ŋa poɔ a zɔɔ ne a Yeezu a fo tontonsoŋ, a onaŋ fo naŋ da sɔ kããsoŋ, 
ACT.4.28	ka ka O e a bonna a fo nu ane a fo poteɛrɛ naŋ nare biŋ ka fo e. 
ACT.4.29	Pampana ŋa, Daana, kaa nyɛ a ba fugibu kyɛ soŋ a fo tontonema ka ba moɔle a fo yelbiri kyɛ ta zoro dabeɛ̃, 
ACT.4.30	kyɛ ka fo teɛ fo nu a saŋ na baaloŋ, a erɛ yelwulii ane toŋkpeɛne a fo tontonsoŋ Yeezu yuori eŋɛ.” 
ACT.4.31	Ba naŋ da wa puori baare, a zie na ba naŋ da lantaa da gbigree la kyɛ ka ba da paale ne a Vooroŋ Soŋ a da moɔlɔ a Naaŋmen yelbiri ane ba faŋ zaa.
ACT.4.32	A noba banaŋ zaa naŋ da sage de a yɛlɛ da taa la teɛroŋ yeni ane sukyiri yeni, ka ba kanzaa da ba yeli ka a bon o naŋ da taa waa la o yoŋ soobo; ba zaa da laŋ la boma. 
ACT.4.33	A apostoliimine da di la danseɛ kpeɛŋaa zaa a kyaare ne a Daana Yeezu kuuni poɔ leɛ-iruu, kyɛ ka Naaŋmen garaase-kpoŋ da be ba zaa zie. 
ACT.4.34	Neɛzaa da ba be ba poɔ a dire bonzaa naŋ bonso, banaŋ zaa naŋ da taa wɛre bee yie da koɔre a la, a da taa a libie 
ACT.4.35	a wa eŋ a apostoliimine nuuriŋ, ka ba de poŋ ba zaa a seŋ a naŋ wono ba yeni yeni zaa lɛ. 
ACT.4.36	Yuzɛb naŋ yi Sapuru kyɛ da waa Levi bale neɛ ka a apostoliimine da pore o yuori ka Banabase (a yuori tɛgɛ la, “neɛ naŋ maŋ yeli yɛlɛ dii o tɔ sukyiri.”). 
ACT.4.37	O da koɔre la o weɛ a da taa a libie a wa eŋ a apostoliimine nuuriŋ.
ACT.5.1	Dɔɔ kaŋ yuori naŋ da di Ananeɛ ne o pɔge Safiira, da koɔre la ba weɛ; 
ACT.5.2	a da laŋ noɔre a ŋmaa a libie mine biŋ kyɛ taa a kyɛlɛɛ wa eŋ a apostoliimine nuuriŋ. 
ACT.5.3	Ka a Piita da soore o, “Ananeɛ, bonso ka Setaana bɛlle fo ka fo ŋma zirii ko a Vooroŋ Soŋ ne fo naŋ ŋmaa a zie fo naŋ koɔre libie mine biŋ? 
ACT.5.4	Fo naŋ da ba koɔre o sɛre, o da ba waa fo soobo be? Fo naŋ da wa koɔre a zie baare, a libie da ba waa fo soobo be? Wola ka a teɛroŋ ŋa tɔ wa a fo zie? Fo ba ŋmaa a zirii ŋa ko te kyɛ Naaŋmen la ka fo ŋmaa tere.” 
ACT.5.5	A Ananeɛ naŋ da wa woŋ a yelbie ama, o da lee la a kpi. Dabeɛ̃ kpoŋ da kpɛ la banaŋ zaa naŋ da woŋ a yeli ŋa. 
ACT.5.6	A pɔlbilii da waɛ la, a wa de pɛmɛ pilli pɔge ne o, a taa o yi gaa te ũũ.
ACT.5.7	Aŋa gogo ata puoriŋ, a o pɔge meŋ da wa kpɛɛ la, a da ba baŋ yeli na naŋ e. 
ACT.5.8	Ka Piita da soore o, “Yeli ko ma, a ŋaa la ka fo ne a fo serɛ koɔre a zie be?” Ka o yeli sɔge, “Õõ, a lɛ la ka te da koɔre.” 
ACT.5.9	Lɛ la ka Piita yeli ko o, “Wola la ka yɛ laŋ noɔre ka yɛ e a Daana Vooroŋ nyɛ? Nyɛ, a banaŋ naŋ gaa te ũũ a fo serɛ, bana la leɛ tara a dendɔre, ba na zɛle la fo meŋ yi ne.” 
ACT.5.10	A paretɛloŋ lɛ, ka o da le a kpi. A pɔlbilii naŋ da wa kpɛ ba da nyɛ o la ka o kpi, ka ba de o gaa te ũũ peɛle a o serɛ. 
ACT.5.11	Dabeɛ̃ kpoŋ da kpɛ la a puoruu laŋne deme zaa ane a banaŋ zaa naŋ da woŋ a yɛlɛ ama.
ACT.5.12	A apostoliimine da e la yɛlɛ naŋ e yelwulii kyɛ toŋ nɔmaa toma yaga a noba poɔ. Ba zaa da laŋ la taa a Solomɔn Kyaaraa poɔ. 
ACT.5.13	Neŋyuo zaa da ba sage na kpɛ ba poɔ, kyɛ a noba da iri la ba yuori yaga zaa. 
ACT.5.14	Anealɛzaa, dɔbɔ ane pɔgeba yaga naŋ da sage de a Daana yɛlɛ da laŋna ne ba la ka ba da yɛllɛ yaga. 
ACT.5.15	A toŋkpeɛne ane a yelwulii a apostoliimine naŋ da erɛ zuiŋ, a noba da maŋ taa la baalba a yi ne a sobɛrɛ zu a te gaale gadori ne sɛnne zuri. Ba da maŋ e la lɛ, ka ka a Piita wa tɔlɔ ka o dasuoluŋ le ba mine zu. 
ACT.5.16	Noba yaga da maŋ yi la tenne na naŋ peɛle Gyɛruzɛlɛm, a taa baalba ane banaŋ sefaare naŋ dɔgrɔ a waana ne, kyɛ ba zaa da maŋ nyɛ la sammo.
ACT.5.17	Lɛ la ka a Naaŋmen bagmaalkare neŋkpoŋ ane a banaŋ zaa naŋ da be o zie (ba na la a Sadusiimine kpaaroŋ noba) nyuuri da iri yaga zaa. 
ACT.5.18	A ba nyuuri zuiŋ, ba da nyɔge la a apostoliimine a pɔge a nempagdie na poɔ ba naŋ da pɔgrɔ a noba zaa. 
ACT.5.19	Kyɛ tensogɔ saŋ a Daana maleke da wa yuo la a nempagdie dendɔre a da taa ba yi ne kyɛ yeli: 
ACT.5.20	“Yɛ gaa te are a Naaŋmen die poɔ a manna a nyɔvore ŋa yɛlɛ zaa korɔ a noba.” 
ACT.5.21	Ba naŋ da wa woŋ a ŋaa, zie naŋ da wa nyaa, ba da kpɛ la a Naaŋmen die poɔ a te kanna a noba.
ACT.5.21	A Naaŋmen bagmaalkare neŋkpoŋ ane a noba na naŋ da be o zie naŋ da wa ta, ba da boɔle la a sɛrediribe ane a Izerayɛl nembɛrɛ lantaa kyɛ pãã toŋ ka ba gaa a nempagdie poɔ te taa ba wa ne. 
ACT.5.22	Kyɛ a Naaŋmen die polisiri naŋ da gaa be, ba da ba nyɛ ba a nempagdie poɔ. Lɛ la ka ba leɛ gaa te yeli: 
ACT.5.23	“Te nyɛ la a nempagdie ka o lare
ACT.5.24	A Naaŋmen die sogyɛre neŋkpoŋ ane a Naaŋmen bagmaalkare naŋ da wa woŋ a yɛlɛ ama, ba da bugee la, a ŋmeɛrɛ ba gyɛŋ ane yeli na naŋ erɛ. 
ACT.5.25	Lɛ la ka neɛ kaŋ da wa ta, a yeli ko ba, “Nyɛ, a noba na yɛ naŋ da page a nempagdie poɔ be la a Naaŋmen die poɔ are kanna a noba.” 
ACT.5.26	Lɛ la ka a Naaŋmen die neŋkpoŋ ane a polisiri da gaa te taa ba wa ne, kyɛ ba da ba de kpaŋkpaŋkpeɛ̃õ nyɔge ne ba, bonso ba da zoro la dabeɛ̃ ka a noba na za ba la ne kubo.
ACT.5.27	Ba naŋ da taa ba wa ne, ba da eɛɛ la ka ba are a sɛrediribe niŋesɔgɔ kyɛ ka a Naaŋmen bagmaalkare neŋkpoŋ da soore ba: 
ACT.5.28	“Te da kpãã yɛ la ka yɛ ta kanna a noba a dɔɔ ŋa yuori eŋɛ, kyɛ ka yɛ paale a Gyɛruzɛlɛm zaa ne a yɛ kannoo, a boɔrɔ ka a dɔɔ ŋa zẽẽ do te.” 
ACT.5.29	Kyɛ a Piita ane a o taaba apostoliimine da yeli sɔge ba la, “A ferɛɛ la ka te sage Naaŋmen noɔre a gaŋ nensaala noɔre. 
ACT.5.30	A te sããkommine Naaŋmen la e ka a Yeezu yɛ naŋ da kpa a dagaraa zu ka O kpi, leɛ-iri a kuuni poɔ. 
ACT.5.31	Naaŋmen zɛge O la ka O do zeŋ a O nuduluŋ seŋ a waa Wederɛ ane Faara, ka ka O na e ka a Izerayɛl noba nyɛ meŋɛ-leɛbo ane yelbebe sudi. 
ACT.5.32	Te ne a Vooroŋ Soŋ la e a yɛlɛ ama dansediribe. A Vooroŋ Soŋ la ka Naaŋmen ko a banaŋ naŋ sage de O yɛlɛ.”
ACT.5.33	Ba naŋ da wa te woŋ a ŋaa ba suuri da iree la ka ba da boɔrɔ ka ba ko ba. 
ACT.5.34	Kyɛ a Farazii neɛ kaŋ naŋ da be a sɛrediribe poɔ ka o yuori di Gamaleɛ, a da waa Naaŋmen begɛ wulwullo kaŋ noba zaa naŋ da eŋnɛ, da iri arɛɛ la kyɛ yeli ka ba e ka a apostoliimine yi yeŋe belaa 
ACT.5.35	O pãã da yeli ko ba la, “N taaba Izerayɛl noba, yɛ baŋ velaa bonna yɛ naŋ boɔrɔ ka yɛ e a noba bama. 
ACT.5.36	Bonso saŋ kaŋ naŋ tɔle, Tiyodase da iree la a boɔlɔ o meŋɛ neɛ kaŋ, ka noba naŋ ta ŋa kɔɔraanaare da tu o; kyɛ ba da ko o la ka a banaŋ zaa naŋ da tuuro o da zo yaare ka a yɛlɛ da baare. 
ACT.5.37	A yi a Tiyodase puoriŋ, Gyudase a Galili bie kaŋ meŋ da iree la a nensɔre saŋ a da nyɛ noba ka ba tu o. O meŋ da kpie la ka banaŋ zaa naŋ da tu o puori da zo yaare. 
ACT.5.38	Azuiŋ a yeli ŋa poɔ, N yele korɔ yɛ la, yɛ iri yɛ nu a noba bama zie kyɛ vɛŋ ba, bonso, ka a yeli ŋa bee a tone ŋa wa yi nensaala zie, o na le la; 
ACT.5.39	kyɛ ka o naŋ wa yi Naaŋmen zie, yɛ koŋ baŋ zɔɔtoɔ̃ ba. Ka lɛ naane yɛ na wa berɛ ka yɛ zɔɔrɔ ne la Naaŋmen!”
ACT.5.39	A noba da de la a o wuluu. 
ACT.5.40	Kyɛ ba naŋ da wa boɔle a apostoliimine ka ba kpɛ wa, ba da feɛ ba la kyɛ kpãã ba ka ba ta wa daŋ la porɔ a Yeezu yuori, kyɛ bare ba ka ba gaa. 
ACT.5.41	Ba naŋ da wa yi a sɛrɛɛdiibu zie, ba da kyellɛ la ne ba meŋ naŋ seŋ ne ka ba di vi a Yeezu yuori eŋɛ. 
ACT.5.42	Bie zaa a Naaŋmen die poɔ ane a ba yie poɔ ba da maŋ kanna la kyɛ moɔlɔ korɔ a noba ka a Yeezu la a Mɛzaaya.
ACT.6.1	A bebie na poɔ, a potuuribo naŋ da wa yɛllɛ a erɛ yaga, a Gyuumine na naŋ da wono Giriki kɔkɔre ka ba boɔlɔ ba Hɛllɛni da zɔɔrɔ la yɛlɛ ane a Gyuumine bonso ba da ba kaara a ba pɔgkɔbɔ zie, a bebiri zaa bondirii pommu eŋɛ. 
ACT.6.2	Lɛ la ka a pie ne bayi pãã da boɔle a potuuribo zaa lantaa kyɛ yeli, “A ba seŋ ka te bare a Naaŋmen yelbiri moɔloo kyɛ pono bondirii. 
ACT.6.3	Azuiŋ, n bamine, yɛ kaa-iri a noba poɔ, dɔbɔ bayopoi naŋ taa yosoŋ kyɛ paale ne a Vooroŋ Soŋ ane yɛŋ ka te ko ba a toma ŋa, 
ACT.6.4	kyɛ ka tenee kpimare puoruu ane a yelbiri moɔloo.” 
ACT.6.5	A lɛ ba naŋ da yeli da pɛle la a noba zaa poɔ, ka ba da kaa-iri Stefanuu, neɛ naŋ paale ne yeldeebo ane a Vooroŋ Soŋ, a de ne Filipi, Purokoro, Nekanɔ, Temon, Paamena ane Nikoluse naŋ yi Antoɔki teŋɛ kyɛ kpɛ a Gyuumine puoruu poɔ paaloŋ. 
ACT.6.6	Ba da eɛɛ la ka ba da wa are a apostoliimine niŋesogɔ, ka ba da de ba nuuri pare ba zuri kyɛ puori ko ba.
ACT.6.7	A Naaŋmen yelbiri da yɛllɛ la ka a potuuribo meŋ da yɛllɛ yaga zaa a Gyɛruzɛlɛm teŋɛ poɔ kyɛ ka Naaŋmen bagmaalba yaga meŋ da sage de a Yeezu yɛlɛ.
ACT.6.8	A Stefanuu da paale ne la garaaseɛ ane kpeɛ̃õ a da tonɔ toŋkpeɛne kyɛ erɛ yelwulii a noba poɔ. 
ACT.6.9	Lɛ la ka a noba mine naŋ da be a puoruudie na ba naŋ da boɔlɔ Gbaŋgbaare naŋ so bamenne puoruudie (aŋa lɛ ba naŋ da boɔlɔ o) ane Seeriya ane Alɛzandereya tenne noba ane noba naŋ yi Silisiya ane Ezeya da iri ŋmeɛrɛ nɔkpeɛne ne a Stefanuu. 
ACT.6.10	Kyɛ a Vooroŋ Soŋ naŋ da ko a Stefanuu yɛŋ ka o yele ne a yɛlɛ, ba da ba toɔ̃ yeli toɔ̃ o. 
ACT.6.11	Lɛ la ka ba da sɔgle tɔ noba mine eŋ ka ba yeli, “Te woŋee la ka o to Moozul ane Naaŋmen zoma.” 
ACT.6.12	Ba da tɔ la a noba ane a nembɛrɛ ane a Naaŋmen bege wulwulibo eŋ a Stefanuu. Ba da wa uri nyɔge o la a taa gaa ne a sɛrediribe zie. 
ACT.6.13	Ba da tɔ la zirii dansediribe eŋ ka ba yeli, “A dɔɔ ŋa daŋ ba nage ka o sãã a Naaŋmen die zisoŋ ŋa ane a Naaŋmen begɛ; 
ACT.6.14	bonso, te woŋee la ka o yeli ka a Yeezu, a Naazɛrɛ Bie na sãã la a Naaŋmen die ŋa kyɛ leɛre a yɛlɛ na Moozul naŋ da yeli ka te tuuro.” 
ACT.6.15	Kyɛ a banaŋ zaa naŋ da zeŋ a sɛrɛɛdiibu zie da vɔ la nimie a kaara ne a Stefanuu, a da nyɛ ka o niŋe waa ŋa maleke niŋe.
ACT.7.1	Lɛ la ka a Naaŋmen bagmaale neŋkpoŋ da soore o, “A yɛlɛ ama waa la lɛ be?” 
ACT.7.2	Ka a Stefanuu yeli sɔge:
ACT.7.2	“N yɔɔmine ane n saamine, yɛ kyɛlle woŋ a n yɛlɛ. A Naaŋmen naŋ taa puubu da wuli la O meŋɛ ko a te sããkoma Aboraham a saŋ na o naŋ da kpeɛrɛ Mɛsopotamiya teŋɛ poɔ sɛre ka o pãã wa te kpeɛrɛ Haran poɔ. 
ACT.7.3	O da yeli ko o la, ‘Yi a fo teŋɛ poɔ, a bare a fo noba, kyɛ gaa a teŋɛ na N naŋ na wuli fo.’ 
ACT.7.4	Lɛ la ka o da bare Kyaldeya noba teŋɛ kyɛ gaa te kpeɛrɛ Haran poɔ. A o saa kũũ puoriŋ la ka Naaŋmen da iri o a be a taa o wa ne a teŋɛ ŋa poɔ yɛ naŋ kpeɛrɛ a zenɛ. 
ACT.7.5	Naaŋmen da ba ko o zie zaa a be, haali zifẽẽ naŋ na seŋ gbɛre mannoo ka o waa o gbandiruŋ,
ACT.7.6	Ŋaa la ka a Naaŋmen da yeli, a fo bale na e la nɔɔre teŋɛ kaŋ poɔ ka ba dɔgre ba kyɛ ka ba leɛ gbaŋgbaare yuomo kɔɔraanaare. 
ACT.7.7	A Naaŋmen da yelee la, ‘N na di la a noba na ba naŋ tonɔ korɔ sɛrɛɛ, kyɛ a lɛ puoriŋ, ba na leɛ wa la a kyɛ a wa puoro ma.’ 
ACT.7.8	Lɛ la ka O da eŋ noɔre ne a Aboraham; a nɔ-eŋnaa da la a dɛgre iruu. A lɛ la ka Aboraham da dɔge Aziki a da iri o dɛgre a beri anii daare, ka Aziki dɔge Gyekɔb, ka Gyekɔb meŋ dɔge a sããkommine pie ne bayi.”
ACT.7.9	“A sããkommine naŋ da erɛ nyuuri ne a ba yɔɔ Yuzɛb da nyɔge o la koɔre ka ba taa o gaa ne Igyipiti teŋɛ; kyɛ Naaŋmen da be la o zie, 
ACT.7.10	a da iri o yi ne o yelwonni zaa poɔ, kyɛ da ko o yɛŋ ka o nyɛ maaloo a Igyipiti teŋɛ naa, Faaro zie. A Faaro da eɛɛ la ka o di naaloŋ a kaara a Igyipiti teŋɛ ane a o yiri zaa zu. 
ACT.7.11	A saŋ na poɔ, kɔŋ kpoŋ da le la a Igyipiti ane Kena tenne poore ka dɔgɛɛ yaga da bebe, ka a te sããkommine da ba taa bondirii. 
ACT.7.12	Kyɛ Gyekɔb naŋ da wa woŋ ka bondirii be la a Igyipiti teŋɛ poɔ, o da toŋ la a te sããkommine a Igyipiti teŋɛ a dɛndɛŋ soba. 
ACT.7.13	Ba naŋ da wa leɛ gaa a boyi soba a Yuzɛb da de la o meŋɛ wuli a o yɔɔmine, ka a Faaro da baŋ a Yuzɛb noba. 
ACT.7.14	Lɛ la ka a Yuzɛb da toŋ boɔle a o saa Gyekɔb ane a o bale noba zaa, ba da waa la noba lezaata ne pie ne banuu. 
ACT.7.15	A lɛ la ka a Gyekɔb da sigi a Igyipiti teŋɛ. Be la ka o ne a te sããkommine da kpi, 
ACT.7.16	ka ba da tuo a ba enne leɛ wa ne Sɛkɛm a wa ũũ ba a yaa na poɔ a Aboraham naŋ da da ne warbie a Hammɔ biiri zie a Sɛkɛm poɔ.”
ACT.7.17	“Kyɛ a noɔre na Naaŋmen naŋ da eŋ ko a Aboraham naŋ da wa peɛlɛ ka o tu a tuubu, a te noba da yɛlɛɛ la, a da waa yaga a Igyipiti teŋɛ poɔ, 
ACT.7.18	a te ta saŋ na naa kaŋ naŋ da ba baŋ a Yuzɛb yɛlɛ naŋ da wa di naaloŋ a Igyipiti teŋɛ poɔ. 
ACT.7.19	A naa ŋa da bɛlle la a te bale noba kyɛ fere a te sããkommine ka ba lɔɔ ba bilɛɛre bare ka ba na kpi. 
ACT.7.20	A saŋ ŋa la ka ba da dɔge Moozul, ka o da veɛlɛ Naaŋmen zie. Ba da guoli o la kyuuri ata o saa yiri poɔ; 
ACT.7.21	kyɛ ba naŋ da wa lɔɔ o bare, a Faaro pɔgeyaa da nyɛ o la a da de o a te guoli ka o waa o meŋɛ bidɔɔ. 
ACT.7.22	A lɛ la ka ba da wuli a Moozul a Igyipiti deme yɛŋ yɛlɛ zaa, ka o da taa faŋ a o yelbie ane o yel-erre zaa poɔ.”
ACT.7.23	“O naŋ da wa ta yuomo lezaayi, teɛroŋ kaŋ da kpɛ o la ka o gaa te nyɛ o noba a Izerayɛl biiri. 
ACT.7.24	O naŋ da wa te nyɛ ba kaŋ ka ba dɔgrɔ, o da de la o zɔɔre zɔɔ, a ŋmɛ a Igyipiti deme neɛ na ko. 
ACT.7.25	O da teɛrɛ ka a o yɔɔmine da na baŋ ka Naaŋmen tuuro la o zie a na faa ba, kyɛ ba da ba baŋ ka lɛ la. 
ACT.7.26	A lɛ daare nyaazie, o naŋ da wa nyɛ ba mine ka ba zɔɔrɔ taa, o da boɔrɔ la ka o faare a zɔɔre. O da yelee la, ‘N bamine, yɛ waa la yɔɔmine, bonso ka yɛ zɔɔrɔ taa?’ 
ACT.7.27	Kyɛ a onaŋ naŋ da dɔgrɔ a o tɔ da daa la a Moozul bare kyɛ yele, ‘Aŋ la biŋ fo naa te zu ka fo dire a te sɛrɛɛ? 
ACT.7.28	Fo boɔrɔ la ka fo ko ma aŋa fo naŋ zããmeŋ ko a Igyipiti deme dɔɔ na lɛ be?’ 
ACT.7.29	A Moozul naŋ da wa woŋ a yeli ŋa, o da zoe la, a te leɛ nɔɔraa Midiya teŋɛ poɔ. O da dɔge la bidɔbɔ bayi a be.”
ACT.7.30	“Yuomo lezaayi puoriŋ, maleke da wuli la o meŋɛ ko a Moozul vũũ naŋ da dire tuu kaŋ poɔ a Sanae taŋ wɛgyɛŋ poɔ. 
ACT.7.31	A Moozul naŋ da wa nyɛ a vũũ ka a dire, o noɔre da maaɛ la ne bonna o naŋ da nyɛ, kyɛ o naŋ da wa tage peɛle a na maaleŋ kaa nyɛ, o da woŋ la a Daana kɔkɔre ka O yele: 
ACT.7.32	‘Maa la a fo sããkommine Naaŋmen, a Aboraham Naaŋmen ane a Aziki Naaŋmen ane a Gyekɔb Naaŋmen.’ A Moozul da piili miine la, kyɛ da ba la sage ka o kaa a be. 
ACT.7.33	Lɛ la ka a Daana da yeli ko o, ‘Fori a fo nɔɔteɛ bare bonso, a zie ŋa fo naŋ are waa la zisoŋ. 
ACT.7.34	N nyɛ la a dɔgɛɛ a n noba naŋ dire a Igyipiti teŋɛ poɔ, kyɛ woŋ ba naŋ kono hiine, lɛnso ka N sigi wa na faa ba. Wa pampana ŋa, N na toŋ fo la a Igyipiti teŋɛ poɔ.’ ”
ACT.7.35	“A Moozul ŋa la ka ba da gyɛbare a saŋ ba naŋ da yeli, ‘Aŋ la biŋ fo naa te zu ka fo dire a te sɛrɛɛ?’ Ona la ka Naaŋmen da toŋ a ba zie ka o na waa ba naa ane ba faara. A tonnoɔre ŋa la ka Naaŋmen da toŋ a maleke ka o te yeli ko o, a lɛ daare o naŋ da wuli o meŋɛ ko o a tuu poɔ. 
ACT.7.36	A Moozul da taa ba la yi ne a Igyipiti teŋɛ poɔ, o naŋ da toŋ toŋkpeɛne ane yelwulii a Igyipiti teŋɛ poɔ, a Manzeɛ poɔ ane a dalempoɔ poɔ yuomo lezaayi. 
ACT.7.37	A Moozul ŋa la da yeli ko a Izerayɛl biiri, ‘Naaŋmen na kaa-iri la Ŋmen-yelmanna a yɛ poɔ aŋa O naŋ kaa-iri ma lɛ.’ 
ACT.7.38	Ona la a neɛ naŋ da be a Izerayɛl biiri laŋne deme poɔ a dalempoɔ poɔ. O da be la a be ane a te sããkommine ane a maleke na naŋ da yeli yɛlɛ ko o a Sanae taŋ zu, ka o da de a yelbi-voba wa ko te. 
ACT.7.39	Kyɛ a te sããkommine da zagre la o noɔre, a da daa o bare kyɛ ka a ba teɛroŋ poɔ ka ba da leɛ gaa te be a Igyipiti teŋɛ poɔ, 
ACT.7.40	a yele korɔ a Aarɔn, ‘Mɛ ŋmemɛ ko te, ka a de te weɛ, bonso, a Moozul ŋa eŋ naŋ taa te yi ne a Igyipiti teŋɛ poɔ wa ne a kyɛ, te ba baŋ bonna naŋ e o.’ 
ACT.7.41	A saŋ na poɔ, ba da mɛ la naabile ka o e teebo ka ba maala bagre korɔ o, kyɛ pãã da kyellɛ ne popeɛloŋ a ba meŋɛ nuuri bommaalaa eŋɛ. 
ACT.7.42	Kyɛ Naaŋmen da leɛ la O puori ko ba a bare ba ka ba puoro a sazu boma aŋa ba naŋ sɛge a Ŋmen-yelmanneba gane poɔ lɛ:
ACT.7.42	‘Izerayɛl biiri, a yuomo lezaayi yɛ naŋ kpɛ a wɛgyɛŋ poɔ,
ACT.7.42	yɛ da ko la donne kyɛ maale bagre ko ma be?
ACT.7.43	Ai, yɛ da de la a yɛ ŋmen Mɔlɔk sege tuo waana ne,
ACT.7.43	ane a yɛ ŋmen, Urɛfan, ŋmarbiri,
ACT.7.43	a ŋmemɛ ama la ka yɛ da mɛ a na puoro;
ACT.7.43	azuiŋ, N na iri yɛ la yi ne a teŋɛ ŋa poɔ ka yɛ gaa te zuo Baabilɔŋ’ bare kyɛ gaa.”
ACT.7.44	“A te sããkommine da taa la danseɛ sege a wɛgyɛŋ poɔ, aŋa lɛ Naaŋmen naŋ da wuli, O naŋ da yeli ko a Moozul ka o maale a sege ka o waa seŋ lɛ o naŋ da nyɛ. 
ACT.7.45	A lɛ puoriŋ, a te sããkommine naŋ da de a sege a ba saa mine zie da taa o la a ba zie te ta a saŋ na ba ne Gyosuwa naŋ da de ba weɛ ka ba da te zɔɔtoɔ̃ a tenne na Naaŋmen naŋ da digi ba bare. A sege ŋa da naŋ kyɛnɛ be la a be te ta Davil saŋ. 
ACT.7.46	A Naaŋmen poɔ da pɛle ne la a Davil, ka o da sɔre sori ka o na mɛ yiri ko a Gyekɔb Naaŋmen. 
ACT.7.47	Kyɛ Solomɔn la da mɛ a yiri ko a Naaŋmen. 
ACT.7.48	Kyɛ a Kpeɛ̃õ Zaa Daana ba kpeɛrɛ yiri na poɔ nensaala naŋ mɛ ne o nuuri aŋa a Ŋmen-yelmanna naŋ yeli lɛ:
ACT.7.49	‘Saluoni la N nakogi,
ACT.7.49	ka a tendaa waa n gbɛɛ dɔgloo zie.
ACT.7.49	A Daana yelee la, bontɔ yiri la ka fo na mɛ ko ma,
ACT.7.49	bee yeŋ la ka fo na maale ko ma ka o waa N pɛnnoo zie?
ACT.7.50	A N nu naane maale a boma ama zaa be?’ ”
ACT.7.51	“Yɛnee zukpeɛne deme, noba sukyie naŋ dare ka yɛ tobo ba wono yɛlɛ ka yɛ ba sage ka yɛ leɛ yɛ eebo. Yɛ maŋ zɔɔrɔ ne la a Vooroŋ Soŋ tegitegilɛ aŋa a yɛ sããkommine naŋ da maŋ e lɛ. 
ACT.7.52	A Ŋmen-yelmanneba buo soba la ka a yɛ sããkommine da ba dɔgre? Ba da ko la a Ŋmen-yelmanneba na zaa naŋ da daŋ moɔle a Nemmeŋɛ Soba waabo yɛlɛ, kyɛ pampana ŋa, yɛnee la yi a O puori kyɛ waa O koorɔ. 
ACT.7.53	Yɛnee la da de a begɛ a malekere zie kyɛ da ba tu a.”
ACT.7.54	Ba naŋ da wa woŋ a yɛlɛ ama, ba suuri da iree la yaga ka ba donɔ ba nyemɛ kyaare ne a Stefanuu. 
ACT.7.55	Kyɛ a Stefanuu naŋ da paale ne a Vooroŋ Soŋ da gbole kaa la a saluoni a nyɛ Naaŋmen puubu, kyɛ nyɛ Yeezu ka O are a Naaŋmen nuduluŋ seŋ. 
ACT.7.56	Lɛ la ka o da yeli, “Nyɛ, n nyɛ la a saluoni ka o yuo, ka n nyɛ a Nensaala Bie ka o are a Naaŋmen nuduluŋ seŋ!” 
ACT.7.57	Kyɛ ba da furi la ba tobo a laŋ kyeere yaga zaa kyɛ ŋmore gaa o eŋɛ. 
ACT.7.58	Lɛ la ka ba da tage o yi ne a teŋkpoŋ poɔ a te piili zaara o ane kubo; ka a dansediribe da yage ba kparre biŋ pɔlbile kaŋ yuori naŋ da di Sɔɔl puliŋ. 
ACT.7.59	Ba naŋ da zaara a Stefanuu ne a kubo, o da puoree la a yele, “Daana Yeezu de n vooroŋ.” 
ACT.7.60	A lɛ puoriŋ, O da gbi la dumo kyɛ kyeere ne kɔkɔkpeɛŋaa, “Daana, ta de a yelbieri ŋa dɔgle ba zu.” O naŋ da wa yeli a lɛ baare, o da ŋmaa la vooroŋ.
ACT.8.1	A Sɔɔl da sage ne la a banaŋ naŋ da ko a Stefanuu.
ACT.8.1	A bebiri na ne o zu, dɔgroŋ kpoŋ da le la a puoruu laŋne deme zu a Gyɛruzɛlɛm poɔ, ka a noba zaa da zo yaare a Gyudiya ane a Samareya paaloŋ poɔ, kyɛ te kyɛre a apostoliimine yoŋ. 
ACT.8.2	A puoruu nimizeɛ noba mine da ũũ la a Stefanuu kyɛ da koŋ o yaga zaa. 
ACT.8.3	Kyɛ Sɔɔl da iri la o nimiri eŋ a puoruu laŋne deme. O da maŋ kpɛ la yiri ŋa poɔ a yi te kpɛ yiri ŋa poɔ a nyɔgrɔ dɔbɔ ane pɔgeba vuuro a te eŋ nempagdie poɔ.
ACT.8.4	A banaŋ naŋ da zo yaare da yi yoɔrɔ la, a moɔlɔ a yelbiri. 
ACT.8.5	Filipi da sigi gaa la a Samareya teŋkpoŋ poɔ a te moɔle a Mɛzaaya
ACT.8.6	A nembeɛoŋ naŋ da wa woŋ kyɛ nyɛ a yelwulii a Filipi naŋ da erɛ, ba da laŋ la noɔre a wa kyɛllɛ a yɛlɛ na o naŋ da yele, 
ACT.8.7	bonso, sefaare da kyeerɛ la yaga zaa kyɛ yire a noba enneŋ; ka noba yaga naŋ da waa gbɛrɛɛ bee wɔɔre da nyɛ sammo. 
ACT.8.8	A lɛ zuiŋ popeɛloŋ kpoŋ da be la a teŋkpoŋ na poɔ.
ACT.8.9	Dɔɔ kaŋ yuori naŋ da di Saamon da daŋ erɛ la yelbeere a teŋkpoŋ poɔ, ka a Samareya teŋɛ noba nɔɛ da maa, kyɛ ka o da yele ka o waa la gandaa. 
ACT.8.10	A noba zaa, a yi ba bile a te tɔ ba kpoŋ soba da eŋ la toori a kyɛllɛ a o yɛlɛ, a yele, “A dɔɔ ŋa la a Naaŋmen kpeɛ̃õ na ba naŋ boɔlɔ Gandaa.” 
ACT.8.11	Ba da eŋ la toori a kyɛllɛ o yɛlɛ, bonso, o da toŋ la nɔmaa toma ka a maa ba nɔɛ ka a kɔɔre. 
ACT.8.12	Kyɛ a Filipi naŋ da wa moɔlɔ a Naaŋmen naaloŋ yelnoore ane a Yeezu Kirista yuori yelnoore, ba da sage de la a Filipi yɛlɛ a de suobu, dɔbɔ ane pɔgeba. 
ACT.8.13	A Saamon meŋ gba da sage de la a yɛlɛ. O naŋ da wa de a suobu baare, o da be la a Filipi zie tegitegilɛ. A dɔɔ ŋa noɔre da maaɛ la ne a yelwulii ane a toŋseɛlɛ o naŋ da nyɛ.
ACT.8.14	A apostoliimine naŋ da wa woŋ a Gyɛruzɛlɛm poɔ ka a Samareya noba sage de la a Naaŋmen yelbiri, ba da toŋ la Piita ane Gyɔɔn ba zie. 
ACT.8.15	A ba bayi da sigi la a Samareya a te puori ko ba, ka ka ba na toɔ̃ de a Vooroŋ Soŋ, 
ACT.8.16	(bonso, a Vooroŋ Soŋ da naŋ ba sigi wa ba kanzaa zie sɛre. Suobu yoŋ la ka ba da de a Daana Yeezu yuori eŋɛ). 
ACT.8.17	Lɛ la ka a Piita ane a Gyɔɔn da de ba nuuri pare ba zuri ka ba da de a Vooroŋ Soŋ. 
ACT.8.18	A Saamon naŋ da wa nyɛ ka a apostoliimine de ba nuuri pare a noba zuri ka ba nyɛ a Vooroŋ Soŋ, o da ko ba la libie, 
ACT.8.19	a yele, “Yɛ ko n meŋ a kpeɛ̃õ ŋa ka maa meŋ wa de n nuuri pare neɛzaa zu ka o soba meŋ nyɛ a Vooroŋ Soŋ.” 
ACT.8.20	Kyɛ ka a Piita da yeli ko o, “Ka fõõ ne a fo libiri zaa wɛ, bonso, fo teɛre ka fo na toɔ̃ da la a Naaŋmen kyɔɔtaa ne libiri! 
ACT.8.21	Fo nu kye a toma ŋa poɔ, bonso, fo poteɛrɛ ba veɛlɛ Naaŋmen zie. 
ACT.8.22	Leɛ a fo eebo yi a fo potuyɛlɛ poɔ, kyɛ sɔre a Daana ka anaŋ wa taa eebo ka O di a fo poteɛre faare suuri ko fo. 
ACT.8.23	Bonso, N nyɛɛ la ka fo taa la pokpegri kyɛ ka potuoloŋ bɔnzɔlɔ leŋ fo taa.” 
ACT.8.24	Ka a Saamon da yeli sɔge, “Yɛ puori sɔre a Daana ko ma ka a yɛlɛ ama kanzaa fo naŋ yeli ta page ma.”
ACT.8.25	A Piita ane a Gyɔɔn naŋ da wa di a yɛlɛ ama danseɛ a kyɛ manne a Daana yelbiri baare, ba da la leɛ gaa la a Gyɛruzɛlɛm, a moɔlɔ a yelnoore a Samareya tembilii yaga poore.
ACT.8.26	A Daana maleke pãã da yeli ko la a Filipi, “Iri tu a sapare nudoloŋ seŋ sori naŋ yi Gyɛruzɛlɛm a sigre Gaza.” (A sori ŋa e la a wɛgyɛŋ sori.) 
ACT.8.27	A lɛ la ka o da vaa-iri gaa. A Etopiya teŋɛ dɔɔ kaŋ naŋ da waa dɔɔ-varaa da e la Kandase sɛrediribe neŋkpoŋ. A dɔɔ ŋa da e la a Etopiya pɔgenaa tontonɔ naŋ da kaara a pɔgenaa libie zu. O da wa la Gyɛruzɛlɛm ka o wa puori 
ACT.8.28	kyɛ pãã da leɛ kulo. O da zeŋ la o wie toriko poɔ a kanna a ŋmen-yelmanna Azaaya gansɛgraa. 
ACT.8.29	Lɛ la ka a Vooroŋ Soŋ da yeli ko a Filipi, “Gaa a wie toriko ŋa zie a te do kpɛ zeŋ poɔ ba poɔ.” 
ACT.8.30	A Filipi pãã da zo ta la a wie toriko a woŋ a dɔɔ-varaa naŋ kanna a Ŋmen-yelmanna Azaaya gane. O da soore o la, “Fo baŋ la a yɛlɛ ama fo naŋ kanna tɛgɛ be?” 
ACT.8.31	Ka o yeli sɔge, “N na e la wola baŋ a tɛgɛ ka neɛ kaŋ ba wuli ma?” O pãã da boɔle la a Filipi ka o do kpɛ a wie toriko poɔ ka ba laŋ zeŋ. 
ACT.8.32	A gane zie na o naŋ da kanna la ŋa:
ACT.8.32	“O da waa ŋa peroo ba naŋ taa gaa ne o koobo zie,
ACT.8.32	aŋa pilee naŋ are neɛ naŋ ŋmaara o kɔɔloŋ niŋesogɔ gbilli lɛ,
ACT.8.32	o da ba haa o noɔre.
ACT.8.33	Ba da eŋ O la vi poɔ a ba di O sɛrɛɛ ne yelmennoŋ.
ACT.8.33	Aŋ na toɔ̃ manne a O saŋ noba yɛlɛ?
ACT.8.33	Bonso, ba iri la o nyɔvore yi a teŋɛzu.”
ACT.8.34	A dɔɔ-varaa da soore la a Filipi, “Nembuo yɛlɛ la ka a Ŋmen-yelmanna ŋa da yele? O meŋɛ yɛlɛ la ka o da yele bee neɛ kaŋ yɛlɛ la?” 
ACT.8.35	Lɛ la ka Filipi pãã da piili a manna a Ŋmen-yelmanna sɛgebo ŋa, a moɔle a Yeezu yelnoore ko o. 
ACT.8.36	Ba naŋ da naŋ be a sobiriŋ gɛrɛ, ba da wa ta la koɔ̃ mine; ka a dɔɔ-varaa yeli, “Nyɛ, koɔ̃ la be kyɛ! Boŋ la na pigi n suobu deebo?” 
ACT.8.37	[Ka Filipi yeli, “Fo na de la a suobu ka fõõ wa sage de a yɛlɛ ne fo poɔ zaa.” Ka a dɔɔ-varaa da leɛ yeli sɔge, “N deɛ la ka Yeezu Kirista la a Naaŋmen Bie.”] 
ACT.8.38	O da eɛɛ la ka a toriko are ka ba zaa bayi sigi te kpɛ a koɔ̃ poɔ ka a Filipi ko o a suobu. 
ACT.8.39	Ba naŋ da wa yi a koɔ̃ poɔ, a Daana Vooroŋ da de la a Filipi gaa ne ka a dɔɔ-varaa da ba la nyɛ o, kyɛ o pãã da de la o sori gɛrɛ ne popeɛloŋ. 
ACT.8.40	Kyɛ a Filipi da nyɛ la o meŋɛ ka o be Azotu teŋɛ poɔ, kyɛ o naŋ da tɔlɔ a paaloŋ na poɔ, o da moɔlɔ la a yelnoore a tenne zaa poore a te ta a Sezaareya teŋɛ.
ACT.9.1	A Sɔɔl naŋ da naŋ kyɛnɛ iri o nimiri zaa eŋ a Daana potuuribo dɔ̃ɔ̃mo ane ba koobo eŋɛ, o da gaa la a Naaŋmen bagmaalkare neŋkpoŋ zie 
ACT.9.2	a te sɔre o ka o ko o gama naŋ na ko o sori ka o gaa Damasko a te kpɛ a puoruuderi poore, ka o naŋ wa nyɛ neɛzaa, dɔbɔ bee pɔgeba naŋ tuuro a Sori
ACT.9.3	O naŋ da gɛrɛ a te tara a Damasko, a paretɛloŋ lɛ, kyaane da yi la sazu a nyegre sigi wa laare o. 
ACT.9.4	Ka o da le teŋɛ kyɛ woŋ kɔkɔre kaŋ naŋ yele korɔ o, “Sɔɔl, Sɔɔl, bonso ka fo dɔgrɔ ma lɛ?” 
ACT.9.5	Ka a Sɔɔl soore, “Nembuo la fo, Daana?” Ka o yeli sɔge, “Maa Yeezu la, a soba na fo naŋ dɔgrɔ. 
ACT.9.6	Kyɛ vaa-iri kpɛ a teŋɛ poɔ, ba na yeli ko fo la bonna fo naŋ na e.” 
ACT.9.7	A noba na o naŋ da laŋ gɛrɛ ne nɔɛ da kpɛ la kpore, bonso, ba da woŋ la a kɔkɔre kyɛ da ba nyɛ neɛzaa. 
ACT.9.8	A Sɔɔl da vaa-iri la a teŋɛsogɔ, aneazaa ka o nimie da yuoe la, kyɛ o da kontoɔ̃ nyɛ bonzaa. Lɛ la ka ba da nyɔge o nu a tage o te kpɛ ne a Damasko teŋɛ poɔ. 
ACT.9.9	Bebi-gbulo ata ka o da ba nyɛrɛ, a da ba di bee a nyu bonzaa.
ACT.9.10	A potuuro kaŋ da be la a Damasko poɔ ka o yuori di Ananeɛ. A Daana da yeli ko o la o nyaabo poɔ, “Ananeɛ.” Ka o sage, “Daana N be la kyɛ.” 
ACT.9.11	Ka a Daana yeli ko o, “Iri gaa a sori na ba naŋ boɔlɔ So-toraa, a te kpɛ Gyudase yiri a soore dɔɔ kaŋ naŋ yi Taasu teŋɛ, ka o yuori di Sɔɔl yɛlɛ. O be la a be a puoro. 
ACT.9.12	O nyɛ la dɔɔ kaŋ yuori naŋ di Ananeɛ o nyaabo poɔ ka o wa de o nuuri pare o zu ka o na la leɛ nyɛrɛ.” 
ACT.9.13	Kyɛ ka Ananeɛ leɛ yeli sɔge, “Daana, N woŋ la a dɔɔ ŋa yɛlɛ noba yaga zie, ane lɛ o naŋ dɔgre a fo nensonne naŋ be a Gyɛruzɛlɛm teŋɛ poɔ. 
ACT.9.14	A Naaŋmen bagmaalkare ko o la sori ka o wa a kyɛ a wa nyɔge a banaŋ zaa naŋ boɔlɔ a fo yuori a leŋ.” 
ACT.9.15	Kyɛ a Daana da yeli ko o la, “Gaa, bonso, a neɛ ŋa e la n tontombone ka N kaa-iri, ka o taa N yuori gaa ne a Nemboore-yobo
ACT.9.16	Maa meŋɛ na wuli o la lɛ o naŋ na di dɔgɛɛ seŋ a N zuiŋ.” 
ACT.9.17	Lɛ la ka a Ananeɛ da gaa te kpɛ a yiri poɔ a de o nuuri pare a Sɔɔl zu kyɛ yeli, “N yɔɔ Sɔɔl, a Daana Yeezu, a soba na naŋ da de O meŋɛ wuli fo, fo naŋ da waana a kyɛ; ona la toŋ ma fo zie ka ka fo na la leɛ nyɛrɛ kyɛ paale ne a Vooroŋ Soŋ.” 
ACT.9.18	A daadaalɛ ka boma mine naŋ da waa ŋa zompɛgɛ deɛ yi a o nimie poɔ le kyɛ ka o da leɛ nyɛrɛ. Lɛ la ka o da iri ka ba ko o suobu. 
ACT.9.19	Kyɛ o naŋ da wa di bondirii baare, o da leɛ nyɛ la faŋ.
ACT.9.19	A Sɔɔl da be la a potuuribo zie a Damasko poɔ ka a kɔɔre belaa. 
ACT.9.20	O da piili la a daadaalɛ a moɔlɔ a Yeezu yɛlɛ a puoruuderi poore, a yele, “A Yeezu la a Naaŋmen Bie.” 
ACT.9.21	Banaŋ zaa naŋ da woŋ a yɛlɛ o naŋ yeli nɔɛ da maaɛ la, ka ba da yeli, “A dɔɔ ŋa naane da ba bara a banaŋ zaa naŋ da boɔlɔ a yuori ŋa a Gyɛruzɛlɛm poɔ be? A yɛlɛ ŋa naane so ka o wa a kyɛ ka o wa nyɔge ba leŋ gaa ne a Naaŋmen bagmaalkare zie be?” 
ACT.9.22	A Sɔɔl kannoo da naŋ kyɛnɛ duoro la saa kpeɛŋaa zaa, ka a lɛ e ka a Gyuumine naŋ da be a Damasko poɔ nɔɛ da kpɛ kpore ne o naŋ da kanna a wullo ka a Yeezu la a Mɛzaaya.
ACT.9.23	Beri mine naŋ da wa tɔle, a Gyuumine da boɛ la ka ba ko a Sɔɔl, 
ACT.9.24	kyɛ a lɛ ba naŋ da bo da ta la a Sɔɔl. A Gyuumine da guuro la a teŋɛ dendɔɛ ŋmenaa ne tensogɔ, ka ka ba na toɔ̃ ko o; 
ACT.9.25	kyɛ a Sɔɔl potuuribo da de o la eŋ gbɔge poɔ tensogɔ saŋ a turi o bare voɔre kaŋ naŋ be a daŋkyini eŋɛ ka o te sigi.
ACT.9.26	A Sɔɔl naŋ da wa ta a Gyɛruzɛlɛm, o da erɛ la aneɛ ka o laŋ ne a potuuribo; kyɛ ba zaa da zoro la o dabeɛ̃, bonso, ba da ba sage de ka o sereŋ waa la a potuuro kaŋ. 
ACT.9.27	Kyɛ Banabase da taa la a Sɔɔl wa ne a apostoliimine zie, a wa manne ko ba lɛnɛɛ a Sɔɔl naŋ da nyɛ a Daana a sobiri poɔ ka a Daana da yeli yɛlɛ ko o, ane lɛnɛɛ o naŋ da ba zo dabeɛ̃ kyɛ kanna a Yeezu yuori eŋɛ a Damasko teŋɛ poɔ. 
ACT.9.28	Lɛ la ka a Sɔɔl pãã da poɔ a apostoliimine poɔ, ka ba da laŋ tonɔ a Gyɛruzɛlɛm teŋɛ poɔ. A Sɔɔl da kanna la a Daana yuori eŋɛ a ba zoro dabeɛ̃. 
ACT.9.29	O da yele la yɛlɛ, a ŋmeɛrɛ nɔkpeɛne ne a Hɛllɛni noba; ka ba da boɔrɔ ka ba ko o. 
ACT.9.30	A yelderebɛ naŋ da wa te baŋ ne a, ba da taa o la sigi wa ne Sezaareya teŋɛ a te e ka o gaa Taasu teŋɛ.
ACT.9.31	A puoruu laŋne deme naŋ da be Gyudiya, Galili ane a Samareya paaloŋ da taa la emmaaroŋ kyɛ da yɛllɛ. A puoruu laŋne da yɛllɛ la, a da taa a Daana dabeɛ̃ kyɛ ka a Vooroŋ Soŋ mooreteroo da be ba zie.
ACT.9.32	A Piita naŋ da yɔ yoɔrɔ a yelderebɛ zaa zie, o da sigi wa la a nensonne meŋ naŋ da be a Lida teŋɛ poɔ. 
ACT.9.33	O da nyɛ la dɔɔ kaŋ a be ka o yuori di Ɛnease, ka o gbɛre gaŋ teŋɛ yuomo anii. 
ACT.9.34	A Piita da yeli ko o la, “Ɛnease, vaa-iri, maale a fo boŋganaa biŋ, Yeezu Kirista saŋ fo la!” Ka o da vaa-iri a daadaalɛ. 
ACT.9.35	Ka a noba zaa naŋ da kpeɛrɛ a Lida ane Saaron tenne da nyɛ o, a da sage de a Daana yɛlɛ.
ACT.9.36	A potuuro kaŋ da be la a Gyopa poɔ ka o yuori di Tabita kyɛ ka ba boɔlɔ o Dɔɔkase
ACT.9.37	A saŋ na poɔ, o da beɛrɛ la a kpi. Ba naŋ da wa so o koɔ̃ baare, ba da de o la do te gaale a peɛzu die poɔ. 
ACT.9.38	A Lida naŋ da peɛle a Gyopa zuiŋ, a potuuribo naŋ da wa woŋ ka a Piita be la a be, ba da toŋ la noba bayi ka ba te sɔre o, “Te sɔrɔ fo la, wa te zie wieouŋ zaa.” 
ACT.9.39	Lɛ la ka a Piita da iri tu ba gaa. O naŋ da wa te ta, ba da taa o la do ne a peɛzu die. A pɔgkɔbɔ zaa da are la a Piita lamboriŋ a kono kyɛ wullo a kparre ane a wagyɛre a Dɔɔkase naŋ da wuo o vore saŋ. 
ACT.9.40	A Piita da eɛɛ la ka ba zaa yi, kyɛ ka o pãã da gbi dumo a puori. O da leɛ kyaare la a kũũ kyɛ yeli, “Tabita, vaa-iri.” Lɛ la ka o da yuo o nimie, kyɛ o naŋ da wa nyɛ a Piita o da iri zeŋɛɛ la. 
ACT.9.41	A Piita da nyɔge la o nu a tage o ka o iri are. O pãã da boɔle la a nensonne ane a pɔgkɔbɔ, a da wa de a Dɔɔkase naŋ da leɛ voorɔ ko ba. 
ACT.9.42	A yeli ŋa da yaare la a Gyopa teŋɛ zaa ka noba yaga da sage de a Daana yɛlɛ. 
ACT.9.43	A Piita da be la a Gyopa teŋɛ poɔ ka a te kɔɔre. O da kpeɛrɛ la dɔɔ kaŋ naŋ nɔnɔ gama yiri poɔ, ka ba boɔlɔ o Saamon.
ACT.10.1	Dɔɔ kaŋ da be la a Sezaareya teŋɛ poɔ ka o yuori di Konelio. O da waa la a Itali sogyɛre kɔɔ neŋkpoŋ aŋa ba naŋ da boɔlɔ a sogyɛre lɛ. 
ACT.10.2	O ne o yideme zaa da waa la puoruu nimizeɛ deme a kyɛ da zoro Naaŋmen. O da maŋ soŋnɔ la nembaalba yaga zaa a kyɛ puoro Naaŋmen tegitegilɛ. 
ACT.10.3	Daare kaŋ, anaŋ da wa e ŋa ŋmenaa gbelli ata saŋ, o da nyɛ la Naaŋmen maleke o nyaabo poɔ weliweli lɛ, ka o wa o zie a wa boɔlɔ o, “Konelio.” 
ACT.10.4	Ka o kaa o polipoli ane dabeɛ̃ kyɛ soore, “Daana, boŋ yeli la?” Ka a maleke da yeli sɔge, “A fo puoruu ane a fo kyɔɔtaare do ta la Naaŋmen, a e bon naŋ vɛŋ ka O taa fo teɛroŋ. 
ACT.10.5	Pampana ŋa, toŋ noba ka ba gaa Gyopa a te taa dɔɔ kaŋ ba naŋ boɔlɔ Saamon, ka o yuori kaŋ di Piita, wa ne. 
ACT.10.6	O kpeɛrɛ la Saamon naŋ nɔnɔ gama yiri poɔ. A yiri are la a mane noɔre.” 
ACT.10.7	A maleke naŋ da wa leɛ gaa baare, o da boɔle la o gbaŋgbaare bayi ane o sogyɛ kaŋ naŋ waa puoruu nimizeɛ soba a be a banaŋ naŋ tonɔ korɔ o poɔ, 
ACT.10.8	kyɛ o naŋ da wa manne a yɛlɛ zaa ko ba baare, o da toŋ ba la ka ba gaa a Gyopa.
ACT.10.9	A nyaazie daare, ba naŋ da wa te tara a teŋɛ, Piita da do la peɛzu ŋmentantuo saŋ, ka o te puori. 
ACT.10.10	Kɔŋ da kpɛ o la ka o da boɔrɔ bonkaŋ ka o di, kyɛ ba naŋ da naŋ kyɛnɛ maala a bondirii, o da nyɛ la nyaabo kaŋ. 
ACT.10.11	O da nyɛ la a saluoni ka o yuo, ka bonkaŋ naŋ waa yɛloŋ lɛ sigre waana a teŋɛ, ka ba nyɔge o nɔɛ anaare taa. 
ACT.10.12	Don-parɛɛ parɛɛ zaa da be la o poɔ: doŋgbɛɛ anaare, bonvuuri ane bon-ɛgre boorɔ zaa. 
ACT.10.13	Lɛ la ka o woŋ kɔkɔre kaŋ ka o yele, “Piita; iri nyɔge ko ɔɔ.” 
ACT.10.14	Ka a Piita yeli, “Ai Daana; bonso N daŋ ba di bonweɛ bee bondɛgre zaa.” 
ACT.10.15	Ka a kɔkɔre la maaleŋ yeli ko o, “Bon Naaŋmen naŋ maale ka o veɛlɛ, fo kontoɔ̃ yeli ka o waa la bondɛgre.” 
ACT.10.16	A yeli ŋa da eɛɛ lɛ gbɛre bota kyɛ ka a bon leɛ do a saluoni wieouŋ zaa.
ACT.10.17	A Piita naŋ da bugi zeŋ a ŋmeɛrɛ o gyɛŋ a na baŋ a nyaabo ŋa tɛgɛ, lɛ la ka a noba na a Konelio naŋ da toŋ a Saamon yiri deɛ wa ta. Ba da wa are la a dendɔreŋ a soorɔ a Saamon yiri zie. 
ACT.10.18	Ba da boɔlɛɛ la a soorɔ ka ba baŋ ka a Saamon ba naŋ boɔlɔ Piita da kpeɛrɛ la a bebe. 
ACT.10.19	A Piita naŋ da naŋ kyɛnɛ ŋmeɛrɛ a yelnyɛraa ŋa o naŋ nyɛ gyɛŋ, a Vooroŋ Soŋ da yeli ko o la, “Nyɛ, noba mine bata boɔrɔ fo la. 
ACT.10.20	Iri pampana ŋa sigi te tu ba gaa. Ta bonnɔ, bonso, maa la toŋ ba.” 
ACT.10.21	Lɛ la ka a Piita da iri sigi a noba na zie a te yeli, “Maa la a soba na yɛ naŋ boɔrɔ, boŋ eŋɛ la ka yɛ wa?” 
ACT.10.22	Ka ba da yeli sɔge, “Konelio, a sogyɛre kɔɔ neŋkpoŋ, la toŋ te. O waa la nemmeŋɛ, a zoro Naaŋmen kyɛ taa yosoŋ a Gyuumine zaa zie. Ona la ka maleke soŋ da wa yeli ka o toŋ boɔle fo ka fo wa o yiri, ka ka o woŋ bonna yeli fo naŋ taa na yeli.” 
ACT.10.23	A Piita da boɔle ba la kpɛ ne a te de ba saanoŋ.
ACT.10.23	A nyaazie daare o da iree la ka o ne ba gaa, ka a yelderebɛ mine naŋ yi a Gyopa teŋɛ meŋ da beɛle o. 
ACT.10.24	Ba naŋ da yi a sori a nyaazie, ba da ta la Sezaareya. A Konelio da boɔle la o dɔgrebɔ ane o bamine lantaa, a da kyɛllɛ a Piita mine. 
ACT.10.25	A Piita naŋ da wa tara, a Konelio da iri tuori o la a gbi dumo o niŋesogɔ kyɛ puori o. 
ACT.10.26	Kyɛ a Piita da eɛɛ la ka o iri are kyɛ ka o yele, “Are dendeŋ, N meŋ waa la nensaala.” 
ACT.10.27	O naŋ da naŋ yele a yɛlɛ ne o, o da tu o la te kpɛ a die, a nyɛ noba yaga ka ba lantaa; 
ACT.10.28	ka o yeli ko ba, “Yɛmenne baŋɛɛ la ka a ba tu sori ka Gyuu neɛ na laŋna ne, bee a gaa Nemboore-yuo yiri; kyɛ Naaŋmen wuli ma la ka N ta boɔle neɛzaa neŋweɛ bee nendɛgre. 
ACT.10.29	Lɛnso ka ba da toŋ boɔle ma ka N da ba zagre. Pampana, ka N soore fo, boŋ eŋɛ la ka fo toŋ boɔle ma?”
ACT.10.30	Ka a Konelio yeli sɔge, “Beri anaare naŋ tɔle, a saŋ ŋa meŋɛ tɔ ne o zu, gbelli ata saŋ, N da be la n die poɔ puoro, a wa berɛ ka dɔɔ kaŋ naŋ su kparoo naŋ pɛle parepare zaa a wa are n niŋesogɔ, 
ACT.10.31	kyɛ yeli, ‘Konelio, a fo puoruu ane a fo kyɔɔtaare ta la Naaŋmen zie a e bonna naŋ vɛŋ ka O taa fo teɛroŋ. 
ACT.10.32	A lɛ zuiŋ toŋ boɔle a Saamon ba naŋ boɔlɔ Piita; o kpeɛrɛ la Saamon naŋ nɔnɔ gama yiri, naŋ are a mane noɔreŋ.’ 
ACT.10.33	Azuiŋ ka N da toŋ boɔle fo a daadaalɛ, ka fo meŋ sage a boɔlɔ a wa a kyɛ. Pampana ŋa, te zaa be la kyɛ a Naaŋmen niŋesogɔ ka te woŋ bonna a Daana naŋ ko fo noɔre ka fo yeli ko te.”
ACT.10.34	Lɛ la ka Piita da piili yele korɔ ba, “Yelmeŋɛ zaa, N nyɛɛ la ka Naaŋmen ba erɛ nɔnne, 
ACT.10.35	kyɛ paaloŋ zaa poɔ, ka neɛzaa wa zoro O kyɛ erɛ yɛlɛ naŋ waa meŋɛ, O poɔ maŋ pɛle ne la o soba. 
ACT.10.36	Yɛ baŋ la a yelbiri na O naŋ ko a Izerayɛl noba, a moɔlɔ a yelnoore naŋ terɛ emmaaroŋ naŋ yi a Yeezu Kirista zie. Ona la a noba zaa Daana. 
ACT.10.37	A yeli ŋa da yaare la a Gyudiya paaloŋ zaa, a piili ne Galili, a Gyɔɔn suobu kannoo puoriŋ: 
ACT.10.38	lɛnɛɛ Naaŋmen naŋ da paale a Yeezu, a Naazɛrɛ Bie, ne a Vooroŋ Soŋ ane kpeɛ̃õ; lɛnɛɛ o naŋ da yɔ tonɔ tonsonne kyɛ saŋna banaŋ zaa a sebɛlbɛllɛ naŋ da dɔgrɔ, bonso, Naaŋmen da be la O zie. 
ACT.10.39	Tenee la di a yɛlɛ ama zaa O naŋ da e danseɛ, a Gyudiya ane Gyɛruzɛlɛm tenne poore. Ba da kpa O la teɛ zu ka O kpi; 
ACT.10.40	kyɛ Naaŋmen da eɛɛ la ka O leɛ-iri a kuuni poɔ a beri ata daare, a da e ka O de O meŋɛ wuli, 
ACT.10.41	kyɛ a noba zaa naane da nyɛ O, kyɛ te banaŋ Naaŋmen naŋ da kaa-iri ka te e dansediribe yoŋ la da nyɛ O. Tenee la da laŋne O a di kyɛ nyu a O kuuni poɔ leɛ-iruu puoriŋ. 
ACT.10.42	O da ko te la noɔre ka te moɔle ko noba kyɛ di danseɛ ka ona la ka Naaŋmen kaa-iri ka O di a voba ane a kuuni sɛrɛɛ. 
ACT.10.43	A Ŋmen-yelmanneba zaa di la O danseɛ ka neɛzaa naŋ de O yɛlɛ na nyɛ la yelbebe sudi a O yuori eŋɛ.”
ACT.10.44	A Piita naŋ da naŋ kyɛnɛ yele a yɛlɛ, a Vooroŋ Soŋ da sigi wa kpɛ la a banaŋ zaa naŋ da woŋ a yelbiri. 
ACT.10.45	A yelderebɛ na naŋ da iri ba dɛgre a kyɛ da yi tu a Piita wa, nɔɛ zaa da maaɛ la ne a Vooroŋ Soŋ kyɔɔtaa naŋ kyiri paale a Nemboore-yobo
ACT.10.46	bonso, ba da woŋee la ka ba yele kɔkɔsaama a kyɛ danna Naaŋmen. Lɛ la ka Piita da yeli: 
ACT.10.47	“Neɛ kaŋ bebe la a na toɔ̃ mɔŋ a noba bama koɔ̃ suobu teroo ane ba meŋ naŋ de a Vooroŋ Soŋ aŋa te naŋ da de lɛ?” 
ACT.10.48	A lɛ la ka o da tere noɔre ka ba ko ba suobu a Yeezu Kirista yuori eŋɛ. Lɛ la ka ba da sɔre o ka o zeŋ ba zie ka a e beri ayi.
ACT.11.1	A apostoliimine ane a yelderebɛ naŋ da be a Gyudiya paaloŋ zaa da woŋee la ka a Nemboore-yobo
ACT.11.2	A lɛ zuiŋ a Piita naŋ da wa leɛ gaa a Gyɛruzɛlɛm, a yelderebɛ na naŋ da iri ba dɛgre da ŋmɛ la nɔkpeɛne ne o, 
ACT.11.3	a yele, “Bonso, ka fo da gaa a banaŋ naŋ ba iri ba dɛgre zie ka fo ne ba te laŋ di?” 
ACT.11.4	Lɛ la ka Piita da piili a manne a yɛlɛ naŋ da e a tu taa, a yele: 
ACT.11.5	“N da puoro la a Gyopa teŋkpoŋ poɔ, a wa nyɛ nyaabo kaŋ. N da nyɛ la bonkaŋ naŋ waa yɛloŋ lɛ, ka o yi a saluoni sigre waana, ka ba da nyɔge o nɔɛ anaare taa, kyɛ e ka o sigi wa peɛle ma. 
ACT.11.6	N naŋ da wa kaa o poɔ velaa, N da nyɛ la doŋgbɛɛ anaare, wɛdonne, bonvuuri ane bon-ɛgre. 
ACT.11.7	N da woŋ la kɔkɔre kaŋ meŋ ka o yele korɔ ma, ‘Piita, iri nyɔge ko ɔɔ.’ 
ACT.11.8	Lɛ la ka N da yeli, ‘Ai Daana, bonso, bonweɛ bee bondɛgre zaa daŋ ba kpɛ n noɔre.’ 
ACT.11.9	Kyɛ a kɔkɔre da la yeli la a saluoni poɔ a boyi soba, a yele, ‘Bonna Naaŋmen naŋ e ka o veɛlɛ, a ba seŋ ka fo yeli ka o waa la bondɛgre.’ 
ACT.11.10	A yeli ŋa da e la lɛ gbɛre bota kyɛ ka a bonzaa da leɛ-iri do a saluoni. 
ACT.11.11	A saŋ na meŋ poɔ la ka noba mine bata ba naŋ toŋ n zie, ka ba yi Sezaareya teŋɛ deɛ ta a yiri na poɔ te naŋ da be. 
ACT.11.12	A Vooroŋ Soŋ da yeli ko ma la ka N tu ba gaa, a kyɛ ta ogro. A yɔɔmine bama bayoɔbo meŋ da tu ma la gaa, ka te zaa te kpɛ a Konelio yiri. 
ACT.11.13	O da manne ko te la, lɛ o naŋ da nyɛ a maleke ka o wa are o yiri poɔ a yele, ‘Toŋ neɛ kaŋ ka o gaa a Gyopa teŋɛ a te taa Saamon ba naŋ boɔlɔ Piita, a wa ne. 
ACT.11.14	O na wa manne la yɛlɛ naŋ na e ka fo ne fo yideme zaa nyɛ faabo.’ 
ACT.11.15	Kyɛ N naŋ da piili yele a yɛlɛ, a Vooroŋ Soŋ da sigi la ba zu aŋa o naŋ da sigi te zu lɛ a piiluu saŋ. 
ACT.11.16	Lɛ la ka N pãã da leɛ-teɛre a Daana yelbiri o naŋ da yeli, ‘Gyɔɔn da ko yɛ la suobu ne koɔ̃, kyɛ yɛnee ba na ko yɛ la suobu ne a Vooroŋ Soŋ.’ 
ACT.11.17	Ka Naaŋmen pãã da ko ba a kyɔɔtaa na O naŋ da ko te, a saŋ te naŋ da sage de a Daana Yeezu Kirista yɛlɛ, maa meŋ la aŋ a na pigi Naaŋmen sori?” 
ACT.11.18	Ba naŋ da wa woŋ a ŋaa, ba da ba la haa noɔre, kyɛ da danna Naaŋmen a yele, “Ka lɛ Naaŋmen ko la a Nemboore-yobo meŋ sori ka ba na leɛ ba eebo a nyɛ nyɔvore.”
ACT.11.19	A Stefanuu koobo puoriŋ, a dɔgroŋ na naŋ da le a noba zu da eɛɛ la ka ba zo yaare. Ba mine da gaa la Foniseya, Sapuru ane Antoɔki tenne, kyɛ a Gyuumine yoŋ la ka ba da manna a yelbiri terɛ. 
ACT.11.20	Kyɛ a noba mine naŋ da be ba poɔ a da yi Sapuru ane Saarin tenne naŋ da wa ta a Antoɔki teŋɛ meŋ da manne la a yelbiri a ko a Hɛllɛni noba, a moɔlɔ a Daana Yeezu yɛlɛ. 
ACT.11.21	A Daana kpeɛ̃õ da be la ba zie ka noba yaga leɛ yelderebɛ a da tu a Daana. 
ACT.11.22	A yɛlɛ ama duoro da wa ta la a puoruu laŋne naŋ da be a Gyɛruzɛlɛm teŋɛ poɔ. Lɛ la ka ba da toŋ Banabase ka o gaa a Antoɔki teŋɛ. 
ACT.11.23	O naŋ da wa nyɛ a Naaŋmen garaaseɛ, o poɔ da pɛle la yaga, ka o da kpaale ba zaa ka ba kpimare a Daana, a taa yelmeŋɛ ne O ane ba poɔ zaa; 
ACT.11.24	bonso, a Banabase da waa la nemmeŋɛ, a paale ne a Vooroŋ Soŋ ane yeldeebo. Nembeɛoŋ da leɛ la a Daana potuuribo. 
ACT.11.25	Lɛ la ka a Banabase da gaa Taasu teŋɛ ka o te bɔ a Sɔɔl, 
ACT.11.26	kyɛ o naŋ da wa te nyɛ o, o da taa o la wa ne a Antoɔki teŋɛ. A yuoni gbuli zaa poɔ, ba da laŋna ne la a puoruu laŋne noba, a wullo neŋyaga. A Antoɔki poɔ la ka ba da piili boɔlɔ a potuuribo ka “Kiristabiiri.”
ACT.11.27	A beri na poɔ, Ŋmen-yelmanneba da yi la Gyɛruzɛlɛm a sigi wa Antoɔki. 
ACT.11.28	A Vooroŋ Soŋ da tu la ba kaŋ yuori naŋ da di Agabu zie, ka o da yeli ko ba ka kɔŋ kpoŋ na le la a tendaa zaa; ka a sereŋ da e a lɛ a Keladeo naaloŋ saŋ. 
ACT.11.29	A potuuribo da laŋ la taa ka kanzaa maŋ tere seŋ o faŋ naŋ ta lɛ ka ba na de soŋ ne a yelderebɛ naŋ be a Gyudiya teŋɛ poɔ; 
ACT.11.30	ba da sereŋ e la a lɛ a de a boma ko Banabase ane Sɔɔl ka ba te ko a nembɛrɛ.
ACT.12.1	A saŋ na Naa Hɛrɔde da iri la o nimiri eŋ a puoruu laŋne deme mine eŋɛ a da dɔgrɔ ba. 
ACT.12.2	O da eɛɛ la ka ba ko Gyimisi, a Gyɔɔn yɔɔ, ne zɔɔzɔɔ-soɔ. 
ACT.12.3	O naŋ da wa nyɛ ka a lɛ pɛle la a Gyuumine poɔ, o da nyɔge la Piita meŋ. (A da waa la a Boroboro Dambo tigri saŋ.) 
ACT.12.4	O naŋ da nyɔge a Piita, o da eɛɛ la ka ba pɔge o, kyɛ e ka sogyɛre banaare ziiri anaare a guuro o. A Hɛrɔde da boɔrɔ la ka a Ista tigri wa di yi baare kyɛ ka o pãã taa o yi ne a noba zie. 
ACT.12.5	Kyɛ a Piita naŋ da be a nempagdie poɔ, a puoruu laŋne deme da moɔ la nimiri a puoro Naaŋmen a korɔ o.
ACT.12.6	A tensogɔ na anaŋ na nyaazie ka a Hɛrɔde iri a Piita wa ne a noba zie, ba da leŋ la Piita ne banzɔlɔ ayi ka o gaŋ sogyɛre bayi sogɔŋ, kyɛ ka guguribo are guuro a nempagdie dendɔre. 
ACT.12.7	Ba wa berɛ ka a Daana maleke la deɛ wa uri sãã kyɛ ka veɛloŋ puri kyaane a nempagdie poɔ. A maleke da peɛre la a Piita lamboriŋ a seŋ o, a yele, “Vaa-iri wieouŋ.” Ka a banzɔlɔ yi o nuuriŋ fo le. 
ACT.12.8	A maleke da yeli ko o la, “Leŋ a fo kpagre
ACT.12.9	A Piita da yi tuuro la a maleke; kyɛ o da ba baŋ ka bonna a maleke naŋ da erɛ da waa la yelmeŋɛ, o da teɛrɛ ka nyaabo kaŋ la ka o da nyɛrɛ. 
ACT.12.10	Ba naŋ da wa te zuo a dendɔre guuribo dɛndɛŋ deme bare, a la wa gaŋ a ayi soba bare, ba da wa ta la a kurdendɔre na ba naŋ maŋ tu kpɛ a teŋkpoŋ poɔ. A dendɔre da yuo la o meŋɛ ka ba tu yi, a te tu sobiri kaŋ kyɛnɛ a wa berɛ ka a maleke deɛ more kyɛ bare a Piita. 
ACT.12.11	Lɛ la ka a Piita niŋe da vɛlle ka o yeli, “Pampana ŋa, N pãã baŋ la velaa ka a Daana la toŋ a O maleke ka o wa faa ma yi a Hɛrɔde nuuri poɔ ane a yɛlɛ na zaa a Gyuu noba naŋ da kyɛllɛ ka a e.”
ACT.12.12	O niŋe naŋ da wa vɛlle, o da gaa la Gyɔɔn ba naŋ boɔlɔ Marko ma, Mareya yiri, a be la ka noba yaga da lantaa a puoro. 
ACT.12.13	O naŋ da wa te kpaare a dendɔkpoŋ pane, tonton-pɔgsarlee kaŋ yuori naŋ di Uroda da waɛ la ka o yuo a pane. 
ACT.12.14	O naŋ da wa te woŋ a Piita kɔkɔre a baŋ ka ona la, o poɔ da pɛlɛɛ la yaga, ka a naŋ da seŋ ka o yuo a dendɔre, o da ba yuo, kyɛ leɛ zo kpɛ te yeli ka Piita la are a dendɔreŋ. 
ACT.12.15	Ka ba da yeli ko o, “Fo zu ba kyebe!” Ka o kpãã toori a yele ka a sereŋ waa la lɛ. Ka ba da yeli, “A o maleke la.” 
ACT.12.16	Kyɛ ka Piita da naŋ kyɛnɛ kpaara a pane; kyɛ ba naŋ da wa yuo a pane, ba da nyɛ o la ka ba nɔɛ zaa da maa. 
ACT.12.17	A Piita da lɔɔ la nu ka ba bare gɔmɔ, kyɛ ka o manne ko ba lɛnɛɛ a Daana maleke naŋ iri o yi a nempagdie poɔ. O da la yelee la, “Yɛ manne a yeli ŋa ko Gyimisi ane a yɔɔmine.” A lɛ puoriŋ, o da bare ba la kyɛ gaa ziyuo.
ACT.12.18	Zie naŋ da wa te nyaa, dɔɔne kpoŋ da kpɛ la a sogyɛre sogɔ, bonso, ba da ba baŋ a Piita naŋ e lɛ. 
ACT.12.19	A Hɛrɔde naŋ da e ka ba bɔ a Piita kyɛ ba nyɛ o, o da peɛre la a guguribo a soore ba a naŋ ta lɛ. A lɛ puoriŋ, o da tere la noɔre ka ba ko ba. A Hɛrɔde pãã da yi la Gyudiya a sigi gaa te kpeɛrɛ Sezaareya teŋɛ poɔ.
ACT.12.20	A Hɛrɔde suuri da iri ne la a Taaya ane Sedɔŋ tenne noba. Lɛ la ka a Taaya ane a Sedɔŋ tenne noba da lantaa wa o zie, a wa sɔre Bilasetu, a neɛ na naŋ da kaara a naa diganaa zu, ka o te mɔgle a naa ka ka ba leɛ maale taa. Bonso, a Taaya ane a Sedɔŋ deme bondirii da yire la a Hɛrɔde paaloŋ poɔ. 
ACT.12.21	A bebiri naŋ da wa ta, a Hɛrɔde da su la o nakparre a do zeŋ o nakogi zu kyɛ yeli yɛlɛ ko ba. 
ACT.12.22	A noba da kyaara la a yele, “Ŋmen kɔkɔre la a ŋa, o ba e nensaala kɔkɔre!” 
ACT.12.23	A paretɛloŋ lɛ ka a Daana maleke deɛ da ŋmɛ a Hɛrɔde lɔɔ, o naŋ da ba de a puubu ko Naaŋmen zuiŋ. Dandulo da di o la ka o kpi.
ACT.12.24	Kyɛ a Naaŋmen yelbiri da naŋ kyɛnɛ yɛllɛ la ka noba poɔrɔ a puoruu poɔ. 
ACT.12.25	Banabase ane a Sɔɔl naŋ da wa toŋ a ba toma baare, ba da leɛ gaa la Gyɛruzɛlɛm, a da taa Gyɔɔn na yuori kaŋ naŋ da di Marko gaa ne.
ACT.13.1	A Antoɔki puoruu laŋne deme poɔ, Ŋmen-yelmanneba ane wulwulibo da be la a be: Banabase ane Simeon ba naŋ boɔlɔ Nega
ACT.13.2	Ba naŋ da leŋ noɔre kyɛ da puoro a Daana, a Vooroŋ Soŋ da yeli ko ba la, “Yɛ iri Banabase ane Sɔɔl ko ma, N boɔle ba la tonnoɔre kaŋ eŋɛ.” 
ACT.13.3	Ba naŋ da wa leŋ a noɔre a puori baare, ba da pare la ba nuuri ba zu kyɛ toŋ ba ka ba gɛrɛ.
ACT.13.4	A Vooroŋ Soŋ naŋ da toŋ ba ka ba yi a lɛ, ba da sigi la Selusiya, a da yi be a kpɛ gbori gaa Saapuru. 
ACT.13.5	Ba naŋ da wa te ta Salame, ba da moɔle la a Naaŋmen yelbiri a Gyuumine puoruu deri poore. Gyɔɔn da be la ba zie a soŋnɔ ba. 
ACT.13.6	Ba naŋ da yoɔrɔ a Salame teŋɛ a te ta Pafo, ba da nyɛ la yelbeere erɛ kaŋ naŋ da waa a Gyuumine kaŋwaa Ŋmen-yelmanna ka o yuori di Baa-yeezu. 
ACT.13.7	O da be la a gɔbena Sɛregyiyo Pɔɔlo naŋ da e neɛ naŋ taa yɛŋ zie. A gɔbena da boɔle la a Banabase ane Sɔɔl a boɔrɔ ka o kyɛlle woŋ a Naaŋmen yelbiri. 
ACT.13.8	Kyɛ a yelbeere erɛ Elima (a yuori tɛge la a lɛ a Giriki kɔkɔre poɔ) da pigi la ba sori, a da erɛ aneɛ ka a gɔbena ta sage de a Naaŋmen yelbiri. 
ACT.13.9	Kyɛ a Sɔɔl na yuori kaŋ naŋ da di Pɔɔl, da paale ne la a Vooroŋ Soŋ. A Pɔɔl da kaa o la tĩĩ 
ACT.13.10	kyɛ yeli, “Fõõ sebɛlbɛllɛ bie, mennoŋ zaa dɔndɔmɔ, fo paale ne la bɛllɛ kyɛ e golgole soba. Fo koŋ bare a Daana sobie naŋ tori gɔŋbaroo be? 
ACT.13.11	Pampana ŋa, kyɛlle woŋ, a Daana zɛge la O nu a na zɔɔ ne fo. Fo na zɔŋ la te ta saŋ kaŋ, a koŋ la nyɛ a ŋmenaa.” A tɔntɔbaalɛ lɛ, ka o deɛ zɔŋ a yɔ gbaala boɔrɔ neɛ naŋ na tagra o. 
ACT.13.12	A gɔbena naŋ da nyɛ a yɛlɛ naŋ e, o da sage deɛ la, bonso, o noɔre da maaɛ la ne a yelbie ba naŋ da kanne kyaare ne a Daana.
ACT.13.13	Lɛ la ka Pɔɔl ane o taaba da yi a Pafo a kpɛ gbori gaa Pɛɛga naŋ be Pamfiliya paaloŋ poɔ. Gyɔɔn eŋ da bare ba la kyɛ leɛ gaa Gyɛruzɛlɛm; 
ACT.13.14	kyɛ ba da yi la a Pɛɛga a gaa Antoɔki naŋ be Pisidiya paaloŋ poɔ. A pɛnnoo bebiri daare, ba da gaa kpɛ la a puoruudie poɔ a te zeŋ. 
ACT.13.15	Ba naŋ da wa kanne a Naaŋmen nɔɛ ane a Ŋmen-yelmanneba gama baare, a puoruudie nembɛrɛ da toŋɛɛ la ka ba wa yeli ko ba, “N yɔɔmine, ka yɛnee wa taa yelbiri zaa ka yɛ yeli teɛ a noba, yɛ wa yeli.” 
ACT.13.16	Lɛ la ka Pɔɔl da iri are kyɛ lɔɔ o nu a piili yele, “Yɛnee Izerayɛl biiri ane banaŋ naŋ zoro Naaŋmen, yɛ kyɛlle woŋ. 
ACT.13.17	A Izerayɛl noba ŋa poɔ la ka Naaŋmen da kaa-iri a te sããkommine, a e ka ba waa gandaare a saŋ na ba naŋ da be a Igyipiti teŋɛ poɔ. O da taa ba la yi ne a be ane O ganda-nu. 
ACT.13.18	O da laŋ kpɛ ne ba la aŋa yuomo lezaayi a wɛgyɛŋ poɔ. 
ACT.13.19	O naŋ da wa te ŋma tenne ayopoĩ a Kena teŋɛ poɔ, O da ko ba la a ba teŋɛ ka o e ba gbandi-bon 
ACT.13.20	ka a te e ŋa yuomo kɔɔraanaare ane lezaayi ne pie. A lɛ puoriŋ, O da ko ba la sɛrediribe a te ta a Ŋmen-yelmanna Saamuwɛl saŋ. 
ACT.13.21	Lɛ la ka ba da sɔre Naaŋmen ka O ko ba naa, ka Naaŋmen da ko ba Sɔɔl, a Kisi bidɔɔ naŋ da e a Bɛŋgyamen bale neɛ ka o di naaloŋ yuomo lezaayi. 
ACT.13.22	A Naaŋmen naŋ da wa yage a Sɔɔl a naaloŋ zu, O da eɛɛ la ka Davil di a naaloŋ. A Naaŋmen da di la a Davil danseɛ a yeli, ‘N nyɛ la Davil, a Gyɛse bidɔɔ, ka o waa N yɛŋ neɛ. Ona la na toŋ a N poboɔre yɛlɛ zaa.’ 
ACT.13.23	A dɔɔ ŋa biiri poɔ la ka Naaŋmen da ko a Izerayɛl biiri a Yeezu ka O e a ba Faara, a seŋ O naŋ da eŋ noɔre lɛ; 
ACT.13.24	O naŋ da naŋ ba wa sɛre, Gyɔɔn da daŋ moɔle la meŋɛ-leɛbo suobu yɛlɛ ko a Izerayɛl noba zaa. 
ACT.13.25	A Gyɔɔn naŋ da wa te baara a o toma, o da soore ba la, ‘Yɛ teɛre ka N waa la nembuo? Maa naane o. Ai, kyɛ neɛ kaŋ na tu la n puori wa; N ba seŋ ne O nɔɔteɛ mie loruu.’ ”
ACT.13.26	“N yɔɔmine, yɛnee a Aboraham boorɔ ane yɛ banaŋ naŋ zoro Naaŋmen, tenee la ka ba tere a faabo yelbiri ŋa. 
ACT.13.27	Kyɛ a banaŋ naŋ kpeɛrɛ a Gyɛruzɛlɛm ane ba wederebɛ da ba baŋ O bee a baŋ a Ŋmen-yelmanneba yelyelii ba naŋ da maŋ kanne a pɛnnoo bebiri daare tɛgɛ. Ba da di la O kũũ sɛrɛɛ a ko O ka ka a yelbie ama na tu a tuubu. 
ACT.13.28	Aneazaa ka ba da ba nyɛ yelzaa ka O e a seŋ ne koobo, kyɛ ba da yeli ko la Pilato ka o ko O. 
ACT.13.29	Ba naŋ da wa e ka a yɛlɛ zaa ba naŋ da sɛge kyaare ne O nyɛ eebo, ba pãã da yage O la a daa zu a te ũũ. 
ACT.13.30	Kyɛ Naaŋmen da eɛɛ la ka O leɛ-iri a kuuni poɔ; 
ACT.13.31	a da de O meŋɛ wuli a banaŋ naŋ da tu O yi a Galili a do a Gyɛruzɛlɛm beri yaga. Pampana, ba na la e O dansediribe a ko a noba. 
ACT.13.32	Kyɛ te taa la a yelnoore na Naaŋmen naŋ da eŋ noɔre ka O na ko la te sããkommine a wa na ko yɛ. 
ACT.13.33	O da eɛɛ la ka a tu a tuubu, tenee a ba biiri zie, a e ka Yeezu leɛ-iri a kuuni poɔ a seŋ ba naŋ sɛge a yieluŋ gane ayi soba poɔ lɛ,
ACT.13.33	‘Fõõ la N Bidɔɔ;
ACT.13.33	zenɛ ka N dɔge fo.’
ACT.13.34	A Naaŋmen naŋ da e ka a Yeezu leɛ-iri a kuuni poɔ a koŋ la kpi zaa, O da yeli la ŋaa:
ACT.13.34	‘N na ko yɛ la a nɔsonne na N naŋ da eŋ ko Davil.’
ACT.13.35	A lɛ zuiŋ, O da la yeli la a yieluŋ gane zie kaŋ,
ACT.13.35	‘Fo koŋ sage ka a fo Nensoŋ wɛ.’
ACT.13.36	A Davil naŋ da wa te toŋ a Naaŋmen poboɔbo baare, o da kpie la ka ba ũũ o a o sããkommine zie ka o poɔ̃; 
ACT.13.37	kyɛ a Onaŋ Naaŋmen naŋ e ka O leɛ-iri a kuuni poɔ ba nyɛ poɔ̃mo. 
ACT.13.38	N yɔɔmine, yɛ baŋ a yeli ŋa velaa, ka a neɛ ŋa zie la ka ba tu a moɔle a yelbebe sudi yɛlɛ ko yɛ; 
ACT.13.39	Neɛ na zaa naŋ sage de a Yeezu ŋa yɛlɛ, na nyɛ la faabo a yi a yelbebe na zaa poɔ a Moozul nɔɛ naŋ da kontoɔ̃ faa. 
ACT.13.40	Yɛ gu yɛmenne velaa ka a yɛlɛ na a Ŋmen-yelmanneba naŋ da yeli ta pɔge yɛ:
ACT.13.41	‘Nyɛ, yɛnee nen-elaareba ŋa!
ACT.13.41	Ka nɔmaa kpɛ yɛ kyɛ ka yɛ wɛ,
ACT.13.41	bonso, N tonɔ la toma a yɛ bebie ama poɔ,
ACT.13.41	toma na yɛ naŋ daŋ koŋ sage de, haali gba ka neɛ kaŋ wa yeli ko yɛ.’ ”
ACT.13.42	A Pɔɔl ane Banabase naŋ da wa yire, a noba da sɔre ba la ka ba leɛ wa a pɛnnoo bebiri naŋ waana a wa manne a yɛlɛ na zaa ba naŋ da manne ko ba. 
ACT.13.43	A lammo yɛlɛ naŋ da wa baare ka a noba yaare, a Gyuumine ane a puoruu nimizeɛ deme naŋ da kpɛ a Gyuumine puoruu da tu la a Pɔɔl ane Banabase puori ka ba yeli ko ba ka ba eŋ faŋ a taa a Naaŋmen garaaseɛ velaa.
ACT.13.44	A pɛnnoo bebiri naŋ da la wa ta, a teŋɛ noba yaga zaa zie da laŋ la taa a na kyɛlle a Daana yelbiri. 
ACT.13.45	Kyɛ a Gyuumine naŋ da wa nyɛ a noba ka ba waa yaga lɛ, ba da erɛ la nyuuri; a toorɔ Naaŋmen zoma, a kyɛ da ŋmeɛrɛ nɔkpeɛne ne a Pɔɔl. 
ACT.13.46	Lɛ la ka Pɔɔl ane Banabase da ba zo dabeɛ̃, a kyɛ yele, “Yɛnee la seŋ ne ka ba daŋ moɔle a Naaŋmen yelbiri ko, kyɛ yɛ naŋ zagre ka yɛ de zuiŋ, a kyɛ nyɛ ka yɛ ba seŋ ne a nyɔvore naŋ ba taa baaroo taabo, te gɛrɛ la a Nemboore-yobo
ACT.13.47	A lɛ zuiŋ la ka a Daana da ko te noɔre a yele,
ACT.13.47	‘N eɛɛ la ka fo waa veɛloŋ ko a Nemboore-yobo
ACT.13.47	ka ka fo na e ka faabo ta a tendaa ziiri zaa.’ ”
ACT.13.48	A Nemboore-yobo naŋ da wa woŋ a yelbie ama, ba poore da pɛle la yaga zaa, ka ba puuro a Daana ane O yelbiri, kyɛ a banaŋ zaa Naaŋmen naŋ da kaa-iri ka ba nyɛ nyɔvo-babaaraa da sage de la a yɛlɛ. 
ACT.13.49	Lɛ la ka a Daana yelbiri da yaare a paaloŋ na zaa poɔ. 
ACT.13.50	Kyɛ a Gyuumine da tɔ la a teŋɛ pɔgeyoe naŋ da puoro Naaŋmen ne nimizeɛ ane a teŋɛ nenzuri eŋ ka ba dɔgre a Pɔɔl ane Banabase, kyɛ da digi ba ka ba yi a ba paaloŋ poɔ. 
ACT.13.51	Lɛ la ka ba da piŋ ba gbɛɛ uuruŋ ane posaanaa eŋ ba kyɛ gaa Ikoniyo. 
ACT.13.52	A potuuribo da paale ne la popeɛloŋ ane a Vooroŋ Soŋ.
ACT.14.1	A lɛ ne o zu la da e a Ikoniyo teŋɛ poɔ, a saŋ Pɔɔl ane Banabase naŋ da kpɛ a Gyuumine puoruudie poɔ. Ba da yeli la yɛlɛ velaa ka a Gyuumine ane Giriki noba yaga da sage de a Yeezu yɛlɛ. 
ACT.14.2	Kyɛ a Gyuumine banaŋ naŋ da ba sage de a Yeezu yɛlɛ da tɔ la a Nemboore-yobo
ACT.14.3	A lɛ zuiŋ, a Pɔɔl ane Banabase da be la a be kɔɔre a da yele yɛlɛ a Daana yuori eŋɛ kyɛ ba zoro dabeɛ̃. A Daana da di la O yelbiri maaloo danseɛ, a da vɛŋ ka yelwulii ane toŋkpeɛne tu ba zie a nyɛ eebo. 
ACT.14.4	Kyɛ a teŋɛ deme da wɛle la taa, ka ba mine da are ko a Gyuumine, kyɛ ka ba mine meŋ da are ko a apostoliimine. 
ACT.14.5	A Nemboore-yobo ane a Gyuumine ane ba namine naŋ da boɔrɔ ka ba dɔgre a apostoliimine kyɛ za ba ne kubo, 
ACT.14.6	a Pɔɔl ane Banabase da baŋ ne a la a da zo gaa Lisitera ane Dɛɛbe naŋ da waa Lekaniya tenne ane a paaloŋ na naŋ ŋmaagyili o; 
ACT.14.7	a da moɔlɔ a yelnoore a be.
ACT.14.8	A Lisitera teŋɛ poɔ, dɔɔ kaŋ da be la a be a gbɛre zeŋ a yi a o dɔgebo saŋ zaa a daŋ ba kyɛŋ togitogi zaa. 
ACT.14.9	O da kyɛllɛ la a yɛlɛ a Pɔɔl naŋ da yele. A Pɔɔl da kaara o la tĩĩ a wa nyɛ ka o taa la yeldeebo naŋ na toɔ̃ e ka o nyɛ sammo. 
ACT.14.10	Ka a Pɔɔl da yeli ne kɔkɔkpeɛŋaa, “Vaa-iri are dendeŋ.” Ka a dɔɔ da vaa-iri are a piili kyɛnɛ. 
ACT.14.11	A nembeɛoŋ naŋ da wa nyɛ bonna a Pɔɔl naŋ da e, ba da kyeere la yaga zaa ne a Lisitera deme kɔkɔre, “A ŋmemɛ sigi wa la te zie a taa nensaala waaloŋ!” 
ACT.14.12	Ba da boɔle la a Banabase ka Ziyo, kyɛ da boɔle a Pɔɔl ka Hɛɛme, bonso, ona la da yele a yɛlɛ zaa. 
ACT.14.13	A Ziyo puoruudie da are la a teŋkpoŋ niŋesogɔ. A Ziyo bagmaala da taa la naadɛɛ ane tepuuri a wa ne, o ne a nembeɛoŋ da boɔrɔ la ka ba maale bagre. 
ACT.14.14	A apostoliimine, Banabase ane Pɔɔl naŋ da wa woŋ a lɛ, ba da kyeɛre la ba kparre ne posaanaa, kyɛ zo kpɛ a neŋyaga poɔ a kyeerɛ yele: 
ACT.14.15	“N bamine, bonso ka yɛ erɛ a ŋaa? Te meŋ waa la nensaalba aŋa yɛ naŋ waa lɛ, kyɛ te taa la a yelnoore wa ne ka te wa ko yɛ ka yɛ na bare a bonweere ama kyɛ wa a Naaŋmen naŋ voorɔ zie, a Onaŋ naŋ iri a saluoni ane a teŋɛ ane a mane ane a boma zaa naŋ be a poɔ. 
ACT.14.16	A dakoroŋ saŋ na, O da bare la a nemboorɔ zaa ka ba erɛ seŋ lɛ ba naŋ boɔrɔ. 
ACT.14.17	Anealɛzaa, O da maŋ taa la dansediribe ka ba wullo a O tonveɛle; a korɔ yɛ saa ka yɛ boma maŋ maale, a maŋ ko yɛ bondirii kyɛ e ka yɛ taa popeɛloŋ.” 
ACT.14.18	Ane a ba yeluu ŋa zaa, ba da ba toɔ̃ pigi a noba sori ka ba na ta maale a bagre ko ba.
ACT.14.19	Kyɛ a Gyuumine da yi la Antoɔki ane Ikoniyo a wa a be, a da wa leɛre a nembeɛoŋ teɛroŋ. Lɛ la ka ba da za a Pɔɔl ne kubo kyɛ vu o yi ne a teŋɛ poɔ a te bare a be a teɛre ka o kpie la. 
ACT.14.20	Kyɛ a potuuribo naŋ da wa ŋmaagyili o, o da iree la a da leɛ kpɛ a teŋkpoŋ poɔ. Zie naŋ da wa nyaa, o ne Banabase da gaa la Dɛɛbe.
ACT.14.21	Ba naŋ da wa te moɔle a yelnoore a Dɛɛbe poɔ a nyɛ potuuribo yaga a be, ba pãã da leɛ gaa la Lisitera, a yi a be gaa Ikoniyo ane a Antoɔki. 
ACT.14.22	A be, ba da yeli la yɛlɛ teɛ a potuuribo a ko ba faŋ paalaa ka ba na eŋ faŋ a kyɛnɛ a ba yeldeebo poɔ, a yele, “A ferɛɛ la ka te nyɛ dɔgroŋ yaga kyɛ pãã kpɛ a Naaŋmen naaloŋ poɔ.” 
ACT.14.23	Ba naŋ da wa kaa-iri nembɛrɛ a puoruu laŋne yie zaa poore baare, ba pãã da leŋ la noɔre, a puori eŋ ba kyɛ de ba ko a Daana, a Onaŋ yɛlɛ ba naŋ da sage de.
ACT.14.24	Lɛ la ka ba da tu Pisidiya a te gaa Pamfiliya. 
ACT.14.25	Ba naŋ da wa kanne a Naaŋmen yelbiri a Pɛɛga teŋɛ poɔ, ba da sigi la Ataleya. 
ACT.14.26	Be la ka ba da kpɛ gbori a gaa Antoɔki, a be la ka a noba da daŋ sɔre a Naaŋmen maaloo ko ba ane a toma na ba naŋ da toŋ baare. 
ACT.14.27	Ba naŋ da wa te ta, ba da boɔle la a puoruu laŋne deme lantaa, a manne a toma zaa Naaŋmen naŋ da de ba toŋ ne, ane a lɛ O naŋ yuo a yeldeebo dendɔre a ko a Nemboore-yobo meŋ. 
ACT.14.28	A Pɔɔl ane Banabase da be la a potuuribo zie ka a kɔɔre belaa.
ACT.15.1	Lɛ la ka noba mine da yi a Gyudiya a sigi wa Antoɔki a wa kanna a yɔɔmine, “Ka yɛnee ba iri yɛ dɛgre a seŋ a Moozul bege naŋ yeli lɛ, yɛ koŋ baŋ nyɛ faabo.” 
ACT.15.2	A yeli ŋa da wa ne la tage taa, ka nɔkpeɛne da kpɛ a Pɔɔl ane Banabase ane a noba na sogɔŋ. Lɛ la ka ba da iri Pɔɔl ane Banabase ane a noba na mine ka ba gaa Gyɛruzɛlɛm a te nyɛ a apostoliimine ane a nembɛrɛ ka ba gyɛle a yeli ŋa. 
ACT.15.3	A lɛ zuiŋ a puoruu laŋne deme da toŋ ba la, kyɛ ba naŋ da tu a Foniseya ane Samareya, ba da manne la lɛ a Nemboore-yobo
ACT.15.4	Ba naŋ da wa ta Gyɛruzɛlɛm, a puoruu laŋne deme ane a apostoliimine ane a nembɛrɛ da de ba la saanoŋ. Ba da manne la a yɛlɛ na zaa Naaŋmen naŋ da tu ba zie a e. 
ACT.15.5	Kyɛ a yelderebɛ mine naŋ da poɔ a Faraziimine laŋne poɔ da iri arɛɛ la kyɛ yeli, “A e la feroo ka a Nemboore-yobo iri ba dɛgre kyɛ tuuro a Moozul begɛ.”
ACT.15.6	A apostoliimine ane a nembɛrɛ da laŋ la taa ka ba kaa a yeli ŋa nyɛ. 
ACT.15.7	Ba naŋ da ŋmɛ a nɔkpeɛne ka a kɔɔre puoriŋ, Piita da iri arɛɛ la kyɛ yeli ko ba, “N yɔɔmine, yɛ baŋɛɛ la ka a piiluu saŋ Naaŋmen da kaa-iri ma la yɛ poɔ, ka n zie la ka a Nemboore-yobo na tu woŋ a yelnoore kyɛ sage de. 
ACT.15.8	Kyɛ Naaŋmen naŋ baŋ nensaala sukyiri, da di la danseɛ ko ba, O naŋ da ko ba a Vooroŋ Soŋ aŋa O naŋ da ko te lɛ. 
ACT.15.9	A ba yeldeebo zuiŋ, O pɛge la a ba sukyie ka a veɛlɛ, ka tɛɛtɛɛ zaa ba kyebe te ne ba zie. 
ACT.15.10	Pampana ŋa, bonso ka yɛ boɔrɔ ka yɛ e Naaŋmen nyɛ ne yɛ naŋ de a gbogli na te ne te sããkommine naŋ da ba toɔ̃ na tuo a yɛre a potuuribo kɔkɔɛ eŋɛ? 
ACT.15.11	Kyɛ a ba e a lɛ, te sage deɛ la ka a Daana Yeezu garaaseɛ la na faa te aŋa O naŋ na faa ba lɛ.”
ACT.15.12	A noba zaa naŋ da lantaa da e la gbilli, kyɛ da kyɛllɛ a Banabase ane Pɔɔl ka ba da manne a yelwulii ane a toŋkpeɛne Naaŋmen naŋ da tu ba zie a e a Nemboore-yobo zie. 
ACT.15.13	Ba naŋ da wa yeli a yɛlɛ baare, Gyimisi da yeli sɔgɛɛ la, “N yɔɔmine, yɛ kyɛlle woŋ n noɔre yɛlɛ. 
ACT.15.14	Simeon da manne la lɛnɛɛ Naaŋmen naŋ da daŋ kaa a Nemboore-yobo ne nimimaaroŋ, a kaa-iri noba ba poɔ, a O yuori eŋɛ. 
ACT.15.15	A yelbie ama ane a Ŋmen-yelmanneba yelbie tu la taa, a seŋ ba naŋ sɛge lɛ:
ACT.15.16	‘A yeli ŋa puoriŋ, N na leɛ wa la,
ACT.15.16	a wa leɛ mɛ a Davil yiri naŋ le;
ACT.15.16	N na leɛ mɛ la a dabori,
ACT.15.16	a e ka o leɛ are,
ACT.15.17	ka a lɛ vɛŋ ka noba zaa na boɔrɔ a Daana
ACT.15.17	haali a Nemboore-yobo banaŋ zaa N naŋ boɔle N yuori eŋɛ.
ACT.15.17	A ŋaa la ka a Daana yeli, a Onaŋ naŋ da maŋ erɛ
ACT.15.18	ka ba baŋna a yɛlɛ ama a yi a dakoroŋ saŋ.’
ACT.15.19	Azuiŋ, maa eŋ teɛroŋ la ka te ta dɔɔnɔ a Nemboore-yobo bama naŋ sagra derɛ a Naaŋmen yɛlɛ, 
ACT.15.20	kyɛ te sɛge ko ba ka ba ta dire tebɛ boma, a ta tonɔ peɛ̃mo toma, a ta ɔɔrɔ donne ba naŋ ba kɔre kyɛ ka a kpi, a kyɛ ta dire zẽẽ. 
ACT.15.21	Bonso, a dakoroŋ saŋ, Moozul da taa la noba naŋ da maŋ moɔlɔ a Naaŋmen yɛlɛ a teŋkponni zaa poore, kyɛ ka a pɛnnoo bebiri zaa ka ba maŋ kanne O yɛlɛ a puoruuderi poore.”
ACT.15.22	A apostoliimine ane a nembɛrɛ ane a puoruu laŋne deme zaa pãã da laŋ la noɔre, a kaa-iri noba a ba poɔ, a na toŋ ba ka ba gaa a Antoɔki, a laŋ ne Pɔɔl ane Banabase. Ba da toŋ la Gyudase ba naŋ boɔlɔ Basaba ane Selase, naŋ da waa wederebɛ a yɔɔmine poɔ, 
ACT.15.23	ne a gane ŋa, “A yɛ yɔɔmine, a apostoliimine ane a nembɛrɛ puoro la a yɔɔmine, a Nemboore-yobo naŋ be Antoɔki ane Seeriya ane Selusiya tenne poore. 
ACT.15.24	Te woŋ ka a te noba mine naŋ yi te poɔ, te naŋ ba toŋ, da wa yeli la yɛlɛ a dɔ̃ɔ̃ yɛ teɛroŋ. 
ACT.15.25	Azuiŋ, te laŋ la noɔre a kaa-iri noba a toŋ ba yɛ zie, ba ne Banabase ane Pɔɔl te naŋ nɔŋ, 
ACT.15.26	ba naŋ de ba nyɔvoɛ zaa kpimare a te Daana Yeezu Kirista zuiŋ. 
ACT.15.27	A lɛ zuiŋ, te toŋ la Gyudase ane Selase ka ba wa manne a yeli ŋa ne ba nɔɛ a ko yɛ. 
ACT.15.28	Bonso, a Vooroŋ Soŋ ane te nyɛɛ la ka a ba seŋ ka te de dɔgroŋ zaa dɔgle yɛ zu, ka a yelfere ama yoŋ naane: 
ACT.15.29	yɛ ta dire tebɛ boma, a ta dire zẽẽ, a ta ɔɔrɔ donne ba naŋ ba kɔre kyɛ ka a kpi, a ta tonɔ peɛ̃mo toma. Yɛ na e la a neɛ, ka yɛnee iri yɛmenne yi a ama poɔ. Yɛ zeŋ velaa.”
ACT.15.30	Ba pãã da toŋ ba la, ka ba da sigi a Antoɔki. Ba naŋ da wa boɔle a puoruu laŋne deme lantaa, ba da de la a gane ko ba. 
ACT.15.31	A noba naŋ da wa kanne a gane, ba poore da pɛlɛɛ la ne a gane yelbie. 
ACT.15.32	A Gyudase ane Selase meŋ naŋ da waa Ŋmen-yelmanneba, da yeli la yɛlɛ yaga teɛ a yɔɔmine a ko ba faŋ paalaa. 
ACT.15.33	Ba naŋ da wa be a be ka a kɔɔre belaa, a yelderebɛ da puori ba la kyɛ eŋ ba sori ka ba leɛ gaa a noba na naŋ toŋ ba zie. 
ACT.15.34	[Kyɛ Selase eŋ zie, a da waa la velaa ko o ka o kpeɛrɛ a be] 
ACT.15.35	Kyɛ Pɔɔl ane Banabase da zeŋ la a Antoɔki poɔ. Ba ne noba yaga mine da kanne la a noba kyɛ moɔle a Daana yelbiri a be.
ACT.15.36	Bebie mine puoriŋ, Pɔɔl da yeli ko la Banabase, “E ka te leɛ yɔ a nyɛ a yelderebɛ a tenne na zaa poore te naŋ da kanne a Daana yelbiri a nyɛ lɛ ba naŋ erɛ.” 
ACT.15.37	Banabase da boɔrɔ la ka ba taa a Gyɔɔn ba naŋ boɔlɔ Marko a gɛrɛ ne. 
ACT.15.38	Kyɛ Pɔɔl da ba boɔrɔ ka o taa neɛ naŋ da zo kyɛ bare ba Pamfiliya poɔ, a ba tu ba a toŋ a toma. 
ACT.15.39	A nɔkpeɛne da wa kpɛ la faa, ka a lɛ da e ka ba da wɛltaa; Banabase da taa la a Marko ka ba kpɛ gbori a gaa Saapuru. 
ACT.15.40	Kyɛ Pɔɔl da kaa-iri la Selase, ka a yelderebɛ da sɔre a Daana maaloo ko o kyɛ ka ba gɛrɛ. 
ACT.15.41	O da tu la Seeriya ane Silisiya, a erɛ ka a puoruu laŋne noba yeldeebo erɛ kpeɛŋaa.
ACT.16.1	A Pɔɔl da gaa la Dɛɛbe meŋ a yi be gaa Lisitera. A Yeezu potuuro kaŋ da be la a Lisitera teŋɛ poɔ ka o yuori di Timoti. O ma da waa la Gyuumine pɔgeyaa naŋ sage de a Yeezu yɛlɛ, kyɛ ka o saa da waa Giriki neɛ. 
ACT.16.2	O da taa la yosoŋ a yelderebɛ naŋ da be a Lisitera ane Ikoniyo poɔ. 
ACT.16.3	A Pɔɔl da boɔrɔ la ka a Timoti tu o; lɛ la ka o da e ka ba iri o dɛgre. Bonso, a Gyuumine naŋ da be a ziiri na poore zaa da baŋ ka a Timoti saa da waa la Giriki neɛ. 
ACT.16.4	Ba naŋ da yɔ yoɔrɔ a tenne poore, ba da manna korɔ la a yelderebɛ ka ba sagra a yɛlɛ na zaa a apostoliimine ane nembɛrɛ naŋ da yeli biŋ a Gyɛruzɛlɛm poɔ. 
ACT.16.5	Ka a lɛ da vɛŋ ka a puoruu laŋne deme yeldeebo da zɛge do saa, kyɛ ka ba noɔre da yɛllɛ bebiri zaa.
ACT.16.6	Ba da tu la Firigyeya ane Galesiya paaloŋ tɔle, a Vooroŋ Soŋ naŋ da ba ko ba sori ka ba kanne a yelbiri a Ezeya poɔ zuiŋ. 
ACT.16.7	Ba naŋ da wa te ta Mesiya teŋɛ niŋe, ba da boɔrɔ la ka ba da te kpɛ Bitiniya poɔ, kyɛ a Yeezu Vooroŋ da ba sage ka ba kpɛ a be. 
ACT.16.8	Lɛ la ka ba da te beɛ a Mesiya teŋɛ bare kyɛ sigi gaa Turose. 
ACT.16.9	A tensogɔ saŋ, Pɔɔl da nyɛ la nyaabo kaŋ, ka Masedoniya dɔɔ kaŋ da are sɔrɔ o a yele, “Wa a Masedoniya poɔ, a wa soŋ te.” 
ACT.16.10	O naŋ da wa nyɛ a nyaabo, a daadaalɛ ka te da e aneɛ ka te gaŋ gaa a Masedoniya, te naŋ da baŋ ka Naaŋmen la boɔle te ka te gaa te moɔle a yelnoore ko ba zuiŋ.
ACT.16.11	Te da kpɛ la gbori a yi Turose kyɛ mɔŋ daadaa gaa Samoterase, ka a zie da wa nyaa ka te da gaa Neɛpoli, 
ACT.16.12	a da la yi a be gaa Filipae naŋ da waa Masedoniya teŋkpoŋ kaŋ kyɛ da be a Uroma noba nuuriŋ. Te da be la a teŋkpoŋ ŋa poɔ ka a kɔɔre belaa. 
ACT.16.13	A pɛnnoo bebiri daare naŋ da wa ta, te da yi la a teŋɛ poɔ a gaa baa kaŋ noɔre, te naŋ da teɛre ka puoruu zie be la a be. Te da zeŋ la a be a yeli yɛlɛ ko a pɔgeba naŋ da lantaa. 
ACT.16.14	Pɔge kaŋ naŋ da puoro Naaŋmen ka o yuori di Lidiya, a yi Tatira teŋɛ, a da waa yɛreyɛrɛ naŋ koɔrɔ pɛmɛ daaroŋ naŋ ba wono, da kyɛllɛ la a te yɛlɛ. A Daana da eɛɛ la ka o yuo o sukyiri a eŋ toori kyɛllɛ a yɛlɛ na a Pɔɔl naŋ da yele. 
ACT.16.15	A Lidiya ane o yideme naŋ da wa de suobu, o da sɔre te la a yele, “Ka yɛnee wa sage ka N waa la a Daana yelderɛ serɛzaa, yɛ wa kpeɛrɛ n yiri poɔ.” Kyɛ o da sɔre te la yaga zaa ka te da te sage.
ACT.16.16	Daare kaŋ, te naŋ da gɛrɛ a puoruudie, te da tuori la pɔgsarlee kaŋ naŋ da waa gbaŋgbaa kyɛ da waa bageboorɔ, ka a o bageboge da yire libie yaga korɔ a o demee. 
ACT.16.17	O naŋ da tuuro te ane a Pɔɔl, a da ŋmeɛrɛ kpɛlle yele, “A noba bama waa la a Kpeɛ̃õ Zaa Naaŋmen gbaŋgbaare naŋ wa ka ba moɔle a faabo yɛlɛ ko yɛ.” 
ACT.16.18	O da erɛ la a ŋaa beri yaga, ka a Pɔɔl suuri da te iri yaga ka o leɛ yeli ko a sefaa, “A Yeezu Kirista yuori eŋɛ ka N yele korɔ fo, wa yi o eŋɛ.” Ka a sefaa da wa yi a gogo na poɔ.
ACT.16.19	Kyɛ a o demee naŋ da wa nyɛ ka ba koŋ la baŋ nyɛrɛ a libie ba naŋ da nyɛrɛ, ba da nyɔge la a Pɔɔl ane Selase, a tage ba gaa ne a daa poɔ a nembɛrɛ zie. 
ACT.16.20	Ba naŋ da taa ba wa ne a sɛrediribe zie, ba da yelee la, “A noba bama waa la Gyuumine, a wa dɔɔnɔ a te teŋɛ, 
ACT.16.21	a wullo a noba ka ba tuuro yel-erre te Uroma noba naŋ ba taa sori ka te tu bee a e.” 
ACT.16.22	A nembeɛoŋ da iri zɔɔrɔ ne la a Pɔɔl ane Selase, ka a sɛrediribe da e ka ba yaare ba bonsuuri kyɛ e ka ba feɛ ba. 
ACT.16.23	Ba naŋ da wa feɛ ba yaga baare, ba da pɔge ba la kyɛ tere noɔre ka a nempagdie kaara gu ba velaa. 
ACT.16.24	Ba naŋ da ko o a noɔre ŋa zuiŋ, o da de ba la kpɛ te pɔge a dikpaare poɔ, a leŋ ba gbɛɛ mare kpulo.
ACT.16.25	Aŋa tensogpozentaa saŋ, Pɔɔl ane Selase da puoro la kyɛ yiele puubu yieluŋ korɔ Naaŋmen, ka a nempɔgre da kyɛllɛ wono. 
ACT.16.26	Ba wa berɛ ka a zie gbigri yaga yaga zaa, ka a nempagdie daŋkyime da zɛŋ a sigi te tɔ a pare. A daadaalɛ ka a dendɔɛ zaa da yuori, kyɛ ka a nempɔgre zaa banzɔlɔ da lori. 
ACT.16.27	A nempagdie kaara naŋ da wa dɔ̃ɔ̃ iri o goɔŋ poɔ a nyɛ ka a dendɔɛ zaa yuore, o da voɔ la o zɔɔzɔɔ-soɔ a da boɔrɔ ka o ko o meŋɛ, bonso, o da teɛre ka a nempɔgre da yi zoe la. 
ACT.16.28	Kyɛ a Pɔɔl da zɛge la o kɔkɔre a kyeere yele, “Ta e fo meŋɛ yelfaa zaa, bonso, te zaa bebe la.” 
ACT.16.29	A nempagdie kaara da eɛɛ la ka ba ko o vũũ, ka o da ŋmore kpɛ a nempagdie poɔ, a te le vɔgle a Pɔɔl ane Selase niŋesogɔ a miine ne dabeɛ̃. 
ACT.16.30	Lɛ la ka o da taa ba yi ne yeŋ a te soore ba, “N bamine, wola ka N na e a nyɛ faabo?” 
ACT.16.31	Ka ba leɛ yeli sɔge, “Sage de a Daana Yeezu yɛlɛ, kyɛ fo na nyɛ la faabo, fõõ ne a fo yideme zaa.” 
ACT.16.32	Ba da kanne la a Daana yelbiri a ko o ane banaŋ zaa naŋ da be a o yiri poɔ. 
ACT.16.33	A tensogɔ na zaa, a gogo na poɔ, a nempagdie kaara da taa ba la a te pɛge ba felɛ. Lɛ la ka o ne o yideme zaa da de suobu a daadaalɛ. 
ACT.16.34	O da taa ba la do ne o yiri, a te ko ba bondirii kyɛ ka o ne o yideme da taa popeɛloŋ, o naŋ da sage de a Naaŋmen yɛlɛ zuiŋ.
ACT.16.35	Zie naŋ da wa nyaa, a sɛrediribe da toŋ la a polisiri, a yele, “Vɛŋ ka a noba na gɛrɛ.” 
ACT.16.36	A nempagdie kaara da ko la Pɔɔl a duoro a yele, “A sɛrediribe tere la noɔre ka ba bare yɛ ka yɛ gɛrɛ; azuiŋ, yɛ wa yi a gɛrɛ ne emmaaroŋ.” 
ACT.16.37	Kyɛ ka Pɔɔl leɛ yeli sɔge, “Te waa la Uroma noba kyɛ ka ba ŋmɛ te noba poɔ, a page te, kyɛ ka te ba taa saanaa zaa. Kyɛ a pampana ŋa, ba boɔrɔ la ka ba sɔgle bare te be? A koŋ baŋ waa lɛ togitogi! Vɛŋ ka bamenne wa taa te yi ne.” 
ACT.16.38	A polisiri da te yeli la a yɛlɛ ama ko a sɛrediribe, ka dabeɛ̃ da kpɛ ba, ba naŋ da wa woŋ ka ba waa la Uroma noba; 
ACT.16.39	lɛ la ka ba da wa sɔre saanaa a yi ba zie. A lɛ puoriŋ, ba da taa ba la yi ne a te yeli ko ba ka ba yi a teŋɛ poɔ. 
ACT.16.40	Ba naŋ da wa yi a nempagdie poɔ, ba da gaa la Lidiya yiri. Ba naŋ da wa te nyɛ a ba yɔɔmine ane ba yɔɔpuuli a yeli yɛlɛ teɛ a ba yeldeebo, ba pãã da yi la a be a gaa.
ACT.17.1	A Pɔɔl ane Selase naŋ da kyɛŋ tu Amfipoli ane Apoloniya tenne poore a yi, ba da wa la Tɛsalonika, be la ka a Gyuumine puoruudie da be. 
ACT.17.2	A Pɔɔl da te kpɛ la a puoruudie poɔ a seŋ o naŋ da maŋ erɛ lɛ, a da ŋmɛ nɔkpeɛne ne a Gyuumine a yi a gansoŋ yelbie poɔ a pɛnnoo bebie ata tutaa, 
ACT.17.3	a da manna kyɛ wullo ka a da waa la feroo ka a Mɛzaaya
ACT.17.4	A noba mine ane a Giriki deme neŋyaga naŋ puoro Naaŋmen nimizeɛ zaa ane pɔgeyoe yaga da sage de la a yɛlɛ a da tu a Pɔɔl ane Selase puori. 
ACT.17.5	Kyɛ a Gyuumine da erɛ la nyuuri, ka zɔɔŋmareba mine naŋ da be a daa poɔ da wa poɔ ba poɔ a soŋ ba ka ba da dɔ̃ɔ̃ a teŋɛ. Ba naŋ da yɔ boɔrɔ a Pɔɔl ane Selase ka ba nyɔge wa ne a noba zie zuiŋ, ba da te ŋmaagyili la Gyason yiri. 
ACT.17.6	Ba naŋ da ba nyɛ a Pɔɔl ane a Selase, ba da nyɔge la a Gyason ane a yelderebɛ mine a vu ba wa ne a teŋɛ nembɛrɛ zie, a wa kyeerɛ yele, “A noba banaŋ naŋ yɔ dɔɔnɔ a tendaa laŋna taa, ta la a kyɛ meŋ, 
ACT.17.7	ka Gyason sage de ba saanoŋ. Ba zaa erɛ la yɛlɛ naŋ ba tu a nɔɛ a nakpoŋ naŋ biŋ, a yele ka naa kaŋ bebe la ka O yuori di Yeezu.” 
ACT.17.8	A noba ane a teŋkpoŋ nembɛrɛ naŋ da woŋ a yeli ŋa, a da dɔ̃ɔ̃ ba la, 
ACT.17.9	kyɛ a Gyason ane o taaba naŋ da wa de libie naŋ seŋ ka ba yɔɔ ba kyɛ ka ba bare a Pɔɔl ane Selase, ba da bare ba la ka ba gɛrɛ.
ACT.17.10	A tensogɔ na zaa, a yelderebɛ da eɛɛ la ka a Pɔɔl ane Selase yi gaa Bɛroya. Ba naŋ da wa te ta a be, ba da gaa la a Gyuumine puoruudie. 
ACT.17.11	A Gyuumine bama da e la noba naŋ kyele gaŋ a banaŋ naŋ be a Tɛsalonika poɔ, bonso, ba da maŋ de la a yɛlɛ ne ennoɔ kyɛ ka bebiri zaa ka ba da maŋ gyɛle a gansoŋ a na nyɛ ka a yɛlɛ ama waa la lɛɛ. 
ACT.17.12	Ba yaga zie da sage de la a yɛlɛ a laŋ ne Giriki pɔgeba ane dɔbɔ naŋ e neŋtegrɛ. 
ACT.17.13	Kyɛ a Tɛsalonika Gyuumine naŋ da wa woŋ ka a Pɔɔl moɔle la a Naaŋmen yelbiri a Bɛroya poɔ, ba da wa la a be meŋ ka ba tɔ a noba eŋ ka ba dɔ̃ɔ̃ a teŋɛ. 
ACT.17.14	Lɛ la ka a yelderebɛ da eŋ a Pɔɔl sori ka o gaa a mane noɔre daadaalɛ, kyɛ ka Selase ane Timoti da zeŋ a Bɛroya teŋɛ poɔ. 
ACT.17.15	A banaŋ naŋ da beɛle a Pɔɔl da taa o la te ta ne Atɛnse; kyɛ o naŋ da wa yeli ko ba ka ba e ka a Selase ane Timoti wa o zie wieouŋ, a lɛ puoriŋ, ba da bare o la.
ACT.17.16	A Pɔɔl naŋ da naŋ kyɛllɛ a Selase ane Timoti a Atɛnse poɔ, o poɔ da sããɛ la yaga ne o naŋ nyɛ ka a teŋɛ paale ne tebɛ. 
ACT.17.17	Azuiŋ o da maŋ kpɛ la a puoruudie poɔ a te ŋmɛ nɔkpeɛne ne a Gyuumine a laŋ ne a puoruu nimizeɛ deme, a de ne banaŋ meŋ o naŋ da maŋ nyɛ a daa poɔ bebiri zaa. 
ACT.17.18	Lɛ meŋ la ka bambaŋnema mine naŋ da waa Epikuuriya potuuribo ane ba mine naŋ da waa Setoɔki
ACT.17.19	Ba da nyɔge o la a taa o wa ne a Areyopagu
ACT.17.20	A waa la yeli saana te zie, azuiŋ te na boɔrɔ la ka te baŋ a tɛgɛ.” 
ACT.17.21	A Atɛnse noba ane a sããma naŋ da kpeɛrɛ a be da ba taa yel-eraa zaa, ka yelpaala yeluu bee kyɛlloo naane.
ACT.17.22	Lɛ la ka Pɔɔl da iri are a Areyopagu niŋesogɔ kyɛ yeli, “Atɛnse noba, N kaa nyɛɛ la ka yɛ sereŋ waa la puorpuoribo a yɛ yɛlɛ zaa poɔ. 
ACT.17.23	Bonso, N naŋ yɔ yoɔrɔ kaara a boma yɛ naŋ puoro, N nyɛɛ ba naŋ sɛge eŋ a bagmaalkuuri kaŋ zu, ‘Ŋmen te naŋ ba baŋ la so o.’ A ŋmen yɛ naŋ ba baŋ kyɛ puoro, o yɛlɛ la ka N moɔlɔ korɔ yɛ. 
ACT.17.24	A Naaŋmen na naŋ iri a teŋɛ ane a boma zaa naŋ be o poɔ, a Onaŋ naŋ e a teŋɛ ane sazu Daana ba kpeɛrɛ tebɛ ane ŋmemɛ deri ba naŋ mɛ ne nensaala nuuri poɔ, 
ACT.17.25	bee taa nensaala nuuri toma yɛlɛ, aŋa O naŋ boɔrɔ bonkaŋ, bonso Ona la korɔ nensaalba zaa nyɔvore ane vooroŋ ane bonzaa. 
ACT.17.26	O tu la sããkomyeni zie a iri nensaalboorɔ zaa ka ba be a teŋɛzu zie zaa, kyɛ ka O biŋ wagre ba naŋ na voorɔ ane a ba kpeɛbozie tɔrebogri, 
ACT.17.27	ka a lɛ na vɛŋ ka ba bɔ Naaŋmen, kyɛ a ba boɔbo poɔ ka ba na toɔ̃ nyɛ O, aneazaa ka O ba e tɔɔre ne te kanzaa. 
ACT.17.28	Bonso, ‘O poɔ la ka te be a voorɔ, a yoɔrɔ a kyɛ so temenne’; aŋa a yɛ sɛgsɛgrebɛ mine naŋ yeli:
ACT.17.28	‘Te meŋ waa la O biiri.’
ACT.17.29	Te naŋ pãã waa Naaŋmen biiri, a ba seŋ ka te teɛrɛ ka a O Naaŋmennoŋ waa ŋa salema bee salem-pelaa bee kuuri bee bommaalaa kaŋ nensaala bammo ne o yɛŋ naŋ maale biŋ. 
ACT.17.30	Kyɛ a saŋ na Naaŋmen naŋ da maŋ baŋ kyɛ leɛ O puori ko nensaala babammo tɔlɛɛ la. Pampana ŋa, O tere la noɔre ka nensaalba naŋ be zie zaa leɛ ba eebo, 
ACT.17.31	bonso, O biŋ la bebiri O naŋ na di a tendaa sɛrɛɛ ne mennoŋ. O kaa-iri la neɛ ka o na di a sɛrɛɛ ŋa, kyɛ O wuli la a yeli ŋa nensaalba zaa ane O naŋ e ka a neɛ ŋa leɛ-iri a kuuni poɔ.”
ACT.17.32	Ba naŋ da wa woŋ a kuuni leɛ-iruu yɛlɛ, ba mine da erɛ o la laara kyɛ ka ba mine yeli, “Te na la woŋ la a yeli ŋa fo zie bebiri kaŋ.” 
ACT.17.33	A saŋ na poɔ, a Pɔɔl da bare ba la. 
ACT.17.34	Kyɛ ba mine da tu o la a da sage de a Yeezu yɛlɛ, a laŋ ne Diyɔnisiyo, a Areyopagu neɛ kaŋ ane pɔge kaŋ yuori naŋ da di Damarise ane ba mine meŋ naŋ da be a ba poɔ.
ACT.18.1	A lɛ puoriŋ, Pɔɔl da yi la a Atɛnse gaa Korinti. 
ACT.18.2	O da te nyɛ la Gyuu neɛ kaŋ yuori naŋ di Akuyɛla a be. A Akuyɛla da waa la Pɔntuse teŋɛ neɛ. O ne o pɔge Peresela da yi la Itali wa a be ka a da naŋ ba kɔɔre, bonso Keladeo da tere la noɔre ka a Gyuumine zaa yi a Urom poɔ. A Pɔɔl da gaa te nyɛ ba la, 
ACT.18.3	kyɛ o ne ba zaa toma naŋ da waa yeni zuiŋ, o da te kpeɛrɛ ne ba la, ka ba zaa da laŋ tonɔ. A ba tonnoɔre da la tɛnte-wuobu
ACT.18.4	A pɛnnoo bebiri zaa daare, o da maŋ ŋmɛ la nɔkpeɛne a puoruudie poɔ a kyɛ erɛ aneɛ ka o leɛre a Gyuumine ane a Giriki noba teɛroŋ ka ba na sage de a yɛlɛ o naŋ kanna.
ACT.18.5	A Selase ane Timoti naŋ da yi Masedoniya wa ta, a Pɔɔl da bare la yelzaa kyɛ moɔlɔ a yelbiri, a dire danseɛ korɔ a Gyuumine ka Yeezu la a Mɛzaaya.
ACT.18.6	Ba naŋ da zagre a yɛlɛ deebo kyɛ to o, a Pɔɔl da nyɔge la o kparoo uuruŋ piŋ a kyɛ yeli ko ba, “Ka a yɛ zẽẽ do yɛ! Maa eŋ ba taa saanaa. A naŋ yi ŋaa kyɛ gɛrɛ, N na gaa la a Nemboore-yobo
ACT.18.7	Lɛ la ka o da yi a puoruudie a kyɛ gaa dɔɔ kaŋ yuori naŋ di Tiitu Gyustu yiri. A dɔɔ ŋa da puoro la Naaŋmen ka o yiri da peɛle a puoruudie. 
ACT.18.8	Kiripu naŋ da e a puoruudie kaara ane o yideme zaa da de la a Daana yɛlɛ, ka a Korinti deme yaga naŋ da woŋ a Pɔɔl kannoo meŋ da sage de a Daana yɛlɛ a kyɛ da de suobu. 
ACT.18.9	Tensogɔ kaŋ, a Daana da yeli ko la a Pɔɔl o nyaabo poɔ, “Ta zoro dabeɛ̃, manna a yɛlɛ kyɛ ta pɔge fo noɔre; 
ACT.18.10	bonso, N be la fo zie. Neɛzaa kyebe a na zɛge o nu tɔ ne fo ka o e fo yelfaa zaa, bonso, N taa la noba yaga a teŋɛ ŋa poɔ.” 
ACT.18.11	O da zeŋ la a be yuoni gbuli ane kyuuri ayoɔbo a wullo a noba a Naaŋmen yelbiri.
ACT.18.12	Kyɛ a saŋ Galliyo naŋ da wa e gɔbena a Akaaya poɔ, a Gyuumine da laŋ la taa a iri a Pɔɔl zu, a nyɔge o gaa ne a sɛrediribe zie. 
ACT.18.13	Ba da yelee la, “A dɔɔ ŋa wullo la noba ka ba puoro Naaŋmen lɛnɛɛ naŋ ba tu a begɛ.” 
ACT.18.14	A Pɔɔl naŋ da e ka o haa o noɔre, a Galliyo da yeli ko la a Gyuumine, “Ka anaŋ da waa ka tonfaare la ka o da toŋ bee a sãã a bege kanzaa, N da na kyɛlle la yɛ yɛlɛ; 
ACT.18.15	kyɛ anaŋ waa nɔkpeɛne a kyaare ne yelbie ane yoe ane yɛmenne begɛ yɛlɛ, yɛ taa yɛ yɛlɛ. Maa eŋ ba boɔrɔ ka N di a yɛlɛ ama sɛrɛɛ.” 
ACT.18.16	Kyɛ da digi ba ka ba yi a sɛrɛɛdiibu zie. 
ACT.18.17	Lɛ la ka ba zaa da leɛ nyɔge Sosetenɛ, a puoruudie kaara, a ŋmɛ o a sɛrediribe niŋesogɔ. Kyɛ a Galliyo da leɛ la o kpaare tere a yɛlɛ ama zaa naŋ da erɛ.
ACT.18.18	A Pɔɔl naŋ da zeŋ a be ka a kɔɔre belaa, o da bare la a yelderebɛ kyɛ ka o ne Peresela ane Akuyɛla da kpɛ gbori a gaa Seeriya. A Pɔɔl da poŋ la o zu Senkereya teŋɛ poɔ, o naŋ da polle noɔre zuiŋ. 
ACT.18.19	Ba naŋ da wa te ta Efesu teŋɛ, o da bare ba la a be kyɛ ka o meŋɛ daŋ te kpɛ a puoruudie ka o ne a Gyuumine te yeli yɛlɛ. 
ACT.18.20	Ba naŋ da wa sɔre o ka o zeŋ be belaa, o da ba sage; 
ACT.18.21	kyɛ o naŋ da wa bare ba, o da yelee la, “N na leɛ wa la yɛ zie ka Naaŋmen wa boɔrɔ.” A lɛ puoriŋ, o da kpɛ la gbori a yi a Efesu teŋɛ poɔ.
ACT.18.22	O naŋ da wa te ta Sezaareya, o da do la Gyɛruzɛlɛm a te puori a puoruu laŋne deme a kyɛ sigi gaa Antoɔki. 
ACT.18.23	O naŋ da wa zeŋ a be ka a kɔɔre belaa, o da yie la a yoɔrɔ a ziiri zaa, a te tɔle gaa Galesiya paaloŋ ane Firigyeya, a yele yɛlɛ a teɛrɛ a potuuribo zaa.
ACT.18.24	A Gyuumine kaŋ naŋ da waa Alɛzandereya teŋɛ neɛ, ka o yuori di Apolo, da wa la a Efesu teŋɛ. O noɔre da baŋ la yɛlɛ yeluu velaa kyɛ da baŋ a gansoŋ poɔ yɛlɛ meŋ weliweli. 
ACT.18.25	Ba da wuli o la a Daana Sori yɛlɛ; kyɛ ka o eŋɛ da nyagra ne a yɛlɛ yeluu, ka o wullo a Yeezu yɛlɛ velaa zaa, aneazaa ka a Gyɔɔn suobu yɛlɛ yoŋ la ka o da baŋ. 
ACT.18.26	O da piili yele la a yɛlɛ a ba zoro dabeɛ̃ a puoruudie poɔ; kyɛ Peresela ane Akuyɛla naŋ da wa woŋ o yelyelii, ba da taa o la yi ne ba yoŋ zie a te maaleŋ wuli o a Naaŋmen Sori yɛlɛ velaa. 
ACT.18.27	O naŋ da wa boɔrɔ ka o gaŋ gaa Akaaya, a yelderebɛ da yeli la yɛlɛ teɛ o, kyɛ sɛge gane ko a potuuribo naŋ be a be ka ba tuori de o. O naŋ da wa te ta, o da soŋ la a banaŋ a Naaŋmen garaaseɛ naŋ da e ka ba sage de O yɛlɛ yaga zaa, 
ACT.18.28	bonso, o da maŋ yeli toɔ̃ la a Gyuumine neŋyaga poɔ. O da maŋ tu la a gansoŋ poɔ yɛlɛ a wullo ka a Yeezu la a Mɛzaaya.
ACT.19.1	Apolo naŋ da naŋ be a Korinti poɔ, Pɔɔl da tu la a teŋɛ poɔ a wa a Efesu teŋɛ. O da wa nyɛ la a potuuribo mine a be. 
ACT.19.2	O da soore ba la, “Yɛ de la a Vooroŋ Soŋ a saŋ na yɛ naŋ da sage de a Yeezu yɛlɛ?” Ka ba leɛ yeli, “Ai, te daŋ ba woŋ ka Vooroŋ Soŋ bebe la.” 
ACT.19.3	Lɛ la ka o soore ba, “Boŋ suobu la ka yɛ da de?” Ka ba yeli, “Gyɔɔn suobu la.” 
ACT.19.4	Ka a Pɔɔl da yeli, “Gyɔɔn da tere la meŋɛ-leɛbo suobu, a da yele korɔ a noba ka, ba sage de neɛ na naŋ na tu o puori wa. Ona la Yeezu.” 
ACT.19.5	Ba naŋ da wa woŋ a lɛ, ba da de la a suobu a Daana Yeezu yuori eŋɛ. 
ACT.19.6	A Pɔɔl naŋ da wa de o nuuri pare ba zuri, a Vooroŋ Soŋ da wa la ba zie, ka ba da yele kɔkɔsaama ane Ŋmen-yelmanna yelyelii. 
ACT.19.7	Ba zaa da ta la noba pie ne bayi.
ACT.19.8	A Pɔɔl da be la a be kyuuri ata, a da maŋ kpɛ a puoruudie a te yele yɛlɛ a ba zoro dabeɛ̃, kyɛ ŋmɛ nɔkpeɛne ne ba, a erɛ aneɛ ka ba na sage de a Naaŋmen naaloŋ yɛlɛ. 
ACT.19.9	Kyɛ ba mine naŋ da e zukpeɛ-yɛlɛ a da ba sage de a Yeezu yɛlɛ, kyɛ da yele yɛlɛ saana a Daana Sori yɛlɛ a laŋne deme niŋesogɔ zuiŋ, a Pɔɔl da ŋmaa la ba yɛlɛ bare, kyɛ bebiri zaa o da maŋ taa la a potuuribo kpɛ ne a Tirano kannoo die poɔ a te ŋmɛ nɔkpeɛne ne a Tirano kannoo die deme. 
ACT.19.10	A yɛlɛ ama da e la lɛ yuomo ayi, ka a noba zaa naŋ da kpeɛrɛ a Ezeya paaloŋ poɔ, a Gyuumine ane a Giriki noba da woŋ a Daana yelbiri.
ACT.19.11	Naaŋmen da tu la a Pɔɔl zie a toŋ toŋseɛlɛ naŋ ba taa mannoo, 
ACT.19.12	ka a lɛ da vɛŋ ka ba da maŋ de a Pɔɔl hankyeɛ bee pɛn-ŋmaa zaa naŋ tɔ o eŋɛ a wa tɔ ne a baalba, ka ba baaloŋ da maŋ baare kyɛ ka sefaare yi ba enne. 
ACT.19.13	Lɛ la ka Gyuu noba mine naŋ da maŋ yoɔrɔ a digre sefaare, meŋ da de a Daana Yeezu yuori a boɔrɔ ka ba digi ne sefaare naŋ da be noba mine enneŋ a yele, “A Yeezu ŋa a Pɔɔl naŋ moɔlɔ O yɛlɛ, maa yele korɔ fo, wa yi!” 
ACT.19.14	A Gyuumine Naaŋmen bagmaale neŋkpoŋ kaŋ yuori naŋ da di Siva biiri bayopoi la da erɛ a lɛ. 
ACT.19.15	Kyɛ a sefaa da yeli sɔge ba la, “N baŋ la Yeezu, a baŋ Pɔɔl meŋ, kyɛ aŋ mine la yɛ?” 
ACT.19.16	Lɛ la ka a dɔɔ na naŋ da taa a sefaa da vare iri nyɔge ba, a da toɔ̃ ŋmɛ ba zaa, a pere ba, ka ba da zo ne parekpolo a yi a yiri poɔ. 
ACT.19.17	A noba zaa naŋ da kpeɛrɛ a Efesu poɔ, a Gyuumine ane Giriki noba da baŋ la a yeli ŋa. Dabeɛ̃ da kpɛ la ba zaa, kyɛ ka a Daana Yeezu yuori da nyɛ puubu. 
ACT.19.18	Lɛ meŋ la ka noba yaga naŋ da sage de a Yeezu yɛlɛ da wa, a wuoro bamenne kyɛ kyiire ba yelfaare. 
ACT.19.19	Noba yaga naŋ da taa gama a da erɛ ne yelbeere da wuo la a gama lantaa a nyege a noba zaa niŋesogɔ. Ba naŋ da sɔre a gama ama ba naŋ nyege libie, a da e la warbie turi lezaayi ne pie. 
ACT.19.20	Lɛ la ka a Daana yelbiri da yɛllɛ yaga kyɛ da taa faŋ.
ACT.19.21	A yɛlɛ ama eebo puoriŋ, Pɔɔl da maale la o teɛroŋ ka o na tu la Masedoniya ane Akaaya tenne a te gaa Gyɛruzɛlɛm. O da yelee la, “Ka maa wa gaa a be baare, feroo la ka N nyɛ Urom meŋ.” 
ACT.19.22	Lɛ la ka o da toŋ a o soŋnema bayi, Timoti ane Erasetu ka ba gaa a Masedoniya kyɛ o meŋɛ eŋ da kpɛ la a Ezeya poɔ kɔɔre belaa.
ACT.19.23	A saŋ na poɔ, dɔɔne kpoŋ da dɔ̃ɔ̃ la a Efesu poɔ a kyaare ne a Daana Sori yɛlɛ. 
ACT.19.24	Dɔɔ kaŋ naŋ da waa kurkuro, ka o yuori da di Demeteruse, da maŋ nyɛle la salem-pelaa a maale ne boma naŋ waa Ateme puoruu boma. Ka a da korɔ noba na naŋ tonɔ a toma tɔnɔ yaga zaa. 
ACT.19.25	O da boɔle la a noba bama ane a noba na naŋ tonɔ a toma ŋa taaba lantaa, a yeli, “N ba mine, yɛ baŋ ka a toma ŋa poɔ la ka a te bondaanoŋ yire. 
ACT.19.26	Yɛ meŋ nyɛɛ la kyɛ woŋ ka a ba e a Efesu yoŋ poɔ, kyɛ a Ezeya paaloŋ yaga zie zaa ka a Pɔɔl ŋa toɔ̃ nyɛ noba yaga ka ba tu o, ne o kannoo ka a ŋmemɛ ba naŋ maale ne nuuri ba waa ŋmemɛ. 
ACT.19.27	Kyɛ dabeɛ̃ bebe la, ka a te toma ŋa yoŋ naane na di vi, kyɛ ba koŋ la boɔlɔ a pɔgŋmen Ateme ŋmen-yiri bonzaa, ka o koŋ la taa yuori na naŋ vɛŋ ka a Ezeya noba zaa ane a tendaa a puoro o.”
ACT.19.28	Ba naŋ da wa woŋ a yeli ŋa, ba suuri da iree la yaga ka ba kyeere, “A Efesu Ateme waa la kpoŋ!” 
ACT.19.29	A teŋkpoŋ da paale ne la dɔɔne ka noba zo lantaa ŋmore te kpɛ a deɛne die poɔ, a vuuro Gayose ane Arestaku naŋ da waa Masedoniya noba a kyɛ da waa a Pɔɔl sokyɛntaaba. 
ACT.19.30	A Pɔɔl da boɔrɔ la ka o kpɛ a nembeɛoŋ poɔ, kyɛ a potuuribo da ba sage; 
ACT.19.31	a Ezeya paaloŋ tonton-nembɛrɛ mine naŋ da waa a Pɔɔl bamine meŋ gba da toŋɛɛ la ka ba sɔre o ka o ta wa kpeɛrɛ a deɛne die poɔ. 
ACT.19.32	Kyɛ a lɛ poɔ meŋ, ba mine da kyeerɛ la yele yeli ŋa, ka ba mine yele yeli yuo, bonso, buriburi da kpɛ la a kpaaroŋ noba, ka ba yaga zie da ba baŋ bon naŋ so ka ba da wa lantaa. 
ACT.19.33	A nembeɛoŋ mine da manne la a yɛlɛ ko Alɛzanda, a onaŋ a Gyuumine naŋ da e ka o de niŋe. Ka Alɛzanda da lɔɔ nu sɔre ka ba bare gɔnne kyɛ ka o toɔ̃ manne a yɛlɛ ko ba. 
ACT.19.34	Kyɛ ba naŋ da wa baŋ ka o waa la Gyuu neɛ, ba zaa da kyeerɛɛ la ane kɔkɔyeni ka a te ta ŋa gogo ayi a yele, “A Efesu Ateme la waa kpoŋ!” 
ACT.19.35	Kyɛ a teŋɛ karakye naŋ da wa te e ka a noba bare a gɔnne, o da yelee la, “Efesu noba, nembuo la bebe a ba baŋ ka a Efesu noba teŋkpoŋ la waa a Ateme ŋmen-yiri guuro ane a ŋmen-kuuri naŋ yi a sazu le guuro. 
ACT.19.36	Yɛ naŋ nyɛ ka neɛzaa kontoɔ̃ ŋmɛ nɔkpeɛne ne a yɛlɛ ama, a seŋɛɛ la ka yɛ e gbilli lɛ a ta wa e yelzaa ne suuri. 
ACT.19.37	A noba ŋa yɛ naŋ taa wa ne a kyɛ ba waa a Naaŋmen die nannyigri bee noba naŋ to a te pɔgŋmen zone zaa. 
ACT.19.38	A lɛ zuiŋ ka Dameteruse ane a o nuuri toma noba naŋ be o zie wa taa yeli kyaare ne a neɛ kanzaa, a sɛrediribe bebe la, ka a gɔbena mine bebe, vɛŋ ka ba te sɛ taa be. 
ACT.19.39	Ka yeli kanzaa la wa bebe ka yɛ boɔrɔ ka yɛ baŋ, lɛ eŋ, a ferɛɛ la ka a gaa sɛrediribe zie ka ba te maale a be. 
ACT.19.40	Te be la yɛlɛ poɔ bonso, ba na toɔ̃ yeli ka te dɔ̃ɔ̃ la a teŋɛ zenɛ, kyɛ ka te ba taa yeli zaa na yeli de temenne yi a dɔɔne ŋa poɔ.” 
ACT.19.41	O naŋ da wa te yeli a yeli ŋa baare, o da eɛɛ la ka a noba yaare.
ACT.20.1	A dɔɔne naŋ da wa baare puoriŋ, Pɔɔl da toŋ boɔle la a potuuribo. O naŋ da wa yeli yɛlɛ teɛ ba a kyɛ ko ba o gaabo yaane baare, o da yi gaa la Masedoniya. 
ACT.20.2	O naŋ da wa yɔ a tenne anaŋ, a yeli yɛlɛ yaga teɛ a potuuribo, o da wa la Girise, 
ACT.20.3	a wa kpɛ a be kyuuri ata. A Pɔɔl da nara la ka o kpɛ gbori gaa Seeriya, kyɛ a Gyuumine naŋ da bo faaloŋ kyaare ne o zuiŋ, o da leɛ la o teɛroŋ a leɛ tu Masedoniya. 
ACT.20.4	Piruse bidɔɔ, Sopata naŋ yi Bɛreya da tu o la gaa, ka Arestaku ane Sekundi naŋ yi Tɛsalonika da tu o gaa, ka Gayose naŋ yi Dɛɛbe ane Timoti meŋ da tu o gaa, a laŋne Takyiku ane Terofimu naŋ yi Ezeya meŋ da tu o la gaa. 
ACT.20.5	Ba da de la weɛ a te kyɛllɛ te Turose poɔ; 
ACT.20.6	kyɛ a Boroboro Dambo tigri bebie puoriŋ la ka te da kpɛ gbori Filipae poɔ a gɛrɛ. Te da de la bebie anuu kyɛ te ta Turose a pɔge ba, ka te da zeŋ be bebie ayopoĩ.
ACT.20.7	A koseɛraa bebi-dɛndɛŋ daare, te naŋ da wa lantaa ka te ŋmaa boroboro, Pɔɔl ne ba da yeli la yɛlɛ, o naŋ da boɔrɔ ka ka zie wa nyaa ka o iri gaa zuiŋ. O da yeli la yɛlɛ ka a kɔɔre te ta tensogpozentaa. 
ACT.20.8	Fentele yaga da be la a peɛzudie poɔ, benee te naŋ da lantaa. 
ACT.20.9	Pɔlbile kaŋ yuori naŋ da di Yutaaku da zeŋ la a takoro noɔreŋ a gbire kyuuro, a Pɔɔl naŋ da yele yɛlɛ. A Pɔɔl naŋ da yeli a yɛlɛ ka a te kɔɔre, a pɔlbile da gbiree la gaa tɔɔre a da yi a peɛzuderi naŋ mɛ dɔgle taa ata soba zu a le. Ba naŋ da wa te zɛllɛ o, ka o kpie la. 
ACT.20.10	Kyɛ Pɔɔl da sigi te zuuni la o zu, a nyɔge o zɛle eŋ o nuuriŋ kyɛ yeli, “Yɛ ta zoro dabeɛ̃, bonso, a o vooroŋ naŋ ba sigi.” 
ACT.20.11	Lɛ la ka a Pɔɔl da leɛ do a peɛzudie, kyɛ o naŋ da wa te ŋmaa a boroboro a ɔɔ baare, o da naŋ yeli ne ba la yɛlɛ ka a te ta zivɛlemɛ, kyɛ pãã da gaa. 
ACT.20.12	Kyɛ ba da taa la a pɔlbile na ka o waa vore a kuli ne, ka ba poore da pɛle yaga zaa.
ACT.20.13	Te da de la weɛ a te kpɛ a gbori a gaa Azɔ, be la ka te da boɔrɔ ka te gaa te de a Pɔɔl, bonso, o meŋɛ la da nare a lɛ biŋ, a da boɔrɔ ka o gaa be ane gbɛɛ. 
ACT.20.14	O naŋ da wa pɔge te a Azɔ poɔ, o da kpɛ la a gbori ka te gaa Mitelen. 
ACT.20.15	Te da kpɛ la gbori a be a gaŋ Kyiose naŋ are kyaare a Mitelen a zie naŋ da wa nyaa. A naŋ da la nyaa zie, te da wa ta la Samose, ka zie da la nyaa ka te ta Miletu. 
ACT.20.16	A Pɔɔl da nare la o teɛroŋ poɔ ka o te lanne a Efesu teŋɛ, ka o na ta wa kɔɔre a Ezeya poɔ. O da kyerɛ la ka ka a naŋ wa taa eebo, ka o ta Gyɛruzɛlɛm a Pɛnteko bebiri daare.
ACT.20.17	Pɔɔl da be la a Miletu poɔ kyɛ toŋ boɔle a puoruu laŋne nembɛrɛ naŋ be a Efesu poɔ. 
ACT.20.18	Ba naŋ da wa o zie, o da yeli ko ba la:
ACT.20.18	“A yi a bebi-dɛndɛŋ, a n gbɛre naŋ kpɛ a Ezeya paaloŋ te ta ŋaa, yɛmenne baŋ la lɛnɛɛ N naŋ da kpeɛrɛ a yɛ poɔ, 
ACT.20.19	a tonɔ korɔ a Daana ne meŋɛ sigruu ane nentaŋ, kyɛ sage de yɛlɛ na zaa a Gyuumine naŋ da erɛ ka a korɔ ma dɔgroŋ. 
ACT.20.20	N da ba sɔgle ka N e yelzaa naŋ taa sommo, a da moɔlɔ a yelbiri korɔ yɛ, a wullo yɛ neŋyaga poɔ ane a yɛ yie poore, 
ACT.20.21	N da di la danseɛ ko a Gyuumine ane Giriki noba ka ba leɛ ba eebo yi ba yelbebe poɔ a wa Naaŋmen zie kyɛ taa yeldeebo ne a te Daana Yeezu. 
ACT.20.22	Pampana ŋa, a Vooroŋ Soŋ noɔre sagoo zuiŋ, N gɛrɛ la Gyɛruzɛlɛm, kyɛ N ba baŋ yeli naŋ na e ma a be, 
ACT.20.23	ka a yeli ŋa a Vooroŋ Soŋ naŋ maŋ yeli ko ma a teŋkpoŋ zaa poɔ N naŋ maŋ wa te kpɛ, ka ba na page ma la kyɛ ka N nyɛ dɔgɛɛ be yoŋ naane. 
ACT.20.24	Kyɛ N ba de n nyɔvore ka o dɔgle bonzaa zu, ka maa na toɔ̃ toŋ a tonnoɔre na a Daana Yeezu naŋ ko ma, ona la ka N di a Ŋmen-yelnoore garaaseɛ danseɛ.”
ACT.20.25	“Kyɛ pampana ŋa, N baŋ ka yɛ bama poɔ N naŋ yɔ a kanne a Naaŋmen naaloŋ yɛlɛ, yɛ kanzaa daŋ koŋ la nyɛ ma zaa. 
ACT.20.26	Azuiŋ, a zenɛ bebiri, N yele korɔ yɛ la, ka N ba taa saanaa zaa ka yɛ kanzaa wa wɛ, 
ACT.20.27	bonso, N da ba sɔgle ka N manne a Naaŋmen poboɔbo zaa ko yɛ. 
ACT.20.28	Yɛ kaara yɛmenne zie ane a peere zaa a Vooroŋ Soŋ naŋ e ka yɛ kaara a zu, yɛ kaara a Naaŋmen puoruu laŋne deme velaa. Bana la ka O faa ne O meŋɛ Bidɔɔ zẽẽ. 
ACT.20.29	N baŋ ka a N gaabo puoriŋ, noba mine naŋ waa ŋa gboŋgbo-faare na wa kpɛ la yɛ poɔ, a koŋ bare a peere. 
ACT.20.30	A Noba mine gba na yi la yɛ poɔ, a yele yeltulo, ka a potuuribo na tu ba puori. 
ACT.20.31	Azuiŋ, yɛ baŋ ne a, a ta inni ka yuomo ata tensogɔ bee ŋmenaa, ka N ba nage ka N kpãã yɛ ane nentaŋ. 
ACT.20.32	Pampana ŋa, N de yɛ la ko Naaŋmen ane a Naaŋmen yelbiri garaaseɛ. A yelbiri taa la kpeɛ̃õ a na e ka yɛ baa, kyɛ ka o ko a yɛ banaŋ zaa naŋ pɛgeyi a o gbandiruŋ.
ACT.20.33	N ba taa zɛnzɛŋ ne neɛzaa libiri bee salema bee bonsuuri. 
ACT.20.34	Yɛmenne baŋ ka N da toŋ la toma ane n nuuri a bɔ bonzaa maa ne n taaba naŋ da boɔrɔ. 
ACT.20.35	A yɛlɛ ama zaa poɔ, N wuli yɛ la ka toma tommo poɔ la ka te na toɔ̃ soŋ a nembaalba, kyɛ teɛre a yelbie a Daana Yeezu meŋɛ naŋ da yeli, ‘A e la maaloo yaga ka fo tere a gaŋ fo naŋ derɛ.’ ”
ACT.20.36	A Pɔɔl naŋ da wa yeli a yɛlɛ baare, o da gbi la dumo ka o ne ba zaa da laŋ puori. 
ACT.20.37	Ba zaa da koŋee la yaga, a da nyɔge a Pɔɔl kori kyɛ moore o. 
ACT.20.38	Ba poore da sããɛ la ane yeli na o naŋ da yeli ko ba, ka ba koŋ la nyɛ o zaa. A lɛ puoriŋ, ba da taa o la gaa ne a gbori zie.
ACT.21.1	Te naŋ da wa te bare ba baare, te da kpɛ la a gbori a tu a sori daadaa a te ta Kose, a nyaazie gaa Urode, a yi be gaa Patara. 
ACT.21.2	Te naŋ da wa nyɛ gbori kaŋ a be ka o gɛrɛ Foniseya, te da kpɛ o la a gɛrɛ. 
ACT.21.3	Te naŋ da wa te peɛlɛ Sapuru teŋɛ a nyɛ o ka o te saa, te da bare o la te nugɔɔ seŋ, kyɛ gaa Seeriya, a yi be gaa Taaya a te are be, bonso, a gbori da taa la tuobu a na yage a be. 
ACT.21.4	Te da bɔ nyɛ la potuuribo a be, a zeŋ a be beri ayopoĩ. A Vooroŋ Soŋ da eɛɛ la ka ba yeli ko a Pɔɔl ka o ta wa gɛrɛ Gyɛruzɛlɛm. 
ACT.21.5	A te beri naŋ da wa baare a be, te da bare la a be kyɛ da kyogi a te sori gɛrɛ; ka ba zaa laŋne ba pɔgeba ane ba biiri da beɛle te a te yi a teŋkpoŋ poɔ. Te naŋ da wa te ta a mane noɔreŋ, te da gbi la dumo a be a puori 
ACT.21.6	kyɛ da bare taa. Te pãã da kpɛ la a gbori kyɛ ka bana eŋ da leɛ kuli ba yie.
ACT.21.7	Te naŋ da wa kpɛ a gbori yi a Taaya teŋɛ a te ta a Potolemese teŋɛ baare, te da te puori la a yelderebɛ kyɛ zeŋ ba zie bebi-gbuli. 
ACT.21.8	A nyaazie daare, te da yi gaa la Sezaareya; a da gaa Filipi, a Ŋmen-yelnoore kankanna naŋ da waa a bayopoi na kaŋ yiri a da te kpeɛrɛ a be. 
ACT.21.9	O da taa la pɔgeyaare banaare naŋ ba kuli serebɛ, kyɛ ka ba da taa Ŋmen-yelmanna yelyelii kyɔɔtaa. 
ACT.21.10	Te naŋ da be a be ka a kɔɔre belaa, Ŋmen-yelmanna kaŋ yuori naŋ da di Agabu da yi la Gyudiya sigi wa a be. 
ACT.21.11	O da wa la te zie, a wa de a Pɔɔl kpagre a leŋ ne o meŋɛ gbɛɛ ane o nuuri kyɛ yeli, “Ŋaa ka a Vooroŋ Soŋ yeli, ‘A ŋaa ne o zu la ka a Gyuumine naŋ be a Gyɛruzɛlɛm poɔ na leŋ a kpagre ŋa soba, a de o eŋ a Nemboore-yobo
ACT.21.12	Te naŋ da wa woŋ a yeli ŋa, te ne a noba naŋ da be a be da sɔre la a Pɔɔl ka o ta do gaa a Gyɛruzɛlɛm. 
ACT.21.13	Lɛ la ka a Pɔɔl da yeli sɔge, “Boŋ la ka yɛ erɛ, a kono a saana n poɔ? Maa eŋ, N ba nare ka ba leŋ ma yoŋ, kyɛ N narɛɛ la ka N kpi a Gyɛruzɛlɛm poɔ a Daana Yeezu yuori eŋɛ.” 
ACT.21.14	O naŋ da ba sage na de a te yɛlɛ, te da ba taa yeli zaa na yeli ka a yeluu ŋa yoŋ naane, “Ka a Daana poboɔbo nyɛ eebo.”
ACT.21.15	A beri ama puoriŋ, te da narɛɛ la a yi gɛrɛ a Gyɛruzɛlɛm. 
ACT.21.16	A potuuribo mine naŋ da yi Sezaareya da tu te la, a taa te gaa ne Maason naŋ yi Sapuru yiri ka te na te kpeɛrɛ a be. A Maason da waa la a dɛndɛŋ potuuro na kaŋ.
ACT.21.17	Te naŋ da wa te ta Gyɛruzɛlɛm, a yɔɔmine da tuori de te la ne popeɛloŋ. 
ACT.21.18	A nyaazie daare, te ne a Pɔɔl da gaa la Gyimisi zie, ka a nembɛrɛ zaa da be a be. 
ACT.21.19	Te naŋ da wa puori ba baare, a Pɔɔl da manne la nɛnɛ, a yɛlɛ na zaa a Daana naŋ da tu a o toma poɔ a e a Nemboore-yobo zie 
ACT.21.20	Ba naŋ da wa woŋ a, ba da puu la Naaŋmen. Lɛ la ka ba da yeli ko o, “Yɔɔ, fo nyɛ la noba turi turi naŋ be a Gyuumine poɔ a sage de a yɛlɛ, kyɛ ka ba zaa eŋɛ kyerɛ ne a Naaŋmen begɛ. 
ACT.21.21	Ba da yeli la fo yɛlɛ ko ba, ka fo wullo la a Gyuumine naŋ kpeɛrɛ a Nemboore-yobo poɔ, ka ba zagre a wuluu a Moozul naŋ biŋ. Kyɛ naŋ yele ka ba ta maŋ ire a ba bibiiri dɛgre, a ta tuuro a te saamine yelwulii. 
ACT.21.22	Wola ka te pãã na e? Ba sereŋ na woŋ la ka fo wa la a kyɛ. 
ACT.21.23	Azuiŋ, e bonna te naŋ na yeli ko fo. Te taa la noba banaare a kyɛ naŋ polle noɔre. 
ACT.21.24	Poɔ a noba bama poɔ ka fo ne ba maale yɛmenne, kyɛ ka fo yɔɔ a yɛ zuri pommu sane. A lɛ ka ba zaa na baŋ ka a yɛlɛ ba naŋ woŋ a kyaare ne fo ba waa yelmeŋɛ, kyɛ ba na nyɛ la ka fo meŋɛ tuuro la a Naaŋmen begɛ kyɛ guuro a. 
ACT.21.25	Kyɛ a Nemboore-yobo na naŋ sage de a Kirista yɛlɛ, te sɛge la gane ko ba a yeli te poteɛrɛ ko ba, ka ba kyiire bagmaale boma, ane zẽẽ, ane donne ba naŋ feere ko nɛne, a kyɛ ta tonɔ peɛ̃mo toma.” 
ACT.21.26	Lɛ la ka a zie naŋ da wa nyaa, ka Pɔɔl da de a noba banaare na, ka o ne ba da te peere ba dɛgre kyɛ kpɛ a Naaŋmen die a te moɔle a ba dɛgre peeroo baaroo bebiri kyɛ ka ba na maale bagre ko ba yeni yeni zaa.
ACT.21.27	A bebie ayopoĩ naŋ da wa te tara baaroo, a Gyuumine naŋ yi Ezeya naŋ da wa nyɛ a Pɔɔl a Naaŋmen die poɔ, ba da ŋmaa la dɔɔne eŋ a nembeɛoŋ poɔ. Ba da nyɔge la a Pɔɔl, 
ACT.21.28	a kyeerɛ yele, “Te taaba Izerayɛl biiri, yɛ soŋ! A dɔɔ ŋa la wullo a noba zaa, a ziiri zaa ka ba kyiire a te noba ane a Naaŋmen begɛ ane a zie ŋa. A lɛ yoŋ naane, o taa la Giriki noba wa kpɛ ne a Naaŋmen die, a sãã a zisoŋ ŋa.” 
ACT.21.29	Bonso, ba da nyɛ la Terofimu naŋ yi Efesu ka o be a Pɔɔl zie a teŋkpoŋ poɔ, ka ba da teɛre ka a Pɔɔl da taa o la kpɛ ne a Naaŋmen die poɔ. 
ACT.21.30	Lɛ la ka a teŋkpoŋ zaa da dɔ̃ɔ̃ ka a noba da zo lantaa. Ba da nyɔge la a Pɔɔl a vu o yi ne a Naaŋmen die poɔ, kyɛ da pɔge a dendɔɛ a paretɛloŋ lɛ. 
ACT.21.31	Ba naŋ da erɛ aneɛ ka ba ko o, a duoro da ta la a sogyɛre turi neŋkpoŋ ka dɔɔne be la a Gyɛruzɛlɛm zaa poɔ. 
ACT.21.32	A daadaalɛ, ka a sogyɛre turi neŋkpoŋ da taa sogyɛre ane a sogyɛre kɔɔ neŋkponni a zo sigi a noba zie. Ba naŋ da wa nyɛ a sogyɛre neŋkpoŋ ane a sogyɛre, ba da bare la a Pɔɔl ŋmeɛbo. 
ACT.21.33	Lɛ la ka a sogyɛre turi neŋkpoŋ da wa nyɔge o, a da tere noɔre ka ba leŋ o ne banzɔlɔ ayi. A sogyɛre turi neŋkpoŋ da soorɛɛ la ka o baŋ neɛ na naŋ la a Pɔɔl ane bon o naŋ e. 
ACT.21.34	Kyɛ a nembeɛoŋ poɔ, a noba mine da maŋ yeli ka ŋaa, ka ba mine meŋ yele yelyuo. O naŋ da kontoɔ̃ baŋ a yelmeŋɛ a dɔɔne zuiŋ, o da eɛɛ la ka ba taa a Pɔɔl gaa ne a sogyɛre kpeɛbozie. 
ACT.21.35	A Pɔɔl naŋ da wa te ta a dɛre, a dɔɔne naŋ da te zuo a noba poɔ da vɛŋɛɛ la ka a sogyɛre da zɛle o. 
ACT.21.36	A nembeɛoŋ naŋ da tuuro da kyeerɛ la a yele, “Yɛ ko o!”
ACT.21.37	Ba naŋ deɛ da wa boɔrɔ ka ba taa a Pɔɔl wa ne a sogyɛre kpeɛbozie, o da yeli ko la a sogyɛre turi neŋkpoŋ, “N na toɔ̃ yeli la yeli kaŋ ko fo bee?” Ka o soore o, “Fo wono la Giriki kɔkɔre be? 
ACT.21.38	Ka lɛ fõõ naane a Igyipiti neɛ na naŋ da iri dɔ̃ɔ̃ a dɔɔne a daare ŋa kyɛ da taa a noba turi anaare na naŋ e neŋkooreba a kpɛ ne a wɛgyɛŋ poɔ bee?” 
ACT.21.39	Ka Pɔɔl yeli sɔge, “N waa la Gyuu neɛ, a yi Taasu naŋ be Selusiya paaloŋ poɔ, teŋɛ naŋ taa yuori bie la ma. N sɔrɔ fo la, sage ka N yeli yɛlɛ ko a noba.” 
ACT.21.40	O naŋ da wa ko a Pɔɔl sori, o da are la a dɛbie zu a zɛge o nu kyaare a noba ka ba bare gɔnne. Kyɛ ba naŋ da wa te bare a gɔnne, o da yeli la yɛlɛ ko ba ne Hiburu kɔkɔre a yele:
ACT.22.1	“N saamine ane n yɔɔmine, yɛ kyɛllɛ a n yelbie N naŋ yele na faa n meŋɛ.”
ACT.22.2	Ba naŋ da wa woŋ ka o yele yɛlɛ korɔ ba ane a Hiburu kɔkɔre, ba da la maaleŋ e la gbilli lɛ. Lɛ la ka a Pɔɔl yeli:
ACT.22.3	“N waa la Gyuu neɛ, ka ba dɔge ma Taasu naŋ be Selusiya paaloŋ poɔ. Kyɛ a teŋkpoŋ ŋa poɔ la ka N baa a Gamaleɛ
ACT.22.4	N da dɔgre la noba naŋ tu a Sori ŋa ka ba te tɔgle kũũ, a da maŋ leŋ dɔbɔ ane pɔgeba a taa te eŋ nempagdie poɔ, 
ACT.22.5	a Naaŋmen bagmaale neŋkpoŋ ane a sɛrediribe nembɛrɛ zaa na toɔ̃ di la n danseɛ. N da de la gama meŋ ba naŋ da sɛge yi ba zie a te ko a yɔɔmine naŋ be Damasko poɔ. N da gaa la be ka N te nyɔge banaŋ naŋ da be a be a leŋ ba taa wa ne a Gyɛruzɛlɛm ka ba wa dɔgre ba.”
ACT.22.6	N naŋ da naŋ be a sori poɔ a da te peɛle Damasko, aŋa ŋmentantuo saŋ, veɛloŋ kaŋ da yi la sazu a deɛ wa uri kyaane ma. 
ACT.22.7	N da le la teŋɛ kyɛ woŋ kɔkɔre kaŋ naŋ yele korɔ ma, ‘Sɔɔl, Sɔɔl, bonso ka fo dɔgrɔ ma?’ 
ACT.22.8	Ka N yeli sɔge, ‘Aŋ la fo, Daana?’ Lɛ la ka O yeli ko ma, “Maa la Yeezu, a Naazɛrɛ Bie, a soba na fo naŋ dɔgrɔ.” 
ACT.22.9	A noba naŋ da be a n zie da nyɛ la a veɛloŋ kyɛ ba da ba woŋ a kɔkɔre na naŋ da yele a yɛlɛ korɔ ma. 
ACT.22.10	Ka N soore, ‘Daana, boŋ ka N na e?’ Ka a Daana yeli ko ma, ‘Iri, a gaa a Damasko poɔ, be la ka ba na yeli ko fo bonna fo naŋ na e.’ 
ACT.22.11	N naŋ da ba la nyɛrɛ a veɛloŋ naŋ da kyaane eŋ ma zuiŋ, a banaŋ naŋ da be n zie da nyɔge la n nu a tage ma te kpɛ ne a Damasko poɔ.
ACT.22.12	A puoruu nimizeɛ neɛ kaŋ naŋ da tuuro a Naaŋmen begɛ, ka o yuori di Ananeɛ, ka a Gyuumine zaa naŋ kpeɛrɛ a be da porɔ o yosoŋ, 
ACT.22.13	da wa la n zie a wa are peɛle ma kyɛ yeli, ‘N yɔɔ Sɔɔl, leɛ nyɛrɛ!’ Ka a gogo na poɔ ka N deɛ leɛ nyɛrɛ, a nyɛ a Ananeɛ. 
ACT.22.14	Lɛ la ka o yeli, ‘A te sããkommine Naaŋmen la kaa-iri fo ka fo baŋ O poboɔbo, a nyɛ a Nemmeŋɛ Na kyɛ woŋ O kɔkɔre; 
ACT.22.15	bonso, fo na di la O danseɛ a tendaa zaa poɔ a kyaare ne bon fo naŋ nyɛ kyɛ woŋ. 
ACT.22.16	Pampana ŋa, boŋ ka fo la kyɛllɛ? Iri, a de suobu, a boɔlɔ O yuori a fo yelbebe pɛgebo eŋɛ.’
ACT.22.17	“N naŋ da leɛ wa a Gyɛruzɛlɛm a puoriŋ, N da puoro la a Naaŋmen die poɔ, a wa nyɛ nyaabo kaŋ, 
ACT.22.18	ka a nyaabo poɔ, ka N da nyɛ Yeezu ka O yele korɔ ma, ‘Page wieouŋ a zo yi a Gyɛruzɛlɛm poɔ, bonso, ba koŋ sage de a N danseɛ fo naŋ na di ko ba.’ 
ACT.22.19	Ka N yeli, ‘Daana, bamenne baŋ ka a puoruudie zaa poɔ N da maŋ nyɔge la banaŋ naŋ sage de fo yɛlɛ a ŋmɛ kyɛ de ba eŋ nempagdie poɔ. 
ACT.22.20	Kyɛ a saŋ na ba naŋ da ko a fo dansedire Stefanuu, N meŋ da are la a be a da kaara a banaŋ naŋ da koorɔ o na bonsuuri.’ 
ACT.22.21	Lɛ la ka O yeli ko ma, ‘Gɛrɛ, bonso, N na toŋ fo la zitɔɔre zaa, a Nemboore-yobo
ACT.22.22	A noba da kyɛllɛ la a o yɛlɛ a te ta a saŋ ŋa, kyɛ pãã zɛge ba kɔkɔɛ a yeli, “Yɛ ta vɛŋ ka a neɛ ŋa tɔ be a teŋɛzu! Bonso, a ba seŋ ka o voorɔ.” 
ACT.22.23	Kyɛ ba naŋ da kyeerɛ kyɛ yagra ba kparre lɔɔrɔ, a lɔɔrɔ tɛne sazu a erɛ uuruŋ, 
ACT.22.24	a sogyɛre turi neŋkpoŋ da tere la noɔre ka ba taa o gaa ne a sogyɛre kpeɛbozie ka ba te feɛ o ka o yeli yelmeŋɛ, bon naŋ so ka a noba suuri iri ne o. 
ACT.22.25	Kyɛ ba naŋ da wa leŋ a Pɔɔl, o da soore la a sogyɛre kɔɔ neŋkpoŋ naŋ da are peɛle a be, “Sori bebe la ka ba feɛ Uroma deme neɛ kyɛ ba nyɛ o saanaa be?” 
ACT.22.26	A sogyɛre kɔɔ neŋkpoŋ naŋ da wa woŋ a yeli ŋa, o da gaa la a sogyɛre turi neŋkpoŋ zie a te yeli ko o, “Boŋ la ka fo boɔrɔ ka fo e? A dɔɔ ŋa waa la Uroma deme neɛ.” 
ACT.22.27	A sogyɛre turi neŋkpoŋ da wa soore la a Pɔɔl, “Yeli ko ma, fo waa la Uroma deme neɛ be?” Ka o yeli, “Õõ.” 
ACT.22.28	A sogyɛre turi neŋkpoŋ da sɔge yelee la, “N yɔɔ la libie yaga kyɛ toɔ̃ e a Uroma deme neɛ.” Ka a Pɔɔl yeli, “Kyɛ maa eŋ, ba dɔge ma la ka N waa ba kaŋ.” 
ACT.22.29	A daadaalɛ, a banaŋ naŋ da boɔrɔ ka ba gyɛle a Pɔɔl yɛlɛ nyɛ da bare o la. Dabeɛ̃ meŋ da kpɛ la a sogyɛre turi neŋkpoŋ, bonso o pãã da baŋɛɛ la ka a Pɔɔl waa la Uroma deme neɛ kyɛ ka o e ka ba leŋ o.
ACT.22.30	A sogyɛre turi neŋkpoŋ naŋ da boɔrɔ ka o baŋ a yeli na naŋ so ka a Gyuumine da de saanaa duoro a Pɔɔl, a zie naŋ da wa nyaa, o da lori o la bare kyɛ tere noɔre ka a Naaŋmen bagmaalkare ane a sɛrediribe zaa lantaa. O pãã da taa la a Pɔɔl sigi wa ne, a e ka o are ba niŋesogɔ.
ACT.23.1	A Pɔɔl da kaara la a sɛrediribe polipoli kyɛ yeli, “N yɔɔmine, N toŋ la a Naaŋmen toma ne teɛroŋ velaa a wa tɔ a zenɛ bebiri.” 
ACT.23.2	Lɛ la ka a Naaŋmen bagmaalkare neŋkpoŋ Ananeɛ da ko a banaŋ naŋ are peɛle o sori ka ba ŋmɛ o noɔreŋ. 
ACT.23.3	Lɛ la ka a Pɔɔl yeli ko o, “Naaŋmen na ŋmɛ fo la, fõõ veɛlɛyeŋ ŋa! Fo zeŋ la a be, a yeli ka fo dire la n sɛrɛɛ ne a begɛ, kyɛ saana a begɛ ne fo naŋ tere sori ka ba ŋmɛ ma?” 
ACT.23.4	A banaŋ naŋ da are peɛle a be da yelee la, “Fo ba zoro dabeɛ̃ kyɛ toorɔ a Naaŋmen bagmaalkare neŋkpoŋ be?” 
ACT.23.5	Ka a Pɔɔl da yeli, “N yɔɔmine, N da ba baŋ ka o waa la Naaŋmen bagmaalkare neŋkpoŋ, bonso, ba sɛgɛɛ la, ‘Ta wa yele yelfaa kyaara ne a noba wederɛ.’ ”
ACT.23.6	A Pɔɔl naŋ da wa te baŋ ka a noba mine waa la Sadusii ka ba mine meŋ waa Farazii, o da ŋmɛ la kpɛlle a sɛrediribe poɔ, a yele, “N yɔɔmine, Farazii la dɔge ma, ka N waa Farazii. Ba dire la n sɛrɛɛ a kyaare ne a teɛretɔroo
ACT.23.7	O naŋ da wa te yeli a yeli ŋa, nɔkpeɛne da kpɛ la a Faraziimine ane a Sadusiimine sogɔ, ka a kpaaroŋ da kya. 
ACT.23.8	(A Sadusiimine da ba sage de ka kuuni na leɛ-iri la, bee malekere bee boma na naŋ e vooroŋ meŋ bebe la, kyɛ a Faraziimine eŋ da sage deɛ la ka a ama ata zaa bebe la.) 
ACT.23.9	Lɛ la ka gɔnne pãã da iri yaga zaa, ka a Naaŋmen bege wulwulibo mine naŋ da be a Faraziimine laŋne poɔ da iri kyɛ yeli, “Te ba nyɛ a dɔɔ ŋa yelsaanaa zaa. A mine kaŋ, a vooroŋ bee maleke kaŋ la yeli a yɛlɛ ama ko o?” 
ACT.23.10	A tage taa naŋ da wa e faa lɛ, a sogyɛre turi neŋkpoŋ da zoro la dabeɛ̃ ka ba na wa tage la a Pɔɔl kyore. O da tere la noɔre ka a sogyɛre sigi te nyɔge a Pɔɔl ne kpeɛ̃õ, a taa o wa kpɛ ne a sogyɛre kpeɛbozie.
ACT.23.11	A tensogɔ na zaa, a Daana da wa are peɛle la a Pɔɔl kyɛ yeli, “Di kannyiri! Aŋa lɛ fo naŋ da di a N danseɛ a Gyɛruzɛlɛm poɔ, a lɛ meŋ la ka fo na la di n danseɛ a Uroma poɔ.”
ACT.23.12	Bebie saŋ, a Gyuumine da boɛ la kyɛ pɔ ka ba koŋ di bee a nyu kyɛ te ta lɛ saŋ ba naŋ ko a Pɔɔl. 
ACT.23.13	Ba da gaŋ la noba lezaayi naŋ da bo a boore ŋa. 
ACT.23.14	Ba da gaa la a Naaŋmen bagmaalkare ane a noba nembɛrɛ zie a te yeli, “Te pɔɛ la ne te poɔ zaa ka te koŋ di bee a nyu bonzaa kyɛ te ta lɛ saŋ te naŋ ko a Pɔɔl. 
ACT.23.15	Azuiŋ, yɛnee ane a sɛrediribe seŋ ka yɛ yeli ko a sogyɛre turi neŋkpoŋ ka o taa a Pɔɔl sigi wa ne. Yɛ e ŋa yɛ naŋ boɔrɔ ka yɛ la maaleŋ gyɛle o yɛlɛ nyɛ. Tenee eŋ, te narɛɛ la ka te gaŋ gu a ko o a sobiriŋ kyɛ ka o naŋ ba ta a kyɛ sɛre.”
ACT.23.16	Kyɛ a Pɔɔl yɔɔpuulee bidɔɔ naŋ da woŋ a lɛ ba naŋ da bo; o da gaa te kpɛ la a sogyɛre kpeɛbozie a te yeli ko a Pɔɔl. 
ACT.23.17	A Pɔɔl da boɔle la a sogyɛre kɔɔ neŋkpoŋ kaŋ a yeli ko o, “Taa a pɔlbile ŋa gaa ne a sogyɛre turi neŋkpoŋ zie, bonso, o taa la yeli kaŋ a na yeli ko o.” 
ACT.23.18	Lɛ la ka o da taa a pɔlbile a gaa ne a sogyɛre turi neŋkpoŋ zie a te yeli, “Pɔɔl, a nempɔgraa na boɔle ma la a yeli ka N taa a pɔlbile ŋa wa ne fo zie, ka o taa la yeli kaŋ a na yeli ko fo.” 
ACT.23.19	A sogyɛre turi neŋkpoŋ da nyɔge la o nu a taa o gyɛŋ yi ne o ne o yoŋ zie, a te soore o, “Boŋ la ka fo boɔrɔ ka fo yeli ko ma?” 
ACT.23.20	Ka o yeli sɔge, “A Gyuumine laŋ la noɔre ka ba wa sɔre fo ka fo taa a Pɔɔl sigi wa ne a sɛrɛɛdiibu zie bieu, a ŋa ba naŋ maaleŋ boɔrɔ ka ba gyɛle a o yɛlɛ nyɛ. 
ACT.23.21	Kyɛ ta wa sagra a ba yɛlɛ, bonso, ba noba gaŋ la noba lezaayi naŋ sɔgle gaŋ gu o. Ba pɔɛ la ka ba koŋ di bee a nyu bonzaa kyɛ te ta lɛ saŋ ba naŋ na ko a Pɔɔl. Ba narɛɛ la pampana ŋa kyɛ pãã kyɛllɛ ka fo sage.” 
ACT.23.22	A sogyɛre turi neŋkpoŋ da bare la a pɔlbile kyɛ kpãã o a yele, “Ta wa yele korɔ neɛzaa ka fo yeli la a yeli ŋa ko ma.”
ACT.23.23	Lɛ la ka a sogyɛre turi neŋkpoŋ da boɔle a sogyɛre kɔɔ neŋkponni bayi a yeli ko ba, “Yɛ nare a gaa Sezaareya tensogɔ gbelli awae saŋ. Yɛ taa sogyɛre kɔɔraayi ane wirizɔɔnema lezaata ne pie ane kpama deme kɔɔraayi. 
ACT.23.24	Yɛ ko a Pɔɔl meŋ wie ka o zɔŋ, kyɛ ka yɛ taa o velaa te ko Fɛlise a gɔbena.” 
ACT.23.25	O da sɛge la gane a yeli ŋa zuiŋ, a yele:
ACT.23.26	“Maa Keladeo Lisiya la sɛge a gane ŋa a puoro fõõ n Neŋkpoŋ Fɛlise, a gɔbena. 
ACT.23.27	A Gyuumine da nyɔge la a dɔɔ ŋa a da boɔrɔ ka ba ko, kyɛ N naŋ da wa woŋ ka o waa la Uroma deme neɛ, N da gaaɛ la ane sogyɛre a te faa o. 
ACT.23.28	N naŋ da boɔrɔ ka N baŋ a yeli na o naŋ sãã ka ba de duori ne o, N da taa o la wa ne a ba sɛrediribe zie. 
ACT.23.29	N da nyɛɛ la ka a waa la ba begɛ yɛlɛ, kyɛ ba da ba de yeli naŋ seŋ ne kũũ bee pɔgebo a tuo o. 
ACT.23.30	Kyɛ ba naŋ da wa yeli ko ma ka ba boɔrɔ la a dɔɔ ŋa beɛbeɛ eebo, N deɛ toŋɛɛ daadaalɛ ka ba taa o wa ne fo zie, kyɛ ko a banaŋ naŋ duoro ne o a yɛlɛ noɔre ka ba wa manne bonna yeli naŋ la ka ba taa a kyaare ne o.”
ACT.23.31	Lɛ la ka a sogyɛre da e seŋ a noɔre ba naŋ ko ba lɛ, a taa a Pɔɔl a tensogɔ na a gaa ne Antipatere. 
ACT.23.32	A nyaazie daare, ba da bare la a wirizɔɔnema ka ba taa a Pɔɔl gɛrɛ ne, kyɛ ka ba da leɛ gaa a sogyɛre kpeɛbozie. 
ACT.23.33	Ba naŋ da wa ta Sezaareya a de a gane ko a gɔbena, ba da taa la a Pɔɔl meŋ wa ne o zie. 
ACT.23.34	O naŋ da wa kanne a gane baare, o da soore la a Pɔɔl paaloŋ na o naŋ yi, kyɛ o naŋ da wa te baŋ ka o yi la Selusiya, 
ACT.23.35	o da yelee la, “N na kyɛlle la a fo yɛlɛ a saŋ a banaŋ naŋ de a saanaa duoro ne fo wa ta.” Lɛ la ka o da tere noɔre ka ba eŋ o Hɛrɔde yikpoŋ poɔ a kyɛ guuro o.
ACT.24.1	Beri anuu puoriŋ, a Naaŋmen bagmaalkare neŋkpoŋ Ananeɛ da sigi waɛ la ane a nembɛrɛ ane a gɔbena nɔbaŋkpoŋ kaŋ yuori naŋ da di Tɛtulu. Ba da wa manne la a ba yɛlɛ ba naŋ taa kyaare ne a Pɔɔl a ko a gɔbena. 
ACT.24.2	Ba naŋ da wa te boɔle a Pɔɔl, Tɛtulu da piili duoro o la ne saanaa, a yele:
ACT.24.2	“N Ba Naa, a fo zuiŋ, te taa la emmaaroŋ, kyɛ a fo bammo la so ka a teŋɛ nyɛ yelpaalba a noba ŋa zie. 
ACT.24.3	Te sage de la a yeli ŋa sori zaa poɔ ane zie zaa ne ameseɛrɛ. 
ACT.24.4	Kyɛ te naŋ ba boɔrɔ ka fo zeŋ kɔɔre zuiŋ, N sɔrɔ fo la, aŋa fo naŋ maŋ sagra yɛlɛ lɛ, vɛŋ ka N kyɛ a yɛlɛ ŋmaare ko fo. 
ACT.24.5	Yelmeŋɛ zaa, te nyɛɛ la ka a dɔɔ ŋa waa la zisaana, a dɔɔnɔ a Gyuumine a tendaa zaa poɔ, kyɛ o na la a Naazɛrɛ laŋne noba
ACT.24.6	O gba da boɔrɔ la ka o sãã a Naaŋmen die, lɛ la ka te da nyɔge o. 
ACT.24.7	[Te da na di la o sɛrɛɛ a seŋ a te begɛ naŋ biŋ lɛ. Kyɛ a sogyɛre turi neŋkpoŋ Lisitera da waɛ la a wa faa o a te nuuri poɔ ane faŋ, kyɛ tere noɔre ka banaŋ naŋ taa yelzaa kyaare ne o wa fo zie.] 
ACT.24.8	Ka fõõ meŋɛ soore o, fo na nyɛ la ka a yɛlɛ zaa te naŋ yeli kyaare ne o waa la a lɛ.”
ACT.24.9	A Gyuumine meŋ da poɔ la ba noɔre a yeli ka a saanaa ba naŋ de tuo o waa la yelmeŋɛ.
ACT.24.10	A gɔbena naŋ da wa ko a Pɔɔl sori ka o yeli yɛlɛ, O da yelee la:
ACT.24.10	“N poɔ pɛle la yaga ka N tu n noɔre ko fo, bonso, N baŋ ka fo di la a teŋɛ ŋa noba sɛrɛɛ yuomo yaga. 
ACT.24.11	Fo na baŋ soore la a nyɛ, a ba zuo beri pie ne ayi n naŋ da gaa ka N te puori a Gyɛruzɛlɛm poɔ. 
ACT.24.12	Ba da ba nyɛ ka N ŋmeɛrɛ nɔkpeɛne ane neɛzaa bee a nyɛ ka N dɔɔnɔ noba laŋna taa a Naaŋmen die poɔ bee a puoruuderi poore bee a teŋkpoŋ poɔ. 
ACT.24.13	Ba gba kontoɔ̃ wuli fo ka a saanaa na ba naŋ de duoro ne ma waa la yelmeŋɛ. 
ACT.24.14	Kyɛ N sagɛɛ la ko yɛ kyaare ne a Sori na ba naŋ boɔlɔ laŋne. N puoro la a te sããkommine Naaŋmen, a sage de a yɛlɛ na zaa a Naaŋmen nɔɛ naŋ biŋ bee a anaŋ a Ŋmen-yelmanneba naŋ sɛge. 
ACT.24.15	N taa la teɛretɔroo
ACT.24.16	Azuiŋ, N erɛ la aneɛ ka N taa teɛroŋ soŋ Naaŋmen zie ane nensaalba zaa zie. 
ACT.24.17	Yuomo mine naŋ tɔle, N da waɛ la, a taa boma wa ne ka N wa soŋ nembaalba a n teŋɛ poɔ kyɛ maale bagre. 
ACT.24.18	N naŋ da erɛ a yeli ŋa, ba da nyɛ ma la a Naaŋmen die poɔ ka N tu a n meŋɛ peeroo yɛlɛ zaa te peɛlɛ baaroo, ka neŋyaga da ba kyebe bee ka dɔɔne dɔ̃ɔ̃. 
ACT.24.19	Kyɛ a Gyuu noba mine naŋ yi Ezeya, da seŋ ka ba be a kyɛ a wuli n saanaa, ka ba naŋ da taa yeli zaa kyaare ne ma. 
ACT.24.20	Bee e ka a noba bama naŋ be a kyɛ, yeli a n yelsaanaa a saŋ na N naŋ da are a sɛrediribe niŋesogɔ, 
ACT.24.21	ka maa taa saanaa zaa, ona la N naŋ da yeli ka kuuni na leɛ-iri la. ‘Azuiŋ la ka N are a fo niŋesogɔ ka ba dire n sɛrɛɛ a zenɛ bebiri.’ ”
ACT.24.22	Kyɛ Fɛlise naŋ da baŋ a Sori ŋa yɛlɛ velaa da eɛɛ la ka ba leɛre a yɛlɛ biŋ, kyɛ ka o pãã yeli, “Ka Lisiya, a sogyɛre turi neŋkpoŋ wa sigi wa, N na kpulli la a fo yeli ŋa zu.” 
ACT.24.23	Lɛ la ka o da ko a sogyɛre kɔɔ neŋkpoŋ noɔre ka ba guuro a Pɔɔl kyɛ vɛŋ ka o so o meŋɛ, a ta pigi o bamine kanzaa naŋ na boɔrɔ ka o kaara o zu.
ACT.24.24	Beri mine puoriŋ, a Fɛlise ane o pɔge Durusela naŋ da waa Gyuumine pɔgeyaa da waɛ la. A Fɛlise da toŋɛɛ la ka ba te taa a Pɔɔl wa ne, ka o wa manne a yeldeebo naŋ kyaare ne a Kirista Yeezu ka o woŋ. 
ACT.24.25	O naŋ da yele yelmennoŋ, meŋɛ bantaabo ane a sɛrɛɛdiibu naŋ waana yɛlɛ, dabeɛ̃ da kpɛ la a Fɛlise ka o yeli, “A naŋ ta ŋaa, gɛrɛ, kyɛ ka maa wa nyɛ vuo, N na leɛ boɔle fo la.” 
ACT.24.26	O meŋ da teɛre ka Pɔɔl na ko o la libiri, azuiŋ, o da maŋ boɔle o la gbɛɛ yaga ka ba yeli yɛlɛ.
ACT.24.27	Yuomo ayi puoriŋ, Ponsio Fɛstu da leɛre la a Fɛlise zu; kyɛ a Fɛlise naŋ da boɔrɔ ka o ne a Gyuumine yɛlɛ kpɛtaa zuiŋ, o da bare la a Pɔɔl a nempagdie poɔ.
ACT.25.1	A Fɛstu naŋ da wa kpɛ a paaloŋ poɔ, beri ata puoriŋ, o da yi la a Sezaareya a do Gyɛruzɛlɛm, 
ACT.25.2	be la ka a Naaŋmen bagmaalkare ane a Gyuumine wederebɛ da wa ko o duoro a kyaare ne a Pɔɔl yɛlɛ. Ba da sɔre o la 
ACT.25.3	ka o soŋ ba a e ka ba leɛ taa a Pɔɔl wa ne a Gyɛruzɛlɛm. Ba da boɔrɔ la yelmeŋɛ zaa ka ba ŋmaa nyɔge o a sori poɔ a ko. 
ACT.25.4	A Fɛstu da yeli sɔge ba la ka ba pɔge la a Pɔɔl Sezaareya poɔ, kyɛ a koŋ la kɔɔre kyɛ ka o meŋɛ gaa a be. 
ACT.25.5	“Ka,” o da yeli, “yɛ e ka banaŋ naŋ taa sori tu ma sigi a Sezaareya ka a dɔɔ wa taa saanaa zaa, ka ba yeli.”
ACT.25.6	A Fɛstu da be la a ba zie ka a da ba pare beri anii bee beri pie, a lɛ puoriŋ, o da gaa la a Sezaareya; a zie naŋ da wa nyaa, o da kpɛ zeŋ la a sɛredi-kogi zu kyɛ tere noɔre ka ba te taa a Pɔɔl kpɛ wa ne. 
ACT.25.7	O naŋ da wa ta, a Gyuumine naŋ yi a Gyɛruzɛlɛm sigi wa a be da ŋmaagyili la a Pɔɔl, a da de saanaa naŋ e nimizeɛ yaga ba naŋ da kontoɔ̃ manne wuli ka a waa la yelmeŋɛ a duori ne o. 
ACT.25.8	A Pɔɔl da yeli la yɛlɛ a wuli ka o ba taa saanaa, a yeli, “N ba sãã a Gyuumine begɛ bee a sãã a Naaŋmen die bee a sãã a nakpoŋ togitogi.” 
ACT.25.9	Kyɛ a Fɛstu naŋ da boɔrɔ ka o pɛle a Gyuumine poɔ zuiŋ, o da soore la a Pɔɔl, “Fo boɔrɔ la ka fo do a Gyɛruzɛlɛm ka ba te di a fo sɛrɛɛ a n niŋesogɔ be?” 
ACT.25.10	Ka Pɔɔl yeli, “N are la a nakpoŋ sɛredi-kogi niŋesogɔ; benee a naŋ seŋ ka ba di n sɛrɛɛ. Fo baŋ la velaa ka N ba e yelzaa sãã a Gyuumine. 
ACT.25.11	Pampana ŋa, ka maa wa sãã, a e yeli zaa naŋ seŋ ne kũũ, N ba boɔrɔ ka N bale kũũ; kyɛ ka a yɛlɛ ama ba naŋ de duoro ne ma ba wa waa lɛ, neɛ kyebe a na de ma ko ba. N boɔrɔ la ka a ta a nakpoŋ zie.” 
ACT.25.12	A Fɛstu naŋ pãã da wa yeli a yɛlɛ ne o sɛrediribe baare, o da yelee la, “Fo naŋ sɔre ka fo gaa a nakpoŋ zie, o zie la ka fo sereŋ na gaa.”
ACT.25.13	Beri mine puoriŋ, Naa Ageripa ane Bɛɛnese da wa la a Sezaareya ka ba tuori de a Fɛstu. 
ACT.25.14	Ba naŋ da kpeɛrɛ a be ka a kɔɔre belaa zuiŋ, a Fɛstu da de la a Pɔɔl yɛlɛ lɔɔ ko a naa, a yele, “Neɛ kaŋ Fɛlise naŋ bare a nempagdie poɔ be la a kyɛ. 
ACT.25.15	N naŋ da be a Gyɛruzɛlɛm poɔ, a Naaŋmen bagmaalkare ane a Gyuumine nembɛrɛ da manne la o yɛlɛ ko ma a boɔrɔ ka N di o sɛrɛɛ ka o le. 
ACT.25.16	Ka N da yeli ko ba ka a Uroma noba eebo naane ka ba de neɛ tere ka a soba na ba naŋ duori a saanaa ane a banaŋ naŋ duori o ne a saanaa ba tuori taa, ka o toɔ̃ tu o noɔre ka ba woŋ. 
ACT.25.17	Azuiŋ, ba naŋ da wa lantaa a kyɛ, N da ba vɛŋ ka a kɔɔre, kyɛ a zie naŋ da wa nyaa, N da zeŋ la a sɛredi-kogi zu a e ka ba taa a dɔɔ wa ne. 
ACT.25.18	Kyɛ a banaŋ naŋ da duori o a saanaa naŋ da wa vaa-iri, ba da ba yeli a yelsaanaa na maa naŋ da teɛrɛ. 
ACT.25.19	Kyɛ nɔkpeɛne mine ba naŋ da taa ne o, a kyaare ne ba puoruu yɛlɛ ane Yeezu kaŋ naŋ da kpi kyɛ ka a Pɔɔl yeli ka O voorɔ la. 
ACT.25.20	N naŋ da ba baŋ lɛ N naŋ na e a baŋ a yɛlɛ ama tɛgɛ, N da soore o la ka o na boɔrɔ la ka o gaa Gyɛruzɛlɛm ka ba te di a o sɛrɛɛ a be a yɛlɛ ama zuiŋ be. 
ACT.25.21	Kyɛ a Pɔɔl naŋ da yeli ka ba pɔge o te ta saŋ na a nakpoŋ naŋ na di o sɛrɛɛ, N da tere la noɔre ka ba gu o te ta saŋ na N naŋ na toɔ̃ taa o gaa ne a nakpoŋ zie.” 
ACT.25.22	A Ageripa da yeli ko la a Fɛstu, “N na boɔrɔ la ka N woŋ a dɔɔ noɔre yɛlɛ n meŋɛ. Ka Fɛstu yeli: Bieu, fo na woŋ la o noɔre yɛlɛ.”
ACT.25.23	Lɛ la ka a nyaazie daare ka Ageripa ane Bɛɛnese da wa kpɛ a yɛlɛ yeluu die poɔ ne dapaaloŋ, ba ne a sogyɛre nembɛrɛ ane a teŋɛ nenzuri. A Fɛstu pãã da tere la noɔre, ka ba taa a Pɔɔl wa ne. 
ACT.25.24	Ka a Fɛstu da yeli, “Naa Ageripa ane yɛnee zaa naŋ be a te zie kyɛ, yɛ nyɛ a dɔɔ ŋa, ona la ka a Gyuumine noba zaa naŋ be a Gyɛruzɛlɛm poɔ ane a kyɛ, a da sɔre ma a kyeerɛ yele ka a ba seŋ ka o naŋ kyɛnɛ voorɔ. 
ACT.25.25	Kyɛ N ba nyɛ yeli zaa o naŋ e a seŋ ne kũũ, kyɛ o naŋ da sɔre ka o gaa a nakpoŋ zie, N da maale la n teɛroŋ ka N taa o gaa ne. 
ACT.25.26	Kyɛ N ba taa yeli zaa deedee a na sɛge ko a nakpoŋ a kyaare ne o. Azuiŋ, N taa o la wa ne a yɛ zaa niŋesogɔ, a gaŋ a zaa fõõ Naa Ageripa, ka ka tenee wa peɛre a o yɛlɛ nyɛ, N na toɔ̃ nyɛ la yeli kaŋ a sɛge ko a nakpoŋ. 
ACT.25.27	Bonso, n zie, N nyɛɛ la ka a ba taa tɛgɛ ka N tere nempɔgraa ka ba gaa ne kyɛ ba sɛge a o yelsaanaa tere.”
ACT.26.1	A Ageripa da yeli ko la a Pɔɔl, “Fo taa la sori a na tu fo meŋɛ noɔre yɛlɛ.” Lɛ la ka a Pɔɔl da teɛ o nu kyɛ piili yele yɛlɛ a na faa o meŋɛ:
ACT.26.2	“Naa Ageripa, N taa la zunoɔ ane N naŋ are fo niŋesogɔ zenɛ a na tu n meŋɛ noɔre a kyaare a yɛlɛ na zaa a Gyuumine naŋ de duoro ne ma, 
ACT.26.3	bonso, fo baŋ la a Gyuumine sããkommine yɛlɛ ane a ba nɔkpeɛne zaa; azuiŋ, N sɔrɔ fo la ka fo di kannyiri kyɛ kyɛlle woŋ a n yɛlɛ.”
ACT.26.4	“A Gyuumine zaa baŋ la n nyɔvore yɛlɛ a yi n biiluŋ saŋ, N naŋ da laŋ kpɛ ne maa meŋɛ noba a Gyɛruzɛlɛm poɔ, a yi a piiluu saŋ. 
ACT.26.5	Ba baŋ ma la ka a kɔɔre, ka ba naŋ na sage yeli yelmeŋɛ, ka a Faraziimine laŋne naŋ tuuro a te puoruu yɛlɛ kyerete poɔ la ka N da poɔ. 
ACT.26.6	Kyɛ pampana ŋa, N are la a kyɛ ka ba dire n sɛrɛɛ a kyaare ne a teɛretɔroo
ACT.26.7	A noɔre ŋa la ka a te bale pie ne bayi da kyellɛ ka ba nyɛ a eebo ba zie kyɛ da moɔ nimiri puoro tensogɔ ane ŋmenaa zaa. N Ba Naa, a teɛretɔroo ŋa zuiŋ la ka a Gyuumine ŋmaara yɛlɛ tuoro ma! 
ACT.26.8	Bonso, ka yɛ kanzaa kontoɔ̃ sage de ka Naaŋmen maŋ e la ka a kuuni leɛ-iri?”
ACT.26.9	“Serɛzaa, maa meŋɛ da sage deɛ la ka a seŋɛɛ la ka N e yɛlɛ yaga sãã a Yeezu, a Naazɛrɛ Bie yuori. 
ACT.26.10	Kyɛ a lɛ la ka N da e a Gyɛruzɛlɛm poɔ. A Naaŋmen bagmaalkare da ko ma la sori ka N te nyɔge a nensonne eŋ nempagdie poɔ. A lɛ yoŋ naane, ka ba naŋ wa di ba sɛrɛɛ a yeli ka ba seŋ ne la kũũ, N meŋ da maŋ sage la. 
ACT.26.11	N da maŋ dɔgre ba la gbɛɛ yaga a puoruuderi poore, kyɛ da maŋ erɛ aneɛ ka N fere ba ka ba to Naaŋmen; kyɛ a n suuri naŋ da iri ba zu yaga zuiŋ, da eɛɛ la ka N digi ba te kpɛ ne paaloŋ yobo.”
ACT.26.12	“A teɛroŋ ŋa N naŋ da taa zuiŋ, a Naaŋmen bagmaalkare da ko ma la sori kyɛ toŋ ma ka n gaa Damasko, 
ACT.26.13	N Ba Naa, N naŋ da yi a sori a ŋmentantuo gbaŋgbaŋ saŋ, N da nyɛ la veɛloŋ kaŋ sazu poɔ ka o kyaane te gaŋ ŋmenaa naŋ maŋ kyaane, ka o kyaane laare ma, a laŋ ne n sotutaaba. 
ACT.26.14	Te zaa naŋ da wa le teŋɛ, N da woŋ la kɔkɔre naŋ yele yɛlɛ korɔ ma ne Hiburu kɔkɔre, ‘Sɔɔl, Sɔɔl, bonso ka fo dɔgrɔ ma? Fo na pere la, ka fõõ wa de fo gbɛɛ teɛrɛ ne goore.’ 
ACT.26.15	Ka N da soore, ‘Aŋ la fo Daana?’ Ka a Daana yeli sɔge, ‘Maa Yeezu la, maa la ka fo dɔgrɔ. 
ACT.26.16	Kyɛ iri are, bonso N wa la fo zie a yeli ŋa zuiŋ, ka N iri fo ka fo waa n tontonɔ kyɛ di a N danseɛ a yɛlɛ ama fo naŋ nyɛ ane anaŋ N naŋ na wuli fo. 
ACT.26.17	N na faa fo la yi ne a fo noba zie ane a Nemboore-yobo
ACT.26.18	ka fo te yuo ba nimie ka ba na bare ligruŋ toma kyɛ kpɛ kyaane poɔ, a yi Setaana naaloŋ poɔ kyɛ kpɛ Naaŋmen naaloŋ poɔ, ka a lɛ na vɛŋ ka ba nyɛ yelbebe sudi kyɛ kpɛ a banaŋ yeldeebo naŋ e ka ba leɛ nensonne poɔ.’
ACT.26.19	A lɛ puoriŋ, Naa Ageripa, N da ba zagre ka N tu a nyaabo na N naŋ da nyɛ yi a tenvelaa
ACT.26.20	Kyɛ N da daŋ manne la a yɛlɛ ko a banaŋ naŋ da be a Damasko poɔ, Gyɛruzɛlɛm poɔ a laŋne a Gyudiya paaloŋ zaa ane a Nemboore-yobo meŋ zie, ka ka ba leɛ ba eebo a leɛ wa Naaŋmen zie, a wa tonɔ toma naŋ wullo ka ba leɛ la ba eebo. 
ACT.26.21	A yeli ŋa zuiŋ la ka a Gyuumine da nyɔge ma a Naaŋmen die poɔ, a da erɛ aneɛ ka ba ko ma. 
ACT.26.22	Naaŋmen la gu ma taa a wa ta a zenɛ bebiri, lɛnso ka N are a kyɛ a dire danseɛ bibiiri ane nembɛrɛ zie, a ba yele yelzaa ka anaŋ a Ŋmen-yelmanneba ane Moozul naŋ da yeli ka a na e la: 
ACT.26.23	ka a ferɛɛ la ka a Mɛzaaya
ACT.26.24	O naŋ da naŋ tuuro a o noɔre yɛlɛ, a Fɛstu da tanne yelee la, “Pɔɔl, fo zu ba kyebe! A fo ganzan-yaga eɛɛ la ka fo zu gyɛre!” 
ACT.26.25	Kyɛ ka a Pɔɔl yeli, “Nakpoŋ Fɛstu, N zu ba gyɛre kyɛ a yelmeŋɛ la ka N sereŋ yele. 
ACT.26.26	Serɛzaa, a naa baŋ la a yɛlɛ ama kyɛ ona la ka N yele a yɛlɛ korɔ a ba zoro dabeɛ̃, bonso N baŋ ka a yɛlɛ ama kanzaa ba bale o bammo, bonso a yɛlɛ ama naŋ e ba sɔgle. 
ACT.26.27	Naa Ageripa, fo sage de la a Ŋmen-yelmanneba yɛlɛ be? N baŋ ka fo sage deɛ la.” 
ACT.26.28	Ka a Ageripa soore a Pɔɔl, “Fo teɛre ka fo na toɔ̃ e la ka N leɛ Kiristabie wieouŋ lɛ be?” 
ACT.26.29	Ka Pɔɔl da leɛ yeli, “Ka a na e wieouŋ bee ka a na kɔɔre, N puoro korɔ la Naaŋmen ka ka a ta e fo yoŋ, kyɛ a banaŋ zaa naŋ kyɛllɛ a n yɛlɛ a zenɛ bebiri ŋa, meŋ na waa ŋa N naŋ waa, kyɛ ka a banzɔlɔ ama eŋ ta poɔ.”
ACT.26.30	Lɛ la ka a naa da vaa-iri, ka a gɔbena ane a Bɛɛnese ane a banaŋ naŋ da zeŋ a be meŋ da iri; 
ACT.26.31	kyɛ ba naŋ da wa te yire, ba da yeli ko la taa, “A dɔɔ ŋa ba erɛ yeli zaa naŋ seŋ ne kũũ bee pɔgebo.” 
ACT.26.32	A Ageripa da yeli ko la Fɛstu, “Ba da na toɔ̃ bare la a dɔɔ ŋa, ka o naŋ da ba yeli ka o na gaa la a nakpoŋ zie.”
ACT.27.1	Ba naŋ da wa yeli biŋ ka te na kpɛ la gbori gaa Itali, ba da de la a Pɔɔl ane a nempɔgre mine ko a sogyɛre kɔɔ neŋkpoŋ naŋ poɔ a Ɔgɔtan Sogyɛre poɔ ka o yuori di Gyuliose. 
ACT.27.2	Te da kpɛ la Adaramisio gbori kaŋ naŋ da boɔrɔ ka o gaa a Ezeya mane noɔre gboe arezie. Te da kpɛ la a gbori a be ka Arestaku naŋ da waa Masedoniya neɛ kyɛ da yi Tɛsalonika da beɛle te. 
ACT.27.3	A nyaazie daare, te da ta la Sedɔŋ a sigi a be ka Gyuliose da taa a Pɔɔl ne nimimaaroŋ, kyɛ da ko o sori ka o gaa o bamine zie ka ba te kaa o zie. 
ACT.27.4	Te da kpɛ la gbori a be, a da mɔŋ tu a Sapuru, bonso, saseɛ da fuuro tuoro te la. 
ACT.27.5	Te naŋ da wa mɔŋ gaŋ a mane na naŋ be Silisiya ane Pamfiliya man-gaŋne, te da ta la Mira naŋ be Lisiya poɔ. 
ACT.27.6	A sogyɛre kɔɔ neŋkpoŋ da nyɛ la Alɛzandereya gbori kaŋ a be naŋ da gɛrɛ Itali ka o da e ka te kpɛ. 
ACT.27.7	Bebie yaga ka te da mɔŋ a gbori bale bale a da di dɔgɛɛ kyɛ te ta Sinidu. A saseɛ naŋ da fuuro tuoro te, te da bale sigi la a Kirite a te peɛle Salmone. 
ACT.27.8	Te da lanne la a mane koŋkogri a da di dɔgɛɛ a te ta zie kaŋ ba naŋ boɔlɔ Fɛɛ Heeven,
ACT.27.9	Te naŋ da kɔɔre yaga, ka a gbori mɔmbo da taa dabeɛ̃ yaga, kyɛ ka a Nɔleŋ saŋ da tɔle zuiŋ, Pɔɔl da kpãã ba la, 
ACT.27.10	a yele, “Neŋkponni, N nyɛɛ la ka, ka tenee naŋ na kyɛnɛ kyogi a te sori, a gbori ane a tuobu na wɛ la, ka te meŋ wɛ.” 
ACT.27.11	Kyɛ a sogyɛre kɔɔ neŋkpoŋ da kyɛllɛ la a gbori daana ane a gbori mɔnɔ yɛlɛ a gaŋ bonna a Pɔɔl naŋ da yeli. 
ACT.27.12	A gbori arezie naŋ da ba taa kpeɛbo a ɔɔkpoŋ saŋ zuiŋ, a noba yaga zie da yeli ka ba kpɛ a gbori gɛrɛ, ka kaapɔge ba na toɔ̃ ta la Fonise, a kpɛ be a ɔɔkpoŋ saŋ. O da waa la a Kirite gboe aroozie, a kyaare sapare nuduluŋ seŋ ane a sapare gɔɔ seŋ.
ACT.27.13	A saŋ a saseɛ naŋ da wa fuuro a sapare gɔɔ seŋ baaloŋ baaloŋ, ba da teɛre ka a ba poteɛrɛ na nyɛ la eebo, azuiŋ ba da lori la a gbori bare kyɛ da mɔŋ a gbori lanne ne Kirite, a peɛle a man-noɔre. 
ACT.27.14	Kyɛ a da ba kɔɔre kyɛ ka sasekpeɛŋaa ba naŋ boɔlɔ sapare nugɔɔ saseɛ da yi Kirite a fu wa sigi a mane zu. 
ACT.27.15	A gbori naŋ da tuori a saseɛ, a da koŋ baŋ kyaare o gɛrɛ, te da vɛŋ o la ka o fu te gaa ne. 
ACT.27.16	Te naŋ da sigi mɔnɔ a gbori lanna tembile kaŋ ba naŋ boɔlɔ Kauda, te da di la dɔgɛɛ kyɛ baŋ e ka a gbori are. 
ACT.27.17	Ba naŋ da wa te zɛge a gbori ka o do baare, ba da e la lɛ ba naŋ na toɔ̃ e a leŋ a gbori; kyɛ ba naŋ da zoro dabeɛ̃ ka ba na wa kpɛ la Saati
ACT.27.18	A sasekpeɛŋaa da ŋmeɛrɛ la a gbori yaga yaga zaa, ka zie da wa nyaa ka ba da piili ire a tuobu mine lɔɔrɔ bara, 
ACT.27.19	kyɛ a beri ata daare, ba da iri la a gbori boma mine ne ba nuuri lɔɔ bare. 
ACT.27.20	Kyɛ ŋmenaa bee ŋmarbie naŋ da ba puri beri yaga poɔ, ka a saseɛ da fuuro yaga zaa, te nuuri da yoɔrɛɛ la ka te da ba la taa teɛretɔroo
ACT.27.21	Ba naŋ da ba di bonzaa ka a kɔɔre, Pɔɔl pãã da iri are la ba poɔ kyɛ yeli, “N bamine, a da seŋɛɛ la ka yɛ da kyɛlle n yɛlɛ, a da ta mɔŋ a gbori yi a Kirite poɔ, a lɛ da na vɛŋ la ka a boma koŋ sãã kyɛ wɛ. 
ACT.27.22	Kyɛ pampana ŋa, N yele korɔ yɛ la ka yɛ nyɔge yɛmenne, bonso yɛ kanzaa koŋ wɛ, ka a gbori yoŋ naane. 
ACT.27.23	Bonso, a tensogɔ naŋ tɔle, a Naaŋmen na naŋ so ma, ka N puoro O maleke da wa are la n zie, 
ACT.27.24	a yele, ‘Pɔɔl, ta zoro dabeɛ̃, feroo la ka fo are a nakpoŋ niŋesogɔ, kyɛ nyɛ, Naaŋmen na faa fo la ane a banaŋ zaa naŋ laŋ ne fo kpɛ a gbori.’ 
ACT.27.25	Azuiŋ, yɛ nyɔge yɛmenne n bamine, bonso, N taa la yeldeebo ka a na e seŋ la lɛ ba naŋ yeli ko ma. 
ACT.27.26	Kyɛ a seŋɛɛ la ka te ta teŋɛ kaŋ naŋ are a mane sogɔŋ.”
ACT.27.27	A naŋ da wa ta tensogre pie ne anaare, te da zoro ganna la a Adereya mane, tensogpozentaa saŋ, a gbor-mɔnneba da baŋ ka ba da peɛle la teŋɛ. 
ACT.27.28	Azuiŋ, ba da manne la a koɔ̃ a nyɛ ka a zuluŋ da waa fiiti lezaayoɔbo, ka ba da la zo belaa kyɛ la manne ka a zuluŋ da la waa fiiti lezaanaare ne pie. 
ACT.27.29	A gbor-mɔnneba naŋ da zoro dabeɛ̃ ka te na zo do la piiri, ba da nyɔge la mie anaare a gbori puoriŋ lɔɔ eŋ a koɔ̃ poɔ kyɛ da puoro ka zie nyaa. 
ACT.27.30	Kyɛ a gbor-mɔnneba naŋ da erɛ aneɛ ka ba bare a gbori kyɛ zo, ba da lori la a gbor-lee ka o sigi a mane poɔ, a da erɛ seŋ ka ba boɔrɔ la ka ba leŋ a gbori nyoɔre. 
ACT.27.31	Pɔɔl da yeli ko la a sogyɛre kɔɔ neŋkpoŋ ane a sogyɛre, “Ka a noba bama ba wa be a gbori poɔ, yɛ kontoɔ̃ nyɛ faabo.” 
ACT.27.32	Lɛ la ka a sogyɛre da nyɔge a gbor-lee mie ŋmaare bare ka o gɛrɛ.
ACT.27.33	Zie naŋ da wa te nyaana, Pɔɔl da sɔre ba la ka ba di bonkaŋ kyɛ da yele, “A beri pie ne anaare la zenɛ ka yɛ pɔnne poore kyɛ ka bonzaa ba kpɛ yɛ noɔre. 
ACT.27.34	Azuiŋ, N sɔrɔ la ka yɛ di bonkaŋ, a lɛ na soŋ yɛ la ka yɛ taa faŋ, bonso yɛ kanzaa zukɔɔloŋ bon-yeni koŋ wɛ.” 
ACT.27.35	O naŋ da wa yeli a ŋaa baare, o da de la boroboro, a puori Naaŋmen ameseɛrɛ a ba zaa niŋesogɔ. A lɛ puoriŋ, o da ŋmaa la a boroboro a piili ɔɔrɔ. 
ACT.27.36	Lɛ la ka ba zaa pãã da nyɔge bamenne kyɛ da di bondirii. 
ACT.27.37	(Te zaa da waa la noba kɔɔraayi ane lezaata ne pie ane bayoɔbo naŋ da be a gbori poɔ.) 
ACT.27.38	Ba naŋ da wa te di a tege, ba da iri la a kyi boɔre a lɔɔrɔ eŋnɛ a mane poɔ ka ka a gbori tegroŋ na sigi.
ACT.27.39	A baguo saŋ, ba da ba nyɛ a teŋɛ kyɛ ba da nyɛ la a mane zie kaŋ naŋ e kyɔlɔlɔ zaa a te ta a koŋkogri, ka arezie bebe ka ba da boɔrɔ ka ka ba naŋ na toɔ̃, ka ba taa a gbori gaa te are a be. 
ACT.27.40	Lɛ la ka ba da lori a gbori bon-leŋne bare a mane poɔ. Kyɛ da la lori a mie na ba naŋ da leŋ ne a gbori bon-mɔnne bare, kyɛ e ka a gbori niŋe kyaare a saseɛ ka ba da gɛrɛ a mane koŋkogri. 
ACT.27.41	Kyɛ ba da tɔ la zidɛdɛrɛɛ kaŋ ka a gbori kpɛ teŋɛ ka o niŋe da kpa teŋɛ a da koŋ la baŋ dɔ̃ɔ̃ kyɛ ka a kɔmmie ŋmɛ a gbori puori wɛle. 
ACT.27.42	A sogyɛre da boɔrɔ la ka ba ko a nempɔgre, ka ka kanzaa ta wa duu a koɔ̃ yi zo; 
ACT.27.43	kyɛ a sogyɛre kɔɔ neŋkpoŋ naŋ da boɔrɔ ka o faa Pɔɔl da ba sage ka ba e a lɛ. O da ko la a banaŋ naŋ da na toɔ̃ duu koɔ̃ sori ka ba vare yi a gbori poɔ a duu yi dondoli, 
ACT.27.44	kyɛ ka a banaŋ naŋ kyɛre tu ba puori, ka ba mine da zeŋ taaboore zu bee a gbori naŋ wɛle daare mine zu. Lɛ la ka ba zaa da e a yi dondoli zu kyɛ ka yelzaa ba e kanzaa.
ACT.28.1	Te naŋ da wa zo do a dondoli baare, lɛ la ka te da woŋ ka a mandoba
ACT.28.2	A teŋɛ deme da taa la nimibaaloŋ yaga ne te. Saa naŋ da piili miire kyɛ ka ɔɔre da erɛ zuiŋ, ba da de te la saanoŋ velaa a da mare vũũ a vɛŋ ka te zaa wa zeŋ gyili. 
ACT.28.3	Pɔɔl da tuuri la dabilii lantaa a eŋnɛ a vũũ poɔ, kyɛ a vũũ toloŋ da eɛɛ la ka dompane kaŋ da vare yi a wa do mele o nu. 
ACT.28.4	A teŋɛ deme naŋ da nyɛ ka a waabo mele a o nu, ba da yeli ko la taa, “A dɔɔ ŋa waa la neŋkoorɔ, aneazaa ka o yi la a mane poɔ, kyɛ yelmennoŋ naŋ ba sage ka o voorɔ.” 
ACT.28.5	Kyɛ a Pɔɔl da mere la a waabo lɔɔ eŋ a vũũ poɔ, kyɛ ka yeli zaa ba e o. 
ACT.28.6	Ba da teɛrɛ la ka o na mɔre la bee a deɛ le kpi, kyɛ ba naŋ da kyɛlle ka a kɔɔre kyɛ ka ba da ba nyɛ yelfaa zaa ka o e a Pɔɔl, ba teɛroŋ da leɛɛ la ka ba yeli ka o waa la ŋmen.
ACT.28.7	Wɛre mine da peɛle la a teŋɛ ŋa, a da waa dɔɔ kaŋ naŋ taa yuori a teŋɛ ŋa poɔ ka o yuori di Pubeleyo soobo. O da de te la saanoŋ velaa zaa bebie ata. 
ACT.28.8	A Pubeleyo saa da beɛrɛ la a gaŋ ane entoloŋ kyɛ zoro bin-zẽẽ. A Pɔɔl da gaa te nyɛ o la, a da puori eŋ o kyɛ da pare o nuuri o zu ka o da nyɛ sammo. 
ACT.28.9	A yeli ŋa puoriŋ, a noba banaŋ naŋ da be a teŋɛ poɔ a taa baaloŋ meŋ da waɛ la, a da wa nyɛ sammo. 
ACT.28.10	Ba da ko te la gyeremɛ yaga zaa, kyɛ te naŋ da wa kpɛ a gbori a na gaa, ba da ko te la bonzaa te naŋ boɔrɔ.
ACT.28.11	Kyuuri ata puoriŋ, te da kpɛ la gbori kaŋ naŋ da are a be a ɔɔkpoŋ zuiŋ. A gbori ŋa da yi la Alɛzandereya teŋɛ ka ba da boɔlɔ o Yeere. 
ACT.28.12	Te da are la Siraku poɔ beri ata; 
ACT.28.13	a yi be a mɔŋ gɔlle a da te ta Urɛgyiyo. Bebi-gbuli naŋ da wa tɔle, a sapare nuduluŋ saseɛ da fuuro la kyɛ a beri ayi daare te da ta la Puteoli. 
ACT.28.14	Te da nyɛ la a yelderebɛ a be, ka ba da boɔle te ka te wa zeŋ ba zie bebie ayopoĩ. A lɛ la ka te da ta a Urom. 
ACT.28.15	A yelderebɛ naŋ yi a be naŋ da wa woŋ a te yɛlɛ, ba da yi la Apeyo Daa Poɔ ane Teree Taavens
ACT.28.16	Te naŋ da wa te kpɛ a Urom poɔ, ba da ko la a Pɔɔl sori ka o na kpeɛrɛ o yoŋ ane a sogyɛ na naŋ da guuro o.
ACT.28.17	Bebie ata puoriŋ, a Pɔɔl da boɔle la a Gyuumine nembɛrɛ naŋ da be a be lantaa. Ba naŋ da wa lantaa, o da yeli ko ba la, “N yɔɔmine, aneazaa ka N ba e yelfaa zaa a sãã a te noba bee sãã a te sããkommine yeltuuri, kyɛ ba da nyɔge ma la a Gyɛruzɛlɛm poɔ a de ko a Uroma noba. 
ACT.28.18	Ba naŋ da wa kaa n yɛlɛ nyɛ, a Uroma noba da boɔrɔ la ka ba bare ma, bonso, ba da ba nyɛ n saanaa zaa naŋ seŋ ne kũũ. 
ACT.28.19	Kyɛ a Gyuumine naŋ da ba sage, a da fere ma la ka N yeli ka ba taa ma wa ne a nakpoŋ zie, aneazaa ka N da ba taa yelzaa ane a n noba. 
ACT.28.20	A yɛlɛ ama zuiŋ la so ka N e ka N nyɛ yɛ a yeli yɛlɛ ko yɛ, bonso, a Izerayɛl teɛretɔroo
ACT.28.21	Ba da leɛ yeli sɔgɛɛ la, “Te ba nyɛ gane zaa naŋ yi Gyudiya ka o yeli fo yɛlɛ ko te, ka a yɔɔmine kanzaa naŋ waana a kyɛ meŋ ba manne fo yeli zaa bee yeli fo yelfaa. 
ACT.28.22	Kyɛ te boɔrɔ la ka fo manne a fo poteɛrɛ ka te woŋ, bonso, te baŋ ka a puoruu ŋa eŋ, ba yele zɔɔrɔ ne la o yɛlɛ zie zaa.”
ACT.28.23	Ba naŋ da wa biŋ bebiri ko o, ba da laŋ la taa a o kpeɛbozie yaga zaa. O da manne la a yɛlɛ ko ba a yi bebie a te ta zimaane, a dire a Naaŋmen naaloŋ danseɛ, a da tu a Moozul wuluu ane a Ŋmen-yelmanneba yɛlɛ zie a erɛ aneɛ ka o e ka ba baŋ a Yeezu yɛlɛ. 
ACT.28.24	Ba mine da sage de la a yɛlɛ o naŋ da yeli kyɛ ka ba mine da ba sage de. 
ACT.28.25	A yɛlɛ ŋa zuiŋ, yelbawontaa da kpɛ la ba sogɔŋ, kyɛ ba naŋ da wa yaara, a Pɔɔl da la yeli la yelyenaa kaŋ poɔ, “A Vooroŋ Soŋ da yele la yelmeŋɛ, o naŋ da tu a Ŋmen-yelmanna Azaaya zie a yele korɔ a yɛ sããkommine:
ACT.28.26	‘Gaa a noba ŋa zie a te yeli,
ACT.28.26	Yɛ sereŋ na kyɛlle la, kyɛ yɛ koŋ baŋ a tɛgɛ,
ACT.28.26	ka yɛ sereŋ kaa, kyɛ yɛ koŋ nyɛ.
ACT.28.27	Bonso, a noba ŋa taa la sukyiri kpagloo,
ACT.28.27	ka a ba tobo e kpeɛne, a ba wono,
ACT.28.27	kyɛ ka ba ũũ ba nimie;
ACT.28.27	ka ka ba na ta wa toɔ̃ kaa ne ba nimie,
ACT.28.27	a kyɛlle ne ba tobo,
ACT.28.27	a baŋ a tɛgɛ ne ba poɔ zaa a leɛ wa N zie
ACT.28.27	ka N na saŋ ba.’
ACT.28.28	Yɛ pãã baŋ ka ba taa la a Naaŋmen faabo ŋa a gaa ne a Nemboore-yobo
ACT.28.29	[A Pɔɔl naŋ da wa yeli a yeli ŋa baare, a Gyuumine da iri gɛrɛ la a kyɛ ŋmeɛrɛ nɔkpeɛne ne taa yaga zaa.]
ACT.28.30	O da kpɛ la be yuon-gbulo ayi a da kaara o meŋɛ zu, a da derɛ banaŋ zaa naŋ da wa o zie saanoŋ, 
ACT.28.31	a moɔlɔ a Naaŋmen naaloŋ yɛlɛ a kyɛ kanna a Daana Yeezu Kirista yɛlɛ a ba zoro dabeɛ̃ kyɛ ka bonzaa da ba pigi o sori.
ROM.1.1	Maa Pɔɔl naŋ waa Yeezu Kirista tontonɔ, ba naŋ da boɔle ka N e apostolii, ka ba kaa-iri ka N moɔlɔ a Ŋmen-yelnoore. 
ROM.1.2	A yelnoore ŋa la ka Naaŋmen da daŋ tu a Ŋmen-yelmanneba zie a eŋ noɔre ka ba da sɛge eŋ a gansonne poɔ. 
ROM.1.3	A Ŋmen-yelnoore kyaare la a O Bidɔɔ naŋ da e Davil bale a nensaaloŋ poɔ, 
ROM.1.4	kyɛ ka a Vooroŋ Soŋ da wuli ka O waa la Naaŋmen Bie naŋ taa kpeɛ̃õ ne O naŋ leɛ-iri yi a kuuni poɔ. Ona la a Yeezu Kirista a te Daana. 
ROM.1.5	A Yeezu zie la ka te tu a nyɛ garaaseɛ a leɛ apostoliimine, ka ka te na taa a yeldeebo sagebo yɛlɛ wa ne a Nemboore-yobo
ROM.1.6	a pãã de ne yɛnee ba naŋ da boɔle ka yɛ wa leɛ a Yeezu soobo.
ROM.1.7	A yɛ banaŋ zaa naŋ waa Naaŋmen poyɛŋ noba a be Urom teŋɛ poɔ, ka O da boɔle ka yɛ wa leɛ nensonne:
ROM.1.7	Ka a te Saa Naaŋmen ane a te Daana Yeezu Kirista garaaseɛ ane maaroŋ be a yɛ zie.
ROM.1.8	A dɛndɛŋ soba, N tu la a Yeezu Kirista zie a puoro Naaŋmen bareka korɔ yɛ zaa, bonso, ba ŋmɛ la a yɛ yeldeebo yɛlɛ yaare a tendaa zaa. 
ROM.1.9	Bonso, a Naaŋmen N naŋ tonɔ korɔ ne n poɔ zaa, a moɔlɔ a O Bidɔɔ yelnoore la n dansedire ka N daŋ ba inni ka N teɛre yɛ yɛlɛ wagre zaa n puoruu poɔ. 
ROM.1.10	N maŋ sɔrɔ la Naaŋmen, ka ka a naŋ wa e O poboɔbo ka N toɔ̃ wa yɛ zie. 
ROM.1.11	Bonso, N taa la vɔlaa ka N nyɛ yɛ, ka ka N na toɔ̃ ko yɛ a Vooroŋ Soŋ kyɔɔtaare mine ka yɛ na taa faŋ, 
ROM.1.12	bee ka te na toɔ̃ teɛ taa yeldeebo. 
ROM.1.13	N yɔɔmine ane n yɔɔpuuli, N boɔrɔ la ka yɛ baŋ ka gbɛɛ yaga ka N da boɔrɔ ka N wa yɛ zie (kyɛ ka a naŋ wa tɔ zenɛ ka yɛlɛ naŋ pigi n sori) a wa e ka yɛ mine leɛ yeldeebo deme aŋa N naŋ da e ka a Nemboore-yobo noba mine leɛ yeldeebo deme. 
ROM.1.14	N taa la feroo toma a banaŋ niŋe naŋ yuo ane banaŋ niŋe naŋ ba yuo zie, a taa feroo toma a yɛmbaŋnema ane dambolo zie. 
ROM.1.15	A lɛnso ka N kyerɛ ka N moɔle a Ŋmen-yelnoore ko yɛ banaŋ meŋ naŋ be a Urom teŋɛ poɔ.
ROM.1.16	N ba zoro a Ŋmen-yelnoore vi, bonso, o waa la Naaŋmen kpeɛ̃õ a ko neɛzaa naŋ taa yeldeebo ka o nyɛ faabo. A Gyuumine la a danweɛ deme, kyɛ ka a Giriki noba meŋ pãã tu. 
ROM.1.17	Bonso a Ŋmen-yelnoore poɔŋ la ka Naaŋmen maŋ iri O mennoŋ wuli a yi yeldeebo piiluu te ta yeldeebo baaraa; aŋa ba naŋ da sɛge a lɛ, “Soba na zaa naŋ e nemmeŋɛ, na taa la o nyɔvore ne yeldeebo.”
ROM.1.18	A Naaŋmen supuriyaaraa sãã la sazu sigre waana ka O zɔɔ ne banaŋ zaa naŋ de ba yelfa-yɛlɛ ane potuoloŋ pigre ne a yelmeŋɛ. 
ROM.1.19	Bonso, bonna neɛ naŋ na toɔ̃ baŋ kyaare ne Naaŋmen sãã la weliweli ba zie, bonso, Naaŋmen iri a la wuli ba. 
ROM.1.20	A yi a tendaa piiluu saŋ zaa, Naaŋmen kpeɛ̃õ naŋ ba taa baaroo ane O Naaŋmennoŋ waaloŋ, aneazaa ka nimiri koŋ baŋ nyɛ a, kyaane ko ba la a yi O bommaale zie ka ba baŋ a tɛgɛ. Azuiŋ ba ba taa gaafara zaa na tere; 
ROM.1.21	aneazaa ka ba da baŋ la Naaŋmen kyɛ ba da ba eŋnɛ O aŋa Naaŋmen bee a puori O bareka, kyɛ ba da leɛ taa la teɛroŋ laama, ka a ba dambol-yɛŋ da leɛ ligi. 
ROM.1.22	Ba naŋ de bamenne ka ba waa la yɛmbaŋnema, ba da leɛ la dambolo; 
ROM.1.23	a de puubu naŋ seŋ ka ba de ko Naaŋmen naŋ koŋ baŋ kpi a korɔ tebɛ naŋ yi ne nensaala naŋ na baŋ kpi, bee bon-ɛgre, bee doŋgbɛɛ anaare, bee bonvuuri.
ROM.1.24	Azuiŋ Naaŋmen da bare ba la ko ba sukyie vɔlfaare, ka ba erɛ kɔkɔr-yɛlɛ ne bamenne enne, 
ROM.1.25	bonso, ba da de la a yelmeŋɛ naŋ kyaare Naaŋmen a tɛge ne zirii kyɛ puoro, a tonɔ korɔ bon-iraa kyɛ bare a Boma Ire, Ona la taa puubu tegitegilɛ! Ameena.
ROM.1.26	A ŋaa zuiŋ, Naaŋmen da bare ba la ko ba vɔlfa-dɛgɛ. A ba pɔgeba da de la dɔɔ ane pɔge sɛŋgaabo yɛlɛ naŋ tu sori tɛge ne sɛŋgaabo yɛlɛ naŋ ba tu sori. 
ROM.1.27	A lɛ ne o zu meŋ ka a dɔbɔ da bare dɔɔ ne pɔge sɛŋgaabo yɛlɛ naŋ tu sori, kyɛ kpimare dɔɔ ne dɔɔ bɔtaa eŋɛ, a erɛ yɛlɛ naŋ e vi yaga ane ba dɔɔ taaba, a lɛ zuiŋ ba da nyɛ la dɔgroŋ na ba yelfaare naŋ bɔ ko ba.
ROM.1.28	Kyɛ ba naŋ da ba nyɛ ka a seŋɛɛ la ka ba ko Naaŋmen O gyeremɛ zuiŋ, a Naaŋmen da bare ba la ka ba taa ba teɛre faare a erɛ yelfaare naŋ ba seŋ ka ba e. 
ROM.1.29	Ba da paale ne la potuoloŋ boorɔ zaa, faaloŋ, bombɔ-gaŋne ane yosãã. Ba da paale ne la nyuuri, neŋko, zɔɔzɔɔ-yɛlɛ, bɛllɛ, nyaayɛlɛ ane pozu, 
ROM.1.30	yosaanema, noba naŋ kyiire Naaŋmen, a e zontooreba, a erɛ zukpeɛ-yɛlɛ, a wullo bamenne, a waa noba naŋ boɔrɔ yelfaare sobie, a waa noba naŋ ba sagra ba dɔgrebɔ nɔɛ, 
ROM.1.31	a waa dambolo, a waa noba naŋ ba taa yeldeebo, a waa noba sukyie naŋ dare, kyɛ ka ba taa nimikuoni. 
ROM.1.32	Ba baŋ la a Naaŋmen bege, a baŋ ka noba na naŋ erɛ a yɛlɛ ama seŋ ne la kũũ; kyɛ ba da ba erɛ a yelfaare ama yoŋ, kyɛ ba gba da maŋ bokpɛ la noba naŋ erɛ a yɛlɛ ama.
ROM.2.1	Azuiŋ, neɛ na zaa fo naŋ waa, fo ba taa gaafara zaa na tere, ka fooŋ wa dire fo taaba sɛrɛɛ. Bonso, ka fooŋ wa dire fo tɔsoba sɛrɛɛ a yeli ka o lee la, fo meŋɛ meŋ lee la, bonso, fooŋ a sɛredire meŋ erɛ la a yɛlɛ na ne a zu. 
ROM.2.2	Yɛ maŋ yeli la, “Te baŋ ka Naaŋmen sɛrɛɛdiibu kyaare ne banaŋ naŋ erɛ a yɛlɛ ama tu la a yelmeŋɛ sori.” 
ROM.2.3	Neɛ na zaa fo naŋ waa, fo teɛre ka ka fooŋ wa di banaŋ naŋ erɛ a yɛlɛ ama sɛrɛɛ, kyɛ ka fo meŋɛ meŋ erɛ a, fo na toɔ̃ zo yi la Naaŋmen sɛrɛɛdiibu poɔ be? 
ROM.2.4	Bee a Naaŋmen nimimaaroŋ kpoŋ ane O meŋɛ bantaabo ne O kannyiri la ka yɛ ba de ka a waa bonzaa? Yɛ ba baŋ ka Naaŋmen nimimaaroŋ bebe la ka ka yɛ leɛ yɛ eebo be? 
ROM.2.5	Kyɛ a yɛ sukyie naŋ dare, ka yɛ zagre ka yɛ leɛ yɛ eebo zuiŋ, yɛ nara binne la yɛmenne supuriyaaraa a kyɛllɛ ne a supuriyaaraa bebiri, a daare na Naaŋmen mennoŋ sɛrɛɛdiibu naŋ na wa. 
ROM.2.6	Bonso, Naaŋmen na yɔɔ la neɛzaa seŋ o meŋɛ yel-erre naŋ waa lɛ: 
ROM.2.7	banaŋ zaa naŋ taa kannyiri a tonɔ tonsonne a boɔrɔ puubu, gyeremɛ ane eŋɛ naŋ koŋ baŋ kpi, Naaŋmen na ko ba la nyɔvore naŋ ba taa baaroo; 
ROM.2.8	kyɛ banaŋ naŋ boɔrɔ bamenne yɛlɛ, a ba sagra a yelmeŋɛ kyɛ erɛ potuyɛlɛ na nyɛ la supuriyaaraa ane sutoloŋ. 
ROM.2.9	Dɔgɛɛ ane posãã-kpoŋ na pɔge la neɛ na zaa naŋ erɛ yelfaare, a Gyuumine na la a dɛndɛŋ noba, kyɛ ka a Giriki noba meŋ pãã tu. 
ROM.2.10	Kyɛ neɛzaa naŋ tonɔ tonsonne na nyɛ la puubu, emmo ane emmaaroŋ, a Gyuumine na la a dɛndɛŋ deme, kyɛ ka a Giriki noba meŋ pãã tu. 
ROM.2.11	Bonso, Naaŋmen ba erɛ nɔmboore.
ROM.2.12	Banaŋ zaa naŋ da ba taa a bege kyɛ e yelbebe, ba na wɛ la kyɛ ka a ba e a bege zuiŋ, kyɛ banaŋ naŋ da taa a bege kyɛ e yelbebe, ba na di la ba sɛrɛɛ ne a bege. 
ROM.2.13	Bonso, a ba e a banaŋ naŋ wono a bege la waa nemmenne Naaŋmen zie, kyɛ banaŋ naŋ tuuro bonna a bege naŋ wullo la na e nemmenne. 
ROM.2.14	Ka a Nemboore-yobo
ROM.2.15	Ba wulee la ka bonna a bege naŋ wullo sɛge eŋ la ba sukyie poɔ ka bamenne teɛroŋ meŋ dire a danseɛ; a ba teɛrɛ naŋ ba are ziyeni na di la ba sɛrɛɛ a ko ba saanaa saŋ kaŋ, ka saŋ kaŋ meŋ ka o yeli ka ba erɛ la velaa. 
ROM.2.16	A seŋ lɛ N naŋ moɔlɔ a Ŋmen-yelnoore, a bebiri na daare, Naaŋmen na tu la Yeezu Kirista zie kyɛ di nensaalba zaa sukyie poɔ yelsɔglɔ sɛrɛɛ.
ROM.2.17	Kyɛ ka fooŋ pãã boɔlɔ fo meŋɛ Gyuu neɛ, a dɛle a bege kyɛ erɛ pɔloo fo ne Naaŋmen naŋ e taa noba, 
ROM.2.18	kyɛ baŋ O poboɔbo, a baŋ bon naŋ e velaa kaa-iruu, fo naŋ nyɛ wuluu yi a bege poɔ zuiŋ, 
ROM.2.19	ka fooŋ sereŋ baŋ velaa ka fo waa la a zɔnne guuro, a e kyaane ko a banaŋ naŋ be lige poɔ, 
ROM.2.20	a leɛrɛ dambolo ba tuluu poɔ, a waa bibiiri wulwullo, a taa bammo ane yelmeŋɛ zaa a bege poɔ, 
ROM.2.21	fõõ naŋ pãã wullo fo taaba, fo koŋ wuli fo meŋɛ be? Fo naŋ moɔlɔ ka ba ta zuuro, fo na zuuro la be? 
ROM.2.22	Fõõ naŋ yeli ka ba ta tonɔ moɔrɔ toma, fo na tonɔ la moɔrɔ toma be? Fõõ naŋ kyiiri tebɛ, fo maŋ faara la ŋmenderi boma be? 
ROM.2.23	Fõõ naŋ erɛ pɔloo ne a bege, fo na zagra la ka fo eŋ Naaŋmen ne fo naŋ ba tuuro a bege wuluu be? 
ROM.2.24	Bonso, ba da sɛgɛɛ la, “Ba to la Naaŋmen zone a Nemboore-yobo poɔ yɛ zuiŋ.”
ROM.2.25	Dɛgre iruu sereŋ na taa la tɛgɛ, ka fooŋ wa tuuro a bege wuluu; kyɛ ka fooŋ ba wa tuuro a bege wuluu, fo dɛgre iruu waa seŋ ŋa neɛ dɛgre ba naŋ ba iri. 
ROM.2.26	Azuiŋ, ka banaŋ ba naŋ ba iri ba dɛgre wa erɛ seŋ lɛ a bege naŋ wullo, a ba dɛgre ba-iruu koŋ leɛ waa seŋ ŋa neɛ dɛgre ba naŋ iri be? 
ROM.2.27	Lɛ la ka banaŋ ba naŋ ba iri ba dɛgre kyɛ ka ba tuuro a bege na de saanaa dɔgle yɛ banaŋ ba naŋ da sɛge a bege ane a dɛgre iruu tere kyɛ ka yɛ ba tuuro a bege wuluu. 
ROM.2.28	Bonso, neɛ endaa naane maŋ wuli ka o waa la Gyuu neɛ, bee ka dɛgre iruu naŋ waa meŋɛ waa endaa dɛgre iruu. 
ROM.2.29	Kyɛ neɛ naŋ waa Gyuu neɛ meŋɛ la neɛ naŋ waa kaŋ o sukyiri poɔ, ka dɛgre iruu naŋ e serɛ be o soba sukyiri poɔ. A e la seɛ poɔ yeli, a ba e nimiri yelnyɛraa. A soba ŋa tɔ ba nyɛrɛ puubu yire o taaba zie, kyɛ Naaŋmen zie la ka o puubu maŋ yi.
ROM.3.1	Ka a naŋ waa lɛ boŋ tɔnɔ ka a Gyuu neɛ taa? Bee boŋ tɔnɔ ka dɛgre iruu taa? 
ROM.3.2	A taa la tɔnɔ yaga yɛlɛ zaa poɔ. Bonso, a Gyuumine la ka Naaŋmen da daŋ de O yelbiri tere ka ba kaara o zu. 
ROM.3.3	Boŋ na e ka ba mine ba wa taa yelmeŋɛ? A yeldeebo ba naŋ ba taa na toɔ̃ sãã la Naaŋmen yelmennoŋ bare be? 
ROM.3.4	A koŋ baŋ waa a lɛ! Aneazaa ka neɛzaa waa la zirŋmaara, kyɛ Naaŋmen eŋ taa la yelmeŋɛ, aŋa ba naŋ da sɛge lɛ:
ROM.3.4	“Ka ka fo na nyɛ yelmennoŋ yi a fo yelbie poɔ,
ROM.3.4	ka fo deme bebe a fo sɛrɛɛdiibu poɔ.”
ROM.3.5	Kyɛ ka te yelmeŋɛ bataabo wa vɛŋ ka Naaŋmen yelmennoŋ sãã, te na yeli ka boŋ? Ka Naaŋmen ba taa yelmeŋɛ ne O naŋ de O supuriyaaraa dɔgle te be? (N yelee yɛlɛ aŋa nensaala). 
ROM.3.6	A koŋ baŋ waa lɛ togitogi! Ka lɛ naane wola ka Naaŋmen na toɔ̃ di a andonɛɛ sɛrɛɛ? 
ROM.3.7	Kyɛ ka n zirii ŋmaabo wa vɛŋ ka Naaŋmen yelmennoŋ e ka O puubu duoro zu, bonso ka ba naŋ kyɛnɛ derɛ saanaa dɔglɔ ma aŋa yelbe-erɛ? 
ROM.3.8	Ka bonso ka te koŋ yeli (aŋa noba mine naŋ saana te yuori ka tenee la yele), “Yɛ vɛŋ ka te erɛ yelfaare ka ka yelsonne wa”? A saanaa ba naŋ de duori ba seŋ ne ba la!
ROM.3.9	Boŋ pãã la? Tenee mɔɔ eŋ seɛɛ la be? Ai, a ba waa lɛ togitogi zaa; bonso, te daŋ wulee la ka Gyuumine ane Giriki noba zaa be la yelbebe kpeɛ̃õ puliŋ, 
ROM.3.10	aŋa ba naŋ da sɛge lɛ:
ROM.3.10	“Neɛzaa kyebe a e nemmeŋɛ, neŋyeni gba kyebe;
ROM.3.11	neɛzaa kyebe a taa yelbammo,
ROM.3.11	neɛzaa kyebe a boɔrɔ Naaŋmen.
ROM.3.12	Nensaalba zaa bɔrɛɛ la, ba zaa laŋ la taa a leɛ noba naŋ ba taa tɔnɔ;
ROM.3.12	neɛzaa kyebe a zoro nembaaloŋ,
ROM.3.12	neŋyeni zaa gba kyebe.”
ROM.3.13	“A ba kɔkɔpoore waa ŋa yaare naŋ yuo gaŋ;
ROM.3.13	ka ba bɛllɛ noba ne ba zelɛ.”
ROM.3.13	“Ba nɔɛ zɛle ne la dompane logi.”
ROM.3.14	“Ba nɔɛ paale ne la kaa-emmo ane nɔtuo.”
ROM.3.15	“Ba gbɛɛ maŋ e la fɔ̃ɔ̃ ka ba te kyiri zẽẽ;
ROM.3.16	sããmo ane laadimee be la ba sobie poɔ,
ROM.3.17	kyɛ ka ba ba baŋ a emmaaroŋ sobiri.”
ROM.3.18	“Ba ba zoro Naaŋmen togitogi zaa.”
ROM.3.19	Pampana ŋa te baŋ ka bonna zaa a bege naŋ yele, o yele korɔ la banaŋ naŋ da be a bege puliŋ, ka ka noɔre zaa na pɔge, kyɛ ka Naaŋmen di a andonɛɛ zaa sɛrɛɛ. 
ROM.3.20	Bonso, “nensaala zaa koŋ nyɛ mennoŋ Naaŋmen zie” a yi a tontonne a bege naŋ manne biŋ eŋɛ, bonso, a bege zie la ka yelbieri bammo maŋ yi.
ROM.3.21	Kyɛ pampana ŋa, a yi a bege puoriŋ, a Naaŋmen mennoŋ yi sããɛ la, ka a bege ane a Ŋmen-yelmanneba da di a danseɛ; 
ROM.3.22	Naaŋmen wuli la O mennoŋ a ko banaŋ zaa naŋ taa yeldeebo a Yeezu Kirista eŋɛ, bonso, tɛɛtɛɛ zaa ba kyebe. 
ROM.3.23	A naŋ ta ka nensaalba zaa e la yelbieri a waa tɔɔre ne Naaŋmen veɛloŋ; 
ROM.3.24	ŋaa ba nyɛ la mennoŋ naŋ waa kyɔɔtaa yi Naaŋmen garaaseɛ poɔ. O da e la a ŋaa yi a faabo naŋ be a Kirista Yeezu eŋɛ, 
ROM.3.25	Ona la ka Naaŋmen iri tere ka ba maale ne bagre ka O zẽẽ yɔɔ yelbebe sane ko a banaŋ naŋ taa yeldeebo. A Naaŋmen da e la a lɛ ka O wuli O mennoŋ, bonso, a O Naaŋmennoŋ kannyiri zuiŋ la ka O da di suuri ko nensaalba yelbebe zaa ba naŋ da e; 
ROM.3.26	a da eɛɛ la ka a wuli a zenɛ ŋa ka Naaŋmen waa la meŋɛ, a korɔ banaŋ naŋ taa yeldeebo a Yeezu eŋɛ mennoŋ.
ROM.3.27	A pɔloo eebo tɛgɛ pãã la boŋ? A ba taa tɛgɛ. Boŋ tɔ bege la? Toma tommo poɔ la be? Ai, a yeldeebo bege la ka te na tuuro. 
ROM.3.28	Bonso, tenee sage deɛ la ka neɛ maŋ leɛ la nemmeŋɛ yi o soba yeldeebo eŋɛ, kyɛ a ba e o soba toma zuiŋ, aŋa lɛ a bege naŋ yeli. 
ROM.3.29	Bee a Naaŋmen e la a Gyuumine yoŋ Naaŋmen? O mɔɔ ba e a Giriki noba meŋ Naaŋmen be? Serɛzaa Naaŋmen waa la a Nemboore-yobo
ROM.3.30	a naŋ pãã waa ka Naaŋmen e la yeni; ka Ona la na e ka banaŋ ba naŋ iri ba dɛgre e nemmenne a yi ba yeldeebo eŋɛ, kyɛ e ka a banaŋ meŋ ba naŋ ba iri ba dɛgre leɛ nemmenne a yi a yeldeebo na ne o zu. 
ROM.3.31	Te mɔɔ pãã de a bege lɔɔ bare a yeldeebo ŋa zuiŋ be? A koŋ baŋ waa lɛ togitogi! Kyɛ te na maaleŋ tuuro la a bege.
ROM.4.1	Te na yeli ka boŋ tɔnɔ la ka a te eŋgannoŋ poɔ sããkoma Aboraham pãã da nyɛ? 
ROM.4.2	Ka Aboraham da leɛ nemmeŋɛ toma zuiŋ, o taa la bonkaŋ o naŋ na ŋmeɛrɛ ne nyaa a wullo ne o meŋɛ, kyɛ Naaŋmen zie naane ka o na wullo a o meŋɛ. 
ROM.4.3	Boŋ ka a gansoŋ yeli? “Aboraham da sage de la Naaŋmen yɛlɛ, a da leɛ nemmeŋɛ a lɛ zuiŋ.” 
ROM.4.4	Neɛ naŋ toŋ toma, ba koŋ baŋ yeli ka a o san-yɔɔ waa la kyɔɔtaa, bonso, a waa la bon a naŋ seŋ ka ba ko o. 
ROM.4.5	Kyɛ soba na naŋ ba e yelzaa kyɛ dɛle a neɛ na naŋ maŋ e ka yelbe-erebɛ leɛ nemmenne, a yeldeebo ŋa tɔ la ka ba na de ka o waa mennoŋ. 
ROM.4.6	A lɛ meŋ ka Davil da yeli kyaare ne maaloo na banaŋ Naaŋmen naŋ tere mennoŋ a yi ba toma puoriŋ:
ROM.4.7	“Banaŋ yelbebe suuri ba naŋ di ko ba,
ROM.4.7	ane banaŋ yelbebe ba naŋ pɔge nyɛ la maaloo;
ROM.4.8	soba na a Daana naŋ ba de o yelbebe saanaa tuo o nyɛ la maaloo.”
ROM.4.9	A maaloo ŋa yɛlɛ ba naŋ pãã yeli mɔɔ e la a banaŋ ba naŋ iri ba dɛgre yoŋ soobo, bee a e la a banaŋ meŋ dɛgre naŋ ba iri soobo? Te maŋ yeli la, “Yeldeebo zuiŋ la ka a Aboraham da nyɛ mennoŋ.” 
ROM.4.10	Wola pãã la ka ba da ko o a mennoŋ? O da nyɛ la a mennoŋ kyɛ pãã iri a o dɛgre, bee a o dɛgre iruu puoriŋ la ka o da nyɛ a mennoŋ? A da ba e ka o naŋ da wa iri a o dɛgre puoriŋ la, kyɛ o naŋ da naŋ ba iri a o dɛgre saŋ la ka o da nyɛ a mennoŋ. 
ROM.4.11	A Aboraham dɛgre iruu da e la yelwulaa naŋ kpulli a o mennoŋ na o naŋ da nyɛ a o yeldeebo zuiŋ kyɛ ka o da naŋ ba iri a o dɛgre sɛre. A yeli ŋa da eɛɛ la ka ka a Aboraham na waa a banaŋ zaa naŋ sage de kyɛ ka ba ba iri ba dɛgre, a banaŋ ba naŋ ko mennoŋ sããkoma. 
ROM.4.12	A lɛ ne o zu ka a Aboraham da waa a banaŋ ba naŋ da iri ba dɛgre sããkoma. Ba da ba e noba naŋ iri ba dɛgre yoŋ kyɛ ba da waa la noba naŋ da tu a te sããkoma Aboraham gbɛbogri a kyaare ne a yeldeebo o naŋ da taa kyɛ wa iri a o dɛgre.
ROM.4.13	A noɔre ba naŋ da eŋ ko a Aboraham ane o biiri ka a andonɛɛ na e la ba gbandiruŋ,
ROM.4.14	Ka a banaŋ naŋ tuuro a bege la na e a gbandiruŋ biiri, ka lɛ a yeldeebo waa la weɛlɛ ka a nɔ-eŋnaa meŋ waa zaglaa. 
ROM.4.15	Bonso, a bege wa ne la supuriyaaraa, kyɛ benee a bege naŋ ba kye, a bege sããmo meŋ ba kyebe.
ROM.4.16	A ŋaa zuiŋ, a nɔ-eŋnaa are la yeldeebo eŋɛ, a dɔgle garaaseɛ zu, a waa bon naŋ wuli ka a Aboraham biiri zaa nyɛ la kyɔɔtaa ka bonnoo ba kyebe. Kyɛ a ba e ka a banaŋ yoŋ naŋ tuuro a bege la, kyɛ a waa la banaŋ meŋ naŋ taa yeldeebo aŋa a Aboraham soobo (bonso, o waa la te zaa saa, 
ROM.4.17	aŋa ba naŋ da sɛge, “N eɛɛ la ka fo leɛ nemboore yaga saa”); a Naaŋmen na a Aboraham naŋ da sage de, Ona la maŋ korɔ a kuuni nyɔvore kyɛ maŋ e ka boma naŋ daŋ ba kyebe wa bebe. 
ROM.4.18	A Aboraham da de la o teɛretɔroo
ROM.4.19	A Aboraham yeldeebo da naŋ are la kpeɛŋaa aneazaa ka o da nyɛ la o meŋɛ ka o korɔ te seŋ kũũ (bonso, o da kore te tara ŋa yuomo kɔɔ), bee o naŋ da nyɛ ka Saara e la pɔg-ɔre. 
ROM.4.20	Yeli zaa da ba kyebe a e ka o bonnɔ ne a noɔre Naaŋmen naŋ da eŋ ko o, kyɛ a o yeldeebo da are la kpeɛŋaa, ka o danna Naaŋmen. 
ROM.4.21	O da sereŋ baŋ ka Naaŋmen na toɔ̃ e la bonna O naŋ da eŋ noɔre ka O na e la. 
ROM.4.22	A lɛnso ka ba da yeli kyaare ne Aboraham ka a o yeldeebo zuiŋ, “Naaŋmen da de o la ka o e nemmeŋɛ.” 
ROM.4.23	Pampana ŋa a yelbie ama, “Ba da de o la ka o e” da ba sɛge a Aboraham yoŋ zuiŋ, 
ROM.4.24	kyɛ ba da sɛge a la te meŋ zuiŋ. Ba na de la te banaŋ naŋ sage de a soba na naŋ da e ka a Yeezu te Daana leɛ-iri a kuuni poɔ ka te e nemmenne. 
ROM.4.25	Ona la ka ba ko a te yelbebe zuiŋ kyɛ ka ba e ka O leɛ-iri te sonnoŋ zuiŋ.
ROM.5.1	Azuiŋ, te naŋ leɛ nensonne a te yeldeebo zuiŋ, te taa la emmaaroŋ ne Naaŋmen a yi te Daana Yeezu Kirista eŋɛ. 
ROM.5.2	A Yeezu Kirista zie la ka te tu a nyɛ garaaseɛ ŋa te naŋ taa; kyɛ ka te erɛ pɔloo a te teɛretɔroo
ROM.5.3	Kyɛ a lɛ yoŋ naane, te erɛ la pɔloo meŋ a te dɔgɛɛ diibu poɔ, a baŋ ka dɔgɛɛ diibu maŋ waana ne la kannyiri, 
ROM.5.4	ka kannyiri diibu waana ne gyogo naŋ soma, ka gyogo naŋ soma waana ne teɛretɔroo, 
ROM.5.5	kyɛ a teɛretɔroo maŋ ko te la bambaare, bonso, Naaŋmen tu la a Vooroŋ Soŋ O naŋ ko te zie kyɛ paale te sukyie ne O nɔmmo.
ROM.5.6	Bonso, te naŋ da naŋ be bambaaloŋ poɔ, kyɛ a saŋ meŋɛ naŋ da wa ta, a Kirista da kpi la a yelfa-erebɛ zuiŋ. 
ROM.5.7	Serɛzaa, a na waa la tuo ka neɛ kpi ko nemmeŋɛ. Kyɛ amine kaŋ neɛ na baŋ sage la ka o kpi ko nensoŋ. 
ROM.5.8	Kyɛ Naaŋmen wuli la O nɔmmo ko te, bonso, te naŋ da naŋ waa yelbe-erebɛ, a Kirista da kpi la te zuiŋ. 
ROM.5.9	A gaŋ a zaa, pampana ŋa Naaŋmen naŋ e ka te leɛ nemmenne a Kirista zẽẽ zuiŋ, te pãã na tu la O zie a nyɛ faabo yi a Naaŋmen supuriyaaraa poɔ. 
ROM.5.10	Ka teneŋ da naŋ waa dɔndɔnne kyɛ ka te ne Naaŋmen da leɛ maale taa yi a O Bidɔɔ kũũ eŋɛ, serɛzaa, te naŋ leɛ maale taa, te na nyɛ la faabo a O Bidɔɔ nyɔvore zuiŋ. 
ROM.5.11	Kyɛ a gaŋ a lɛ, te erɛ la pɔloo Naaŋmen eŋɛ, a te Daana Yeezu Kirista zuiŋ. A O zuiŋ la ka te ne Naaŋmen leɛ maale taa.
ROM.5.12	Azuiŋ, aŋa yelbieri naŋ tu neŋyeni zie kyɛ wa a teŋɛzu, ka kũũ meŋ tu yelbieri zie a wa, a lɛ meŋ la ka kũũ yaare te ta nensaalba zaa, bonso, nensaalba zaa da e la yelbieri; 
ROM.5.13	yelbieri sereŋ da daŋ kpɛ la a teŋɛzu sɛre kyɛ ka a bege wa bebe. Kyɛ yelbieri ba duoro neɛ benee a bege naŋ ba kye. 
ROM.5.14	Kyɛ anealɛzaa, kũũ da di la naaloŋ a yi Adama te tɔ Moozul, a laŋ ne banaŋ meŋ zaa naŋ da ba e a Adama yelbieri na tɔ. A Adama waa ŋa a soba na naŋ na wa.
ROM.5.15	Kyɛ a Naaŋmen kyɔɔtaa na O naŋ tere weɛlɛ ba waa ŋa a Adama saanaa. Ka neŋyaga da kpi neŋyeni naŋ e yelbieri zuiŋ, bonnoo zaa ba kyebe ka Naaŋmen garaaseɛ ane a neŋyeni, a Yeezu Kirista, kyɔɔtaa naŋ e weɛlɛ be a garaaseɛ poɔ, gorɛɛ la ko neŋyaga. 
ROM.5.16	Kyɛ a kyɔɔtaa ŋa naŋ e weɛlɛ ba waa ŋa a neŋyeni yelbieri. Bonso, a sɛrɛɛdiibu naŋ tuuro a neŋyeni saanaa wa ne la sɛrɛɛ poɔ leebu, kyɛ a kyɔɔtaa naŋ waa weɛlɛ a tuuro yelbebe yaga puori waana ne la sonnoŋ. 
ROM.5.17	Ka a naŋ e ka neŋyeni yelbieri eebo zuiŋ la ka kũũ tu be di naaloŋ, a banaŋ naŋ de a garaase-kpoŋ ane a mennoŋ kyɔɔtaa naŋ e weɛlɛ na di la naaloŋ gaŋ a lɛ a yi a neŋyeni meŋ zie, a Yeezu Kirista.
ROM.5.18	Azuiŋ, a ŋa lɛ neŋyeni yelbieri eebo naŋ taa nensaalba zaa kpɛ ne weɛbo poɔ, lɛ meŋ ka neŋyeni mennoŋ eebo na taa noba zaa kpɛ ne mennoŋ ane nyɔvore poɔ. 
ROM.5.19	Bonso, a ŋa lɛ neŋyeni noɔre zagroo naŋ e ka noba yaga leɛ yelbe-erebɛ, lɛ meŋ ka neŋyeni noɔre sagoo e ka neŋyaga nyɛ mennoŋ. 
ROM.5.20	Kyɛ a bege da waɛ la, ka o wa e ka yelbebe eebo maaleŋ do zu yaga. Benee yelbebe eebo naŋ do zu, garaaseɛ meŋ maŋ do la zu a gaŋ a lɛ, 
ROM.5.21	ka aŋa lɛ yelbieri naŋ dire naaloŋ kũũ zu, a lɛ ka garaaseɛ meŋ na di naaloŋ mennoŋ zu, a waana ne nyɔvore naŋ ba taa baaraa a yi a Yeezu Kirista, te Daana zie.
ROM.6.1	Te pãã na yeli ka boŋ? Te mɔɔ naŋ kyɛnɛ erɛ yelbebe ka ka garaaseɛ na gore be? 
ROM.6.2	A lɛ koŋ baŋ e togitogi! Wola ka tenee naŋ kpi yelbieri eŋɛ na kyɛnɛ be yelbebe poɔ? 
ROM.6.3	Yɛ ba baŋ ka te banaŋ zaa ba naŋ da ko te suobu a Kirista Yeezu eŋɛ, ka ba da so te la eŋ a O kũũ poɔ be? 
ROM.6.4	Azuiŋ, ba laŋ ũũ te la ne a Kirista, ba naŋ da so te a suobu a eŋ O kũũ poɔ, ka ka aŋa lɛ a Saa puubu naŋ da e ka a Kirista leɛ-iri a kũũ poɔ, lɛ meŋ la ka te pãã na kyɛnɛ nyɔvo-paalaa poɔ.
ROM.6.5	Bonso, ka te kũũ ne Yeezu Kirista kũũ wa waa yeni, te kuuni poɔ leɛ-iruu meŋ sereŋ na waa la yeni ane a Yeezu Kirista kũũ leɛ-iruu. 
ROM.6.6	Te baŋɛɛ la ka ba da kpa la a te eŋkoraa ne a Yeezu Kirista a dagaraa zu, ka ka a yelbieri eŋɛ na sãã, ka te na ta la waa yelbieri gbaŋgbaare. 
ROM.6.7	Bonso, soba na zaa naŋ kpi, nyɛ la faabo yi yelbieri poɔ. 
ROM.6.8	Kyɛ ka tenee wa laŋ ne a Kirista kpi, te sage deɛ la ka te meŋ ne O na laŋ voorɔ la. 
ROM.6.9	Te baŋ ka ba naŋ da e ka a Kirista leɛ-iri a kuuni poɔ, O koŋ la baŋ kpi zaa; kũũ ba la di kpeɛ̃õ O zu. 
ROM.6.10	A kũũ a Kirista naŋ da kpi, O da kpi la yelbieri eŋɛ, dayeni yoŋ, a ko nensaalba zaa; kyɛ a nyɔvore O naŋ voorɔ, O voorɔ korɔ la Naaŋmen. 
ROM.6.11	A lɛ zuiŋ, a ferɛɛ la ka yɛ meŋ nyɛ yɛmenne, ka yɛ kpie la yelbieri eŋɛ, kyɛ voorɔ Naaŋmen eŋɛ a Kirista Yeezu poɔ.
ROM.6.12	Azuiŋ, yɛ ta vɛŋ ka yelbieri di kpeɛ̃õ yɛ enne naŋ na baŋ kpi zu, a e ka yɛ tuuro a vɔlfaare. 
ROM.6.13	Yɛ ta la derɛ yɛ nandaare erɛ yelbieri aŋa faaloŋ tontomboma, kyɛ yɛ de yɛmenne ko Naaŋmen aŋa banaŋ ba naŋ e ka ba leɛ-iri kuuni poɔ a voorɔ, a de yɛ nandaare ko Naaŋmen ka a waa mennoŋ tontomboma. 
ROM.6.14	Bonso, yelbieri koŋ la di kpeɛ̃õ yɛ zu, yɛ naŋ ba la be a bege puliŋ, kyɛ be a garaaseɛ puliŋ zuiŋ.
ROM.6.15	Boŋ pãã la? Te erɛ yelbieri te naŋ ba la be a bege puliŋ kyɛ be a garaaseɛ puliŋ zuiŋ be? A koŋ baŋ waa lɛ togitogi! 
ROM.6.16	Yɛ ba baŋ ka ka yɛnee de yɛmenne ko neɛzaa aŋa gbaŋgbaare naŋ sagra noɔre, yɛ waa la a neɛ na noɔre yɛ naŋ sagra gbaŋgbaare, ka yelbieri naŋ derɛ noba gɛrɛ ne kũũ poɔ, bee ka noɔre sagoo naŋ derɛ noba gɛrɛ ne mennoŋ poɔ la? 
ROM.6.17	Kyɛ Naaŋmen taa la bareka ne yɛ naŋ da waa yelbieri gbaŋgbaare, kyɛ ka yɛ leɛ sagra noɔre a yɛ sukyie poɔ, a sage de wuluu na zaa ba naŋ da de eŋ yɛ nuuriŋ, 
ROM.6.18	ka ka yɛnee ba naŋ da faa yi ne yelbieri poɔ leɛ waa mennoŋ gbaŋgbaare. 
ROM.6.19	N yele la yɛlɛ nensaaloŋ poɔ, a yɛ nensaala bambaaloŋ zuiŋ. Aŋa lɛ yɛ naŋ da de yɛ nandaare ka a waa yeldɛgɛ ane faaloŋ naŋ ba poɔrɔ gbaŋgbaare, pampana ŋa, yɛ de yɛ nandaare ka a waa mennoŋ gbaŋgbaare ka yɛ na nyɛ pɛgeyiibu. 
ROM.6.20	Yɛ naŋ da waa yelbieri gbaŋgbaare, yɛ da so la yɛmenne ka yɛ ne mennoŋ da ba taa yelzaa. 
ROM.6.21	Azuiŋ, boŋ tɔnɔ pãã la ka yɛ da nyɛ yi a yɛlɛ ama naŋ erɛ yɛ vi pampana? A yɛlɛ ama baaraa la kũũ. 
ROM.6.22	Kyɛ pampana ŋa yɛ naŋ nyɛ faabo yi yelbieri poɔ, a leɛ Naaŋmen gbaŋgbaare, a tɔnɔ yɛ naŋ na nyɛ la pɛgeyiibu. A baaraa la nyɔvore naŋ ba taa baaraa. 
ROM.6.23	Bonso, yelbieri san-yɔɔ la kũũ, kyɛ Naaŋmen kyɔɔtaa naŋ e weɛlɛ la nyɔvore naŋ ba taa baaroo a Kirista Yeezu te Daana poɔ.
ROM.7.1	N yɔɔmine ane n yɔɔpuuli, yɛ ba baŋ ka (bonso, N yele korɔ la a banaŋ naŋ baŋ a bege) a bege tonɔ la neɛ nyɔvore poɔ saŋ na o naŋ voorɔ yoŋ be? 
ROM.7.2	Bonso, a bege wuli ka pɔge naŋ kuli serɛ na bebe la ne a o serɛ a o serɛ nyɔvore zaa saŋ. Kyɛ ka a o serɛ wa kpi, a pɔge so la o meŋɛ yi a kultaa poɔ a seŋ a bege naŋ wuli lɛ. 
ROM.7.3	A naŋ waa lɛ, ka a o serɛ naŋ wa voorɔ kyɛ ka o te kpeɛrɛ ne dɔɔ yuo, ba na boɔlɔ o la pɔge naŋ tonɔ moɔrɔ toma. Kyɛ ka a o serɛ wa kpi, o faa la o meŋɛ yi a bege ŋa poɔ, ka o naŋ wa kuli dɔɔ yuo, o ba toŋ moɔrɔ toma.
ROM.7.4	A lɛ ne o zu la, N bamine, yɛ tu la a Kirista eŋɛ zie a kpi kyaare ne a bege, ka ka yɛ na e taa noba, kyɛ waa a soba na ba naŋ da e ka O leɛ-iri a kuuni poɔ soobo, ka lɛ vɛŋ ka yɛ wɔnɔ wɔmɔ korɔ Naaŋmen. 
ROM.7.5	Te naŋ da naŋ kyɛnɛ be a nensaaloŋ poɔ, a bege da maŋ e la ka te yelbebe vɔlfaa iri, a de te nandaare tonɔ ne toma ka a wɔnɔ wɔmɔ naŋ waana ne kũũ. 
ROM.7.6	Kyɛ pampana ŋa, te nyɛ la faabo yi a bege poɔ, a kpi ko a bonna naŋ da nyɔge te eŋ gbaŋgbaaloŋ poɔ. Azuiŋ te ba la waa a nɔkoraa ba naŋ da sɛge biŋ gbaŋgbaare, kyɛ te waa la gbaŋgbaare a nyɔvo-paalaa poɔ a Vooroŋ Soŋ eŋɛ.
ROM.7.7	Boŋ pãã ka te na yeli? Ka a bege waa la yelbieri be? A koŋ baŋ waa lɛ togitogi! Kyɛ ka a bege zuiŋ da naane N da kontoɔ̃ baŋ yelbieri. N da koŋ baŋ ka zɛnzɛŋ e la yelbieri ka a bege da ba yeli, “Ta zɛnzɛnɛ ne fo tɔ bon.” 
ROM.7.8	Kyɛ yelbieri nyɛ la vuo a bege zuiŋ, a dɔ̃ɔ̃ zɛnzɛŋ boorɔ zaa ka a iri n eŋɛ a e ka n zɛnzɛnɛ ne boma zaa. A yi a bege puoriŋ, yelbieri kpie la gaŋ. 
ROM.7.9	N da kpeɛrɛ la n kpeɛbo ka N ne a bege ba laŋ yelzaa, kyɛ a Naaŋmen nɔɛ naŋ da wa wa, yelbieri da la iri do la zu, 
ROM.7.10	ka N da kpi, ka a Naaŋmen nɔɛ na ne a zu naŋ da eŋ noɔre ko ma ka N na taa la nyɔvore waa kũũ n zie. 
ROM.7.11	Bonso, yelbieri naŋ da nyɛ vuo a Naaŋmen nɔɛ zie, da bɛlle ma la a tu be a ko ma. 
ROM.7.12	Azuiŋ a bege waa la soŋ, ka a Naaŋmen nɔɛ waa soŋ a tori kyɛ soma.
ROM.7.13	A bonna naŋ waa soŋ la pãã wa ne kũũ N zie be? A koŋ baŋ waa lɛ togitogi! Kyɛ yelbieri la da tonɔ o toma a tu bon naŋ soma zie a de kũũ wa ne N zie, ka lɛ na vɛŋ ka yelbieri wuli ka o waa la yelbieri, kyɛ tu a Naaŋmen nɔɛ zie a leɛ waa faaloŋ naŋ ba taa mannoo.
ROM.7.14	Bonso, te baŋ ka a bege waa la seeloŋ yeli; kyɛ maa eŋ be la a nensaaloŋ poɔ, ka ba koɔre ma eŋ gbaŋgbaaloŋ poɔ ka N be yelbieri puliŋ. 
ROM.7.15	N ba baŋ n meŋɛ yel-erre tɛgɛ. Bonso, N ba maŋ e a yɛlɛ na N naŋ boɔrɔ, kyɛ a yɛlɛ na N naŋ ba boɔrɔ ne a zu la ka N maŋ e. 
ROM.7.16	Pampana ŋa, ka maa e yɛlɛ na N naŋ ba boɔrɔ, N sagɛɛ la ka a bege waa la soŋ. 
ROM.7.17	Kyɛ serɛzaa, a ba e ka maa meŋɛ la naŋ erɛ a yɛlɛ, kyɛ a yelbieri naŋ be n eŋɛŋ la erɛ. 
ROM.7.18	Bonso, N baŋ ka bonsoŋ zaa ba kye n eŋɛŋ, a tɛgɛ la, a N eŋɛ poɔ. N na baŋ boɔrɔ la yeli naŋ soma eebo, kyɛ N kontoɔ̃ e o. 
ROM.7.19	Bonso, N ba maŋ toɔ̃ e a soŋ na n naŋ maŋ boɔrɔ, kyɛ a faaloŋ na n naŋ ba maŋ boɔrɔ la ka N maŋ e. 
ROM.7.20	Pampana ŋa, ka maa erɛ yɛlɛ na N naŋ ba boɔrɔ, a ba la e ka maa la naŋ erɛ, kyɛ a yelbieri naŋ be n eŋɛŋ la erɛ.
ROM.7.21	Azuiŋ, N nyɛɛ la ka o waa bege ka maa wa boɔrɔ ka N e yeli naŋ soma, faaloŋ maŋ peɛle ma la yaga. 
ROM.7.22	Bonso, N nɔnɔ la a Naaŋmen bege ne a n sukyiri zaa, 
ROM.7.23	kyɛ N nyɛ la a bege kaŋ meŋ a n nandaare poɔ ka o zɔɔrɔ ne a bege naŋ be n yɛŋ poɔ, a e ka n waa neɛ ba naŋ nyɔge ko a yelbieri bege naŋ be a n nandaare poɔ. 
ROM.7.24	Maa nemba-neɛ! Nembuo la na faa ma yi a n eŋɛ ŋa naŋ na kpi zie? 
ROM.7.25	Naaŋmen taa la bareka puoruu a Yeezu Kirista te Daana zuiŋ!
ROM.7.25	A lɛ zuiŋ, a n yɛŋ poɔ, N waa la Naaŋmen bege gbaŋgbaa, kyɛ ka a n eŋɛ poɔ ka N waa a yelbieri bege gbaŋgbaa.
ROM.8.1	Ŋaa, saanaa zaa ba la kyebe a ko banaŋ naŋ be a Kirista Yeezu poɔ. 
ROM.8.2	Bonso, a Vooroŋ Soŋ bege naŋ terɛ nyɔvore a Kirista Yeezu poɔ, faa yɛ la yi ne a yelbieri ane kũũ bege poɔ. 
ROM.8.3	Bonso, Naaŋmen da e la bonna a bege naŋ da kontoɔ̃ e, a nensaala bambaaloŋ naŋ da e ka o ba taa faŋ zuiŋ: A Naaŋmen da toŋ la O meŋɛ Bidɔɔ ka O wa de nensaala waaloŋ naŋ e yelbieri eŋɛ, kyɛ O naŋ da boɔrɔ ka O zɔɔ ne yelbieri, O da sãã la yelbieri yi nensaaloŋ eŋɛ, 
ROM.8.4	ka ka lɛ na e ka a bege yelboɔre zaa naŋ tori na tu a tuubu te zie, tenee naŋ ba erɛ yɛlɛ tuuro nensaaloŋ eŋɛ, kyɛ erɛ yɛlɛ tuuro a Vooroŋ Soŋ eŋɛ. 
ROM.8.5	Bonso, banaŋ naŋ taa ba nyɔvoɛ a tuuro nensaaloŋ eŋɛ, maŋ de la ba yɛŋ zaa eŋ nensaaloŋ boma eŋɛ, kyɛ banaŋ naŋ taa ba nyɔvoɛ a seŋ lɛ a Vooroŋ Soŋ naŋ boɔrɔ maŋ de la ba yɛŋ zaa eŋ a Vooroŋ Soŋ boma eŋɛ. 
ROM.8.6	Neɛ naŋ de o teɛroŋ zaa eŋ nensaaloŋ eŋɛ na kpi la; kyɛ neɛ naŋ de o teɛroŋ zaa eŋ a Vooroŋ Soŋ eŋɛ na taa la nyɔvore ane emmaaroŋ. 
ROM.8.7	A ŋaa zuiŋ, neɛ naŋ de o teɛroŋ zaa eŋ eŋgannoŋ eŋɛ kyiire la Naaŋmen, a ba sigre o meŋɛ a na sagra a Naaŋmen bege; serɛzaa o kontoɔ̃. 
ROM.8.8	Banaŋ naŋ be a eŋgannoŋ poɔ koŋ baŋ pɛle Naaŋmen poɔ.
ROM.8.9	Kyɛ yɛnee ba be a nensaaloŋ poɔ, yɛ be la a Vooroŋ Soŋ poɔ, a Naaŋmen Vooroŋ naŋ be yɛ eŋɛŋ zuiŋ. Soba na zaa naŋ ba taa a Kirista Vooroŋ ba waa a Kirista neɛ. 
ROM.8.10	Kyɛ ka a Kirista wa be a yɛ zie, aneazaa ka a yɛ enne kpie la yelbieri zuiŋ, a Vooroŋ Soŋ e la nyɔvore mennoŋ zuiŋ. 
ROM.8.11	Ka a soba na Vooroŋ naŋ da e ka a Yeezu leɛ-iri a kuuni poɔ wa be yɛ poɔ, a soba na naŋ da e ka a Kirista leɛ-iri a kuuni poɔ na tu la a O Vooroŋ Soŋ meŋ naŋ be yɛ zie a ko yɛ enne naŋ na baŋ kpi nyɔvore.
ROM.8.12	A lɛ zuiŋ, n yɔɔmine ane n yɔɔpuuli, te e la sandiribe, kyɛ a ba e eŋgannoŋ sane la ka te di, a na taa te nyɔvoɛ lɛ eŋgannoŋ naŋ boɔrɔ; 
ROM.8.13	bonso, ka yɛnee taa yɛ nyɔvoɛ lɛnɛɛ eŋgannoŋ naŋ boɔrɔ, yɛ na kpi la; kyɛ ka yɛnee tu a Vooroŋ Soŋ zie a ko a eŋɛ yel-erre, yɛ na voorɔ la. 
ROM.8.14	Bonso, banaŋ zaa a Naaŋmen Vooroŋ naŋ de ba weɛ ka ba tuuro waa la a Naaŋmen biiri. 
ROM.8.15	Bonso, ba ba ko yɛ gbaŋgbaaloŋ vooroŋ a na e ka yɛ leɛ zoro dabeɛ̃; kyɛ ba ko yɛ la vooroŋ naŋ e ka yɛ leɛ Naaŋmen biiri. Ka tenee wa koŋ boɔle, “N ba! N Saa!” 
ROM.8.16	A Vooroŋ Soŋ na ne O zu la dire danseɛ ne te vooroŋ ka te waa la Naaŋmen biiri, 
ROM.8.17	ka tenee wa waa biiri, ka lɛ te waa la gbandiribe, a waa Naaŋmen gbandiribe, ka te ne a Kirista laŋ gbandiruŋ.
ROM.8.18	N nyɛɛ la ka a dɔgɛɛ te naŋ nyɛrɛ pampana ŋa koŋ baŋ manne ne a puubu na ba naŋ na wa iri wuli te. 
ROM.8.19	Bonso, a Naaŋmen bon-iri zaa kyɛllɛ ne la eŋkyere a bebiri na daare ba naŋ na iri a Naaŋmen biiri wuli; 
ROM.8.20	bonso, ba da eɛɛ la ka a Naaŋmen bon-iri ba taa tɔnɔ. A da ba e ka a Naaŋmen bon-iri poboɔbo la, kyɛ a soba na naŋ da e a lɛ poboɔbo la ka o da e ne teɛretɔroo,
ROM.8.21	ka ka a Naaŋmen bon-iri meŋɛ na nyɛ faabo yi gbaŋgbaaloŋ naŋ na poɔ̃ poɔ, kyɛ na nyɛ a Naaŋmen biiri faabo puubu. 
ROM.8.22	Te baŋ ka, a wa ta zenɛ, a Naaŋmen bon-iri zaa kono hiine la aŋa pɔge poɔ naŋ beɛrɛ bidɔge poɔ; 
ROM.8.23	kyɛ a Naaŋmen bon-iri yoŋ naane kono, kyɛ tenee meŋ naŋ taa a Vooroŋ Soŋ wɔn-dɛndɛŋ kono hiine la te pooreŋ a kyɛ kyɛllɛ a daare na Naaŋmen naŋ na de te ka te la leɛ wa waa O biiri, a nyɛ te enne faabo. 
ROM.8.24	Bonso, a teɛretɔroo poɔ la ka te nyɛ faabo. Pampana ŋa, teɛretɔroo ba naŋ maŋ nyɛ ne nimiri ba e teɛretɔroo. Bonso, aŋ la maŋ taa teɛretɔroo bon o naŋ nyɛ eŋɛ? 
ROM.8.25	Kyɛ ka tenee taa teɛretɔroo bon te naŋ ba nyɛ eŋɛ, te na kyɛllɛ la ne kannyiri.
ROM.8.26	A lɛ ne o zu la ka a Vooroŋ Soŋ soŋnɔ te a te bambaaloŋ poɔ; bonso, te ba baŋ lɛ a naŋ seŋ ka te maŋ puori, kyɛ a Vooroŋ Soŋ ne O zu la maŋ puoro korɔ te ne hiinuu ka noɔre yelbie koŋ baŋ manne. 
ROM.8.27	Kyɛ Naaŋmen naŋ maŋ nyɛrɛ nensaalba sukyie poɔ, baŋ la a Vooroŋ Soŋ poteɛrɛ, bonso, a Vooroŋ Soŋ maŋ puoro korɔ la a nensonne a seŋ a Naaŋmen poboɔbo.
ROM.8.28	Te baŋ ka yɛlɛ zaa maŋ laŋ tonɔ la a waana ne yelsoŋ a ko banaŋ naŋ nɔŋ Naaŋmen, a banaŋ O naŋ boɔle O poboɔbo zuiŋ. 
ROM.8.29	Bonso, a banaŋ O naŋ da daŋ baŋ, bana la ka O da daŋ nare bare ka ba na taa a O Bidɔɔ waaloŋ, ka ka O na toɔ̃ e a bidɛndɛŋ a yideme naŋ waa yaga poɔ. 
ROM.8.30	Ka a banaŋ O naŋ da daŋ nare bare, bana meŋ la ka O boɔle, ka a banaŋ O naŋ boɔle, bana meŋ la ka O e ka ba leɛ nemmenne; ka a banaŋ O naŋ e ka ba leɛ nemmenne, bana meŋ la ka O e ka ba nyɛ puubu.
ROM.8.31	Boŋ ka te pãã na yeli kyaare ne a yɛlɛ ama? Ka Naaŋmen wa are ko te, aŋ la na baŋ zɔɔ ne te? 
ROM.8.32	Soba na naŋ da ba zagre ka O de O meŋɛ Bidɔɔ tere te zaa zuiŋ, O koŋ ko te bonzaa a laŋ ne a O Bidɔɔ be? 
ROM.8.33	Aŋ la na de saanaa dɔgle a noba Naaŋmen naŋ kaa-iri? A Naaŋmen la maŋ e ka neɛ nyɛ sonnoŋ. 
ROM.8.34	Nembuo la na tere saanaa? A Kirista Yeezu la, Ona la da kpi, õõ, Ona la ka ba da e ka O leɛ-iri a kuuni poɔ, a be a Naaŋmen nuduluŋ seŋ, a sereŋ puoro sɔrɔ korɔ te. 
ROM.8.35	Aŋ la na wɛle te yi a Kirista nɔmmo poɔ? Yeltuo la be, bee woore, bee dɔgroŋ, bee kɔŋkpoŋ, bee eŋkpoŋkpoli, bee kũũ yeli, bee zɔɔzɔɔ-soɔ? 
ROM.8.36	Aŋa ba naŋ da sɛge lɛ:
ROM.8.36	“A yɛ zuiŋ, ba maŋ ko te la bebiri zaa;
ROM.8.36	te waa ŋa peere ba naŋ boɔrɔ ka ba ko.”
ROM.8.37	Ai, a ama zaa poɔ, te gaŋ la zɔɔtoɔ̃neba a yi a soba na naŋ nɔŋ te zie. 
ROM.8.38	Bonso, N baŋ taɛ la ka kũũ bee nyɔvore, bee malekere, bee namine, bee boma naŋ bebe a zenɛ, bee boma naŋ na wa, bee kpeɛ̃õ deme, 
ROM.8.39	bee boma naŋ do saa, bee zizuluŋ, bee bon-iraa zaa kontoɔ̃ wɛle te yi a Naaŋmen nɔmmo na naŋ be a Kirista Yeezu te Daana eŋɛ.
ROM.9.1	N yele la a yelmeŋɛ a Kirista eŋɛ, N ba ŋmaara zirii. N zoma di la danseɛ a Vooroŋ Soŋ eŋɛ. 
ROM.9.2	N taa la posãã-kpoŋ ka n sukyiri dɔɔnɔ ma yaga zaa a ba taa baaroo. 
ROM.9.3	Bonso, N da na nɔnɔ la ka N meŋɛ da na waa neŋkaa-ennaa, ka ba ŋmaa ma iri bare a Kirista eŋɛ, a n noba zuiŋ, noba naŋ waa n zẽẽ noba, a nensaaloŋ poɔ. 
ROM.9.4	Ba waa la Izerayɛl biiri ka Naaŋmen da e ka ba leɛ O bibiiri, ka ba so a puubu, a nɔ-eŋnee, a bege ane a O puoruu yɛlɛ ane a nɔɛ O naŋ da eŋ ko ba. 
ROM.9.5	Bana la so a sããkommine, a ba boorɔ poɔ la ka a Mɛzaaya
ROM.9.6	A ba e ŋa a Naaŋmen yelbiri da e kpaaɛ la. Bonso, a Izerayɛl biiri zaa naane sereŋ waa a Izerayɛl noba, 
ROM.9.7	ka a Aboraham biiri meŋ zaa naane sereŋ waa o biiri; kyɛ, “A Aziki biiri la ka ba na boɔlɔ fo biiri.” 
ROM.9.8	A ŋaa tɛgɛ la, ka a ba e biiri ba naŋ dɔge a nensaaloŋ poɔ la waa a Naaŋmen biiri, kyɛ a nɔ-eŋnaa biiri la waa O boorɔ noba. 
ROM.9.9	Bonso, ŋaa la ka a nɔ-eŋnaa da yeli, “A saŋ ŋa tɔ, N na leɛ waana ka Saara taa la bidɔɔ.” 
ROM.9.10	A zaa naane lɛ; yeli kaŋ naŋ yi ne a yeli ŋa da e la Orebɛka zie, saŋ na o serɛ a te sããkoma Aziki naŋ da e ka o taa o biiri poɔ. 
ROM.9.11	Haali sɛre kyɛ ka ba wa dɔge ba, bee ka ba da wa e yelsoŋ bee yelfaa zaa, (ka ka bon naŋ so ka Naaŋmen maŋ kaa-iri noba naŋ kyɛnɛ bebe gɛrɛ, 
ROM.9.12	ka a ta e ka toma zuiŋ la kyɛ ka a e O boɔlaa zuiŋ) ba da yeli ko la a Orebɛka, “A bikpoŋ na tonɔ korɔ la a bibile.” 
ROM.9.13	Aŋa ba naŋ da sɛge lɛ:
ROM.9.13	“N da nɔŋ la Gyekɔb,
ROM.9.13	kyɛ da kyiiri Esɔ.”
ROM.9.14	Boŋ ka te pãã na yeli? Naaŋmen mɔɔ boorɔ la bo-kyɛnkyagre be? A koŋ baŋ waa lɛ togitogi! 
ROM.9.15	Bonso, O da yeli ko la Moozul:
ROM.9.15	“N na zo la nyonono ne soba na zaa N naŋ boɔrɔ ka N zo o nyonono,
ROM.9.15	kyɛ taa nembaaloŋ ne soba na zaa N naŋ boɔrɔ ka N zo o nembaaloŋ.”
ROM.9.16	A lɛ zuiŋ a ba e nensaala poboɔbo bee o toma zie, kyɛ Naaŋmen naŋ zoro nembaaloŋ zie la ka a yi. 
ROM.9.17	Bonso, a gansoŋ yeli ko la Faaro, “N zɛge fo la ka fo do ka N wuli N kpeɛ̃õ naŋ be fo poɔ, ka ka ba na moɔle N yuori a tendaa zaa poɔ.” 
ROM.9.18	A lɛ zuiŋ la ka O pãã maŋ taa nyonono ne soba na zaa O naŋ boɔrɔ ka O zo o nyonono, a kyɛ dare soba na zaa sukyiri O naŋ boɔrɔ.
ROM.9.19	Fo pãã na yeli ko ma la, “Ka boŋ pãã so ka O naŋ kyɛnɛ nyɛrɛ te saanaa? Ka aŋ la na toɔ̃ zɔɔ ne Naaŋmen poboɔbo?” 
ROM.9.20	Kyɛ nembuo sereŋ la fõõ nensaala, a na ŋmɛ nɔkpeɛne ne Naaŋmen? Bon ba naŋ meɛrɛ mɔɔ na toɔ̃ soore la a o meɛrɛ, “Bonso ka fo mɛ ma a ŋaa?” 
ROM.9.21	A dogmeɛrɛ ba taa faŋ a na de a yagraa o naŋ meɛrɛ ne, mɛ ne bon naŋ taa yuori ane bon naŋ ba taa yuori be?
ROM.9.22	Naaŋmen naŋ da boɔrɔ ka O wuli O supuriyaaraa, kyɛ e ka ba baŋ O kpeɛ̃õ, O da nyɔge la O meŋɛ a di kannyiri yaga ne a noba O suuri naŋ iri ne yaga zaa, bana ka ba da nare bare ka ba wɛ. 
ROM.9.23	O da e la a lɛ ka ka ba baŋ O puubu naŋ e kpoŋ seŋ lɛ a ko noba na O naŋ zoro ba nyonono, bana la ka O da daŋ nare biŋ O puubu eŋɛ; 
ROM.9.24	a laŋ ne te meŋ O naŋ da boɔle, a ba e a Gyuumine yoŋ poɔ kyɛ a Nemboore-yobo
ROM.9.25	Aŋa O naŋ da sereŋ yeli a Hozeya gane poɔ lɛ:
ROM.9.25	“Banaŋ naŋ da ba waa N noba, N na boɔle ba la ‘N noba,’
ROM.9.25	ka noba na N naŋ da ba nɔŋ, N na boɔle ba la N ‘poyɛŋ noba.’ ”
ROM.9.26	“Kyɛ a zie na ne o zu ba naŋ da yeli ko ba, ‘Yɛ ba waa N noba,’
ROM.9.26	be la ka ba na boɔlɔ ba a Naaŋmen-vore biiri.”
ROM.9.27	Kyɛ Azaaya ŋmeɛrɛ la kpɛlle a kyaara ne Izerayɛl, “Aneazaa ka a Izerayɛl biiri da waa yaga aŋa mane biiree, kyɛ ba fẽẽ zie la na nyɛ faabo; 
ROM.9.28	bonso, a Daana na di la a andonɛɛ sɛrɛɛ wieouŋ zaa ane lɛ a naŋ seŋ ka a waa.” 
ROM.9.29	Aŋa lɛ Azaaya naŋ da daŋ yeli:
ROM.9.29	“Ka a boma zaa Daana da ba bare a noba mine ko te ka ba voorɔ,
ROM.9.29	te zaa da na baare ŋa Sodom,
ROM.9.29	kyɛ da e ka te waa ŋa Gomora.”
ROM.9.30	Boŋ ka te pãã na yeli? A Nemboore-yobo naŋ da moɔ nimiri boɔrɔ sonnoŋ, da nyɛ la mennoŋ, ona la, mennoŋ naŋ yi yeldeebo zie; 
ROM.9.31	kyɛ a Izerayɛl biiri naŋ waa noba naŋ da moɔ nimiri boɔrɔ mennoŋ yire a bege poɔ, ba toɔ̃ tu a bege ka a tori. 
ROM.9.32	Boŋ pãã da so ka a ba waa lɛ? Bonso, ba da ba bɔ a mennoŋ ne yeldeebo, kyɛ da erɛ aŋa toma eŋɛ la ka mennoŋ yire. Ba da ŋmɛ la gbɛre a gbɛŋmɛ-le kuuri eŋɛ, 
ROM.9.33	aŋa ba naŋ da sɛge lɛ:
ROM.9.33	“Yɛ nyɛ, N binne la kuuri Zaayɔn poɔ naŋ na e ka noba ŋmɛ gbɛɛ, piiri naŋ na e ka ba le,
ROM.9.33	kyɛ soba na zaa naŋ sage de O yɛlɛ koŋ di vi.”
ROM.10.1	N yɔɔmine ane n yɔɔpuuli, n poboɔbo ane puoruu N naŋ puoro korɔ Naaŋmen kyaare ne a Gyuumine la, ka ba nyɛ faabo. 
ROM.10.2	N na baŋ di la ba danseɛ ka ba sereŋ boɔrɔ la Naaŋmen ne ba poɔ zaa, kyɛ ba niŋe ba kyaane. 
ROM.10.3	Bonso, ba naŋ da be babammo poɔ a kyaare ne a mennoŋ na naŋ yi Naaŋmen zie, a kyɛ da boɔrɔ ka ba biŋ bamenne mennoŋ, ba da ba sigri bamenne ko a Naaŋmen mennoŋ. 
ROM.10.4	Bonso, a Kirista la a bege baaroo zie ka ka mennoŋ na bebe ko neɛzaa naŋ sage de.
ROM.10.5	Moozul sɛgɛɛ la a kyaare ne a mennoŋ na naŋ yi a bege poɔ, ka, “a soba na naŋ erɛ a yɛlɛ na tuuro a la o nyɔvore poɔ.” 
ROM.10.6	Kyɛ a mennoŋ na naŋ yi yeldeebo poɔ yelee la, “Ta yeli fo sukyiri poɔ, ‘Aŋ la na do tenvelaa
ROM.10.7	“Bee, ‘Aŋ la na sigi a bogzuluŋ naŋ ba taa baaroo poɔ?’ ” (a te taa a Kirista wa yi ne a kuuni poɔ). 
ROM.10.8	Kyɛ a bege yeli ka boŋ?
ROM.10.8	“A yelbiri peɛle fo la,
ROM.10.8	o be la fo nɔgbɛmɛŋ ane fo sukyiri poɔ”
ROM.10.8	(a lɛ tɛgɛ la, a yeldeebo yelbiri na te naŋ moɔlɔ); 
ROM.10.9	bonso, ka fõõ yeli ne fo noɔre ka Yeezu e la Daana kyɛ sage de ne fo sukyiri ka Naaŋmen da eɛɛ la ka O leɛ-iri kuuni poɔ, fo na nyɛ la faabo. 
ROM.10.10	Bonso, neɛ maŋ sage de la ne o sukyiri a leɛ nemmeŋɛ, ka neɛ meŋ yeli ne o noɔre a nyɛ faabo. 
ROM.10.11	A gansoŋ yelee la, “Neɛzaa kyebe naŋ na sage de O yɛlɛ kyɛ ka vi di o.” 
ROM.10.12	Bonso, tɛɛtɛɛ ba kye Gyuumine ane a Giriki noba sogɔŋ; a Daana ne O zu la e ba zaa Daana, a korɔ neɛzaa naŋ sɔre bon yi O zie. 
ROM.10.13	Bonso, “Soba na zaa naŋ boɔle a Daana yuori na nyɛ la faabo.”
ROM.10.14	Kyɛ wola ka ba na boɔle soba na ba naŋ ba sage de yuori? Ka wola ka ba na e sage de neɛ na ba naŋ daŋ ba woŋ O yɛlɛ? Ka wola ka ba na e woŋ O yɛlɛ ka neɛ ba kyebe a na moɔle a O yɛlɛ? 
ROM.10.15	Kyɛ wola ka ba na moɔle O yɛlɛ ka ba naŋ ba toŋ ba? Aŋa ba naŋ da sɛge lɛ, “Nyɛ a noba naŋ moɔlɔ a Ŋmen-yelnoore waabo naŋ veɛlɛ lɛ!” 
ROM.10.16	Kyɛ ba zaa naane da sage de a Ŋmen-yelnoore; bonso, Azaaya yelee la, “Daana, nembuo la da sage de a te duoro?” 
ROM.10.17	Azuiŋ, yeldeebo maŋ yi la bonna ba naŋ woŋ zie, ka bonna ba naŋ woŋ meŋ yi a Kirista yelbiri poɔ.
ROM.10.18	Kyɛ N soorɔ la, ba mɔɔ ba woŋ a be? Serɛzaa ba woŋee la; bonso:
ROM.10.18	“A ba kɔkɔre yi ta la a tendaa zaa,
ROM.10.18	ka ba yelbie ta a andonɛɛ lamboe zaa.”
ROM.10.19	N laboreŋ soorɔ la, a Izerayɛl biiri ba baŋ a tɛgɛ be? Moozul da dɛndɛŋ yelee la:
ROM.10.19	“N na e la ka yɛ taa nyuuri ne a noba na naŋ ba e paaloŋ;
ROM.10.19	a paaloŋ na deme naŋ waa dambolo ka N na de e ka yɛ suuri iri.”
ROM.10.20	Lɛ la ka Azaaya da ba zo dabeɛ̃ kyɛ yeli:
ROM.10.20	“Banaŋ naŋ da ba bɔ ma la nyɛ ma;
ROM.10.20	N de la N meŋɛ wuli a banaŋ naŋ ba soore N yɛlɛ.”
ROM.10.21	Kyɛ a kyaare ne a Izerayɛl biiri yɛlɛ, O yelee la, “A bebi-gbuli zaa ka N teɛ N nuuri a kyaare ne noba naŋ zagre N yɛlɛ kyɛ leɛ ba kpaare ko ma.”
ROM.11.1	N pãã soorɔ la, Naaŋmen mɔɔ gyɛ la a O noba bare be? A koŋ baŋ waa lɛ togitogi! Maa meŋɛ waa la Izerayɛl bie, a yi Aboraham boorɔ poɔ, a waa Bɛŋgyamen bale neɛ. 
ROM.11.2	Naaŋmen ba gyɛ a O noba O naŋ da daŋ baŋ bare. Yɛ ba baŋ lɛ a gansoŋ naŋ da yeli a Elaagya yɛlɛ be, a lɛ o naŋ da sɔre ka Naaŋmen iri O nimiri eŋ a Izerayɛl biiri? 
ROM.11.3	“Daana, ba ko la a fo Ŋmen-yelmanneba, ba ŋmore la a fo bagmaalkubo bare; Maa yoŋ la kyɛre, kyɛ ka ba naŋ boɔrɔ ka ba iri n nyɔvore.” 
ROM.11.4	Kyɛ wola ka a Naaŋmen da yeli sɔge o? “N taa la noba turi ayopoĩ naŋ ba gbi dumo a Baal niŋesogɔ.” 
ROM.11.5	A lɛ meŋ la ka a waa a zenɛ bebiri, a noba belaa naŋ bebe la ka Naaŋmen kaa-iri a O garaaseɛ zuiŋ. 
ROM.11.6	Kyɛ ka anaŋ wa e garaaseɛ zuiŋ la ka O kaa-iri ba, a koŋ la e ka ba toma zuiŋ la, ka lɛ naane, garaaseɛ koŋ la waa garaaseɛ.
ROM.11.7	Ka boŋ pãã la? A Izerayɛl biiri da kɔŋ la bonna ba naŋ da boɔrɔ. A Naaŋmen neŋkaa-irri da nyɛ a la, kyɛ banaŋ naŋ kyɛre na da darɛɛ la, 
ROM.11.8	aŋa ba naŋ da sɛge lɛ:
ROM.11.8	“Naaŋmen da eɛɛ la ka ba waa maaroŋ ba teɛroŋ poɔ,
ROM.11.8	a ko ba nimie naŋ koŋ baŋ nyɛ
ROM.11.8	ane tobo naŋ ba wono,
ROM.11.8	a wa tɔ a zenɛ bebiri.”
ROM.11.9	Ka Davil yeli:
ROM.11.9	“Vɛŋ ka ba diibu tabole leɛ bɛraa a nyɔge ba taa,
ROM.11.9	a e ba gbɛŋmɛ-le bon ane ba dɔgroo zie.
ROM.11.10	Vɛŋ ka ba nimie sɔɔ ka ba ta nyɛrɛ,
ROM.11.10	kyɛ ka ba woore dɔgle ba zu a e ka ba kɔɔ-guri tegitegilɛ.”
ROM.11.11	Lɛnso N soorɔ la, ba mɔɔ ŋmɛ la gbɛre a na le be? A koŋ baŋ e a lɛ! Kyɛ a yi a ba gbɛŋmɛ eŋɛŋ la ka faabo wa a Nemboore-yobo
ROM.11.12	Pampana ŋa, ka a ba gbɛre ŋmeɛbo wa ko a andonɛɛ bondaanoŋ, ka a ba leebu ko a Nemboore-yobo bondaanoŋ, wola ka a na waa ka ba zaa wa poɔ a faabo poɔ!
ROM.11.13	Pampana ŋa, N yele la yɛlɛ korɔ yɛnee Nemboore-yobo. A naŋ pãã waa ka N waa la a yɛ Nemboore-yobo apostolii, N ire la a n tonnoɔre ŋa yuori, 
ROM.11.14	ka ka N e ka n meŋɛ noba nyuuri iri, ka a lɛ e ka N toɔ̃ faa ba mine. 
ROM.11.15	Bonso, ka a ba gyɛbaroo wa e a andonɛɛ leɛ maale taa, boŋ ka a ba sagedeebo na waa ka kuuni poɔ leɛ-iruu naane! 
ROM.11.16	Ka a zɔŋ-buuri mine ba naŋ de tere kyɔɔtaa ka a waa wɔŋ dɛndɛŋ naŋ e soŋ, ka lɛ a zɔŋ-buuri zaa waa la soŋ; ka a teɛ nyagre wa soma, a lɛ eŋ, a ulli meŋ na soma la.
ROM.11.17	Kyɛ ka ba naŋ da kɔɔre a teɛ ulli
ROM.11.18	yɛ ta wullo yɛmenne aŋa yɛ seɛ la a ulli na ba naŋ kɔɔre bare. Ka yɛnee wa wullo yɛmenne, yɛ leɛ baŋ ka yɛnee naane nyɔge a nyagre taa, kyɛ a nyagre la nyɔge yɛ taa. 
ROM.11.19	Yɛ na yeli la, “Ba da kɔɔre la ulli bare kyɛ na de te tɔnne ne.” 
ROM.11.20	A lɛ waa la yelmeŋɛ. Ba da kɔɔre a la bare, ba naŋ da ba sage de zuiŋ, kyɛ yɛnee are la yeldeebo yoŋ zuiŋ. Azuiŋ yɛ ta wullo yɛmenne, kyɛ yɛ taa Naaŋmen dabeɛ̃ zoobu. 
ROM.11.21	Ka Naaŋmen da ba bare a teɛ meŋɛ ulli, kaapɔge O koŋ bare yɛ meŋ. 
ROM.11.22	Yɛ pãã leɛ kaa a Naaŋmen nimimaaroŋ ane O nimitoloŋ yɛlɛ. Naaŋmen taa la nimitoloŋ kyaare ne a banaŋ naŋ e yelbieri, kyɛ leɛ O nimimaaroŋ kyaare yɛ, ka yɛnee naŋ wa kyɛnɛ be a O nimimaaroŋ poɔ; ka lɛ naane, O na kyɛ la yɛ meŋ ŋmaa bare. 
ROM.11.23	Haali a banaŋ naŋ waa a Izerayɛl noba, ka ba naŋ ba wa kpãã toori be a ba yeldeebo bataabo poɔ, ba na leɛ de ba la wa tɔnne eŋ. Bonso, Naaŋmen taa la a kpeɛ̃õ ka O la leɛ de ba tɔnne. 
ROM.11.24	Ka ba naŋ da kyɛ yɛ ŋmaa yi moɔ poɔ kããteɛ eŋɛ a taa yɛ wa tɔnne kããteɛ ba naŋ sɛle eŋɛ, wola ka a koŋ e mɔlɔ ka ba leɛ de a kããteɛ meŋɛ ulli a wa tɔnne a menne kããteɛ eŋɛ.
ROM.11.25	N yɔɔmine ane n yɔɔpuuli, ka yɛ ta wa yeli ka yɛ waa la yɛmbaŋnema gaŋ lɛ a naŋ da seŋ ka yɛ waa, N boɔrɔ la ka yɛ baŋ a Naaŋmen yelsɔglaa ŋa tɛgɛ. Sukyie daroo wa la a Izerayɛl biiri mine sukyie poɔ a na te ta saŋ na a Nemboore-yobo zaa naŋ na wa sage de. 
ROM.11.26	A lɛ ka a Izerayɛl noba zaa na nyɛ faabo; aŋa ba naŋ da sɛge lɛ:
ROM.11.26	“A Zaayɔn teŋɛ poɔ la ka a Faara na yi wa;
ROM.11.26	O na wa digi la Naaŋmen ba-emmo yi a Gyekɔb bale poɔ.”
ROM.11.27	“A N nɔ-eŋnaa N naŋ eŋ ne ba la ŋa,
ROM.11.27	ka maa wa de a ba yelbebe bare.”
ROM.11.28	Ba e la Naaŋmen dɔndɔnne a yɛ zuiŋ, a kyaara ne a Ŋmen-yelnoore. Kyɛ a kyaare ne a neŋkaa-irri, ba waa la Naaŋmen poyɛŋ noba, a ba sããkommine zuiŋ; 
ROM.11.29	bonso, Naaŋmen kyɔɔtaare ane O boɔlaa ba taa leɛrebaroo. 
ROM.11.30	Aŋa lɛ yɛ naŋ da zagre Naaŋmen noɔre kyɛ ka pampana ka yɛ nyɛ a O nyonono a ba noɔre zagroo zuiŋ, 
ROM.11.31	lɛ la ka pampana ŋa ka ba waa nɔzagreba; ka ka aŋa ba naŋ da zo yɛ nyonono lɛ, ka ba na zo ba meŋ nyonono. 
ROM.11.32	Bonso, Naaŋmen nyɔge la nensaalba zaa pɔge noɔre zagroo poɔ ka ka O toɔ̃ zo ba zaa nyonono.
ROM.11.33	Nyɛ a Naaŋmen bondaanoŋ, yɛŋ ane a O bammo naŋ waa zuluŋ seŋ lɛ! A O sɛrɛɛdiibu ba taa mannoo, ka a O sobie ba taa peɛroo!
ROM.11.34	“Nembuo la baŋ a Daana poteɛrɛ?
ROM.11.34	Bee nembuo la yele yɛlɛ wullo a Daana?”
ROM.11.35	“Bee nembuo la ko a Daana kyɔɔtaa,
ROM.11.35	a na la leɛ nyɛ kyɔɔtaa yi O zie?”
ROM.11.36	Bonso, a O zie la ka boma zaa yi, a O zie la ka boma zaa tu kyɛ wa, a O zie la ka a boma zaa be. Ona la seŋ ne puubu tegitegilɛ. Ameena.
ROM.12.1	Azuiŋ n yɔɔmine ane n yɔɔpuuli, N sɔrɔ yɛ la ne a Naaŋmen nyonono zoobu, ka yɛ de yɛ enne ka a e kyɔɔta-voɛ, naŋ waa soŋ, ka Naaŋmen na sage de. A ŋaa la a yɛ seeloŋ poɔ Naaŋmen puoruu. 
ROM.12.2	Yɛ ta tuuro a teŋɛzu yeltuuri, kyɛ yɛ leɛ yɛ eebo a yi a yɛmpaalaa yɛ naŋ nyɛ yi Naaŋmen zie, ka yɛ na toɔ̃ baŋ bon naŋ e Naaŋmen poboɔbo; bon naŋ soma a seŋ ne deebo kyɛ ba taa faaloŋ zaa.
ROM.12.3	A yi a garaaseɛ ba naŋ ko ma zuiŋ, N yele korɔ la neɛzaa naŋ be yɛ poɔ, ka o ta teɛre ka o meŋɛ do gaŋ la lɛ a naŋ da seŋ ka o teɛre. Kyɛ yɛ kanzaa maŋ sigre o meŋɛ kyɛ di o meŋɛ sɛrɛɛ a seŋ lɛ Naaŋmen naŋ ko yɛ yeni yeni zaa yeldeebo a seŋ lɛ. 
ROM.12.4	Aŋa enda-yeni naŋ maŋ taa nandaare yaga lɛ, kyɛ a nandaare zaa naane maŋ tonɔ toŋ yeni. 
ROM.12.5	Azuiŋ, a tenee naŋ waa yaga, waa la enda-yeni a Kirista eŋɛ, ka a te yeni yeni zaa lantaa waa taa noba. 
ROM.12.6	Te taa la kyɔɔta-tɛɛtɛɛ a seŋ lɛ ba naŋ ko te a garaaseɛ: ka Ŋmen-yelmanna yelyelii la, a soba erɛ seŋ a o yeldeebo; 
ROM.12.7	ka tonteroo la, a soba tonɔ a lɛ; ka wuluu la a soba o wullo noba; 
ROM.12.8	ka fõõ wa e neɛ naŋ yele yɛlɛ teɛrɛ noba, yele teɛrɛ noba; ka noba sommo la, soŋnɔ noba ne nɔmmo; ka fõõ waa wederɛ, erɛ a lɛ ne fo nimizeɛ zaa; ka fõõ wa e nembaaloŋ zoro, erɛ lɛ ne popeɛloŋ.
ROM.12.9	Yɛ vɛŋ ka yɛ nɔmmo waa meŋɛ; yɛ kyiiri faaloŋ, kyɛ kpimare bon naŋ soma eŋɛ; 
ROM.12.10	yɛ nɔnɔ taa ne yɔɔloŋ nɔmmo; yɛ vɛŋ ka yɛ kanzaa noba emmo maŋ zuo o tɔsoba deni. 
ROM.12.11	Yɛ vɛŋ ka yɛ enne kyerɛ ne a toma; yɛ taa nimizeɛ ne a seeloŋ poɔ yɛlɛ, a tonɔ a Daana toma. 
ROM.12.12	Yɛ kyellɛ ne teɛretɔroo,
ROM.12.13	Yɛ maŋ kyeɛre boma soŋ ne a nensonne a naŋ wono; a derɛ saama, saanoŋ.
ROM.12.14	Yɛ maala banaŋ naŋ dɔgrɔ yɛ, yɛ maala ba kyɛ ta kaara eŋnɛ ba. 
ROM.12.15	Yɛ laŋ kyellɛ ne banaŋ naŋ kyellɛ, a laŋ kono ne banaŋ naŋ kono. 
ROM.12.16	Yɛ taa noɔre yeni ne taa, a ta erɛ pɔloo, kyɛ laŋna ne banaŋ naŋ ba e yuori noba, a ta wullo ka yɛ baŋ la yɛŋ zuo lɛ yɛ naŋ baŋ. 
ROM.12.17	Yɛ ta de faaloŋ yɔɔ ne neɛzaa naŋ e yɛ faaloŋ; kyɛ yɛ maŋ moɔrɔ ka yɛ erɛ yɛlɛ naŋ soma noba zaa zie. 
ROM.12.18	Ka anaŋ na toɔ̃ nyɛ eebo yɛ zie, yɛ taa emmaaroŋ ne a noba zaa. 
ROM.12.19	N poyɛŋ noba, yɛ daŋ ta wa derɛ yɛmenne zɔɔre a zɔɔrɔ, kyɛ yɛ maŋ bare vuo ko a Naaŋmen supuriyaaraa; bonso, ba sɛgɛɛ la, “Maa la so san-yaabo, N na yaa la a sane, a Daana la yeli.” 
ROM.12.20	Ai, “Ka kɔŋ wa kpɛ fo dɔndɔnne, ko ba bondirii ka ba di; ka kɔŋnyuuri wa kpɛ ba, ko ba koɔ̃ ka ba nyu. Bonso, ka fooŋ wa erɛ a lɛ, fo na gbɔgrɔ la vũũsaalbie dɔglɔ ba zuriŋ.”
ROM.12.21	Yɛ ta vɛŋ ka faaloŋ toɔ̃ yɛ, kyɛ yɛ de yelsoŋ toɔ̃ ne faaloŋ.
ROM.13.1	Yɛ vɛŋ ka neɛzaa maŋ sigre o meŋɛ korɔ a teŋɛzu wederebɛ; bonso, wederɛ zaa ba kyebe ka Naaŋmen zie naane ka o yi. A wederebɛ banaŋ naŋ bebe waa la noba Naaŋmen naŋ biŋ. 
ROM.13.2	Azuiŋ, soba na zaa naŋ zagra a wederebɛ noɔre, zagra la bonna Naaŋmen naŋ biŋ, kyɛ banaŋ naŋ zagra a ba nɔɛ na le la sɛrɛɛdiibu poɔ. 
ROM.13.3	Bonso, banaŋ naŋ erɛ soŋ ba zoro namine, kyɛ banaŋ naŋ erɛ faa la na zoro ba. Fo boɔrɔ la ka fo ta zoro wederebɛ be? Ka lɛ erɛ yɛlɛ naŋ e soŋ, kyɛ ba na puu fo la; 
ROM.13.4	bonso, a wederebɛ waa la Naaŋmen tontonema naŋ bebe fo maaloo zuiŋ. Kyɛ ka fõõ wa erɛ yɛlɛ naŋ e faa, fo na zoro la dabeɛ̃, bonso, a kpeɛ̃õ a wederebɛ naŋ taa ba e weɛlɛ! Ba waa la Naaŋmen tontonema ka ba korɔ yelfa-erebɛ dɔgroŋ. 
ROM.13.5	Azuiŋ, a ferɛɛ la ka neɛzaa sagra noɔre, ka a ta e a Naaŋmen supuriyaaraa yoŋ zuiŋ, kyɛ a fo teɛroŋ meŋ zuiŋ. 
ROM.13.6	A lɛ meŋ zuiŋ la ka yɛ maŋ yɔɔrɔ a zuyɔɔ meŋ; bonso, a wederebɛ waa la Naaŋmen tontonema naŋ kaara a yɛlɛ ŋa ne a zu. 
ROM.13.7	Yɛ yɔɔ bonna zaa naŋ seŋ ka yɛ yɔɔ ko ba. Yɛ yɔɔ a yɛ zuyɔɔ ko banaŋ zaa naŋ seŋ ka ba de a yɛ zuyɔɔ, a yɔɔrɔ a teŋɛ maaloo zuyɔɔ korɔ banaŋ a naŋ seŋ ka yɛ yɔɔ ko ba. Yɛ korɔ gyeremɛ banaŋ naŋ seŋ ka ba nyɛ gyeremɛ, kyɛ eŋnɛ banaŋ naŋ seŋ ka yɛ eŋnɛ ba.
ROM.13.8	Yɛ ta di neɛzaa sane, ka nɔmmo yɛ naŋ na nɔŋ taa naane; bonso, soba na naŋ nɔŋ o tɔsoba tu seŋ la lɛ a bege naŋ wuli. 
ROM.13.9	A Naaŋmen nɔɛ ama, “Ta toŋ moɔrɔ toma; Ta ko neɛ; Ta zuuro; Ta zɛnzɛnɛ ne fo tɔ bon”; a nɔɛ ama ane a nɔɛ na zaa naŋ kyɛre laŋ la taa a kpulli a yeluu ŋa poɔ, “Nɔŋ fo tɔsoba aŋa fo meŋɛ.” 
ROM.13.10	Nɔmmo soba ba erɛ faa korɔ o tɔsoba; azuiŋ, ka fõõ wa nɔnɔ fo taaba wuli ka fo tu la a bege ka a ta.
ROM.13.11	A yi a yeli ŋa puoriŋ, yɛ baŋ la bonna saŋ naŋ la ŋaa, ka a saŋ taɛ la ka yɛ iri yɛ goɔŋ poɔ. Bonso, a faabo peɛle te la pampana ŋa a gaŋ saŋ na te naŋ da wa leɛ yelderebɛ. 
ROM.13.12	A zie sɔgɛɛ la gaa tɔɔre yaga, ka zinyaane peɛle. Yɛ vɛŋ ka te pãã lɔɔ a ligruŋ toma bare, kyɛ de a veɛloŋ zɔɔre boma su. 
ROM.13.13	Yɛ vɛŋ ka te taa gyeremɛ aŋa noba naŋ be veɛloŋ poɔ, kyɛ bare yeldɛgɛ ane daanyukuoli, a bare vɔlfaare ane nenfa-yɛlɛ, a bare zɔɔre ane nyuuri. 
ROM.13.14	Kyɛ yɛ de a Daana Yeezu Kirista ka O waa yɛ zɔɔzɔɔ-bon, a ta bare vuo fẽẽ zaa ko a eŋɛ vɔlfaare ka a nyɛ a boɔbo.
ROM.14.1	Yɛ tuori de banaŋ naŋ ba taa faŋ ba yeldeebo poɔ, kyɛ ka a ta waa ka yɛ boɔrɔ la ka yɛ ŋmɛ nɔkpeɛne ne ba kyaare ne lɛ ba naŋ teɛrɛ. 
ROM.14.2	A noba mine naŋ taa faŋ ba yeldeebo poɔ sagɛɛ la ka ba na baŋ di la bonzaa, kyɛ ka banaŋ naŋ ba taa faŋ ba yeldeebo poɔ dire zɛvaare yoŋ. 
ROM.14.3	A banaŋ naŋ dire ta maŋ taa kaabanyɛ kyaare ne a banaŋ naŋ ba dire, ka banaŋ naŋ ba dire ta di banaŋ naŋ dire sɛrɛɛ, bonso, Naaŋmen tuori de ba la. 
ROM.14.4	Fõõ la aŋ a na di fo tɔsoba kaŋ tontonɔ sɛrɛɛ? A ba meŋɛ daana yoŋ la na baŋ yeli ka ba ba taa saanaa bee ba taa la saanaa. Ba deme na bebe la bonso, a Daana taa la kpeɛ̃õ a na e ka ba are.
ROM.14.5	A noba mine maŋ de la a bebiri kaŋ ka o seɛ kaŋ, kyɛ ka ba mine de a bebie zaa ka a waa yeni. Yɛ kanzaa ta vɛŋ ka bonnoo be o teɛroŋ poɔ. 
ROM.14.6	A banaŋ naŋ maŋ taa a bebiri kaŋ yɛlɛ, maŋ erɛ la lɛ a Daana emmo zuiŋ. A lɛ meŋ la ka banaŋ naŋ maŋ dire bonzaa, maŋ dire a Daana emmo zuiŋ, ba naŋ maŋ puori Naaŋmen bareka kyɛ di zuiŋ. Lɛ la ka banaŋ naŋ ba maŋ dire a boma zaa, ba maŋ di a Daana emmo zuiŋ, kyɛ maŋ puoro Naaŋmen bareka.
ROM.14.7	Te ba so temenne nyɔvoɛ, te ba kpi ko temenne meŋ. 
ROM.14.8	Ka tenee voorɔ, te voorɔ la a Daana eŋɛ, ka tenee kpi te kpi la a Daana eŋɛ. Azuiŋ ka te pãã voorɔ la bee ka te kpie la, a Daana la so te. 
ROM.14.9	Bonso, a ŋaa zuiŋ la ka a Kirista da kpi kyɛ leɛ-iri voorɔ, ka ka O na e a kuuni ane a voba Daana.
ROM.14.10	Bonso ka fo dire fo yɔɔ bee fo yɔɔpuulee sɛrɛɛ? Bee fõõ, bonso ka fo taa kaabanyɛ ne fo yɔɔ bee fo yɔɔpuulee? Bonso, te zaa na are la a Naaŋmen sɛredi-kogi niŋesogɔ. 
ROM.14.11	Bonso, ba sɛgɛɛ la:
ROM.14.11	“A Daana yelee la, N naŋ voorɔ zuiŋ, dumo zaa na gbi la N niŋesogɔ,
ROM.14.11	kyɛ ka zele zaa na danna Naaŋmen.”
ROM.14.12	A lɛ zuiŋ, te kanzaa na manne la o meŋɛ yɛlɛ ko Naaŋmen.
ROM.14.13	A lɛ zuiŋ yɛ vɛŋ ka te ta la dire taa sɛrɛɛ, kyɛ yɛ leɛ yɛ eebo a daŋ ta la de gbɛŋmɛ-le bon biŋ yɛ taaba sobie zu bee a pigi ba sobie. 
ROM.14.14	N baŋɛɛ la kyɛ sage de ka a Daana Yeezu meŋ are ko ma la ka bonzaa ba e dɛgre o meŋɛŋ; kyɛ o maŋ e la bondɛgre a ko banaŋ naŋ teɛrɛ ka o e la bondɛgre. 
ROM.14.15	Ka bon fo naŋ dire wa vɛŋ ka fo yɔɔ bee fo yɔɔpuulee poɔ wa sãã, ka lɛ, fo ba la kyɛnɛ nɔmmo poɔ. Ta vɛŋ ka bon fo naŋ dire e ka neɛ na zuiŋ a Kirista naŋ da kpi, wɛ. 
ROM.14.16	A lɛ zuiŋ, ta vɛŋ ka ba yeli fo yelsonne yɛlɛ aŋa a naŋ waa yelfaare. 
ROM.14.17	Bonso, a Naaŋmen naaloŋ ba e bondirii ane bonnyuuri yɛlɛ, kyɛ o waa la mennoŋ, emmaaroŋ ane popeɛloŋ yɛlɛ a Vooroŋ Soŋ poɔ. 
ROM.14.18	Naaŋmen poɔ maŋ pɛle ne la soba na naŋ tonɔ korɔ a Kirista, kyɛ ka nensaalba meŋ de o yɛlɛ. 
ROM.14.19	Yɛ pãã vɛŋ ka te boɔrɔ yɛlɛ naŋ waana ne emmaaroŋ ane te zaa baabo. 
ROM.14.20	Yɛ ta kaa bondirii yɛlɛ a sãã a Naaŋmen toma bare. Bonzaa sereŋ soma la, kyɛ a ba veɛlɛ ka fo e ka fo taaba kpɛ sããmo poɔ ne bonna fo naŋ dire. 
ROM.14.21	A soma la ka fo ta ɔɔ nɛne bee a nyu tewɔmɔ dãã bee a e yelzaa naŋ na vɛŋ ka fo yɔɔ ŋmɛ gbɛre. 
ROM.14.22	A yeldeebo fo naŋ taa, taa o ne fo poɔ zaa Naaŋmen niŋesogɔ. Banaŋ zaa naŋ ba taa yeli na yeli kyaare ne bamenne ka ba sããɛ la ne bon ba naŋ sage de zuiŋ, nyɛ la maaloo. 
ROM.14.23	Kyɛ banaŋ naŋ taa bonnoo bondiraa eŋɛ kyɛ di sããɛ la, ba naŋ ba e a lɛ ne yeldeebo zuiŋ. Bonso, yelzaa naŋ ba yi yeldeebo poɔ e la yelbieri.
ROM.15.1	Te banaŋ naŋ taa faŋ yeldeebo poɔ seŋ ka te dire kannyiri ne a banaŋ naŋ ba taa faŋ yeldeebo poɔ ne a ba bambaaloŋ, kyɛ ta boɔrɔ ka te erɛ yɛlɛ naŋ pɛllɛ temenne poore yoŋ. 
ROM.15.2	A ferɛɛ la ka te kanzaa maŋ erɛ yɛlɛ naŋ na pɛle te tɔsoba poɔ, ka ka a te teɛre soŋ e ka te teɛ ba ka ba baara. 
ROM.15.3	Bonso, a Kirista da ba pɛle O meŋɛ poɔ; kyɛ aŋa ba naŋ da sɛge lɛ, “A zoma na a banaŋ naŋ toorɔ yɛ, waa la N zoma.” 
ROM.15.4	Bonso, a yɛlɛ na zaa ba naŋ da sɛge a dakoroŋ saŋ, ba da sɛge a la ka a wuli te, ka ka a te kannyiri diibu ane yelteɛbo naŋ yi a gansoŋ poɔ na e ka te taa teɛretɔroo.
ROM.15.5	Ka a kannyiri ane a yelteɛbo Naaŋmen soŋ yɛ ka yɛ laŋkpeɛrɛ ne yɛ taaba ne yelwontaa, a seŋ a Kirista Yeezu naŋ boɔrɔ lɛ, 
ROM.15.6	ka ka yɛ na lantaa ne kɔkɔyeni a danna Naaŋmen a te Daana Yeezu Kirista Saa.
ROM.15.7	Azuiŋ, yɛ derɛ taa saanoŋ aŋa lɛ a Kirista naŋ da de yɛ saanoŋ ka ka Naaŋmen na nyɛ puubu. 
ROM.15.8	Bonso, N yele korɔ yɛ la ka a Kirista leɛ la a banaŋ ba naŋ da iri ba dɛgre tontonɔ, a are a Naaŋmen yelmennoŋ gbɛbogriŋ ka ka O tu a nɔɛ ba naŋ da eŋ ko a sããkommine, 
ROM.15.9	kyɛ e ka a Nemboore-yobo
ROM.15.9	“Azuiŋ N na moɔle la fo yɛlɛ a Nemboore-yobo poɔ,
ROM.15.9	kyɛ yieli dannoo yiele iri fo yuori.”
ROM.15.10	Ka O laboreŋ yeli:
ROM.15.10	“Yɛnee Nemboore-yobo, yɛ kyellɛ ne a O noba.”
ROM.15.11	Kyɛ la maaleŋ yeli:
ROM.15.11	“Yɛ danna a Daana, yɛnee a Nemboore-yobo zaa,
ROM.15.11	kyɛ vɛŋ ka a noba zaa danna O”;
ROM.15.12	Azaaya laboreŋ yelee la:
ROM.15.12	“A Gyɛse bale neɛ na wa la,
ROM.15.12	a soba na naŋ iri ka O di naaloŋ a Nemboore-yobo zu;
ROM.15.12	O eŋɛŋ la ka a Nemboore-yobo na taa teɛretɔroo.”
ROM.15.13	Ka a teɛretɔroo Naaŋmen paale yɛ ne popeɛloŋ ane emmaaroŋ a yɛ yeldeebo poɔ, ka ka yɛ na paale ne teɛretɔroo a Vooroŋ Soŋ kpeɛ̃õ eŋɛ.
ROM.15.14	N yɔɔmine ane n yɔɔpuuli, maa meŋɛ ba taa bonnoo a kyaare ne yɛ, ka yɛ paale ne la yelveɛle, a paale ne yelbammo zaa kyɛ maŋ toɔ̃ wullo taa. 
ROM.15.15	Kyɛ anealɛzaa, yɛlɛ mine zuiŋ N da sɛge ko yɛ la a ba zoro dabeɛ̃ ka N leɛ-teɛre yɛ, a garaaseɛ Naaŋmen naŋ da ko ma zuiŋ, 
ROM.15.16	ka N waa a Kirista Yeezu tontonɔ a Nemboore-yobo zie. N poɔ la a Ŋmen-yelnoore toma poɔ, ka ka lɛ e ka Naaŋmen sage de a Nemboore-yobo kyɔɔtaare a Vooroŋ Soŋ naŋ pɛge ka a yi. 
ROM.15.17	A Kirista Yeezu eŋɛ, N pãã taa la sori ka N erɛ pɔloo ne a n toma n naŋ tonɔ korɔ Naaŋmen. 
ROM.15.18	Bonso, N koŋ sage yeli yelzaa ka a yɛlɛ na yoŋ a Kirista naŋ de ma toŋ ne naane, ka ka N toɔ̃ wuli a Nemboore-yobo ka ba e noba naŋ sagra noɔre ba yelbie ane ba yel-erre poɔ. 
ROM.15.19	N da moɔle la a Kirista yelnoore zaa a yi Gyɛruzɛlɛm a te ta Elarekum a tu a kpeɛ̃õ naŋ be a yelwulii ane nɔmaa toma eŋɛ ane a Naaŋmen Vooroŋ kpeɛ̃õ eŋɛ. 
ROM.15.20	A lɛ zuiŋ, N deɛ la ka a e n nimizi-yeli ka N moɔle a Ŋmen-yelnoore ziiri na ba naŋ naŋ ba moɔle a Kirista yɛlɛ, ka ka N ta wa mɛ dɔgle neɛ kaŋ yiri pare zu. 
ROM.15.21	Kyɛ aŋa ba naŋ da sɛge lɛ:
ROM.15.21	“A banaŋ ba naŋ daŋ ba yeli O yɛlɛ ko ba na nyɛrɛ la,
ROM.15.21	ka banaŋ naŋ daŋ ba woŋ O yɛlɛ na baŋ a tɛgɛ.”
ROM.15.22	A ŋaa la so ka N da ba maŋ nyɛrɛ a vuo a na wa yɛ zie. 
ROM.15.23	Kyɛ pampana ŋa, zie zaa naŋ ba la kyebe ko ma a paaloŋ ŋa poɔ zuiŋ, N boɔrɔ la ka N wa yɛ zie aŋa N naŋ da teɛrɛ lɛ yuomo yaga naŋ tɔle, 
ROM.15.24	ka maa wa gaa Sepeen. Bonso, N taa la teɛretɔroo ka N nyɛ yɛ ka maa wa gɛrɛ, ka yɛ soŋ ma a n sori gaabo poɔ, ka maa wa e beri awola mine yɛ zie. 
ROM.15.25	Pampana ŋa eŋ, N gɛrɛ la Gyɛruzɛlɛm ka N te soŋ a nensonne; 
ROM.15.26	bonso, Masedoniya ane Akaya teŋɛ deme poore pɛlɛɛ la ka ba tere sommo soŋ ne a nembaalba naŋ be a Gyɛruzɛlɛm nensonne poɔ. 
ROM.15.27	Ba poore da pɛlɛɛ la ka ba e a yeli ŋa, kyɛ serɛzaa, a e la ba feroo toma ka ba e a yeli ŋa, bonso, ka a Nemboore-yobo wa di a Gyuumine seeloŋ maaloo tɔnɔ, ka lɛ, a seŋ ka ba soŋ a Gyuumine ne boma ba naŋ taa. 
ROM.15.28	Azuiŋ ka maa wa toŋ a toma ŋa baare, a taa a boma na ba naŋ kyeɛre te ko ba, N na tu la yɛ zie kyɛ tɔle gaa Sepeen; 
ROM.15.29	kyɛ N baŋ ka ka maa wa wa yɛ zie N na wa ne la a Kirista maaloo zaa.
ROM.15.30	N yɔɔmine ane n yɔɔpuuli, N sɔrɔ yɛ la a te Daana Yeezu Kirista yuori eŋɛ ane a Vooroŋ Soŋ nɔmmo ka yɛ zaa laŋ ne ma puoro Naaŋmen nimizeɛ zaa korɔ ma, 
ROM.15.31	ka O na faa ma yi a banaŋ naŋ ba sage de a Yeezu yɛlɛ a be a Gyudiya paaloŋ poɔ, kyɛ e ka n toma e bon a Gyɛruzɛlɛm nensonne naŋ na sage de. 
ROM.15.32	Ka a naŋ wa e Naaŋmen poboɔbo, ka N toɔ̃ wa yɛ zie ne popeɛloŋ a wa nyɛ pɛnnoo yɛ zie. 
ROM.15.33	Ka a emmaaroŋ Naaŋmen be yɛ zaa zie. Ameena.
ROM.16.1	N korɔ la te yɔɔpuulee Feebe naŋ waa a Senkereya puoruu laŋne diikin garebanyɛ, 
ROM.16.2	ka ka yɛ tuori de o a Daana eŋɛ, a ŋa lɛ a naŋ seŋ ka a nensonne erɛ korɔ taa. Yɛ soŋ o yeli na zaa poɔ o naŋ na boɔrɔ yɛ sommo. Bonso, o waa la neɛ naŋ soŋ noba yaga ane maa meŋɛ meŋ gba.
ROM.16.3	Yɛ puori Piriska ane Akiila ko ma, ba waa la noba naŋ laŋ ne ma tonɔ a Kirista Yeezu toma, 
ROM.16.4	kyɛ waa noba naŋ da woŋ tuo yaga N nyɔvore faabo zuiŋ. Bana yoŋ naane ka N puoro bareka, kyɛ N puoro la a Nemboore-yobo
ROM.16.5	Yɛ puori a puoruu laŋne deme naŋ be a ba yie poɔ meŋ ko ma. Yɛ puori n poyɛŋ neɛ Epayetuse, ona la a nendɛndɛŋ naŋ da sage de a Kirista yɛlɛ a Ezeya paaloŋ poɔ. 
ROM.16.6	Yɛ puori Mareya naŋ da toŋ toma yaga yɛ poɔ. 
ROM.16.7	A puori Andironiku ane Gyuniya, naŋ waa n dɔgrebɔ, a da laŋ ne ma be a nempagdie poɔ. Ba waa la noba naŋ taa yuori a apostoliimine poɔ, a da daŋ ma leɛ Kiristabiiri. 
ROM.16.8	Yɛ puori Ampileatu naŋ waa n poyɛŋ neɛ a Daana eŋɛ. 
ROM.16.9	Yɛ puori Urebaanu, naŋ waa te tontontɔ a Kirista toma poɔ, kyɛ puori n poyɛŋ neɛ Setaaki meŋ ko ma. 
ROM.16.10	Yɛ puori Apelese ko ma, o waa la neɛ a Kirista naŋ de o yɛlɛ, a puori Aretɔbulu yideme meŋ ko ma. 
ROM.16.11	Yɛ puori a n dɔgrɔ Hɛrɔdiyon, a puori a Daana noba banaŋ naŋ waa a Nasisu yideme. 
ROM.16.12	Yɛ puori Tirifiina ane Tirifosa naŋ waa a Daana tontonema. Yɛ puori a n poyɛŋ neɛ Pɛɛsi naŋ da toŋ toma yaga ko a Daana. 
ROM.16.13	Yɛ puori Urufuse, naŋ e neŋkaa-iraa a Daana eŋɛ, a puori a o ma N naŋ de ka o e n meŋ ma. 
ROM.16.14	Yɛ puori Asenkiritu, Felegon, Hɛmese, Patrobase, Hɛmaase ane a yɔɔmine ane a yɔɔpuuli banaŋ naŋ be ba zie. 
ROM.16.15	Yɛ puori Filologu, Gyuliya, Nɛruse ane o yɔɔpuulee ane Olimpase, ane a nensonne na zaa naŋ be ba zie. 
ROM.16.16	Yɛ puori taa ne puoruu naŋ soma. A Kirista puoruu laŋne deme zaa puoro yɛ la.
ROM.16.17	N sɔrɔ yɛ la n yɔɔmine ane n yɔɔpuuli, ka yɛ baŋ ne a banaŋ naŋ maŋ waana ne wɛltaa kyɛ dɔɔnɔ noba suuri, a zɔɔrɔ ne a Naaŋmen yɛlɛ yɛ naŋ da zanne; yɛ tage yɛmenne yi ba zie. 
ROM.16.18	Bonso, a noba bama taaba ba tonɔ a te Daana Kirista toma, kyɛ bamenne vɔlaa yɛlɛ la ka ba tuuro, a maŋ de nɔnoɔ ane bɛllɛ sobie a bɛllɛ ne banaŋ naŋ ba kyele ba teɛroŋ poɔ. 
ROM.16.19	Noba zaa naŋ baŋ a yɛ noɔre tuubu zuiŋ, eɛɛ la ka n poɔ pɛllɛ ne yɛ. Azuiŋ n boɔrɔ la ka yɛ waa yɛmbaŋnema yelsonne eŋɛ kyɛ e noba naŋ ba erɛ yelfaare. 
ROM.16.20	A koŋ la kɔɔre kyɛ ka a emmaaroŋ Naaŋmen ŋmore Setaana biŋ yɛ gbɛɛ puliŋ. Ka a te Daana Yeezu Kirista garaaseɛ be yɛ zie.
ROM.16.21	A n tontontɔ Timoti puoro yɛ la; a lɛ ka Lusiyo, Gyason ane Sosipata meŋ naŋ waa n dɔgrebɔ puoro yɛ.
ROM.16.22	Maa Tɛtiyose a Pɔɔl naŋ yele a yɛlɛ ka n sɛgrɛ meŋ puoro yɛ la a Daana eŋɛ. 
ROM.16.23	A Gayose naŋ de ma ane a puoruu laŋne deme saanoŋ puoro yɛ la. Erasetu naŋ waa a teŋkpoŋ libi-binne ane te yɔɔ Kaatuse puoro yɛ la. [
ROM.16.24	Ka a te Daana Yeezu Kirista garaaseɛ be yɛ zaa zie. Ameena.
ROM.16.25	Pampana ŋa, ka a Naaŋmen naŋ na toɔ̃ ko yɛ faŋ a seŋ a n yelnoore ane a Yeezu Kirista yɛlɛ moɔloo ane a yelsɔgle iri-wuluu ba naŋ da sɔgle bare yuomo yaga, 
ROM.16.26	kyɛ ka pampana ka ba tu a Ŋmen-yelmanneba sɛgre eŋɛ yuo ka a sãã ka a Nemboore-yobo baŋ a Naaŋmen naŋ bebe tegitegilɛ nɔɛ a nyɛ yeldeebo. 
ROM.16.27	Ka a Naaŋmen na yoŋ naŋ waa yɛŋ soba nyɛ puubu tegitegilɛ a Yeezu Kirista eŋɛ! Ameena.
1CO.1.1	Maa Pɔɔl, a naŋ e a Naaŋmen poboɔbo ka N waa a Kirista Yeezu apostolii, ane a te yɔɔ Sositene la sɛgrɛ korɔ 
1CO.1.2	a puoruu laŋne deme naŋ be Korinti teŋɛ poɔ, ane banaŋ naŋ nyɛ pɛgeyiibu a Kirista Yeezu eŋɛ, ba naŋ boɔle ka ba e nensonne, a laŋ ne a banaŋ zaa naŋ be zie na zaa a boɔlɔ a Daana Yeezu Kirista yuori, a Onaŋ naŋ waa ba Daana ane te Daana: 
1CO.1.3	Ka a Naaŋmen te Saa ane te Daana Yeezu Kirista garaaseɛ ane maaroŋ be yɛ zie.
1CO.1.4	N puoro la a n Naaŋmen ameseɛrɛ tegitegilɛ, a garaaseɛ O naŋ ko yɛ a Kirista Yeezu zuiŋ, 
1CO.1.5	bonso, Naaŋmen ko yɛ la bon la bonzaa, yɛlɛ yeluu ane bammo boorɔ zaa maaloo; 
1CO.1.6	aŋa a Kirista danseɛ ba naŋ e ka o taa faŋ yɛ zie lɛ; 
1CO.1.7	ka ka yɛ koŋ fãã a Vooroŋ Soŋ kyɔɔtaa kanzaa, yɛ naŋ kyɛllɛ a saŋ a te Daana Yeezu Kirista naŋ na de O meŋɛ wuli. 
1CO.1.8	Ona meŋ la na e ka yɛ taa faŋ a te ta a baaraa, ka yɛ koŋ taa saanaa a te Daana Yeezu Kirista waabo bebiri daare. 
1CO.1.9	Naaŋmen e la yelmeŋɛ soba. Ona la boɔle yɛ kpɛ ne a O Bie te Daana Yeezu Kirista laŋne poɔ.
1CO.1.10	N yɔɔmine ane n yɔɔpuuli, N sɔrɔ yɛ la a te Daana Yeezu Kirista yuori eŋɛ, ka yɛ zaa laŋ noɔre, ka wɛltaa ta be yɛ sogɔŋ, kyɛ yɛ taa teɛroŋ yeni ane yelyeni. 
1CO.1.11	Bonso, n yɔɔmine ane n yɔɔpuuli, Kɔloe yideme yeli ko ma la ka nɔkpeɛne be la yɛ sogɔŋ. 
1CO.1.12	Bon N naŋ yele tɛgɛ la, yɛ mine maŋ yeli la, “Te tuuro la Pɔɔl,” ka mine yeli, “Te tuuro la Apolo,” ka mine yeli, “Te tuuro la Sefase,” ka mine yeli, “Te tuuro la a Kirista.” 
1CO.1.13	Ba poŋ la a Kirista be? Ba da kpa la Pɔɔl a dagaraa zu yɛ eŋɛ be? Bee a Pɔɔl yuori eŋɛ la ka ba da ko yɛ a suobu? 
1CO.1.14	N puoro la Naaŋmen bareka ne N naŋ ba ko yɛ kanzaa suobu ka Kirispo ane Gayose yoŋ naane, 
1CO.1.15	azuiŋ yɛ kanzaa koŋ baŋ yeli ka yɛ da de la a suobu n yuori eŋɛ. 
1CO.1.16	(Oo! a ba wa lɛ, N da ko la Setefanase ane o yideme suobu, a lɛ puoriŋ, N ba la baŋ ne neɛzaa N naŋ ko suobu.) 
1CO.1.17	Bonso, a Kirista da ba toŋ ma ka N gaa te tere suobu. Kyɛ O da toŋ ma la ka N gaa te moɔle a Ŋmen-yelnoore kyɛ ta moɔlɔ ne yɛmbaŋ yɛlɛ ka a lɛ ta wa e ka a Kirista dagaraa kpeɛ̃õ e weɛlɛ.
1CO.1.18	A Kirista dagaraa zu kũũ duoro waa la damboluŋ a ko banaŋ naŋ weɛrɛ, kyɛ waa a Naaŋmen kpeɛ̃õ ko a te banaŋ naŋ nyɛ faabo. 
1CO.1.19	Bonso, ba sɛgɛɛ la:
1CO.1.19	“N na sãã la a yɛmbaŋnema yɛŋ bare,
1CO.1.19	kyɛ e ka a bambaŋnema bammo bɔre.”
1CO.1.20	Yeŋ la ka a soba na naŋ e yɛmbaŋna be? Yeŋ la ka a Naaŋmen begɛ wulwullo be? Yeŋ ka a zenɛ nɔkpeɛn-ŋmɛrebɛ be? Naaŋmen mɔɔ ba e ka a andonɛɛ yɛŋ leɛ damboluŋ be? 
1CO.1.21	Bonso, a Naaŋmen yɛŋ bammo poɔ, a tendaa noba da ba toɔ̃ baŋ O ne ba yɛŋ, a lɛ la so ka a Naaŋmen da nare biŋ ka O tu a dambol-yɛlɛ na te naŋ moɔlɔ zie kyɛ faa banaŋ naŋ sage de. 
1CO.1.22	Bonso, a Gyuumine boɔrɔ la yelwulii, ka a Giriki noba boɔrɔ yɛmbaŋ yɛlɛ, 
1CO.1.23	kyɛ tenee eŋ moɔlɔ la a Kirista ba naŋ da kpa a dagaraa zu, naŋ waa gbɛŋmɛ-le bon a Gyuumine zie, kyɛ waa dambol-yɛlɛ a Giriki noba zie, 
1CO.1.24	kyɛ a banaŋ ba naŋ boɔle zie, a Gyuumine ane Giriki noba zaa, a Kirista waa la Naaŋmen kpeɛ̃õ ane Naaŋmen yɛŋ. 
1CO.1.25	Bonso, a Naaŋmen damboluŋ e la yɛmbaŋ yaga a gaŋ nensaalba yɛmbaŋ, ka a Naaŋmen bambaaloŋ taa faŋ yaga a gaŋ nensaalba faŋ.
1CO.1.26	N yɔɔmine ane n yɔɔpuuli, yɛ kaa nyɛ lɛ a yɛ boɔlaa naŋ waa, a nensaalba zie. Yɛ yaga da ba waa yɛmbaŋnema, ka yɛ yaga da ba waa gandaare, ka yɛ yaga da ba waa neŋyoe. 
1CO.1.27	Kyɛ Naaŋmen da kaa-iri la bon naŋ e damboluŋ a andonɛɛ poɔ ka O eŋ a yɛmbaŋnema vi, a kaa-iri bambaaloŋ a andonɛɛ poɔ ka O eŋ a gandaare vi. 
1CO.1.28	Naaŋmen kaa-iri la boma na naŋ ba taa yuori ane boma ba naŋ gyegre a tendaa zu, anaŋ naŋ ba waa bonzaa, ana la ka O kaa-iri ka ka O sigri ne boma na naŋ taa yuori, 
1CO.1.29	ka lɛ na vɛŋ ka nensaala zaa ta duoro o meŋɛ Naaŋmen niŋesogɔŋ. 
1CO.1.30	A Naaŋmen zie la ka a yɛ nyɔvore yi a Kirista Yeezu eŋɛ. Ona la da e a yɛŋ naŋ yi Naaŋmen zie ko te, ane mennoŋ ane pɛgeyiibu ane faabo, 
1CO.1.31	aŋa lɛ ba naŋ da sɛge, “Vɛŋ ka soba na naŋ duoro o meŋɛ, duoro o meŋɛ a Daana eŋɛ.”
1CO.2.1	N yɔɔmine ane n yɔɔpuuli, N naŋ da wa yɛ zie, N da ba de yelbitegrɛ bee yɛmbaŋ yɛlɛ moɔlɔ ne a Naaŋmen yelsɔglɔ ko yɛ. 
1CO.2.2	Bonso, N da ba boɔrɔ ka N baŋ yelzaa yi a yɛ zie, ka a Yeezu Kirista ba naŋ da kpa a dagaraa zu yɛlɛ yoŋ naane. 
1CO.2.3	Kyɛ N da wa la yɛ zie bambaaloŋ poɔ, a taa dabeɛ̃ ane eŋ-mii yaga. 
1CO.2.4	A n yɛlɛ yeluu ane a n Ŋmen-yelnoore moɔloo da ba waa yɛmbaŋ ane nɔnoɔ yɛlɛ, kyɛ a da wullo la a Vooroŋ Soŋ tontonne ane O kpeɛ̃õ, 
1CO.2.5	ka lɛ na vɛŋ ka a yɛ yeldeebo ta wa be nensaalba yɛŋ eŋɛ kyɛ a seŋ ka o be Naaŋmen kpeɛ̃õ eŋɛ.
1CO.2.6	Anealɛzaa, te yɛlɛ yeluu waa la yɛmbaŋ yɛlɛ ko a banaŋ naŋ bere a Kiristaaloŋ poɔ, kyɛ a ba e a teŋɛzu yɛmbaŋ bee a teŋɛzu namine yɛmbaŋ, a banaŋ naŋ na wɛ. 
1CO.2.7	Kyɛ te yele la a Naaŋmen yɛmbaŋ yɛlɛ naŋ e yelsɔglɔ a ba sãã. A yɛmbaŋ ŋa la ka Naaŋmen da daŋ nare biŋ a te puubu eŋɛ kyɛ ka bonzaa da naŋ ba kyebe sɛre. 
1CO.2.8	A teŋɛ ŋa zu namine kanzaa da ba baŋ a yeli ŋa tɛgɛ; bonso, ka banaŋ da baŋ, ba da koŋ kpa a puubu Daana a dagaraa zu. 
1CO.2.9	Kyɛ aŋa lɛ ba naŋ da sɛge:
1CO.2.9	“Bonna nimiri naŋ ba nyɛ bee ka toori woŋ,
1CO.2.9	bee a kpɛ nensaalba sukyie,
1CO.2.9	la bonna Naaŋmen naŋ nare biŋ a banaŋ naŋ nɔŋ O”;
1CO.2.10	a boma ama la ka Naaŋmen da tu a Vooroŋ Soŋ zie a iri wuli te; bonso, a Vooroŋ Soŋ maŋ gyɛle la a boma zaa a te laŋne a Naaŋmen yelsɔgle zaa. 
1CO.2.11	Nensaalbuo la baŋ nensaala poteɛrɛ ka a nensaala seɛ naŋ be a nensaala poɔŋ naane? Lɛ meŋ ne o zu la ka neɛzaa ba baŋ a Naaŋmen poteɛrɛ ka a Naaŋmen Vooroŋ yoŋ naane. 
1CO.2.12	Pampana te ba de a andonɛɛ vooroŋ, kyɛ te de la a Vooroŋ na naŋ yi Naaŋmen zie, ka lɛ vɛŋ ka te na toɔ̃ baŋ a kyɔɔtaare na Naaŋmen naŋ ko te. 
1CO.2.13	Kyɛ te ba yele a yɛlɛ ama ane yelbie ba naŋ wuli te ne nensaala bammo, kyɛ a waa la yɛlɛ a Vooroŋ Soŋ naŋ wuli te, ka te manna seeloŋ yɛlɛ korɔ banaŋ naŋ taa a Vooroŋ Soŋ.
1CO.2.14	A banaŋ naŋ ba taa a Vooroŋ Soŋ, koŋ baŋ de a Naaŋmen Vooroŋ kyɔɔtaare, bonso, a waa la dambol-yɛlɛ ba zie, ka ba kontoɔ̃ baŋ a tɛgɛ, bonso, a Vooroŋ Soŋ yoŋ la na toɔ̃ e ka ba baŋ a tɛgɛ. 
1CO.2.15	Banaŋ naŋ taa a Vooroŋ Soŋ maŋ baŋ la a yelzaa, ka neɛzaa koŋ baŋ soore ba yelzaa.
1CO.2.16	“Aŋ la baŋ a Daana poteɛrɛ
1CO.2.16	a na toɔ̃ wuli O?”
1CO.2.16	Kyɛ tenee eŋ taa la a Kirista poteɛrɛ.
1CO.3.1	Azuiŋ n yɔɔmine ane n yɔɔpuuli, N da kontoɔ̃ yeli yɛlɛ ko yɛ aŋa noba naŋ taa a Vooroŋ Soŋ, kyɛ N yele la yɛlɛ yɛ zie aŋa noba naŋ be eŋgannoŋ poɔ, aŋa bilɛɛre naŋ be a Kirista poɔ. 
1CO.3.2	N da guoli yɛ la ane beroŋ, a da ba e bondi-tage, bonso, yɛ da naŋ ba ta bondi-tage diibu. A ŋaa meŋ gba, yɛ naŋ kontoɔ̃ di a, 
1CO.3.3	bonso, yɛ naŋ be la a eŋgannoŋ poɔ. Nyuuri ane zɔɔtaa naŋ naŋ be yɛ poɔ zuiŋ, yɛ ba be a eŋgannoŋ poɔ yoŋ kyɛ erɛ yɛlɛ ne nensaaloŋ be? 
1CO.3.4	Bonso, ka kaŋ wa yeli, “Maa tuuro la Pɔɔl,” ka kaŋ meŋ yeli, “N tuuro la Apolo,” nensaaloŋ eebo yoŋ naane ka yɛ erɛ be?
1CO.3.5	Aŋ pãã la Apolo? Aŋ la Pɔɔl? Te waa la tontonema naŋ e ka yɛ da sage de a Naaŋmen yɛlɛ, te kanzaa toŋ la a toma na a Daana naŋ ko o. 
1CO.3.6	Maa la sɛle, ka Apolo mere a koɔ̃, kyɛ Naaŋmen la e ka a baa. 
1CO.3.7	Azuiŋ, a neɛ na naŋ sɛle bee a neɛ naŋ mere a koɔ̃ ba waa bonzaa, kyɛ Naaŋmen yoŋ la a neɛ naŋ erɛ ka a boma baara. 
1CO.3.8	A soba na naŋ sɛle ane a soba na naŋ mere a koɔ̃ taa la teɛroŋ yeni, ka kanzaa na nyɛ o san-yɔɔ a seŋ lɛ o naŋ toŋ. 
1CO.3.9	Bonso, te waa la Naaŋmen tontonema naŋ laŋ tonɔ, yɛnee la a Naaŋmen weɛ, a Naaŋmen yiri.
1CO.3.10	A seŋ ne lɛ Naaŋmen naŋ ko ma O garaaseɛ, N biŋ la a yiri pare aŋa mɛmeɛr-gɔbaa naŋ baŋ meɛbo yaga, ka neɛ kaŋ meŋ meɛrɛ dɔglɔ. Kyɛ a seŋ ka kanzaa baŋ lɛ o naŋ na mɛ dɔgle velaa. 
1CO.3.11	Bonso, neɛzaa koŋ la baŋ biŋ yiri pare zaa ka a onaŋ ba naŋ biŋ naane; a yiri pare ŋa la a Yeezu Kirista. 
1CO.3.12	Azuiŋ, ka neɛzaa wa meɛrɛ dɔglɔ a yiri pare ŋa zu ane salema, selem-pelaa, kusi-veɛle naŋ taa tɔnɔ yaga, daare, moɔ bee kɛkɛrɛɛ; 
1CO.3.13	a mɛmeɛrɛ kanzaa toma na sãã la weliweli, bonso, a Bebiri na e la ka a sãã. A vũũ na e la ka a toma sãã, ka a vũũ nyoɔ a toma na neɛzaa naŋ toŋ. 
1CO.3.14	Ka toma na neɛzaa naŋ toŋ dɔgle a yiri pare wa toɔ̃ are, a mɛmeɛrɛ na nyɛ la san-yɔɔ. 
1CO.3.15	Kyɛ ka neɛzaa toma wa di vũũ, a mɛmeɛrɛ na ŋmɛ la sane; o soba na nyɛ la faabo, kyɛ a na waa ŋa neɛ naŋ tu vũũ poɔ yi.
1CO.3.16	Yɛ ba baŋ ka yɛ waa la a Naaŋmen die ka a Naaŋmen Vooroŋ kpeɛrɛ yɛ poɔ be? 
1CO.3.17	Ka neɛzaa wa sãã a Naaŋmen die, Naaŋmen meŋ na sãã la o soba, bonso, a Naaŋmen die waa la soŋ, kyɛ yɛnee meŋ la a Naaŋmen die ŋa.
1CO.3.18	Yɛ ta bɛllɛ yɛmenne. Ka yɛnee wa teɛrɛ ka yɛ taa la yɛŋ a teŋɛzu kyɛ, a seŋ ka yɛ leɛ dambolo, lɛ la ka yɛ na toɔ̃ leɛ yɛmbaŋnema. 
1CO.3.19	Bonso, a teŋɛ ŋa zu yɛmbaŋ waa la damboluŋ Naaŋmen zie. Bonso, ba da sɛgɛɛ la:
1CO.3.19	“O maŋ nyɔge la a yɛndeme a ba nyaamo poɔ,”
1CO.3.20	kyɛ la maaleŋ sɛge:
1CO.3.20	“A Daana baŋ la a yɛndeme poteɛrɛ,
1CO.3.20	a baŋ ka a waa la weɛlɛ.”
1CO.3.21	Azuiŋ, neɛzaa ta wa duoro o meŋɛ nensaalba wederebɛ zie, bonso, yɛnee la so a yɛlɛ zaa, 
1CO.3.22	ka Pɔɔl, bee Apolo, bee Sefase, bee a teŋɛ, bee nyɔvore, bee kũũ, bee pampana ŋa, bee nendaare kaŋ yɛnee la so a zaa, 
1CO.3.23	ka Kirista so yɛ, ka Naaŋmen meŋ so a Kirista.
1CO.4.1	Yɛ nyɛ te ka te waa a Kirista tontonema naŋ kaara a Naaŋmen yelsɔgle zu. 
1CO.4.2	A gaŋ a zaa, a seŋ ka tontonema maŋ taa yelmennoŋ. 
1CO.4.3	Kyɛ maa eŋ zie a e la yelbile ka yɛ di n sɛrɛɛ bee ka a teŋɛzu sɛrediribe kanzaa di n sɛrɛɛ. Maa meŋɛ gba ba dire n meŋɛ sɛrɛɛ. 
1CO.4.4	N ba baŋ ne yeli zaa naŋ do ma, kyɛ lɛ naane so ka N ba taa saanaa. A Daana la a soba na naŋ na di n sɛrɛɛ. 
1CO.4.5	Azuiŋ, yɛ ta daŋ di sɛrɛɛ kyɛ ka a saŋ ba ta; kyɛ ka a Daana waabo naŋ ba ta sɛre. A Daana la na wa e ka yɛlɛ naŋ sɔgle lige poɔ sãã veɛloŋ ka bon naŋ be sukyiri poɔ meŋ sãã. Lɛ la ka neɛzaa pãã na nyɛ garebanyɛ yi Naaŋmen zie.
1CO.4.6	N yɔɔmine ane n yɔɔpuuli, N de la a yɛlɛ ama manne ne maa meŋɛ ane Apolo a yɛ sommo zuiŋ, ka a lɛ na vɛŋ ka yɛ zanne yi te zie a baŋ a yeluu ŋa tɛgɛ, “A seŋɛɛ la ka ba ta maŋ e gaŋ bonna ba naŋ sɛge biŋ,” ka a lɛ na vɛŋ ka yɛ kanzaa ta e pɔloo, a maŋ nɔŋ kaŋ kyɛ gyegre kaŋ. 
1CO.4.7	Aŋ la e ka yɛ zuo a yɛ taaba? Boŋ la ka yɛ taa ka ba ba de ko yɛ? Ka ba naŋ pãã ko yɛ, bonso, ka yɛ duoro yɛmenne aŋa o da ba waa kyɔɔtaa?
1CO.4.8	Ma yɛ male ka yɛ taa la bonzaa yɛ naŋ boɔrɔ wɛ! Yɛ male ka yɛ leɛ la bondaanema meŋ wɛ! Ma yɛ leɛ la namine kyɛ ka te ba soŋ yɛ wɛ! Serɛzaa, N da na boɔrɔ la ka yɛ waa namine ka te zaa laŋ dire naaloŋ! 
1CO.4.9	Bonso, N teɛre ka Naaŋmen eɛɛ la ka tenee apostoliimine leɛ a noba zaa parebaaraa, a waa ŋa noba ba naŋ di ba sɛrɛɛ a yeli ka ba seŋ ne la kũũ, bonso, te waa la noba, a andonɛɛ, a malekere ane nensaalba naŋ kaara. 
1CO.4.10	Te waa la dambolo a Kirista zuiŋ, kyɛ yɛ waa la yɛndeme a Kirista eŋɛ. Te waa la bambaalba kyɛ ka yɛ waa gandaare, a taa yuori kyɛ ka te dire vi. 
1CO.4.11	A naŋ wa tɔ pampana, te taa la kɔŋ ane kɔŋnyuuri, a su bonzagra ka ba ŋmɛ te, ka te ba taa zie na kpɛ, 
1CO.4.12	a kyɛ toŋ toma bale ane temenne nuuri. Ka ba naŋ wa to te, te maŋ maale ba la; ka ba naŋ wa dɔgre te, te maŋ di la kannyiri; 
1CO.4.13	ka ba naŋ wa sãã te yuori, te maŋ yeli sɔge ne la nimimaaroŋ. A wa tɔ ŋaa, te waa ŋa a andonɛɛ sagre, a noba zaa tampuori.
1CO.4.14	N ba sɛgrɛ a ŋaa ka N eŋ yɛ vi, kyɛ N boɔrɔ la ka N kpãã yɛ aŋa n poyɛŋ biiri. 
1CO.4.15	Ka yɛnee gba taa wulwulibo turi pie a Kirista eŋɛ, kyɛ yɛ ba taa saamine yaga. Serɛzaa, a Kirista Yeezu eŋɛ, N waa la yɛ saa a Ŋmen-yelnoore N naŋ taa wa ko yɛ zuiŋ. 
1CO.4.16	N pãã sɔrɔ yɛ la, yɛ tɔglɔ n eebo. 
1CO.4.17	A yeli ŋa zuiŋ la ka n tonɔ Timoti naŋ waa n poyɛŋ neɛ kyɛ e bie naŋ taa yelmeŋɛ a Daana eŋɛ, ka o wa teɛre yɛ a n sobie a Kirista Yeezu eŋɛ, a seŋ N naŋ kanna a puoruu laŋne poɔ a ziiri zaa lɛ. 
1CO.4.18	Kyɛ yɛ mine naŋ teɛrɛ ka N koŋ la leɛ wa yɛ zie zuiŋ, yɛ piili wullo la yɛmenne. 
1CO.4.19	Kyɛ ka a Daana wa sage, a koŋ la kɔɔre kyɛ ka N wa yɛ zie. N ba waana ka N kyɛlle a pɔloo deme ŋa yelyelii, N waana la ka N nyɛ a ba kpeɛ̃õ. 
1CO.4.20	Bonso, a Naaŋmen naaloŋ ba be yɛlɛ yeluu poɔ, kyɛ o be la kpeɛ̃õ zie. 
1CO.4.21	Boŋ la ka yɛ na boɔrɔ? N wa yɛ zie ne kpaaraa
1CO.5.1	Ba sereŋ ko ma la duoro ka peɛ̃mo toma be la a yɛ poɔ, ka noba naŋ ba puoro Naaŋmen meŋ gba koŋ sage e a peɛ̃mo toma ŋa tɔ; bonso, neɛ kaŋ taa la o saa pɔge gana ne. 
1CO.5.2	Ka a da seŋ ka yɛ kono a kyɛ digi a neɛ ŋa naŋ e a yeli ŋa yi a yɛ poɔ. Kyɛ ka yɛ wullo yɛmenne!
1CO.5.3	Aneazaa ka N ba be yɛ zie ane n eŋɛ, N teɛroŋ eŋ be la yɛ zie; a Daana Yeezu yuori eŋɛ, N di la a neɛ ŋa naŋ e a yeli ŋa sɛrɛɛ baare aŋa N naŋ da bebe. 
1CO.5.4	Saŋ na yɛ naŋ maŋ wa lantaa, ka n teɛroŋ bebe, a te Daana Yeezu kpeɛ̃õ zuiŋ, 
1CO.5.5	yɛ de a neɛ ŋa eŋ Setaana nuuriŋ ka o sãã a o eŋɛ, ka ka o seɛ na toɔ̃ nyɛ faabo a Daana waabo bebiri.
1CO.5.6	A yɛ pɔloo ba soma. Yɛ ba baŋ ka dããbile belaa lɛ la maŋ e ka a zɔŋ ba naŋ bu zaa pi be? 
1CO.5.7	Yɛ pɛge a dããbel-korɔ bare, a toɔ̃ e zɔŋ-bu-paala ba naŋ ba eŋ dããbile aŋa yɛ naŋ waa lɛ. Bonso ba da de la a Kirista, a Ista pilee maale bagre. 
1CO.5.8	Azuiŋ, yɛ e ka te maale a tigri, kyɛ ta maale ne dããbel-korɔ, potuoloŋ ane faaloŋ dããbel-korɔ, kyɛ yɛ e ka te maale a tigri ne sonnoŋ ane yelmennoŋ naŋ waa ŋa boroboro dambo.
1CO.5.9	N da sɛge la a n lɛtɛ poɔ ko yɛ ka yɛ ta laŋna ne noba naŋ tonɔ peɛ̃mo toma; 
1CO.5.10	a ba e a andonɛɛ peɛ̃mo toma, bee a bombɔ-gaŋne deme, bee a nannyig-kpeɛne, bee tebɛ deme la ka N yele, ka lɛ da la, a da na ferɛ la ka yɛ yi a andonɛɛ poɔ. 
1CO.5.11	Nyɛ, N sɛgrɛ korɔ yɛ la, ka yɛ ta laŋna ne neɛzaa naŋ boɔlɔ o meŋɛ Kiristabie, a kyɛ tonɔ peɛ̃mo toma bee a waa bombɔ-gaŋne soba, bee a waa tebɛ soba, zontoorɔ, dããnyukuolo, bee nannyig-kpeɛŋaa. Yɛ gba ta laŋna dire ne a neɛ ŋa tɔ. 
1CO.5.12	Bonso ka N na dire noba naŋ ba waa Kiristabiiri sɛrɛɛ? A banaŋ naŋ waa Kiristabiiri sɛrɛɛ naane ka yɛ na dire be? 
1CO.5.13	Naaŋmen na di la a banaŋ naŋ ba waa Kiristabiiri sɛrɛɛ. “Yɛ digi a potuo soba ka o yi a yɛ poɔ.”
1CO.6.1	Ka yɛ kanzaa wa taa yelbawontaa ne o tɔsoba, boŋ na wuli ka o taa o gaa ne a banaŋ naŋ ba waa Kiristabiiri zie ka ba maale a yɛlɛ, kyɛ ka a da seŋ ka o taa a yɛlɛ gaa ne a nensonne zie? 
1CO.6.2	Yɛ ba baŋ ka a nensonne la na di a andonɛɛ sɛrɛɛ be? Ka yɛnee la na di a andonɛɛ sɛrɛɛ, yɛ kontoɔ̃ di a yelbilii sɛrɛɛ be? 
1CO.6.3	Yɛ ba baŋ ka tenee la na di a malekere sɛrɛɛ be? Lɛ ka ba na wa yele a teŋɛzu yɛlɛ. 
1CO.6.4	Ka yɛnee pãã taa a yelbilii ama taaba, bonso, ka yɛ maŋ taa a gaa ne a banaŋ naŋ ba waa Kiristabiiri zie? 
1CO.6.5	N yele la a ŋaa ka n eŋ yɛ vi. Ka lɛ neɛzaa ba kye a yɛ poɔ a taa yɛŋ ka a seŋ ka o maale Kiristabie ne o tɔ yelbawontaa be? 
1CO.6.6	Kyɛ wola ka yɔɔ na maŋ taa o yɔɔ gaa ne sɛrediribe zie ane noba naŋ ba sage de a Kirista yɛlɛ?
1CO.6.7	Serɛzaa, yɛ naŋ seɛrɛ taa a sɛrediribe zie wuli ka yɛ e fããɛ la baare. Bonso ka yɛ koŋ sage ka ba sãã yɛ poɔ kyɛ ka sɛma ba yi a poɔ? Bonso ka yɛ koŋ sage ka ba faa yɛ boma kyɛ ka yɛ vɛŋ ko ba? 
1CO.6.8	Kyɛ yɛmenne maŋ erɛ la faaloŋ korɔ noba kyɛ faara noba boma; a gba erɛ lɛ korɔ yɛ yɔɔmine.
1CO.6.9	Yɛ mɔɔ ba baŋ ka a yelfa-erebɛ koŋ kpɛ a Naaŋmen naaloŋ be? Yɛ ta bɛllɛ yɛmenne! Banaŋ naŋ tonɔ peɛ̃mo toma, noba naŋ maala tebɛ, banaŋ naŋ tonɔ moɔrɔ toma, dɔɔ gyɛnterre, dɔbɔ naŋ maŋ gana ne ba dɔɔ taaba, 
1CO.6.10	nannyigri, a bombɔ-gaŋne deme, a dããnyukuolibo, a zontooreba, a nannyig-kpeɛne; a bama kanzaa koŋ kpɛ a Naaŋmen naaloŋ. 
1CO.6.11	Kyɛ a ŋaa la ka yɛ mine da waa, kyɛ ka ba da pɛge yɛ. Yɛ da nyɛ la pɛgeyiibu, a nyɛ bo-soŋ a Daana Yeezu Kirista yuori eŋɛ ane a te Naaŋmen Vooroŋ eŋɛ.
1CO.6.12	“N taa la sori ka N e yelzaa,” kyɛ a zaa naane taa tɔnɔ. “N taa la sori ka N e yelzaa,” kyɛ N koŋ sage ka kanzaa di kpeɛ̃õ N zu. 
1CO.6.13	“Bondiraa waa la poɔ soobo, ka a poɔ waa a bondiraa soobo,” kyɛ Naaŋmen na sãã la a bondiraa ane a puori zaa bare. A eŋɛ ba e peɛ̃mo toma bon, a Daana bon la, a Daana la so a eŋɛ. 
1CO.6.14	A Naaŋmen naŋ da e ka a Daana leɛ-iri a kuuni poɔ na e la ka te meŋ leɛ-iri a kuuni poɔ ne O kpeɛ̃õ. 
1CO.6.15	Yɛ ba baŋ ka a yɛ enne waa la a Kirista nandaare be? N pãã de a Kirista nandaare e ka a leɛ gyɛnterɛ nandaare be? A daŋ koŋ e lɛ! 
1CO.6.16	Yɛ ba baŋ ka soba na zaa naŋ laŋ gaŋ ne gyɛnterɛ ne o leɛ la eŋgan-yeni be? Bonso, ba yelee la, “A ba bayi na leɛ la eŋgan-yeni.” 
1CO.6.17	Kyɛ soba na zaa naŋ laŋ ne a Daana, laŋ ne O la ka ba waa vooroŋ yeni. 
1CO.6.18	Yɛ zagre peɛ̃mo toma! Yelbieri na zaa neɛ naŋ maŋ e ba mɔgrɔ o eŋɛ, kyɛ neɛ naŋ toŋ peɛ̃mo toma e la yelbieri mɔge o meŋɛ eŋɛ. 
1CO.6.19	Bee yɛ ba baŋ ka a yɛ enne waa la a Vooroŋ Soŋ Naaŋmen naŋ ko yɛ kpeɛbozie, ka yɛ ba la so a yɛ enne? 
1CO.6.20	Ba da yɛ la ne daaroŋ naŋ ba wono, azuiŋ yɛ de a yɛ enne danna ne Naaŋmen.
1CO.7.1	Pampana ŋa, a kyaare ne a yɛlɛ na yɛ naŋ da sɛge, “A e la yelvelaa ka dɔɔ ta de pɔge.” 
1CO.7.2	Kyɛ a peɛ̃mo toma yɛlɛ zuiŋ, a seŋɛɛ la ka dɔɔ zaa taa o meŋɛ pɔge ka pɔge zaa meŋ taa o meŋɛ serɛ. 
1CO.7.3	A seŋɛɛ la ka a serɛ tonɔ o sɛŋgaabo feroo toma korɔ a o pɔge, ka a pɔge meŋ tonɔ o sɛŋgaabo feroo toma korɔ a o serɛ. 
1CO.7.4	Bonso, a pɔge naane so a o meŋɛ eŋɛ, kyɛ a o serɛ la so o, lɛ meŋ la ka a serɛ ba so a o meŋɛ eŋɛ, kyɛ a o pɔge la so o. 
1CO.7.5	Yɛ ta zagra ka yɛ laŋna taa, ka anaŋ ba e ka yɛ zaa laŋ la noɔre saŋ kaŋ ka a waa lɛ, ka ka yɛ na toɔ̃ taa vuo a puori, kyɛ pãã leɛ lantaa ka Setaana ta wa bɛllɛ yɛ, yɛ naŋ ba toɔ̃ na nyɔge yɛmenne zuiŋ. 
1CO.7.6	A yɛlɛ ŋa N naŋ yele, a ba e noɔre ka N tere, yelwuluu la ka N yele wullo yɛ. 
1CO.7.7	N da na boɔrɔ la ka neɛzaa da waa ŋa N naŋ waa lɛ. Kyɛ Naaŋmen maŋ ko la neɛzaa kyɔɔtaa naŋ waa o toɔraa, kaŋ maŋ nyɛ la kyɔɔtaa ŋa, ka kaŋ meŋ nyɛ kyɔɔta-yuo.
1CO.7.8	N yele korɔ la a banaŋ naŋ ba de pɔgeba bee a kuli serebɛ ane a pɔg-kɔbɔ ka a na soma la ka ba ta la de pɔgeba bee a kuli serebɛ, aŋa N naŋ waa lɛ. 
1CO.7.9	Kyɛ ka ba naŋ ba toɔnɔ nyɔgrɔ bamenne, a seŋɛɛ la ka ba de pɔgeba bee a kuli serebɛ, bonso, ka ba naŋ de pɔgeba bee a kuli serebɛ, anaŋ seɛ a vɔlaa naŋ na dɔɔnɔ ba.
1CO.7.10	N korɔ la a kultaa deme noɔre ŋa; a ba e ŋa maa la tere a noɔre, kyɛ a Daana la; a ba seŋ ka pɔge bare o serɛ 
1CO.7.11	(kyɛ ka o naŋ wa yi kyɛ bare a o serɛ, a seŋ ka o ta la kuli serɛ kyɛ bee o e ka o ne a o serɛ leɛ maale taa), ka a serɛ meŋ ba seŋ ka o bare o pɔge.
1CO.7.12	N yele korɔ la a banaŋ naŋ kyɛre; maa la yele, a ba e a Daana; ka Kiristabie zaa wa taa pɔge naŋ ba sage de a Kirista yɛlɛ, kyɛ ka a pɔge sage na kpeɛrɛ ne o, a ba seŋ ka o bare a pɔge. 
1CO.7.13	Ka Kirista-bipɔge zaa meŋ wa taa serɛ naŋ ba sage de a Kirista yɛlɛ, kyɛ ka a dɔɔ sage na laŋ kpeɛrɛ ne o, a ba seŋ ka o bare a dɔɔ. 
1CO.7.14	Bonso, a pɔge naŋ e a Kiristabie maŋ e la ka a o serɛ naŋ ba sage de a Kirista yɛlɛ nyɛ sonnoŋ, ka a serɛ naŋ e a Kiristabie meŋ e ka a pɔge naŋ ba sage de a Kirista yɛlɛ nyɛ sonnoŋ. Ka lɛ naane, a yɛ biiri na waa la nendɛgɛ, kyɛ lɛ a naŋ waa, ba waa la nensonne. 
1CO.7.15	Kyɛ ka a soba na naŋ ba sage de a Kirista yɛlɛ wa boɔrɔ ka o yi, vɛŋ ka a waa lɛ; a lɛ poɔ eŋ, a dɔɔ bee a pɔge naŋ waa Kiristabie so la o meŋɛ. Bonso, emmaaroŋ poɔ la ka Naaŋmen boɔle yɛ. 
1CO.7.16	Kaapɔge fõõ Kirista-bipɔge naŋ kuli serɛ na toɔ̃ faa la a fo serɛ ka a serɛ meŋ na toɔ̃ faa a o pɔge.
1CO.7.17	Ka anaŋ waa wola zaa, yɛ e ka yɛ kanzaa taa a o nyɔvore na a Daana naŋ ko o, a bonna eŋɛ a Naaŋmen naŋ boɔle o. A ŋa la a n noɔre N naŋ wullo a puoruu laŋne yie zaa poore. 
1CO.7.18	A yɛ buo soba la da iri o dɛgre kyɛ ka Naaŋmen pãã da wa boɔle o? A o soba ta boɔrɔ ka o sɔglɔ a dɛgre iruu ŋmaaroŋ. A yɛ buo soba la da ba iri o dɛgre? O ta la boɔrɔ ka o iri a o dɛgre. 
1CO.7.19	Dɛgre iruu ba waa bonzaa, ka dɛgre ba-iruu meŋ ba waa bonzaa; kyɛ a Naaŋmen nɔɛ sagoo la ferɛ. 
1CO.7.20	Vɛŋ ka kanzaa waa lɛ o naŋ da waa a saŋ Naaŋmen naŋ da boɔle o.
1CO.7.21	Fo mɔɔ da waa la gbaŋgbaa a saŋ Naaŋmen naŋ boɔle fo be? Ta vɛŋ ka a e fo yelferaa. Ka fõõ gba na toɔ̃ yi a gbaŋgbaaloŋ poɔ a so fo meŋɛ, e aneɛ kyɛ de a vuo ŋa e ne a lɛ. 
1CO.7.22	Bonso, neɛ naŋ da waa gbaŋgbaa kyɛ ka ba boɔle o a Daana eŋɛ, so la o meŋɛ a waa a Daana soobo aŋa neɛ naŋ da so o meŋɛ a saŋ ba naŋ da boɔle o ka o leɛ a Kirista gbaŋgbaa lɛ. 
1CO.7.23	Ba da da yɛ la ne daaroŋ naŋ ba wono; yɛ ta la leɛ nensaalba gbaŋgbaare. 
1CO.7.24	Azuiŋ, n yɔɔmine ane n yɔɔpuuli, lɛ zaa yɛ naŋ da waa a yɛ boɔlaa saŋ, yɛ naŋ waa lɛ a Naaŋmen zie.
1CO.7.25	A Daana ba ko ma noɔre zaa a kyaare ne a bitorri, kyɛ N yele la n poteɛroŋ aŋa neɛ a Daana nembaalonzoe naŋ e ka N seŋ ne dɛloo. 
1CO.7.26	A yelwolɔ naŋ waana zuiŋ, N teɛre ka a na soma la ka neɛzaa naŋ kyɛnɛ waa lɛ zaa o naŋ da waa. 
1CO.7.27	Fo taa la pɔge be? Ta boɔrɔ ka fo bare o. Fo ba taa pɔge be? Ta boɔrɔ ka fo de pɔge. 
1CO.7.28	Kyɛ ka fõõ wa de pɔge, fo ba e yelbieri, ka bitoro wa kuli serɛ, o meŋ ba e yelbieri. Kyɛ a kultaa deme na nyɛ la a teŋɛzu yelwonni, kyɛ N ba boɔrɔ ka a yɛlɛ ama pɔge yɛ. 
1CO.7.29	N yɔɔmine ane n yɔɔpuuli, yeli N naŋ taa ka N yeli la ŋa, a saŋ ba naŋ biŋ ba la seŋ bon, a piili ŋaa gɛrɛ, a banaŋ naŋ taa pɔgeba, ba erɛ seŋ ŋa ba ba taa pɔgeba, 
1CO.7.30	ka banaŋ naŋ kono erɛ seŋ ŋa ba ba kono, ka banaŋ naŋ kyellɛ erɛ seŋ ŋa ba ba kyellɛ, ka banaŋ naŋ daara boma erɛ seŋ ŋa ba ba taa boma, 
1CO.7.31	ka a banaŋ naŋ taa a teŋɛ ŋa zu boma yɛlɛ, erɛ seŋ ŋa ba ba taa a yɛlɛ. Bonso, a tendaa ŋa tɔlɔ gɛrɛ la.
1CO.7.32	N ba boɔrɔ ka yɛ vɛŋ ka yelzaa dɔɔnɔ yɛ. A dɔɔ naŋ ba taa pɔge maŋ kyerɛ la a Daana toma yɛlɛ, lɛ o naŋ na e pɛle a Daana poɔ; 
1CO.7.33	kyɛ dɔɔ naŋ taa pɔge maŋ kyerɛ la a teŋɛzu boma eŋɛ, lɛ o naŋ na e pɛle a o pɔge poɔ, 
1CO.7.34	ka o teɛroŋ poŋ. Kyɛ a pɔge naŋ ba taa serɛ ane a bitorri maŋ kyerɛ la a Daana toma yɛlɛ, ka ka o eŋɛ ane o seɛ na e soŋ; kyɛ a pɔge naŋ taa serɛ maŋ kyerɛ la a teŋɛzu boma eŋɛ, lɛ o naŋ na e pɛle a o serɛ poɔ. 
1CO.7.35	Yɛ sommo zuiŋ la ka N yele a ŋaa, a ba e ŋa begraa la ka N begrɛ yɛ, kyɛ N boɔrɔ la ka yɛ taa a yɛ nyɔvore velaa kyɛ moɔ nimiri a kpimare a Daana puoruu eŋɛ.
1CO.7.36	Ka neɛzaa wa teɛrɛ ka o ba erɛ velaa ane a pɔgsarlee o naŋ eŋ noɔre ka o de ka o e o pɔge, ka o vɔlaa wa dɔɔnɔ o yaga, o e seŋ o naŋ boɔrɔ lɛ, a de a pɔgsarlee ka o waa o pɔgɔ, a lɛ ba e yelbieri. Yɛ vɛŋ ka ba kultaa. 
1CO.7.37	Kyɛ neɛzaa naŋ taa o meŋɛ velaa, ka yelzaa ba ferɛ o, kyɛ ka o baŋ o meŋɛ taabo, a yeli o teɛroŋ poɔ ka o koŋ de pɔge, a toɔ̃ tu a lɛ, o soba e la velaa. 
1CO.7.38	Azuiŋ, soba na naŋ de pɔgsarlee o naŋ eŋ noɔre ka o na de la, e la velaa; kyɛ neɛ naŋ ba de pɔge la mɔ yaga.
1CO.7.39	Ka pɔge serɛ naŋ wa voorɔ, a pɔge koŋ baŋ la kuli serɛ, kyɛ ka a serɛ wa kpi, a pɔge so la o meŋɛ a na toɔ̃ kuli soba na o naŋ boɔrɔ, kyɛ o kuli a serɛ a Daana eŋɛ. 
1CO.7.40	Kyɛ maa eŋ zie, o na nyɛ la maaloo yaga ka o naŋ ba la kuli serɛ. Kyɛ N teɛre ka a Naaŋmen Vooroŋ are ko ma la a yeli ŋa yeluu poɔ.
1CO.8.1	Pampana ŋa, a kyaare ne bondirii ba naŋ de maale ne tebɛ, aŋa ba naŋ maŋ yeli, “te zaa taa la yelbammo.” Yelbammo maŋ waana ne la pɔloo, kyɛ ka nɔmmo yɛllɛ. 
1CO.8.2	Neɛ na zaa naŋ teɛre ka o baŋ la bonkaŋ, o ba taa a yelbammo a naŋ seŋ ka o taa sɛre; 
1CO.8.3	kyɛ neɛ na zaa naŋ nɔnɔ Naaŋmen, a Naaŋmen maŋ baŋ la a soba.
1CO.8.4	A lɛ zuiŋ, a kyaare ne bondirii ba naŋ maale ko tebɛ diibu yɛlɛ, te baŋ ka, “teebo zaa ba kyebe, ka ŋmen meŋ zaa ba kyebe a teŋɛzu ka a Naaŋmen yeni na yoŋ naane.” 
1CO.8.5	Serɛzaa, kaŋwaa ŋmemɛ yaga na baŋ be la a sazu bee a teŋɛzu; ŋmemɛ yaga ane daanema yaga sereŋ bebe la; 
1CO.8.6	kyɛ tenee eŋ zie, Naaŋmen yeni yoŋ la bebe, Ona la a Saa. O zie la ka a boma zaa yi kyɛ ka te voorɔ O zuiŋ. Kyɛ Daana yeni yoŋ la bebe, a Yeezu Kirista, a Onaŋ zie a boma zaa naŋ tu yi a wa bebe kyɛ ka te tu O zie a voorɔ.
1CO.8.7	Neɛzaa naane taa a yelbammo ŋa. A noba mine naŋ pãã milli ne tebɛ a wa tɔ ŋaa, ba naŋ maŋ teɛre ka a bondirii ba naŋ dire waa la bondirii ba naŋ maale ko tebɛ, kyɛ a ba yɛŋ naŋ ba kyele zuiŋ, ba maŋ teɛre ka ba sããɛ la ne a tebɛ bondirii. 
1CO.8.8	“Bondiraa koŋ baŋ tage te peɛle Naaŋmen.” Ka tenee ba di a, a koŋ seɛ te, ka tenee di meŋ a koŋ seɛ te. 
1CO.8.9	Kyɛ yɛ gu yɛmenne velaa ka a yɛmenne soobo ŋa ta wa leɛ gbɛŋmɛ-le bon ko a bambaalba a yeldeebo poɔ. 
1CO.8.10	Bonso, ka noba wa nyɛ yɛnee naŋ taa yelbammo ka yɛ zeŋ tebɛ die poɔ a dire, a lɛ koŋ ko ba faŋ ka ba dire bondirii ba naŋ maale ko tebɛ, a ba teɛroŋ naŋ ba kyele zuiŋ be? 
1CO.8.11	A yɛ yelbammo zuiŋ, a yelderebɛ na naŋ waa bambaalba ka a Kirista da kpi a faa, maŋ wɛ la. 
1CO.8.12	Kyɛ ka yɛnee wa e yelbieri sãã a yɛ yideme poɔ, a sãã a ba teɛroŋ a saŋ a ba yɛŋ naŋ ba kyele, a Kirista la ka yɛ erɛ saana. 
1CO.8.13	Azuiŋ ka bondiraa diibu na e ka ba faara lere, N daŋ koŋ ɔɔ nɛne zaa a ta wa e ka ba kanzaa le.
1CO.9.1	N ba so n meŋɛ be? N ba waa apostolii be? N ba nyɛ a te Daana Yeezu be? Yɛnee naane a toma N naŋ toŋ a Daana eŋɛ be? 
1CO.9.2	Ka maa ba waa apostolii noba mine zie, kyɛ yɛnee eŋ zie, N waa la kaŋ. Bonso, yɛnee la a yelwulaa naŋ wuli ka N waa la apostolii a Daana eŋɛ.
1CO.9.3	A yeli ŋa la ka N taa a na yeli faa n meŋɛ a banaŋ naŋ na gyɛle a n yɛlɛ. 
1CO.9.4	Te ba taa sori na nyɛ a te bondirii ane a te bonnyuuri be? 
1CO.9.5	Te ba taa sori ka Kirista-bipɔge naŋ kuli serɛ beɛle te aŋa ba naŋ da maŋ beɛlɛ a te apostolii taaba ane a Daana yɔɔmine ane Sefase be? 
1CO.9.6	Bee Banabase ane maa yoŋ la ka a ferɛ ka te ta bare a te nuuri toma kyɛ maŋ di be? 
1CO.9.7	Nembuo la daŋ tonɔ sogyɛ toma kyɛ maŋ leɛ de o meŋɛ libie yɔɔ ne o meŋɛ? Nembuo la daŋ sɛle dããteere kyɛ daŋ ba di a wɔne kanzaa? Bee nembuo la maŋ kyeenɛ peere kyɛ daŋ ba nyu a beroŋ?
1CO.9.8	Nensaala faŋ mɔɔ la ka N yele ne a yeli ŋa be? Lɛ ne o zu naane ka a begɛ meŋ yeli be? 
1CO.9.9	Bonso, ba sɛge la a Moozul begɛ poɔ, “Ta leŋ a naadɛre naŋ ŋmeɛrɛ kyi noɔre.”
1CO.9.10	Bee te zuiŋ mɔɔ naane so ka O yeli a lɛ? Serɛzaa, te zuiŋ la ka ba sɛge a, bonso, neɛ naŋ koɔrɔ weɛ seŋ ka o koɔrɔ ne teɛretɔroo
1CO.9.11	Ka tenee bore seeloŋ bonveɛle eŋ a yɛ poɔ, a na waa la yelkpoŋ ka te nyɛ a teŋɛzu boma mine yi a yɛ zie be? 
1CO.9.12	Ka noba mine wa taa sori ka ba nyɛ boma yi yɛ zie, te ba taa sori gaŋ lɛ be?
1CO.9.12	Kyɛ te ba e a lɛ te naŋ da taa sori ka te e, kyɛ te di la kannyiri ka te ta wa e yelzaa ka o leɛ begraa kaŋ pigi a Kirista yelnoore sori. 
1CO.9.13	Yɛ ba baŋ ka a banaŋ ba naŋ de ka ba tonɔ toma a Naaŋmen die poɔ maŋ nyɛ la ba bondirii yi a Naaŋmen die poɔ, ka banaŋ naŋ tonɔ a Naaŋmen bagmaalkuuri zu toma meŋ maŋ di a boma ba naŋ de tere a Naaŋmen bagmaalkuuri zu be? 
1CO.9.14	A lɛ ne o zu la ka a Daana tere noɔre ka a banaŋ naŋ moɔlɔ a Ŋmen-yelnoore seŋ ka ba nyɛrɛ a ba bondirii a yelnoore moɔloo poɔ.
1CO.9.15	Kyɛ N daŋ ba sage e a yeli ŋa kanzaa N naŋ da taa sori ka N e, bee N ba sɛgrɛ a ŋaa ka N toɔ̃ e a lɛ. Serɛzaa, ka maa kpi, anaŋ seɛ N naŋ e a ŋaa. Neɛzaa kontoɔ̃ pigi ma sori ka N ta ire n meŋɛ yuori! 
1CO.9.16	Ka maa moɔle a Ŋmen-yelnoore, a lɛ ba ko ma sori zaa ka N ire n meŋɛ yuori, bonso, feroo toma la ka ba de dɔgle n zu. N yuori la we ka maa ba moɔle a yelnoore! 
1CO.9.17	Bonso, ka maa da erɛ a ŋaa n meŋɛ poboɔbo eŋɛ, N na nyɛ la san-yɔɔ; kyɛ ka maa meŋɛ poboɔbo naane, lɛ eŋ, feroo toma la ka ba de ko ma. 
1CO.9.18	N san-yɔɔ pãã la boŋ? Ŋa yoŋ la: ka N moɔlɔ a Ŋmen-yelnoore korɔ noba weɛlɛ, kyɛ bare a tɔnɔ na N naŋ da taa sori ka N nyɛ a yelnoore moɔloo zuiŋ.
1CO.9.19	Aneazaa ka N so la n meŋɛ, a taa gyeremɛ a noba zaa zie, N leɛ la gbaŋgbaa ko a noba zaa, ka ka N na toɔ̃ nyɛ noba yaga ka ba leɛ Kiristabiiri. 
1CO.9.20	A Gyuumine zie, N maŋ erɛ la yɛlɛ aŋa N naŋ waa Gyuu, ka N toɔ̃ nyɛ a Gyuu noba mine ko a Kirista. A banaŋ a naŋ fere ka ba tuuro seŋ a begɛ naŋ wullo lɛ zie, N maŋ erɛ la yɛlɛ aŋa a seŋ ka N tuuro a begɛ (aneazaa ka a ba fere ka N tuuro a begɛ) ka ka N na toɔ̃ nyɛ a banaŋ naŋ tuuro a begɛ ko a Kirista. 
1CO.9.21	A banaŋ naŋ ba waa Gyuumine zie, N maŋ erɛ la yɛlɛ aŋa N ba waa Gyuu (aneazaa ka N ba so n meŋɛ yi a Naaŋmen begɛ zie, kyɛ a Kirista begɛ la ka N tuuro) ka ka N na toɔ̃ nyɛ a banaŋ naŋ ba waa Gyuumine ko a Kirista. 
1CO.9.22	N leɛ la bambaala, a bambaalba zie, ka ka N na toɔ̃ nyɛ a bambaalba ko a Kirista. N waa la bonzaa a noba zaa zie, ka ka anaŋ waa wola zaa, ka N na toɔ̃ faa ba mine ko a Kirista. 
1CO.9.23	N erɛ la ama zaa a Ŋmen-yelnoore zuiŋ, ka ka N na toɔ̃ nyɛ a yelnoore maaloo.
1CO.9.24	Yɛ ba baŋ ka zogantaa poɔ, a zozoribo zaa maŋ danna la taa ka ba zaa zo baare, kyɛ ka neŋyeni yoŋ de a kyɔɔtaa be? Azuiŋ, yɛ zoro zoobu naŋ na e ka yɛ toɔ̃ nyɛ a kyɔɔtaa. 
1CO.9.25	A zozoribo maŋ baŋ la bamenne taabo yelzaa poɔ. Ba maŋ erɛ la a lɛ a na de bon naŋ maŋ wɛ, kyɛ tenee deni ba weɛrɛ. 
1CO.9.26	Azuiŋ, N ba zoro zoweere bee a gbuli nu ŋmeɛrɛ aŋa neɛ naŋ ŋmeɛrɛ saseɛ. 
1CO.9.27	Kyɛ N dɔgrɔ la n eŋɛ, a nyɔge o taa, ka ka maa wa moɔle a Ŋmen-yelnoore ko a noba baare, ka ba ta yeli ko ma ka N ba seŋ ne.
1CO.10.1	N yɔɔmine ane n yɔɔpuuli, N ba boɔrɔ ka yɛ be babammo poɔ, kyɛ N boɔrɔ la ka yɛ baŋ ka a zunzugri da luri pɔge la a te sããkommine zaa, ka ba zaa da kpɛ a mane gaŋ yi. 
1CO.10.2	Ba da ko la ba zaa suobu a zunzugri ane a mane poɔ ka ba leɛ a Moozul potuuribo, 
1CO.10.3	ka ba zaa da di a Naaŋmen Vooroŋ bondi-yeni, 
1CO.10.4	a nyu a Naaŋmen Vooroŋ kɔn-yenaa. Bonso, ba da nyu la koɔ̃ a yi a Naaŋmen piiri na naŋ da tuuro ba ka a piiri da la a Kirista. 
1CO.10.5	Kyɛ Naaŋmen poɔ da ba pɛle ne ba yaga zie, ka ba da kpi pɔge a wɛgyɛŋ poɔ.
1CO.10.6	A yɛlɛ ama da eɛɛ la ka a e yelwulaa ko te, ka ka te na ta boɔrɔ yelfaare aŋa ba naŋ da e lɛ. 
1CO.10.7	Yɛ ta puoro tebɛ aŋa ba mine naŋ da e lɛ; aŋa ba naŋ da sɛge lɛ, “A noba da zeŋɛɛ la ka ba di kyɛ nyu, a kyɛ iri ka ba deɛ̃.” 
1CO.10.8	A ba seŋ ka te toŋ peɛ̃mo toma aŋa ba mine naŋ da e lɛ, ka ba turi lezare ane bata da kpi bebi-yeni. 
1CO.10.9	A ba seŋ ka te e a Kirista nyɛ aŋa ba mine naŋ da e lɛ, ka weere da ko ba. 
1CO.10.10	Yɛ ta wa zɔɔrɔ yɛlɛ aŋa ba mine naŋ da e lɛ ka a sããsaana da ko ba. 
1CO.10.11	A yɛlɛ ama zaa da e la ba zie ka a e yelwulaa ko ba, kyɛ ka ba da sɛge a biŋ ka a na e wuluu ko te, bonso, te be la a vuo na poɔ naŋ peɛle a baaroo saŋ. 
1CO.10.12	Azuiŋ, ka fõõ wa teɛre ka fo are la kpeɛŋaa, gu fo meŋɛ velaa a ta wa lere. 
1CO.10.13	Enyaabo zaa daŋ ba pɔge yɛ naŋ daŋ ba pɔge nensaala. Naaŋmen taa la yelmeŋɛ, O koŋ vɛŋ ka enyaabo naŋ zuo yɛ faŋ pɔge yɛ. Kyɛ ka a enyaabo wa pɔge yɛ, O maŋ wuli yɛ la sori yɛ naŋ na tu kyɛ toɔ̃ yi a enyaabo poɔ.
1CO.10.14	Azuiŋ n bamine, yɛ zo wieouŋ zaa yi tebɛ maaloo poɔ. 
1CO.10.15	N yele la yɛlɛ korɔ yɛ aŋa noba naŋ taa yɛŋ; yɛmenne gyɛle nyɛ bonna N naŋ yele. 
1CO.10.16	A maaloo ŋmanlee te naŋ maŋ puori maale, a Kirista zẽẽ naane ka te maŋ poŋ be? A boroboro te naŋ maŋ ŋmaa, a Kirista eŋɛ naane ka te maŋ poŋ be? 
1CO.10.17	Boroboro yeni naŋ bebe zuiŋ, tenee naŋ waa yaga, waa la eŋgan-yeni, bonso, te zaa la maŋ laŋ ɔɔ a boroboro yeni. 
1CO.10.18	Yɛ kaa a Izerayɛl biiri nyɛ; a banaŋ naŋ maŋ di a Naaŋmen bagmaale boma, ba ba maŋ waa a Naaŋmen bagmaalkuuri laŋne deme be? 
1CO.10.19	A n yeluu ŋa tɛgɛ pãã la boŋ? Ka a boma ba naŋ maŋ de maale ne bagre ko a tebɛ waa la bonkaŋ mɔɔ be, bee ka a teebo waa la bonkaŋ? 
1CO.10.20	Ai, bonna N naŋ yele la ka a bagre a noba naŋ ba puoro Naaŋmen naŋ maŋ maale, ba ba maŋ maale ko Naaŋmen kyɛ ba maŋ maale ko la sefaare. N ba boɔrɔ ka yɛ ne sefaare laŋ yɛlɛ. 
1CO.10.21	Yɛ kontoɔ̃ nyu a Daana ŋmanlee poɔ boma kyɛ la nyu a sefaare meŋ ŋmanlee poɔ boma. Yɛ kontoɔ̃ maŋ di a Daana bondirii a kyɛ la di a sefaare meŋ bondirii. 
1CO.10.22	Bee te mɔɔ dɔɔnɔ la a Daana ka O nyuuri iri be? Te taa la faŋ gaŋ O be?
1CO.10.23	“Sori bebe la ka neɛ baŋ e yelzaa,” kyɛ yelzaa naane terɛ sommo. “Sori bebe la ka neɛ baŋ e yelzaa,” kyɛ a zaa naane waana ne sommo. 
1CO.10.24	Ta boɔrɔ fo meŋɛ maaloo, kyɛ boɔrɔ fo tɔsoba maaloo. 
1CO.10.25	Yɛ dire bonna zaa ba naŋ koɔrɔ a nɛne daa poɔ a kyɛ ta soorɔ sooroo zaa a yɛ zomɔ zuiŋ, 
1CO.10.26	bonso, “a Daana la so a teŋɛ ane o poɔ boma zaa.” 
1CO.10.27	Ka neɛ naŋ ba sage de a Kirista yɛlɛ wa boɔle yɛ ka yɛ wa di, ka yɛ sage a o soba boɔlaa, yɛ di bonzaa o naŋ ko yɛ, kyɛ ta vɛŋ ka yelzaa dɔɔnɔ yɛ teɛroŋ. 
1CO.10.28	Kyɛ ka neɛ kaŋ wa yeli ko yɛ, “Ba ko la a nɛne ŋa eŋ teebo eŋɛ,” lɛ eŋ, yɛ ta wa dire, a soba na naŋ yeli a lɛ ko yɛ yɛlɛ zuiŋ ane teɛroŋ dɔ̃ɔ̃mo zuiŋ. 
1CO.10.29	N yele la a soba na naŋ yeli ko yɛ teɛroŋ, a ba e yɛ deni. Bonso ka n meŋɛ soobo yɛlɛ na e yeli ka neɛ na teɛrɛ o teɛroŋ poɔ? 
1CO.10.30	Ka maa puori Naaŋmen ameseɛrɛ kyɛ di a bondirii, bonso ka ba na saana n yuori ne bondirii N naŋ puori Naaŋmen ameseɛrɛ kyɛ di?
1CO.10.31	Azuiŋ, bonzaa yɛ naŋ dire bee a nyuuro bee bonzaa yɛ naŋ erɛ, yɛ erɛ a zaa Naaŋmen puubu eŋɛ. 
1CO.10.32	Yɛ ta e yelfaa zaa ko a Gyuumine bee a Giriki noba bee a puoruu laŋne noba, 
1CO.10.33	aŋa lɛ N naŋ moɔ nimiri yelzaa poɔ ka N pɛle neɛzaa poɔ, a ba boɔrɔ n meŋɛ maaloo, kyɛ boɔrɔ neŋyaga maaloo ka ka ba na toɔ̃ nyɛ faabo.
1CO.11.1	Yɛ tɔglɔ ma aŋa N naŋ tɔglɔ a Kirista lɛ.
1CO.11.2	N ko yɛ la garebanyɛ bonso, yɛ taa la n teɛroŋ yelzaa poɔ kyɛ tuuro a yɛlɛ zaa a seŋ N naŋ da wuli yɛ lɛ. 
1CO.11.3	Kyɛ N boɔrɔ la ka yɛ baŋ ka dɔɔ zaa zusoba la a Kirista, ka pɔge zaa zusoba e o serɛ, ka a Kirista meŋ zusoba la Naaŋmen. 
1CO.11.4	Dɔɔ zaa naŋ leŋ o zu pɔge kyɛ puoro bee a yele Ŋmen-yelmanna yelyelii, eŋnɛ la a Kirista vi. 
1CO.11.5	Kyɛ pɔge zaa naŋ ba leŋ o zu pɔge kyɛ puoro bee a yele Ŋmen-yelmanna yelyelii, eŋnɛ la a o zu vi; a waa seŋ ŋa o naŋ da poŋ o zu. 
1CO.11.6	Ka pɔge koŋ leŋ zutaraa pɔge o zu, lɛ eŋ, a seŋ ka o kyɛ a o zukɔɔloŋ bare. Kyɛ ka a zukɔɔloŋ kyeɛbo bee pommu wa erɛ a pɔge vi, lɛ eŋ o leŋ zutaraa. 
1CO.11.7	Bonso, a ba seŋ ka dɔɔ leŋ zutaraa pɔge o zu, o naŋ taa Naaŋmen meɛroŋ ane O waaloŋ zuiŋ, kyɛ pɔge eŋ taa la dɔɔ waaloŋ. 
1CO.11.8	Serɛzaa, ba da ba maale dɔɔ yi pɔge eŋɛ, kyɛ pɔge la ka ba da maale yi dɔɔ eŋɛ. 
1CO.11.9	Ba da ba iri dɔɔ pɔge zuiŋ, kyɛ dɔɔ zuiŋ la ka ba da iri pɔge. 
1CO.11.10	A yeli ŋa zuiŋ, a seŋ ka pɔge leŋ zutaraa ka a e yelwulaa ka o be la o serɛ kpeɛ̃õ puliŋ a malekere zuiŋ. 
1CO.11.11	Kyɛ a Daana eŋɛ, pɔge ba so o meŋɛ dɔɔ zie, ka dɔɔ meŋ ba so o meŋɛ pɔge zie. 
1CO.11.12	Aŋa lɛ pɔge naŋ da yi dɔɔ eŋɛ, lɛ meŋ la ka dɔɔ maŋ tu pɔge eŋɛ yi. Kyɛ a boma zaa yi la Naaŋmen zie. 
1CO.11.13	Yɛmenne gyɛle nyɛ: a e la velaa ka pɔge ta leŋ o zu pɔge kyɛ puoro Naaŋmen be? 
1CO.11.14	A lɛ Naaŋmen naŋ maale nensaala mɔɔ ba wuli ka dɔɔ naŋ taa zukɔɔloŋ wogri ba eŋnɛ o meŋɛ be? 
1CO.11.15	Kyɛ ka pɔge wa taa zukɔɔloŋ wogri, a waa la o dapaaloŋ bon. Bonso, ba ko o la a zukɔɔloŋ wogri ka o maŋ leŋ pɔge. 
1CO.11.16	Kyɛ ka neɛzaa wa boɔrɔ ka o ŋmɛ nɔkpeɛne; tenee bee a Naaŋmen puoruu laŋne ba la taa yeltuuraa zaa.
1CO.11.17	A yɛlɛ ama eŋ poɔ, N koŋ ko yɛ garebanyɛ, bonso, a saŋ yɛ naŋ maŋ wa lantaa, a ba maŋ e velaa, kyɛ faaloŋ maŋ la. 
1CO.11.18	A yeli dɛndɛŋ soba la ŋa, ba yeli ko ma la ka yɛ naŋ maŋ wa lantaa aŋa puoruu deme, ka wɛltaa maŋ be la yɛ poɔ; kyɛ N deɛ la ka yelmeŋɛ belaa be la a poɔ. 
1CO.11.19	Serɛzaa, a seŋɛɛ la ka wɛltaa be yɛ poɔ, bonso a lɛ yoŋ zie la ka a yelmenne deme na daa yi ka ba baŋ ba. 
1CO.11.20	Yɛ naŋ maŋ wa lantaa, a Daana bondiraa naane ka yɛ sereŋ maŋ lantaa ka yɛ di. 
1CO.11.21	Bonso, a diibu saŋ naŋ maŋ wa ta, yɛ kanzaa maŋ dire la o diibu, ka kaŋ maŋ taa kɔŋ kyɛ ka kaŋ nyu kuoli. 
1CO.11.22	Boŋ la a lɛ! Yɛ ba taa yie a na maŋ dire kyɛ nyuuro be? Bee a puoruu laŋne la ka yɛ kaabanyɛ, kyɛ eŋnɛ a banaŋ nuuri naŋ ba taa vi? Boŋ ka N na yeli ko yɛ? N ko yɛ garebanyɛ be? A yeli ŋa poɔ, N koŋ ko yɛ garebanyɛ!
1CO.11.23	A yeli na N naŋ da de yi a Daana zie, ona la ka N meŋ de ko yɛ. A tensogɔ na ba naŋ da de a Daana Yeezu tere, O da de la boroboro, 
1CO.11.24	kyɛ O naŋ da wa puori Naaŋmen ameseɛrɛ baare, O da ŋmaa la a boroboro kyɛ yeli, “A N eŋɛ la a ŋa, yɛnee la so o. Yɛ maŋ e a ŋaa a leɛ-teɛrɛ N yɛlɛ.” 
1CO.11.25	A lɛ ne o zu ka O da de a ŋmanlee a bondirii diibu baaroo puoriŋ, a yele, “A ŋmanlee ŋa la a nɔpaalaa N naŋ biŋ ne a N zẽẽ. Yɛ maŋ e a ŋaa a leɛ-teɛrɛ N yɛlɛ saŋ na zaa yɛ naŋ maŋ wa nyu a.” 
1CO.11.26	Bonso, saŋ na zaa yɛ naŋ maŋ wa ɔɔ a boroboro ŋa kyɛ nyu a ŋmanlee ŋa poɔ boma, a Daana kũũ la ka yɛ maŋ moɔlɔ a te ta lɛ saŋ O naŋ na leɛ wa.
1CO.11.27	Azuiŋ, neɛ na zaa naŋ di a Daana bondiraa ŋa kyɛ nyu a Daana ŋmanlee poɔ boma kyɛ ka a ba seŋ ne a lɛ, o soba taa la saanaa a Daana eŋɛ ne O zẽẽ zuiŋ. 
1CO.11.28	Yɛ maŋ gyɛle yɛmenne nyɛ kyɛ pãã baŋ ɔɔ a boroboro ŋa kyɛ nyu a ŋmanlee ŋa poɔ boma. 
1CO.11.29	Bonso, banaŋ zaa naŋ di kyɛ nyu kyɛ ba baŋ a tɛgɛ, dire la kyɛ nyuuro sɛrɛɛ dɔglɔ bamenne zu. 
1CO.11.30	A lɛ la so ka yɛ yaga ba taa faŋ a beɛrɛ kyɛ ka ba mine meŋ kpi. 
1CO.11.31	Kyɛ ka tenee di temenne sɛrɛɛ, ba koŋ la di te sɛrɛɛ. 
1CO.11.32	Kyɛ ka a Daana wa di te sɛrɛɛ, O maŋ tage la te toori, ka ba na ta wa laŋ dɔgre te ne a andonɛɛ.
1CO.11.33	Azuiŋ n yɔɔmine ane n yɔɔpuuli, ka yɛnee maŋ wa lantaa ka yɛ di, yɛ maŋ kyɛlle taa. 
1CO.11.34	Ka kɔŋ wa kpɛ yɛ kanzaa, o maŋ di o yiri poɔ kyɛ waana, ka ka yɛnee wa lantaa ka a ta wa ne saanaa ko yɛ. A yɛlɛ na eŋ naŋ kyɛre, N na wuli yɛ la ka maa wa wa yɛ zie.
1CO.12.1	N yɔɔmine ane n yɔɔpuuli, N ba boɔrɔ ka yɛ be babammo poɔ a kyaare ne a Vooroŋ Soŋ kyɔɔtaare yɛlɛ. 
1CO.12.2	Yɛ baŋ ka yɛ naŋ da waa noba naŋ da ba puoro Naaŋmen, ba da bɛlle yɛ la ka yɛ bɔre gaa tebɛ naŋ kontoɔ̃ yeli yɛlɛ zie. 
1CO.12.3	Azuiŋ, N boɔrɔ la ka yɛ baŋ ka neɛzaa naŋ yele yɛlɛ a Naaŋmen Vooroŋ eŋɛ kontoɔ̃ yeli, “Vɛŋ ka ba kaa-eŋ a Yeezu!” ka neɛzaa kontoɔ̃ yeli, “Yeezu la a Daana” ka a Vooroŋ Soŋ eŋɛ naane.
1CO.12.4	Kyɔɔtaare tɛɛtɛɛ la bebe, kyɛ a Vooroŋ Soŋ ne O zu zie la ka a zaa yi; 
1CO.12.5	ka tomparɛɛ yaga bebe, kyɛ a Daana ne O zu la ka ba zaa tonɔ terɛ; 
1CO.12.6	ka yeltɛɛtɛɛ meŋ bebe, kyɛ a Naaŋmen ne O zu la erɛ a zaa a noba zaa zie. 
1CO.12.7	A Vooroŋ Soŋ kyɔɔtaare maŋ sãã la kanzaa zie, a ba zaa maaloo zuiŋ. 
1CO.12.8	A Vooroŋ Soŋ maŋ ko la kaŋ yɛlɛ yeluu yɛŋ, kyɛ ko kaŋ meŋ yɛlɛ yeluu bammo, kyɛ a Vooroŋ ne O zu la terɛ a zaa. 
1CO.12.9	A Vooroŋ Soŋ ne O zu maŋ ko la kaŋ yeldeebo, ka kaŋ meŋ nyɛ baalba sammo kyɔɔtaare yi a Vooroŋ Soŋ ne O zu zie. 
1CO.12.10	O maŋ ko la kaŋ toŋseɛlɛ tommo kpeɛ̃õ, a ko kaŋ meŋ Ŋmen-yelmanna yɛlɛ yeluu, a ko kaŋ yɛŋ ka o na maŋ baŋ se-tɛɛtɛɛ, a ko kaŋ kpeɛ̃õ ka o na toɔ̃ yele kɔkɔsaama, a ko kaŋ a faŋ ka o na maŋ iri a kɔkɔsaama pare. 
1CO.12.11	A ama zaa waa la a Vooroŋ Soŋ ne O zu toma ka O poŋ ko a noba zaa a seŋ O naŋ boɔrɔ lɛ.
1CO.12.12	Aŋa lɛ a eŋɛ naŋ waa yeni kyɛ taa nandaare yaga ka a nanda-yaga lantaa a waa eŋgan-yeni, lɛ la ka a waa a Kirista zie. 
1CO.12.13	Bonso, a Vooroŋ yeni poɔ la ka ba da ko te zaa a suobu ka te waa eŋgan-yeni; Gyuumine bee Giriki noba, gbaŋgbaare bee noba naŋ so bamenne, a kyɛ e ka te zaa nyu a Vooroŋ yeni.
1CO.12.14	Serɛzaa, a eŋɛ ba taa nanda-yeni yoŋ, kyɛ nandaare yaga la ka o taa. 
1CO.12.15	Ka a gbɛre na yeli, “N naŋ ba waa nu zuiŋ, N ba waa a eŋɛ zie kaŋ,” a lɛ koŋ baŋ vɛŋ ka o ba waa a eŋɛ zie kaŋ. 
1CO.12.16	Ka toori meŋ na yeli, “N naŋ ba waa nimiri zuiŋ, N ba waa a eŋɛ zie kaŋ,” a lɛ koŋ baŋ vɛŋ ka o ba waa a eŋɛ zie kaŋ. 
1CO.12.17	Ka a eŋɛ zaa da waa nimiri, a eŋɛ da na e la wola a wono yɛlɛ? Ka a eŋɛ zaa da waa toori, a eŋɛ da na e la wola a wono nyuu? 
1CO.12.18	Kyɛ a naŋ waa ŋaa, Naaŋmen la maale a nandaare tɛɛtɛɛ eŋ a eŋɛŋ a seŋ O naŋ boɔrɔ lɛ. 
1CO.12.19	Ka a zaa da waa nanda-yeni, yeŋ ka a eŋɛ da na be? 
1CO.12.20	Kyɛ a naŋ waa ŋaa, a nandaare waa la yaga kyɛ ka a eŋɛ waa bon-yeni. 
1CO.12.21	A nimiri kontoɔ̃ yeli ko a nu, “N ba taa fo yel-eraa,” ka zu meŋ kontoɔ̃ yeli ko gbɛɛ, “N ba taa yɛ yel-eraa.” 
1CO.12.22	A lɛ yoŋ naane, a eŋɛ nandaare na naŋ waa ŋa a ba taa faŋ meŋ ferɛɛ la ka a bebe. 
1CO.12.23	A eŋɛ nandaare na te naŋ nyɛ ka a ba seŋ ne emmo, a na la ka te maŋ pɔge ne emmo, ka a nandaare na naŋ ba taa gyeremɛ yaga la ka te maŋ eŋnɛ yaga; 
1CO.12.24	kyɛ a nandaare na naŋ taa gyeremɛ yaga na, a ba fere ka te eŋnɛ a. Kyɛ Naaŋmen mɛ la a eŋɛ velaa zaa, a e ka ba korɔ a eŋɛ benee naŋ ba taa gyeremɛ emmo yaga, 
1CO.12.25	ka ka a eŋɛ nandaare ta wa zɔɔrɔ taa, kyɛ ka a na soŋnɔ taa. 
1CO.12.26	Ka a eŋɛ nandaa kaŋ wa wono tuo, a eŋɛ nandaare zaa maŋ wono la tuo; ka a nandaa kaŋ wa nyɛ yuori, a zaa maŋ laŋ ne o la a kyellɛ.
1CO.12.27	Pampana, yɛnee la a Kirista endaa kyɛ waa nandaare tɛɛtɛɛ. 
1CO.12.28	Kyɛ Naaŋmen kaa-iri la noba a puoruu laŋne poɔ, ka a danweɛ deme waa a apostoliimine, ka a Ŋmen-yelmanneba tu, ka wulwulibo tu; a bama puoriŋ, ka yelkpeɛ-erebɛ tu, ka a banaŋ naŋ taa baalba sammo kyɔɔtaare tu, ka noba sommo ane wederebɛ tu, a pãã de ne kɔkɔsaama. 
1CO.12.29	Ba zaa waa la apostoliimine be? Ba zaa waa la Ŋmen-yelmanneba be? Ba zaa waa la wulwulibo be? Ba zaa tonɔ la toŋseɛlɛ be? 
1CO.12.30	Ba zaa la taa a baalba sammo kyɔɔtaare be? Ba zaa la yele kɔkɔsaama be? Ba zaa la maŋ ire a kɔkɔsaama tɛgɛ be? 
1CO.12.31	Yɛ moɔ nimiri boɔrɔ a kyɔɔtaare naŋ waa bɛrɛ. N na wuli yɛ la sori na naŋ maaleŋ veɛlɛ gaŋ a zaa.
1CO.13.1	Ka maa yele yɛlɛ ne nensaalba ane malekere kɔkɔɛ kyɛ ba taa nɔmmo, N waa la gaŋgaa ba naŋ ŋmeɛrɛ ka o pɔgrɔ gɔmɔ bee buulo naŋ dɔɔnɔ. 
1CO.13.2	Ka maa taa Ŋmen-yelmanna kpeɛ̃õ, a baŋ a Naaŋmen yelsɔglɔ zaa, a taa yɛmboorɔ zaa, a taa yeldeebo zaa naŋ na toɔ̃ iri tanne gaa ne ziyuo, kyɛ ba taa nɔmmo, N ba waa bonzaa. 
1CO.13.3	Ka maa de n boma zaa poŋ ko nembaalba, a de n eŋɛ tere ka ba nyege vũũ poɔ ka ka N na toɔ̃ duoro n meŋɛ, kyɛ ba taa nɔmmo, N koŋ nyɛ tɔnɔ zaa.
1CO.13.4	Nɔmmo waa la kannyiri, nɔmmo waa la nimibaaloŋ, nɔmmo ba erɛ nyuuri, bee meŋɛ wuluu, bee pɔloo, 
1CO.13.5	bee a erɛ too-yɛlɛ. Nɔmmo ba boɔrɔ o yoŋ tɛgɛ boma; o suuri ba ire bee a diire yelfaare binne. 
1CO.13.6	Nɔmmo poɔ ba pɛllɛ ne faaloŋ, kyɛ o maŋ kyellɛ la ane yelmennoŋ. 
1CO.13.7	Nɔmmo maŋ sagra la yelzaa, a sagra derɛ yelzaa. Nɔmmo maŋ taa la teɛretɔroo
1CO.13.8	Nɔmmo daŋ koŋ baare zaa. Kyɛ Ŋmen-yelmanneba yelyelii na baare la, ka kɔkɔsaama kyɔɔtaare baare, ka bammo meŋ baare. 
1CO.13.9	Bonso, a te bammo e la ŋmaara ŋmaara, ka a te Ŋmen-yelmanneba yelyelii meŋ e ŋmaara ŋmaara. 
1CO.13.10	Kyɛ ka a bon naŋ e gbuli wa wa, a o naŋ naŋ e ŋmaa na baare la. 
1CO.13.11	N naŋ da waa bibile, N da maŋ yele la yɛlɛ aŋa bibile, a da maŋ teɛrɛ aŋa bibile, kyɛ ka N yɛŋ da waa bibil-yɛŋ. N naŋ da wa baa, N da bare la a bibil-yɛlɛ zaa. 
1CO.13.12	Pampana ŋa, te maŋ nyɛ la kyaanaa poɔ zĩĩ lɛ, kyɛ te na nyɛ la O niŋesogɔ weliweli. Pampana ŋa, N baŋ la ŋmaara ŋmaara, kyɛ N na baŋ la a zaa gbuli aŋa ba naŋ baŋ ma baare lɛ. 
1CO.13.13	Azuiŋ, yeldeebo, teɛretɔroo ane nɔmmo la bebe. Kyɛ a ama ata poɔ, nɔmmo la a zaa poɔ kpoŋ soba.
1CO.14.1	Yɛ eŋ faŋ boɔrɔ nɔmmo kyɛ moɔ nimiri boɔrɔ a Vooroŋ Soŋ kyɔɔtaare, a gaŋ a zaa, ka ka yɛ na maŋ toɔ̃ yele Ŋmen-yelmanna yelyelii. 
1CO.14.2	Bonso, banaŋ naŋ yele kɔkɔsaama ba yele korɔ nensaalba, kyɛ Naaŋmen la ka ba yele korɔ. Neɛzaa ba maŋ baŋ bonna ba naŋ yele tɛgɛ, bonso, ba maŋ yele la yelsɔglɔ a Vooroŋ Soŋ eŋɛ. 
1CO.14.3	Kyɛ soba na naŋ yele Ŋmen-yelmanna yelyelii, yele korɔ la noba, ka ba yeldeebo na baara, a yeli teɛ ba kyɛ moore ko ba. 
1CO.14.4	Banaŋ naŋ yele kɔkɔsaama, soŋnɔ la bamenne yoŋ, kyɛ banaŋ naŋ yele Ŋmen-yelmanna yelyelii, soŋnɔ la a puoruu laŋne noba. 
1CO.14.5	N na boɔrɔ la ka yɛ zaa yele kɔkɔsaama, kyɛ a gaŋ a zaa N na boɔrɔ la ka yɛ yele Ŋmen-yelmanna yelyelii. A soba na naŋ yele Ŋmen-yelmanna yelyelii gaŋ la soba na naŋ yele kɔkɔsaama kyɛ ka neɛzaa ba kyebe na iri a kɔkɔsaama tɛgɛ ka a na toɔ̃ soŋ a puoruu laŋne ka o baara.
1CO.14.6	Azuiŋ, n yɔɔmine ane n yɔɔpuuli, ka maa wa yɛ zie a yele kɔkɔsaama kyɛ ba yele yɛlɛ Naaŋmen naŋ iri wuli ma, bee yelbammo yɛlɛ, bee a yele Ŋmen-yelmanna yelyelii, bee a wullo yɛ, wola ka N na e soŋ yɛ? 
1CO.14.7	A lɛ ne o zu la ka a waa bon-ŋmeɛre naŋ ba voorɔ zie, ka ba ŋmeɛrɛ ka a kono, aŋa wulee bee pɛnnaa. Ka ba naŋ ŋmeɛrɛ ka kanzaa ba kono o konni, wola ka neɛ na e baŋ bonna ba naŋ peɛlɛ bee a ŋmeɛrɛ? 
1CO.14.8	Ka a eele ba wa koŋ lɛ a naŋ seŋ ka o koŋ, aŋ la na nare ka o yi zɔɔre? 
1CO.14.9	Lɛ meŋ la ka a waa yɛ zie, ka yɛnee yele kɔkɔsaama ka a ba e weliweli, wola ka neɛ na e baŋ bonna yɛ naŋ yele? Yɛ na deɛ yele la yɛlɛ bara saseɛ poɔ. 
1CO.14.10	Yelmeŋɛ zaa, kɔkɔtɛɛtɛɛ be la a teŋɛzu, kyɛ kanzaa ba kyebe ka a o yelbie ba taa tɛgɛ. 
1CO.14.11	Ka maa pãã ba baŋ a kɔkɔre yelbie tɛgɛ, N na waa la saana a soba na naŋ yele a yɛlɛ zie, ka o meŋ waa saana n zie. 
1CO.14.12	Lɛ meŋ la ka a waa yɛ zie, yɛ naŋ kyerɛ ka yɛ nyɛ a Vooroŋ Soŋ kyɔɔtaare, yɛ moɔ nimiri ka yɛ de a tonɔ ne ka a puoruu laŋne na baara duoro.
1CO.14.13	Azuiŋ, neɛ naŋ yele kɔkɔsaama seŋ ka o puori sɔre kpeɛ̃õ naŋ na e ka o maŋ toɔ̃ iri a tɛgɛ. 
1CO.14.14	Ka maa puoro yele kɔkɔsaama, n seɛ maŋ puoro la kyɛ n yɛŋ ba erɛ bonzaa. 
1CO.14.15	Wola ka N pãã na e? N na puori la ne a Vooroŋ Soŋ, kyɛ la puori ne n teɛroŋ meŋ; N na yiele la puubu yieluŋ ne a Vooroŋ Soŋ, kyɛ la yieli ne n teɛroŋ meŋ. 
1CO.14.16	Ka lɛ naane, ka fõõ puori Naaŋmen ameseɛrɛ ne a Vooroŋ Soŋ yoŋ, wola ka neɛ naŋ ba baŋ a tɛgɛ na yeli, “Ameena”
1CO.14.17	A fo ameseɛrɛ puoruu na toɔ̃ veɛlɛ la, kyɛ a onaŋ soba eŋ ba nyɛ sommo zaa. 
1CO.14.18	N puoro la Naaŋmen ameseɛrɛ ane N naŋ yele kɔkɔsaama gaŋ yɛ zaa; 
1CO.14.19	anealɛzaa, a puoruu laŋne poɔ, N na boɔrɔ la ka N yeli yelbie anuu naŋ taa tɛgɛ ko a noba ka N wuli ba gaŋ kɔkɔsaama yelbie turi pie.
1CO.14.20	N yɔɔmine ane n yɔɔpuuli, yɛ ta taa bibil-yɛŋ yɛ teɛrɛ poɔ, kyɛ yɛ waa bilɛɛre faaloŋ eebo poɔ, kyɛ waa nembɛrɛ yɛ teɛrɛ poɔ. 
1CO.14.21	Ba sɛge la a begɛ gane poɔ:
1CO.14.21	“Noba naŋ yele kɔkɔsaama
1CO.14.21	ane saama nɔɛ la ka
1CO.14.21	N na de yeli yɛlɛ ko a noba ŋa;
1CO.14.21	kyɛ anealɛzaa, ba koŋ kyɛlle woŋ a N yɛlɛ.”
1CO.14.21	A Daana la yeli.
1CO.14.22	Azuiŋ, kɔkɔsaama yeluu ba waa yelwulaa ko yelderebɛ, kyɛ a waa la yelwulaa ko a yelbaderebɛ. Ka Ŋmen-yelmanna yelyelii ba waa yelwulaa ko a yelbaderebɛ, kyɛ a waa la yelwulaa ko a yelderebɛ.
1CO.14.23	Azuiŋ, ka a puoruu laŋne noba zaa wa lantaa a yele kɔkɔsaama, ka noba naŋ ba poɔ yɛ poɔ bee noba naŋ ba sage de a Kirista yɛlɛ wa kpɛ, ba koŋ yeli ka yɛ yaara la be?
1CO.14.24	Kyɛ ka yɛ zaa yele Ŋmen-yelmanna yelyelii, ka neɛ naŋ ba sage de a Kirista yɛlɛ bee neɛ naŋ ba poɔ yɛ poɔ wa kpɛ, o na nyɛ la o saanaa ba zaa naŋ yele ka a lɛ di o sɛrɛɛ.
1CO.14.25	Ka a neɛ naŋ ba sage de a Kirista yɛlɛ sukyiri yelsɔglɔ wa sãã baare, o soba na le vɔgle la muro a Naaŋmen niŋesogɔ kyɛ puori O, a yele, “Naaŋmen sereŋ be la yɛ sogɔŋ.”
1CO.14.26	N bamine, wola pãã ka a seŋ ka yɛlɛ erɛ? Ka yɛnee maŋ wa lantaa, yɛ kanzaa maŋ taa la yieluŋ, ka kaŋ taa wuluu, ka kaŋ taa yel-iriwulaa, ka kaŋ taa kɔkɔsaana bee a na baŋ iri kɔkɔsaama tɛgɛ. Yɛ vɛŋ ka a yɛlɛ zaa yɛ naŋ erɛ soŋ a puoruu laŋne ka o baara. 
1CO.14.27	Ka neɛ kaŋ wa yele kɔkɔsaana, vɛŋ ka ba e noba bayi bee bata gaŋ noba bata, kyɛ ka kaŋ maŋ yeli kyɛ ko o tɔ kyɛ ka kaŋ maŋ iri a tɛgɛ. 
1CO.14.28	Kyɛ ka neɛzaa ba wa kyebe a na toɔ̃ iri a kɔkɔsaama tɛgɛ, vɛŋ ka ba e gbilli lɛ a puoruu laŋne noba poɔ, kyɛ yele korɔ bamenne ane Naaŋmen. 
1CO.14.29	Yɛ vɛŋ ka noba bayi bee bata yele Ŋmen-yelmanna yelyelii, kyɛ ka a banaŋ naŋ kyɛre gyɛle nyɛ a yɛlɛ ba naŋ yeli. 
1CO.14.30	Kyɛ ka neɛ kaŋ naŋ zeŋ peɛle wa nyɛ yel-iriwulaa kaŋ, vɛŋ ka a soba na naŋ daŋ yele a yɛlɛ e gbilli. 
1CO.14.31	Bonso, yɛ yeni yeni zaa na toɔ̃ yeli la Ŋmen-yelmanna yelyelii kyɛ ko taa, ka a noba zaa na toɔ̃ zanne kyɛ yeli yɛlɛ teɛtaa. 
1CO.14.32	A Ŋmen-yelmanneba la taa a Ŋmen-yelmanneba vooroŋ faŋ, 
1CO.14.33	bonso, Naaŋmen ba dɔɔnɔ yɛlɛ laŋna taa, O waa la maaroŋ Naaŋmen.
1CO.14.33	(Aŋa a naŋ waa lɛ a nensonne puoruu laŋne yie zaa poore, 
1CO.14.34	a seŋ ka a pɔgeba e gbilli a puoruu laŋne yie noba poɔ. Bonso, ba ba ko ba sori ka ba yeli yɛlɛ, aŋa lɛ a begɛ meŋ naŋ yeli, ka a ba seŋ ka ba e wederebɛ. 
1CO.14.35	Ka ba naŋ wa boɔrɔ ka ba baŋ yelzaa, ba soore ba serebɛ a ba yie poore, bonso, a waa la vi ka pɔgɔ yeli yɛlɛ a puoruu laŋne noba poɔ. 
1CO.14.36	Yɛ zie la ka a Naaŋmen yelbiri da piili be? Bee yɛ yoŋ la ka o ta?)
1CO.14.37	Ka neɛzaa wa teɛre ka o waa la Ŋmen-yelmanna, bee ka o taa la a Vooroŋ Soŋ kpeɛ̃õ, o soba seŋ ka o baŋ ka a yɛlɛ N naŋ sɛgrɛ korɔ yɛ waa la a Daana noɔre. 
1CO.14.38	Neɛzaa naŋ ba wa sage de a yɛlɛ ŋa, yɛ ta wa sagra o soba yɛlɛ. 
1CO.14.39	Azuiŋ, n bamine, yɛ moɔ nimiri boɔrɔ ka yɛ yele Ŋmen-yelmanna yelyelii, kyɛ yɛ ta pigi a kɔkɔsaama yeluu, 
1CO.14.40	kyɛ a seŋɛɛ la ka yɛ erɛ a yɛlɛ zaa velaa, a erɛ ka a tuuro taa velaa.
1CO.15.1	N yɔɔmine ane n yɔɔpuuli, N na leɛ-teɛre yɛ la a kyaare ne a Ŋmen-yelnoore N naŋ da moɔle ko yɛ, ka yɛ meŋ da sage de, a o poɔ meŋ la ka yɛ are. 
1CO.15.2	Ka yɛnee nyɔge kpeɛŋaa a yɛlɛ N naŋ moɔle ko yɛ, yɛ na nyɛ la faabo, ka lɛ naane, a yɛ sagedeebo na e la weɛlɛ.
1CO.15.3	Bonso, N da de la weɛ a moɔle ko yɛ a yɛlɛ na maa meŋɛ naŋ da de: ka a Kirista da kpie la te yelbebe zuiŋ, a seŋ a gansoŋ naŋ yeli lɛ. 
1CO.15.4	Ka ba da ũũ O la, ka O da leɛ-iree a kuuni poɔ a beri ata daare a seŋ a gansoŋ naŋ yeli lɛ, 
1CO.15.5	ka O da de la O meŋɛ wuli Sefase, kyɛ de O meŋɛ pãã wuli a potuuribo pie ne bayi na. 
1CO.15.6	Lɛ la ka O da de O meŋɛ wuli a yɔɔmine ane a yɔɔpuuli naŋ gaŋ kɔɔraanuu ka ba zaa laŋ nyɛ O. Aneazaa ka ba mine kpie la, kyɛ ba yaga zie naŋ voorɔ la. 
1CO.15.7	Lɛ la ka O da de O meŋɛ wuli Gyimisi, a kyɛ pãã da de O meŋɛ wuli a apostoliimine zaa. 
1CO.15.8	A baaraa zaa, O da de la O meŋɛ wuli maa meŋɛ aŋa bie naŋ ba ta kyɛ ka ba dɔge. 
1CO.15.9	Bonso, maa la a apostoliimine zaa poɔ bile soba, ka a da ba seŋ ka ba boɔlɔ ma apostolii, N naŋ da dɔgre a puoruu laŋne zuiŋ. 
1CO.15.10	Kyɛ a Naaŋmen garaaseɛ zuiŋ la ka N waa a lɛ N naŋ waa, ka a O garaaseɛ naŋ be n zie ba e weɛlɛ. Kyɛ N toŋ gaŋ la ba zaa, aneazaa ka maa meŋɛ naane da tonɔ, kyɛ a Naaŋmen garaaseɛ naŋ be n zie la da tonɔ. 
1CO.15.11	Ka maa pãã la bee ka bana la, a yeli ŋa la ka te moɔle ka yɛ da sage de.
1CO.15.12	Pampana ka banaŋ wa moɔle ka Naaŋmen eɛɛ la ka a Kirista da leɛ-iri a kuuni poɔ, wola la ka yɛ mine yeli ka a kuuni poɔ leɛ-iruu kyebe? 
1CO.15.13	Ka a kuuni leɛ-iruu ba kyebe, ka lɛ, ba da ba e ka a Kirista leɛ-iri a kuuni poɔ; 
1CO.15.14	ka banaŋ da ba e ka a Kirista leɛ-iri a kuuni poɔ, ka lɛ, a yɛlɛ te naŋ moɔlɔ waa la weɛlɛ, ka a yɛ yeldeebo meŋ waa weɛlɛ. 
1CO.15.15	Ba gba na nyɛ te la ka te ŋmaara zirii eŋnɛ Naaŋmen, bonso, te di la danseɛ ka Naaŋmen la e ka a Kirista leɛ-iri a kuuni poɔ. Ka anaŋ waa yelmeŋɛ ka a kuuni koŋ la leɛ-iri, ka lɛ Naaŋmen ba e ka a Kirista leɛ-iri a kuuni poɔ. 
1CO.15.16	Ka a kuuni koŋ la leɛ-iri, ka lɛ, ba da ba e ka a Kirista leɛ-iri a kuuni poɔ. 
1CO.15.17	Ka a Kirista ba leɛ-iri a kuuni poɔ, a yɛ yeldeebo waa la weɛlɛ kyɛ ka yɛ naŋ kyɛnɛ be a yɛ yelbebe poɔ. 
1CO.15.18	Ka anaŋ waa lɛ, a banaŋ naŋ sage de a Kirista yɛlɛ kyɛ kpi meŋ wɛɛ la. 
1CO.15.19	Ka a te teɛretɔroo
1CO.15.20	Kyɛ serɛzaa, ba eɛɛ la ka a Kirista da leɛ-iri a kuuni poɔ. Ona la a kuuni poɔ leɛ-iruu dɛndɛŋ soba. 
1CO.15.21	Kyɛ kũũ naŋ tu nensaala zie wa zuiŋ, lɛ meŋ la ka a kuuni poɔ leɛ-iruu tu nensaala zie wa; 
1CO.15.22	aŋa lɛ a noba zaa naŋ kpi Adama zuiŋ, lɛ la ka a noba zaa meŋ na la voorɔ a Kirista zuiŋ. 
1CO.15.23	Kyɛ Naaŋmen na e la ka kanzaa leɛ-iri o iruu saŋ. Kirista la a bonwɔmɔ dɛndɛŋ soba, a pãã de a banaŋ naŋ waa a Kirista noba a O waabo saŋ. 
1CO.15.24	Lɛ la ka a baaraa na ta, a saŋ O naŋ na sãã naaloŋ zaa ane faŋ zaa ane kpeɛ̃õ zaa kyɛ de a naaloŋ ko a Saa Naaŋmen. 
1CO.15.25	Bonso, a ferɛɛ la ka Kirista di naaloŋ te ta a saŋ Naaŋmen naŋ na de O dɔndɔnne zaa biŋ O gbɛɛ puliŋ. 
1CO.15.26	A dɔndɔn-baaraa O naŋ na sãã bare la kũũ. 
1CO.15.27	Bonso, “Naaŋmen de la a boma zaa biŋ a Kirista gbɛɛ puliŋ.” Kyɛ ka a gansoŋ wa yeli, “A boma zaa be la O gbɛɛ puliŋ,” a e la weliweli ka a soba na naŋ de a boma zaa biŋ O gbɛɛ puliŋ ba poɔ. 
1CO.15.28	A saŋ a Bie naŋ na wa so a boma zaa, O meŋ pãã na waa la a soba na naŋ de a boma zaa ko O soobo, a lɛ la ka Naaŋmen na dire naaloŋ a boma zaa zu.
1CO.15.29	Ka lɛ naane, wola ka a noba na naŋ de suobu a kuuni gbɛbogriŋ na e? Ka ba naŋ da koŋ e ka a kuuni leɛ-iri togitogi, bonso ka ba na ko noba suobu ba gbɛbogriŋ?
1CO.15.30	Kyɛ wola la ka te derɛ temenne eŋnɛ yelwonni poɔ wagre zaa? 
1CO.15.31	N yɔɔmine ane n yɔɔpuuli, a ba waa bonnoo ka N maŋ kpi la bebiri zaa yɛ yɛlɛ aŋa lɛ N naŋ ŋmeɛrɛ nyaa yɛ zuiŋ; N ŋmeɛrɛ la a nyaa ŋa a te Daana Kirista Yeezu eŋɛ. 
1CO.15.32	Ka anaŋ da waa ka nensaaloŋ teɛretɔroo yoŋ yɛlɛ la ka N da zɔɔ ne wɛdonne a Efesu teŋɛ poɔ, boŋ tɔnɔ ka N pãã da na nyɛ? Ka ba naŋ da koŋ e ka a kuuni leɛ-iri:
1CO.15.32	“Yɛ e ka te dire kyɛ nyuuro
1CO.15.32	bonso, bieu te na kpi la.”
1CO.15.33	Yɛ ta bɛllɛ yɛmenne:
1CO.15.33	“Ka fõõ tuuro kɔŋkaara, fo na mɔge la mɛmɛrɛɛ.”
1CO.15.34	Yɛ leɛ taa teɛroŋ velaa kyɛ bare yelbebe eebo. Bonso, a noba mine ba baŋ Naaŋmen togitogi. N yele la a yeli ŋa ka ka vi kpɛ yɛ.
1CO.15.35	Kyɛ neɛ kaŋ na soore la, “Wola ka ba na e ka a kuuni leɛ-iri? Eŋgane boŋ tɔ la ka ba na iri ne?” 
1CO.15.36	Damboli ŋa! Bon fo naŋ bore koŋ buli ka o naŋ ba poɔ̃. 
1CO.15.37	Kyɛ bon fo naŋ bore ba e a eŋɛ na o naŋ na taa, kyɛ o waa la bombiri, kaapɔge, kyi bee bombiri kaŋ. 
1CO.15.38	Kyɛ Naaŋmen maŋ ko la a bombiri eŋɛ na O naŋ boɔrɔ, ka a bombiri kanzaa maŋ taa o meŋɛ eŋɛ. 
1CO.15.39	Enne zaa naane yitaa, nensaalba enne taa la a boorɔ, ka donne enne taa a boorɔ, ka nuuli taa a boorɔ ka zoma meŋ taa a boorɔ. 
1CO.15.40	Saluoni boma bebe la, ka teŋɛzu boma bebe. Kyɛ a saluoni boma taa la a veɛloŋ, ka teŋɛzu deme meŋ taa a veɛloŋ. 
1CO.15.41	A ŋmenaa taa la o veɛloŋ, ka kyuu taa o veɛloŋ, ka ŋmarbie taa a veɛloŋ. Yelmeŋɛ zaa, a ŋmarbie taa la veɛloŋ tɛɛtɛɛ.
1CO.15.42	Lɛ la ka a kuuni leɛ-iruu meŋ waa. Bon ba naŋ bore waa la bon naŋ na wɛ ka bon ba naŋ e ka o leɛ-iri ba waa bon naŋ na wɛ. 
1CO.15.43	Ba maŋ bore o la ka o ba taa yuori, ka o leɛ-iri ne puubu. Ba maŋ bore o la ne bambaaloŋ, ka o leɛ-iri ne kpeɛ̃õ. 
1CO.15.44	A nensaala eŋɛ yoŋ la ka ba maŋ ũũ kyɛ ka ba e ka o leɛ-iri ne a seeloŋ eŋɛ. Ka nensaala eŋɛ wa bebe, lɛ meŋ la ka seeloŋ eŋɛ bebe. 
1CO.15.45	A lɛ la so ka ba da sɛge, “A nensaal-dɛndɛŋ, a Adama, da leɛ la nensaal-vore;” kyɛ ka a Adama parebaaraa
1CO.15.46	Kyɛ a seeloŋ naane daŋ de weɛ, a eŋɛ la daŋ de weɛ kyɛ ka a seeloŋ pãã tu. 
1CO.15.47	A nensaal-dɛndɛŋ da yi la tɛne poɔ, a waa tɛne, ka a bayi soba yi tenvelaa.
1CO.15.48	Aŋa lɛ a tɛne neɛ naŋ da waa, lɛ ka a banaŋ naŋ waa tɛne noba na waa. Aŋa lɛ a tenvelaa neɛ naŋ waa, lɛ la ka a banaŋ naŋ waa tenvelaa noba na waa. 
1CO.15.49	Aŋa lɛ te naŋ taa a tɛne neɛ waaloŋ, lɛ meŋ la ka te na taa a tenvelaa neɛ waaloŋ.
1CO.15.50	N yɔɔmine ane n yɔɔpuuli, bon N naŋ yele la ŋa: eŋgane ane zẽẽ kontoɔ̃ di a Naaŋmen naaloŋ gbandiruŋ
1CO.15.51	Yɛ kyɛllɛ, N na yeli la yelsɔglaa kaŋ ko yɛ! Te zaa koŋ kpi kyɛ ba na e la ka te zaa kyilli, 
1CO.15.52	tɔntɔbaalɛ, nimiri kogruu poɔ, a eele parebaaraa naŋ wa peɛle saŋ. Bonso, ba na peɛle la a eele ka ba e ka a kuuni leɛ-iri a leɛ bon naŋ koŋ baŋ kpi kyɛ ka te meŋ kyilli. 
1CO.15.53	Bonso, a ferɛɛ la ka a eŋɛ ŋa naŋ na bon poɔ̃ leɛ bon naŋ koŋ baŋ poɔ̃, ka eŋɛ naŋ na kpi leɛ bon naŋ koŋ baŋ kpi. 
1CO.15.54	Ka a eŋɛ ŋa naŋ na poɔ̃ wa leɛ eŋɛ naŋ koŋ poɔ̃, ka eŋɛ naŋ na kpi wa leɛ eŋɛ naŋ koŋ kpi, lɛ la ka a yeluu ŋa ba naŋ sɛge biŋ na tu a tuubu:
1CO.15.54	“Ba vɔle la kũũ zɔɔtoɔ̃mo poɔ.”
1CO.15.55	“We kũũ, yeŋ ka a fo zɔɔtoɔ̃mo be?
1CO.15.55	We kũũ, yeŋ ka a fo logi tuo be?”
1CO.15.56	A kũũ logi tuo la yelbieri, ka yelbieri meŋ kpeɛ̃õ la a bege. 
1CO.15.57	Kyɛ Naaŋmen seŋ ne la bareka puoruu ne O naŋ tu a te Daana Yeezu Kirista zie a ko te zɔɔtoɔ̃mo.
1CO.15.58	Azuiŋ, n poyɛŋ noba, yɛ are kpeɛŋaa, a ta wa leɛrɛ puori. Yɛ tonɔ a Daana toma tegitegilɛ a gɛrɛ nimitɔɔre kyɛ baŋ ka a yɛ toma koŋ waa weɛlɛ a Daana eŋɛ.
1CO.16.1	Pampana ŋa, a kyaare ne a kyeɛraa yɛ naŋ na de ko a nensonne yɛlɛ: yɛ tuuro seŋ lɛ N naŋ wuli a Galesiya puoruu laŋne yie noba. 
1CO.16.2	A koseɛraa bebi-dɛndɛŋ zaa daare, yɛ kanzaa seŋ ka o iri bonkaŋ biŋ, a seŋ o faŋ naŋ ta lɛ, ka a koŋ la ferɛ ka yɛ kyeɛre bonzaa ka maa wa wa. 
1CO.16.3	Ka maa wa ta, N na sɛge la gama ko a banaŋ yɛ naŋ iri ka ba taa ne a yɛ kyɔɔtaare gaa ne Gyɛruzɛlɛm. 
1CO.16.4	Ka a naŋ wa seŋ ka N meŋ gaa, ba na beɛle ma la ka te gaa.
1CO.16.5	N na tu la Masedoniya kyɛ pãã wa yɛ zie; bonso, N teɛroŋ la ka N tu Masedoniya. 
1CO.16.6	Kyɛ kaapɔge N na be la yɛ zie, a gba bebe te ta a ɔɔkpoŋ saŋ, ka yɛ na toɔ̃ soŋ ma a n sori yiibu poɔ, benee zaa N naŋ na gaa. 
1CO.16.7	N ba boɔrɔ ka N nyɛ yɛ pampana ŋa ka maa wa tɔlɔ gɛrɛ, bonso, ka a Daana wa sage, N teɛre ka N be yɛ zie ka a kɔɔre belaa. 
1CO.16.8	Kyɛ N na be la a Efesu teŋɛ poɔ a te ta a Pɛnteko saŋ, 
1CO.16.9	bonso, sori yuo ko ma la ka N toŋ toma velaa a be kyɛ a dɔndɔnne meŋ bebe la yaga.
1CO.16.10	Ka Timoti wa wa yɛ zie, yɛ taa o velaa, ka o ta kpeɛrɛ a yɛ zie ne dabeɛ̃, bonso, a Daana toma la ka o meŋ tonɔ aŋa N naŋ tonɔ lɛ. 
1CO.16.11	Azuiŋ neɛzaa ta wa gyegre o. Yɛ bare o sori ne emmaaroŋ ka o na toɔ̃ wa n zie, bonso, N kyɛllɛ o la ne a yɔɔmine.
1CO.16.12	Kyɛ a te yɔɔ Apolo eŋ, N sɔre o la yaga zaa ka o ne a yɔɔmine banaŋ wa yɛ zie, kyɛ ona eŋ ba boɔrɔ ka o wa pampana ŋa. O na wa la ka o naŋ wa nyɛ vuo.
1CO.16.13	Yɛ gu yɛmenne velaa, a taa a yɛ yeldeebo kpeɛŋaa, yɛ ta zoro dabeɛ̃, yɛ taa faŋ. 
1CO.16.14	Yɛ erɛ yɛlɛ zaa ne nɔmmo.
1CO.16.15	N yɔɔmine ane n yɔɔpuuli, yɛ baŋ ka Setefanase yideme la daŋ leɛ Kiristabiiri a Akaya poɔ, a da kpimare a tonɔ korɔ a nensonne. 
1CO.16.16	N sɔrɔ yɛ la ka yɛ tonɔ korɔ a noba bama taaba ane neɛzaa naŋ laŋ ne ba tonɔ a kyeenɛ wale. 
1CO.16.17	N kyellɛ la ne a Setefanase ane Fɔkyunatu ane Akyayaku waabo, bonso, ba leɛre la a yɛ zu. 
1CO.16.18	Bonso, ba eɛɛ la ka maa ne yɛ bare teɛroŋ. Azuiŋ, yɛ taa a noba bama ŋa taaba yɛlɛ.
1CO.16.19	A puoruu laŋne yie noba naŋ be Ezeya poɔ puoro yɛ la. Akiila ane Prisika, a de ne a puoruu laŋne deme naŋ maŋ lantaa a ba yiri poɔ puoro yɛ la soŋ zaa a Daana eŋɛ. 
1CO.16.20	A yɔɔmine ane a yɔɔpuuli zaa puoro yɛ la. Yɛ maŋ puori taa ne puoruu naŋ soma.
1CO.16.21	Maa Pɔɔl la sɛgrɛ a yaane puoro ŋa ne n meŋɛ nu. 
1CO.16.22	Neɛzaa naŋ ba nɔnɔ a Daana e la neɛ ba naŋ kaa-eŋ. Te Daana wa! 
1CO.16.23	Ka a Daana Yeezu garaaseɛ be yɛ zie. 
1CO.16.24	Ka a n nɔmmo be yɛ zaa zie a Kirista Yeezu eŋɛ.
2CO.1.1	Maa Pɔɔl, a naŋ e a Naaŋmen poboɔbo ka N waa a Kirista Yeezu apostolii ane a te yɔɔ Timoti la sɛgrɛ korɔ a puoruu laŋne noba naŋ be Korinti teŋɛ poɔ, a de ne a nensonne zaa naŋ be a Akaya poɔ:
2CO.1.2	Ka garaaseɛ ane maaroŋ naŋ yi te Saa Naaŋmen ane te Daana Yeezu Kirista zie be yɛ zie.
2CO.1.3	Ka Naaŋmen, a te Daana Yeezu Kirista Saa, a nembaalonzoe Saa ane mooreteroo zaa Naaŋmen nyɛ puubu. 
2CO.1.4	Ona la maŋ moorɔ korɔ te a te woore zaa poɔ, ka ka te meŋ na toɔ̃ moore ko banaŋ naŋ be woore kanzaa poɔ ne a mooreteroo na te naŋ nyɛ yi Naaŋmen zie. 
2CO.1.5	Aŋa lɛ a Kirista dɔgɛɛ naŋ waa yaga a gore te, lɛ meŋ la ka a te mooreteroo gore a yi a Kirista zie. 
2CO.1.6	Ka ba naŋ wa dɔgrɔ te, a yɛ mooreteroo ane yɛ faabo zuiŋ la. Ka ba naŋ wa moorɔ korɔ te, a kannyiri yɛ naŋ taa a dɔgɛɛ yɛ naŋ nyɛrɛ poɔ mooreteroo la. A dɔgɛɛ ŋa ne o zu poɔ la ka te meŋ be. 
2CO.1.7	Te daŋ ba bonnɔ ne a teɛretɔroo
2CO.1.8	Yɔɔmine, te ba boɔrɔ ka yɛ be babammo poɔ a kyaare ne a woore na te naŋ da nyɛ a Ezeya poɔ, bonso, ba da dɔgre te la te zuo, ka te da ba la boɔrɔ ka te naŋ kyɛnɛ voorɔ. 
2CO.1.9	Serɛzaa, te da teɛre ka ba da tere la noɔre ka ba ko te, lɛnso ka te da ba la dɛle temenne faŋ, kyɛ da dɛle Naaŋmen, a soba na naŋ maŋ e ka a kuuni leɛ-iri. 
2CO.1.10	A soba na naŋ da faa te yi ne a dɔgɛɛ naŋ tɔgle kũũ, naŋ na kyɛnɛ faa te la. Ona la ka te de te teɛretɔroo zaa eŋ, ka O na la faa te la, 
2CO.1.11	a yɛ meŋ naŋ poɔ a soŋnɔ te ne a yɛ puoruu, ka ka noba yaga na puori Naaŋmen bareka te zuiŋ, ne a maaloo te naŋ nyɛ yi a neŋyaga puoruu eŋɛ.
2CO.1.12	Serɛzaa, a te pɔloo bon la a danseɛ te teɛroŋ naŋ dire: a te yel-erre a teŋɛzu, a gaŋ a zaa, a yɛ zie waa la yelmennoŋ ane Naaŋmen mennoŋ. A ba e nensaala yɛŋ, kyɛ a waa la a Naaŋmen garaaseɛ. 
2CO.1.13	Bonso, te ba sɛge bonzaa yɛ naŋ kontoɔ̃ sɔre a baŋ a tɛgɛ. N teɛretɔroo la ka yɛ baŋ a tɛgɛ a te ta a baaraa; 
2CO.1.14	a seŋ yɛ naŋ daŋ baŋ a te yɛlɛ ŋmaa tɛgɛ. A Daana Yeezu waabo bebiri te na waa la yɛ pɔloo bon aŋa yɛ naŋ waa te pɔloo bon lɛ.
2CO.1.15	N naŋ da baŋ a ŋaa velaa zuiŋ, N da boɔrɔ la ka N daŋ wa yɛ zie ka yɛ na toɔ̃ nyɛ maaloo gbɛre boyi. 
2CO.1.16	N da boɔrɔ la ka N wa nyɛ yɛ ka maa wa gɛrɛ Masedoniya, kyɛ la yi be a wa yɛ zie ka yɛ wa soŋ ma ka N gaa Gyudiya. 
2CO.1.17	N mɔɔ da bonnɔ la a saŋ N naŋ da boɔrɔ ka N e a yeli ŋa be? N maŋ maale la n yɛlɛ ane nensaalba poboɔbo, a nare ka N laŋ yeli, “Õõ, õõ ane Ai, ai” a paretɛloŋ lɛ be? 
2CO.1.18	Aŋa Naaŋmen naŋ sereŋ taa yelmennoŋ lɛ, a te yelbiri a yɛ zie ba waa, “Õõ ane Ai.” 
2CO.1.19	Bonso, a Naaŋmen Bie Yeezu Kirista yɛlɛ te naŋ da moɔle ko yɛ, maa, Silvano ane Timoti ba e, “Õõ ane Ai”; kyɛ Ona eŋ zie a waa la, “Õõ” tegitegilɛ. 
2CO.1.20	Bonso, a Yeezu Kirista poɔ la ka a Naaŋmen nɔ-eŋnee zaa nyɛ eebo. A ŋaa zuiŋ la ka te maŋ tu O zie kyɛ yeli, “Ka a e a lɛ,” ka Naaŋmen na nyɛ puubu. 
2CO.1.21	Kyɛ Naaŋmen la e ka te ne yɛ are kpeɛŋaa a Kirista poɔ, kyɛ ka O sɔ te kããsoŋ, 
2CO.1.22	a eŋ te O ŋmaaroŋ, kyɛ ko te a O Vooroŋ Soŋ ka O be a te sukyie poɔ a waa a bon dɛndɛŋ O naŋ da ko te.
2CO.1.23	Kyɛ N boɔlɔ la Naaŋmen ka O e n danseɛ soba, a dɔgre ma, ka maa wa ŋmaara zirii. N naŋ da ba boɔrɔ ka n eŋ yɛ woore poɔ zuiŋ la ka N da ba leɛ wa a Korinti teŋɛ. 
2CO.1.24	N ba boɔrɔ ka N wuli ka te dire la kpeɛ̃õ yɛ zu a yɛ yeldeebo poɔ, kyɛ te laŋ tonɔ ne yɛ la ka yɛ nyɛ popeɛloŋ, yɛ naŋ are kpeɛŋaa a yeldeebo poɔ zuiŋ.
2CO.2.1	Azuiŋ, N maale la n teɛroŋ ka N koŋ la wa yɛ zie a wa ko yɛ posaanaa zaa. 
2CO.2.2	Bonso, ka maa sãã yɛ poɔ, aŋ la bebe a na e ka n poɔ pɛle ka a soba na poɔ N naŋ da sãã naane? 
2CO.2.3	N da sɛge ko yɛ la ne suuri, ka ka maa daŋ wa wa, ka N koŋ taa posaanaa yi a banaŋ naŋ da na e ka n poɔ pɛle zie; bonso, N ba bonnɔ ne yɛ kanzaa ka n popeɛloŋ na waa la yɛ zaa popeɛloŋ. 
2CO.2.4	Bonso, a kpeɛrɛ ma la yaga, ka N taa posaanaa, a kyire nentaŋ kyɛ sɛgrɛ a lɛtɛ korɔ yɛ, a na ta ko yɛ posaanaa kyɛ vɛŋ ka yɛ baŋ lɛ N naŋ nɔŋ yɛ seŋ.
2CO.2.5	Ka neɛzaa wa e ka posãã bebe, n poɔ naane ka o soba sãã. N ba boɔrɔ ka n yeli yɔlle koɔ̃, kyɛ yɛ zaa poɔ la ka o soba sãã. 
2CO.2.6	A dɔgroŋ ŋa a noba yaga zie naŋ ko a neɛ ŋa tɔ, seŋɛɛ la. 
2CO.2.7	Azuiŋ, a seŋ ka yɛ di suuri ko o, a moore ko o, ka a soba ta wa taa posãã-kpoŋ ka a te zuo o faŋ. 
2CO.2.8	Azuiŋ, N sɔrɔ yɛ la ka yɛ leɛ maaleŋ wuli yɛ nɔmmo ko o. 
2CO.2.9	A yeli ŋa zuiŋ la ka N sɛgrɛ: ka n tegre yɛ nyɛ a baŋ ka yɛ taa la noɔre sagoo yɛlɛ zaa poɔ bee. 
2CO.2.10	Neɛ na zaa yɛ naŋ di suuri tere, N meŋ di la suuri ko o. Ka maa da di suuri tere, yeli na zaa eŋɛ N naŋ da di a suuri tere na, yɛ zuiŋ la ka N e a lɛ a Kirista niŋesogɔ. 
2CO.2.11	Te e la a lɛ ka te pigi Setaana sori ka o ta toɔ̃ te; bonso, te ba be babammo poɔ a kyaare ne o poteɛrɛ.
2CO.2.12	N naŋ da wa a Turose ka N moɔle a Kirista yelnoore, a Daana da yuo la vuo ko ma ka N moɔle a yelnoore; 
2CO.2.13	kyɛ n teɛroŋ da ba gaŋ ziyeni N naŋ da ba nyɛ a n yɔɔ Tiitu a be zuiŋ, lɛnso ka N da bare ba kyɛ da gaa Masedoniya paaloŋ.
2CO.2.14	Naaŋmen taa la ameseɛrɛ, Ona la maŋ de te weɛ a Kirista eŋɛ ka te zɔɔtoɔ̃ tegitegilɛ, kyɛ tu te zie a e ka a Kirista bammo yɛlɛ yaare a ziiri zaa aŋa turaali naŋ nyuuro velaa zaa. 
2CO.2.15	Bonso, tenee la a Kirista turaali nyuu naŋ nyuuro duoro Naaŋmen zie a banaŋ naŋ nyɛ faabo ane a banaŋ naŋ weɛrɛ poɔ. 
2CO.2.16	A banaŋ naŋ weɛrɛ zie, a turaali nyuu waana ne la kũũ, kyɛ a banaŋ naŋ nyɛ faabo zie a turaali nyuu waana ne la nyɔvore. Nembuo la seŋ ne a yɛlɛ ama? 
2CO.2.17	Bonso, te ba de a Naaŋmen yelbiri moɔloo ka o waa yɛroŋ aŋa noba yaga naŋ erɛ lɛ, kyɛ Naaŋmen la toŋ te ka te are O niŋesogɔŋ a Kirista poɔŋ, a yele yɛlɛ ne yelmennoŋ.
2CO.3.1	Te mɔɔ piilee la ka te la ko temenne garebanyɛ be? Serɛzaa, a ba fere ka te de danseɛ gama wa ne yɛ zie, bee a de kaŋ yi yɛ zie, aŋa ba mine naŋ maŋ e lɛ, bee a ferɛɛ la? 
2CO.3.2	Yɛnee la a te gansɛgraa ba naŋ sɛge eŋ a te sukyie poɔ, ka noba zaa na baŋ kyɛ kanne. 
2CO.3.3	Yɛ wulee la ka yɛnee la a Kirista gansɛgraa ka te da sɛge. Ba da ba sɛge a ne sɛg-dalee, kyɛ a Naaŋmen-vore Vooroŋ la ka ba sɛge ne. Ba ba sɛge a eŋ kubo zu, kyɛ nensaalba sukyie poɔ la ka ba sɛge a eŋ.
2CO.3.4	A ŋaa la vɛŋ ka te ba zoro dabeɛ̃ a Naaŋmen niŋeŋ a yi a Kirista zuiŋ. 
2CO.3.5	A ba e ŋa te taa la temenne faŋ a na yeli ka yelzaa te naŋ e yi la te zie, kyɛ te faŋ zaa yi la Naaŋmen zie. 
2CO.3.6	Ona la e ka te taa faŋ a waa a nɔpaalaa tontonema. A nɔpaalaa ba waa gansɛgraa, o waa la vooroŋ; bonso, a gansɛgraa maŋ ko la kyɛ ka a Vooroŋ terɛ nyɔvore.
2CO.3.7	Ka ba naŋ da sɛge a kũũ tonnoɔre sɛgebie eŋ kubo zu ka o wa ne veɛloŋ naŋ nyegrɛ yaga ka a Izerayɛl biiri da kontoɔ̃ kaa a Moozul niŋe, a veɛloŋ naŋ da nyegrɛ a o niŋe zuiŋ, kyɛ ka pampana ka ba daa a veɛloŋ ŋa bare konkoori. 
2CO.3.8	Wola ka a Vooroŋ Soŋ tonnoɔre koŋ wa ne veɛloŋ naŋ nyegrɛ yaga gaŋ a lɛ? 
2CO.3.9	Ka a tonnoɔre na naŋ waana ne kũũ wa taa puubu, a tonnoɔre na naŋ waana ne mennoŋ koŋ taa puubu yaga gaŋ a lɛ! 
2CO.3.10	Serɛzaa, a veɛloŋ kpoŋ na zuiŋ, bon naŋ da taa veɛloŋ ba la taa veɛloŋ. 
2CO.3.11	Ka bon ba naŋ daa bare konkoori wa taa veɛloŋ wa ne, bon naŋ bebe tegitegilɛ veɛloŋ na waa la kpoŋ yaga zaa!
2CO.3.12	Te naŋ taa teɛretɔroo
2CO.3.13	a ba e ŋa Moozul naŋ da de pɛne pɔge ne o niŋe, ka a Izerayɛl biiri na ta nyɛ a veɛloŋ na ba naŋ da daa bare konkoori baaroo. 
2CO.3.14	Kyɛ ba zuri da waa la kpeɛne. Serɛzaa, a wa tɔ a zenɛ bebiri, ka ba naŋ wa woŋ a nɔkoraa gane ka ba kanne, a pɛne na ne o zu naŋ maŋ bebe la; bonso, a Kirista yoŋ zie la ka neɛ na tu a iri o bare. 
2CO.3.15	Serɛzaa, a wa tɔ zenɛ bebiri, saŋ na zaa ba naŋ maŋ wa kanne a Moozul sɛgre, a pɛne naŋ maŋ pɔge la a ba teɛroŋ. 
2CO.3.16	Kyɛ saŋ na neɛ naŋ maŋ wa leɛ wa a Daana zie, ba maŋ yuo la a pɛne bare. 
2CO.3.17	Pampana ŋa, a Daana la a Vooroŋ Soŋ, kyɛ benee a Daana Vooroŋ naŋ be, be la ka meŋɛ soobo meŋ maŋ be. 
2CO.3.18	Kyɛ te banaŋ zaa ba naŋ yuo a pɛne bare a te niŋeŋ, ka te nyɛrɛ a Daana puubu aŋa bon naŋ sãã kyaanaa poɔ, te leɛ taa la a O waaloŋ, a maŋ yi veɛloŋ ŋa poɔ a te kpɛ kaŋ poɔ. Bonso, a yeli ŋa yi la a Daana zie, Ona la a Vooroŋ Soŋ.
2CO.4.1	A Naaŋmen naŋ la ko te a tonnoɔre ŋa a O nembaalonzoe zuiŋ, te nuuri ba yoɔrɔ. 
2CO.4.2	Te zagre la a vi yɛlɛ na neɛ naŋ maŋ sɔgle. Te koŋ sage de nyaayɛlɛ bɛllɛ ne neɛzaa bee a ŋmaara zirii ne a Naaŋmen yelbiri, kyɛ te yele la a yɛlɛ weliweli ka a yelmeŋɛ na sãã kyɛ boɔrɔ ka neɛzaa nyɛ ka te waa la nemmenne a Naaŋmen niŋesogɔ. 
2CO.4.3	Haali ka a Ŋmen-yelnoore te naŋ moɔlɔ wa sɔgle, a banaŋ naŋ weɛrɛ zie la ka o sɔgle. 
2CO.4.4	A banaŋ naŋ ba sage de a Naaŋmen yɛlɛ eŋ, a teŋɛ ŋa zu ŋmen ligi la a ba teɛroŋ ka ba kontoɔ̃ nyɛ a Kirista yelnoore puubu veɛloŋ. A Kirista la taa a Naaŋmen waaloŋ. 
2CO.4.5	Bonso, temenne yɛlɛ naane ka te moɔlɔ; a Yeezu Kirista yɛlɛ la ka te moɔlɔ ka Ona la a Daana, kyɛ ka te waa yɛ gbaŋgbaare a Yeezu zuiŋ. 
2CO.4.6	Bonso, Ona la a Naaŋmen naŋ da yeli, “Vɛŋ ka veɛloŋ puri sãã ligruŋ poɔ.” Ona meŋɛ la e ka a O veɛloŋ kyaane a te sukyie poɔ, ka te na baŋ a Naaŋmen puubu na naŋ sãã a Kirista niŋesogɔ.
2CO.4.7	Kyɛ te taa la a naboma ŋa yagraa dogre poɔ, a na wuli ka a kpeɛ̃õ ŋa naŋ ba taa mannoo yi la Naaŋmen zie, o ba yi te zie. 
2CO.4.8	Te nyɛ la dɔgɛɛ boorɔ zaa, kyɛ naŋ voorɔ; ka te teɛroŋ gyɛre, kyɛ ka te nuuri ba yoɔrɔ. 
2CO.4.9	Ba dɔgre te la, kyɛ ka Naaŋmen ba zagre te bare; ba ŋmɛ te la lɔɔ teŋɛ kyɛ ka te ba kpi. 
2CO.4.10	A maŋ taa a Yeezu kũũ ŋmaaroŋ a te enne poɔ tegitegilɛ ka ka a Yeezu nyɔvore meŋ na toɔ̃ sãã a te enne poɔ. 
2CO.4.11	Te naŋ naŋ kyɛnɛ voorɔ, ba maŋ de te la tere kũũ a Yeezu zuiŋ ka ka a Yeezu nyɔvore na toɔ̃ sãã a te enne poɔ. 
2CO.4.12	Lɛnso ka kũũ zɔɔrɔ ne te nyɔvore, kyɛ ka yɛnee taa nyɔvore.
2CO.4.13	Kyɛ aŋa lɛ te naŋ taa a yeldeebo vooroŋ na ne o zu naŋ kyaare ne a gansoŋ yɛlɛ, “N da sage deɛ la, lɛnso ka N da yeli”; te meŋ sage deɛ la, lɛnso ka te meŋ da yeli, 
2CO.4.14	bonso, te baŋ ka a soba na naŋ da e ka a Daana Yeezu leɛ-iri a kuuni poɔ meŋ na e la ka te laŋ ne a Yeezu leɛ-iri a kuuni poɔ, ka O taa te a laŋ ne yɛ a wa ne a O niŋesogɔ. 
2CO.4.15	Õõ, a ama zaa waa la lɛ yɛ zuiŋ ka ka a garaaseɛ na yaara tara noba yaga. Lɛ la ka a ameseɛrɛ puoruu na duoro saa ka Naaŋmen na nyɛrɛ puubu.
2CO.4.16	Lɛnso te nuuri ba yoɔrɔ. Aneazaa ka a te enne korɔ la, kyɛ te maŋ nyɛ la faŋ paalaa bebiri zaa. 
2CO.4.17	A tuo belaa ŋa te naŋ nyɛrɛ pampana ŋa, nara te la ka te na nyɛ puubu naŋ ba taa baaroo ka ba kontoɔ̃ manne, 
2CO.4.18	bonso, te teɛroŋ ba be boma na nimiri naŋ na toɔ̃ nyɛ poɔ, kyɛ te teɛroŋ be la boma na nimiri naŋ kontoɔ̃ nyɛ poɔ. Bonso, boma na te naŋ nyɛrɛ na tɔle gaa la, kyɛ boma te naŋ ba nyɛrɛ na bebe la tegitegilɛ.
2CO.5.1	Te baŋ ka a teŋɛzu sege na poɔ te naŋ kpeɛrɛ, ka o naŋ wa sãã, te taa la kpɛzie naŋ yi Naaŋmen zie. Yiri nensaala nuuri naŋ ba mɛ, ka o be tenvelaa
2CO.5.2	Te kono hiine la a sege ŋa poɔ, a boɔrɔ ka ba pilli te ne a tenvelaa kpɛzie. 
2CO.5.3	Serɛzaa, ka tenee wa yage o bare, te koŋ taa eŋkpoŋkpoli. 
2CO.5.4	Te naŋ naŋ kyɛnɛ be a sege ŋa poɔ, te maŋ kono hiine la a te woore poɔ. Bonso, te ba boɔrɔ ka te taa eŋkpoŋkpoli, kyɛ te naŋ boɔrɔ la ka te maaleŋ su boma, ka boma naŋ ba kpiire na vɔle boma naŋ kpiire. 
2CO.5.5	A soba na naŋ nare te a yeli ŋa eŋɛ la Naaŋmen. Ona la ko te a Vooroŋ Soŋ ka O waa bommannaa naŋ wuli ka O na ko te la.
2CO.5.6	Lɛnso te ba bonnɔ togitogi zaa. Aneazaa ka te baŋ ka ka tenee wa kpeɛrɛ a eŋɛŋ, te waa la tɔɔre ne a Daana, 
2CO.5.7	bonso, yeldeebo la ka te kyɛnɛ ne, a ba e yɛlɛ te naŋ nyɛrɛ. 
2CO.5.8	Õõ, te ba bonnɔ togitogi zaa, kyɛ te da na nɔnɔ la ka te yi kyɛ bare a eŋɛ ŋa kyɛ gaa yiri a te kpeɛrɛ ne Daana. 
2CO.5.9	Azuiŋ, ka te kpeɛrɛ la a te eŋɛ yiri ŋa poɔ bee ka te kpeɛrɛ ne la a Daana, a yelkpoŋ zaa la ka te pɛle O poɔ. 
2CO.5.10	Bonso, a ferɛɛ la ka te zaa are a Kirista sɛredi kogo niŋesogɔ ka O di te sɛrɛɛ ka te kanzaa nyɛ o san-yɔɔ, ka velaa bee ka faa la, a kyaare ne bon o naŋ e ne a o eŋɛ.
2CO.5.11	Te naŋ baŋ a Daana dabeɛ̃ zoobu zuiŋ, te moɔrɔ la ka te e ka noba sage de. Naaŋmen baŋ te la velaa zaa, kyɛ N teɛre ka yɛ meŋ baŋ te la ne yɛ poore zaa. 
2CO.5.12	Te ba laboreŋ korɔ temenne garebanyɛ yɛ zie, kyɛ te boɔrɔ la ka te ko yɛ vuo ka yɛ duoro yɛmenne te zuiŋ, ka yɛ na toɔ̃ maŋ nyɛ yɛlɛ yeli sɔge a banaŋ naŋ maŋ duoro bamenne ne noba arezie kyɛ ba kaara ba sukyie. 
2CO.5.13	Ka tenee wa erɛ yɛlɛ aŋa noba zu naŋ ba kyebe, Naaŋmen zuiŋ la; ka tenee wa erɛ yɛmbaŋ yɛlɛ, yɛ zuiŋ la. 
2CO.5.14	A Kirista nɔmmo la teɛ te taa, bonso, te ba bonnɔ togitogi ka neŋyeni la da kpi ko a noba zaa, azuiŋ a noba zaa kpie la. 
2CO.5.15	O da kpie la ko a noba zaa ka ka a banaŋ naŋ voorɔ koŋ la voorɔ bamenne eŋɛ, kyɛ ba na voorɔ la korɔ a soba na naŋ da kpi kyɛ leɛ-iri a kuuni poɔ.
2CO.5.16	Azuiŋ, a yi ŋaa kyɛ gɛrɛ, te koŋ la kaa neɛzaa nensaaloŋ poɔ. Aneazaa ka te da baŋ la a Kirista nensaaloŋ poɔ, te ba la baŋ O a lɛ ne o zu. 
2CO.5.17	Azuiŋ ka neɛzaa wa be a Kirista poɔ, a o soba leɛ la nempaalaa. Bonzaa naŋ waa boŋkoraa tɔle gaaɛ la kyɛ ka bonzaa leɛ bompaalaa! 
2CO.5.18	Naaŋmen zie la ka a ama zaa yi, Ona la tu a Kirista zie a maale te ne O yɛlɛ ka a leɛ noma, kyɛ de a leɛ maale taa tonnoɔre ko te. 
2CO.5.19	A tɛgɛ la, Naaŋmen da tu la a Kirista zie kyɛ maale O ne a andonɛɛ yɛlɛ ka a leɛ noma, a bare a ba saanaa ka a baare kyɛ de a leɛ maale taa tonnoɔre ko te ka te moɔlɔ korɔ a noba. 
2CO.5.20	Azuiŋ, te waa la noba a Kirista naŋ toŋ ka te are O gbɛbogriŋ. A Naaŋmen naŋ tu te zie kyɛ korɔ yɛ a duoro zuiŋ, te sɔrɔ yɛ la a Kirista eŋɛ, ka yɛ e ka yɛ ne a Naaŋmen leɛ maale taa. 
2CO.5.21	A te zuiŋ, Naaŋmen da eɛɛ la ka a Kirista naŋ da ba taa yelbieri, tuo a te yelbieri ka ka te na tu O zie a leɛ taa Naaŋmen mennoŋ.
2CO.6.1	Te naŋ laŋ tonɔ ne a Naaŋmen zuiŋ, te sɔrɔ la yɛ meŋ ka yɛ ta de a O garaaseɛ ka o e weɛlɛ. 
2CO.6.2	Bonso, a Naaŋmen yelee la:
2CO.6.2	“A saŋ naŋ da wa ta, N da kyɛlle woŋ la a yɛ yɛlɛ,
2CO.6.2	kyɛ da soŋ yɛ a faabo bebiri daare.”
2CO.6.2	Yɛ nyɛ, pampana ŋa la a saŋ. Yɛ nyɛ, pampana ŋa la a faabo bebiri! 
2CO.6.3	Te ba derɛ bonzaa pigre neɛzaa sori, ka ba na ta wa nyɛ saanaa zaa a te toma poɔ, 
2CO.6.4	kyɛ te naŋ waa Naaŋmen tontonema, te da ko la temenne garebanyɛ yelzaa poɔ: te kannyiri yaga diibu poɔ, te dɔgɛɛ poɔ, te yelwonni poɔ, te yelwolɔ poɔ, 
2CO.6.5	ba naŋ ŋmɛ te, ba naŋ nyɔge te eŋ nempagdie poɔ, dɔɔne poɔ, toma poɔ, te goɔŋ-bagbiruu poɔ, te kɔŋ poɔ, 
2CO.6.6	te sonnoŋ poɔ, te yelbammo poɔ, te kannyiri poɔ, te nimibaaloŋ poɔ, a te seere sonnoŋ poɔ ane nɔmmo naŋ waa meŋɛ poɔ. 
2CO.6.7	Yelmeŋɛ yeluu poɔ ane Naaŋmen kpeɛ̃õ poɔ; a laŋ ne mennoŋ zɔɔzɔɔ-boma te naŋ taa te nuduluŋ ane nugɔɔ poɔ, 
2CO.6.8	yuori nyaabo poɔ ane vi poɔ, yofaa ane yovelaa poɔ. Ba erɛ te la aŋa zirŋmaareba kyɛ ka te waa yelmenne deme. 
2CO.6.9	Te waa ŋa noba ba naŋ ba baŋ, kyɛ ka ba baŋ te velaa zaa, aŋa noba naŋ kpiire, kyɛ ka te voorɔ, aŋa noba ba naŋ dɔgre kyɛ ba ko te. 
2CO.6.10	Aŋa noba naŋ taa posaanaa kyɛ ka te taa popeɛloŋ tegitegilɛ, aŋa noba naŋ waa nandaanema kyɛ ka te erɛ ka noba yaga leɛrɛ bondaanema, aŋa noba naŋ ba taa bonzaa kyɛ taa bonzaa.
2CO.6.11	Korinti teŋɛ deme, te yeli la yɛlɛ weliweli ko yɛ, a lori te poore ko yɛ. 
2CO.6.12	Te nɔŋ yɛ la ne te poɔ zaa, yɛnee la ba nɔŋ te ne yɛ poɔ zaa. 
2CO.6.13	Azuiŋ N yele la yɛlɛ korɔ yɛ aŋa bibiiri. Yɛ meŋ lori yɛ poore.
2CO.6.14	Yɛ ta laŋna ne noba naŋ ba sage de a Kirista yɛlɛ. Boŋ lantaa la ka mennoŋ ane faaloŋ taa? Bee boŋ lantaa la be kyaane ane ligruŋ sogɔŋ? 
2CO.6.15	Boŋ yelwontaa la ka Kirista taa ne Setaana? Bee boŋ la ka Kiristabie ne neɛ naŋ ba sage de a Kirista yɛlɛ laŋ? 
2CO.6.16	Boŋ yelwontaa la ka Naaŋmen puoruu die taa ne tebɛ die? Bonso, te waa la a Naaŋmen-vore die; aŋa Naaŋmen naŋ da yeli:
2CO.6.16	“N na kpeɛrɛ la ba poɔ, kyɛ kyɛnɛ ba sogɔŋ,
2CO.6.16	N na waa la ba Naaŋmen,
2CO.6.16	ka ba meŋ waa N noba.
2CO.6.17	Azuiŋ, a Daana yelee la, yɛ wa yi ba poɔ,
2CO.6.17	a wɛle yɛmenne yi ba poɔ,
2CO.6.17	kyɛ ta wa toɔrɔ bonzaa naŋ waa bondɛgre;
2CO.6.17	lɛ la ka N na tuori de yɛ,
2CO.6.18	ka N waa yɛ saa,
2CO.6.18	kyɛ ka yɛ waa N bidɔbɔ ane N pɔgeyaare,
2CO.6.18	a Kpeɛ̃õ Zaa Daana la yele.”
2CO.7.1	N poyɛŋ noba, a nɔɛ ama ba naŋ eŋ ko te zuiŋ, yɛ e ka te peere te enne ane te seere dɛgre zaa bare, a e ka sonnoŋ tori a Naaŋmen dabeɛ̃ zoobu poɔ.
2CO.7.2	Yɛ taa te teɛroŋ a yɛ sukyie poɔ. Te da ba sãã neɛzaa, te ba eŋ neɛzaa faaloŋ poɔ, te ba faa neɛzaa bon. 
2CO.7.3	N ba yele a ŋaa a wuli ka yɛ sããɛ la, bonso, N da daŋ yelee la ka yɛ be la te sukyie poɔ, a na laŋ kpi kyɛ leɛ laŋ voorɔ. 
2CO.7.4	Gbɛɛ yaga ka N maŋ ŋmɛ nyaa yɛ zuiŋ, a taa pɔloo yaga yɛ zuiŋ. N paale ne la mooreteroo; a taa popeɛloŋ yaga a te dɔgɛɛ poɔ.
2CO.7.5	Haali te naŋ da wa ta Masedoniya paaloŋ poɔ, a te enne da ba nyɛ pɛnnoo, kyɛ te da nyɛ la dɔgɛɛ boorɔ zaa, a zɔɔrɔ ne noba kyɛ ka dabeɛ̃ be a te sukyie poɔ. 
2CO.7.6	Kyɛ Naaŋmen naŋ maŋ moore ko a sukyiri gyɛremɛ deme da maa la te enne ane a Tiitu waabo. 
2CO.7.7	Kyɛ a ba e a o waabo yoŋ, kyɛ a mooreteroo na o naŋ da nyɛ yi yɛ zie meŋ da poɔɛ la. O naŋ da yeli ko te lɛ yɛ naŋ da nɔŋ ka yɛ nyɛ te, lɛ yɛ naŋ kono ane lɛ yɛ naŋ taa n yɛlɛ seŋ. Ka a lɛ vɛŋ ka N maaleŋ kyellɛ yaga zaa. 
2CO.7.8	Haali ka maa da sãã yɛ poɔ ne a lɛtɛ N naŋ da sɛge, kyɛ pampana, a ba kpɛ ma (aneazaa ka a da kpɛ ma la kyɛ N nyɛɛ la ka a lɛtɛ da sãã la yɛ poɔ ŋmaa lɛ). 
2CO.7.9	Pampana ŋa, N kyellɛ la, kyɛ a ba e ŋa yɛ poore naŋ da sãã zuiŋ la, kyɛ N kyellɛ la ane a yɛ posãã naŋ e ka yɛ leɛ yɛ eebo, bonso, a yɛ posaanaa da tu la Naaŋmen sori. Azuiŋ, te ba sãã yɛ sori zaa poɔ. 
2CO.7.10	Bonso, posaanaa naŋ tu Naaŋmen sori maŋ waana ne la meŋɛ leɛbo naŋ terɛ faabo kyɛ ba erɛ ka noba yele ka ba da baŋ ka lɛ. Kyɛ posaanaa naŋ tu nensaalba sori maŋ waana ne la kũũ. 
2CO.7.11	Yɛ nyɛ a nimizeɛ na posaanaa naŋ tu Naaŋmen sori naŋ wa ne yɛ zie. O eɛɛ la ka yɛ taa nimizeɛ a sɔrɔ suuri diteroo a yi suuri ane dabeɛ̃ poɔ. O eɛɛ la ka yɛ nɔnɔ ka yɛ nyɛ ma, ka a yɛ enne kyerɛ ka yɛ nyɛ mennoŋ ka o bebe! Yɛ wulee la ka yɛ ba taa saanaa zaa a yɛlɛ ama poɔ. 
2CO.7.12	Aneazaa ka N da sɛge la a lɛtɛ ko yɛ, a da ba e ka a onaŋ soba naŋ e faa bee a onaŋ soba o naŋ sãã zuiŋ la. Kyɛ N sɛgɛɛ la ka ka yɛ na baŋ a nɔmmo na yɛ naŋ taa kyaare ne te a Naaŋmen niŋesogɔ. 
2CO.7.13	A ŋaa zuiŋ, te enne maaɛ la.
2CO.7.13	Mooreteroo yoŋ naane ka te nyɛ, kyɛ te naŋ kyellɛ la ane a Tiitu popeɛloŋ, bonso, yɛ zaa eɛɛ la ka o teɛroŋ gaŋ ziyeni. 
2CO.7.14	Ka maa da wullo n meŋɛ yɛ zuiŋ a korɔ a Tiitu, N da ba di vi. Kyɛ a yɛlɛ zaa te naŋ da yeli ko yɛ da waa la yelmeŋɛ. Azuiŋ, a temenne te naŋ wullo a Tiitu niŋesogɔ meŋ da waa la yelmeŋɛ. 
2CO.7.15	A Tiitu sukyiri maaleŋ be la yɛ zie yaga zaa, o naŋ teɛrɛ a yɛ zaa noɔre sagoo yɛlɛ ane lɛnɛɛ yɛ naŋ da tuori de o ne dabeɛ̃ ane emmo. 
2CO.7.16	N kyellɛ la bonso, N na baŋ dɛle yɛ la yelzaa poɔ.
2CO.8.1	Yɔɔmine, te boɔrɔ la ka yɛ baŋ a garaaseɛ a Naaŋmen naŋ da ko a Masedoniya puoruu laŋne noba. 
2CO.8.2	Bonso a saŋ na ba naŋ da be dɔgroŋ kpoŋ poɔ, a ba kyelloo naŋ e kpoŋ kyɛ ka ba da ba taa ka a seŋ, ba da naŋ yuo la ba nuuri a tere kyɔɔtaare yaga. 
2CO.8.3	Bonso, N na baŋ di la danseɛ ka ba da tere ne la ba poɔ zaa a seŋ ba faŋ, a gba tere gaŋ ba faŋ naŋ seŋ lɛ. 
2CO.8.4	Ba da lɔɔ la nu a sɔrɔ te nimizeɛ zaa ka te sage ka ba meŋ poɔ a nensonne tonteroo toma ŋa poɔ. 
2CO.8.5	Ba da e gaŋ la lɛ te naŋ da teɛrɛ; ba da de la bamenne a daŋ ko a Daana, kyɛ a Naaŋmen poboɔbo zuiŋ, ba pãã da de la bamenne ko te meŋ, 
2CO.8.6	ka ka te na toɔ̃ sɔre a Tiitu ka o naŋ faa piili a toma ŋa, ka o na baare toŋ a nɔmmo toma o naŋ da tonɔ yɛ poɔ. 
2CO.8.7	Pampana ŋa, yɛ naŋ duoro zu yelzaa poɔ: yeldeebo poɔ, yɛlɛ yeluu poɔ, yelbammo poɔ ane a yɛ enne naŋ kyerɛ yaga zaa ane a nɔmmo yɛ naŋ taa ne te. Lɛnso ka te boɔrɔ ka yɛ meŋ duoro zu a nɔmmo toma ŋa poɔ.
2CO.8.8	N ba yele a ŋaa ka a e noɔre ka N terɛ, kyɛ N tegrɛ la a na nyɛ a yɛ nɔmmo naŋ waa meŋɛ seŋ lɛ, a de manne ne lɛ ba mine naŋ moɔnɔ nimiri seŋ. 
2CO.8.9	Bonso, yɛ baŋ la a te Daana Yeezu Kirista nɔmmo toma, aneazaa ka O da waa la bondaana, kyɛ O da leɛ la nandaana a yɛ zuiŋ, ka a O nandaanoŋ zuiŋ, ka yɛ na leɛ bondaanema. 
2CO.8.10	A yeli ŋa poɔ n teɛroŋ la ka N yele korɔ yɛ: a na veɛlɛ la ka ka a yɛ banaŋ naŋ deyɛŋ piili, ka a ta e ka yɛ e yeli kaŋ yoŋ, kyɛ a seŋ ka yɛ nɔnɔ ka yɛ e yeli kaŋ. 
2CO.8.11	Pampana ŋa, yɛ baare toŋ a toma ka a lɛ na vɛŋ ka yɛ eŋɛ kyeroo ne a baaraa sentaa a seŋ yɛ naŋ taa seŋ lɛ. 
2CO.8.12	Bonso, ka yɛnee nare ka yɛ tere, Naaŋmen na sage de la a yɛ kyɔɔtaa a seŋ bon yɛ naŋ taa ka yɛ tere; a ba e bon neɛ naŋ ba taa eŋɛ. 
2CO.8.13	N ba yele wullo ka yɛ soŋ a yɛ taaba kyɛ ka a ferɛ yɛ, kyɛ yeli sentaa zuiŋ la ka N boɔrɔ ka 
2CO.8.14	yɛ de a yɛ pampana boŋgorre soŋ ne ba, a ba nandaanoŋ poɔ, ka a ba boŋgorre na toɔ̃ ta yɛ, a yɛ nandaanoŋ poɔ, ka a lɛ na vɛŋ ka yɛ zaa sentaa. 
2CO.8.15	Aŋa ba naŋ sɛge lɛ:
2CO.8.15	“A soba na naŋ taa yaga koŋ taa ka a gore,
2CO.8.15	ka soba na meŋ naŋ taa belaa koŋ fãã bonzaa.”
2CO.8.16	Naaŋmen seŋ ne la ameseɛrɛ puoruu ne O naŋ eŋ a Tiitu sukyiri poɔ a nɔmmo na tɔ maa meŋɛ naŋ taa kyaare ne yɛ. 
2CO.8.17	Bonso, o da ba sage a te sɔroo yoŋ, kyɛ o eŋɛ naŋ kyerɛ te zuo zuiŋ, o waana la a yɛ zie ne o meŋɛ poboɔbo. 
2CO.8.18	Te tonɔ o la ane a yɔɔ kaŋ naŋ taa yuori a puoruu laŋne yie deme zaa zie ne a o Ŋmen-yelnoore moɔlɔ. 
2CO.8.19	A lɛ yoŋ naane, kyɛ a puoruu laŋne yie la kaa-iri o ka te zaa tu a sori a tonɔ a nɔmmo toma ŋa te naŋ tonɔ a Daana puubu eŋɛ, kyɛ wuli te meŋ poteɛre sonne. 
2CO.8.20	Te ba boɔrɔ ka neɛzaa de saanaa ko te ne a nɔmmo toma ŋa te naŋ tonɔ, 
2CO.8.21	bonso, te ba boɔrɔ ka te toŋ soŋ a Daana niŋesogɔ yoŋ, kyɛ te boɔrɔ la a lɛ nensaalba meŋ niŋesogɔ. 
2CO.8.22	Te tonɔ ba la ane a te yɔɔ te naŋ tegre o kaa gbɛɛ yaga a nyɛ ka o taa nimizeɛ yɛlɛ yaga poɔ. Pampana ŋa o taa la nimizeɛ yaga gaŋ a koroŋ na, bonso, o dɛle yɛ la yaga zaa. 
2CO.8.23	A Tiitu eŋ, o waa la n tutɔ ane n tonton-tɔsoba a yɛ tonteroo poɔ. A te yɔɔmine eŋ waa la a puoruu laŋne yie tontonema, a e puubu ko a Kirista. 
2CO.8.24	Azuiŋ, a puoruu laŋne yie niŋesogɔ, yɛ wuli ba ka yɛ sereŋ nɔnɔ ba la kyɛ wuli ba bon naŋ so ka te wullo temenne a yɛ zuiŋ.
2CO.9.1	Pampana, a ba e feroo ka N sɛge ko yɛ a kyaare ne a nensonne tonteroo yɛlɛ, 
2CO.9.2	bonso, N baŋ la lɛ a yɛ eŋɛ naŋ kyerɛ seŋ. A yɛ eŋkyeroo la a yeli naŋ so ka N taa pɔloo a yɛ zuiŋ a Masedoniya noba zie, a yele ka a Akaya teŋɛ noba nare baarɛɛ la a deyɛŋ zaa; kyɛ ka a yɛ eŋkyeroo e ka ba yaga zie vaa-iri a eŋ faŋ. 
2CO.9.3	Kyɛ N tonɔ la a yɔɔmine a yɛ zie, ka a temenne te naŋ wullo a yɛ zuiŋ a yeli ŋa poɔ ta wa e zaglaa kyɛ ka yɛ na toɔ̃ nare aŋa N naŋ daŋ yeli ka yɛ nare baarɛɛ la. 
2CO.9.4	Ka lɛ naane, ka a Masedoniya noba mine wa tu ma wa, a wa nyɛ ka yɛ naŋ ba nare baare, a na waa la vi kpoŋ te zie; yɛ ta vɛŋ ka ba wa yeli yelzaa kyaare ne a yɛ toma ŋa. 
2CO.9.5	Lɛnso ka N da teɛre ka a ferɛɛ la ka N e ka a yɔɔmine de weɛ wa yɛ zie, a wa e ka yɛ nare a kyɔɔta-yaga yɛ naŋ da eŋ noɔre ka yɛ na tere la. Ka maa wa ta ka a nare bare, ka a koŋ e feroo yeli kyɛ waa yɛmenne poboɔbo yeli.
2CO.9.6	A yeli la ŋa: a soba na naŋ bore gara gara na kyɛ la belaa, ka soba na naŋ bore velaa meŋ kyɛ yaga. 
2CO.9.7	A seŋɛɛ la ka yɛ kanzaa maŋ tere seŋ o teɛroŋ naŋ wuli lɛ, kyɛ ka a ta waa posaanaa bee feroo, bonso, Naaŋmen nɔnɔ la neɛ naŋ tere ne popeɛloŋ. 
2CO.9.8	Naaŋmen na baŋ ko yɛ la maaloo boorɔ zaa ka a gore, ka yɛ na taa bonzaa ka a seŋ tegitegilɛ, a na maŋ tere yaga a tonveɛle zaa zuiŋ. 
2CO.9.9	Aŋa ba naŋ da sɛge lɛ:
2CO.9.9	“O maŋ yaara bara la, a maŋ ko a nandaanema;
2CO.9.9	a O mennoŋ bebe la tegitegilɛ.”
2CO.9.10	A soba na naŋ terɛ a boreborɔ bomboorɔ, kyɛ terɛ bondirii, na ko yɛ la kyɛ e ka a yɛ bomboorɔ erɛ yaga, kyɛ e ka a yɛ mennoŋ kyeɛbo e yaga. 
2CO.9.11	A yɛ kyɔɔtaare yaga yɛ naŋ terɛ zuiŋ, O na e la ka yɛ kpɛ naaloŋ boorɔ zaa poɔ. Lɛ la ka noba na tu te zie a puoro Naaŋmen ameseɛrɛ. 
2CO.9.12	Bonso, a toma ŋa yɛ naŋ tonɔ ba korɔ a nensonne ba boma ba naŋ boɔrɔ yoŋ, kyɛ o eɛɛ la ka noba yaga puoro Naaŋmen ameseɛrɛ. 
2CO.9.13	A tonnoɔre ŋa ba naŋ tegre nyɛ zie, yɛ maŋ puuro la Naaŋmen a yɛ Kirista yelnoore sagedeebo eŋɛ ane a yɛ kyɔɔtaa yɛ naŋ tere ka ba pono korɔ ba ane a noba zaa, 
2CO.9.14	kyɛ ka ba taa yɛ vɔlaa a puoro korɔ yɛ, a Naaŋmen garaaseɛ O naŋ ko yɛ ka o waa kpoŋ zuiŋ. 
2CO.9.15	Naaŋmen taa la ameseɛrɛ ne a O kyɔɔtaa naŋ ba taa mannoo!
2CO.10.1	Maa meŋɛ Pɔɔl sɔrɔ yɛ la ne a Kirista subaaloŋ ane O sumaaroŋ. Ba yeli ka ka maa wa are yɛ niŋesogɔ, N maŋ taa la Sigruumilluu, kyɛ waa gandaa ka maa wa yi yɛ zie! 
2CO.10.2	N sɔrɔ yɛ la ka ka maa wa wa yɛ zie, a ba fere ka N wuli gandaaloŋ a seŋ N naŋ nare ka N wuli a banaŋ naŋ teɛre ka te eroŋ waa la nensaaloŋ. 
2CO.10.3	Serɛzaa, te waa la nensaalba, kyɛ te ba zɔɔrɔ zɔɔre ne nensaaloŋ, 
2CO.10.4	bonso, a te zɔɔzɔɔ-boma deɛ ba waa nensaaloŋ zɔɔzɔɔ-boma, kyɛ a taa la Naaŋmen kpeɛ̃õ, a na toɔ̃ sãã gandaare zaa. Te maŋ sãã la nɔkpeɛne 
2CO.10.5	ane pɔloo bonzaa naŋ pigi sori ka ba kontoɔ̃ baŋ Naaŋmen, kyɛ maŋ nyɔge teɛroŋ zaa a e ka o sage de a Kirista yɛlɛ. 
2CO.10.6	Te narɛɛ la a na dɔgre noɔre zagroo zaa, a saŋ a yɛ noɔre sagoo naŋ wa paale.
2CO.10.7	Yɛ kaa nyɛ bon naŋ be yɛ niŋesogɔ. Ka yɛnee wa taa bambaare ka a Kirista so yɛ la, yɛ leɛ-teɛre yɛmenne a yeli ŋa, aŋa lɛ a Kirista naŋ so yɛ, lɛ meŋ la ka a Kirista so te. 
2CO.10.8	Pampana ŋa, vi ba erɛ ma, ka maa gba erɛ pɔloo yaga ne a kpeɛ̃õ a Daana naŋ tere ka N de maale ne yɛ. A Daana ba tere a kpeɛ̃õ ka N de sãã ne yɛ. 
2CO.10.9	N ba boɔrɔ ka a e ŋa N moɔrɔ la ka N ŋmaa dabeɛ̃ eŋ yɛ ne a n gansɛgre. 
2CO.10.10	Bonso, ba yelee la, “A o gansɛgre yelbie waa la tegrɛ kyɛ taa faŋ, kyɛ ka o naŋ wa be te poɔ, o maŋ waa la bambaala, ka a o yelyelii ba maŋ taa tɛgɛ.” 
2CO.10.11	Vɛŋ ka a noba ŋa taaba baŋ ka bonna te naŋ maŋ yeli a lɛtɛ poɔ, a ne a zu meŋ la ka te na e ka tenee wa be yɛ poɔ.
2CO.10.12	Te koŋ sage de temenne poɔ bee a manne ne a banaŋ mine naŋ korɔ bamenne garebanyɛ. Kyɛ saŋ na ba naŋ wa de bamenne a manna ne taa, a de ba yɛlɛ manne ne taa, teɛroŋ soŋ naane ka ba maŋ wullo. 
2CO.10.13	Tenee eŋ koŋ erɛ pɔloo te zuo, kyɛ te na erɛ seŋ ne la lɛ Naaŋmen naŋ ko te ka te toŋ, a gba gaa tatenne a wa ta yɛ zie. 
2CO.10.14	Bonso, te da ba zuoro a te tɔrebogri a saŋ te naŋ da wa ta yɛ zie. Tenee la a dɛndɛŋ deme naŋ da yi tateŋɛ a wa a yɛ zie a wa moɔle a Kirista yelnoore ko yɛ. 
2CO.10.15	Te koŋ de toma noba mine naŋ toŋ a erɛ ne pɔloo te zuo, kyɛ te teɛretɔroo
2CO.10.16	ka ka te na moɔle a Ŋmen-yelnoore tenne naŋ do be a yɛ teŋɛ niŋeŋ, kyɛ ta erɛ pɔloo ne neɛ kaŋ toma o naŋ daŋ toŋ baare. 
2CO.10.17	“Vɛŋ ka soba na naŋ erɛ pɔloo, erɛ pɔloo a Daana eŋɛ.” 
2CO.10.18	Bonso, a ba e ka banaŋ naŋ korɔ bamenne garebanyɛ la waa nemmenne, kyɛ a banaŋ a Daana naŋ korɔ garebanyɛ la.
2CO.11.1	N da na boɔrɔ la ka yɛ di kannyiri ne ma belaa lɛ a n damboluŋ poɔ. Yɛ di kannyiri ne ma! 
2CO.11.2	N taa la Naaŋmennoŋ nyuuri ne yɛ, bonso, N da eŋ la noɔre ko yɛ ka ser-yeni yoŋ la ka N na de yɛ tere. A de yɛ aŋa bitoro naŋ ba taa dɛgre zaa ko a Kirista. 
2CO.11.3	Kyɛ N zoro la dabeɛ̃ ka aŋa a waabo naŋ da de o nyaayɛlɛ bɛlle ne Hawa lɛ, o na tuli la yɛ teɛroŋ ka yɛ koŋ la tuuro a Kirista a puoro O ne yɛ poɔ zaa. 
2CO.11.4	Bonso, ka neɛ kaŋ wa moɔle Yeezu kaŋ naŋ ba waa a Yeezu na te naŋ da moɔle, bee a vooroŋ na naŋ ba waa a Vooroŋ Soŋ yɛ naŋ da de, bee a Ŋmen-yelnoore naŋ ba waa a onaŋ yɛ naŋ da sage de, yɛ maŋ deɛ sage de la. 
2CO.11.5	N teɛre ka a noba na yɛ naŋ boɔlɔ apostolii bɛrɛ kanzaa ba zuo ma. 
2CO.11.6	Ka maa da ba zanne baŋ yɛlɛ yeluu, kyɛ yɛŋ bammo eŋ naane. Serɛzaa, sori zaa poɔ ane yɛlɛ zaa poɔ, te wulee la ka a sãã weliweli ko yɛ.
2CO.11.7	N naŋ da maŋ sigri n meŋɛ kyɛ da moɔle a Ŋmen-yelnoore ko yɛ weɛlɛ, ka yɛ na zɛge do, N da e la yelbieri be? 
2CO.11.8	N da fa la a puoruu laŋne yie noba mine ne N naŋ da sage de sommo ba zie ka N ko yɛ. 
2CO.11.9	Kyɛ N naŋ da be yɛ zie ka a da ferɛ ma, N da ba e toɔrɔ ko neɛzaa, bonso, a te yɔɔmine naŋ da yi Masedoniya wa, da ko ma la bonzaa N naŋ da boɔrɔ. Azuiŋ, N da nyɔge la n meŋɛ kyɛ naŋ kyɛnɛ nyɔgrɔ n meŋɛ a na ta wa e toɔrɔ ko neɛzaa. 
2CO.11.10	A Kirista yelmennoŋ naŋ be n poɔ zuiŋ, a yeli ŋa N naŋ yele koŋ baŋ sɔgle a Akaya tenne poore. 
2CO.11.11	Ka bonso lɛ? N naŋ ba nɔnɔ yɛ zuiŋ be? Naaŋmen baŋɛɛ la ka N nɔnɔ yɛ la!
2CO.11.12	Kyɛ bonna N naŋ erɛ, N na kyɛnɛ erɛ la ka N pigi a banaŋ naŋ boɔrɔ vuo ka noba nyɛ ba, ka ba ta nyɛ a vuo a ŋmeɛrɛ nyaa ka te ne ba waa la yeni a yɛlɛ ba naŋ erɛ poɔ. 
2CO.11.13	Bonso, a noba bama taaba naŋ wullo bamenne waa la kaŋwaa apostoliimine, tontonema naŋ bɛllɛ noba, a erɛ seŋ ŋa ba waa la a Kirista apostoliimine. 
2CO.11.14	Kyɛ a ba e nɔmaa! Setaana meŋ gba maŋ leɛre la o meŋɛ a waa ŋa veɛloŋ maleke. 
2CO.11.15	Azuiŋ, a ba waa yelsaana zaa ka a o tontonema meŋ leɛre bamenne a erɛ seŋ ŋa ba waa la mennoŋ tontonema. A ba baaroo na manne ne la a ba tontonne.
2CO.11.16	Ka N la yeli, neɛzaa ta teɛre ka N waa la damboli, kyɛ ka yɛnee wa teɛre lɛ, lɛ eŋ, yɛ sage de ma ka N waa damboli, ka ka N meŋ na toɔ̃ zɛge n meŋɛ belaa. 
2CO.11.17	Bonna N naŋ yele kyaare ne N nyaa ŋmɛ ŋa, N ba yele ne a Daana kpeɛ̃õ, kyɛ N yele la aŋa damboli. 
2CO.11.18	Noba yaga naŋ maŋ duoro bamenne ne nensaaloŋ zuiŋ, N meŋ na duori la n meŋɛ. 
2CO.11.19	Yɛ naŋ baŋ yɛŋ zuiŋ, yɛ maŋ di la kannyiri ne a dambolo ne popeɛloŋ! 
2CO.11.20	Bonso, yɛ maŋ di la kannyiri ka ba naŋ wa de yɛ leɛ gbaŋgbaare, bee a dire yɛ, bee a boɔrɔ tonɔ yɛ zu, bee a duoro bamenne yɛ zie, bee a fale yɛ niŋe. 
2CO.11.21	A e ma la vi ka N yeli ka te maaleŋ waa la bambaalba te zuo a yeli ŋa poɔ!
2CO.11.21	Ka neɛzaa na sage duori o meŋɛ yeli zaa poɔ; N yele la a yɛlɛ aŋa damboli; N meŋ na sage duori la n meŋɛ a yeli na poɔ. 
2CO.11.22	Ba waa la Hiburu noba be? N meŋ waa la kaŋ. Ba waa la Izerayɛl biiri be? N meŋ waa la kaŋ. Ba waa la Aboraham biiri be? N meŋ waa la kaŋ. 
2CO.11.23	Ba waa la a Kirista tontonema be? N yele la a yɛlɛ aŋa yɛŋyaa; N seɛ ba la: toma tommo poɔ, N toŋ gaŋ ba la yaga zaa, ka ba pɔge ma nempagdie poɔ a gaŋ ba, a feɛ ma yaga gaŋ ba, gbɛɛ yaga ka n te peɛle kũũ. 
2CO.11.24	Gbɛre bonuu ka a Gyuumine feɛ ma kpaare lezaayi a ŋmaa yeni bare. 
2CO.11.25	Gbɛre bota ka ba ŋmɛ ma ane dabɔlɔ. A za ma ne kubo dayeni. Gbɛre bota ka a gboe N naŋ da kpɛ linni a mane poɔ, ka N be a mane koɔ̃ poɔ tensogɔ ane ŋmenaa zaa. 
2CO.11.26	N sori tuubu yaga poɔ, N da kyaare la kũũ yi a bare kɔmpie poɔ, a kyaare kũũ yi fafareba nuuri poɔ, a kyaare kũũ yi n meŋɛ noba zie, a kyaare kũũ yi a Nemboore-yobo
2CO.11.27	a kyeene wale kyɛ nyɛ woore, a ba gbiri tensogre yaga, a taa kɔŋ ane kɔŋnyuuri. Gbɛɛ yaga ka N da ba maŋ di bonzaa, ka ɔɔre kpɛ ma kyɛ ka N taa eŋkpoŋkpoli. 
2CO.11.28	Kyɛ a yi a yɛlɛ naŋ kyɛre puoriŋ, N sukyiri maŋ dɔɔnɔ ma la bebiri zaa N naŋ kyerɛ a puoruu laŋne yie noba zaa yɛlɛ zuiŋ. 
2CO.11.29	Aŋ la waa bambaala, kyɛ ka maa eŋ ba waa bambaala? Aŋ la ka ba e ka o ŋmɛ gbɛre le, kyɛ ka n poɔ ba sãã?
2CO.11.30	Ka a naŋ fere ka N zɛge n meŋɛ, N na zɛge la n meŋɛ ne boma na naŋ wuli n bambaaloŋ. 
2CO.11.31	A Naaŋmen, a Daana Yeezu Saa (ka O nyɛ puubu tegitegilɛ!) baŋ ka N ba ŋmaara zirii. 
2CO.11.32	A Damasko teŋɛ poɔ, a gɔbena naŋ da be a Naa Aretase puliŋ da gu la a Damasko teŋkpoŋ ka ka o na nyɔge ma, 
2CO.11.33	kyɛ ba da de ma la eŋ gbɔge poɔ a turi takoro naŋ be daŋkyini eŋɛ ka N te sigi, a da zo yi o nuuri poɔ.
2CO.12.1	A ferɛɛ la ka N duoro n meŋɛ; tɔnɔ zaa ba kyebe a poɔ, kyɛ ŋaa N na manne la a nyaabo a Daana naŋ da e ka N nyɛ ane a yelyuowulii O naŋ da wuli ma yɛlɛ. 
2CO.12.2	N baŋ la neɛ kaŋ naŋ be a Kirista eŋɛ ka yuomo pie ne anaare naŋ tɔle, ka ba da de o do ne a tenvelaa
2CO.12.3	Kyɛ N baŋ ka a neɛ ŋa tɔ; ka o be la o eŋɛ poɔ bee ka o seɛ poɔ la, N ba baŋ, Naaŋmen la baŋ. 
2CO.12.4	Ba da de o la do ne Tenvelaa ka o da te woŋ yɛlɛ a naŋ ba seŋ ka ba yeli, ka nensaala zaa ba taa sori a na leɛ yeli a. 
2CO.12.5	A neɛ ŋa tɔ zuiŋ, N na duori la n meŋɛ, kyɛ maa meŋɛ zuiŋ, N koŋ duori n meŋɛ ka n bambaaloŋ eŋɛ naane. 
2CO.12.6	Ka maa boɔrɔ ka N duoro n meŋɛ, kyɛ N koŋ e damboli, bonso, a yelmeŋɛ la ka N na yele. Kyɛ N nyɔge la n meŋɛ yi a lɛ eebo ka ka neɛzaa ta wa de ma ka N gaŋ bon o naŋ nyɛ n zie bee a woŋ yi n zie, 
2CO.12.7	haali ka neɛ na kaa nyɛ lɛ a yelyuowulii naŋ waa a toɔraa lɛ. Azuiŋ, ba da eŋ la Setaana tontonɔ naŋ waa ŋa goɔ a n eŋgane poɔ ka o dɔgrɔ ma, ka N na ta wa erɛ pɔloo. 
2CO.12.8	Gbɛre bota ka N sɔre a Daana ka O iri a goɔ ŋa bare ma, 
2CO.12.9	kyɛ ka a Daana da yeli ko ma, “A N garaaseɛ seŋɛɛ la ko fo, bonso, bambaaloŋ poɔ la ka N kpeɛ̃õ maŋ sãã.” Azuiŋ, N na maaleŋ duoro la n meŋɛ yaga zaa ane n bambaaloŋ ka ka a Kirista kpeɛ̃õ na be n zie. 
2CO.12.10	Azuiŋ, N poɔ pɛle ne la bambaaloŋ, zoma, tuo, dɔgroŋ ane yelwolɔ a Kirista zuiŋ, bonso, saŋ na zaa N naŋ maŋ wa waa bambaala, lɛ la ka N maŋ taa faŋ.
2CO.12.11	N da waa la damboli! Yɛnee la da fere ma ka N waa a lɛ. Serɛzaa, yɛnee la da seŋ ka yɛ korɔ ma garebanyɛ, bonso, a noba bama yɛ naŋ boɔlɔ apostolii bɛrɛ kanzaa ba gaŋ ma, aneazaa ka N ba waa bonzaa. 
2CO.12.12	N da e la yelwulii ne kannyiri kpoŋ naŋ wuli ka N waa la apostolii meŋɛ yɛ sogɔŋ, a e yelwulii ane nɔmaa yɛlɛ ane toŋkpeɛne meŋ. 
2CO.12.13	A mɔɔ waa la faa ko yɛ a gaŋ a puoruu laŋne yie anaŋ be, ka maa meŋɛ naŋ da ba eŋ yɛ toɔrɔ poɔ naane? Yɛ di suuri ko ma a saanaa ŋa zuiŋ!
2CO.12.14	Maa la be kyɛ, a nare ka N wa yɛ zie a gbɛre bota soba, kyɛ N koŋ eŋ yɛ toɔrɔ poɔ, bonso, N ba boɔrɔ yɛ bonzaa, yɛmenne la ka N boɔrɔ. Bonso, bibiiri naane so ka ba bɔ biŋ ba dɔgreba, kyɛ dɔgreba la seŋ ka ba bɔ biŋ ba bibiiri. 
2CO.12.15	N poɔ na pɛle la yaga ka maa ŋmɛ sane bee ka ba ŋmɛ ma sane yɛ zuiŋ. Ka maa nɔŋ yɛ yaga, a seŋɛɛ la ka yɛ nɔŋ ma belaa lɛ be? 
2CO.12.16	Yɛ vɛŋ ka te de ka N da ba de toɔrɔ zaa eŋ yɛ. Kyɛ yɛ yelee la ka N nyaayɛlɛ zuiŋ la so ka N da bɛlle nyɔge yɛ. 
2CO.12.17	N da tu la a noba banaŋ kanzaa N naŋ da toŋ yɛ zie a neɛ yɛ be? 
2CO.12.18	N da sɔre la a Tiitu ka o wa yɛ zie, a kyɛ toŋ a yɔɔ kaŋ ne o. A Tiitu da neɛ yɛ la be? Teɛroŋ yeni naane ka te zaa da taa tonɔ ne be? Sobi-yeni naane ka te zaa da tu be?
2CO.12.19	Yɛ mɔɔ da teɛrɛ la koroŋ zaa ka te yele la a yɛlɛ ka te faa temenne yi yɛ zie be? A Naaŋmen niŋesogɔ la ka te are a yele a yɛlɛ a Kirista eŋɛ. N poyɛŋ noba, yɛlɛ na zaa te naŋ erɛ, a yɛ baabo zuiŋ la. 
2CO.12.20	N zoro la dabeɛ̃ ka a saŋ N naŋ na wa ta, N na nyɛ yɛ la ka yɛ ba waa lɛ N naŋ boɔrɔ, ka yɛ meŋ nyɛ ma ka N ba waa lɛ yɛ naŋ boɔrɔ. N zoro la dabeɛ̃ ka kaapɔge, zɔɔre, nyuuri, suuri, meŋɛ nɔŋ gaŋ, yosãã, gagarre yɛlɛ, pɔloo ane dɔɔne na bebe la. 
2CO.12.21	N zoro la dabeɛ̃ ka ka maa la leɛ wa, n Naaŋmen na e la ka N sigri n meŋɛ yɛ niŋesogɔ, a koŋ a noba yaga naŋ da e yelbieri kyɛ ba leɛ ba eebo a yi a dɛgre poɔ, peɛ̃mo toma poɔ ane a nemboŋyɛlɛ ba naŋ da e.
2CO.13.1	A gbɛre bota soba la a ŋaa N naŋ waana a yɛ zie. “Noba bayi bee bata danseɛ diibu la na vɛŋ ka yeli ba naŋ tuo neɛ na toɔ̃ are.” 
2CO.13.2	N da kpãã la banaŋ naŋ da e yelbieri koroŋ zaa ane a banaŋ zaa. Kyɛ N la kpaana ba la pampana ŋa N naŋ ba kye a yɛ zie a seŋ N naŋ da e a lɛ a saŋ N naŋ da be a yɛ zie a n waabo boyi soba na poɔ. Ka maa la leɛ wa yɛ zie, N koŋ taa nimimaaroŋ ne yɛ; 
2CO.13.3	yɛ naŋ boɔrɔ ka N wuli ka a Kirista la yele yɛlɛ n eŋɛ zuiŋ. A Kirista kontoɔ̃ e yelzaa fãã yɛ zie, kyɛ O taa la kpeɛ̃õ a yɛ sogɔŋ. 
2CO.13.4	Bonso, ba da kpa O la a dagaraa zu bambaaloŋ poɔ, kyɛ ka O voorɔ a Naaŋmen kpeɛ̃õ poɔ. Te waa la bambaalba O eŋɛ, kyɛ yelzaa te naŋ erɛ ne yɛ, te na voorɔ ne O la a Naaŋmen kpeɛ̃õ zuiŋ.
2CO.13.5	Yɛ gyɛle yɛmenne nyɛ ka yɛ be la a yeldeebo poɔ be? Yɛ tegre yɛmenne nyɛ. Yɛ ba baŋ ka a Kirista be la a yɛ poɔ be? Ka lɛ naane a wuli ka yɛ e kpaaɛ la! 
2CO.13.6	N taa la teɛretɔroo
2CO.13.7	Kyɛ te puoro la Naaŋmen ka yɛ ta wa erɛ yelfaa zaa; a ba e ŋa te boɔrɔ la ka te wuli te naŋ ba e fãã, kyɛ te boɔrɔ la ka yɛ maŋ erɛ yɛlɛ ka a toro, aneazaa ka a waa ŋa te e fããɛ la. 
2CO.13.8	Bonso, te koŋ baŋ e yelzaa zɔɔ ne a yelmeŋɛ, ka a yelmeŋɛ yoŋ naane ka te na yele. 
2CO.13.9	Bonso, te poɔ maŋ pɛle la saŋ na te naŋ waa bambaalba kyɛ ka yɛ taa faŋ. Bonna te naŋ puoro sɔrɔ la ka yɛ waa noba naŋ tori. 
2CO.13.10	Azuiŋ, N sɛge la a yɛlɛ ama N naŋ ba kye a yɛ zie, ka ka maa wa wa ka N ta de a kpeɛ̃õ a Daana naŋ ko ma a ferɛ ne yɛ, bonso, O ko ma la a kpeɛ̃õ ka N taa maala ne yɛ, a ba e ka yɛ saamo zuiŋ la.
2CO.13.11	A yelbaaraa, N yɔɔmine ane n yɔɔpuuli, N puoro yɛ la. Yɛ kyɛlle woŋ a n sɔroo, a maale yelzaa velaa, a taa yelwontaa ne taa, a kpeɛrɛ ne emmaaroŋ; kyɛ a Naaŋmen naŋ waa nɔmmo ane emmaaroŋ soba na be la yɛ zie. 
2CO.13.12	Yɛ puori taa ne puoruu naŋ soma. 
2CO.13.13	A nensonne zaa puoro yɛ la.
2CO.13.14	Ka a Daana Yeezu Kirista garaaseɛ, a Naaŋmen nɔmmo ane a Vooroŋ Soŋ lammo be yɛ zaa zie.
GAL.1.1	Maa Pɔɔl naŋ waa apostolii (ka a ba e ka nensaalba la ko ma a toma bee ko ma a kpeɛ̃õ, kyɛ a yi la a Yeezu Kirista ane a Saa Naaŋmen naŋ e ka a Yeezu Kirista leɛ-iri yi a kũũ poɔ zie), 
GAL.1.2	ane a yɔɔmine zaa naŋ be n zie la sɛgrɛ a lɛtɛ ŋa korɔ a puoruu laŋne deme naŋ be Galesiya teŋɛ poɔ:
GAL.1.3	Ka garaaseɛ ane maaroŋ naŋ yi a te Saa Naaŋmen ane a Daana Yeezu Kirista eŋɛ be yɛ zie. 
GAL.1.4	A Yeezu Kirista la de O meŋɛ tere te yelbebe zuiŋ, ka O faa te yi a zenɛ bebiri faaloŋ poɔ, a seŋ a te Saa Naaŋmen naŋ boɔrɔ lɛ. 
GAL.1.5	Bana la so puubu tegitegilɛ. Ameena.
GAL.1.6	N noɔre maaɛ la yaga ne yɛ naŋ leɛ zoro wieouŋ zaa kyɛ bara a soba na naŋ da boɔle yɛ eŋ a Kirista garaaseɛ poɔ, kyɛ leɛ tuuro yelyuo. 
GAL.1.7	A ba e ŋa Ŋmen-yelnoore yuo kaŋ bebe la, kyɛ a noba mine eŋnɛ yɛ la buriburi poɔ, a boɔrɔ ka ba sãã a Kirista yelnoore. 
GAL.1.8	Kyɛ ka teneŋ gba bee ka maleke kaŋ yi tenvelaa
GAL.1.9	Aŋa lɛ te naŋ da daŋ yeli, lɛ ka N la maaleŋ yele pampana, ka neɛzaa wa moɔlɔ Ŋmen-yelnoore kaŋ ka o waa tulimo ne onaŋ te naŋ da moɔle ko yɛ, yɛ vɛŋ ka a soba nyɛ kaa-emmo!
GAL.1.10	Pampana, N mɔɔ boɔrɔ la ka nensaalba de n yɛlɛ bee ka Naaŋmen de n yɛlɛ? Bee N mɔɔ moɔrɔ la ka N pɛle nensaalba poɔ? Ka maa da naŋ kyɛnɛ pɛllɛ nensaalba poɔ, ka lɛ N da koŋ baŋ e a Kirista tontonɔ.
GAL.1.11	N yɔɔmine ane n yɔɔpuuli, N boɔrɔ la ka yɛ baŋ ka a Ŋmen-yelnoore N naŋ da moɔle ko yɛ ba yi nensaalba zie; 
GAL.1.12	bonso N ba de a yi nensaalba zie, bee nensaala la wuli ma, kyɛ a Yeezu Kirista meŋɛ la da iri a wuli ma.
GAL.1.13	A ba e bonnoo ka yɛ da woŋ la lɛ n nyɔvore naŋ da waa a Gyuumine puoruu laŋne deme poɔ, lɛ N naŋ da dɔgrɔ a Naaŋmen puoruu laŋne deme faa zaa, a da moɔrɔ ka N sãã o bare. 
GAL.1.14	N da zanne do la zu a Gyuumine puoruu poɔ a gaŋ n pɔltaaba zaa a n noba poɔ, bonso N da e la eŋnyagroŋ soba kyaare ne a n sããkommine yelwulii. 
GAL.1.15	Kyɛ a saŋ Naaŋmen naŋ da kaa-iri ma sɛre kyɛ ka ba wa dɔge ma, O poɔ da pɛlɛɛ la ka O tu O garaaseɛ zie a boɔle ma, 
GAL.1.16	a iri a O Bidɔɔ wuli ma, ka a lɛ e ka N moɔle O yɛlɛ a Nemboore-yobo
GAL.1.17	bee a gaa Gyɛruzɛlɛm ka N te nyɛ a banaŋ naŋ da daŋ ma leɛ a apostoliimine, kyɛ a daadaalɛ, N da gaa la Arebiya teŋɛ poɔ, a lɛ puoriŋ ka N da leɛ gaa Damasko teŋɛ.
GAL.1.18	A yuomo ata puoriŋ, N pãã da do gaa la a Gyɛruzɛlɛm ka N te nyɛ Sefase kyɛ da be a o zie bebie pie ne anuu. 
GAL.1.19	Kyɛ N da ba nyɛ a apostolii kanzaa ka a Daana yɔɔ Gyimisi yoŋ naane. 
GAL.1.20	Naaŋmen niŋesogɔŋ la ka N sɛgrɛ a yɛlɛ ama korɔ yɛ, N ba ŋmaara zirii! 
GAL.1.21	N pãã da gaa la Seeriya ane Silisiya tenne, 
GAL.1.22	kyɛ a Kirista puoruu laŋne deme naŋ da be a Gyudiya poɔ da naŋ ba nyɛ ma ne nimiri; 
GAL.1.23	kyɛ wommu yoŋ la ka ba da woŋ ka ba yeli, “A soba na naŋ da dɔgrɔ te, pampana ŋa leɛ moɔlɔ la a yeldeebo na o naŋ da moɔrɔ ka o sãã.” 
GAL.1.24	Ba da puu la Naaŋmen a n zuiŋ.
GAL.2.1	Yuomo pie ne anaare puoriŋ, maa ne Banabase pãã da taa la Tiitu ka te gaa a Gyɛruzɛlɛm. 
GAL.2.2	N da do gaa la a be N naŋ da nyɛ yel-iriwulaa kaŋ zuiŋ. N pãã da gaa te manne ko ba la (aneazaa ka N ne a noba na ba naŋ da de ka ba waa wederebɛ yoŋ la da taa a lamboore ŋa) a Ŋmen-yelnoore na N naŋ da moɔlɔ a Nemboore-yobo
GAL.2.3	Kyɛ Tiitu meŋ gba naŋ da be n zie, ba da ba fere o ka o iri o dɛgre, aneazaa ka o da waa la Giriki neɛ. 
GAL.2.4	Kyɛ a zirii yelderebɛ naŋ da sɔgle kpɛ te poɔ a boɔrɔ ka ba kaa nyɛ lɛ te naŋ taa a te meŋɛ soobo a Yeezu Kirista eŋɛ, ka ka ba na toɔ̃ e ka te leɛ be Naaŋmen nɔɛ tuubu gbaŋgbaaloŋ poɔ. 
GAL.2.5	Te da ba sage ko ba fẽẽ zaa, ka ka a yelmeŋɛ naŋ be a Ŋmen-yelnoore poɔ na be yɛ zie tegitegilɛ. 
GAL.2.6	Kyɛ a banaŋ ba naŋ da de ka ba waa wederebɛ (kyɛ bon ba naŋ waa ba taa tɛgraa zaa ko ma; Naaŋmen ba erɛ nɔmboore); a wederebɛ bama da ba soŋ ma ne bonzaa. 
GAL.2.7	Kyɛ ba naŋ da wa nyɛ ka ba de la a Ŋmen-yelnoore eŋ n nuuriŋ ka N te ko a banaŋ ba naŋ da ba iri ba dɛgre aŋa lɛ ba naŋ da de a Ŋmen-yelnoore eŋ Piita nuuriŋ ka o te ko a banaŋ ba naŋ iri ba dɛgre, 
GAL.2.8	(bonso, a soba na naŋ da tu a Piita zie toŋ toma a e ka o leɛ apostolii ko a banaŋ ba naŋ da iri ba dɛgre, ne O zu meŋ la tu n zie toŋ toma kyɛ toŋ ma a Nemboore-yobo zie), 
GAL.2.9	kyɛ Gyimisi, Sefase ane Gyɔɔn naŋ da waa noba ba naŋ de ka ba waa ŋa dalugo, naŋ da wa nyɛ a garaaseɛ ba naŋ ko ma, da tuori de la Banabase ane ma lɛ a naŋ seŋ ne, kyɛ sage te ka te gaa a Nemboore-yobo zie kyɛ ka bana gaa a banaŋ ba naŋ iri ba dɛgre zie. 
GAL.2.10	Yelyeni yoŋ ba naŋ da sɔre la ka te ta wa inne a nembaalba yɛlɛ. A yeli ŋa la ka N da sereŋ kyerɛ ka N e.
GAL.2.11	Kyɛ a Sefase naŋ da wa a Antoɔki teŋɛ, N da yeli o la o niŋeŋ, o naŋ da ba e soŋ zuiŋ. 
GAL.2.12	Bonso, a te ta a saŋ na noba mine naŋ da yi Gyimisi zie wa, a Sefase ne a Nemboore-yobo da maŋ laŋ di la diibu. Kyɛ a noba waabo puoriŋ, a Sefase da tage la o meŋɛ yi a Nemboore-yobo poɔ, o naŋ da zoro a banaŋ naŋ da iri ba dɛgre dabeɛ̃ zuiŋ. 
GAL.2.13	A Gyuumine na meŋ da poɔ la a Sefase pɔntenakaare yɛlɛ ŋa poɔ, haali ka a lɛ e ka Banabase da tuli a ba pɔntenakaare yɛlɛ zuiŋ. 
GAL.2.14	Kyɛ N naŋ da wa nyɛ ka ba ba erɛ yɛlɛ naŋ tori ne a Ŋmen-yelnoore yelmeŋɛ na, N da yeli ko la a Sefase a ba zaa niŋesogɔ, “Fõõ naŋ waa Gyuu neɛ kyɛ erɛ yɛlɛ aŋa Nemboore-yuo kyɛ ba erɛ yɛlɛ aŋa Gyuu neɛ, wola ka fo na toɔ̃ fere a Nemboore-yobo ka ba erɛ yɛlɛ aŋa Gyuumine?”
GAL.2.15	Tenee ba naŋ dɔge ka te waa Gyuumine a ba waa Nemboore-yobo naŋ waa yelbe-erebɛ, 
GAL.2.16	kyɛ te baŋ ka neɛ ba maŋ leɛ nemmeŋɛ a yi a bege toma eŋɛ kyɛ neɛ maŋ leɛ la nemmeŋɛ a yi yeldeebo o soba naŋ taa a Yeezu Kirista eŋɛ. Kyɛ tenee sage de la a Yeezu Kirista, ka lɛ e ka te leɛ nemmenne a yi te yeldeebo naŋ be a Kirista eŋɛ, ka a ba e te naŋ tonɔ a bege toma zuiŋ, bonso neɛzaa kyebe a na leɛ nemmeŋɛ a yi a bege toma eŋɛ. 
GAL.2.17	Kyɛ ka teneŋ wa moɔrɔ ka te leɛ nemmenne a Kirista eŋɛ, kyɛ ka ba nyɛ te ka te waa yelbe-erebɛ, a Kirista mɔɔ waa la yelbieri tontonɔ be? A koŋ baŋ waa lɛ togitogi! 
GAL.2.18	Kyɛ ka maa wa leɛ mɛ a boma na ne a zu N naŋ da daa lɔɔ, ka lɛ N wullo la ka N waa la neɛ naŋ zagra noɔre. 
GAL.2.19	Bonso, a yi a bege eŋɛ, N kpi ko la a bege, ka ka N toɔ̃ voorɔ a Naaŋmen eŋɛ. Ba laŋ kpa ma la ne a Kirista; 
GAL.2.20	ka maa meŋɛ naane la voorɔ, kyɛ a Kirista naŋ be n eŋɛŋ la voorɔ. Kyɛ a nyɔvore N naŋ taa pampana a eŋgane poɔ, N taa o la a yeldeebo n naŋ taa a Naaŋmen Bie eŋɛ, Ona la da nɔŋ ma a de O meŋɛ tere N zuiŋ. 
GAL.2.21	N ba e ka a Naaŋmen garaaseɛ ba tonɔ; bonso ka neɛ na tu a bege toma zie a leɛ nemmeŋɛ, ka lɛ a Kirista kpi la weɛlɛ.
GAL.3.1	Yɛnee Galesiya deme dambolo ŋa! Nembuo la de o sɔyɛlɛ bɛlle nyɔge ne yɛ? Yɛ nimiriŋ la ka ba da kpa a Yeezu Kirista a dagaraa zu! 
GAL.3.2	A yelyeni yoŋ N naŋ boɔrɔ ka N baŋ yi yɛ zie la ŋa: Yɛ nyɛ la a Vooroŋ Soŋ yi a bege toma yɛ naŋ tonɔ eŋɛ bee yɛ naŋ da sage de a yɛlɛ yɛ naŋ da woŋ zie la ka yɛ nyɛ a Vooroŋ Soŋ? 
GAL.3.3	Lɛ mɔɔ ka yɛ boli seŋ be? Yɛ naŋ da piili ne a Vooroŋ Soŋ, yɛ mɔɔ leɛ boɔrɔ la ka yɛ baare ne yɛ meŋɛ faŋ be? 
GAL.3.4	A yɛlɛ yaga na zaa yɛ naŋ da baŋ waa la weɛlɛ be? Serɛzaa, a koŋ baŋ waa weɛlɛ. 
GAL.3.5	Ka lɛ pãã, Naaŋmen maŋ ko yɛ la Vooroŋ Soŋ kyɛ tonɔ toŋkpeɛne a yɛ poɔ yɛ naŋ tonɔ a bege toma zuiŋ bee yɛ naŋ sage de bonna yɛ naŋ da woŋ la?
GAL.3.6	Aŋa a Aboraham “naŋ da sage de Naaŋmen yɛlɛ ka O de o ka o e nemmeŋɛ” 
GAL.3.7	lɛnso, fo nyɛɛ la, banaŋ zaa naŋ sagra derɛ O yɛlɛ waa la a Aboraham nyeɛmɛ.
GAL.3.8	Kyɛ a gansoŋ naŋ da daŋ nyɛ ka Naaŋmen na tu la yeldeebo zie a e ka a Nemboore-yobo
GAL.3.9	A ŋaa zuiŋ, banaŋ naŋ sage de, na laŋ ne la a Aboraham naŋ da sage de nyɛ maaloo.
GAL.3.10	Kaa-emmo tuuro la banaŋ zaa naŋ dɛle a bege toma; bonso, ba sɛgɛɛ la, “Neɛ na zaa naŋ ba tuuro bee a sage de a yɛlɛ na zaa ba naŋ sɛge eŋ a bege gane poɔ waa la neɛ ba naŋ kaa-eŋ.” 
GAL.3.11	Pampana a sãã la weliweli ka neɛzaa kyebe a e nemmeŋɛ Naaŋmen niŋesogɔ a bege zuiŋ; bonso, “A soba na naŋ e nemmeŋɛ na taa la o nyɔvore ne yeldeebo.” 
GAL.3.12	Kyɛ a bege ba dɔgle yeldeebo zu; kyɛ aŋa lɛ ba naŋ da sɛge, “Soba na zaa naŋ tonɔ a bege toma na taa la o nyɔvore a bege poɔ.” 
GAL.3.13	A Kirista faa te la yi a bege kaa-emmo poɔ ne O meŋɛ naŋ leɛ neɛ ba naŋ kaa-eŋ te zuiŋ; bonso ba sɛgɛɛ la, “Soba na zaa ba naŋ yagle teɛ zu waa la neɛ ba naŋ kaa-eŋ.” 
GAL.3.14	A ŋaa da eɛɛ la ka ka a Aboraham maaloo na toɔ̃ ta a Nemboore-yobo naŋ be a Kirista Yeezu eŋɛ, kyɛ ka te na toɔ̃ tu a yeldeebo eŋɛ a nyɛ a Vooroŋ Soŋ ba naŋ da eŋ noɔre ko te.
GAL.3.15	N yɔɔmine ane n yɔɔpuuli, N de la yɛlɛ naŋ erɛ bebiri zaa nyɔvore poɔ ka a e mannoo: neɛzaa ba taa sori ka o de yeli poɔ bee a iri yeli bare a yi neɛ naŋ sɛge o poboɔbo kyaane ne o kũũ puori yɛlɛ biŋ kyɛ kpi. 
GAL.3.16	Pampana Naaŋmen da eŋ la a nɔɛ ama ko a Aboraham ane o bie; O ba yeli, “Aboraham ane o biiri,” aŋa ba naŋ waa neŋyaga; kyɛ O da yelee la, “Fo ne fo bie” ka lɛ wuli ka neŋyeni la, Ona la a Kirista. 
GAL.3.17	A n yeluu ŋa tɛgɛ la: a bege naŋ da wa yuomo kɔɔraanaare ane lezare ne pie puoriŋ ba sãã a Naaŋmen nɔ-eŋnaa O naŋ da eŋ saŋ zaa bare, ka a lɛ vɛŋ ka a nɔ-eŋnaa waa weɛlɛ. 
GAL.3.18	Bonso, ka a gbandiruŋ
GAL.3.19	Ka boŋ pãã so ka a bege bebe? Yelfaare zuiŋ la so ka ba da tere a bege, ka o wa bebe a te ta saŋ na a bie naŋ na wa, a onaŋ ba naŋ da eŋ a noɔre tere; ka yelmaala da tu malekere zie a biŋ a yɛlɛ ama. 
GAL.3.20	Pampana, yelmaala ba maala neŋyenaa yɛlɛ, kyɛ Naaŋmen waa la yeni.
GAL.3.21	A bege ne a Naaŋmen nɔ-eŋnee mɔɔ ba tuoro be? A ba waa lɛ togitogi! Bonso, ka a bege ba naŋ da tere da na baŋ e ka noba nyɛ nyɔvore, ka lɛ mennoŋ da sereŋ na baŋ tu la a bege zie wa. 
GAL.3.22	Kyɛ a gansoŋ nyɔge la boma zaa eŋ nempagdie poɔ yelbieri kpeɛ̃õ puliŋ, ka a lɛ na e ka bonna Naaŋmen naŋ da eŋ noɔre yi yeldeebo a Yeezu Kirista eŋɛ na toɔ̃ ta a banaŋ naŋ sage de.
GAL.3.23	Sɛre kyɛ ka yeldeebo wa, ba da nyɔge te la eŋ nempagdie poɔ a guuro te a bege puliŋ a te ta saŋ na ba naŋ na iri a yeldeebo wuli. 
GAL.3.24	Azuiŋ a bege da la te dɛndɛnnɛ a te ta saŋ a Kirista naŋ da wa, ka ka te na toɔ̃ tu yeldeebo zie nyɛ sonnoŋ. 
GAL.3.25	Kyɛ pampana a yeldeebo naŋ wa, te ba la be a bege kpeɛ̃õ puliŋ, 
GAL.3.26	bonso a Kirista Yeezu poɔ, yɛ zaa waa la Naaŋmen biiri a yi yeldeebo eŋɛ. 
GAL.3.27	Aŋa yɛ yaga naŋ da de suobu a Kirista eŋɛ, yɛ vaare la a Kirista aŋa wagyɛ. 
GAL.3.28	Azuiŋ te ba la taa Gyuu neɛ bee Giriki neɛ, a ba la taa gbaŋgbaare bee noba naŋ ba waa gbaŋgbaare, a ba la taa dɔɔ bee pɔge; bonso yɛ zaa waa la yeni a Kirista eŋɛ. 
GAL.3.29	Ka fõõ wa e a Kirista soobo, ka lɛ fo waa la Aboraham bie, a e gbandire a seŋ lɛ ba naŋ da eŋ a noɔre tere.
GAL.4.1	A yeli ŋa poɔ, n teɛroŋ la ŋa: saŋ na zaa poɔ gbandiribe
GAL.4.2	kyɛ ba be la noba naŋ kaara ba zu ane ba toma zu nuuriŋ a na te ta a bebiri na a saa naŋ biŋ. 
GAL.4.3	Lɛ ka a waa te meŋ zie; te naŋ da naŋ waa bibiiri, te da e la gbaŋgbaare ko a seere naŋ dire naaloŋ a tendaa zu. 
GAL.4.4	Kyɛ a saŋ naŋ da wa ta, Naaŋmen da toŋ la O Bidɔɔ, ka pɔge dɔge O, a dɔge O a bege puliŋ, 
GAL.4.5	ka ka O na toɔ̃ faa a banaŋ naŋ da be a bege puliŋ, ka Naaŋmen na de ba ka ba leɛ waa O meŋɛ bidɔgre. 
GAL.4.6	Kyɛ yɛ naŋ leɛ O bidɔgre zuiŋ, Naaŋmen toŋ la O Bidɔɔ Vooroŋ eŋ te sukyie pooreŋ ka O e ka te ŋmeɛrɛ kpɛlle, “N Saa! N Ba!” 
GAL.4.7	A lɛnso, yɛ ba la waa gbaŋgbaare kyɛ yɛ leɛ la biiri, ka yɛneŋ wa waa bibiiri ka lɛ yɛ leɛ la gbandiribe Naaŋmen zuiŋ.
GAL.4.8	A saŋ yɛ naŋ da ba baŋ Naaŋmen, yɛ da waa la gbaŋgbaare ko boma naŋ ba waa ŋmemɛ. 
GAL.4.9	Kyɛ pampana, yɛ naŋ wa baŋ Naaŋmen kyɛ bee Naaŋmen naŋ wa baŋ yɛ, wola ka yɛ na la leɛ gaa a andonɛɛ se-foglo naŋ ba taa faŋ bee tɛgɛ zie? Wola ka yɛ na boɔrɔ ka yɛ la te leɛ a gbaŋgbaare? 
GAL.4.10	Yɛ de la bebie mine, kyuuri, wagre ane yuomo mine biŋ ka a e nimizeɛ yɛ zie. 
GAL.4.11	N zoro la dabeɛ̃ ka a toma N naŋ toŋ ko yɛ na pɔɔ wa e la weɛlɛ.
GAL.4.12	N bamine, N sɔrɔ yɛ la, yɛ waa aŋa lɛ N naŋ waa, bonso, N meŋ leɛ waa ŋa yɛ naŋ waa lɛ. Yɛ ba e ma yelfaa zaa. 
GAL.4.13	Yɛ baŋ ka a n baaloŋ la so ka N da daŋ de weɛ moɔle a Ŋmen-yelnoore ko yɛ; 
GAL.4.14	aneazaa ka n baaloŋ ŋa da e la enyaabo ko yɛ, kyɛ yɛ da ba e ma la bee a gyegre ma, kyɛ yɛ da tuori de ma la aŋa Naaŋmen maleke, a tuori de ma aŋa a Kirista Yeezu. 
GAL.4.15	Yeŋ ka a nimimaaroŋ na yɛ naŋ da taa na be? Bonso, N na baŋ di la danseɛ ka ka a naŋ da na toɔ̃ nyɛ eebo, yɛ da na logri la yɛ nimie iri ko ma. 
GAL.4.16	Pampana, N mɔɔ leɛ la yɛ dɔndɔmɔ ne N naŋ yele a yelmeŋɛ korɔ yɛ be? 
GAL.4.17	Ba taa la yɛ yɛlɛ yaga, kyɛ a ba poteɛrɛ ba soma. Ba boɔrɔ la ka ba wɛle yɛ bare, ka lɛ na vɛŋ ka yɛ taa ba yɛlɛ yaga. 
GAL.4.18	A soma la ka ba maŋ taa yɛ yɛlɛ ne poteɛroŋ naŋ soma tegitegilɛ, ka a ta e ka saŋ na N naŋ maŋ wa be yɛ zie yoŋ. 
GAL.4.19	N bibiiri, a yɛ zuiŋ la ka N la wono tuo aŋa pɔge poɔ naŋ beɛrɛ bidɔge poɔ a na te ta saŋ na yɛ naŋ na taa a Kirista waaloŋ. 
GAL.4.20	N da na nɔnɔ la ka N be yɛ zie pampana a leɛre n kɔkɔre, bonso, a yɛ yɛlɛ yoɔre la n nuuri yaga.
GAL.4.21	Yɛ yeli ko ma, yɛ banaŋ naŋ boɔrɔ ka yɛ tuuro a bege, yɛ mɔɔ koŋ kyɛlle woŋ bon a bege naŋ yele be? 
GAL.4.22	Bonso, ba da sɛgɛɛ la ka Aboraham da taa la bidɔbɔ bayi, kaŋ da waa la gbaŋgbaa bie, ka kaŋ meŋ waa pɔge naŋ ba waa gbaŋgbaa bie. 
GAL.4.23	Nensaaloŋ poɔ la ka ba tu dɔge a gbaŋgbaa bie kyɛ tu a nɔ-eŋnaa zie a dɔge a onaŋ naŋ ba e pɔg-gbaŋgbaa bie. 
GAL.4.24	A yelmannaa pãã la ŋa: A pɔgeba bama waa la nɔɛ ayi ba naŋ eŋ. Serɛzaa, a pɔge kaŋ da la Heega naŋ yi Sanae Taŋzu a da dɔge o biiri eŋ gbaŋgbaaloŋ poɔ. 
GAL.4.25	Pampana, a Heega waa ŋa Sanae Taŋ naŋ be Arebiya teŋɛ poɔ, ka o ne a zenɛ Gyɛruzɛlɛm manne taa, bonso, o ne a o biiri be la gbaŋgbaaloŋ poɔ. 
GAL.4.26	Kyɛ a pɔge kaŋ na waa ŋa Gyɛruzɛlɛm naŋ be sazu poɔ; a pɔge ŋa so la o meŋɛ a waa te ma. 
GAL.4.27	Bonso, ba sɛgɛɛ la:
GAL.4.27	“Taa popeɛloŋ, fõõ naŋ ba taa biiri, fõõ naŋ daŋ ba dɔge bie,
GAL.4.27	yiele yieluŋ a ŋmɛ kulinni, fõõ naŋ daŋ ba woŋ bidɔge poɔ tuo;
GAL.4.27	bonso, a pɔge na ba naŋ da zagre bare taa la biiri yaga
GAL.4.27	gaŋ a pɔge na naŋ taa serɛ.”
GAL.4.28	Pampana, yɛnee n bamine, yɛ waa la a nɔ-eŋnaa biiri aŋa a Aziki naŋ da waa lɛ. 
GAL.4.29	Kyɛ aŋa lɛ saŋ a bie na ba naŋ da dɔge nensaaloŋ poɔ naŋ da dɔgrɔ a bie na ba naŋ da dɔge a Vooroŋ Soŋ eŋɛ, a lɛ meŋ la ka a waa pampana. 
GAL.4.30	Kyɛ a gansoŋ yeli ka boŋ? “Digi a gbaŋgbaa ne o bie bare; bonso, a gbaŋgbaa bie koŋ baŋ laŋ ne a pɔge naŋ ba e gbaŋgbaa bie di a gbandiruŋ.”
GAL.4.31	A lɛ zuiŋ, n bamine, te ba waa a gbaŋgbaa biiri, kyɛ te waa la a pɔge na naŋ so o meŋɛ biiri.
GAL.5.1	Temenne soobo la so ka a Kirista faa te. Azuiŋ yɛ are kpeɛŋaa a ta la wa derɛ a gbaŋgbaaloŋ gbogli eŋnɛ.
GAL.5.2	Yɛ kyɛlle woŋ! Maa Pɔɔl, N yele korɔ yɛ la ka ka yɛnee vɛŋ ka ba iri yɛ dɛgre, ka lɛ a Kirista koŋ taa tɔnɔ ko yɛ. 
GAL.5.3	N laboreŋ yele korɔ la dɔɔ zaa naŋ vɛŋ ka ba iri o dɛgre ka a e la feroo ka o tuuro a bege zaa. 
GAL.5.4	Yɛnee banaŋ naŋ boɔrɔ ka yɛ nyɛ sonnoŋ yi a bege zie ŋmaa la yɛmenne yi a Kirista zie; yɛ faa lee la a yi a garaaseɛ poɔ. 
GAL.5.5	Bonso, te naŋ taa yeldeebo a yi a Vooroŋ Soŋ zie, te taa la teɛretɔroo
GAL.5.6	Bonso a Kirista Yeezu poɔ, dɛgre iruu bee dɛgre ba-iruu ba poɔ yeli zaa poɔ; yeli yoŋ naŋ poɔ yɛlɛ poɔ la yeldeebo naŋ tonɔ toma ne nɔmmo.
GAL.5.7	Yɛ da zoro la velaa zaa; nembuo la pigi yɛ sori ka yɛ ta sage de a yelmeŋɛ? 
GAL.5.8	A mɔgloo ŋa tɔ ba yi a soba na naŋ boɔle yɛ zie. 
GAL.5.9	Dããbilɛ belaa maŋ vɛŋ la ka a zɔŋ zaa iri pi. 
GAL.5.10	N na baŋ ŋmɛ la nyaa yɛ yɛlɛ a Daana eŋɛ ka yɛ koŋ taa teɛroŋ yuo zaa. Kyɛ neɛ na zaa naŋ la eŋnɛ yɛ buriburi poɔ na nyɛ la o san-yɔɔ. 
GAL.5.11	Kyɛ n bamine, bonso ka ba naŋ kyɛnɛ dɔgrɔ ma, ka maa naŋ kyɛnɛ moɔlɔ a dɛgre iruu yɛlɛ? A lɛ wuli ka ba iri la a dagaraa naŋ e saanaa bon bare. 
GAL.5.12	N poboɔbo da la ka a banaŋ naŋ dɔɔnɔ yɛ da vare bamenne!
GAL.5.13	N yɔɔmine ane n yɔɔpuuli, ba da boɔle yɛ la eŋ meŋɛ soobo poɔ; kyɛ yɛ ta vɛŋ ka a yɛ meŋɛ soobo ŋa leɛ ennoɔ yoŋ bon, kyɛ nɔmmo zuiŋ yɛ waa gbaŋgbaare ko taa. 
GAL.5.14	Bonso, a bege zaa laŋ la taa a kpulli waa nɔyenaa, “Nɔŋ fo tɔsoba aŋa fo meŋɛ.” 
GAL.5.15	Kyɛ ka yɛneŋ wa donɔ taa, a nyɔgrɔ taa vɔlɔ, yɛ gu velaa a ta wa sãã taa bare.
GAL.5.16	N yele korɔ yɛ la, yɛ taa yɛ nyɔvoɛ a Vooroŋ Soŋ eŋɛ, a ta erɛ a eŋgane yelboɔre. 
GAL.5.17	Bonso, bonna zaa a eŋgane naŋ boɔrɔ maŋ zɔɔrɔ ne la a Vooroŋ Soŋ, ka bonna a Vooroŋ Soŋ naŋ boɔrɔ meŋ zɔɔrɔ ne a eŋgane; bonso a ama zɔɔrɔ ne la taa, ka ka a pigi yɛ sori ka yɛ ta toɔ̃ e yeli na yɛ naŋ boɔrɔ. 
GAL.5.18	Kyɛ ka a Vooroŋ Soŋ wa de yɛ weɛ, yɛ ba la be a bege puliŋ. 
GAL.5.19	Nyɛ, a eŋgane tontonne sããɛ la weliweli: peɛ̃mo toma, yeldɛgɛ, nemboŋyɛlɛ, 
GAL.5.20	tebɛ maaloo, sɔyɛlɛ, dɔndɔnnoŋ, zɔɔzɔɔ-yɛlɛ, nyuuri, suuri, nɔkpeɛnfaare, yelbawontaa, wɛltaa, 
GAL.5.21	bombɔ-faare, dããnyukuoli, tolomala ane anaŋ zaa naŋ waa ŋa a yɛlɛ ama taaba. N kpaana yɛ la aŋa N naŋ da daŋ kpãã yɛ lɛ: banaŋ naŋ erɛ a yɛlɛ ama taaba koŋ di a Naaŋmen naaloŋ gbandiruŋ.
GAL.5.22	Ka teneŋ de manne taa, a Vooroŋ Soŋ wɔmɔ la, nɔmmo, popeɛloŋ, emmaaroŋ, kannyiri, nimimaaroŋ, nuyuobu, yelmennoŋ, 
GAL.5.23	sumaaroŋ ane meŋɛ bantaabo. Bege zaa kyebe naŋ ba are ko a yɛlɛ ama taaba. 
GAL.5.24	Kyɛ banaŋ naŋ e a Kirista Yeezu soobo kpa la a eŋgane laŋ ne o vɔlfaare ane o yelboɔre. 
GAL.5.25	Ka teneŋ wa taa te nyɔvoɛ a Vooroŋ Soŋ eŋɛ, yɛ vɛŋ ka a Vooroŋ Soŋ meŋ guuro te. 
GAL.5.26	Yɛ ta vɛŋ ka te wullo temenne, a erɛ yɛlɛ belɛ taa, a erɛ nyuuri ne taa.
GAL.6.1	N bamine, ka ba naŋ wa nyɔge yɛ kanzaa yelfaa poɔ, yɛ banaŋ naŋ taa a Vooroŋ Soŋ, yɛ maale a neɛ ŋa tɔ ne sumaaroŋ ka o leɛ are. Kyɛ yɛ gu yɛmenne velaa ka yɛ tɔɔ wa kpɛ enyaabo poɔ. 
GAL.6.2	Yɛ soŋnɔ taa yɛ toɔrɔ poɔ, a lɛ eebo poɔ yɛ na tuuro la a Kirista bege. 
GAL.6.3	Bonso, ka a banaŋ naŋ ba waa bonzaa kyɛ teɛrɛ ka ba waa la bonkaŋ, bɛllɛ la bamenne. 
GAL.6.4	A ferɛɛ la ka kanzaa tegre o meŋɛ toma nyɛ, ka a toma wa soma o pãã na toɔ̃ wullo la o meŋɛ ne a o toma a gaŋ ka o wullo o meŋɛ ne o taaba toma. 
GAL.6.5	Bonso, a ferɛɛ la ka neɛzaa tuo o meŋɛ tuobu.
GAL.6.6	A banaŋ ba naŋ kanne a Naaŋmen yelbiri, a ferɛɛ la ka ba maŋ soŋnɔ a ba wulwullo ne ba bonsonne zaa ba naŋ taa.
GAL.6.7	Yɛ ta vɛŋ ka ba bɛlle yɛ; Naaŋmen ba e neɛ ba naŋ na erɛ laara, bonso, bonna zaa neɛ naŋ bore la ka o na kyɛ. 
GAL.6.8	Ka neɛŋ bore o meŋɛ eŋgane yelboɔre, o na kyɛ la sããmo yi a eŋgane zie; kyɛ ka neɛŋ wa bore a Vooroŋ Soŋ yelboɔre o na kyɛ la nyɔvore naŋ ba taa baaroo a yi a Vooroŋ Soŋ zie. 
GAL.6.9	Azuiŋ, yɛ ta vɛŋ ka te nuuri yoɔre ne tonsonne tommo, ka te nuuriŋ ba yoɔre, te na kyɛ la a boma a kyeɛbo saŋ. 
GAL.6.10	A lɛ zuiŋ, saŋ na zaa te naŋ maŋ wa taa a vuo, yɛ vɛŋ ka te erɛ soŋ a korɔ noba zaa, a maaleŋ gaŋ a zaa, a erɛ soŋ korɔ te taaba naŋ e yelderebɛ.
GAL.6.11	Yɛ nyɛ lɛ N naŋ maŋ sɛge a sɛgebie ka a waa bɛrɛ ka maa wa sɛgrɛ ne n meŋɛ nu! 
GAL.6.12	A banaŋ naŋ boɔrɔ yuori a nensaaloŋ poɔ la ferɛ yɛ ka yɛ iri a yɛ dɛgre; kyɛ ba erɛ la a lɛ ka ba na ta wa dɔgre ba a Kirista dagaraa zuiŋ. 
GAL.6.13	Haali a banaŋ ba naŋ iri ba dɛgre ba tuuro a bege, kyɛ ba boɔrɔ la ka yɛ iri yɛ dɛgre ka a na e yo-iri ko ba nensaaloŋ poɔ. 
GAL.6.14	Maa eŋ daŋ koŋ e pɔloo yelzaa eŋɛ ka a te Daana Yeezu Kirista dagaraa yoŋ eŋɛ naane. O zuiŋ la ka ba kpa a andonɛɛ n nyɔvore poɔ kyɛ kpa n meŋ a andonɛɛ zie 
GAL.6.15	Bonso, dɛgre iruu bee dɛgre ba-iruu ba poɔ yelzaa poɔ, kyɛ ba maale la yelzaa ka a e paalaa. 
GAL.6.16	Kyɛ a banaŋ naŋ na tuuro a wuluu ŋa eŋ; ka maaroŋ ane nembaalonzoe be ba zie, kyɛ be a Naaŋmen noba Izerayɛl deme zie.
GAL.6.17	A yi pampana kyɛ gɛrɛ, yɛ kanzaa ta bɔ yeli ko ma; bonso, N taa la a Kirista ŋmaaroŋ naŋ wuli ka Ona la so ma.
GAL.6.18	N yɔɔmine ane n yɔɔpuuli, ka a te Daana Yeezu Kirista garaaseɛ be yɛ seere poɔ. Ameena.
EPH.1.1	Maa Pɔɔl, a naŋ e a Naaŋmen poboɔbo ka N waa a Yeezu Kirista apostolii la sɛgrɛ a lɛtɛ ŋa korɔ a nensonne naŋ be Efesu teŋɛ poɔ a taa yelmennoŋ a e yeni a Yeezu Kirista poɔ.
EPH.1.2	Ka a te Saa Naaŋmen ane a Daana Yeezu Kirista garaaseɛ ane maaroŋ be yɛ zie.
EPH.1.3	Ka a Naaŋmen, a te Daana Yeezu Kirista Saa nyɛ puubu. O na la maale te a Kirista eŋɛ ne seeloŋ maaloo boorɔ zaa naŋ be a sazu paaloŋ poɔ, 
EPH.1.4	aŋa lɛ O naŋ da kaa-iri te a Kirista eŋɛ kyɛ ka a tendaa wa piili, a e ka te waa nensonne naŋ koŋ taa saanaa zaa kyɛ be O niŋesogɔ nɔmmo poɔ. 
EPH.1.5	O daŋ narɛɛ la ka O de te ka te tu a Yeezu Kirista zie a leɛ O biiri a kyaare ne O poboɔbo, 
EPH.1.6	ka a e puubu ko a O garaaseɛ kyɔɔta-kpoŋ O naŋ de ko te weɛlɛ a O Poyɛŋ Bie eŋɛ. 
EPH.1.7	A O Poyɛŋ Bie zẽẽ zie la ka te tu nyɛ faabo, a nyɛ yelbebe sudi yi a O garaase-tɛɛtɛɛ naŋ ba poɔrɔ, 
EPH.1.8	O naŋ de ko te yaga lɛ. A Naaŋmen yɛmbammo ane O yɛlɛ tɛgɛ bammo eŋɛ, 
EPH.1.9	O vɛŋɛɛ la ka te baŋ O poboɔbo yelsɔglɔ a kyaare ne O yelboɔre O naŋ nare biŋ a Kirista eŋɛŋ. 
EPH.1.10	O narɛɛ la ka ka a saŋ wa ta, O na de la boma zaa naŋ be O poɔ lantaa, boma naŋ be sazu ane boma naŋ be a teŋɛzu. 
EPH.1.11	A Kirista poɔ meŋ la ka te leɛ gbandiribe,
EPH.1.12	ka ka a te banaŋ naŋ daŋ de te teɛretɔroo
EPH.1.13	A Kirista poɔ meŋ la ka yɛ da woŋ a yelmeŋɛ yelbiri, a Ŋmen-yelnoore naŋ faa yɛ, yɛ naŋ da sage de O, a pãã nyɛ a Vooroŋ Soŋ ba naŋ da eŋ noɔre tere, ka O e yelwulaa. 
EPH.1.14	A te gbandiruŋ nɔ-eŋnaa la ŋa te naŋ taa kyaare ne a faabo te naŋ nyɛ a waa a Naaŋmen meŋɛ noba, a na danna O yuori a korɔ O puubu.
EPH.1.15	N da woŋ la a yɛ yeldeebo yɛ naŋ taa a Yeezu Kirista eŋɛ ane a nɔmmo yɛ naŋ taa ko a nensonne zaa. A ŋaa zuiŋ 
EPH.1.16	N ba nagra ka N puori Naaŋmen bareka a yɛ zuiŋ, N naŋ maŋ wa teɛre yɛ yɛlɛ n puoruu poɔ. 
EPH.1.17	N puoro la ka a te Daana Yeezu Kirista Naaŋmen, a puubu Saa, ko yɛ yɛŋ ane yɛlɛ iri wuluu seɛ ka yɛ na toɔ̃ baŋ O. 
EPH.1.18	A ŋaa la na e ka a yɛ sukyie vɛle ka yɛ na baŋ bon naŋ la a teɛretɔroo na eŋɛ O naŋ boɔle yɛ, a baŋ bon naŋ la a nensonne gbandiruŋ bondaanoŋ, 
EPH.1.19	a baŋ a O kpeɛ̃õ naŋ ba taa mannoo naŋ be tenee a yelderebɛ zie, a seŋ a O faŋ kpoŋ naŋ tonɔ toma lɛ. 
EPH.1.20	Naaŋmen kpeɛ̃õ la da tonɔ a Kirista eŋɛ saŋ na ba naŋ da e ka O leɛ-iri yi a kũũ poɔ a e ka O zeŋ a O nuduluŋ seŋ a tenvelaa
EPH.1.21	a do gaŋ zukaareba, kpeɛ̃õ, gandaaloŋ ane naaloŋ zaa, a kyɛ do gaŋ yuori zaa ba naŋ pore pampana ane yuori zaa ba naŋ daŋ na pore. 
EPH.1.22	Kyɛ O de la boma zaa biŋ a O gbɛɛ puliŋ a e ka O leɛ a boma zaa zusoba a ko a puoruu laŋne. 
EPH.1.23	A puoruu laŋne la a Kirista eŋɛ. Ona la maŋ paale a puoruu laŋne ka o e gbuli kyɛ maŋ paale yelzaa ne O meŋɛ.
EPH.2.1	Yɛ da kpie la a yɛ saanaa ane yelbebe zuiŋ, 
EPH.2.2	a poɔŋ la ka yɛ da be, a tuuro a teŋɛzu yɛlɛ, a tuuro a sazu sefaare naa, a seɛ na naŋ tonɔ toma pampana a banaŋ naŋ zagra noɔre tuubu zie. 
EPH.2.3	Te zaa da poɔ la a poɔ, a be a te eŋgane vɔlfaare poɔ, a tuuro a te enne ane te yɛŋ yelboɔre, kyɛ da waa supuriyaaraa biiri a te nensaaloŋ poɔ, aŋa lɛ neɛzaa naŋ da waa. 
EPH.2.4	Kyɛ Naaŋmen naŋ paale ne nembaalonzoe nɔŋ te la ne O nɔmmo naŋ waa kpoŋ. 
EPH.2.5	Haali te naŋ da waa kuuni te saanaa zuiŋ kyɛ O da eɛɛ la ka te ne a Kirista leɛ laŋ voorɔ (a garaaseɛ zuiŋ yɛ nyɛ la faabo). 
EPH.2.6	Naaŋmen eɛɛ la ka te ne O leɛ-iri yi a kũũ poɔ a e ka te ne O laŋ zeŋ a tenvelaa
EPH.2.7	O da e la a ŋaa ka ka nendaare kaŋ ka O wuli a O garaaseɛ naŋ ba taa mannoo ane a O nimibaaloŋ O naŋ taa kyaare ne te a Yeezu Kirista zuiŋ. 
EPH.2.8	Bonso, garaaseɛ zuiŋ la ka yɛ nyɛ faabo yi a yɛ yeldeebo eŋɛ, kyɛ ka a ba e a yɛmenne tontonne; o e la a Naaŋmen kyɔɔtaa; 
EPH.2.9	a ba e ka toma zuiŋ la ka neɛzaa na wa ŋmeɛrɛ nyaa. 
EPH.2.10	Bonso, Ona la maale te ka te waa lɛ te naŋ waa. Ona la iri te a Kirista Yeezu eŋɛ, ka te tonɔ tonsonne a seŋ lɛ Naaŋmen naŋ da daŋ nare biŋ ka a lɛ na e te nyɔvore waaloŋ.
EPH.2.11	A lɛ zuiŋ, yɛnee Nemboore-yobo
EPH.2.12	Yɛ leɛ-teɛre ka a saŋ na yɛ da ba be a Kirista poɔ, a waa nɔɔre a Izerayɛl boorɔ noba poɔ, a waa saama a nɔ-eŋnaa poɔ, a da ba taa teɛretɔroo,
EPH.2.13	Kyɛ pampana yɛnee naŋ da waa tɔɔre ne a Kirista Yeezu, a O zẽẽ eɛɛ la ka yɛ tage wa peɛle O. 
EPH.2.14	Bonso, Ona la a te emmaaroŋ; a O eŋgane eŋɛ la ka O e ka a Izerayɛl biiri ne a Nemboore-yobo e yeni kyɛ ŋmore a daŋkyini naŋ da wɛle ba taa. A daŋkyini ŋa da la a dɔŋ na naŋ da be te sogɔŋ. 
EPH.2.15	O da iri la a bege ne a O nɔɛ ane O yeltuuri bare, ka ka O na toɔ̃ iri nemboore-paalaa a leɛre ne a nemboore-parɛɛ ayi zu, a pãã wa ne emmaaroŋ, 
EPH.2.16	kyɛ e ka a nemboore-parɛɛ ayi ne Naaŋmen leɛ maale taa a yi a Yeezu dagaraa zu kũũ eŋɛ a pãã ko a dɔŋ naŋ da be ba sogɔŋ. 
EPH.2.17	A lɛ la ka O da wa moɔle a emmaaroŋ yɛlɛ ko a yɛ banaŋ naŋ da be tɔɔre zaa ane a banaŋ naŋ peɛle. 
EPH.2.18	Bonso, a Kirista zie la ka te zaa taa sori a na toɔ̃ tu a Vooroŋ Soŋ yeni zie ta a Saa. 
EPH.2.19	Azuiŋ, yɛ ba la waa saama ane nɔɔre, kyɛ yɛ ne a nensonne zaa waa la tembiiri, a waa a Naaŋmen yideme. 
EPH.2.20	Ba mɛ yɛ la dɔgle a apostoliimine ane a Ŋmen-yelmanneba yiri pare na zu, ka a Kirista Yeezu meŋɛ e a yiri pare kuuri. 
EPH.2.21	A O eŋɛ la ka a yiri lamboe zaa mɛ lantaa a baa te leɛ Naaŋmen die naŋ e soŋ a be a Daana eŋɛ. 
EPH.2.22	O eŋɛ meŋ la ka ba mɛ yɛ lantaa a seeloŋ poɔ ka yɛ leɛ a Naaŋmen kpeɛbozie.
EPH.3.1	A ŋaa la so ka maa Pɔɔl e nempɔgraa ko a Kirista Yeezu a Nemboore-yobo
EPH.3.2	Bonso, yɛ sereŋ da woŋ la lɛ Naaŋmen naŋ da maale ma ne O garaaseɛ a yɛ zuiŋ, 
EPH.3.3	ane lɛ O naŋ da iri a yelsɔgle wuli ma, a seŋ N naŋ da sɛge lɛ ne yelbie belaa. 
EPH.3.4	A yelbie ama sɔroo na e la ka yɛ baŋ lɛ N naŋ baŋ a Kirista yelsɔgle tɛgɛ. 
EPH.3.5	Ba da ba de a yelsɔgle ama wuli a dakoroŋ noba aŋa lɛ a Vooroŋ Soŋ naŋ de a wuli a O apostol-sonne ane a Ŋmen-yelmanneba pampana ŋa. 
EPH.3.6	A lɛ tɛgɛ la, a Nemboore-yobo meŋ leɛ la a te gbandi-taaba,
EPH.3.7	A Ŋmen-yelnoore ŋa zuiŋ la ka N leɛ tontonɔ a seŋ a Naaŋmen garaaseɛ kyɔɔtaa O naŋ da ko ma a O kpeɛ̃õ toma zuiŋ. 
EPH.3.8	Aneazaa ka N waa la a bile soba a nensonne zaa poɔ, ba ko ma la a garaaseɛ ŋa ka N taa a Kirista bondaanoŋ naŋ ba taa mannoo duoro wa ko a Nemboore-yobo, 
EPH.3.9	kyɛ e ka neɛzaa nyɛ a yelsɔgle ba naŋ nare biŋ ka a sɔgle yuomo naŋ tɔle a Naaŋmen poɔ. A Naaŋmen la iri boma zaa 
EPH.3.10	ka ka O tu a puoruu laŋne deme zie a e ka a namine ane a kpeɛ̃õ deme naŋ be a sazu poɔ baŋ a Naaŋmen yɛŋ parɛɛ parɛɛ. 
EPH.3.11	A ŋaa da eɛɛ la a seŋ a O poteɛroŋ naŋ ba taa baaroo O naŋ da tu a te Daana Kirista Yeezu zie a e. 
EPH.3.12	A Kirista zuiŋ la ka te taa bambaare a ba zoro dabeɛ̃ ka te gaa Naaŋmen zie ne te naŋ taa yeldeebo O eŋɛŋ. 
EPH.3.13	Azuiŋ, N puoro la ka ka yɛ nuuri ta wa yoɔre ne a dɔgɛɛ N naŋ dire yɛ zuiŋ; a e la yɛ puubu.
EPH.3.14	A ŋaa zuiŋ, N gbi la dumo a Saa niŋesogɔ, 
EPH.3.15	neɛ na zie a yideme zaa naŋ be sazu ane a teŋɛzu naŋ maŋ de ba yoe yi. 
EPH.3.16	N puoro la ka O tu a O Vooroŋ Soŋ zie a ko yɛ seere faŋ a seŋ O puubu bondaanoŋ naŋ seŋ lɛ, 
EPH.3.17	kyɛ ka a Kirista tu a yɛ yeldeebo zie a wa be yɛ sukyie poore ka yɛ tɛ nyaga a are kpeɛŋaa nɔmmo poɔ. 
EPH.3.18	N puoro la ka yɛ ne a nensonne zaa nyɛ kpeɛ̃õ a toɔ̃ baŋ a Kirista nɔmmo yɛloŋ, wogruŋ, duobu ane a o zuluŋ naŋ seŋ lɛ, 
EPH.3.19	kyɛ baŋ a Kirista nɔmmo naŋ gaŋ yɛmbammo zaa, ka yɛ na toɔ̃ paale ne a Naaŋmen waaloŋ zaa.
EPH.3.20	Pampana, a soba na kpeɛ̃õ naŋ tonɔ te poɔŋ taa la faŋ a na e yɛlɛ zaa a gaŋ bonna zaa te naŋ sɔrɔ bee a teɛrɛ. 
EPH.3.21	Ona la so puubu, a puoruu laŋne poɔ ane a Kirista Yeezu poɔ tegitegilɛ ane yuoni yuoni zaa. Ameena.
EPH.4.1	Maa naŋ waa nempɔgraa a Daana eŋɛ, sɔrɔ yɛ la ka yɛ taa a yɛ nyɔvoɛ a seŋ ne a boɔlɔ na eŋɛ ba naŋ da boɔle yɛ. 
EPH.4.2	Yɛ taa Sigruumilluu ane sumaaroŋ ane kannyiri, a nyɔgrɔ yɛmenne, a taa taa yɛlɛ ne nɔmmo, 
EPH.4.3	kyɛ moɔrɔ yɛ moɔbo zaa ka yɛ taa noɔre yeni a Vooroŋ Soŋ poɔ, ka emmaaroŋ laŋ yɛ taa. 
EPH.4.4	Eŋgan-yeni ane Vooroŋ Soŋ yeni la bebe, aŋa lɛ ba naŋ da boɔle yɛ eŋ teɛretɔroo
EPH.4.5	ka Daana yeni, yeldeebo yeni, suobu yeni, 
EPH.4.6	ane Naaŋmen yeni naŋ waa noba zaa Saa bebe, Ona la zuo nensaalba zaa, a tonɔ ba zaa zie kyɛ be ba zaa poɔ.
EPH.4.7	Kyɛ ba da ko la te kanzaa garaaseɛ a seŋ lɛ a Kirista kyɔɔtaa naŋ be te eŋɛ. 
EPH.4.8	Lɛnso ka ba da yeli:
EPH.4.8	“O naŋ da wa do sazu, O da nyɔge la noba poɔ O meŋɛ eŋɛ a do ne;
EPH.4.8	O da ko la O noba kyɔɔtaare.”
EPH.4.9	(Ka o naŋ wa yeli, “O da do la sazu,” a lɛ wuli ka O da sigi la a kpeemɛ poɔ a teŋɛ pareŋ meŋ. 
EPH.4.10	A soba na naŋ da sigi a kpeemɛ poɔ a teŋɛ pareŋ ne o zu la da do a sazu tɔɔre zaa a gaŋ a sazu baaraa zaa, ka ka O na paale boma zaa.) 
EPH.4.11	A kyɔɔtaare O naŋ da tere da la ka ba mine na waa la apostoliimine, ka ba mine waa Ŋmen-yelmanneba, ka ba mine waa a yelbiri ŋmɛyaareba, ka ba mine waa noba naŋ kaara a yelderebɛ zu ane wulwulibo, 
EPH.4.12	ka ba nare a nensonne ka ba tonɔ tonsonne naŋ na meɛrɛ a Kirista eŋɛ ka O duoro zu, 
EPH.4.13	a te ta saŋ na te zaa naŋ na wa taa noɔre yeni a yeldeebo poɔ a baŋ a Naaŋmen Bie, a baa te ta lɛ a Kirista naŋ da ta. 
EPH.4.14	A ba la seŋ ka te naŋ waa bibiiri ka noba daara te viire ne ba wuluu sobie saseɛ zaa naŋ fuuro, ane ba nyaayɛlɛ a yi ba bɛlbɛl-sobie. 
EPH.4.15	Kyɛ a seŋ ka te yele a yelmeŋɛ ne nɔmmo, a baara yelzaa poɔ, a te waa ŋa a soba na naŋ e a te zu soba, Ona la a Kirista. 
EPH.4.16	O poɔŋ la ka a eŋɛ ziiri zaa wuo lantaa a e kpeɛŋaa ka a gyiile soŋnɔ ka a eŋɛ ziiri kanzaa tonɔ velaa, ka a eŋɛ baara a nyɔgrɔ taa ne nɔmmo.
EPH.4.17	Pampana, N dire la a yeli ŋa danseɛ, kyɛ kpaala yɛ a Daana eŋɛ: yɛ ta la erɛ yɛlɛ aŋa a Nemboore-yobo
EPH.4.18	A ba teɛroŋ be la lige poɔ, ka ba ba poɔ a nyɔvore Naaŋmen naŋ terɛ poɔ a ba sukyie naŋ dare kyɛ ka ba be babammo poɔ zuiŋ. 
EPH.4.19	Ba ba la zoro vi, kyɛ erɛ nemboŋyɛlɛ, a taa bombɔ-gaŋne kyɛ erɛ yeldɛgɛ boorɔ zaa. 
EPH.4.20	A ŋaa naane ka yɛ zanne kyaare ne a Kirista! 
EPH.4.21	Serɛzaa yɛ da woŋ la O yɛlɛ, ka ba da wuli yɛ a seŋ a yelmeŋɛ naŋ be a Yeezu poɔŋ. 
EPH.4.22	Ba da wuli yɛ la ka yɛ bare a yɛ saŋ kaŋ yelkorɔ eebo, a yɛ waaloŋ koraa na naŋ poɔ̃ ka o vɔlfaare bɛllɛ yɛ. 
EPH.4.23	Yɛ vɛŋ ka yɛ sukyie ane yɛ teɛroŋ leɛ e paalaa, 
EPH.4.24	kyɛ ka yɛ de a nyɔvo-paalaa pilli aŋa wagyɛ, ona ka ba maale ka o waaloŋ yi ne a Naaŋmen waaloŋ naŋ e mennoŋ ane sonnoŋ serɛzaa.
EPH.4.25	Azuiŋ, te naŋ pãã bare zirii ŋmaabo, yɛ vɛŋ ka te zaa maŋ yele a yelmeŋɛ korɔ taa, bonso te zaa waa la taa noba. 
EPH.4.26	Ka yɛ suuri wa iri kyɛ yɛ ta e yelbieri; yɛ ta maŋ vɛŋ ka yɛ suuri iri te kpɛ ŋmenaa. 
EPH.4.27	Yɛ ta bare vuo ko a sebɛlbɛllɛ. 
EPH.4.28	A ferɛɛ la ka nannyigri bare zuubu, kyɛ maŋ de ba nuuri tonɔ ne toma naŋ seŋ ne, a na maŋ toɔ̃ nyɛ bonkaŋ soŋ ne a nembaalba. 
EPH.4.29	Yɛ ta vɛŋ ka yelfaare yire yɛ nɔɛ poore, kyɛ yɛ maŋ yele yɛlɛ naŋ terɛ maaloo a seŋ a naŋ ferɛ lɛ, ka lɛ na vɛŋ ka a yɛ yelbie taa maaloo ko a banaŋ naŋ kyɛllɛ wono a. 
EPH.4.30	Yɛ ta erɛ ka a Naaŋmen Vooroŋ Soŋ poɔ saana, Ona la a ŋmaaroŋ Naaŋmen naŋ eŋ yɛ a kyɛllɛ ne a faabo bebiri. 
EPH.4.31	Yɛ bare potuoloŋ boorɔ zaa, a bare sutoloŋ, suuri, gɔŋweere, yosãã ane kyiiritaa boorɔ zaa, 
EPH.4.32	kyɛ taa nimimaaroŋ ne taa, a taa sukyiri baaloŋ, a dire suuri korɔ taa aŋa lɛ Naaŋmen naŋ di suuri ko yɛ a Kirista eŋɛ.
EPH.5.1	Azuiŋ, yɛ tɔglɔ Naaŋmen yɛ naŋ waa O poyɛŋ biiri, 
EPH.5.2	a taa nɔmmo aŋa lɛ a Kirista naŋ da nɔŋ te lɛ, a de O meŋɛ tere ka ba maale ne bagre naŋ nyuuro noɔ Naaŋmen zie.
EPH.5.3	Kyɛ peɛ̃mo toma ane dɛgre boorɔ zaa, bee bieri gba ba seŋ ka ba porɔ a yɛ poɔ, aŋa a naŋ ba seŋ ka a lɛ be a nensonne poɔ. 
EPH.5.4	Yɛ ta vɛŋ ka vi yɛlɛ, dambol-yɛlɛ ane kɔkɔr-yɛlɛ yire yɛ zie togitogi, kyɛ yɛ vɛŋ ka bareka puoro la yire yɛ zie. 
EPH.5.5	Yɛ baŋ a yeli ŋa velaa, ka neɛ naŋ tonɔ peɛ̃mo toma, bee nendɛgre bee bombɔ-gaŋne soba (a tɛgɛ la neɛ naŋ be tebɛ yɛlɛ poɔ) ba taa gbandiruŋ
EPH.5.6	Yɛ ta vɛŋ ka neɛzaa bɛlle yɛ ne yelfoglo, bonso a yɛlɛ ama zuiŋ la ka Naaŋmen supuriyaaraa waana a banaŋ naŋ zagra O noɔre eŋɛ. 
EPH.5.7	Azuiŋ yɛ ta laŋna ne ba. 
EPH.5.8	Bonso, saŋ kaŋ yɛ da be la ligruŋ poɔ kyɛ pampana, a Daana eŋɛ, yɛ be la kyaane poɔ. Yɛ taa yɛ nyɔvoɛ aŋa kyaane biiri, 
EPH.5.9	bonso, ba maŋ nyɛ la a kyaane yel-erre yelzaa naŋ soma, ane yelzaa naŋ tori ane yelzaa naŋ e yelmeŋɛ poɔ. 
EPH.5.10	Yɛ e aneɛ kyɛ bɔ a baŋ yɛlɛ naŋ pɛllɛ a Daana poɔ. 
EPH.5.11	Yɛ ta de yɛ nu poɔrɔ a ligruŋ toma naŋ ba taa tɔnɔ poɔ, kyɛ yɛ maŋ wuo a pare ka a yi sãã. 
EPH.5.12	Bonso, a e la vi ka neɛ yeli a yɛlɛ ama taaba noba naŋ maŋ sɔglɔ erɛ, 
EPH.5.13	kyɛ yɛlɛ na zaa a kyaane naŋ maŋ wa iri wuli maŋ sãã la ka ba nyɛ, 
EPH.5.14	bonso, bonzaa naŋ maŋ wa sãã waa la kyaane. Azuiŋ la ka ba yeli:
EPH.5.14	“Gɔŋgbire, iri!
EPH.5.14	Iri a kũũ poɔ,
EPH.5.14	ka a Kirista kyaane eŋ fo.”
EPH.5.15	A lɛ zuiŋ yɛ baŋ yɛ gbɛkyɛnne, a ta erɛ yɛlɛ aŋa noba naŋ ba taa yɛŋ, kyɛ yɛ erɛ ŋa yɛmbaŋnema, 
EPH.5.16	a tonɔ tonsonne a saŋ ŋa poɔ, bonso, a bebie waa la faa. 
EPH.5.17	A lɛ zuiŋ, yɛ ta waa dambolo, kyɛ yɛ baŋ bon a Daana poboɔbo naŋ waa. 
EPH.5.18	Yɛ ta nyu dãã kuoli, bonso a lɛ e la faaloŋ; kyɛ yɛ paale ne a Vooroŋ Soŋ, 
EPH.5.19	a yiele dannoo yiele ane puubu yiele ane seeloŋ poɔ yiele a yɛ poɔ. Yɛ yiele ne kɔkɔnoɔ a danna a Daana yɛ sukyie poore, 
EPH.5.20	a puoro a Saa Naaŋmen bareka tegitegilɛ yelzaa poɔ a te Daana Yeezu Kirista yuori eŋɛ.
EPH.5.21	Yɛ sigre yɛmenne korɔ taa, yɛ naŋ ennɛ a Kirista zuiŋ.
EPH.5.22	Pɔgebɔ yɛ sigre yɛmenne korɔ yɛ serebɛ aŋa yɛ naŋ sigre yɛmenne korɔ a Daana lɛ. 
EPH.5.23	Bonso, a serɛ la a pɔge zu soba aŋa a Kirista naŋ e a puoruu laŋne zu soba lɛ. Ona la a puoruu laŋne Faara. 
EPH.5.24	Aŋa lɛ a puoruu laŋne naŋ sigre o meŋɛ korɔ a Kirista, a lɛ meŋ la ka a seŋ ka pɔgeba sigre bamenne korɔ ba serebɛ yelzaa poɔ.
EPH.5.25	Serebɛ, yɛ nɔŋ yɛ pɔgeba, aŋa lɛ a Kirista naŋ da nɔŋ a puoruu laŋne a de O meŋɛ tere a puoruu laŋne zuiŋ, 
EPH.5.26	ka ka O de a yelbiri pɛge ne o aŋa koɔ̃ ka o e soŋ. 
EPH.5.27	Lɛ la ka O na toɔ̃ de a puoruu laŋne ka o veɛlɛ a nyegrɛ ko O meŋɛ, ka o ta taa mhal
EPH.5.28	A lɛ meŋ ne o zu, serebɛ yɛ nɔŋ yɛ pɔgeba aŋa lɛ yɛ naŋ nɔŋ yɛmenne enne. Soba na zaa naŋ nɔŋ o pɔge nɔŋ la o meŋɛ. 
EPH.5.29	Bonso, neɛzaa ba kyiire o meŋɛ eŋɛ, kyɛ o maŋ guolo la a o eŋɛ a kaara o zu velaa, aŋa lɛ a Kirista naŋ erɛ korɔ a puoruu laŋne, 
EPH.5.30	te naŋ waa O eŋɛ nandaare zuiŋ. 
EPH.5.31	“A ŋaa zuiŋ la ka dɔɔ na maŋ bare o saa ane o ma, kyɛ laŋ ne o pɔge ka a ba bayi leɛ eŋgan-yeni.” 
EPH.5.32	A yeli ŋa e la yelsɔgl-kpoŋ ka N de a Kirista ane a puoruu laŋne yɛlɛ manna ne. 
EPH.5.33	A naŋ waa lɛ, yɛ kanzaa seŋ ka o nɔŋ o pɔge aŋa o meŋɛ, ka a pɔge meŋ ennɛ a o serɛ.
EPH.6.1	Bibiiri, yɛ sagra a yɛ dɔgrebɔ nɔɛ a Daana eŋɛ, bonso, a ŋaa e la yelvelaa. 
EPH.6.2	“Ennɛ fo saa ne fo ma.” A ŋa la a nɔ-dɛndɛŋ naŋ taa noɔre emmo: 
EPH.6.3	“lɛ ka fo yɛlɛ na kyɛnɛ velaa, kyɛ ka fo taa nyɔvo-tɔɔre a teŋɛzu.” 
EPH.6.4	Saa mine, yɛ ta erɛ ka a yɛ biiri suuri ire, kyɛ yɛ guoli ba ne toori-tagebo ane a Daana wuluu.
EPH.6.5	Gbaŋgbaare, yɛ sagra noba naŋ so yɛ a teŋɛzu nɔɛ, a ennɛ kyɛ zoro ba ane sukyiri yeni aŋa lɛ yɛ naŋ sagra a Kirista noɔre. 
EPH.6.6	Ka a ta e ŋa saŋ na ba naŋ kaara yɛ yoŋ, bee yɛ naŋ boɔrɔ ka yɛ pɛllɛ ba poɔ zuiŋ, kyɛ yɛ erɛ a lɛ yɛ naŋ waa a Kirista gbaŋgbaare naŋ tonɔ a Naaŋmen poboɔbo ne yɛ sukyie zaa. 
EPH.6.7	Yɛ tonɔ toma ne yɛ poɔ zaa aŋa yɛ naŋ tonɔ korɔ a Daana, kyɛ ka a ta waa ŋa yɛ tonɔ korɔ la dɔbɔ ane pɔgeba. 
EPH.6.8	Te baŋ ka tonsonne zaa te naŋ tonɔ te na nyɛ la a tɔnɔ ne a zu yi a Daana zie, ka te waa la gbaŋgbaare bee ka te so la temenne. 
EPH.6.9	Yɛ banaŋ meŋ naŋ so a gbaŋgbaare, yɛ erɛ a lɛ ne o zu korɔ a gbaŋgbaare. Yɛ ta maŋ toɔrɔ dabeɛ̃ ennɛ ba, bonso, yɛ baŋ ka yɛ zaa taa la Daana yeni naŋ be tenvelaa
EPH.6.10	A baaraa zaa, yɛ are kpeɛŋaa a Daana eŋɛ, a taa faŋ a O kpeɛ̃õ poɔ. 
EPH.6.11	Yɛ de a Naaŋmen zɔɔzɔɔ-boma zaa yɛre, ka ka yɛ na toɔ̃ zɔɔtoɔ̃ a sebɛlbɛllɛ nyaayɛlɛ. 
EPH.6.12	Bonso, a dɔndɔnne te naŋ zɔɔrɔ ne ba waa nensaalba naŋ taa zẽẽ ane eŋgama, kyɛ te zɔɔrɔ ne la namine, a zɔɔrɔ ne kpeɛ̃õ deme, a zɔɔrɔ ne seeloŋ poɔ kpeɛ̃õ deme naŋ waa a pampana teŋɛzu ligruŋ, a zɔɔrɔ ne sefaare naŋ be a sazu ziiri zaa. 
EPH.6.13	Azuiŋ, yɛ de a Naaŋmen zɔɔzɔɔ-boma zaa yɛre, ka yɛ na toɔ̃ are a bebi-faare na daare, ka yɛneŋ wa e a yɛlɛ zaa baare, yɛ na toɔ̃ are la kpeɛŋaa. 
EPH.6.14	Azuiŋ yɛ pãã are kpeɛŋaa kyɛ leŋ a yelmeŋɛ yɛ seereŋ aŋa kpagre, a su a mennoŋ aŋa zɔɔre kparoo ba naŋ maŋ su pɔge a nyaa. 
EPH.6.15	Ka yɛ nɔɔteɛ yɛ naŋ eŋ e bon naŋ na soŋ yɛ ka yɛ toɔ̃ moɔle a emmaaroŋ yelnoore. 
EPH.6.16	A ama zaa puoriŋ, yɛ taa a yeldeebo bon naŋ guuro yɛ, ona la ka yɛ na toɔ̃ de kpinni ne a faaloŋ soba vũũ piime zaa. 
EPH.6.17	Yɛ de a faabo kpogli vɔgle yɛ zu kyɛ de a Vooroŋ Soŋ zɔɔzɔɔ-soɔ, ona la a Naaŋmen yelbiri. 
EPH.6.18	Yɛ puoruu zaa ane yɛ sɔroo zaa poɔ, yɛ puoro a Vooroŋ Soŋ poɔ tegitegilɛ. A ŋaa zuiŋ yɛ gu yɛmenne velaa, a kpimare puoro korɔ a nensonne tegitegilɛ. 
EPH.6.19	Yɛ puoro korɔ ma, ka ka maa wa yele yɛlɛ, ka Naaŋmen ko ma O yelbie ka N moɔlɔ a O yelnoore yelsɔglɔ kyɛ ta zoro dabeɛ̃, 
EPH.6.20	bonso, a eŋɛ la ka N waa neɛ naŋ are a Kirista gbɛbogriŋ ka ba leŋ ne banzɔlɔ. Yɛ puoro korɔ ma ka n maŋ moɔle a yelbiri kyɛ ta zoro dabeɛ̃.
EPH.6.21	A Takyiku na wa manne la a yɛlɛ zaa ko yɛ ka yɛ baŋ lɛ a naŋ waa ko ma ane bon N naŋ erɛ. O e la te yɔɔ-nɔnaa kyɛ e tontonɔ naŋ taa yelmeŋɛ a Daana eŋɛ. 
EPH.6.22	A yeli ŋa zuiŋ la ka N tonɔ o yɛ zie, ka o wa vɛŋ ka yɛ baŋ lɛ a naŋ waa ko te, kyɛ yeli yɛlɛ teɛ yɛ sukyie.
EPH.6.23	Ka maaroŋ, nɔmmo ane yeldeebo naŋ yi a Saa Naaŋmen ane a Daana Yeezu Kirista zie be yɛ ne a noba zaa zie. 
EPH.6.24	Ka Naaŋmen garaaseɛ be a yɛ zie, a yɛ banaŋ zaa naŋ nɔŋ a Daana Yeezu Kirista ne nɔmmo naŋ ba kpiire.
PHP.1.1	Maa Pɔɔl ane Timoti naŋ e a Kirista Yeezu tontonema la sɛgrɛ a lɛtɛ korɔ a nensonne zaa naŋ be a Kirista Yeezu eŋɛ a de ne a besɔp
PHP.1.2	Ka a te Saa Naaŋmen ane a Daana Yeezu Kirista garaaseɛ ane maaroŋ be yɛ zie.
PHP.1.3	N maŋ puori la Naaŋmen bareka saŋ na zaa N naŋ maŋ wa teɛrɛ yɛ yɛlɛ, 
PHP.1.4	a maŋ puoro ne popeɛloŋ korɔ yɛ zaa tegitegilɛ a n puoruu zaa poɔ, 
PHP.1.5	yɛ naŋ poɔ soŋnɔ tonɔ a Ŋmen-yelnoore toma a yi a piiluu saŋ a wa tɔ a pampana zuiŋ. 
PHP.1.6	N ba bonnɔ ne a yeli ŋa, ka a soba na naŋ da piili a tonsoŋ yɛ poɔ na toŋ a la ka a te baare, a te ta a Yeezu Kirista waabo daare. 
PHP.1.7	A seŋɛɛ la ka N teɛrɛ a yɛ zaa yɛlɛ ŋaa, bonso, yɛ taa la n yɛlɛ yɛ sukyie poore, N ne yɛ zaa naŋ taa a Naaŋmen garaaseɛ zuiŋ, N naŋ da be nempagdie poɔ ane saŋ na zaa N naŋ da zɔɔrɔ a Ŋmen-yelnoore zuiŋ. 
PHP.1.8	Bonso, Naaŋmen di la N danseɛ ne lɛ N naŋ kpiire yɛ yɛlɛ ne a Kirista Yeezu nembaalonzoe. 
PHP.1.9	A n puoruu la ŋa, ka ka a yɛ nɔmmo la maaleŋ baara yaga yaga zaa kyɛ paale ne yelbammo ane yɛlɛ tɛgɛ bammo, 
PHP.1.10	ka a soŋ yɛ ka yɛ maŋ toɔ̃ kaa-iri yeli naŋ soma, ka a Kirista waabo daare ka yɛ e noba naŋ waa soŋ a ba taa saanaa zaa, 
PHP.1.11	a taa a Yeezu Kirista mennoŋ, a Naaŋmen puubu ane O dannoo zuiŋ.
PHP.1.12	N poyɛŋ noba, N boɔrɔ la ka yɛ baŋ ka a yɛlɛ na naŋ pɔge ma sereŋ soŋɛɛ la ka a Ŋmen-yelnoore ŋmɛyaare, 
PHP.1.13	ka a lɛ vɛŋ ka a nakpoŋ yiri guguribo ane a noba kyɛlɛɛ na zaa baŋ ka a Kirista zuiŋ la ka ba nyɔge ma eŋ a nempagdie poɔ. 
PHP.1.14	A N pɔgebo ŋa vɛŋɛɛ la ka a yɔɔmine ane a yɔɔpuuli yaga zie ba bonnɔ a Daana eŋɛŋ kyɛ moɔlɔ a yelbiri ne gandaaloŋ kyɛ ba zoro dabeɛ̃ zaa.
PHP.1.15	A noba mine moɔlɔ la a Kirista yɛlɛ ne nyuuri ane yentaaloŋ, kyɛ ka ba mine moɔlɔ ne teɛroŋ soŋ. 
PHP.1.16	A bama moɔlɔ la a Kirista yɛlɛ ne nɔmmo, a baŋ ka ba eŋ ma la a kyɛ N naŋ zɔɔrɔ a Ŋmen-yelnoore zɔɔre zuiŋ. 
PHP.1.17	A banaŋ eŋ moɔlɔ la a Kirista yɛlɛ bamenne boɔbo yɛlɛ, ba ba moɔlɔ ne teɛroŋ soŋ, kyɛ ba teɛroŋ la ka ba e ka a n dɔgroŋ do zu a nempagdie poɔ. 
PHP.1.18	Boŋ ka a lɛ na e? Ka a naŋ waa wola zaa, ka ba moɔlɔ la a Kirista yɛlɛ ne teɛroŋ faa bee teɛroŋ soŋ, kyɛ ba moɔlɔ la O yɛlɛ ka N poɔ pɛllɛ ne a lɛ.
PHP.1.18	Serɛzaa, N na kyɛnɛ kyellɛ la, 
PHP.1.19	bonso, N baŋ ka a yɛ puoruu ane a Yeezu Kirista Vooroŋ na soŋ la ka a yeli ŋa wa ne n faabo. 
PHP.1.20	N kyɛllɛ ne la n poɔ zaa ane teɛretɔroo
PHP.1.21	Bonso, maa eŋ zie, ka maa voorɔ, N voorɔ korɔ la a Kirista, ka maa kpi meŋ, a na e la tɔnɔ ko ma. 
PHP.1.22	Ka maa na voorɔ a n eŋgane poɔ, a wuli ka N taa la toma naŋ taa tɔnɔ, kyɛ N ba baŋ a onaŋ soba N naŋ na iri. 
PHP.1.23	A ama ayi feere ma la yaga zaa: N boɔrɔ la ka N yi a kyɛ a te be a Kirista zie, bonso a lɛ la seɛ yaga zaa; 
PHP.1.24	kyɛ ka maa naŋ kyɛnɛ be a eŋgane poɔ, a lɛ la ferɛ yaga yɛ zuiŋ. 
PHP.1.25	N naŋ baŋ a yeli ŋa ta zuiŋ, N baŋ ka N na kyɛnɛ be la yɛ zaa zie, a yɛ niŋe gaabo ane a yɛ popeɛloŋ a yeldeebo poɔ zuiŋ, 
PHP.1.26	ka ka N na poɔ yɛ poɔ ka te erɛ pɔloo a Kirista Yeezu eŋɛ ka maa wa leɛ wa yɛ zie.
PHP.1.27	Yeli yoŋ naŋ ferɛ la ka yɛ taa a yɛ nyɔvoɛ ka a seŋ ne lɛ a Kirista yelnoore naŋ wullo, ka maa wa nyɛ yɛ bee ka maa ba wa, kyɛ woŋ yɛ yɛlɛ, N na baŋ ka yɛ are la kpeɛŋaa ne noɔre yeni, a laŋ moɔrɔ ne teɛroŋ yeni a kyaare ne a Ŋmen-yelnoore yeldeebo, 
PHP.1.28	ka a yɛ dɔndɔnne koŋ baŋ tɔ dabeɛ̃ eŋ yɛ sori zaa poɔ. Bana eŋ zie a ŋaa e la yelwulaa naŋ wullo ba weɛbo, kyɛ wullo yɛnee faabo. A Naaŋmen tontonne la a zaa. 
PHP.1.29	Bonso, O ko yɛ la sori ne O poɔ zaa, ka ka yɛ na ta sage de a Kirista yɛlɛ yoŋ, kyɛ yɛ na dire la dɔgɛɛ O zuiŋ meŋ; 
PHP.1.30	yɛ naŋ dire a dɔgɛɛ na ne a zu yɛ naŋ da nyɛ ka N di kyɛ woŋ pampana ka N naŋ kyɛnɛ dire a la.
PHP.2.1	Ka yelteɛbo zaa wa be a Kirista eŋɛ, ka sumaaroŋ zaa yi a O nɔmmo poɔ, ka poŋ ko taa zaa be a Vooroŋ Soŋ eŋɛ, ka nyonono ane mooreteroo zaa bebe, 
PHP.2.2	yɛ vɛŋ ka n popeɛloŋ paale: yɛ taa teɛroŋ yeni, a taa nɔmmo yeni, a taa noɔre yeni ane teɛroŋ yeni. 
PHP.2.3	Yɛ ta e yelzaa yɛmenne bombɔ-faare bee pɔloo zuiŋ, kyɛ meŋɛ sigruu poɔ, yɛ maŋ kaa yɛ taaba ka ba seɛ yɛmenne. 
PHP.2.4	Yɛ ta maŋ vɛŋ ka yɛ kanzaa kaara o meŋɛ yoŋ yɛlɛ zie, kyɛ yɛ maŋ kaara yɛ taaba meŋ yɛlɛ zie. 
PHP.2.5	Yɛ vɛŋ ka a teɛroŋ na naŋ da be a Kirista Yeezu zie ne o zu be yɛ zie,
PHP.2.6	Ona, aneazaa ka O da taa la Naaŋmen waaloŋ,
PHP.2.6	kyɛ O da ba de ka O ne Naaŋmen seŋ la taa
PHP.2.6	ka a e bon O naŋ na nyɔge mare taa,
PHP.2.7	kyɛ O da ba de O meŋɛ ka o waa bonzaa,
PHP.2.7	kyɛ da de gbaŋgbaa waaloŋ,
PHP.2.7	ka ba dɔge O ka O waa nensaala.
PHP.2.7	Ba naŋ da nyɛ O ka O taa nensaala waaloŋ
PHP.2.8	O da sigri la O meŋɛ,
PHP.2.8	a da sagra noɔre a te ta saŋ O naŋ kpi;
PHP.2.8	a gba te kpi dagaraa zu.
PHP.2.9	A lɛ zuiŋ, Naaŋmen meŋ da zɛge O la ka O do saa yaga zaa
PHP.2.9	a da ko O yuori
PHP.2.9	naŋ gaŋ yuori zaa,
PHP.2.10	ka ka a Yeezu yuori eŋɛ
PHP.2.10	ka dumo zaa na gbi,
PHP.2.10	a sazu poɔ, a teŋɛzu ane a teŋɛ pareŋ,
PHP.2.11	kyɛ ka zele zaa yeli
PHP.2.11	ka Yeezu Kirista la a Daana
PHP.2.11	ka a e puubu ko a Saa Naaŋmen.
PHP.2.12	Azuiŋ n poyɛŋ noba, aŋa lɛ yɛ naŋ maŋ sagra n noɔre tegitegilɛ, ka a ba e ka a saŋ N naŋ maŋ be yɛ zie yoŋ la, kyɛ a gaŋ a zaa, saŋ na N naŋ ba maŋ wa be yɛ zie, yɛ tonɔ a yɛ faabo toma ane Naaŋmen emmo dabeɛ̃ ane miimu; 
PHP.2.13	bonso, Naaŋmen la tonɔ O toma yɛ poɔ, a maŋ soŋnɔ yɛ ka yɛ boɔrɔ kyɛ tonɔ a O popɛle toma.
PHP.2.14	Yɛ erɛ yelzaa kyɛ ta ŋmoonɔ yɛlɛ bee a ŋmeɛrɛ nɔkpeɛne, 
PHP.2.15	ka yɛ na e noba naŋ ba taa saanaa zaa a e noba naŋ ba baŋ yelzaa, a waa Naaŋmen biiri naŋ ba taa saanaa zaa yɛ naŋ kpeɛrɛ neŋgoloŋ-goloŋ ane noba naŋ tuli a ba derɛ Naaŋmen yɛlɛ poɔŋ. Ba poɔŋ la ka yɛ nyegrɛ aŋa ŋmarbie a tendaa zu. 
PHP.2.16	A lɛ yɛ naŋ kpimare a nyɔvore yelbiri la na e ka N ŋmeɛrɛ nyaa a Kirista waabo bebiri ka a n zoobu ba e weɛlɛ bee ka a n toma e weɛlɛ. 
PHP.2.17	Kyɛ haali ka ba naŋ kyiri n zẽẽ bare aŋa bagmaale koɔ̃ ba naŋ bara, a yɛ Naaŋmen bagmaale ane a yɛ yeldeebo kyɔɔtaare teroo zuiŋ, n poɔ na pɛle la ka N kyellɛ a yɛ zaa zuiŋ; 
PHP.2.18	a lɛ ne o zu meŋ la ka a fere ka yɛ poore pɛle ka yɛ laŋ ne ma kyellɛ.
PHP.2.19	A koŋ kɔɔre kyɛ N taa la teɛroŋ a Daana Yeezu eŋɛ ka N toŋ Timoti yɛ zie, ka ka N na nyɛ popeɛloŋ, ka maa wa woŋ yɛlɛ kyaare ne yɛ. 
PHP.2.20	N ba taa neɛzaa aŋa a Timoti naŋ taa a yɛ maaloo yɛlɛ ne o poɔ zaa lɛ. 
PHP.2.21	Ba zaa kaara la bamenne yɛlɛ zie, ba ba kaara a Yeezu Kirista yɛlɛ zie. 
PHP.2.22	Kyɛ yɛ baŋ la a Timoti tɔnɔ naŋ seŋ lɛ, aŋa bie ne o saa, o da laŋ tonɔ ne ma la a Ŋmen-yelnoore toma poɔ. 
PHP.2.23	Azuiŋ, N moɔrɔ la ka N toŋ o wieouŋ, ka maa wa nyɛ lɛ yɛlɛ naŋ waa n zie, 
PHP.2.24	kyɛ ka a Daana wa sage a koŋ kɔɔre kyɛ ka N wa yɛ zie.
PHP.2.25	N naŋ kyɛnɛ teɛrɛ la ka N toŋ Epafiroditu ka o wa yɛ zie. O e la n yɔɔ ane n tontontɔ ane n sogyɛ tɔ, a waa yɛ tontonɔ kyɛ waa n soŋnɔ n toɔrɔ poɔ; 
PHP.2.26	bonso, o da boɔrɔ la ka o wa nyɛ yɛ zaa, kyɛ o poɔ da sãã la yaga ne yɛ naŋ da woŋ ka o beɛrɛ la. 
PHP.2.27	Serɛzaa, o da beɛrɛ la yaga a da kyɛre belaa na kpi. Kyɛ Naaŋmen da zo la o nembaaloŋ, kyɛ o yoŋ nembaaloŋ naane ka O da zo, O da zo la n meŋ nembaaloŋ ka ka n ta taa posaanaa dɔglɔ taa. 
PHP.2.28	Azuiŋ, N kyerɛ la yaga ka N toŋ o, ka ka yɛ na taa popeɛloŋ ka yɛneŋ wa nyɛ o, ka N ta la kyerɛ. 
PHP.2.29	Azuiŋ yɛ tuori de o a Daana eŋɛ ne popeɛloŋ, kyɛ eŋnɛ a noba bama taaba, 
PHP.2.30	o naŋ da bɛ a wa peɛlɛ kũũ a Kirista toma zuiŋ, o ba zo kũũ kyɛ leɛre yɛ zu a toŋ toma na yɛ naŋ da kontoɔ̃ toŋ ko ma.
PHP.3.1	A baaraa zaa, n yɔɔmine ane n yɔɔpuuli, yɛ kyellɛ a Daana eŋɛ.
PHP.3.1	A ba waa toɔrɔ ko ma ka N la sɛge a yɛlɛ ŋa ne a zu ko yɛ, kyɛ yɛnee eŋ zie a e la yɛlɛ naŋ na guuro yɛ velaa.
PHP.3.2	Yɛ gu yɛmenne yi a nensaal-baare zie, a gu yɛmenne yi a yelfa-erebɛ zie, a gu yɛmenne yi a banaŋ naŋ maŋ kyerɛ noba eŋgama zie! 
PHP.3.3	Bonso, tenee la a banaŋ dɛgre ba naŋ iri, ka te puoro Naaŋmen a O Vooroŋ poɔ, kyɛ erɛ pɔloo a Kirista Yeezu eŋɛ kyɛ ba dɛle a eŋgane; 
PHP.3.4	aneazaa ka N meŋ taa la bon naŋ so ka N taa bambaare a eŋgane eŋɛ.
PHP.3.4	Ka neɛzaa wa teɛre ka o taa la bon naŋ so ka o taa bambaare a eŋgane eŋɛ, N taa la sori gaŋ lɛ. 
PHP.3.5	Ba da iri la N dɛgre a bebie anii daare, ka N waa a Izerayɛl boorɔ neɛ naŋ yi a Bɛŋgyamen boorɔ poɔ, a waa Hiburu neɛ Hiburu noba naŋ dɔge; a waa Farazii neɛ a kyaare ne a bege, 
PHP.3.6	a da kyerɛ ka N dɔgre a puoruu laŋne noba; a kyaare ne mennoŋ yɛlɛ, N da waa la neɛ naŋ ba taa saanaa zaa a bege puliŋ.
PHP.3.7	Kyɛ tɔnɔ na zaa N naŋ da nyɛ, N de a la ka a waa zaglaa a Kirista zuiŋ. 
PHP.3.8	A gaŋ a lɛ, N de la bonzaa ka a e zaglaa lɛ, bonso, a Kirista Yeezu N naŋ baŋ ka O waa n Daana seɛ la yaga zaa a gaŋ a anaŋ zaa N naŋ da taa. A Kirista zuiŋ N kɔŋ la bonzaa, a nyɛ ka a ba taa tɔnɔ ka ka N na toɔ̃ de a Kirista yɛlɛ, 
PHP.3.9	a be O eŋɛŋ a ta taa n meŋɛ mennoŋ naŋ yi a bege poɔ, kyɛ ka N taa mennoŋ naŋ yi a yeldeebo N naŋ taa a Kirista eŋɛ. A Naaŋmen mennoŋ naŋ yi yeldeebo eŋɛ. 
PHP.3.10	N boɔrɔ la ka N baŋ a Kirista ane a O kũũ poɔ leɛ-iruu kpeɛ̃õ, kyɛ laŋ ne O di dɔgɛɛ a waa ŋa lɛ O naŋ da waa a O kũũ poɔ, 
PHP.3.11	ka a naŋ e wola zaa ka N toɔ̃ poɔ a kũũ leɛ-iruu poɔ.
PHP.3.12	A ba e ŋa N nyɛ la a yeli ŋa baare, bee a ta N taabo zie; kyɛ N erɛ la aneɛ ka N e ka O leɛ n soobo, bonso, a Kirista Yeezu eɛɛ la ka N e O soobo. 
PHP.3.13	N poyɛŋ noba, N ba nyɛ ka N eɛɛ la ka o e n meŋɛ bon; kyɛ yeli yeni N naŋ erɛ la: N inni la yɛlɛ naŋ e tɔle gaa kyɛ moɔrɔ gɛrɛ niŋe ka N ta a yɛlɛ naŋ be n niŋeŋ. 
PHP.3.14	N erɛ la aneɛ a gɛrɛ niŋe ka N ta a taabo zie a nyɛ a tenvelaa
PHP.3.15	Yɛ vɛŋ ka te banaŋ naŋ pãã baa a ta noba taa teɛroŋ yeni; ka yɛneŋ wa taa teɛroŋ yuo a kyaare ne yelzaa, a yeli ŋa meŋ, Naaŋmen na iri o la wuli yɛ. 
PHP.3.16	Yɛ vɛŋ ka te nyɔge bon te naŋ taa kpeɛŋaa.
PHP.3.17	N yɔɔmine ane n yɔɔpuuli, yɛ poɔ a tɔglɔ ma, kyɛ kaara a banaŋ naŋ taa ba nyɔvoɛ a seŋ lɛ yɛ naŋ nyɛ te zie. 
PHP.3.18	N da maŋ yeli la ba yɛlɛ ko yɛ, kyɛ pampana N yele la ba yɛlɛ korɔ yɛ a gba ŋmaara nentaŋ; bonso, ba yaga leɛ la a Kirista dagaraa dɔndɔnne a yi lɛ ba naŋ taa ba nyɔvoɛ. 
PHP.3.19	A ba baaroo zie e la weɛbo; ba poore e la ba ŋmemɛ, ka ba puubu be ba vi poɔ, ka ba teɛroŋ be teŋɛzu boma eŋɛ. 
PHP.3.20	Kyɛ tenee e la a tenvelaa biiri, a be la ka te kyɛllɛ a Faara, a Daana Yeezu Kirista ka O yi be leɛ wa. 
PHP.3.21	O na kyilli la a te bambaaloŋ enne ama ka a leɛ waa a O puubu eŋgane ne a kpeɛ̃õ na naŋ e ka boma zaa wa be O puliŋ.
PHP.4.1	Azuiŋ, n yɔɔmine ane n yɔɔpuuli, n poyɛŋ noba N naŋ nɔŋ, a taa vɔlaa ka N wa nyɛ yɛ, n popeɛloŋ ane n dapaaloŋ noba, yɛ are kpeɛŋaa a Daana eŋɛ a ŋaa poɔ.
PHP.4.2	N sɔrɔ la Yuodiya ane Sintɛkye ka ba taa teɛroŋ yeni a Daana eŋɛ. 
PHP.4.3	Serɛzaa, N sɔrɔ la fo meŋ n tontontɔ naŋ taa yelmeŋɛ, soŋ a pɔgeba bama, bonso, ba da be la n lamboriŋ ka te di dɔgɛɛ a Ŋmen-yelnoore toma poɔ, a laŋ ne Kelɛmɛnte a de ne a n tonton-taaba na zaa yoe ba naŋ sɛge eŋ a nyɔvore gane poɔ.
PHP.4.4	Yɛ kyellɛ a Daana eŋɛ tegitegilɛ, N laboreŋ yelee la, yɛ kyellɛ. 
PHP.4.5	Yɛ vɛŋ ka neɛzaa baŋ yɛ sumaaroŋ yɛlɛ. A Daana peɛlɛɛ la. 
PHP.4.6	Yɛ ta vɛŋ ka bonzaa yɛlɛ fere yɛ, kyɛ yelzaa poɔ, yɛ maŋ de puoruu, sɔroo ane bareka puoruu a vɛŋ ka Naaŋmen baŋ yɛ yelboɔre zaa. 
PHP.4.7	Lɛ la ka a Naaŋmen maaroŋ naŋ zuo bammo zaa na gu yɛ sukyie ane yɛ teɛrɛ a Kirista Yeezu eŋɛ.
PHP.4.8	A baaraa zaa, n poyɛŋ noba, bonna zaa naŋ e yelmeŋɛ, bonna zaa naŋ taa yuori, bonna zaa naŋ taa mennoŋ, bonna zaa naŋ pɛgeyi fanana, bonna zaa naŋ waana ne popeɛloŋ, bonna zaa naŋ seŋ ne garebanyɛ teroo, ka bonzaa bebe a veɛlɛ, ka yelzaa wa bebe a seŋ ne puubu, yɛ teɛrɛ a yɛlɛ ama yɛlɛ. 
PHP.4.9	Yɛ naŋ kyɛnɛ erɛ a yɛlɛ na yɛ naŋ da zanne kyɛ de, a woŋ kyɛ nyɛ yi n zie, lɛ ka a maaroŋ Naaŋmen na be yɛ zie.
PHP.4.10	N kyellɛ la yaga zaa a Daana eŋɛ ne pampana yɛ naŋ la leɛ taa n yɛlɛ. Serɛzaa, yɛ taa la n yɛlɛ kyɛ da ba nyɛ vuo a na wuli a. 
PHP.4.11	A ba e ŋa N yele wullo ka a ferɛ ma la; bonso, N maale la n teɛroŋ ka n nimiri maŋ paale ne bonna zaa N naŋ taa. 
PHP.4.12	N baŋ la lɛ a naŋ maŋ waa ka maa wa taa belaa, kyɛ la baŋ lɛ a naŋ maŋ waa ka maa wa taa bon-yaga. Yelzaa poɔ ane zie zaa, N zanne la a yelsɔglaa ŋa, lɛ N naŋ maŋ di tege ane lɛ N naŋ na maŋ taa kɔŋ. Lɛ neɛ naŋ maŋ taa bon-yaga ane lɛ neɛ naŋ maŋ dire boma naŋ. 
PHP.4.13	N na baŋ e la yelzaa a yi a soba na naŋ korɔ ma faŋ zie. 
PHP.4.14	Lɛ na zaa naŋ la, yɛ da wuli la yɛ nimimaaroŋ ko ma ne yɛ naŋ da soŋ ma a n woore poɔ.
PHP.4.15	Yɛnee Filipae deme, yelmeŋɛ zaa, yɛ baŋ ka a Ŋmen-yelnoore piiluu saŋ, N naŋ da yi Masedoniya gɛrɛ, a puoruu laŋne kanzaa da ba ko ma ba bonzaa a kyaare ne teroo ane deebo, ka yɛ yoŋ naane. 
PHP.4.16	Bonso, saŋ na N naŋ da be Tɛsalonika teŋɛ poɔ gba, yɛ da tere la sommo gbɛɛ yaga ka ba wa ko ma. 
PHP.4.17	A ba e ŋa a kyɔɔtaare la ka N boɔrɔ, kyɛ a tɔnɔ yɛ naŋ na nyɛ a kyɔɔtaare teroo puoriŋ la ka N boɔrɔ. 
PHP.4.18	Ba yɔɔ ma la ka a ta ka N taa ka a gaŋ lɛ N naŋ boɔrɔ. N taaɛ la ka a seŋ ma ne a kyɔɔtaare yɛ naŋ da tere ka Epafiroditu wa ko ma. A waa la kyɔɔtaare nyuu naŋ noma kyɛ e bagmaale bon naŋ seŋ ne deebo kyɛ pɛllɛ Naaŋmen poɔ. 
PHP.4.19	A n Naaŋmen na ko yɛ la bonzaa yɛ naŋ boɔrɔ yi a O puubu bondaanoŋ naŋ be a Kirista Yeezu eŋɛ. 
PHP.4.20	Ka a te Saa Naaŋmen nyɛ puubu tegitegilɛ. Ameena.
PHP.4.21	Yɛ puori a nensonne zaa naŋ be a Kirista Yeezu eŋɛ. A yɔɔmine naŋ be n zie puoro yɛ la. 
PHP.4.22	A nensonne zaa puoro yɛ la, a gaŋ a zaa a Naa Siiza yideme puoro yɛlɛ la.
PHP.4.23	Ka a Daana Yeezu Kirista garaaseɛ be yɛ seere poɔ.
COL.1.1	Maa Pɔɔl, a naŋ e a Naaŋmen poboɔbo ka N waa a Kirista Yeezu apostolii ane te yɔɔ Timoti la sɛgrɛ a lɛtɛ 
COL.1.2	korɔ a nensonne ane a yɔɔmine ane a yɔɔpuuli naŋ taa yelmeŋɛ a Kirista eŋɛ a be Kolosi teŋɛ poɔ:
COL.1.2	Ka te Saa Naaŋmen garaaseɛ ane maaroŋ be yɛ zie.
COL.1.3	A te puoruu te naŋ maŋ puoro korɔ yɛ, te maŋ puori la Naaŋmen, a te Daana Yeezu Kirista Saa bareka tegitegilɛ, 
COL.1.4	bonso, te woŋ la a yɛ yeldeebo yɛ naŋ taa a Kirista Yeezu eŋɛ ane lɛ yɛ naŋ taa nɔmmo ne a nensonne zaa, 
COL.1.5	a teɛretɔroo
COL.1.6	naŋ wa yɛ zie. Aŋa lɛ o naŋ wɔnɔ wɔmɔ kyɛ baara a tendaa zaa poɔ, a lɛ ka o wɔnɔ wɔmɔ a yɛmenne poɔ a yi a daare na yɛ naŋ da woŋ a kyɛ baŋ a Naaŋmen garaaseɛ tɛgɛ ka a ta. 
COL.1.7	A yeli ŋa la ka yɛ zanne yi Epaferase naŋ e te poyɛŋ neɛ kyɛ la waa te tontontɔ zie. O e la a Kirista tontonɔ naŋ taa yelmeŋɛ yɛ zuiŋ. 
COL.1.8	Ona la vɛŋ ka te baŋ lɛ yɛ naŋ taa nɔmmo a Vooroŋ Soŋ poɔ.
COL.1.9	A ŋaa zuiŋ, a yi a lɛ daare na te naŋ da woŋ a yɛ yɛlɛ, te daŋ ba nage a yɛ puori teroo, kyɛ sɔrɔ ka yɛ paale ne a Naaŋmen poboɔbo ane seeloŋ yɛŋ ane yɛlɛ bammo tɛgɛ zaa, 
COL.1.10	ka ka yɛ na taa yɛ nyɔvoɛ a seŋ lɛ a Daana naŋ boɔrɔ, ka a sereŋ pɛllɛ O poɔ, ka yɛ wɔnɔ wɔmɔ tonveɛle zaa poɔ kyɛ baara a Naaŋmen bammo poɔ. 
COL.1.11	Ka Naaŋmen e ka yɛ e kpeɛne kyɛ taa faŋ zaa naŋ yi O puubu kpeɛ̃õ poɔ, kyɛ nare yɛ ka yɛ dire kannyiri yelzaa poɔ ne popeɛloŋ, 
COL.1.12	a puoro a Saa bareka, Ona la e ka yɛ ne a nensonne laŋ gbandiruŋ
COL.1.13	O faa te la yi a ligruŋ kpeɛ̃õ poɔ kyɛ taa te wa eŋ a O poyɛŋ Bie naaloŋ poɔ, 
COL.1.14	O eŋɛŋ la ka te nyɛ faabo ane yelbebe sudi.
COL.1.15	A Kirista la a Naaŋmen ba naŋ kontoɔ̃ nyɛ ne nimiri waaloŋ, a bidɛndɛŋ a bon-iri zaa poɔ. 
COL.1.16	Bonso, O zie la ka Naaŋmen tu iri boma zaa, boma naŋ be sazu ane a tendaa zu, boma te naŋ nyɛrɛ ane boma te naŋ ba nyɛrɛ, ka nakogri la bee ka naaloŋ kpeɛ̃õ la, bee ka zukaareba bee ka kpeɛ̃õ deme la; Naaŋmen tu la O zie kyɛ iri a boma zaa a O zuiŋ. 
COL.1.17	O meŋɛ daŋ la a boma zaa wa bebe, kyɛ a O eŋɛ la ka a boma zaa lantaa are. 
COL.1.18	Ona la a puoruu laŋne endaa zu. Ona la a piiluu, a bidɛndɛŋ naŋ leɛ-iri yi a kũũ poɔ, ka ka O wa e a dɛndɛŋ soba yelzaa poɔ. 
COL.1.19	Bonso, a Kirista poɔŋ la ka a Naaŋmen waaloŋ zaa da nɔŋ ka O be. 
COL.1.20	O zie meŋ la ka Naaŋmen poɔ da pɛle ka O tu ka O ne a boma zaa leɛ maale taa, ka a teŋɛzu la bee ka sazu poɔ la, O tu la a Kirista dagaraa zu zẽẽ zie a wa ne maaroŋ.
COL.1.21	Kyɛ yɛnee naŋ da waa noba naŋ wɛle yi Naaŋmen eŋɛ, a waa O dɔndɔnne yɛ teɛroŋ poɔ, a erɛ yelfaare 
COL.1.22	kyɛ pampana, O leɛ maale la yɛ ne O yɛlɛ ka a kpɛ taa a O eŋgannoŋ poɔ a yi kũũ eŋɛ, ka ka O na de yɛ tere ka yɛ waa soŋ a ba taa saanaa ane faaloŋ zaa O niŋesogɔ; 
COL.1.23	ka a naŋ wa e ka yɛ naŋ kyɛnɛ are la kpeɛŋaa kyɛ kpimare a yeldeebo, a ba wa tagra yire a teɛretɔroo na ba naŋ da eŋ noɔre ka yɛ woŋ yi a Ŋmen-yelnoore poɔ, a na ka ba da moɔle ko a bon-iri zaa naŋ be a teŋɛzu. Maa Pɔɔl wa leɛ la a Ŋmen-yelnoore ŋa tontonɔ.
COL.1.24	Pampana, N kyellɛ la n dɔgɛɛ poɔ yɛ zuiŋ, kyɛ a n eŋgane poɔ, N baare dire la a Kirista dɔgɛɛ naŋ kyɛre, a puoruu laŋne naŋ waa a O eŋgane zuiŋ. 
COL.1.25	N leɛ la a puoruu laŋne tontonɔ a seŋ lɛ Naaŋmen naŋ da kaa-iri ma a yɛ zuiŋ, ka N e ka ba baŋ a Naaŋmen yelbiri ka a ta, 
COL.1.26	a yelsɔglaa ŋa ba naŋ da sɔgle yuomo ane nemboore parɛɛ naŋ tɔle gaa kyɛ ka ba iri a wuli a nensonne pampana. 
COL.1.27	Bana la ka Naaŋmen da sage ka O e ka ba baŋ lɛ O puubu yelsɔglɔ bondaanoŋ naŋ da seŋ lɛ a Kirista naŋ be a Nemboore-yobo
COL.1.28	A Naaŋmen yɛlɛ la ka te moɔlɔ, a kpaana neɛzaa kyɛ kanna noba zaa ne yɛmbammo zaa, ka ka te na toɔ̃ de neɛzaa tere ka O baa ta neɛ a Kirista eŋɛŋ. 
COL.1.29	A yeli ŋa zuiŋ la ka N tonɔ kyɛ moɔrɔ ne a faŋ na zaa O naŋ de eŋ ma yaga zaa.
COL.2.1	N boɔrɔ la ka yɛ baŋ lɛ N naŋ moɔrɔ yɛ zuiŋ, ane a banaŋ naŋ be a Laodisiya teŋɛ poɔ, a de ne a banaŋ zaa naŋ daŋ ba nyɛ n nimisogɔ. 
COL.2.2	N boɔrɔ la ka ba nyɔge bamenne kyɛ e yeni nɔmmo poɔ, ka ka ba na taa yɛlɛ tɛgɛ bambaare bondaanoŋ zaa, kyɛ taa a Naaŋmen yelsɔglɔ yelbammo, Ona la a Kirista meŋɛ. 
COL.2.3	A Kirista poɔŋ la ka yɛŋ ane yelbammo naboma zaa sɔgle. 
COL.2.4	N yele la a ŋaa ka ka neɛzaa na ta wa bɛlle yɛ ne nɔkpeɛŋ-zirii. 
COL.2.5	Aneazaa ka N ba be yɛ zie ne n eŋgane, kyɛ N be la yɛ zie a seeloŋ poɔ, a kyellɛ ka N nyɛ yɛ bambaare ane yɛ yeldeebo naŋ e kpeɛŋaa a Kirista eŋɛŋ.
COL.2.6	Yɛ naŋ pãã sage de a Daana Kirista Yeezu zuiŋ, yɛ naŋ kyɛnɛ taa yɛ nyɔvoɛ velaa O eŋɛŋ, 
COL.2.7	a tɛ nyaga kyɛ baa do O eŋɛ a are kpeɛŋaa a yeldeebo poɔ, aŋa lɛ ba naŋ da wuli yɛ, ka a yɛ bareka puoruu duoro zu.
COL.2.8	Yɛ gu yɛmenne velaa ka neɛzaa ta wa de yɛmbaŋ yɛlɛ ane bɛllɛ nyɔge ne yɛ eŋ seeloŋ gbaŋgbaaloŋ poɔ, a yi nensaalba wuluu yɛlɛ ane a teŋɛzu sefaare, kyɛ ka a ba e seŋ a Kirista naŋ boɔrɔ lɛ. 
COL.2.9	Bonso, O eŋɛŋ la ka a Naaŋmennoŋ zaa be a eŋgannoŋ poɔ, 
COL.2.10	ka yɛ wa taa a nyɔvore zaa O poɔŋ, Ona la a namine ane a kpeɛ̃õ deme zaa zusoba. 
COL.2.11	O eŋɛŋ meŋ la ka ba iri yɛ dɛgre ne a seeloŋ dɛgre iruu, ne yɛ naŋ da iri a eŋgannoŋ bare yɛ naŋ da taa a dɛgre iruu a Kirista eŋɛŋ zuiŋ. 
COL.2.12	Ba naŋ da laŋ ũũ yɛ ne O a suobu poɔ, lɛ meŋ la ka ba e ka yɛ ne O leɛ-iri a yɛ yeldeebo yɛ naŋ taa a Naaŋmen kpeɛ̃õ zuiŋ, O naŋ da e ka a Kirista leɛ-iri yi a kũũ poɔ. 
COL.2.13	Yɛ naŋ da kpi a yɛ yelbebe poɔ ane a yɛ eŋgane dɛgre ba-iruu zuiŋ, Naaŋmen da eɛɛ la ka yɛ ne O leɛ voorɔ, O naŋ da di a te yelbebe zaa suuri ko te, 
COL.2.14	a peere a yɛlɛ na zaa naŋ da di danseɛ a kyaare ne te yelbebe bare ane a bege sori naŋ tu lɛ. O da iri la a ŋa bare, a kpa o a dagaraa zu. 
COL.2.15	O da faa la a namine ane a kpeɛ̃õ deme zɔɔzɔɔ-boma, kyɛ de ba wuli a andonɛɛ zaa, a di gandaaloŋ ba zu a lɛ eŋɛ.
COL.2.16	Azuiŋ, yɛ ta vɛŋ ka neɛzaa ko yɛ saanaa a yɛ bondirii ane bonnyuuri yɛlɛ, bee yɛ tige diibu, bee a kyuu paalaa tigri diibu bee a pɛnnoo bebiri daare yɛlɛ. 
COL.2.17	A ama waa la a bonna naŋ na wa dasuoluŋ, kyɛ a bon meŋɛ waa la a Kirista soobo. 
COL.2.18	Yɛ ta vɛŋ ka neɛzaa yeli ka yɛ ba seŋ ne a, kyɛ yele o naŋ gaŋ yɛ, a nyɛrɛ nyaabo kyɛ puoro malekere, a wullo o meŋɛ ka a ba tu sori ne nensaalba teɛroŋ, 
COL.2.19	kyɛ ba kpimare a Kirista naŋ e a zusoba, a Onaŋ zie a eŋgane zaa naŋ nyɛrɛ o bondirii, kyɛ ka a gyiile ne kɔbɔ tuori taa ziiri nyɔge a eŋɛ zaa lantaa, a baara ne baabo naŋ yi Naaŋmen zie.
COL.2.20	Ka yɛ ne a Kirista wa laŋ kpi a seere naŋ di naaloŋ a tendaa zu zie, wola ka yɛ naŋ kyɛnɛ taa a yɛ nyɔvoɛ aŋa yɛ naŋ waa la a tendaa noba? Boŋ la so ka yɛ naŋ sagra a nɔɛ ama taaba: 
COL.2.21	“Ta nyɔge taa, Ta lɛnne nyɛ, Ta seene?” 
COL.2.22	A nɔɛ ama zaa yele kyaara ne la boma naŋ na toɔ̃ sãã ka ba naŋ wa de a tonɔ ne toma; a ama deɛ waa la nensaalba nɔɛ ane wuluu. 
COL.2.23	A ama sereŋ waa seŋ ŋa yɛŋ yɛlɛ naŋ waana ne meŋɛ puoruu naŋ veɛlɛ, sigruumilluu ane neɛ naŋ eŋnɛ o eŋɛ dɔgroŋ kpoŋ, kyɛ ka a ba taa tɔnɔ zaa a kontoɔ̃ iri neɛ yi a eŋgane vɔlfaare poɔ.
COL.3.1	Azuiŋ, ka yɛ ne a Kirista wa laŋ iri yi a kũũ poɔ, yɛ boɔrɔ boma naŋ be sazu poɔ, be a Kirista naŋ zeŋ a Naaŋmen nuduluŋ seŋ. 
COL.3.2	Yɛ de yɛ teɛroŋ eŋ boma naŋ be sazu eŋɛ, kyɛ ta de yɛ teɛroŋ eŋ boma naŋ be teŋɛzu eŋɛ, 
COL.3.3	bonso, yɛ kpie la ka a yɛ nyɔvoɛ sɔgle a Kirista naŋ be Naaŋmen poɔ. 
COL.3.4	Ka a Kirista naŋ waa a yɛ nyɔvore wa sãã, lɛ meŋ la ka yɛ ne O pãã na laŋ sãã a O puubu poɔ.
COL.3.5	Azuiŋ, yɛ ko a teŋɛzu yɛlɛ zaa naŋ be yɛ enneŋ: peɛ̃mo toma, yeldɛgɛ, vɔlfaare, yelfaare boɔbo ane bombɔ-gaŋne (naŋ waa tebɛ maaloo). 
COL.3.6	A yɛlɛ ama zuiŋ, Naaŋmen supuriyaaraa waana la a banaŋ naŋ ba sagra noɔre zu. 
COL.3.7	A yɛlɛ ama taaba la ka yɛ meŋ da erɛ, saŋ na yɛ naŋ da taa a nyɔvo-koraa na. 
COL.3.8	Kyɛ pampana a ferɛɛ la ka yɛ bare a yɛlɛ ama: suuri, supuriyaaraa, faaloŋ, yosãã kyɛ bare yelfaare zaa yeluu. 
COL.3.9	Yɛ ta ŋmaara ziiri korɔ taa, yɛ naŋ yage a nensaal-koraa ne o yel-erre bare zuiŋ, 
COL.3.10	kyɛ pilli yɛmenne ne a nensaal-paalaa aŋa wagyɛ. Ona la ka ba e ka o leɛ e paalaa yelbammo poɔ a taa a neɛ naŋ iri o waaloŋ. 
COL.3.11	A nyɔvo-paalaa ŋa poɔ, tɛɛtɛɛ ba la kye Giriki noba ane a Gyuumine sogɔŋ, neɛ ba naŋ iri o dɛgre ane neɛ ba naŋ ba iri o dɛgre, saama, noba nimie naŋ ba yuo, gbaŋgbaare ane noba naŋ so bamenne; kyɛ a Kirista la a boma zaa, a be a boma zaa poɔ!
COL.3.12	Yɛ naŋ waa Naaŋmen neŋkaa-irri, nensonne ane O poyɛŋ noba zuiŋ, yɛ de nyonono, nimimaaroŋ, sigruumilluu, sumaaroŋ ane kannyiri su pɔge yɛmenne aŋa bonsuuri. 
COL.3.13	Yɛ dire kannyiri ne taa, kyɛ ka yɛ kaŋ wa taa yeli ne o tɔsoba, yɛ dire suuri korɔ taa aŋa lɛ a Daana naŋ da di suuri ko yɛ; lɛ meŋ ka a fere ka yɛ dire suuri korɔ taa. 
COL.3.14	A gaŋ a zaa, yɛ de nɔmmo su pɔge yɛmenne, ona la maŋ leŋ boma zaa lantaa velaa zaa. 
COL.3.15	Yɛ vɛŋ ka a Kirista maaroŋ di naaloŋ yɛ sukyie poore, a maaroŋ ŋa poɔ la ka ba da sereŋ boɔle yɛ eŋ a enda-yeni eŋɛ. Yɛ maŋ puoro bareka. 
COL.3.16	Yɛ vɛŋ ka a Kirista yelbiri be yɛ poɔ yaga zaa; ka yɛ kanna kyɛ yele yɛlɛ teɛrɛ taa ne yɛŋ zaa ane bareka puoruu yɛ sukyie poore, a yiele yiele, puubu yiele ane seeloŋ yiele korɔ Naaŋmen. 
COL.3.17	Yelzaa yɛ naŋ yele bee a erɛ, yɛ erɛ a zaa a Daana Yeezu yuori eŋɛ, a tu O zie puoro a Saa Naaŋmen bareka.
COL.3.18	Pɔgebɔ, yɛ sagra yɛ serebɛ nɔɛ, bonso, a lɛ la seŋ ne a Daana zie. 
COL.3.19	Serebɛ, yɛ nɔnɔ yɛ pɔgeba a ta daŋ wa nyɛrɛ ba zu zaa.
COL.3.20	Bibiiri, yɛ sagra a yɛ dɔgreba nɔɛ yelzaa poɔ, bonso, a ŋaa la yɛ feroo toma naŋ seŋ ne a Daana zie. 
COL.3.21	Saamine, yɛ ta erɛ yɛlɛ naŋ na maŋ e ka yɛ bibiiri suuri ire, ka lɛ naane ba nuuri na yoɔre la. 
COL.3.22	Gbaŋgbaare, yɛ sagra a banaŋ naŋ so yɛ nɔɛ yelzaa poɔ, ka a ta waa ka saŋ ba naŋ kaara yɛ yoŋ, ka yɛ e ka ba poore pɛle kyɛ yɛ sagra ba nɔɛ ne yɛ poore zaa yɛ naŋ zoro a Daana zuiŋ. 
COL.3.23	Yeli na zaa naŋ la a yɛ feroo toma, yɛ tonɔ a ne yɛ poore zaa aŋa a Daana la ka yɛ tonɔ terɛ, kyɛ ka a ta waa ŋa nensaalba la ka yɛ tonɔ terɛ, 
COL.3.24	yɛ naŋ baŋ ka a Daana la na ko yɛ a gbandiruŋ
COL.3.25	Bonso, ba na yɔɔ la a yelfa-erebɛ seŋ lɛ ba naŋ e a yelfaare seŋ, ka nɔmboore zaa koŋ kyebe.
COL.4.1	Nɛmbɛrɛ, yɛ erɛ a yɛ gbaŋgbaare ne lɛ naŋ soma ane lɛ naŋ seŋ ne, bonso, yɛ baŋ ka yɛ meŋ taa la Neŋkpoŋ ka O be tenvelaa
COL.4.2	Yɛ kpimare puoruu eŋɛ, a gu yɛmenne velaa, a puoro Naaŋmen bareka. 
COL.4.3	Yɛ puoro korɔ te meŋ a yɛ puoruu poɔ ka Naaŋmen yuo sori ko te ka te moɔle a Kirista yelsɔglaa na eŋɛ N naŋ be a nempagdie poɔ, 
COL.4.4	ka ka N na toɔ̃ manne a weliweli ka a sãã a seŋ N naŋ na manne a lɛ. 
COL.4.5	Yɛ erɛ yɛlɛ ne yɛŋ a kyaara noba na naŋ ba poɔ yɛ poɔ, kyɛ maŋ vɛŋ ka wagre zaa yire tɔnɔ. 
COL.4.6	Yɛ maŋ yele yɛlɛ ne kɔkɔbaaloŋ tegitegilɛ, ka a noma aŋa bon ba naŋ tɛŋ ne nyɛnnoo, ka yɛ na toɔ̃ baŋ lɛ yɛ naŋ na maŋ yeli sɔge neɛzaa.
COL.4.7	Takyiku na wa manne la a yɛlɛ zaa naŋ kyaare ma ko yɛ; o waa la n yɔɔ-nɔnaa, a waa tontonɔ naŋ taa yelmeŋɛ kyɛ waa n tontontɔ a Daana eŋɛ. 
COL.4.8	N toŋ o la yɛ zie a yeli ŋa zuiŋ, ka ka yɛ na baŋ lɛ te naŋ waa kyɛ ka o yeli yɛlɛ dii yɛ sukyie. 
COL.4.9	A Takyiku ne Onesimu la waana yɛ zie, a n yɔɔ naŋ taa yelmeŋɛ, a e n yɔɔ-nɔnaa, kyɛ waa yɛ kaŋ. Ba na wa yeli la yelzaa naŋ be a kyɛ ko yɛ.
COL.4.10	Arestaku n nempɔge-tɔ puoro yɛ la, ka Marko naŋ waa Banabase yɔɔ meŋ puoro yɛ, o yɛlɛ la ka ba da ko yɛ noɔre, a yeli; ka ka o naŋ wa wa yɛ zie, yɛ tuori de o velaa. 
COL.4.11	A Yeezu na ba naŋ boɔlɔ Gyustu puoro yɛ la. A bama yoŋ la waa noba dɛgre ba naŋ iri ka ba poɔ a n tonton-taaba poɔ a tonɔ a Naaŋmen naaloŋ zuiŋ, kyɛ da waa noba naŋ moorɔ korɔ ma. 
COL.4.12	Epaferase naŋ waa yɛ kaŋ, a e a Kirista Yeezu tontonɔ puoro yɛ la. O maŋ moɔrɔ la a puoro korɔ yɛ tegitegilɛ ka ka yɛ na toɔ̃ baa ta noba kyɛ baŋ a Naaŋmen poboɔbo yɛlɛ zaa a ba bonnɔ. 
COL.4.13	Bonso, N dire la o danseɛ ka o toŋ la toma yaga ko yɛ ane banaŋ naŋ be Laodisiya teŋɛ ane Hɛrapoli teŋɛ poɔ. 
COL.4.14	Luka, a n poyɛŋ neɛ naŋ e tegetegrɛ ane Dɛmase puoro yɛ la. 
COL.4.15	Yɛ puori a yɔɔmine ane a yɔɔpuuli naŋ be Laodisiya teŋɛ poɔ ko ma; kyɛ puori Nemfa ane a puoruu laŋne noba naŋ be a o yiri poɔ. 
COL.4.16	Ka ba naŋ wa kanne a lɛtɛ ŋa yɛ poɔŋ baare, yɛ e ka ba kanne o a Laodisiya puoruu laŋne deme meŋ poɔŋ, kyɛ ka yɛ mɔ kyɛ kanne a lɛtɛ naŋ yi a Laodisiya puoruu laŋne deme zie meŋ. 
COL.4.17	Yɛ yeli ko Akyipu, “Mɔ kyɛ toŋ a toma a Daana naŋ ko fo ka a baare.”
COL.4.18	Maa Pɔɔl la sɛge a yaane puoruu ŋa ne n meŋɛ nu. Yɛ leɛ-teɛre ka ba leŋ la n nuuri ne banzɔlɔ. Ka Naaŋmen garaaseɛ be yɛ zie.
1TH.1.1	Maa Pɔɔl, Silivaanu ane Timoti la sɛgrɛ a lɛtɛ ŋa korɔ a Saa Naaŋmen ane a Daana Yeezu Kirista puoruu laŋne naŋ be a Tɛsalonika teŋɛ poɔ:
1TH.1.1	Ka garaaseɛ ane maaroŋ be yɛ zie.
1TH.1.2	Te maŋ puoro la Naaŋmen bareka tegitegilɛ yɛ zaa zuiŋ, kyɛ maŋ taa yɛ teɛroŋ wagre zaa te puoruu poɔ, 
1TH.1.3	a maŋ teɛrɛ a yɛ yeldeebo toma, a yɛ nɔmmo toma ane a kannyiri yɛ naŋ taa ne a teɛretɔroo
1TH.1.4	Te yɔɔmine ane te yɔɔpuuli naŋ waa Naaŋmen poyɛŋ noba, te baŋ ka O kaa-iri yɛ la, 
1TH.1.5	bonso, a te Ŋmen-yelnoore duoro da ba wa a yɛ zie yelbiri yoŋ tɛgɛ, kyɛ o da wa la yɛ zie meŋ ne kpeɛ̃õ ane a Vooroŋ Soŋ ane yɛlɛ naŋ ba taa bonnoo zaa, aŋa lɛ yɛ naŋ baŋ noba na te naŋ da waa yɛ poɔ a yɛ zuiŋ. 
1TH.1.6	Kyɛ yɛ da e la noba naŋ tɔglɔ te yel-erre ane a Daana yel-erre, aneazaa ka yɛ da be la dɔgɛɛ poɔ kyɛ yɛ da de la a Naaŋmen yelbiri a Vooroŋ Soŋ naŋ tere ne popeɛloŋ. 
1TH.1.7	A lɛ eɛɛ la ka a yelderebɛ zaa naŋ be Masedoniya ane Akaya tenne poore leɛ tɔglɔ a yɛ eebo. 
1TH.1.8	Bonso, a Daana yelbiri ba yi a yɛ zie yaare a Masedoniya ane a Akaya tenne poore yoŋ, kyɛ a ziiri zaa, ba baŋ la a yɛ yeldeebo yɛ naŋ taa a Naaŋmen eŋɛ, ka a ba la fere ka te la yeli yelzaa. 
1TH.1.9	Bonso, a tenne na noba yeli la te yɛlɛ kyaare ne lɛ yɛ naŋ da tuori de te a yɛ poɔ ane lɛ yɛ naŋ da bare a yɛ tebɛ kyɛ leɛ wa a Naaŋmen zie, a na tonɔ korɔ a Naaŋmen naŋ waa vore kyɛ e meŋɛ, 
1TH.1.10	a na kyɛllɛ a O Bidɔɔ ka O yi tenvelaa
1TH.2.1	N yɔɔmine ane n yɔɔpuuli, yɛmenne baŋɛɛ la ka te naŋ da wa a yɛ zie, a da ba e weɛlɛ, 
1TH.2.2	kyɛ aneazaa ka te da di la dɔgɛɛ kyɛ ka ba to te vi zomɔ a Filipae teŋɛ poɔ aŋa yɛ naŋ baŋ lɛ, kyɛ te da dɛle la a te Naaŋmen kyɛ moɔle a O yelnoore ko yɛ aneazaa ka noba yaga da zɔɔrɔ ne te la. 
1TH.2.3	Bonso, a te kpɛlle te naŋ ŋmeɛrɛ da ba yi bɛllɛ, bee teɛroŋ faare bee nyaayɛlɛ poɔ, 
1TH.2.4	kyɛ aŋa lɛ a Naaŋmen naŋ da nyɛ ka te seŋ ne a ka O de a O yelnoore duoro eŋ te nuuriŋ, a lɛ meŋ la ka te moɔlɔ a yelnoore. Te ba moɔlɔ a yelnoore ka te pɛllɛ nensaalba poore, kyɛ te moɔlɔ a la ka te pɛllɛ Naaŋmen poɔ. Ona la maŋ tegre a te sukyie nyɛ. 
1TH.2.5	Aŋa yɛ naŋ baŋ kyɛ ka Naaŋmen e te dansedire lɛ, te daŋ ba wa yɛ zie a wa yele nɔnoɔ-yɛlɛ bee a eŋ bombɔ-gaŋne niŋe; 
1TH.2.6	kyɛ bee a da boɔrɔ puubu yi nensaalba zie, ka yɛ zie la bee ka noba mine zie la, 
1TH.2.7	aneazaa ka te pɔɔ da bɔ la sommo yi yɛ zie te naŋ waa a Kirista apostoliimine zuiŋ. Kyɛ te da waa la baaloŋ yɛ poɔ aŋa bima naŋ kaara o meŋɛ bibiiri zu velaa zaa. 
1TH.2.8	Te naŋ taa yɛ yɛlɛ te sukyie poore yaga zaa zuiŋ la so ka te nare ka te ta ko yɛ a Ŋmen-yelnoore yoŋ, kyɛ ka te de temenne meŋ ko yɛ, bonso, yɛ leɛ la noba te naŋ nɔŋ yaga zaa.
1TH.2.9	N yɔɔmine ane n yɔɔpuuli, yɛ leɛ-teɛre a te toma ane a te wale puruu; te da tonɔ la toma ŋmenaa ane tensogɔ a saŋ te naŋ da moɔlɔ a Ŋmen-yelnoore korɔ yɛ ka ka te ta wa ko yɛ kanzaa toɔrɔ. 
1TH.2.10	Yɛ waa la te dansediribe, ka Naaŋmen meŋ waa a lɛ, ka a te yel-erre a yɛnee yelderebɛ zie da waa soŋ, a tori a ba taa yelsaanaa zaa. 
1TH.2.11	Aŋa yɛ naŋ baŋ lɛ, te da erɛ la yɛlɛ yɛ yeni yeni zaa zie aŋa saa naŋ maŋ erɛ o bibiiri zie lɛ. 
1TH.2.12	Te da kpaala yɛ la kyɛ yele yɛlɛ teɛrɛ yɛ, a sɔrɔ ka yɛ taa a yɛ nyɔvoɛ ka a seŋ ne a Naaŋmen naŋ boɔrɔ lɛ. Ona la boɔle yɛ eŋ a O meŋɛ naaloŋ ane a O puubu poɔ.
1TH.2.13	Te meŋ maŋ puoro la Naaŋmen bareka tegitegilɛ a yeli ŋa zuiŋ, ka a saŋ yɛ naŋ da woŋ a Naaŋmen yelbiri yi te zie, yɛ da ba sage de ka a yelbiri waa la nensaala yelbiri, kyɛ yɛ da sage de o la ka o waa lɛ o naŋ sereŋ waa, a Naaŋmen yelbiri. A yelbiri ŋa meŋ la tonɔ toma yɛnee a yelderebɛ nyɔvoɛ poɔ. 
1TH.2.14	Yɛnee, n yɔɔmine ane n yɔɔpuuli, da leɛ la noba naŋ tɔglɔ a Naaŋmen puoruu laŋne deme naŋ be a Kirista Yeezu eŋɛ a Gyudiya teŋɛ poɔ. Bonso, a yɛmenne noba da dɔgre yɛ la aŋa lɛ ne o zu a Gyuumine naŋ da dɔgre ba. 
1TH.2.15	A Gyuumine la da ko a Daana Yeezu ane a Ŋmen-yelmanneba kyɛ da digi te yi bare. Ba da sãã la Naaŋmen poɔ kyɛ zɔɔrɔ ne neɛzaa, 
1TH.2.16	ne ba naŋ da pigre te sori ka te na ta wa moɔle a Ŋmen-yelnoore ko a Nemboore-yobo
1TH.2.17	Tenee eŋ, n yɔɔmine ane n yɔɔpuuli, te ne yɛ da wɛle la taa belaa eŋgannoŋ poɔ kyɛ ka a ba e te teɛroŋ poɔ. Te da taa la yɛ vɔlaa kyɛ da nɔnɔ yaga ka te wa ka te nyɛ taa nimisogre. 
1TH.2.18	Bonso, te da boɔrɔ la ka te wa yɛ zie, (yelmeŋɛ zaa, maa Pɔɔl da boɔrɔ la ka N wa nyɛ yɛ gborɔgborɔ) kyɛ ka Setaana da pigi te sori. 
1TH.2.19	Boŋ la a te teɛretɔroo
1TH.2.20	Yelmeŋɛ zaa, yɛnee la a te puubu ane a te popeɛloŋ!
1TH.3.1	Azuiŋ, te naŋ da wa nyɛ ka a te kannyiri zaa baare, te da teɛre ka ba bare te ka te be a Atɛnse teŋɛ poɔ te yoŋ tɛgɛ. 
1TH.3.2	Te da toŋ la a te yɔɔ Timoti naŋ waa te tontontɔ naŋ tonɔ korɔ Naaŋmen ne o naŋ moɔlɔ a Kirista yelnoore, ka o wa ko yɛ faŋ kyɛ yeli yɛlɛ teɛ a yɛ yeldeebo, 
1TH.3.3	ka ka neɛzaa nuuri ta wa yoɔre ne a dɔgɛɛ ama. Serɛzaa yɛmenne baŋ ka a yɛlɛ ama la na pɔge te. 
1TH.3.4	Yelmeŋɛ zaa, te naŋ da be yɛ zie, te da daŋ yeli ko yɛ la ka te na nyɛ la dɔgɛɛ; ka a da e a lɛ seŋ yɛ naŋ da baŋ. 
1TH.3.5	A ŋaa zuiŋ, N naŋ da koŋ la baŋ di kannyiri, N da toŋɛɛ la ka ba wa peɛre yɛlɛ kyaare ne a yɛ yeldeebo; N da zoro la dabeɛ̃ ka kaapɔge a sebɛlbɛllɛ bɛlle yɛ la ka a toma te naŋ toŋ waa weɛlɛ.
1TH.3.6	Kyɛ pampana, a Timoti leɛ yi la a yɛ zie wa te zie, a wa ko te duor-noɔ a kyaare ne yɛ yeldeebo ane yɛ nɔmmo. O yeli ko te la meŋ ka yɛ maŋ teɛrɛ la te yɛlɛ tegitegilɛ ne nɔmmo kyɛ nɔnɔ ka yɛ nyɛ te aŋa te naŋ nɔnɔ ka te nyɛ yɛ lɛ. 
1TH.3.7	A ŋaa zuiŋ, te yɔɔmine ane te yɔɔpuuli, a te yelwonni ane a te dɔgɛɛ zaa saŋ, a da e la yelteɛbo ko te, te naŋ da wa woŋ a yɛ yeldeebo yɛlɛ. 
1TH.3.8	Pampana, te taa la nyɔvore, ka yɛneŋ naŋ kyɛnɛ wa are kpeɛŋaa a Daana eŋɛ. 
1TH.3.9	Wola ka te na e puori Naaŋmen bareka a yɛ zuiŋ ka a seŋ, a popeɛloŋ zaa yɛ naŋ e ka te nyɛrɛ a te Naaŋmen niŋesogɔ. 
1TH.3.10	Te puoro la nimizeɛ zaa tensogɔ ane ŋmenaa ka ka te na toɔ̃ nyɛ taa nimisogre bebiri kaŋ ka te maale a yɛlɛ na zaa naŋ kyɛre a yɛ yeldeebo poɔ eŋ.
1TH.3.11	Pampana, ka te Saa Naaŋmen meŋɛ ane a te Daana Yeezu wuli te a sori wa ne yɛ zie. 
1TH.3.12	Ka a Daana e ka yɛ nɔmmo yɛ naŋ taa ne taa ane noba zaa duoro zu a gɛrɛ niŋe aŋa lɛ te naŋ nɔŋ yɛ. 
1TH.3.13	Ka O ko yɛ sukyie faŋ, ka yɛ e soŋ, a ta taa faaloŋ zaa a te Saa Naaŋmen niŋesogɔ ane a te Daana Yeezu ane a O nensonne zaa waabo daare.
1TH.4.1	A baaraa zaa, te yɔɔmine ane te yɔɔpuuli, te sɔrɔ yɛ la kyɛ yele korɔ yɛ a Daana Yeezu eŋɛ ka yɛ naŋ da zanne yi te zie lɛ, a naŋ seŋ ka yɛ taa yɛ nyɔvoɛ ka a pɛllɛ Naaŋmen poɔ (aŋa lɛ yɛ naŋ sereŋ erɛ), yɛ erɛ ka a gaŋ a lɛ. 
1TH.4.2	Bonso, yɛ baŋ la bonna wuluu te naŋ da tu a Daana Yeezu zie a wuli yɛ. 
1TH.4.3	A ŋaa la a Naaŋmen poboɔbo, a yɛ pɛgeyiibu: ka yɛ tage yɛmenne yi peɛ̃mo toma poɔ, 
1TH.4.4	ka yɛ yeni yeni zaa baŋ lɛ o naŋ na baŋ o meŋɛ taabo, sonnoŋ ane gyeremɛ poɔ, 
1TH.4.5	kyɛ ka a ta e ka vɔlfaare eŋɛ, aŋa a Nemboore-yobo
1TH.4.6	A ŋaa poɔ, neɛzaa ta wa saana o yɔɔ bee o yɔɔpuulee poɔ bee a faara ba, bonso, a Daana e la san-yaara a yɛlɛ ama zaa poɔ, aŋa lɛ te naŋ da daŋ yeli ko yɛ kyɛ kpãã yɛ ne te poɔ zaa. 
1TH.4.7	Bonso, Naaŋmen ba boɔle te eŋ yeldɛgɛ poɔ, kyɛ sonnoŋ poɔ la ka O boɔle te eŋ. 
1TH.4.8	Azuiŋ, soba na zaa naŋ zagra a wuluu ama ba zagra nensaalba yɛlɛ bara kyɛ a Naaŋmen naŋ maŋ ko yɛ a Vooroŋ Soŋ meŋ yɛlɛ la ka yɛ zagra.
1TH.4.9	Pampana, a kyaare ne a yɔɔmine ane a yɔɔpuuli nɔmmo, a ba fere ka neɛzaa sɛge a ko yɛ, bonso, Naaŋmen da wuli yɛ la ka yɛ nɔnɔ taa; 
1TH.4.10	kyɛ serɛzaa, yɛ nɔŋ la a yɔɔmine ane a yɔɔpuuli zaa naŋ be a Masedoniya paaloŋ zaa poɔ. Kyɛ anealɛzaa, te poyɛŋ noba, te sɔrɔ yɛ la ka yɛ maaleŋ erɛ a lɛ yaga zaa, 
1TH.4.11	a moɔrɔ ka yɛ kpeɛrɛ ne maaroŋ, a kaara yɛmenne yɛlɛ zie a kyɛ tonɔ toma ne yɛmenne nuuri aŋa te naŋ da wuli yɛ lɛ, 
1TH.4.12	ka ka yɛ na toɔ̃ erɛ velaa korɔ a banaŋ naŋ ba poɔ a yɛ poɔ, a ta de yɛ toɔrɔ dɔgle neɛzaa zu.
1TH.4.13	Te yɔɔmine ane te yɔɔpuuli, te ba boɔrɔ ka yɛ be babammo poɔ a kyaare ne a banaŋ naŋ kpi yɛlɛ, ka yɛ ta wa taa posaanaa aŋa ba mine naŋ ba taa teɛretɔroo
1TH.4.14	Bonso, te naŋ sage de ka a Yeezu da kpie la kyɛ leɛ-iri yi a kũũ poɔ, a lɛ meŋ gba ka Naaŋmen na tu a Yeezu zie kyɛ de O ne a banaŋ naŋ da kpi wa ne. 
1TH.4.15	Bonso, a yeli ŋa la ka te de a Daana yelbiri yele ne korɔ yɛ, ka a te banaŋ ba naŋ bare ka te naŋ voorɔ te ta a Daana waabo daare, koŋ baŋ de a banaŋ naŋ da kpi weɛ. 
1TH.4.16	Bonso, a Daana meŋɛ na yi la tenvelaa
1TH.4.17	Lɛ la ka a te banaŋ ba naŋ bare ka te naŋ voorɔ, na laŋ ne ba a sagama poɔ ka te tuori a Daana a saluoni poɔ, ka te ne a Daana pãã te bebe tegitegilɛ. 
1TH.4.18	Azuiŋ, yɛ yele yɛlɛ teɛrɛ taa ne a yelbie ama.
1TH.5.1	Pampana, te yɔɔmine ane te yɔɔpuuli, a ba fere ka ba sɛge bonzaa ko yɛ a kyaare ne a saŋ ane a bebie na poɔ a yɛlɛ ama naŋ na e. 
1TH.5.2	Bonso, yɛmenne baŋ la velaa ka a Daana bebiri na wa la aŋa nannyige naŋ maŋ wa tensogɔ saŋ lɛ. 
1TH.5.3	Ka ba naŋ wa yeli, “Emmaaroŋ ane zeŋ-laafeɛ bebe la,” lɛ la ka sããmo deɛ maŋ uri wa ba zie aŋa pɔge bidɔge poɔ naŋ maŋ uri beɛrɛ lɛ, ka ba kontoɔ̃ zo faa bamenne! 
1TH.5.4	Kyɛ yɛnee, te poyɛŋ noba, yɛ ba be lige poɔ ka a bebiri ŋa na wa uri yɛ aŋa nannyige; 
1TH.5.5	bonso, yɛ zaa waa la kyaane ane ŋmenaa bibiiri; te ba waa a tensogɔ bee lige bibiiri. 
1TH.5.6	Azuiŋ, yɛ ta vɛŋ ka te gbire aŋa ba mine naŋ gbire lɛ, kyɛ yɛ vɛŋ ka te be nimiri kyɛ baŋ temenne taabo velaa; 
1TH.5.7	bonso, a banaŋ naŋ maŋ gbire maŋ gbire la tensogɔ saŋ, ka banaŋ naŋ maŋ nyu dãã kuoli maŋ nyu kuoli tensogɔ saŋ. 
1TH.5.8	Kyɛ te naŋ waa a ŋmenaa noba, yɛ vɛŋ ka te taa temenne velaa, kyɛ de yeldeebo ane nɔmmo ka a waa aŋa kuri kparoo ba naŋ maŋ su pɔge a nyaa, a de a faabo teɛretɔroo
1TH.5.9	Bonso, Naaŋmen ba nare te biŋ gu a O supuriyaaraa kyɛ O nare te la biŋ ka te na tu a te Daana Yeezu Kirista zie a nyɛ faabo, 
1TH.5.10	Ona la kpi te zuiŋ, ka te be nimiri bee ka te gbire la, te ne O na laŋ voorɔ la. 
1TH.5.11	Azuiŋ, yɛ yele yɛlɛ teɛrɛ taa kyɛ soŋnɔ taa ka yɛ baara duoro, aŋa yɛ naŋ sereŋ erɛ a lɛ.
1TH.5.12	Te sɔrɔ yɛ la te yɔɔmine ane te yɔɔpuuli, yɛ eŋnɛ a banaŋ naŋ tonɔ toma a yɛ poɔŋ, a kaara yɛ zu a Daana eŋɛ kyɛ yele yɛlɛ teɛrɛ yɛ. 
1TH.5.13	Yɛ korɔ ba gyeremɛ yaga zaa ne nɔmmo a ba toma zuiŋ. Yɛ taa emmaaroŋ a yɛ poɔ. 
1TH.5.14	Kyɛ te sɔrɔ yɛ la, te poyɛŋ noba, ka yɛ kpaana a entuo deme, a yele yɛlɛ teɛrɛ a banaŋ naŋ ba taa sukyie, a soŋ a banaŋ naŋ ba taa faŋ a ba yeldeebo poɔ, a dire kannyiri ne ba zaa. 
1TH.5.15	Yɛ kaara soŋ ka yɛ kanzaa ta wa derɛ faaloŋ yɔɔrɔ ne faaloŋ, kyɛ yɛ maŋ moɔrɔ ka yɛ erɛ soŋ korɔ taa ane a noba zaa. 
1TH.5.16	Yɛ taa popeɛloŋ tegitegilɛ, 
1TH.5.17	a puoro tegitegilɛ a ta bara, 
1TH.5.18	a maŋ puoro Naaŋmen bareka yɛlɛ zaa poɔ, bonso, a Naaŋmen poboɔbo naŋ be a Kirista Yeezu eŋɛ la a lɛ ko yɛ. 
1TH.5.19	Yɛ ta kpinni a Vooroŋ Soŋ vũũ bare. 
1TH.5.20	Yɛ ta de a Ŋmen-yelmanneba yelbie ka a e yel-laama, 
1TH.5.21	kyɛ yɛ maŋ tegre yelzaa nyɛ; yɛ nyɔge yeli naŋ e soŋ kpeɛŋaa; 
1TH.5.22	a tage yɛmenne yi faaloŋ boorɔ zaa poɔ.
1TH.5.23	Ka a emmaaroŋ Naaŋmen meŋɛ pɛge yɛ zaa ka yɛ yi, kyɛ ka a yɛ vooroŋ ane yɛ seere ane yɛ enne be laafeeloŋ poɔ, a ta taa faaloŋ zaa a te Daana Yeezu Kirista waabo saŋ. 
1TH.5.24	A soba na naŋ boɔle yɛ taa la yelmennoŋ, O na e la a lɛ.
1TH.5.25	Te poyɛŋ noba, yɛ puoro korɔ te.
1TH.5.26	Yɛ puori a yɔɔmine ane a yɔɔpuuli zaa ne puoruu naŋ soma. 
1TH.5.27	N korɔ yɛ la noɔre a Daana eŋɛ ne nimizeɛ zaa ka yɛ sɔre a lɛtɛ ŋa ko a noba zaa.
1TH.5.28	Ka a te Daana Yeezu Kirista garaaseɛ be yɛ zie.
2TH.1.1	Maa Pɔɔl, Silivaanu ane Timoti la sɛgrɛ a lɛtɛ ŋa
2TH.1.1	korɔ a Tɛsalonika puoruu laŋne deme naŋ be a te Saa Naaŋmen ane a Daana Yeezu Kirista eŋɛ:
2TH.1.2	Ka a te Saa Naaŋmen ane a Daana Yeezu Kirista garaaseɛ ane maaroŋ be yɛ zie.
2TH.1.3	Te yɔɔmine ane te yɔɔpuuli, aŋa a naŋ seŋ lɛ, a ferɛɛ la ka te maŋ puoro Naaŋmen bareka tegitegilɛ a yɛ zuiŋ, bonso, a yɛ yeldeebo baara duoro la yaga zaa, ka a nɔmmo yɛ naŋ taa ne taa meŋ yɛllɛ. 
2TH.1.4	Azuiŋ temenne ŋmeɛrɛ la nyaa yɛ zuiŋ a Naaŋmen puoruu laŋne yie poore ne a yɛ kpimaroo ane yɛ yeldeebo a saŋ yɛ naŋ da dire dɔgɛɛ ane a woore zaa yɛ naŋ nyɛrɛ.
2TH.1.5	A ŋaa wuli la a Naaŋmen mennoŋ sɛrɛɛdiibu, kyɛ O boɔrɔ la ka O e ka yɛ waa noba naŋ seŋ ne a O naaloŋ. A Naaŋmen naaloŋ ŋa meŋ zuiŋ la ka yɛ dire a dɔgɛɛ. 
2TH.1.6	Bonso, a sereŋ tu la sori ka Naaŋmen de dɔgroŋ yɔɔ ne a banaŋ naŋ dɔgrɔ yɛ sane, 
2TH.1.7	kyɛ ko a banaŋ ane tenee naŋ dire dɔgɛɛ pɛnnoo, ka ba naŋ wa iri a Daana Yeezu ane O maleke kpeɛne ka ba sãã a saluoni 
2TH.1.8	vũũzele poɔ, a dɔgre banaŋ naŋ ba baŋ Naaŋmen ane a banaŋ naŋ zagre a te Daana Yeezu yelnoore bare. 
2TH.1.9	A bama na nyɛ la dɔgroŋ naŋ waa weɛbo naŋ ba taa baaroo, ka ba wɛle ba yi a Daana niŋesogɔ ane a O gandaaloŋ puubu poɔ, 
2TH.1.10	saŋ na O naŋ na wa ka a O nensonne ko O puubu kyɛ e nɔmaa yɛlɛ a bebiri na daare a yelderebɛ zaa sogɔ, yɛ naŋ da sage de a te danseɛ diibu zuiŋ. 
2TH.1.11	A ŋaa zuiŋ, te maŋ puoro korɔ yɛ la tegitegilɛ, a sɔrɔ ka ka a te Naaŋmen e ka yɛ seŋ ne a O boɔlaa, kyɛ ka a O kpeɛ̃õ soŋ yɛ ka yɛ toɔ̃ toŋ tonveɛle zaa ane a yeldeebo toma, 
2TH.1.12	ka a lɛ vɛŋ ka te Daana Yeezu yuori nyɛ puubu a yɛ zie, kyɛ ka yɛ meŋ nyɛ puubu O zie, a seŋ ne a te Naaŋmen ane a Daana Yeezu Kirista garaaseɛ.
2TH.2.1	Te yɔɔmine ane te yɔɔpuuli, a kyaara ne a te Daana Yeezu Kirista waabo ane te naŋ na te lantaa a O zie yɛlɛ, te sɔrɔ yɛ la, 
2TH.2.2	ka yɛ ta vɛŋ ka yɛ teɛrɛ gyɛrre bee ka dabeɛ̃ kpɛ yɛ wieouŋ lɛ, ka seeloŋ poɔ la bee ka yelbie la bee ka lɛtɛ la ka yɛ nyɛ ka a wuli seŋ ŋa te zie la ka o yi, a yele ka a Daana bebiri taɛ la baare. 
2TH.2.3	Yɛ ta vɛŋ ka neɛzaa bɛlle yɛ sori zaa poɔ, bonso, a bebiri na koŋ wa sɛre ka a nɔzagra ba daŋ de weɛ wa, kyɛ ka ba iri a koŋwoŋwuluu soba wuli; ona la ka ba nare biŋ a na sãã. 
2TH.2.4	O maŋ zɔɔrɔ la kyɛ duoro o meŋɛ gaŋ kaŋwaa ŋmen bee bonzaa ba naŋ puoro, ka ka o na zeŋ o dakogi zu a Naaŋmen die poɔ kyɛ boɔlɔ o meŋɛ Naaŋmen. 
2TH.2.5	Yɛ ba leɛ-teɛre ka N da yeli la a yɛlɛ ama ko yɛ N naŋ da naŋ kyɛnɛ be yɛ zie be? 
2TH.2.6	Kyɛ yɛ baŋ la bon naŋ pigre o sori pampana, ka ka ba na iri o wuli ka a o saŋ wa ta. 
2TH.2.7	Bonso, a koŋwoŋwuluu soba yelsɔglaa gba tonɔ la toma, kyɛ a soba na yoŋ naŋ pigi o sori pampana la iri o bare. 
2TH.2.8	A lɛ saŋ la ka ba na e ka a koŋwoŋwuluu soba sãã, ona la ka a Daana Yeezu na de O noɔre saseɛ sãã ne, kyɛ ka a O waabo sãã o bare kpɛlɛŋ kpɛlɛŋ ka o koŋ la bebe. 
2TH.2.9	A koŋwoŋwuluu soba waabo sããɛ la weliweli ne a Setaana naŋ erɛ yɛlɛ ne kpeɛ̃õ, yelwulii, zirŋma nɔmaa toma, 
2TH.2.10	ane potuoloŋ bɛllɛ boorɔ zaa a bɛllɛ ne a banaŋ naŋ weɛrɛ, ba naŋ zagre ka ba nɔŋ a yelmeŋɛ a nyɛ faabo zuiŋ. 
2TH.2.11	A ŋaa zuiŋ la ka Naaŋmen vɛŋ ka nimisɔɔ kpoŋ kpɛ ba, ka ba sage de zirii yɛlɛ, 
2TH.2.12	ka ka banaŋ zaa naŋ ba sage de a yelmeŋɛ kyɛ ka ba poore pɛllɛ ne faaloŋ na nyɛ weɛbo.
2TH.2.13	Te yɔɔmine ane te yɔɔpuuli, a Daana poyɛŋ noba, a ferɛɛ la ka te puoro Naaŋmen bareka yɛ zuiŋ, bonso, Naaŋmen kaa-iri yɛ la ka yɛ waa a wɔŋ dɛndɛŋ naŋ na tu a Vooroŋ Soŋ pɛgeyiibu ane yɛ naŋ sage de a yelmeŋɛ zuiŋ a nyɛ faabo. 
2TH.2.14	A yeli ŋa zuiŋ la ka Naaŋmen tu a yelnoore te naŋ moɔlɔ zie a boɔle yɛ ka ka yɛ na toɔ̃ nyɛ a te Daana Yeezu Kirista puubu. 
2TH.2.15	A lɛ zuiŋ n yɔɔmine ane n yɔɔpuuli, yɛ pãã are kpeɛŋaa kyɛ tuuro a yɛlɛ na te naŋ da wuli yɛ, ka noɔre yelbie la bee ka lɛtɛre la.
2TH.2.16	Pampana, ka a te Daana Yeezu Kirista meŋɛ ane a te Saa Naaŋmen, a Onaŋ naŋ nɔŋ te a tu garaaseɛ zie a ko te mooreteroo naŋ ba taa baaroo ane teɛretɔroo
2TH.2.17	kyɛ maa yɛ sukyie a ko ba faŋ tonsonne ane yelbie zaa eŋɛ.
2TH.3.1	A baaraa zaa, te yɔɔmine ane te yɔɔpuuli, yɛ puoro korɔ te, ka ka a Daana yelbiri yaara wieouŋ wieouŋ kyɛ nyɛ puubu ziiri zaa aŋa lɛ a naŋ da waa yɛ zie, 
2TH.3.2	kyɛ ka ba faa te yi potuodeme ane yelfa-erebɛ nuuri poɔ, bonso, a noba zaa naane taa yeldeebo. 
2TH.3.3	Kyɛ a Daana e la yelmeŋɛ soba, O na ko yɛ la faŋ kyɛ gu yɛ yi a faaloŋ soba nuuriŋ. 
2TH.3.4	Kyɛ te taa la bambaare a Daana eŋɛ a kyaare ne yɛ, ka yɛ erɛ la, kyɛ naŋ na kyɛnɛ erɛ a anaŋ te naŋ yeli ko yɛ. 
2TH.3.5	Ka a Daana e ka yɛ sukyie taa Naaŋmen nɔmmo ane a Kirista kannyiri diibu.
2TH.3.6	Te poyɛŋ noba, pampana te korɔ yɛ la noɔre a Daana Yeezu Kirista yuori eŋɛ ka yɛ tage yɛmenne yi yelderebɛ naŋ taa entuo a ba tonɔ toma zaa kyɛ zagre ka ba tuuro a yɛlɛ yɛ naŋ de yi a te zie. 
2TH.3.7	Bonso, yɛmenne baŋ la lɛ yɛ naŋ seŋ ka yɛ tɔglɔ te; te da ba waa noba naŋ taa entuo a ba tonɔ toma te naŋ da be yɛ zie, 
2TH.3.8	te da ba di neɛzaa bondirii ka te ba yɔɔ a sane; kyɛ te da tonɔ la toma a puro wale tensogɔ ane ŋmenaa, ka ka te na ta wa e toɔrɔ a ko yɛ. 
2TH.3.9	A ŋaa da ba wuli ka te da ba taa a lɛ sori a na vɛŋ ka ba guolo te, kyɛ te da erɛ la a lɛ ka a e yelwulaa yɛ zie ka yɛ na tɔglɔ te eebo. 
2TH.3.10	Bonso, a saŋ te naŋ da be yɛ zie gba te da ko yɛ la a noɔre ŋa: Soba na zaa naŋ ba nɔŋ ka o toŋ toma ba seŋ ka o dire. 
2TH.3.11	Bonso, te woŋ ka yɛ mine taa la entuo, a ba tonɔ toma zaa kyɛ kpeɛrɛ noba yɛlɛ poɔ. 
2TH.3.12	Pampana, a noba bama taaba la ka te kpaana kyɛ yele yɛlɛ teɛrɛ ba a Daana Yeezu Kirista eŋɛ, ka ba tonɔ ba toma zomm a kaara bamenne. 
2TH.3.13	Te yɔɔmine ane te yɔɔpuuli, yɛ ta vɛŋ ka yɛ nuuri yoɔre tonsonne tommo eŋɛ.
2TH.3.14	Yɛ baŋ ne a banaŋ naŋ ba tuuro a yɛlɛ te naŋ yele korɔ yɛ a lɛtɛ ŋa poɔ; yɛ ta taa yelzaa ne ba, ka lɛ e ka vi kpɛ ba. 
2TH.3.15	Yɛ ta nyɛ ba ka ba waa ŋa yɛ dɔndɔnne, kyɛ yɛ kpãã ba ba naŋ waa yelderebɛ zuiŋ.
2TH.3.16	Pampana, ka a Daana naŋ waa maaroŋ soba ko yɛ maaroŋ tegitegilɛ yɛlɛ zaa poɔ. Ka a Daana be yɛ zaa zie.
2TH.3.17	Maa Pɔɔl la sɛgrɛ a yaane puoro ŋa ne n meŋɛ nu. A ŋmaaroŋ ŋa la maŋ be a n gansɛgre zaa poɔ; a ŋaa la ka N maŋ sɛge. 
2TH.3.18	Ka a te Daana Yeezu Kirista garaaseɛ be yɛ zaa zie.
1TI.1.1	Maa Pɔɔl, a Naaŋmen te Faara naŋ e ka N waa a Kirista Yeezu apostolii ane a Kirista Yeezu naŋ e a te teɛretɔroo,
1TI.1.2	la sɛgrɛ korɔ Timoti naŋ e n bi-meŋɛ a yeldeebo poɔ:
1TI.1.2	Ka garaaseɛ, nembaalonzoe ane maaroŋ naŋ yi a Saa Naaŋmen zie ane a Kirista Yeezu, a te Daana, be fo zie.
1TI.1.3	N kpaana fo la aŋa lɛ N naŋ da yeli a saŋ N naŋ da gɛrɛ Masedoniya paaloŋ, ka fo be a Efesu teŋɛ poɔ ka lɛ vɛŋ ka fo kanne a noba mine, ka ba ta wullo wuluu zaa naŋ e o toɔraa, 
1TI.1.4	a ta de ba teɛroŋ zaa eŋ sensellɛ ane a sããkommine dɔge-tu-taa yoe naŋ ba taa baaroo, a ba taa tɛgɛ kyɛ waana ne nɔkpeɛne a gaŋ a Naaŋmen wuluu naŋ be yeldeebo poɔ. 
1TI.1.5	Kyɛ a wuluu ŋa yelnyɔgraa la nɔmmo naŋ yire sukyirpelaa, teɛroŋ soŋ ane yeldeebo naŋ waa meŋɛ zie. 
1TI.1.6	A noba mine bare la a yɛlɛ ama kyɛ leɛ yele yelfoglo, 
1TI.1.7	a boɔrɔ ka ba e a Naaŋmen bege wulwulibo kyɛ ba baŋ bon ba naŋ yele tɛgɛ bee a baŋ a bonna eŋɛ ba naŋ yele a yɛlɛ ama.
1TI.1.8	Pampana, te baŋ ka a bege soma la ka neɛŋ wa tuuro o lɛ a naŋ seŋ ne. 
1TI.1.9	A ŋaa tɛgɛ la ka a bege ba bebe ko a nemmenne kyɛ o bebe la ko a koŋwoŋwuluu deme ane noba naŋ ba sagra noɔre, a bebe ko a faaloŋ deme ane a yelbe-erebɛ, a bebe ko a banaŋ naŋ ba e nemmenne ane a nendɛgɛ, a bebe ko banaŋ naŋ maŋ ko ba saa bee ba ma, a bebe ko a neŋkooreba, 
1TI.1.10	a bebe ko a banaŋ naŋ tonɔ peɛ̃mo toma, dɔbɔ naŋ maŋ gana ne ba dɔɔ taaba, a bebe ko noba naŋ koɔrɔ gbaŋgbaare, a bebe ko a zirŋmaareba, a bebe ko a banaŋ naŋ maŋ pɔ kyɛ ŋmaara zirii ane yelzaa naŋ ba tu a kannoo naŋ tori, 
1TI.1.11	a seŋ a yelnoore naŋ veɛlɛ ka a puubu Naaŋmen da de ko ma.
1TI.1.12	N puoro la a Kirista Yeezu a te Daana bareka yaga zaa, Ona la da ko ma faŋ, bonso, O da nyɛ ma la ka N taa dɛloo ka O da kaa-iri ma ka N tonɔ O toma, 
1TI.1.13	aneazaa ka N daŋ e la neɛ naŋ maŋ toorɔ Naaŋmen zoma, a da dɔgrɔ noba kyɛ da waa zɔɔboɔrɔ. Kyɛ N da nyɛ la nembaalonzoe, bonso, N da erɛ la a lɛ babammo poɔ, N naŋ da ba taa yeldeebo zuiŋ. 
1TI.1.14	Kyɛ a te Daana garaaseɛ da paale ma la ne yeldeebo ane nɔmmo naŋ be a Kirista Yeezu eŋɛ. 
1TI.1.15	A yeluu ŋa sereŋ taa la dɛloo a seŋ ne deebo, ka a Kirista Yeezu da wa la a teŋɛzu ka O faa yelbe-erebɛ; kyɛ maa la e yelbieri gaŋ ba zaa. 
1TI.1.16	Kyɛ a yeli ŋa zuiŋ, ba da zo la n nembaaloŋ, ka ka a Yeezu Kirista na toɔ̃ wuli O kannyiri kpoŋ naŋ seŋ lɛ ko maa naŋ e yelbieri gaŋ neɛzaa, a e ka N waa yelmannaa ko a banaŋ naŋ na wa sage de O yɛlɛ a nyɛ nyɔvore naŋ ba taa baaraa. 
1TI.1.17	Ka a yuomo zaa Naa, a Naaŋmen yeni yoŋ naŋ koŋ baŋ kpi, ka neɛ kontoɔ̃ nyɛ O ne nimiri, nyɛ emmo ane puubu tegitegilɛ. Ameena.
1TI.1.18	N bie Timoti, N korɔ fo la a wuluu ama a seŋ a Ŋmen-yelmanna yelyelii ba naŋ da yeli kyaare ne fo, ka fõõ wa tuuro a, fo na zɔɔ la zɔɔre naŋ soma, 
1TI.1.19	a taa yeldeebo ane teɛroŋ soŋ. A noba mine naŋ da zagre a teɛroŋ soŋ ŋa bare zuiŋ, a ba yeldeebo da lee la. 
1TI.1.20	Hammeneyon ane Alɛzanda da poɔ la a noba ŋa poɔ. N de ba la eŋ Setaana nuuriŋ ka ba na zanne yɛŋ a ta daŋ la to Naaŋmen zone.
1TI.2.1	A yeldɛndɛŋ, N sɔrɔ yɛ la ka yɛ sɔrɔ Naaŋmen, a puoro, a puoro korɔ noba kyɛ puoro O bareka a noba zaa zuiŋ. 
1TI.2.2	Yɛ puoro korɔ namine ane neɛzaa naŋ e wederɛ, ka te na taa te nyɔvoɛ zomm ane emmaaroŋ, a taa o Naaŋmennoŋ ane gyeremɛ poɔ. 
1TI.2.3	A ŋaa la tori kyɛ pɛllɛ Naaŋmen a te Faara poɔ. 
1TI.2.4	Ona la boɔrɔ ka neɛzaa nyɛ faabo a kyɛ wa baŋ a yelmeŋɛ. 
1TI.2.5	Bonso
1TI.2.5	Naaŋmen yeni yoŋ la bebe;
1TI.2.5	ka yelmaala yeni meŋ be Naaŋmen ane nensaalba sogɔŋ.
1TI.2.5	Ona la a Kirista Yeezu naŋ sereŋ waa nensaala,
1TI.2.6	a da de O meŋɛ tere a yɔɔ de nensaalba zaa;
1TI.2.6	ba da di la a yeli ŋa danseɛ a saŋ meŋɛ naŋ da wa ta. 
1TI.2.7	A ŋaa zuiŋ, ba da kaa-iri ma la ka N waa yelmoɔlɔ ane apostolii (a yelmeŋɛ la ka N yele, N ba ŋmaara zirii), a waa a Nemboore-yobo
1TI.2.8	N pãã boɔrɔ la ka a ziiri zaa poɔ, ka a dɔbɔ maŋ puoro zɛgrɛ nu-sonne ka a do saa kyɛ ta taa suuri bee nɔkpeɛne zaa. 
1TI.2.9	N boɔrɔ la ka a pɔgeba meŋ maŋ su boma naŋ seŋ ne kyɛ su peɛmɛ boma naŋ soma a seŋ ne, a ta maŋ leŋ ba zuri a eŋ salema bee kusi-nyegre bee a su boma daaroŋ naŋ ba wono. 
1TI.2.10	Kyɛ ba tonɔ tonsonne aŋa lɛ a naŋ seŋ ne pɔgeba naŋ eŋnɛ Naaŋmen. 
1TI.2.11	A seŋ ka pɔge maŋ zanna yɛlɛ gbilli lɛ a ne sigruumilluu zaa. 
1TI.2.12	N ba tere sori ka pɔge zaa kanna noba bee a di kponnuŋ dɔɔ zu; o maŋ e gbilli. 
1TI.2.13	Bonso, Adama la ka ba da daŋ iri kyɛ pãã wa iri Hawa, 
1TI.2.14	kyɛ a Adama naane ka ba da bɛlle, a pɔge la ka ba da bɛlle ka o da zagre a Naaŋmen noɔre. 
1TI.2.15	Kyɛ a pɔge na nyɛ la faabo yi a biiri dɔgebo poɔ, ka ba naŋ wa kyɛnɛ be a yeldeebo ane nɔmmo ane sonnoŋ poɔ a kyɛ baŋ bamenne taabo.
1TI.3.1	A yeluu ŋa taa la yelmeŋɛ: neɛzaa naŋ boɔrɔ ka o tonɔ besɔp
1TI.3.2	Azuiŋ, a ferɛɛ la ka a besɔp ta taa saanaa zaa ka ba yele, a taa pɔge yeni, a baŋ o meŋɛ taabo, a baŋ yɛŋ, a taa gyeremɛ, a waa neɛ naŋ maŋ derɛ noba saanoŋ kyɛ e neɛ naŋ maŋ toɔ̃ wuli noba velaa. 
1TI.3.3	A ba seŋ ka o waa dããnyukuolo bee a taa sutoloŋ kyɛ a seŋ ka o e neɛ naŋ taa sumaaroŋ, a ta e zɔɔŋmaara ane neɛ naŋ nɔŋ libie. 
1TI.3.4	A ferɛɛ la ka o kaara o meŋɛ yideme zu velaa, a e ka o bibiiri sigre bamenne kyɛ eŋnɛ noba yelzaa poɔ; 
1TI.3.5	bonso, ka neɛ ba baŋ lɛ o naŋ na e kaa o meŋɛ yideme zu, wola ka o na toɔ̃ e kaa a Naaŋmen puoruu laŋne deme zu? 
1TI.3.6	A ba seŋ ka o e Kiristabi-paalaa, ka lɛ naane, o na baŋ paale ne la pɔloo a le a sebɛlbɛllɛ dɔgroŋ poɔ. 
1TI.3.7	A la waana meŋ, a seŋ ka banaŋ naŋ ba e Kiristabiiri yele o yelveɛle yɛlɛ, ka lɛ vɛŋ ka vi ta wa kpɛ o ka o le a sebɛlbɛllɛ bɛraa poɔ.
1TI.3.8	A diikin
1TI.3.9	a seŋ ka ba kpimare a yeldeebo yelsɔgle ne teɛroŋ soŋ. 
1TI.3.10	Vɛŋ ka ba daŋ tegre ba nyɛ, ka ba naŋ wa toɔ̃ wuli ka ba ba taa saanaa zaa, lɛ la ka yɛ pãã na vɛŋ ka ba tonɔ a diikin mine toma. 
1TI.3.11	A pɔgeba meŋ seŋ ka ba taa nimizeɛ, a ta e yosaanema, kyɛ ba baŋ bamenne taabo, a taa yelmeŋɛ yelzaa poɔ. 
1TI.3.12	A diikin mine seŋ ka ba taa pɔge yeni, a kaara ba bibiiri ane ba yideme zaa zu velaa; 
1TI.3.13	bonso, banaŋ naŋ tonɔ a diikin mine toma velaa bɔ la yovelaa ko bamenne, a ba zoro a yeldeebo naŋ be a Kirista Yeezu eŋɛ dabeɛ̃ togitogi zaa.
1TI.3.14	N teɛrɛ la ka a koŋ kɔɔre kyɛ ka N wa yɛ zie, kyɛ N sɛgrɛ la a wuluu ama korɔ yɛ ka ka 
1TI.3.15	maa wa kɔɔre, ka yɛ na baŋ lɛ kanzaa naŋ seŋ ka o taa o meŋɛ a Naaŋmen yiri poɔ. Ona la a Naaŋmen-vore puoruu laŋne, a waa a yelmeŋɛ dalugri ane a yelmeŋɛ kpeɛ̃õ zie. 
1TI.3.16	Serɛzaa, a te puoruu yelsɔglaa waa la kpoŋ:
1TI.3.16	Ba da iri O la wuli nensaala waaloŋ poɔ
1TI.3.16	ka a Vooroŋ Soŋ wuli ka O ba taa saanaa zaa,
1TI.3.16	ka malekere da nyɛ O,
1TI.3.16	ka ba da moɔle O yɛlɛ a Nemboore-yobo
1TI.3.16	ka ba da sage de O yɛlɛ a tendaa zaa poɔ,
1TI.3.16	ka ba da de O do ne sazu ne puubu.
1TI.4.1	Pampana, a Vooroŋ Soŋ yeli la weliweli ka a bebi-baare saŋ, a noba mine na zagre la a yeldeebo bare kyɛ leɛ sagra a sebɛlbɛllɛ ane sefaare wuluu, 
1TI.4.2	a yi a zirŋmaareba gagarre yɛlɛ zuiŋ. A zirŋmaareba bama teɛrɛ kpaŋɛɛ la aŋa ba naŋ de kur-toloŋ nyege ne. 
1TI.4.3	A noba bama yeli ka kultaa e la kyiiruŋ kyɛ tere noɔre ka ba ta dire bondirii mine Naaŋmen naŋ iri ka a da seŋ ka a banaŋ naŋ sage de a Naaŋmen yɛlɛ kyɛ baŋ a yelmeŋɛ na dire kyɛ puoro O bareka. 
1TI.4.4	Bonso, bonzaa Naaŋmen naŋ iri e la soŋ, ka a ba seŋ ka ba zagre kanzaa, ka ba naŋ wa puori bareka kyɛ dire. 
1TI.4.5	Bonso, a Naaŋmen yelbiri ane puoruu maŋ maale a la ka a soma.
1TI.4.6	Ka fooŋ wa wuli a yɔɔmine ane a yɔɔpuuli a yɛlɛ ama, fo na waa la a Kirista Yeezu tontombi-meŋɛ ba naŋ guoli ne a yeldeebo yelbie ka fo tuuro a wulsoŋ. 
1TI.4.7	Ta taa yelzaa ne kɔkɔre yɛlɛ sensellɛ ane kyiire naŋ ba taa tɛgɛ. Moɔ nimiri ka fo be a Naaŋmennoŋ poɔ, 
1TI.4.8	aneazaa ka tɔnɔ belaa be la yelzaa neɛ naŋ maŋ e a dɔ̃ɔ̃ o kɔbɔ, kyɛ Naaŋmennoŋ taa la tɔnɔ yelzaa poɔ, a terɛ nyɔvore pampana ane a nendaare kaŋ nyɔvore naŋ na wa. 
1TI.4.9	A yeluu ŋa e la yelmeŋɛ kyɛ taa dɛloo a seŋ ne deebo. 
1TI.4.10	Bonso, a wa tɔ ŋaa, te kyeenɛ la wale a wono tuo, te naŋ de te teɛretɔroo
1TI.4.11	A yɛlɛ ama la ka a seŋ ka fo kpaala kyɛ wullo. 
1TI.4.12	Ta vɛŋ ka neɛzaa taa kaabanyɛ ne fo naŋ waa baapaalaa zuiŋ, kyɛ waa neɛ a yelderebɛ naŋ na tɔglɔ, fo yɛlɛ yeluu poɔ, fo eroŋ poɔ, fo nɔmmo poɔ, fo yeldeebo ane fo sonnoŋ poɔ. 
1TI.4.13	Moɔ nimiri kanna a gansoŋ korɔ noba, a yele yɛlɛ teɛrɛ ba, kyɛ kanna ba te ta saŋ na N naŋ na wa. 
1TI.4.14	Ta wa bara a Naaŋmen kyɔɔtaa na fo naŋ da nyɛ yi a Ŋmen-yelmanna yelyelii zie ane a puoruu laŋne nembɛrɛ naŋ da de ba nuuri pare fo zu kyɛ puori ko fo. 
1TI.4.15	De a yɛlɛ ama tonɔ ne, a kpimare a ne fo poɔ zaa ka a noba zaa na nyɛ lɛ fo naŋ baara a fo Kiristaaloŋ poɔ. 
1TI.4.16	Kaara fo meŋɛ ane a fo kannoo zu velaa; naŋ kyɛnɛ erɛ a yɛlɛ ama, bonso, ka fõõ wa erɛ a ŋaa, fo na faa la fo meŋɛ ane a banaŋ naŋ kyɛllɛ wono a fo yɛlɛ.
1TI.5.1	Ta wa yele yɛlɛ tanna dɔɔnyaŋaa, kyɛ maŋ yeli yɛlɛ ko o aŋa fo saa, a yele yɛlɛ korɔ a pɔlbilii fo naŋ kore aŋa fo yɔɔmine, 
1TI.5.2	a yele yɛlɛ korɔ a pɔgenyaŋne aŋa fo mamine, a yeli yɛlɛ ko a pɔgsarre fo naŋ kore aŋa fo yɔɔpuuli; erɛ a lɛ ne sukyirpelaa.
1TI.5.3	Eŋnɛ pɔg-kɔbɔ na naŋ sereŋ waa pɔg-kɔbɔ. 
1TI.5.4	Ka pɔgekoɔre wa taa bibiiri bee yaamine, a seŋ ka ba daŋ de weɛ toŋ a Naaŋmen puoruu feroo toma a ba yideme zie, a kaara ba dɔgrebɔ a yɔɔ a sama mine; bonso, a ŋaa la pɛllɛ Naaŋmen poɔ. 
1TI.5.5	Pɔgekoɔre na naŋ sereŋ e pɔgekoɔre, a kpeɛrɛ o yoŋ tɛge, a ba taa neɛzaa naŋ kaara o zu, maŋ de la o teɛretɔroo
1TI.5.6	Kyɛ pɔgekoɔre na naŋ boɔrɔ o eŋɛ noɔ kpie la gba kyɛ naŋ voorɔ. 
1TI.5.7	Ko ba a nɔɛ ama meŋ, ka ba ta wa taa saanaa zaa. 
1TI.5.8	Neɛzaa naŋ ba kaara o dɔgrebɔ zu, a gaŋ a zaa, o yideme, zagre la a yeldeebo bare kyɛ waa faa gaŋ neɛ naŋ ba sage de a Kirista yɛlɛ.
1TI.5.9	Vɛŋ ka ba sɛge pɔgekoɔre yuomo naŋ ta lezaata kyɛ kuli ser-yeni yoŋ yuori poɔ a pɔg-kɔbɔ yoe poɔ. 
1TI.5.10	A seŋ ka o taa yosoŋ a o tonveɛle zuiŋ, a waa neɛ naŋ kaa o biiri ka ba baa, a derɛ saama saanoŋ, a maŋ pɛge a nensonne gbɛɛ,
1TI.5.11	Kyɛ ta wa sɛgrɛ pɔg-kɔbɔ naŋ ba kore yoe poɔrɔ a pɔg-kɔbɔ yoe poɔ; bonso, ka a ba eŋɛ yelboɔre wa tage ba yi a Kirista zie, ba maŋ boɔrɔ la ka ba kuli serebɛ; 
1TI.5.12	ka a ŋaa e ka ba le sɛrɛɛ poɔ ne ba naŋ sãã a noɔre na ba naŋ da daŋ eŋ zuiŋ. 
1TI.5.13	A yi a lɛ puoriŋ, ba maŋ zeŋ la weɛlɛ, a yɔ yoɔrɔ a noba yie poore. A deɛ ba e ka ba maŋ zeŋ la weɛlɛ yoŋ kyɛ ba meŋ maŋ zuuro la noba poe, a de ba nuuri eŋnɛ noba yɛlɛ poɔ kyɛ yele yɛlɛ a naŋ ba seŋ ka ba yeli. 
1TI.5.14	Azuiŋ, N na boɔrɔ la ka pɔg-kɔbɔ naŋ ba kore kuli serebɛ, a dɔge biiri a kyɛ kaara ba yie, ka a dɔndɔmɔ ta nyɛ sori to te zoma. 
1TI.5.15	Bonso, ba mine ta leɛ la puori a tuuro Setaana. 
1TI.5.16	Ka pɔge naŋ sage de a Kirista yɛlɛ wa taa dɔgrebɔ naŋ sereŋ waa pɔg-kɔbɔ, o soŋnɔ ba, a ta wa ko a puoruu laŋne toɔrɔ zaa, ka a lɛ vɛŋ ka a puoruu laŋne toɔ̃ soŋ a banaŋ naŋ sereŋ waa pɔg-kɔbɔ.
1TI.5.17	Yɛ vɛŋ ka a nembɛrɛ na naŋ kaara a noba zu velaa seŋ ne emmo gbɛre boyi, a gaŋ a zaa, a banaŋ naŋ moɔ nimiri moɔlɔ kyɛ kanna a Naaŋmen yelbiri. 
1TI.5.18	Bonso, a gansoŋ yelee la, “Ta leŋ a naadɛre naŋ ŋmeɛrɛ kyi noɔre,”
1TI.5.19	Ka noba bayi bee bata ba wa di danseɛ kyaare ne neŋkpoŋ yelsaanaa, ta wa daŋ sagra derɛ. 
1TI.5.20	A banaŋ naŋ naŋ kyɛnɛ be yelbieri poɔ, yeli a ba saanaa a noba zaa niŋesogɔŋ, ka a banaŋ naŋ kyɛre na zoro dabeɛ̃. 
1TI.5.21	N kpaana fo la a Naaŋmen ane a Kirista Yeezu ane a malekere ba naŋ kaa-iri niŋesogɔŋ, ka fo tuuro a wuluu ama a ta ogro, a ta erɛ yelzaa ne nɔnne. 
1TI.5.22	Ta pagra ka fo puori a de fo nuuri pare neɛzaa zu a ta wa poɔrɔ noba yelbebe poɔ. Taa fo meŋɛ velaa.
1TI.5.23	Ta la nyuuro koɔ̃ yoŋ, kyɛ maŋ nyu dãã belaa, a fo poɔ ane a fo baaloŋ bilii bilii zuiŋ.
1TI.5.24	A noba mine yelbebe maŋ sãã la kperaa lɛ, a de ba weɛ gaa a sɛrɛɛdiibu zie kyɛ ka ba mine yelbebe maŋ tu ba puori gaa be. 
1TI.5.25	Lɛ meŋ la ka tonsonne maŋ sãã kperaa lɛ; kyɛ ka a naŋ ba sãã meŋ gba, a kontoɔ̃ sɔgle.
1TI.6.1	Vɛŋ ka banaŋ zaa naŋ be gbaŋgbaaloŋ poɔ nyɛ ba nembɛrɛ ka ba seŋ ne emmo boorɔ zaa, ka neɛzaa na ta to Naaŋmen yuori ane a kannoo zone. 
1TI.6.2	A gbaŋgbaare banaŋ nembɛrɛ naŋ e yelderebɛ ba seŋ ka ba erɛ nimikpɛ yɛlɛ korɔ ba, a nembɛrɛ naŋ poɔ a puoruu laŋne poɔ zuiŋ; kyɛ a ferɛɛ la ka ba maaleŋ tonɔ korɔ ba yaga, bonso, a banaŋ naŋ nyɛrɛ a ba toma tɔnɔ waa la yelderebɛ ane poyɛŋ noba.
1TI.6.2	Kanna kyɛ kpaala yele a feroo toma ama yɛlɛ. 
1TI.6.3	Neɛzaa naŋ kanna yelyuo, a ba sage a te Daana Yeezu Kirista yelbi-menne ane kannoo na naŋ kyaare ne a Naaŋmennoŋ yɛlɛ, 
1TI.6.4	waa la pɔloo soba, a ba baŋ yelzaa, a nɔŋ ka o waana ne buriburi kyɛ maŋ ŋmeɛrɛ nɔkpeɛne ne yɛlɛ. A yɛlɛ ama la waana ne nyuuri, wɛltaa, yosãã, teɛroŋ faare naŋ kyaare ne fo tɔ, 
1TI.6.5	ane zɔɔre naŋ maŋ be a banaŋ naŋ taa teɛroŋ faare sogɔŋ ka ba ba la baŋ a yelmeŋɛ kyɛ teɛrɛ ka Naaŋmen puoruu waa la tɔnɔ boɔbo zie. 
1TI.6.6	Serɛzaa, Naaŋmen puoruu taa la tɔnɔ yaga kyɛ maŋ vɛŋ ka neɛ niŋe paale ne bon o naŋ taa; 
1TI.6.7	bonso, te ba taa bonzaa wa ne a teŋɛzu, lɛ meŋ la ka te koŋ la de bonzaa yi o poɔ. 
1TI.6.8	Kyɛ ka teneŋ taa bondirii ane bonsuuri, te niŋe na paale ne a la. 
1TI.6.9	Kyɛ banaŋ naŋ boɔrɔ ka ba leɛ bondaanema maŋ le la bɛllɛ poɔ kyɛ kpɛ damboluŋ ane vɔlfaare bɛrre naŋ maŋ de noba kpɛ ne sããmo ane weɛbo poɔ. 
1TI.6.10	Bonso, libie nɔmmo la faaloŋ boorɔ zaa yiibu zie, kyɛ a ba kyeroo ba naŋ kyerɛ ka ba leɛ bondaanema zuiŋ, ba mine bɔrɛɛ la yi a yeldeebo poɔ a de bamenne eŋ dɔgɛɛ yaga poɔ.
1TI.6.11	Kyɛ fõõ Naaŋmen neɛ, zo bale a yɛlɛ ama zaa bare; moɔ nimiri boɔrɔ mennoŋ, Naaŋmennoŋ, yeldeebo, nɔmmo, kannyiri diibu ane sumaaroŋ. 
1TI.6.12	Zɔɔrɔ a yeldeebo zɔɔre naŋ soma; nyɔge a nyɔvo-babaaraa taa, o eŋɛ la ka ba da boɔle fo ka fo da di danse-soŋ a dansediribe yaga niŋesogɔ. 
1TI.6.13	N kpaana fo la a Naaŋmen naŋ korɔ a boma zaa nyɔvore ane a Kirista Yeezu niŋesogɔ, a Onaŋ naŋ da di a yelmeŋɛ danseɛ a Ponsi Pilato zie, 
1TI.6.14	ka fo taa a Naaŋmen noɔre ka o ta mɔge dɛgre zaa bee a taa yelsaana zaa te ta a daare na a te Daana Yeezu Kirista naŋ na de O meŋɛ wuli. 
1TI.6.15	Ona la ka Naaŋmen na e ka O sãã a saŋ meŋɛ poɔ; a Boma Zaa Daana, a namine zaa Naa ane daanema zaa Daana yoŋ la so puubu. 
1TI.6.16	O yoŋ la koŋ baŋ kpi kyɛ kpeɛrɛ veɛloŋ poɔ neɛzaa naŋ kontoɔ̃ ta. Ona la ka neɛzaa daŋ ba nyɛ bee a na baŋ nyɛ; Ona la so puubu ane kpeɛ̃õ naŋ ba taa baaroo. Ameena.
1TI.6.17	Kpãã a banaŋ naŋ e bondaanema zenɛ, ka ba ta erɛ pɔloo bee a de ba teɛretɔroo
1TI.6.18	A seŋ ka ba erɛ soŋ, a leɛ bondaanema tonsonne poɔ, a taa nimibaaloŋ kyɛ pono ba boma, 
1TI.6.19	lɛ la ka ba na boɔrɔ naboma binne a gu ne nendaare kaŋ, ka lɛ vɛŋ ka ba na taa nyɔvore naŋ sereŋ e nyɔvore.
1TI.6.20	Timoti, gu a boma ba naŋ de ko fo taa velaa. Bare yelfoglo yeluu ane nɔkpeɛn-weere ba naŋ ŋmaara zirii boɔlɔ ka yelbammo. 
1TI.6.21	Noba mine naŋ tuuro a yɛlɛ ama bɔre yi la a yeldeebo poɔ a kpɛ weɛ.
1TI.6.21	Ka a Naaŋmen maaloo be yɛ zaa zie.
2TI.1.1	Maa Pɔɔl, a naŋ e a Naaŋmen poboɔbo ka N waa a Kirista Yeezu apostolii, a noɔre O naŋ eŋ ka O na tere la nyɔvore naŋ be a Kirista Yeezu eŋɛ zuiŋ, 
2TI.1.2	la sɛgrɛ korɔ Timoti naŋ e n poyɛŋ bie:
2TI.1.2	Ka a Naaŋmen Saa ane a te Daana Kirista Yeezu garaaseɛ, nembaalonzoe ane maaroŋ be fo zie.
2TI.1.3	N puoro la Naaŋmen bareka yaga zaa (Ona la ka N puoro ne teɛroŋ soŋ aŋa n sããkommine naŋ da e lɛ) ka maa wa leɛ-teɛre fo yɛlɛ tegitegilɛ a n puoruu poɔ ŋmenaa ane tensogɔ. 
2TI.1.4	Ka maa wa leɛ-teɛre a fo nentaŋ ŋmaabo yɛlɛ, N maŋ taa la vɔlaa ka N nyɛ fo ka n poɔ paale ne popeɛloŋ. 
2TI.1.5	N leɛ-teɛre la a fo yeldeebo naŋ e meŋɛ yɛlɛ. A yeldeebo ŋa la ka fo makoma Lowesi ane fo ma Yunisi da daŋ taa, kyɛ pampana ŋa, N baŋ la velaa ka fo meŋ taa o la. 
2TI.1.6	A ŋaa zuiŋ, N leɛ-teɛrɛ fo la ka fo leɛ seŋ a Naaŋmen kyɔɔtaa naŋ be fo zie a yi a n nuuri N naŋ da de dɔgle fo zu kyɛ puori ko fo; 
2TI.1.7	bonso, dabeɛ̃ vooroŋ naane ka Naaŋmen da ko te, kyɛ O da ko te la kpeɛ̃õ ane nɔmmo ane meŋɛ bantaabo vooroŋ.
2TI.1.8	A lɛ zuiŋ, ta wa zoro vi ka fo di danseɛ kyaare ne a te Daana bee maa naŋ waa a O nempɔgraa kyɛ dɛle a Naaŋmen kpeɛ̃õ a laŋ ne ma wono tuo a Ŋmen-yelnoore zuiŋ. 
2TI.1.9	Ona la da faa te kyɛ boɔle te ne boɔlaa naŋ e soŋ, a ba e a te toma zuiŋ kyɛ O meŋɛ poboɔbo ane O garaaseɛ zuiŋ la. O da ko te la a garaaseɛ ŋa a Kirista Yeezu eŋɛ kyɛ ka a tendaa wa bebe. 
2TI.1.10	Kyɛ pampana ŋa, ba iri o la wuli te a yi a te Faara Kirista Yeezu waabo eŋɛ. Ona la da iri kũũ bare kyɛ e ka nyɔvore naŋ koŋ baŋ la kpi tu a Ŋmen-yelnoore zie sãã veɛloŋ poɔ. 
2TI.1.11	A Ŋmen-yelnoore ŋa zuiŋ la ka ba da kaa-iri ma ka N waa yelmoɔlɔ ane apostolii ane wulwullo, 
2TI.1.12	kyɛ a ŋaa zuiŋ la ka N wono a tuo ŋa N naŋ wono. Kyɛ vi ba kpeɛrɛ ma, bonso, N baŋ la neɛ na N naŋ dɛle. N sereŋ baŋɛɛ la ka O na toɔ̃ gu la bonna N naŋ de ko O te ta a bebiri na daare. 
2TI.1.13	Nyɔge kyɛ tuuro a kannoo naŋ waa meŋɛ fo naŋ da woŋ yi n zie ne yeldeebo ane nɔmmo naŋ be a Kirista Yeezu poɔ. 
2TI.1.14	Gu a bonsoŋ na ba naŋ da de ko fo taa ne a Vooroŋ Soŋ sommo naŋ be te poɔ.
2TI.1.15	Fo baŋɛɛ la ka a banaŋ zaa naŋ be a Ezeya poɔ leɛ la puori kyɛ bare ma. Figyilose ane Hɛmogene meŋ poɔ la ba poɔ. 
2TI.1.16	Ka a Daana zo Onesiforuse yideme nembaaloŋ, bonso, gbɛɛ yaga ka o da e ka n eŋɛ maa kyɛ ba zoro a n banzɔlɔ vi. 
2TI.1.17	O naŋ da wa ta a Urom teŋɛ, o da eŋ la faŋ a bɔ wa nyɛ ma. 
2TI.1.18	Ka a Daana e ka o nyɛ nembaalonzoe yi a Daana Naaŋmen zie a bebiri na daare! Fo baŋ la velaa a toma na zaa o naŋ da toŋ a Efesu teŋɛ poɔ.
2TI.2.1	Azuiŋ n bie, are kpeɛŋaa a garaaseɛ naŋ be a Kirista Yeezu eŋɛ; 
2TI.2.2	kyɛ bonna fo naŋ da woŋ yi n zie a yi a dansediribe yaga poɔ, manne ko a yelmeŋɛ deme na naŋ na toɔ̃ wuli a ba taaba meŋ. 
2TI.2.3	Meŋ poɔ wono a tuo aŋa a Kirista Yeezu sogyɛ meŋɛ. 
2TI.2.4	Neɛzaa naŋ tonɔ sogyɛre toma ba maŋ de o meŋɛ poɔ a banaŋ naŋ ba e sogyɛre bebiri zaa yɛlɛ poɔ. A sogyɛ yelnimizeɛ maŋ la ka o pɛle a o neŋkpoŋ poɔ. 
2TI.2.5	A zozoro meŋ zie, neɛzaa kontoɔ̃ nyɛ kyɔɔtaa ka o naŋ ba zo a zoobu zaa baare a seŋ lɛ a zoobu begɛ naŋ wuli. 
2TI.2.6	A koɔraa naŋ toŋ a toma la seŋ ka o daŋ di a weɛ boma. 
2TI.2.7	Teɛre nyɛ bonna N naŋ yele, bonso, a Daana na ko fo la yelbammo yelzaa poɔ.
2TI.2.8	Leɛ-teɛre a Yeezu Kirista naŋ yi a Davil boorɔ poɔ ba naŋ da e ka O leɛ-iri yi a kũũ poɔ yɛlɛ; a n Ŋmen-yelnoore la a ŋa. 
2TI.2.9	O zuiŋ la ka N wono tuo, haali ka ba da leŋ ma ne banzɔlɔ aŋa nenfaa. Kyɛ ba ba leŋ a Ŋmen-yelnoore ne banzɔlɔ. 
2TI.2.10	A lɛ zuiŋ, N di la kannyiri yelzaa poɔ a neŋkaa-irri zuiŋ ka ka ba meŋ na toɔ̃ nyɛ a faabo naŋ be a Kirista Yeezu eŋɛ ne puubu naŋ ba taa baaroo. 
2TI.2.11	A yeluu ŋa e la serɛ:
2TI.2.11	Ka teneŋ wa laŋ ne O kpi, te meŋ na laŋ ne O la voorɔ;
2TI.2.12	ka teneŋ di kannyiri, te meŋ na laŋ ne O la di naaloŋ;
2TI.2.12	ka teneŋ zagre O bare, O meŋ na zagre te la bare;
2TI.2.13	ka teneŋ ba taa yelmeŋɛ ne O, Ona eŋ maŋ taa la yelmeŋɛ,
2TI.2.13	bonso, O koŋ baŋ zagre O meŋɛ bare.
2TI.2.14	Leɛ-teɛre ba a yeli ŋa kyɛ kpãã ba a Naaŋmen niŋesogɔ ka ba bare nɔkpeɛne ŋmeɛbo yelbie naŋ ba waana ne sommo zaa ka sããmo yoŋ naane ko a banaŋ naŋ kyɛllɛ wono a. 
2TI.2.15	E aneɛ ka fo are a Naaŋmen niŋesogɔ a waa neɛ O poɔ naŋ pɛle ne, a waa tontonɔ naŋ ba zoro vi kyɛ kanna a yelmeŋɛ yelbiri velaa. 
2TI.2.16	Zagre yelfoglo yeluu, bonso, a maŋ maaleŋ tagra la noba kpeɛrɛ ne yelbieri poɔ, 
2TI.2.17	ka a ba yelyelii maŋ yɛllɛ aŋa gbontori. Hammeneyon ane Filetuse poɔ la ba poɔ. 
2TI.2.18	Ba bɔre yi la a yelmeŋɛ sori kyɛ yele ka a kũũ leɛ-iruu eɛɛ la baare. Ba dɔɔnɔ la a noba mine yeldeebo. 
2TI.2.19	Kyɛ a Naaŋmen yiri pare naŋ e kpeɛŋaa naŋ arɛɛ la a taa ŋmaaroŋ ŋa, “A Daana baŋ la banaŋ naŋ e O noba,” kyɛ “Vɛŋ ka neɛzaa naŋ boɔlɔ a Daana yuori leɛ yi potuoloŋ poɔ.”
2TI.2.20	A yikpoŋ poɔ, salema ane selem-pelaa laare yoŋ naane maŋ bebe kyɛ daare ane yagraa laare meŋ maŋ bebe la. Ba maŋ de la a mine tonɔ ne toma naŋ taa yuori kyɛ de a mine tonɔ ne toma naŋ ba taa yuori. 
2TI.2.21	Banaŋ zaa naŋ peere bamenne yi a yɛlɛ na zaa N naŋ da manne poɔ na waa ŋa laare naŋ taa yuori, a taa kpimaroo ane tɔnɔ ko a yiri soba, kyɛ nare bamenne tonsonne zaa tommo eŋɛ. 
2TI.2.22	Zagre baapaaloŋ vɔlfaare bare kyɛ laŋ ne a banaŋ naŋ boɔlɔ a Daana yuori ne sukyirpelaa a eŋ faŋ boɔrɔ mennoŋ, yeldeebo, nɔmmo ane emmaaroŋ. 
2TI.2.23	Ta taa yelzaa ne damboluŋ ane nɔkpeɛn-weere naŋ ba taa tɛgɛ. Fo baŋ ka a lɛ maŋ waana ne la zɔɔre. 
2TI.2.24	A Daana tontonɔ ba seŋ ka o waa zɔɔboɔrɔ kyɛ a seŋ ka o taa nimibaaloŋ ne neɛzaa, a waa neɛ naŋ maŋ toɔ̃ wuli noba velaa, a taa kannyiri, 
2TI.2.25	a dɛnnɛ o taaba ne sumaaroŋ. Kaapɔge Naaŋmen na e la ka ba leɛ ba eebo a leɛ baŋ a yelmeŋɛ, 
2TI.2.26	a toɔ̃ faa bamenne yi a sebɛlbɛllɛ bɛraa poɔ. Ona la da nyɔge ba eŋ gbaŋgbaaloŋ poɔ ka ba erɛ o poboɔbo yɛlɛ.
2TI.3.1	A ferɛɛ la ka fo baŋ a yeli ŋa tɛgɛ, ka a bebi-baare saŋ, a zie na e la kpeɛŋaa yaga. 
2TI.3.2	Bonso, noba na nɔŋ la bamenne, a nɔŋ libie, a wullo bamenne, a erɛ pɔloo, a toorɔ noba zoma, a zagra ba dɔgrebɔ nɔɛ, a ba baŋ bareka puoruu, a waa nendɛgɛ, 
2TI.3.3	a ba taa nensaaloŋ, a ba dire suuri, a waa yosaanema, a taa sutoloŋ, a e noba naŋ na taa dabeɛ̃, a kyiire yelveɛle, 
2TI.3.4	a e nenfaare, a e noba naŋ maŋ erɛ yɛlɛ kyɛ ba teɛrɛ, a paale ne pɔloo, a nɔŋ a eŋɛ noɔ yɛlɛ gaŋ Naaŋmen. 
2TI.3.5	Ba maŋ erɛ ŋa ba naŋ puoro Naaŋmen kyɛ zagra a O kpeɛ̃õ. Ta laŋna ne ba! 
2TI.3.6	A ba noba mine la a banaŋ naŋ maŋ kpɛ yie poore a te bɛlle nyɔge pɔgeba na naŋ ba kyele kyɛ tuo a ba yelbebe a zoro tuuro vɔlfaare boorɔ zaa. 
2TI.3.7	Bana la ka ba maŋ wullo tegitegilɛ kyɛ ka ba daŋ ba baŋ a yelmeŋɛ. 
2TI.3.8	Aŋa Gyanese ane Gyamberese naŋ da zɔɔ ne Moozul, lɛ la ka a noba ŋa teɛrɛ naŋ sãã kyɛ ka ba yeldeebo ba waa serɛ meŋ zɔɔrɔ ne a yelmeŋɛ. 
2TI.3.9	Kyɛ a ba yɛlɛ kontoɔ̃ gaa zie zaa, bonso, aŋa a naŋ da waa a dɔbɔ bayi na zie, a ba dambol-yɛlɛ na sãã la weliweli ko neɛzaa.
2TI.3.10	Pampana, fo nyɛ la a n wuluu, a n eebo, a n nyɔvore yelnyɔgraa, a n yeldeebo, a n kannyiri, a n nɔmmo, a n kpimaroo, 
2TI.3.11	a n dɔgɛɛ ane a tuo N naŋ woŋ a yɛlɛ na zaa naŋ pɔge ma a Antoɔki, Ikoniyo ane Lisitera tenne poore. Boŋ dɔgɛɛ la ka N da ba di! Kyɛ a Daana faa ma la yi a zaa poɔ. 
2TI.3.12	Serɛzaa, noba na zaa naŋ boɔrɔ ka ba taa nyɔvo-soŋ a Kirista Yeezu eŋɛ na nyɛ la dɔgɛɛ 
2TI.3.13	Kyɛ potuodeme ane zirŋmaareba naŋ na kyɛnɛ erɛ la yelfaare dɔglɔ dɔglɔ taa gɛrɛ, a bɛllɛ ba taaba ane bamenne. 
2TI.3.14	Kyɛ fõõ eŋ, naŋ kyɛnɛ taa kpeɛŋaa bonna fo naŋ da zanne kyɛ da sage de. Fo baŋ la neɛ na zie fo naŋ da zanne a. 
2TI.3.15	A yi a fo biiluŋ saŋ, fo baŋ la a gansoŋ poɔ yɛlɛ naŋ na toɔ̃ wuli fo ka fo nyɛ faabo naŋ yi a yeldeebo naŋ be a Kirista Yeezu eŋɛ. 
2TI.3.16	A gansoŋ poɔ yɛlɛ zaa, Naaŋmen Vooroŋ la e ka ba sɛge a, ka a taa tɔnɔ noba wuluu eŋɛ, noba kpããmo eŋɛ, noba dɛnnoo eŋɛ, kyɛ kanna noba kyaara ne mennoŋ, 
2TI.3.17	ka ka neɛzaa naŋ waa Naaŋmen neɛ na toɔ̃ taa faŋ tonsoŋ zaa tommo poɔ.
2TI.4.1	A Naaŋmen ane a Kirista Yeezu naŋ na di a voba ane a kuuni sɛrɛɛ niŋesogɔ la ka N sɔrɔ fo yããyãã ka a Kirista leɛ waabo ane a O naaloŋ zuiŋ, 
2TI.4.2	moɔlɔ a Naaŋmen yelbiri; ka a naŋ waa wola zaa, kpimare moɔlɔ; a erɛ ka ba sagra derɛ, a kpaana ba kyɛ yele yɛlɛ teɛrɛ ba ne kannyiri kpoŋ a fo wuluu poɔ. 
2TI.4.3	Bonso, a saŋ waana la ka noba koŋ la derɛ wulsonne. Kyɛ ba naŋ taa tobo naŋ noma yɛlɛ wommu eŋɛ, ba na bɔ la wulwulibo ko bamenne ka ba yele yɛlɛ ba naŋ boɔrɔ ka ba woŋ, 
2TI.4.4	kyɛ furi ba tobo a yelmeŋɛ kyɛlloo eŋɛ a bɔre tu sensellɛ puori. 
2TI.4.5	Kyɛ fõõ eŋ, taa meŋɛ sigruu tegitegilɛ, a dire kannyiri, a tonɔ a Naaŋmen yelbiri ŋmɛyaara toma, a tonɔ a fo toma ka a baare velaa.
2TI.4.6	Maa eŋ, ba de ma la maale ne bagre baare aŋa ba naŋ bare koɔ̃, ka a saŋ ta ka N yi a teŋɛzu. 
2TI.4.7	N zɔɔ la zɔɔre naŋ soma, N zo la a zoobu baare, N taa la a yeldeebo velaa. 
2TI.4.8	A yi ŋaa gɛrɛ, ba nare la a mennoŋ nazupili biŋ kyɛllɛ ne ma, ona la ka a Daana, a sɛredi-meŋɛ na ko ma a bebiri na daare. Maa yoŋ naane ka O na ko, kyɛ O na ko la a banaŋ zaa naŋ kyɛllɛ a O leɛ waabo.
2TI.4.9	E aneɛ wa n zie wieouŋ, 
2TI.4.10	bonso, Dɛmase naŋ nɔŋ a teŋɛ ŋa zu yɛlɛ bare ma la kyɛ gaa Tɛsalonika teŋɛ; Kirisɛnse meŋ gaa la Galesiya, ka Tiitu gaa Dalemaseya. 
2TI.4.11	Luka yoŋ la be n zie. Taa Marko waana ne, bonso, o taa la sommo a n toma poɔ. 
2TI.4.12	N toŋ la Takyiku ka o gaa Efesu teŋɛ. 
2TI.4.13	Ka fooŋ wa waana, taa a kpar-kpoŋ na N naŋ da inni bare Kapuse yiri a Turose teŋɛ poɔ waana ne ma. De a gama na naŋ taa sɛgre meŋ, a gaŋ a zaa a doŋgama na naŋ ba taa sɛgre waana ne. 
2TI.4.14	A kurkuro na ba naŋ boɔlɔ Alɛzanda e ma la yelfaare yaga; a Daana na yɔɔ la a o yelfaare sane. 
2TI.4.15	A seŋ ka fo meŋ gu fo meŋɛ velaa ne o, bonso, o da zɔɔ ne la a Naaŋmen yelbiri te naŋ moɔlɔ kpeɛŋaa zaa.
2TI.4.16	A dɛndɛŋ saŋ N naŋ da yele yɛlɛ ka n faa n meŋɛ, neɛzaa da ba tu n puori kyɛ ba zaa da zo kyɛ bare ma la. N sɔrɔ la ka Naaŋmen ta de a yeli ŋa dɔgle ba zu! 
2TI.4.17	Kyɛ a Daana da are ko ma la, a ko ma faŋ ka ka O na tu n zie moɔle a Ŋmen-yelnoore zaa pabo, ka a Nemboore-yobo
2TI.4.18	A Daana na faa ma la yi yelfaa zaa poɔ, a faa ma a O tenvelaa
2TI.4.19	Puori Piriska ane Akiila ane Onesiforuse yideme. 
2TI.4.20	Erasetu eŋ be la Korinti teŋɛ poɔ; Turofimu beɛrɛ la ka N bare o Miletu teŋɛ poɔ. 
2TI.4.21	E aneɛ kyɛ wa n zie sɛre kyɛ ka a sakyɔre saŋ ta. Yubuluse ane Puden ane Liinuse ane Kelɔdiya ane a yɔɔmine ane a yɔɔpuuli zaa puoro fo la.
2TI.4.22	Ka a Daana be fo seɛ poɔ. Ka O garaaseɛ meŋ be yɛ zaa zie.
TIT.1.1	Maa Pɔɔl naŋ waa a Naaŋmen tontonɔ ane a Yeezu Kirista apostolii, a Naaŋmen neŋkaa-irri yeldeebo ane a yelmeŋɛ bammo naŋ kyaare ne a Naaŋmennoŋ zuiŋ, 
TIT.1.2	a nyɔvo-babaaraa teɛretɔroo
TIT.1.3	A saŋ naŋ da wa ta, Naaŋmen da iri la O yelbiri wuli, a yelbiri ŋa la ka a Naaŋmen a te Faara da de eŋ n nuuriŋ ka N moɔlɔ.
TIT.1.4	N sɛgrɛ la a lɛtɛ ŋa korɔ Tiitu naŋ e a n bi-meŋɛ a yeldeebo te naŋ laŋ poɔ:
TIT.1.4	Ka a Saa Naaŋmen ane a te Faara Kirista Yeezu garaaseɛ ane maaroŋ be fo zie.
TIT.1.5	A yeli ŋa zuiŋ la ka N da bare fo a Kirite teŋɛ poɔ ka fo baare e a yɛlɛ na naŋ kyɛre ka a tu, kyɛ kaa-iri nembɛrɛ teŋɛ zaa poɔ a seŋ N naŋ da wuli fo lɛ. 
TIT.1.6	A seŋ ka yɛ iri neɛ naŋ ba taa saanaa zaa, kyɛ taa pɔge yeni, ka o bibiiri waa yelderebɛ, ka noba ta yele ba yelfaare yɛlɛ bee a ta waa biiri naŋ ba sagra ba dɔgrebɔ nɔɛ. 
TIT.1.7	Bonso, besɔp
TIT.1.8	kyɛ a fere ka o waa neɛ naŋ derɛ noba saanoŋ, a nɔŋ tonveɛle, a baŋ o meŋɛ taabo, a e neɛ naŋ tori, a e neɛ naŋ kpimare Naaŋmen puoruu kyɛ baŋ o meŋɛ nyɔgebo. 
TIT.1.9	A seŋ ka o e neɛ naŋ baŋ a yelbiri naŋ seŋ ne dɛloo ka a ta aŋa lɛ a kannoo naŋ wuli, ka ka o na toɔ̃ wullo wuluu naŋ soma kyɛ toɔ̃ yeli lɔɔ a banaŋ naŋ tullo a yelmeŋɛ.
TIT.1.10	Noba yaga meŋ bebe la a zagra noɔre, a yele yelfoglo kyɛ bɛllɛ noba, a gaŋ a zaa, banaŋ naŋ are ko dɛgre iruu. 
TIT.1.11	A ferɛɛ la ka fo e ka ba pɔge ba nɔɛ, ba naŋ saana a yideme teɛroŋ ne ba wulfaare a naŋ ba taa sori ka ba wuli a ba bombɔ-faare zuiŋ. 
TIT.1.12	A ba poɔ neɛ kaŋ, a ba meŋɛ neɛ naŋ waa ba ŋmen-yelmanna la da yeli:
TIT.1.12	“Kirite teŋɛ noba maŋ ŋmaara la zirii tegitegilɛ, ba waa ŋa wɛdonfaare, entuo deme naŋ dire digbogbo.”
TIT.1.13	A yeli ŋa e la yelmeŋɛ. A ŋaa zuiŋ, kpãã ba nimizeɛ zaa, ka ba na leɛ taa yeldeebo naŋ waa meŋɛ, 
TIT.1.14	a ta kyɛllɛ a Gyuumine sensellɛ yɛlɛ bee a noba na naŋ zagre a yelmeŋɛ nɔɛ. 
TIT.1.15	A banaŋ naŋ taa sukyiri peɛle, boma zaa maŋ e la peɛle, kyɛ banaŋ naŋ taa sukyiri dɛgɛ ane a yelbaderebɛ bonzaa ba e pelaa ba zie. Ba teɛrɛ ane ba zomɔ zaa dɛgɛɛ la. 
TIT.1.16	Ba maŋ yeli ka ba baŋ la Naaŋmen kyɛ ka ba yel-erre wuli ka ba zagra la Naaŋmen. Ba waa la nendɛgɛ, a waa noba naŋ zagra noɔre, a ba seŋ ne tonvelaa zaa.
TIT.2.1	Kyɛ fõõ eŋ, wullo wuluu naŋ tori ne a wul-meŋɛ. 
TIT.2.2	Yeli ko a dɔɔnyaŋne ka ba nyɔgrɔ bamenne, a taa nimizeɛ, a erɛ yɛlɛ ne yɛŋ, a taa yeldeebo naŋ e meŋɛ, a taa nɔmmo kyɛ e noba naŋ taa kannyiri.
TIT.2.3	A lɛ ne o zu, yeli ko a pɔgenyaŋne ka ba e ka ba gyogo taa emmo, a ta e noba naŋ na saana ba taaba yoe bee a e dããnyu gbaŋgbaare; kyɛ a seŋ ka ba wullo yelsonne, 
TIT.2.4	ka lɛ vɛŋ ka ba toɔ̃ yele yɛlɛ teɛrɛ a pɔgsarre ka ba nɔŋ ba serebɛ ane ba bibiiri. 
TIT.2.5	Ba baŋ bamenne taabo, a ta waa pɔgeba naŋ sãã, kyɛ e noba naŋ kaara ba yie zu velaa, a taa nimimaaroŋ, kyɛ sigre bamenne korɔ ba serebɛ, ka lɛ vɛŋ ka a Naaŋmen yelbiri ta wa taa yofaa.
TIT.2.6	A lɛ ne o zu, sɔre a bipɔlɔ ka ba baŋ bamenne taabo. 
TIT.2.7	Kyɛ fooŋ, wuli yelzaa poɔ ka fo waa la neɛ naŋ seŋ ne ka ba tɔglɔ fo tonsonne. Kyɛ a fo kannoo poɔ, wullo yelmennoŋ, a taa nimizeɛ, 
TIT.2.8	ka a fo yelyelii waa soŋ ka neɛzaa ta nyɛ fo yelfaa zaa yeli; a lɛ la ka banaŋ naŋ zɔɔrɔ ne te na di vi, ba naŋ koŋ nyɛ yelfaa zaa a na yeli kyaare ne te zuiŋ.
TIT.2.9	Yeli ko gbaŋgbaare ka ba sigre bamenne korɔ a noba naŋ so ba kyɛ erɛ ka ba poore pɛllɛ ne ba yelzaa poɔ, kyɛ a ba seŋ ka ba yele yɛlɛ legre a ba nembɛrɛ nɔɛ, 
TIT.2.10	a ta zuuro, kyɛ ba e noba a ba nembɛrɛ naŋ na baŋ dɛle, ka ka yɛlɛ zaa poɔ ka ba e noba naŋ na vɛŋ ka Naaŋmen a te Faara wuluu taa kyɛl-wommu.
TIT.2.11	Bonso, a Naaŋmen garaaseɛ sããɛ la a wa ko nensaalba zaa faabo, 
TIT.2.12	a wullo te ka te bare yelfaare ane vɔlfaare, kyɛ vɛŋ ka a te nyɔvoɛ te naŋ taa a zenɛ bebiri wuli ka te baŋ la temenne taabo, a e noba naŋ tori kyɛ taa Naaŋmennoŋ, 
TIT.2.13	kyɛ ka te naŋ kyɛllɛ a maaloo bebiri te naŋ taa teɛretɔroo
TIT.2.14	Ona la da de O meŋɛ tere ka O faa te yi yelbebe zaa poɔ kyɛ peere te ka te yi fanana a waa O meŋɛ noba naŋ kyerɛ ne tonsonne tommo.
TIT.2.15	Yele a yɛlɛ ama; yele yɛlɛ teɛrɛ kyɛ kpaana noba ne kpeɛ̃õ. Ta wa vɛŋ ka neɛzaa erɛ fo kaabanyɛ yɛlɛ.
TIT.3.1	Leɛ-teɛre ba ka ba sigre bamenne korɔ namine ane a teŋɛ nembɛrɛ, a e noba naŋ sagra noɔre, a maŋ nare ka ba toŋ tonsonne zaa, 
TIT.3.2	kyɛ ta yele yelfaare korɔ neɛzaa, a bare zɔɔre, a taa nimibaaloŋ kyɛ korɔ noba zaa gyeremɛ. 
TIT.3.3	Bonso, temenne da waa la dambolo saŋ kaŋ naŋ tɔle, a ba sagra nɔɛ, a waa noba naŋ da bɔre, a waa vɔlfa-boorɔ zaa ane a eŋgane yelboɔre gbaŋgbaare, a da waa potuodeme, a erɛ nyuuri kyɛ kyiire taa. 
TIT.3.4	Kyɛ a Naaŋmen te Faara sonnoŋ ane O nimimaaroŋ nɔmmo naŋ da wa sãã, 
TIT.3.5	O da faa te la ka a ba e ka te naŋ da toŋ mennoŋ toma zuiŋ la, kyɛ O nembaalonzoe zuiŋ la ka O tu a koɔ̃ suobu deebo eŋɛ a leɛ dɔge te kyɛ ko te a Vooroŋ Soŋ ka te leɛ e nempaalba. 
TIT.3.6	A Vooroŋ Soŋ ŋa la ka O tu a te Faara Yeezu Kirista zie kyɛ kyiri paale te yaga zaa lɛ, 
TIT.3.7	ka ka tenee wa leɛ nensonne a O garaaseɛ zuiŋ, te pãã na nyɛ la a nyɔvo-babaaraa teɛretɔroo
TIT.3.8	A yeluu ŋa e la yelmeŋɛ.
TIT.3.8	N boɔrɔ la ka fo maaleŋ yele a yɛlɛ ama, ka a banaŋ naŋ wa sage de a Naaŋmen yɛlɛ e noba naŋ na kpimare tonsonne tommo eŋɛ. A yɛlɛ ama veɛlɛ la kyɛ taa tɔnɔ ko neɛzaa. 
TIT.3.9	Kyɛ bare dambol-nɔkpeɛne ŋmeɛbo, sããkommine dɔge-tu-taa yoe yɛlɛ, wɛltaa ane zɔɔre naŋ kyaare ne a bege, bonso, a ba taa tɛgɛ ane tɔnɔ zaa. 
TIT.3.10	Ka neɛŋ wa waana ne wɛltaa ka fo yeli yɛlɛ ko o gbɛre boyi bee bota kyɛ ka o ba leɛ o eebo, ta la taa yelzaa ne o soba. 
TIT.3.11	Fo baŋ ka a neɛ ŋa tɔsoba teɛroŋ sããɛ la ka o waa yelbe-erɛ, a dire o meŋɛ sɛrɛɛ.
TIT.3.12	Ka maa wa toŋ Atemase bee Takyiku ka o wa fo zie, e aneɛ wa n zie a Nikopolise teŋɛ poɔ, bonso, N boɔrɔ la ka N be a be ka a ɔɔkpoŋ saŋ te baare. 
TIT.3.13	Mɔ fo moɔbo zaa a e ka Zɛnase a bege baŋna ane Apolose tu a sori, kyɛ ka fo kaa soŋ ka yelzaa ta fãã ba. 
TIT.3.14	Vɛŋ ka a noba zanne ka ba kpimare tonsonne tommo, a maŋ toɔ̃ soŋ a banaŋ a naŋ wono ka ka ba ta wa e noba naŋ ba taa tɔnɔ.
TIT.3.15	A banaŋ zaa naŋ be n zie puoro fo la. Puori a banaŋ naŋ nɔŋ te a yeldeebo poɔ.
TIT.3.15	Ka a garaaseɛ be yɛ zaa zie.
PHM.1.1	Maa Pɔɔl naŋ waa nempɔgraa a Kirista Yeezu zuiŋ ane te yɔɔ Timoti la sɛgrɛ a lɛtɛ korɔ te ba Filimɔn naŋ e a te tontontɔ, 
PHM.1.2	a sɛgrɛ korɔ te yɔɔpɔge Afiya, a sɛgrɛ korɔ Akyipu a te sogyɛ-tɔ a Kirista toma poɔ ne a puoruu laŋne naŋ be a fo yiri poɔ:
PHM.1.3	Ka garaaseɛ ane maaroŋ naŋ yi a te Saa Naaŋmen ane a Daana Yeezu Kirista zie be yɛ zie.
PHM.1.4	Ka maa wa teɛre fo yɛlɛ n puoruu poɔ, N maŋ puoro la n Naaŋmen bareka tegitegilɛ 
PHM.1.5	bonso, N woŋ la a fo yɛlɛ kyaare ne a nɔmmo fo naŋ taa ne a nensonne zaa ane a fo yeldeebo fo naŋ taa a Daana Yeezu eŋɛ. 
PHM.1.6	N puoro la ka ka a fo yeldeebo fo naŋ wullo kyɛnɛ velaa ka fooŋ wa teɛrɛ a tonsonne zaa te naŋ na toɔ̃ toŋ ko a Kirista. 
PHM.1.7	N yɔɔ, N sereŋ nyɛ la popeɛloŋ ane yelteɛbo yi a fo nɔmmo eŋɛ, bonso a nensonne sukyie leɛ nyɛ la faŋ paalaa a yi fo zie.
PHM.1.8	A ŋaa zuiŋ, aneazaa ka N ba zoro dabeɛ̃ ka N ko fo noɔre a Kirista eŋɛ ka fo tonɔ a fo feroo toma, 
PHM.1.9	kyɛ N na sɔre fo la ne nɔmmo; kyɛ maa Pɔɔl, nyɛ erɛ la a ŋaa N naŋ e dɔɔnyaŋaa kyɛ ka pampana meŋ ka N waa nempɔgraa a Kirista Yeezu zuiŋ. 
PHM.1.10	N sɔrɔ fo la yaga zaa n bie Onesimu zuiŋ. N leɛ la o saa a Kiristabiiluŋ poɔ saŋ na N naŋ da be nempagdie poɔ. 
PHM.1.11	Saŋ kaŋ naŋ tɔle, o da waa la neɛ naŋ ba taa tɔnɔ ko fo, kyɛ pampana, o sereŋ taa la tɔnɔ ko fo ane ma. 
PHM.1.12	N tonɔ o la ka o leɛ wa fo zie, bonso, o waa la neɛ N naŋ nɔŋ ne n sukyiri zaa. 
PHM.1.13	N da boɔrɔ la ka o be n zie a leɛre fo gbɛɛ a soŋnɔ ma a saŋ N naŋ da be a nempagdie poɔ a Ŋmen-yelnoore zuiŋ. 
PHM.1.14	Kyɛ N ba boɔrɔ ka N e yelzaa ka fo ba tere sori, ka a lɛ vɛŋ ka a fo tonsonne e fo meŋɛ poboɔbo yeli, kyɛ ta e ŋa feroo la ka ba ferɛ fo. 
PHM.1.15	Kaapɔge, a yeli ŋa la so ka o da wɛle yi fo zie belaa, ka ka fo na taa o tegitegilɛ ka o naŋ wa leɛ wa, 
PHM.1.16	a koŋ la waa gbaŋgbaa, kyɛ waa neɛ naŋ gaŋ gbaŋgbaa; a gaŋ a zaa, ka o waa n yɔɔ-nɔnaa kyɛ maaleŋ gaŋ lɛ fo zie a nensaaloŋ ane a Daana eŋɛ.
PHM.1.17	Azuiŋ, ka fõõ wa de ma ka N waa fo tontontɔ, tuori de o aŋa lɛ fo naŋ da na tuori de ma. 
PHM.1.18	Ka o naŋ wa sãã fo yelzaa poɔ, bee a di fo bonzaa sane, vɛŋ ka a leɛ n sane. 
PHM.1.19	Maa Pɔɔl sɛgrɛ la a yeli ŋa ne n meŋɛ nu: N na leɛ yɔɔ la a sane. N ba yele yelzaa kyaare ne fo naŋ di n sane yɛlɛ, haali fo meŋɛ zaa tɔre e la n sane bon. 
PHM.1.20	Serɛzaa, n yɔɔ, vɛŋ ka n nyɛ a tɔnɔ ŋa yi fo zie a Daana eŋɛ! E ka a n sukyiri maa a Kirista eŋɛ. 
PHM.1.21	N naŋ ba taa bonnoo ka fo maŋ sagra la noɔre, N sɛgrɛ korɔ fo la kyɛ baŋ ka fo na e gaŋ la lɛ N naŋ yele korɔ fo.
PHM.1.22	Ka N la poɔ yelyeni kaŋ: nare saama die bare ma, bonso, N taa la teɛretɔroo
PHM.1.23	Epaferase naŋ waa n nempɔge-tɔ a Kirista Yeezu zuiŋ puoro fo la, 
PHM.1.24	a lɛ la ka Marko, Arestaku, Dɛmase ane Luka naŋ waa n tonton-taaba meŋ puoro fo.
PHM.1.25	Ka a Daana Yeezu Kirista garaaseɛ be yɛ seere poɔ.
HEB.1.1	A dakoroŋ saŋ, Naaŋmen da tu la O yelmanneba zie kyɛ yeli yɛlɛ gbɛɛ yaga ane sobie tɛɛtɛɛ ko a te sããkommine. 
HEB.1.2	Kyɛ a bebi-baare ŋa poɔ, O tu la O Bidɔɔ zie a yeli yɛlɛ ko te. Ona la ka O iri ka O e a boma zaa gbandire.
HEB.1.3	Ona la a Naaŋmen veɛloŋ naŋ kyuoli sãã ane a Naaŋmen waaloŋ meŋɛ zaa tɔre, kyɛ nyɔge a boma zaa taa ka a are ne a O yelbiri kpeɛ̃õ. O naŋ da wa peere yelbebe zaa bare, O da zeŋ la a Naaloŋ Soba nuduluŋ seŋ a sazu poɔ. 
HEB.1.4	O e la kpoŋ gaŋ malekere, O naŋ da nyɛ yuori naŋ waa kpoŋ gaŋ a malekere yuori zuiŋ.
HEB.1.5	Ka a Malekere buo soba la ka Naaŋmen daŋ yeli:
HEB.1.5	“Fo waa la N Bidɔɔ;
HEB.1.5	zenɛ la ka N dɔge fo”?
HEB.1.5	Bee a la yeli:
HEB.1.5	“N na waa la o Saa,
HEB.1.5	kyɛ ka o waa N Bidɔɔ”?
HEB.1.6	Kyɛ laboreŋ, O naŋ da wa taa a bidɔɔ dɛndɛŋ wa ne a teŋɛzu, O yelee la:
HEB.1.6	“Vɛŋ ka a Naaŋmen malekere zaa puori O”
HEB.1.7	Kyɛ a malekere eŋ ka O da yeli:
HEB.1.7	“O maŋ e la ka O malekere waa saseɛ,
HEB.1.7	kyɛ ka O tontonema waa vũũzelɛ.”
HEB.1.8	Kyɛ a O Bidɔɔ eŋ zie, O yelee la:
HEB.1.8	“Oo Naaŋmen, a fo naaloŋ kogi na bebe la tegitegilɛ,
HEB.1.8	ka a mennoŋ naaloŋ daŋgbale waa a fo naaloŋ daŋgbale.
HEB.1.9	Fo nɔŋ la mennoŋ kyɛ kyiiri potuoloŋ.
HEB.1.9	A lɛ zuiŋ, Naaŋmen, a fo Naaŋmen, sɔ fo la
HEB.1.9	ne popeɛloŋ kããsoŋ a gaŋ fo taaba.”
HEB.1.10	Kyɛ,
HEB.1.10	“Daana, a piiluu saŋ, fõõ la iri a teŋɛ,
HEB.1.10	ka a saluoni waa fo nuuri toma.
HEB.1.11	A na wɛ la kyɛ ka fo naŋ bebe.
HEB.1.11	A zaa na kore la yi kyeɛ aŋa bonsuuri.
HEB.1.12	Fo na pilli a la ka a lantaa aŋa kpar-kpoŋ,
HEB.1.12	kyɛ ka ba leɛre a aŋa bonsuuri.
HEB.1.12	Kyɛ a lɛ fo naŋ waa ne o zu la ka fo waa,
HEB.1.12	ka a fo yuomo daŋ koŋ baŋ baare.”
HEB.1.13	Kyɛ a malekere buo soba la ka O daŋ yeli:
HEB.1.13	“Zeŋ a N nuduluŋ seŋ
HEB.1.13	a te ta saŋ na N naŋ na e ka a fo dɔndɔnne leɛ fo gbɛɛ bimmu zie”?
HEB.1.14	A malekere zaa ba waa seere a Naaŋmen toma poɔ, ka ba toŋ ba ka ba te toŋ ko a banaŋ naŋ na nyɛ faabo be?
HEB.2.1	Azuiŋ a ferɛɛ la ka te maaleŋ kyɛlle velaa bon te naŋ da woŋ, ka te ta wa sare yi a poɔ. 
HEB.2.2	Ka a yɛlɛ naŋ da tu a malekere zie wa da waa yelmeŋɛ, ka faaloŋ zaa bee tookoŋwoŋyɛlɛ deme da nyɛ dɔgroŋ naŋ seŋ ne, 
HEB.2.3	wola ka te na baŋ e yi a poɔ ka tenee zagre a faabo kpoŋ ŋa bare? A Daana la da daŋ moɔle a faabo ŋa yɛlɛ, ka a banaŋ naŋ da woŋ a yeli ko te, 
HEB.2.4	kyɛ ka Naaŋmen meŋ di a danseɛ ne yelwulii ane nɔmaa toma ane yelseɛlɛ tɛɛtɛɛ, ane a Vooroŋ Soŋ kyɔɔtaare O naŋ tere a seŋ O naŋ boɔrɔ lɛ.
HEB.2.5	Naaŋmen ba de a nendaare kaŋ teŋɛ yɛlɛ te naŋ yele na eŋ a malekere nuuriŋ. 
HEB.2.6	Kyɛ neɛ kaŋ da di la danseɛ a gansoŋ poɔ zie kaŋ a yele:
HEB.2.6	“Nensaalba la boŋ ka fo taa ba teɛroŋ lɛ,
HEB.2.6	bee nensaalba biiri la boŋ ka fo taa ba yɛlɛ lɛ?
HEB.2.7	Fo da maale ba la ka ba sigi belaa gaŋ a malekere;
HEB.2.7	kyɛ ka fo ko ba puubu ane emmo,
HEB.2.8	kyɛ e ka ba di naaloŋ boma zaa zu.”
HEB.2.8	A Naaŋmen naŋ wa de a boma zaa eŋ ba nuuriŋ, bonzaa ba la kyebe O naŋ ba de eŋ ba nuuriŋ. Aŋa a naŋ waa lɛ, te naŋ ba nyɛ ba ka ba di naaloŋ a boma zaa zu sɛre, 
HEB.2.9	kyɛ te nyɛ la Yeezu, Ona la ka Naaŋmen da sigri bebie belaa lɛ gaŋ a malekere. Kyɛ pampana, Naaŋmen ko O la puubu ane emmo, a dɔgɛɛ kũũ O naŋ kpi zuiŋ ka ka a Naaŋmen garaaseɛ eŋɛ ka O na kpi ko neɛzaa.
HEB.2.10	A da tu la sori ka Naaŋmen naŋ so a boma zaa kyɛ ka a zaa tu O zie a wa bebe, ka O taa biiri yaga wa ne puubu poɔ. A da ferɛɛ la ka O e ka a soba na naŋ na de ba weɛ e ka ba faabo tori dɔgɛɛ poɔ. 
HEB.2.11	Bonso, a soba na naŋ peerɛ yelbebe bara ane banaŋ yelbebe ba naŋ peere bare zaa taa la Saa yeni. A ŋaa zuiŋ la ka Yeezu ba zoro vi ka O boɔle ba O yɔɔmine ane n yɔɔpuuli, 
HEB.2.12	a yele:
HEB.2.12	“N na yeli la fo yɛlɛ ko a N yɔɔmine ane n yɔɔpuuli.
HEB.2.12	N na danne fo la a laŋne deme poɔ.”
HEB.2.13	Kyɛ laboreŋ yeli:
HEB.2.13	“N na dɛle O la.”
HEB.2.13	A laboreŋ yeli:
HEB.2.13	“Maa la ŋa ane a bibiiri banaŋ Naaŋmen naŋ ko ma.”
HEB.2.14	A naŋ waa ka a bibiiri laŋ la nensaala waaloŋ, lɛ la ka a Yeezu meŋ da e nensaala ka ka a O kũũ poɔ, ka O na sãã a soba na naŋ taa a kũũ kpeɛ̃õ, ona la a sebɛlbɛllɛ, 
HEB.2.15	kyɛ faa a banaŋ kũũ dabeɛ̃ naŋ da nyɔge ba biŋ gbaŋgbaaloŋ poɔ ba nyɔvore zaa poɔ. 
HEB.2.16	A e la weliweli ka O da ba wa ka O soŋ malekere, kyɛ a Aboraham boorɔ la ka O da wa ka O soŋ. 
HEB.2.17	A lɛ zuiŋ a da ferɛɛ la ka O waa ŋa a O yɔɔmine ane O yɔɔpuuli yelzaa poɔ, ka ka O na waa Naaŋmen bagmaalkare neŋkpoŋ naŋ taa nembaalonzoe ane yelmennoŋ, ka O maale bagre a nensaalba yelbebe zuiŋ. 
HEB.2.18	A O meŋɛ naŋ da kpɛ enyaabo poɔ a O tuo wommu poɔ zuiŋ, O na toɔ̃ soŋ la banaŋ zaa naŋ kpɛ enyaabo poɔ.
HEB.3.1	Azuiŋ, n yɔɔmine ane n yɔɔpuuli naŋ e nensonne a poɔ a tenvelaa
HEB.3.2	da taa la yelmennoŋ ko a soba na naŋ iri O aŋa lɛ a Moozul meŋ “naŋ da taa yelmennoŋ a Naaŋmen yiri zaa poɔ.” 
HEB.3.3	Kyɛ Yeezu seŋ ne la puubu yaga gaŋ a Moozul, aŋa lɛ a yimeɛrɛ naŋ maŋ taa puubu yaga gaŋ a yiri o naŋ mɛ. 
HEB.3.4	(Bonso, yiri zaa maŋ taa la o meɛrɛ, kyɛ a boma zaa meɛrɛ la Naaŋmen.) 
HEB.3.5	A Moozul da taa la yelmennoŋ o naŋ da waa tontonɔ a Naaŋmen yiri zaa poɔ, a na di danseɛ kyaare ne a yɛlɛ ba naŋ na wa yeli a puoriŋ. 
HEB.3.6	Kyɛ Kirista naŋ waa a Naaŋmen bidɔɔ, O da taa la yelmennoŋ a Naaŋmen yiri zaa zu. Tenee la a O yiri, ka teneŋ wa nyɔge a te bambaare taa kpeɛŋaa ane a pɔloo naŋ kyaare ne teɛretɔroo.
HEB.3.7	Azuiŋ, aŋa lɛ a Vooroŋ Soŋ naŋ yeli:
HEB.3.7	“Zenɛ, ka yɛnee wa woŋ a O kɔkɔre,
HEB.3.8	yɛ ta dare a yɛ sukyie aŋa lɛ a yɛ sããkommine naŋ da zɔɔ ne Naaŋmen
HEB.3.8	a saŋ ba naŋ da e ba nyɛ a wɛgyɛŋ poɔ.
HEB.3.9	Be la ka a yɛ sããkommine da e ma nyɛ,
HEB.3.9	aneazaa ka ba da nyɛ la a N tontonne 
HEB.3.10	yuomo lezaayi.
HEB.3.10	Azuiŋ, N suuri da iri ne ba la,
HEB.3.10	ka N da yeli, ‘Tegitegilɛ ka ba sukyie maŋ bɔre yi N zie,
HEB.3.10	kyɛ ka ba ba baŋ N sobie.’
HEB.3.11	A N suuri naŋ da iri poɔ la ka N da pɔ, a yeli:
HEB.3.11	‘Ba koŋ kpɛ a N pɛnnoo poɔ.’ ”
HEB.3.12	N yɔɔmine ane n yɔɔpuuli, yɛ gu yɛmenne velaa, ka yɛ kanzaa ta wa taa sukyiri faa naŋ ba taa yeldeebo naŋ na vɛŋ ka o bare a Naaŋmen-vore tuubu. 
HEB.3.13	Kyɛ yɛ yele yɛlɛ teɛrɛ taa bebiri zaa, bebiri zaa yɛ naŋ boɔlɔ “zenɛ,” ka ka yelbebe bɛllɛ ta wa dare yɛ kanzaa sukyiri. 
HEB.3.14	Bonso, te leɛ la a Kirista tonton-taaba ka tenee wa nyɔge a te dɛndɛŋ yeldeebo taa kpeɛŋaa te ta a baaraa saŋ. 
HEB.3.15	Aŋa ba naŋ da yeli lɛ:
HEB.3.15	“A zenɛ, ka yɛnee wa woŋ a O kɔkɔre,
HEB.3.15	yɛ ta dare a yɛ sukyie aŋa lɛ a yɛ sããkommine naŋ da zɔɔ ne Naaŋmen.”
HEB.3.16	Pampana, ammine da la a banaŋ naŋ da woŋ a yɛlɛ kyɛ da zɔɔrɔ ne Naaŋmen? A banaŋ zaa naŋ da be a Moozul wederoŋ puliŋ ka o da taa ba yi ne a Igyipiti teŋɛ poɔ naane be? 
HEB.3.17	Kyɛ ammine la ka O suuri da iri ne yuomo lezaayi? A banaŋ naŋ da e a yelbebe, a da le kpi a wɛgyɛŋ poɔ naane be? 
HEB.3.18	Ka ammine la ka O da pɔ a yeli ka ba koŋ kpɛ a O pɛnnoo poɔ, ka a tookoŋwoŋyɛlɛ deme naane? 
HEB.3.19	Lɛnso, te nyɛɛ la ka ba da ba toɔ̃ kpɛ a pɛnnoo poɔ ba naŋ da ba taa yeldeebo zuiŋ.
HEB.4.1	Azuiŋ, a Naaŋmen pɛnnoo poɔ kpeɛbo noɔre O naŋ da eŋ naŋ naŋ kyɛnɛ bebe, yɛ vɛŋ ka te gu temenne velaa ka te kanzaa ta wa kɔŋ o kpeɛbo. 
HEB.4.2	Serɛzaa, a Ŋmen-yelnoore da wa la te zie aŋa lɛ a naŋ da ta ba lɛ. Kyɛ a yɛlɛ ba naŋ da woŋ da ba yi tɔnɔ ko ba, bonso, ba da ba taa noɔre yeni a yeldeebo poɔ ne a banaŋ naŋ da kyɛlle woŋ. 
HEB.4.3	Bonso, a te banaŋ naŋ da sage de maŋ kpɛ la a pɛnnoo na poɔ, aŋa lɛ Naaŋmen naŋ da yeli:
HEB.4.3	“A N suuri poɔ la ka N pɔ yeli,
HEB.4.3	‘Ba koŋ kpɛ a N pɛnnoo poɔ,’ ”
HEB.4.3	aneazaa ka a o toma da baarɛɛ la a yi a teŋɛ piiluu saŋ. 
HEB.4.4	Bonso, ŋaa la ka a gansoŋ poɔ zie kaŋ yeli kyaare ne a beri ayopoĩ soba, “Naaŋmen da pɛnnɛɛ la a beri ayopoĩ daare O naŋ da toŋ a O toma baare.” 
HEB.4.5	Kyɛ O laboreŋ yelee la a zie ŋa, “Ba koŋ kpɛ a N pɛnnoo poɔ.” 
HEB.4.6	Vuo naŋ pãã da naŋ yuo ko ba mine ka ba na kpɛ a pɛnnoo poɔ, kyɛ a banaŋ naŋ da woŋ a Ŋmen-yelnoore kyɛ da ba toɔ̃ kpɛ ba naŋ da zagre ka ba de zuiŋ, 
HEB.4.7	O la biŋ la bebiri, (“zenɛ”) a da tu a Davil zie a puoriŋ a yeli a yelbie na O naŋ da daŋ yeli:
HEB.4.7	“A zenɛ, ka yɛnee wa woŋ O kɔkɔre,
HEB.4.7	yɛ ta dare a yɛ sukyie.”
HEB.4.8	Bonso, ka Gyosuwa da ko ba pɛnnoo, Naaŋmen da koŋ la yele bebiri kaŋ meŋ yɛlɛ a puoriŋ. 
HEB.4.9	A lɛ zuiŋ, a pɛnnoo bebiri pɛnnoo naŋ bebe la ko a Naaŋmen noba, 
HEB.4.10	bonso, banaŋ naŋ kpɛ a Naaŋmen pɛnnoo poɔ meŋ maŋ bare la ba toma tommo kyɛ pɛnne aŋa Naaŋmen naŋ da pɛnne lɛ. 
HEB.4.11	Azuiŋ, yɛ vɛŋ ka te mɔ te moɔbo zaa a kpɛ a pɛnnoo na poɔ, ka neɛzaa ta wa fããŋ a pɛnnoo ŋa ne a ba noɔre zagroo na tɔ.
HEB.4.12	Serɛzaa, a Naaŋmen yelbiri voorɔ la kyɛ tonɔ, a dire gaŋ zɔɔzɔɔ-sɔnɔkpara zaa. O maŋ kyɔge kpɛ te ta la zie o naŋ maŋ wɛle a seɛ ane a vooroŋ, a wɛle kɔbɔ naŋ maŋ tɔnne taa benee ne a kɔbɔ poɔ kãã. O maŋ baŋ la nensaala teɛroŋ ane o sukyiri yelboɔre zaa. 
HEB.4.13	A O niŋesogɔ, bon-iraa zaa kyebe a sɔgle, kyɛ a zaa e la kperaa lɛ a soba na te naŋ na manne a te yel-erre zaa tere niŋesogɔ.
HEB.4.14	A naŋ pãã e ka te taa la Naaŋmen bagmaalkare neŋkpoŋ gandaa na naŋ tu a saluoni poɔ tɔle gaa, a Naaŋmen Bidɔɔ Yeezu, yɛ e ka te nyɔge a te yeldeebo taa kpeɛŋaa. 
HEB.4.15	Bonso, te taa la Naaŋmen bagmaalkare neŋkpoŋ naŋ na toɔ̃ moore ko te a te bambaaloŋ poɔ. Te taa la neɛ na ba naŋ e O nyɛ yelzaa poɔ aŋa tenee, kyɛ ka O ba e yelbieri. 
HEB.4.16	Yɛ e ka te pãã tage ta a garaaseɛ nakogi ne gandaaloŋ, ka ka a lɛ vɛŋ ka te nyɛ nembaalonzoe ane garaaseɛ a te yelboɔre saŋ.
HEB.5.1	Naaŋmen bagmaalkare neŋkpoŋ zaa ba naŋ kaa-iri nensaalba poɔ maŋ are la nensaalba gbɛbogriŋ a maala yɛlɛ kyaare ne Naaŋmen. Ona la maŋ tere kyɔɔtaare kyɛ maala bagre yelbebe sudi eŋɛ. 
HEB.5.2	O maŋ toɔ̃ taa la sumaaroŋ ne a babaŋneba ane banaŋ naŋ bɔre a sori, o meŋɛ naŋ na baŋ waa bambaala zuiŋ. 
HEB.5.3	Kyɛ a ŋaa zuiŋ, a ferɛɛ la ka o maŋ maale bagre a o meŋɛ yelbebe ane a noba meŋ deme eŋɛ. 
HEB.5.4	Neɛ deɛ koŋ baŋ de a emmo ŋa tɔ, ka Naaŋmen naane na boɔle o soba aŋa lɛ O naŋ da boɔle a Aarɔn. 
HEB.5.5	A lɛ meŋ zuiŋ la ka Kirista da ba duori O meŋɛ a leɛ Naaŋmen bagmaalkare neŋkpoŋ, kyɛ a soba na naŋ da kaa-iri O la da yeli ko O:
HEB.5.5	“Fo waa la N Bidɔɔ,
HEB.5.5	zenɛ ka N dɔge fo”,
HEB.5.6	O da la yeli la a zie kaŋ meŋ:
HEB.5.6	“Fo waa la Naaŋmen bagmaale wederɛ tegitegilɛ,
HEB.5.6	a Mɛlekizɛdɛk tuuluŋ sori poɔ.”
HEB.5.7	A Yeezu teŋɛzu nyɔvore saŋ, O da puoree la ane sɔroo, a ŋmɛ kpɛlle a ŋma nentaŋ a ko a soba na naŋ na toɔ̃ faa O yi ne kũũ poɔ, ka O da kyɛlle woŋ O yɛlɛ a O emmo ane O meŋɛ sigruu zuiŋ. 
HEB.5.8	Aneazaa ka O da waa la Bidɔɔ, O da zanne la noɔre sagoo a yi a dɔgɛɛ O naŋ da nyɛ poɔ. 
HEB.5.9	Ba naŋ pãã da wa e ka O tori baare, O da leɛ la faabo naŋ ba taa baaroo yiibu zie a ko banaŋ zaa naŋ sagra O noɔre, 
HEB.5.10	Naaŋmen naŋ da kaa-iri O ka O e bagmaalkare neŋkpoŋ a Mɛlekizɛdɛk tuuluŋ sori poɔ zuiŋ.
HEB.5.11	A kyaare ne a yeli ŋa, te taa la yɛlɛ yaga naŋ e kpeɛŋaa ka te manne a tɛgɛ ko yɛ, yɛ naŋ e salala ne yɛlɛ tɛgɛ bammo zuiŋ. 
HEB.5.12	Bonso, a naŋ wa ta ŋaa, a da seŋ ka yɛ waa wulwulibo, kyɛ ka yɛ naŋ boɔrɔ ka neɛ la wuli yɛ a Naaŋmen yelbiri zannoo piiluu yelbie. A naŋ da seŋ ka yɛ dire saabo, yɛ naŋ kyɛnɛ nyuuro la beroŋ koɔ̃. 
HEB.5.13	Bonso, neɛ na zaa naŋ naŋ nyuuro beroŋ koɔ̃, a soba naŋ waa la bibile, a ba kyele a na baŋ yelvelaa ane faaloŋ tɛɛtɛɛ. 
HEB.5.14	Saabo waa la noba naŋ baa bondiraa, a banaŋ yɛŋ naŋ kyele a yɛlɛ ba naŋ wuli ba, ka ba baŋ yelvelaa ane faaloŋ tɛɛtɛɛ.
HEB.6.1	Azuiŋ, yɛ e ka te gɛrɛ niŋe, a toro a Naaŋmen yelbiri bammo poɔ, kyɛ ta naŋ be a bibil-yelbie na ba naŋ da piili wuli te kyaare ne a Kirista. A ta la leɛrɛ gɛrɛ puori a piiluu bibil-yelbie poɔ: aŋa meŋɛ leɛbo a yi yɛlɛ naŋ ba taa tɛgɛ ane yeldeebo kyaare ne Naaŋmen, 
HEB.6.2	wuluu naŋ kyaare ne suobu deebo yɛlɛ, nuuri paroo yɛlɛ, kuuni leɛ-iruu ane sɛrɛɛdiibu naŋ ba taa baaraa yɛlɛ. 
HEB.6.3	A ŋaa ka te na e, ka Naaŋmen wa sage. 
HEB.6.4	Bonso, yeli ba kyebe ka ba na toɔ̃ e ka meŋɛ leɛbo la leɛ wa banaŋ naŋ da nyɛ a veɛloŋ zie ane a tenvelaa
HEB.6.5	Banaŋ naŋ da woŋ a Naaŋmen yelbiri sonnoŋ noɔ ane a nendaare kaŋ kpeɛ̃õ naŋ waana, 
HEB.6.6	kyɛ leɛ puori, maŋ la maaleŋ kpaara la a Naaŋmen Bidɔɔ dagaraa zu bamenne naŋ boɔrɔ lɛ zuiŋ, kyɛ eŋnɛ O vi poɔ. 
HEB.6.7	Teŋɛ na naŋ maŋ nyu saa naŋ miire tuuro taa koɔ̃, ka bombulo buli a maale, a taa tɔnɔ ko banaŋ eŋɛ ba naŋ kɔ a teŋɛ, maŋ nyɛ la maaloo yi Naaŋmen zie. 
HEB.6.8	Kyɛ ka a teŋɛ wa buli goore ane puluŋ, o ba la taa tɔnɔ, kyɛ o seŋ ne la kaa-emmo. A o baaraa la ka ba nyege o bare.
HEB.6.9	Te poyɛŋ noba, aneazaa ka te yelee yɛlɛ a ŋaa, te taa la bambaare ka yɛ taa la yɛlɛ naŋ na ko yɛ faabo. 
HEB.6.10	Bonso, Naaŋmen waa la meŋɛ soba naŋ nyɛrɛ a yɛ tonsonne yɛ naŋ tonɔ korɔ a nensonne ane a nɔmmo yɛ naŋ wuli ba a Naaŋmen zuiŋ aŋa yɛ naŋ naŋ kyɛnɛ erɛ lɛ. 
HEB.6.11	Kyɛ te boɔrɔ la ka yɛ yeni yeni zaa eŋ faŋ a lɛ ne o zu, ka yɛ na toɔ̃ taa bambaare teɛretɔroo
HEB.6.12	ka ka entuo ta wa kpɛ yɛ. Kyɛ yɛ tɔglɔ banaŋ naŋ tu ba yeldeebo ane kannyiri diibu a di a gbandiruŋ
HEB.6.13	A Naaŋmen naŋ da eŋ noɔre ko Aboraham, kyɛ ba taa neɛzaa naŋ gaŋ O ka O na pɔ o zuiŋ, O da pɔ ne la O meŋɛ 
HEB.6.14	a yele, “N sereŋ na maale fo la, a e ka fo boorɔ pare yɛlle.” 
HEB.6.15	A Aboraham naŋ pãã da di kannyiri a kyɛlle, o da nyɛ la a noɔre paaloo. 
HEB.6.16	Nensaalba maŋ pɔ la bon naŋ e kpoŋ gaŋ ba, ka a ba noɔre polloo e danseɛ naŋ maŋ e ka nɔkpeɛne zaa ŋmaa. 
HEB.6.17	A lɛ ne o zu, Naaŋmen naŋ da boɔrɔ ka O wuli a gbandiribe
HEB.6.18	ka ka a na tu a yɛlɛ ayi naŋ ba taa leɛbaroo zie a wuli ka Naaŋmen koŋ baŋ ŋmaa zirii. Tenee banaŋ naŋ zo te kpɛ O nyuo
HEB.6.19	Te taa la a teɛretɔroo ŋa naŋ waa meŋɛ kyɛ waa bon naŋ nyɔge te nyɔvore ka o are kpeɛŋaa ka bonnoo zaa ba kyebe. Teɛretɔroo naŋ maŋ kpɛ a zisoŋ zie a patiisa puori, 
HEB.6.20	be la ka Yeezu da de te weɛ te kpɛ a te zuiŋ, O naŋ da leɛ a Naaŋmen bagmaalkare neŋkpoŋ tegitegilɛ, a Mɛlekizɛdɛk tuuluŋ sori poɔ.
HEB.7.1	A Mɛlekizɛdɛk ŋa da waa la “Salɛm teŋɛ Naa, a Naaŋmen Kpeɛ̃õ Zaa Daana bagmaale wederɛ. A Aboraham naŋ da te zɔɔtoɔ̃ a namine kyɛ da leɛ waana, a Mɛlekizɛdɛk da tuori o la a maale o.” 
HEB.7.2	A Aboraham da poŋ la a boma zaa o naŋ ŋma yi a zɔɔre zie “ziiri pie, a iri a ziyeni ko a Mɛlekizɛdɛk.” A dɛndɛŋ soba, a o yuori tɛgɛ la, “mennoŋ naa.” A ayi soba, o la e la Salɛm naa meŋ, ka a tɛgɛ la, “maaroŋ naa.” 
HEB.7.3	O ba taa Saa, a ba taa ma, a ba taa Sããkompare, a ba taa piiluu bee baaroo. Kyɛ o ne a Naaŋmen Bidɔɔ yi la taa, ka o waa Naaŋmen bagmaale wederɛ tegitegilɛ.
HEB.7.4	Nyɛ o naŋ waa kpoŋ seŋ lɛ! Haali Aboraham, a Sããkomkpoŋ da ko o la a boma o naŋ da zɔɔ a ŋma, a poŋ ziiri pie poɔ ziyeni. 
HEB.7.5	Kyɛ a Levi biiri banaŋ toma naŋ da e a Naaŋmen bagmaale wederoŋ, ba da biŋ la noɔre ko ba a bege poɔ ka ba maŋ de a noba boma ba naŋ maŋ poŋ ziiri pie, ziyeni. A tɛgɛ la, ka ba de a yi a bamenne noba zie, aneazaa ka a bama meŋ waa la a Aboraham boorɔ. 
HEB.7.6	Kyɛ a dɔɔ ŋa naŋ ba e a ba Sããkompare neɛ, da de la a boma poŋ ziiri pie, ziyeni a yi Aboraham ba naŋ da eŋ a noɔre tere zie kyɛ maale o. 
HEB.7.7	Nɔkpeɛne zaa kyebe ka a kpoŋ soba la maŋ maale a bile soba. 
HEB.7.8	A yeli ŋa eŋ poɔ, banaŋ naŋ na kpi la maŋ de a boma poŋ ziiri pie poɔ, ziyeni; kyɛ a ŋa eŋ, a soba na banaŋ di danseɛ ka o voorɔ la da de a. 
HEB.7.9	Neɛ gba na toɔ̃ yeli ka a Levi meŋɛ naŋ da de a boma poŋ ziiri pie, ziyeni, da tu la Aboraham zie a tere a boma poŋ ziiri pie poɔ, ziyeni. 
HEB.7.10	Bonso, ba da naŋ ba dɔge a Levi sɛre kyɛ ka a Mɛlekizɛdɛk da tuori a Aboraham.
HEB.7.11	Ka sonnoŋ da tu a Levi Naaŋmen bagmaale wederoŋ boorɔ pare wa (bonso a Naaŋmen bagmaale wederoŋ boorɔ ŋa pare zie la ka a Izerayɛl biiri da nyɛ a bege) boŋ feroo la da na bebe ka ba la yele Naaŋmen bagmaale wederɛ yuo naŋ yi a Mɛlekizɛdɛk Naaŋmen bagmaale wederoŋ boorɔ pare kyɛ bare a Aarɔn Naaŋmen bagmaale wederoŋ pare? 
HEB.7.12	Bonso, ka leɛroo kaŋ wa kpɛ a Naaŋmen bagmaale wederoŋ yeltuuri poɔ, a na fere la ka ka leɛroo kpɛ a bege meŋ poɔ. 
HEB.7.13	A neɛ na yɛlɛ ba naŋ yele a yɛlɛ ama yi la boore yuo poɔ ka neɛ kanzaa daŋ ba yi be a e Naaŋmen bagmaala. 
HEB.7.14	Bonso a sãã la weliweli ka a te Daana da yi la a Gyuda bale poɔ, kyɛ Moozul da ba yeli bagmaale wederebɛ yɛlɛ zaa kyaare ne a bale na.
HEB.7.15	A pãã gba maaleŋ sãã la weliweli, saŋ na Naaŋmen bagmaale wederɛ kaŋ naŋ wa yi a waa ŋa a Mɛlekizɛdɛk. 
HEB.7.16	A Mɛlekizɛdɛk ba tu a nensaalba dɔgebo sori a seŋ a noɔre naŋ biŋ a wa leɛ Naaŋmen bagmaale wederɛ, kyɛ o tu la a kpeɛ̃õ naŋ be nyɔvore ba naŋ koŋ baŋ sãã zie. 
HEB.7.17	A gansoŋ di la O danseɛ a yele:
HEB.7.17	“Fo waa la Naaŋmen bagmaale wederɛ tegitegilɛ,
HEB.7.17	a Mɛlekizɛdɛk bagmaale wederoŋ tuuluŋ sori poɔ.”
HEB.7.18	A naŋ e ŋaa, ba iri la a dɛndɛŋ noɔre na bare o naŋ da ba taa faŋ ane tɔnɔ zuiŋ. 
HEB.7.19	(Bonso a bege da ba maale yelzaa ka o tori); kyɛ a lambori kaŋ meŋ, te nyɛ la teɛretɔroo
HEB.7.20	Noɔre polloo la ka ba de biŋ ne o; bonso, ba mine eŋ da ba polle kyɛ leɛ Naaŋmen bagmaale wederebɛ, 
HEB.7.21	kyɛ a neɛ ŋa eŋ da leɛ la Naaŋmen bagmaale wederɛ ne noɔre polloo, a neɛ naŋ da yeli a yeli ŋa ko O zuiŋ:
HEB.7.21	“A Daana pollɛɛ la
HEB.7.21	kyɛ koŋ leɛre O teɛroŋ,
HEB.7.21	‘Fo waa la bagmaale wederɛ tegitegilɛ’ ”
HEB.7.22	A ŋaa poɔŋ Yeezu meŋ e la neɛ naŋ are ko a nɔ-eŋnaa naŋ seɛ a dɛndɛŋ noɔre na.
HEB.7.23	Yeli naŋ la bebe la: a dɛndɛŋ Naaŋmen bagmaale wederebɛ da waa la yaga, bonso, kũũ da ba sage ka ba na tonɔ a ba toma gɛrɛ tegitegilɛ. 
HEB.7.24	Kyɛ Yeezu be la a Naaŋmen bagmaale wederoŋ toma poɔ tegitegilɛ, bonso, O tonɔ gɛrɛ la tegitegilɛ. 
HEB.7.25	A lɛ zuiŋ O na toɔ̃ faa la banaŋ naŋ tu O zie a wa Naaŋmen zie vuo zaa poɔ, O naŋ voorɔ tegitegilɛ kyɛ puoro korɔ ba zuiŋ.
HEB.7.26	Bonso, a da seŋɛɛ la ka te taa a Naaŋmen bagmaalkare neŋkpoŋ ŋa tɔ, naŋ waa soŋ, a ba taa saanaa zaa, a ba mɔge yelbieri, a tage O meŋɛ yi yelbebe deme poɔ kyɛ ka ba zɛge O do saa gaŋ a saluoni. 
HEB.7.27	Ona eŋ, a da ba fere ka O maala bagre bebiri zaa a daŋ ko O meŋɛ yelbebe ane a noba yelbebe aŋa a Naaŋmen bagmaalkare nembɛrɛ banaŋ naŋ da maŋ e lɛ. Ona eŋ da de la O meŋɛ nyɔvore maale ne bagre dayeni yoŋ. 
HEB.7.28	A Naaŋmen bege maŋ iri la noba naŋ na baŋ taa bambaaloŋ a e ka ba waa Naaŋmen bagmaalkare nembɛrɛ, kyɛ a noɔre polloo yelbiri naŋ da tu a bege puori wa, iri la Bidɔɔ ba naŋ e ka o waa soŋ tegitegilɛ.
HEB.8.1	Pampana a bon te naŋ yele yelzu la ŋa: a Naaŋmen bagmaalkare neŋkpoŋ ŋa tɔ la ka te taa, Ona la a soba na naŋ zeŋ a Naaŋmen naaloŋ nakogi nuduluŋ seŋ a sazu poɔ, 
HEB.8.2	a e tontonɔ a zisoŋ poɔ a Naaŋmen die poɔ ane a sege meŋɛ zisoŋ zie na a Daana meŋɛ naŋ maale ka nensaala naane maale. 
HEB.8.3	Ba maŋ iri la Naaŋmen bagmaalkare neŋkpoŋ zaa ka o terɛ kyɔɔtaare kyɛ maala bagre. Azuiŋ, a ferɛɛ la ka a Naaŋmen bagmaale wederɛ ŋa meŋ taa bonkaŋ a na tere. 
HEB.8.4	Ka O naŋ da be teŋɛzu, O da koŋ e Naaŋmen bagmaale wederɛ togitogi zaa, bonso, Naaŋmen bagmaale wederebɛ bebe la a terɛ kyɔɔtaare a seŋ a bege naŋ wuli lɛ. 
HEB.8.5	Ba maŋ toŋ la a ba bagmaale toma a zisoŋ zie na naŋ waa tenvelaa
HEB.8.6	Kyɛ pampana Yeezu nyɛ la toma naŋ soma yaga zaa gaŋ a taaba, ka a lɛ vɛŋ ka O e yelmaala a nɔ-eŋnaa na naŋ soma gaŋ a dɛndɛŋ noɔre na. Ona la ka ba da eŋ a yi a nɔ-eŋnaa na naŋ soma yaga gaŋ. 
HEB.8.7	Bonso, ka a dɛndɛŋ noɔre na da ba taa saanaa zaa, a da koŋ la fere ka ba leɛre o ne a ayi soba.
HEB.8.8	Kyɛ Naaŋmen nyɛ la ba saanaa a yeli:
HEB.8.8	“A bebie sereŋ waana la, a Daana la yeli,
HEB.8.8	ka N na eŋ nɔpaalaa ne a Izerayɛl biiri
HEB.8.8	ane a Gyuda biiri,
HEB.8.9	o koŋ waa ŋa a noɔre na N naŋ da eŋ ne a ba sããkommine,
HEB.8.9	a daare na N naŋ da nyɔge ba nu, a de ba weɛ, a taa ba wa yi ne a Igyipiti teŋɛ poɔ;
HEB.8.9	ba naŋ da ba la tuuro a N nɔ-eŋnaa zuiŋ,
HEB.8.9	lɛnso ka a Daana da yeli, N ba la taa ba yɛlɛ.
HEB.8.10	A nɔ-eŋnaa ŋa la ka N na eŋ ne a Izerayɛl biiri,
HEB.8.10	a bebie na puoriŋ, a Daana yelee la:
HEB.8.10	N na eŋ la a N bege a ba teɛrɛ poɔ,
HEB.8.10	kyɛ sɛge a eŋ ba sukyie poore,
HEB.8.10	ka N waa ba Naaŋmen,
HEB.8.10	kyɛ ka ba waa N noba.
HEB.8.11	Ba koŋ wuli taa
HEB.8.11	bee a yeli ko taa, ‘Baŋ a Daana,’
HEB.8.11	bonso, ba zaa na baŋ ma la,
HEB.8.11	a yi ba bile soba a te tɔ ba kpoŋ soba.
HEB.8.12	Bonso, N na di la ba yelbebe suuri ko ba,
HEB.8.12	a daŋ koŋ la leɛ-teɛre a ba yelbebe yɛlɛ zaa.”
HEB.8.13	A Naaŋmen naŋ yeli “a nɔpaalaa” yɛlɛ wuli ka O eɛɛ la ka a dɛndɛŋ soba ba la taa tɔnɔ. Kyɛ bon naŋ leɛ boŋkoraa a korɔ gɛrɛ, a koŋ kɔɔre kyɛ ka o moore gaa.
HEB.9.1	Pampana, a nɔ-eŋnaa dɛndɛŋ soba taa la puoruu dɔlɔ ane a teŋɛzu puoruu zie. 
HEB.9.2	Bonso, ba da ti la sege, ka fentel-daa, tabole ane a boroboro ba naŋ de ko Naaŋmen be a dɛndɛŋ sege poɔ. Ona la ka ba boɔlɔ a Zisoŋ. 
HEB.9.3	A patiisa ayi soba puoriŋ, sege da be la be ka ba da boɔlɔ Zisonne zaa Zisoŋ. 
HEB.9.4	Naaŋmen salema bagmaalkuuri ba naŋ maŋ nyege a ensɛnse da be la o poɔ ane a nɔ-eŋnaa daga ba naŋ de salema lanne ne o poɔ lamboe zaa. Duulee naŋ taa a maana
HEB.9.5	A nɔ-eŋnaa daga zu da taa la puubu malekere ka a kyigi pɔge a nembaalonzoe dakogi zusogɔ. Te koŋ baŋ manne a boma ŋa yɛlɛ nɛnɛ pampana.
HEB.9.6	A yɛlɛ ama naŋ wa nare biŋ baare, a Naaŋmen bagmaale wederebɛ maŋ kpɛ la a sege dɛndɛŋ na poɔ bebiri zaa, a tonɔ ba bagmaale tuulo feroo toma. 
HEB.9.7	Kyɛ a Naaŋmen bagmaalkare neŋkpoŋ yoŋ la da maŋ kpɛ a sege ayi soba poɔ dayeni yoŋ, yuoni zaa poɔ, o naŋ da maŋ wa de zẽẽ maale ne bagre a peere ne o meŋɛ yelbebe ane a noba yelbebe ba naŋ ba baŋ kyɛ e. 
HEB.9.8	A yeli ŋa eŋɛ, a Vooroŋ Soŋ wuli ka a zisoŋ zie sori naŋ ba yuo sɛre, a saŋ na zaa poɔ a sege dɛndɛŋ soba naŋ naŋ kyɛnɛ are. 
HEB.9.9	A sege dɛndɛŋ soba ŋa la a saŋ ŋa yelmannaa, a saŋ na ba naŋ maŋ terɛ kyɔɔtaare kyɛ maala bagre naŋ koŋ baŋ vɛŋ ka puoripuoro teɛroŋ tori o zaa, 
HEB.9.10	kyɛ kaara bondiraa ane bonnyuuri yoŋ ane yelfaare dɛgre peeroo ane sobie naŋ kyaare a eŋɛ la ka ba da biŋ a na te ta saŋ ba naŋ na sɛgre yɛlɛ ka a are velaa.
HEB.9.11	Kyɛ a Kirista naŋ da wa, a waa a bonveɛle na naŋ waa Naaŋmen bagmaalkare neŋkpoŋ, o pãã tu la a sege naŋ e kpoŋ yaga kyɛ veɛlɛ o zaa (nuuri naane ka ba maale ne o, a tɛgɛ la: o ba e teŋɛzu bon-iraa), 
HEB.9.12	a kpɛ a Zisoŋ Zie dayeni yoŋ. O da ba de boore ane naabilii zẽẽ kpɛ ne, kyɛ O meŋɛ zẽẽ la ka O da de kpɛ ne, a pãã nyɛ nyɔvore naŋ ba taa baaroo faabo. 
HEB.9.13	Bonso, ka boore ane naadɛɛ zẽẽ, a de ne naasaraa tɛmpɛloŋ meroo da maŋ pɛge banaŋ naŋ dɛge ne yelfaare ka ba leɛ veɛlɛ, 
HEB.9.14	wola ka a Kirista zẽẽ O naŋ tu a Vooroŋ Soŋ naŋ ba taa baaraa zie a de O meŋɛ naŋ ba taa saanaa zaa ko Naaŋmen koŋ baŋ maale a te sukyie yaga zaa a yi ne yɛlɛ naŋ ba taa tɔnɔ zie ka te na toɔ̃ puoro a Naaŋmen-vore!
HEB.9.15	A yeli ŋa zuiŋ la so ka a Kirista e a nɔ-eŋ paalaa yelmaala, ka ka a banaŋ ba naŋ boɔle na toɔ̃ nyɛ a noɔre naŋ ba taa baaraa ba naŋ eŋ gbandiruŋ.
HEB.9.16	Neɛ naŋ eŋ noɔre kyaare ne o kũũ puori boma pommu, a ferɛɛ la ka ba wuli ka a soba naŋ eŋ a noɔre sereŋ kpie la. 
HEB.9.17	A soba kũũ puoriŋ saŋ yoŋ la ka a noɔre na baŋ toŋ toma, bonso, a noɔre ba tonɔ a o soba nyɔvore saŋ. 
HEB.9.18	Lɛnso ka a nɔ-eŋnaa dɛndɛŋ soba da koŋ baŋ biŋ ka zẽẽ ba kyiri. 
HEB.9.19	Bonso, a saŋ na Moozul naŋ da maŋ wa manne a Naaŋmen nɔɛ zaa ko a noba zaa kyaare ne a bege, o da maŋ de la naabilii ane boore zẽẽ ane koɔ̃ a pãã de pekɔɔloŋ zeere leŋ ne bilɛɛma-mun-eɛraa
HEB.9.20	a yele, “A nɔ-eŋnaa zẽẽ la a ŋa Naaŋmen naŋ biŋ ko yɛ.” 
HEB.9.21	A lɛ ne o zu la ka o da maŋ de a zẽẽ mere ne a sege ane a bagmaale tontomboma zaa. 
HEB.9.22	Serɛzaa, a Naaŋmen bege poɔ, a boma yaga zie zaa ka ba da maŋ peere ne zẽẽ, kyɛ ka zẽẽ ba kyiri, yelbebe sudi meŋ ba kyebe.
HEB.9.23	A lɛ zuiŋ la ka a da fere ka ba maŋ e a ŋaa a peere a boma naŋ manne ne tenvelaa
HEB.9.24	Bonso, a Kirista da ba kpɛ a zisoŋ zie ba naŋ de nensaalba nuuri maale ne ka o waa a tenvelaa bon-tɔgle-maalaa meŋɛ, kyɛ O da kpɛ la tenvelaa meŋɛ, a pãã na maŋ are a Naaŋmen niŋesogɔ te zuiŋ. 
HEB.9.25	Kyɛ O koŋ de O meŋɛ maale ne bagre bie la bie zaa aŋa a Naaŋmen bagmaalkare neŋkpoŋ naŋ da maŋ kpɛ a Zisoŋ Zie yuoni la yuoni zaa ne zẽẽ naŋ ba e o meŋɛ zẽẽ. 
HEB.9.26	Bonso, ka a naŋ da waa lɛ, a da na seŋ ka O woŋ tuo gbɛɛ yaga a yi a teŋɛ piiluu saŋ zaa. Kyɛ lɛ a naŋ waa, O wa la dayeni yoŋ a bebi-baare saŋ ka O de O meŋɛ maale bagre ka a te yelbebe nyɛ sudi. 
HEB.9.27	A ŋa lɛ a naŋ sɛgre biŋ ka nensaalba maŋ kpi dayeni yoŋ kyɛ ka a lɛ puoriŋ ka ba di ba sɛrɛɛ, 
HEB.9.28	lɛ la ka Kirista da de O meŋɛ maale bagre dayeni yoŋ ka O de neŋyaga yelbebe bare. O na la leɛ wa la a boyi soba kyɛ a koŋ e yelbebe zuiŋ, kyɛ O na wa la ka O faa banaŋ naŋ eŋ faŋ a kyɛllɛ O.
HEB.10.1	A bege naŋ pãã waa a bonsonne naŋ na wa dasuoluŋ, kyɛ ba waa a boma meŋɛ zuiŋ, a bagmaale na ne a zu ba naŋ da maŋ maala yuoni yuoni zaa poɔ da kontoɔ̃ e ka a puoripuoribo banaŋ naŋ wa Naaŋmen zie nyɛ sonnoŋ. 
HEB.10.2	Ka a naŋ da waa lɛ a puoripuoribo da koŋ bare a bagre maaloo be, ba naŋ wa maale a bagre dayeni yoŋ kyɛ nyɛ sonnoŋ ka ba teɛroŋ poɔ ka ba ba la taa yelbieri zaa? 
HEB.10.3	Kyɛ a bagmaale ama maaloo poɔ, ba maŋ leɛ-teɛre la ba yelbebe yuoni yuoni zaa. 
HEB.10.4	Bonso, naadɛɛ ane boore zẽẽ koŋ baŋ vɛŋ ka neɛ yelbebe nyɛ sudi. 
HEB.10.5	A lɛ zuiŋ, a Kirista naŋ da wa a teŋɛzu O da yelee la:
HEB.10.5	“Fo ba boɔrɔ bagmaale ane kyɔɔtaare,
HEB.10.5	kyɛ fo nare la eŋɛ ko ma.
HEB.10.6	Fo poɔ ba pɛle ne
HEB.10.6	maale-kondi bagre
HEB.10.7	Lɛ la ka N pãã yeli, ‘Nyɛ, Naaŋmen, N waɛ la ka N toŋ fo poboɔbo toma’
HEB.10.7	(a seŋ lɛ ba naŋ sɛge N yɛlɛ a gansoŋ poɔ).”
HEB.10.8	O naŋ da daŋ yeli, “Fo daŋ ba bɔ bee ka fo poɔ pɛle ne bagmaale ane kyɔɔtaare ane maale-kondi bagre ane yelbebe sudi bagre” (ba da maŋ maale la a bagre a seŋ ba naŋ sɛge a bege gane poɔ lɛ.) 
HEB.10.9	Lɛ la ka o da la yeli, “Nyɛ, N waɛ la ka N toŋ a fo poboɔbo toma.” Naaŋmen iri la a dɛndɛŋ bagre bare ka O toɔ̃ biŋ a ayi soba. 
HEB.10.10	A Naaŋmen poboɔbo eŋɛ la ka te nyɛ pɛgeyiibu yi O naŋ de a Yeezu Kirista eŋɛ maale bagre dayeni yoŋ.
HEB.10.11	Kyɛ Naaŋmen bagmaale wederɛ zaa maŋ are la bebiri zaa a o toma poɔ, a pullo maala a bagre na ne a zu naŋ koŋ baŋ vɛŋ ka neɛ yelbebe nyɛ sudi. 
HEB.10.12	Kyɛ a Kirista naŋ da wa de O meŋɛ maale bagmaale kpokpo dayeni yoŋ yelbebe sudi zuiŋ, “O da zeŋ la Naaŋmen nuduluŋ seŋ.” 
HEB.10.13	A pãã yi a saŋ na zaa O kyɛllɛ la “a na te ta saŋ na O dɔndɔnne naŋ na leɛ O gbɛɛ dɔgloo zie.” 
HEB.10.14	Bonso, bagre dayeni yoŋ la ka O maale ka banaŋ zaa naŋ nyɛ pɛgeyiibu na nyɛ sonnoŋ tegitegilɛ. 
HEB.10.15	A Vooroŋ Soŋ meŋ maŋ di la danseɛ ko te, bonso, O naŋ da wa yeli a ŋaa baare:
HEB.10.16	“A nɔ-eŋnaa ŋa la ka N na eŋ ne ba
HEB.10.16	a bebie na puoriŋ, a Daana la yele:
HEB.10.16	N na eŋ la a N yelbie a ba sukyie poore,
HEB.10.16	kyɛ sɛge a eŋ a ba teɛrɛ poɔ.”
HEB.10.17	O da la yelee la:
HEB.10.17	“N daŋ koŋ la leɛ-teɛre a ba yelbebe ane a ba yelfaare.”
HEB.10.18	Benee yelbebe sudi naŋ be, yelbebe sudi bagre maaloo zaa ba la kyebe.
HEB.10.19	Azuiŋ n bamine, te naŋ taa bambaare a na tu a Yeezu zẽẽ zie kpɛ a zisoŋ poɔ, 
HEB.10.20	a yi a sori naŋ e paalaa kyɛ e vore O naŋ yuo ko te a patiisa poɔ (a tɛgɛ la, a tu a Yeezu zie). 
HEB.10.21	Te naŋ taa Naaŋmen bagmaale wederɛ naŋ waa kpoŋ ka O kaara a Naaŋmen yiri, 
HEB.10.22	yɛ e ka te tage ta Naaŋmen zie ne sukyiri menne naŋ paale ne yeldeebo, ka ba pɛge a te sukyie yelbebe bare ka te ta taa saanaa zaa ka a dɔɔnɔ te teɛroŋ kyɛ ka ba pɛge te enne ne koɔ̃ naŋ soma. 
HEB.10.23	Yɛ e ka te nyɔge a te yeldeebo teɛretɔroo
HEB.10.24	Yɛ e ka te kaa nyɛ lɛ te naŋ na maŋ e a wullo taa nɔmmo ane tonveɛle. 
HEB.10.25	Te ta zagra ka te laŋna taa, aŋa ba mine naŋ e milli lɛ, kyɛ te soŋnɔ taa, a maaleŋ gaŋ a zaa, yɛ naŋ nyɛ ka a Daana Waabo Bebiri tara.
HEB.10.26	Bonso, ka tenee baŋ ne a kyɛ kpãã toori erɛ yelbebe, te naŋ wa baŋ a yelmeŋɛ puoriŋ, yelbebe sudi bagmaale zaa ba la kyebe. 
HEB.10.27	Kyɛ sɛrɛɛ naŋ taa dabeɛ̃ ane vũũ naŋ zɛle la na di banaŋ naŋ zɔɔrɔ ne Naaŋmen. 
HEB.10.28	Neɛ na zaa naŋ wa sãã a Moozul bege ba maŋ ko o la a ba zo o nembaaloŋ, “ka noba bayi bee bata wa di danseɛ.” 
HEB.10.29	Yɛ teɛre ka wola ka a dɔgroŋ na seŋ ka ba ko a banaŋ naŋ kaabanyɛ a Naaŋmen Bie, a sãã a nɔ-eŋnaa zẽẽ naŋ ko ba pɛgeyiibu kyɛ e ka a garaaseɛ Vooroŋ suuri iri? 
HEB.10.30	Bonso, te baŋ la a soba na naŋ yeli, “Maa la so sane yaabo, N na yaa la.” Kyɛ laboreŋ yeli, “A Daana na di la a O noba sɛrɛɛ.” 
HEB.10.31	A taa la dabeɛ̃ yaga ka neɛ le a Naaŋmen-vore nuuri poɔ.
HEB.10.32	Kyɛ yɛ leɛ-teɛre a piiluu bebie na poɔ yɛ naŋ da wa nyɛ a yɛlɛ veɛloŋ baare, lɛ yɛ naŋ da di kannyiri a toɔ̃ are dɔgɛɛ yaga poɔ. 
HEB.10.33	Saŋ kaŋ poɔ yɛ da maŋ nyɛ la zoma ane dɔgroŋ neŋyaga niŋeŋ, ka saŋ kaŋ meŋ ka yɛ be a banaŋ ba naŋ erɛ a lɛ poɔ. 
HEB.10.34	Bonso, yɛ da maŋ zo la a banaŋ naŋ be a nempagdie poɔ nembaaloŋ kyɛ sage ne popeɛloŋ a yɛ boma faabo, yɛ naŋ da baŋ ka yɛ taa la bonkaŋ naŋ seɛ kyɛ na bebe tegitegilɛ. 
HEB.10.35	Azuiŋ, yɛ ta wa bara a bambaare yɛ naŋ taa; o na ko yɛ la san-yɔɔ kpoŋ. 
HEB.10.36	Bonso, a seŋ ka yɛ taa kannyiri, ka ka yɛnee wa toŋ a Naaŋmen poboɔbo toma, ka yɛ toɔ̃ nyɛ a bon O naŋ da eŋ noɔre ko yɛ.
HEB.10.37	Bonso, “belaa lɛ la kyɛre,
HEB.10.37	ka a soba na naŋ waana na wa, a koŋ la kɔɔre;
HEB.10.38	kyɛ a N nemmeŋɛ na taa la nyɔvore o yeldeebo zuiŋ.
HEB.10.38	N poɔ ba pɛllɛ ne neɛ naŋ leɛ puori.”
HEB.10.39	Kyɛ te ba poɔ a banaŋ naŋ leɛ puori a bɔre poɔ, kyɛ te poɔ la a banaŋ naŋ taa yeldeebo ka a lɛ e ka ba nyɛ faabo poɔ.
HEB.11.1	Yeldeebo la teɛretɔroo
HEB.11.2	Serɛzaa, a te sããkommine yeldeebo zuiŋ la ka Naaŋmen poɔ da pɛle ne ba. 
HEB.11.3	A yeldeebo zuiŋ la ka te baŋ ka Naaŋmen da iri la a teŋɛ ne O yelbiri. O da iri la a boma zaa te naŋ nyɛrɛ a yi boma te naŋ ba nyɛrɛ zie.
HEB.11.4	Yeldeebo zuiŋ la ka Abɛl da maale bagre na Naaŋmen poɔ naŋ da pɛle ne a gaŋ a bagre Keein naŋ da maale. A yeldeebo ŋa zuiŋ la ka Naaŋmen da sage de Abɛl ka o e nemmeŋɛ. A Naaŋmen meŋɛ la sage de a Abɛl kyɔɔtaare. A Abɛl da kpie la kyɛ naŋ kyɛnɛ yele yɛlɛ a o yeldeebo zuiŋ. 
HEB.11.5	Yeldeebo zuiŋ la so ka Enɔke da ba kpi kyɛ ka Naaŋmen da de o do ne tenvelaa
HEB.11.6	Ka neɛŋ ba taa yeldeebo o daŋ koŋ baŋ pɛle Naaŋmen poɔ, bonso, neɛzaa naŋ waana O zie, a ferɛɛ la ka o soba sage de ka Naaŋmen bebe la, a maŋ yɔɔ banaŋ naŋ boɔrɔ O yɛlɛ. 
HEB.11.7	Yeldeebo zuiŋ la ka Nowa da sage de a yɛlɛ Naaŋmen naŋ da yeli kpãã o ka a waana la ka a e kyɛ ka o da ba nyɛ a sɛre. A Nowa da de la a yɛlɛ ne nimizeɛ a maale gbor-kpoŋ a na faa o yideme. A ŋaa zuiŋ, a Nowa da ko la a tendaa saanaa kyɛ da leɛ a mennoŋ gbandiruŋ
HEB.11.8	Yeldeebo zuiŋ la so ka Aboraham da sage a Naaŋmen naŋ da boɔle o yi ne o teŋɛ a e ka o gaa teŋyuo naŋ na e o gbandiruŋ teŋɛ. A Aboraham da yi gɛrɛ la kyɛ da ba baŋ zie o naŋ gɛrɛ. 
HEB.11.9	A yeldeebo zuiŋ, o da kpɛ la a tensaana na poɔ a Naaŋmen naŋ da eŋ noɔre ka O na ko o la. O da kpeɛrɛ la sigri poore aŋa lɛ Aziki ane Gyekɔb ne o naŋ da e a Naaŋmen nɔ-eŋnaa na ne o zu gbandiribe.
HEB.11.10	Bonso, a Aboraham da kyɛllɛ la ka o nyɛ a teŋkpoŋ ŋa naŋ taa pare ka ba biŋ, ka Naaŋmen la nare a yiri meɛbo kyɛ la e a mɛmeɛrɛ. 
HEB.11.11	Yeldeebo zuiŋ la so ka Aboraham da kore yaga zaa kyɛ da nyɛ faŋ a dɔge bie ne o pɔge Saara naŋ da e pɔg-ɔre, bonso, a Aboraham da sage ka Naaŋmen naŋ eŋ a noɔre waa la yelmeŋɛ soba. 
HEB.11.12	Azuiŋ, a yi neŋyeni ŋa naŋ da kore te tɔgle kũũ zie, ba da dɔge la o boorɔ noba, “ka ba waa yaga aŋa a sazu ŋmarbie ane mane noɔre biiree ba naŋ koŋ baŋ sɔre.”
HEB.11.13	A noba bama zaa da be la a yeldeebo poɔ kyɛ te kpi kyɛ da ba nyɛ a yɛlɛ Naaŋmen naŋ da yeli ka O na e ko ba la. Ba da nyɛ a la ba teɛroŋ poɔ ka a be tɔɔre zaa a waana, ka ba tuori de a. Ba da sagɛɛ la ka ba waa la saama ane nɔɔre a teŋɛzu kyɛ. 
HEB.11.14	Bonso, noba naŋ yele yɛlɛ a ŋaa tɔ maŋ wulee weliweli ka ba boɔrɛɛ teŋɛ ba naŋ na kpeɛrɛ. 
HEB.11.15	Ka ba naŋ da naŋ teɛrɛ a teŋɛ ba naŋ bare a ba puoriŋ yɛlɛ, ba da na taa la vuo ka ba leɛ gaa. 
HEB.11.16	Kyɛ lɛ a naŋ waa, ba da boɔrɛɛ teŋɛ naŋ seɛ a onaŋ ba naŋ bare; a tɛgɛ la, tenvelaa deni. Azuiŋ, a ba e vi ko Naaŋmen ka ba boɔle O a ba Naaŋmen. Serɛzaa, Naaŋmen narɛɛ teŋkpoŋ kaŋ bare ba.
HEB.11.17	Yeldeebo zuiŋ, Naaŋmen naŋ da e a Aboraham nyɛ, o da sage de la a Aziki maale bagre. A Aboraham naŋ da de a noɔre Naaŋmen naŋ da eŋ ko o, o da narɛɛ la ka o de a o bi-yeni tere; 
HEB.11.18	a Aziki yɛlɛ la ka ba da yeli ko o, “A Aziki zie la ka a fo boorɔ na yi.” 
HEB.11.19	A Aboraham da baŋ ka yelmeŋɛ zaa Naaŋmen na baŋ e la ka neɛ leɛ-iri kuuni poɔ; kyɛ yelseŋkpegɛ yeluu poɔ, Naaŋmen da leɛ ko o la a o bie. 
HEB.11.20	Yeldeebo zuiŋ la ka Aziki da sɔre maaloo ko Gyekɔb ane Esɔ nendaare kaŋ yɛlɛ. 
HEB.11.21	Yeldeebo zuiŋ, Gyekɔb naŋ da wa kpiire, “o da ti la o daŋgbale kyɛ suli o zu a puori Naaŋmen a sɔre maaloo ko a Yuzɛb bibiiri yeni yeni zaa.” 
HEB.11.22	Yeldeebo zuiŋ, a Yuzɛb nyɔvore baaroo saŋ, o da yeli la a Izerayɛl biiri naŋ da zo yi a Igyipiti teŋɛ poɔ yɛlɛ kyɛ da tere noɔre kyaare ne a o ũũmu yɛlɛ.
HEB.11.23	Yeldeebo zuiŋ la ka Moozul saa ne o ma da de o sɔgle kyuuri ata, bonso, ba da nyɛ la a bie ka o veɛlɛ; kyɛ ba da ba zoro dabeɛ̃ ne a naa noɔre o naŋ da biŋ. 
HEB.11.24	Yeldeebo eŋɛ, a Moozul naŋ da wa baa e kpoŋ, o da ba sage ka ba na boɔle o a Faaro pɔgeyaa bidɔɔ. 
HEB.11.25	O da sage ka ba dɔgre o ne a Naaŋmen noba a gaŋ o naŋ na woŋ yelbieri noɔ naŋ ba yaara baaroo. 
HEB.11.26	O da nyɛɛ la ka dɔgɛɛ o naŋ na nyɛ a Kirista zuiŋ waa naboma yaga gaŋ a Igyipiti teŋɛ naboma, bonso, o da kyɛllɛ la ka o nyɛ a kyɔɔtaa naŋ be o niŋeŋ waana. 
HEB.11.27	Yeldeebo zuiŋ la ka Moozul da zo yi a Igyipiti teŋɛ poɔ, a da ba zoro a naa dabeɛ̃, bonso, a Moozul da nyɔge la o meŋɛ aŋa o naŋ nyɛ neɛ ba naŋ koŋ baŋ nyɛ. 
HEB.11.28	Yeldeebo zuiŋ la ka o da maŋ maala a Tɔloo tigri ane a zẽẽ meroo, ka ka a bidɔɔ-dɛndɛnne sããsaana koŋ baŋ tɔ a Izerayɛl bidɔɔ dɛndɛŋ.
HEB.11.29	Yeldeebo zuiŋ la ka a Izerayɛl biiri da ŋmaa a Manzeɛ aŋa o naŋ da waa teŋkuoŋaa, kyɛ a Igyipiti noba naŋ da wa boɔrɔ ka ba ŋmaa, a koɔ̃ da di ba la. 
HEB.11.30	Yeldeebo zuiŋ la ka a Izerayɛl biiri da kyɛŋ viiri gɔlle a Gyɛreko teŋɛ daŋkyime bebie ayopoĩ, ka a daŋkyime da le. 
HEB.11.31	Yeldeebo zuiŋ la ka a pɔg-gyɛnterɛ ba naŋ da boɔlɔ Urahabu ne a banaŋ naŋ da zagre a Naaŋmen nɔɛ da ba laŋ wɛ, o naŋ da tuori de a noba na a Izerayɛl biiri naŋ da toŋ ka ba te sɔgle pigri a Gyɛreko teŋɛ nyɛ zuiŋ.
HEB.11.32	N pãã la yeli ka boŋ? Vuo ba kyebe ka N na yeli a Gideon, Barake, Samsen, Gyɛfeta, Davil ane Saamuwɛl ane a Ŋmen-yelmanneba yɛlɛ. 
HEB.11.33	Ba na la da de ba yeldeebo zɔɔtoɔ̃ ne tenne, a e yɛlɛ ne bo-soŋ, a nyɛ boma Naaŋmen naŋ da eŋ noɔre ka O na ko ba la, kyɛ gba gbeŋme nɔɛ. 
HEB.11.34	Ba da kpinni la vũũzelɛ bare, ba da ba toɔ̃ iri ba nyɔvoɛ ne zɔɔzɔɔ-soɔ. Ba da nyɛ la kpeɛ̃õ yi ba bambaaloŋ poɔ, a da leɛ gandaare zɔɔre poɔ, a e ka teŋyobo zɔɔzɔɔreba zo. 
HEB.11.35	A yeldeebo zuiŋ pɔgeba kuuni da leɛ-iree la. Ba da dɔgre la ba mine, ka ba da zagre ka ba faa ba bare, ka ka ba na toɔ̃ nyɛ kuuni leɛ-iruu naŋ soma gaŋ lɛ. 
HEB.11.36	A yeldeebo zuiŋ ba da e la ba mine la, kyɛ feɛ ba, a gba leŋ ba ne banzɔlɔ kyɛ eŋ ba nempagdie poɔ. 
HEB.11.37	Ba da za ba la ne kubo ko, a ŋmaare ba ziiri ayi. Ba da ko ba la ne zɔɔzɔɔ-soɔ. Ba da su la pegama ane bogama a yoɔrɔ ne, a waa nandaanema, woore deme, a nyɛ dɔgroŋ. 
HEB.11.38	A yeldeebo zuiŋ a tendaa da ba la seŋ ne ba kpeɛbo. Ba da yɔ yoɔrɔ la dalempoore ane tanne zuri ane tanne bogri poore ane teŋɛ bogri poore.
HEB.11.39	Kyɛ a bama zaa, aneazaa ka ba da ko ba la garebanyɛ a ba yeldeebo zuiŋ, ba da ba nyɛ a bon Naaŋmen naŋ da eŋ noɔre ka O na tere la, 
HEB.11.40	bonso, Naaŋmen da nare la bonkaŋ naŋ soma gaŋ lɛ ka ka ba koŋ baŋ nyɛ sonnoŋ ka ba naŋ ba tu te zie.
HEB.12.1	Azuiŋ, a dansediribe yaga naŋ seŋ ŋaa ŋmaagyili te, yɛ e ka te togi tuobu zaa ane a yelbieri na naŋ maŋ gbiŋ te taa bare. Yɛ e ka te zo a zogantaa zoobu na poɔ te naŋ be ne kannyiri, 
HEB.12.2	a kaara Yeezu naŋ waa a te yeldeebo piiluu ane a baaroo zie. A Yeezu naŋ da kaa a noɔ naŋ bebe ko O nendaare kaŋ zuiŋ, O da sage kpi la a dagaraa zu, a ba zo vi, a pãã do zeŋ O zemmo zie a Naaŋmen naaloŋ nuduluŋ seŋ.
HEB.12.3	Yɛ teɛre nyɛ lɛ dɔgɛɛ O naŋ da di a yelbebe deme zie, ka lɛ vɛŋ ka yɛ ta wa bale bee a yoɔre nuuri. 
HEB.12.4	A moɔbo yɛ naŋ moɔrɔ ne a yelbieri, yɛ naŋ ba mɔ te ta ka yɛ kyiri yɛ zẽẽ sɛre. 
HEB.12.5	Yɛ mɔɔ inni la a yɛlɛ Naaŋmen naŋ da yeli teɛ yɛ aŋa O bibiiri:
HEB.12.5	“N bie, ta de a Naaŋmen toori tagebo gyɔkɔlɛɛ lɛ,
HEB.12.5	bee ka fo nuuri yoɔre ka O naŋ wa tage fo toori;
HEB.12.6	Bonso, neɛ a Daana naŋ nɔŋ toori la ka O maŋ tage,
HEB.12.6	kyɛ dɔgre neɛ na zaa naŋ sage de ka o e O bie.”
HEB.12.7	Yɛ di kannyiri a tuo yɛ naŋ wono a yɛ tobo tagebo zuiŋ. Naaŋmen tagra la a yɛ tobo ka O wuli ka yɛ waa la O bibiiri. Bi-buo la bebe ka o dɔgrebɔ ba maŋ tage o toori? 
HEB.12.8	Ka Naaŋmen ba maŋ tage yɛ tobo lɛ O naŋ maŋ tage O bibiiri tobo, ka lɛ yɛ ba waa O meŋɛ bidɔgre, kyɛ yɛ waa la sɛnsɛmbiiri.
HEB.12.9	Lɛ yoŋ naane, te taa la dɔgrebɔ a teŋɛzu naŋ maŋ tage te tobo kyɛ ka te naŋ eŋnɛ ba. Ka lɛ a ba seŋ ka te maaleŋ sigri temenne ko a seere zaa Saa kyɛ voorɔ be? 
HEB.12.10	Bonso, a te dɔgrebɔ maŋ tage la te tobo bebie belaa lɛ a seŋ lɛ ba naŋ boɔrɔ, kyɛ Naaŋmen maŋ tage la te tobo a te maaloo zuiŋ ka ka te na poɔ a O sonnoŋ poɔ. 
HEB.12.11	Pampana eŋ, toori tagebo maŋ sãã ŋa o naŋ buoro gaŋ o naŋ soma, kyɛ a puoriŋ, a maŋ yi la tɔnɔ naŋ maŋ waana ne maaroŋ ane mennoŋ a ko banaŋ ba naŋ tage a ba tobo.
HEB.12.12	Azuiŋ, yɛ zɛge a yɛ nuuri naŋ yoɔre kyɛ e ka a yɛ dumo naŋ bale taa kpeɛ̃õ, 
HEB.12.13	kyɛ maale sobie naŋ tori ko a yɛ gbɛɛ ka ka a gbɛre naŋ wɔge ta wa vere yi o tɔnnoo zie, kyɛ na toɔ̃ nyɛ sammo.
HEB.12.14	Yɛ eŋ faŋ a boɔrɔ ka maaroŋ be yɛ ne noba zaa zie ane a sonnoŋ na neɛ naŋ ba taa o, kontoɔ̃ nyɛ a Daana. 
HEB.12.15	Yɛ kaara velaa ka neɛzaa ta wa fãã a Naaŋmen garaaseɛ nyaabo, ka a lɛ vɛŋ ka yɛ kanzaa wa iri buli aŋa teɛ nyagre naŋ waa tuo a wa ne dɔɔne naŋ na dɛge yɛ noba yaga. 
HEB.12.16	Yɛ kaara velaa ka neɛzaa ta wa waa ŋa Esɔ naŋ da waa peɛ̃mo toma soba ane neɛ naŋ ba zoro Naaŋmen, a da de o kponnuŋ koɔre bondirii o naŋ na di dayeni eŋɛ. 
HEB.12.17	Yɛ baŋ ka a lɛ puoriŋ, o naŋ da wa boɔrɔ ka o di a o saa maaloo gbandiruŋ,
HEB.12.18	Yɛ ba wa bon yɛ naŋ na toɔ̃ seene zie, aŋa vũũzele naŋ dire, ligruŋ ane zi-ulmo, ane sasekpoŋ; 
HEB.12.19	aŋa eele konni ane kɔkɔre kaŋ yelbie naŋ vɛŋ ka a noba naŋ woŋ o yɛlɛ sɔrɔ ka yelbiri zaa ta la yeli poɔ. 
HEB.12.20	(Bonso, ba da ba taa kannyiri a na toɔ̃ tu a noɔre ba naŋ da ko ba, “Ka doŋɔ gba wa tɔ a taŋ, ba na za o la ko ne kubo.” 
HEB.12.21	Serɛzaa, a yɛlɛ ba naŋ da nyɛ da taa la dabeɛ̃ yaga ka a Moozul da yeli, “N miine la ne dabeɛ̃.”) 
HEB.12.22	Kyɛ yɛ wa la a Zaayɔn Taŋ ane a Naaŋmen-vore teŋkpoŋ, a tenvelaa
HEB.12.23	Yɛ wa la a bidɛnne ba naŋ sɛge ba yoe eŋ a tenvelaa poɔ laŋne zie ane a Naaŋmen naŋ waa a nensaalba zaa sɛredire zie. Yɛ wa la a nensonne seere naŋ tori zie. 
HEB.12.24	Yɛ wa la Yeezu, a nɔpaalaa yelmaala zie ane a zẽẽ ba naŋ mere ka a yele yɛlɛ velaa gaŋ a Abɛl zẽẽ.
HEB.12.25	Yɛ kaara velaa a ta wa zagre a soba na naŋ yele a yɛlɛ. Bonso, ka ba naŋ da ba yi a poɔ ba naŋ da zagre a soba na naŋ kpãã ba a teŋɛzu, wola ka te na e toɔ̃ yi a poɔ ka tenee wa zagre a soba na naŋ kpaana te yi a tenvelaa poɔ. 
HEB.12.26	A saŋ na poɔ, O kɔkɔre da zɛŋ la a teŋɛ, kyɛ pampana, O eŋ la noɔre, “A teŋɛ yoŋ naane ka N na laboreŋ zɛŋ, kyɛ N na zɛŋ la a sazu meŋ.” 
HEB.12.27	A yeluu ŋa, “Laboriŋ,” wulee lɛ ba naŋ na iri a teŋɛzu bon-iri ba naŋ na zɛŋ ka ka boma ba naŋ kontoɔ̃ zɛŋ na bebe. 
HEB.12.28	Azuiŋ, te naŋ pãã na nyɛ naaloŋ ba naŋ kontoɔ̃ zɛŋ zuiŋ, yɛ e ka te puori Naaŋmen ameseɛrɛ ane puoruu naŋ seŋ ne ane emmo ane dabeɛ̃. 
HEB.12.29	Bonso, a te Naaŋmen sereŋ waa la vũũdi Naaŋmen.
HEB.13.1	Yɛ vɛŋ ka nɔmmo naŋ kyɛnɛ be yɛ zie. 
HEB.13.2	Yɛ ta zagra ka yɛ derɛ saama saanoŋ yɛ yie poore, bonso, a ŋaa poɔ la ka noba mine da de malekere saanoŋ kyɛ da ba baŋ ka malekere la. 
HEB.13.3	Yɛ taa banaŋ naŋ be nempagdie poɔ teɛroŋ aŋa yɛ ne ba la laŋ be a nempagdie poɔ. Yɛ taa banaŋ ba naŋ dɔgrɔ teɛroŋ aŋa yɛ meŋ naŋ be a ba dɔgroŋ poɔ. 
HEB.13.4	Yɛ zaa yɛ taa emmo kyaare ne kultaa kyɛ gu a kultaa sɛŋ ka o ta wa sãã, bonso, Naaŋmen na di la peɛ̃mo toma ane moɔrɔ toma deme sɛrɛɛ. 
HEB.13.5	Yɛ gu yɛmenne yi libi-nɔŋ eŋɛ, kyɛ vɛŋ ka yɛ niŋe paale ne bon yɛ naŋ taa, bonso, Naaŋmen yelee la, “N daŋ koŋ bare yɛ zaa bee a gyɛ yɛ bare.” 
HEB.13.6	Lɛnso te na baŋ ŋmɛ la nyaa a yeli:
HEB.13.6	“A Daana la N soŋnɔ;
HEB.13.6	N koŋ zoro dabeɛ̃.
HEB.13.6	Boŋ ka nensaala na baŋ e ma?”
HEB.13.7	Yɛ ta inni a yɛ wederebɛ yɛlɛ, a banaŋ naŋ da manne a Naaŋmen yelbiri ko yɛ. Yɛ kaa nyɛ a ba nyɔvoɛ yɛlɛ kyɛ tɔglɔ a ba yeldeebo. 
HEB.13.8	A Yeezu Kirista waa la lɛ O naŋ waa zããmeŋ, zenɛ kyɛ na waa lɛ tegitegilɛ. 
HEB.13.9	Yɛ ta vɛŋ ka wulsaama zaa leɛre yɛ teɛroŋ; bonso, a e la soŋ ka garaaseɛ ko a yɛ sukyie faŋ, kyɛ ka a ta e yeldɔlɔ naŋ kyaare ne bondirii naŋ da ba yi tɔnɔ ko banaŋ naŋ da tuuro a. 
HEB.13.10	Te taa la Naaŋmen bagmaalkuuri ka banaŋ naŋ da maŋ maale bagre a sege poɔ ba taa sori ka ba di a o zu. 
HEB.13.11	Bonso, a Naaŋmen bagmaalkare neŋkpoŋ da maŋ de la a donne zẽẽ kpɛ ne a Naaŋmen die poɔ ka a waa yelbieri bagre boma, kyɛ yi nyege a donne yeŋ poɔ. 
HEB.13.12	Azuiŋ, a Yeezu meŋ da nyɛ la dɔgɛɛ yeŋ poɔ, a teŋkpoŋ dendɔre noɔre ka O de O meŋɛ zẽẽ pɛge ne a noba ka ba nyɛ sonnoŋ. 
HEB.13.13	Yɛ e ka te pãã gaa O zie a yeŋ poɔ, a sage de a vi O naŋ da di. 
HEB.13.14	Bonso, te ba taa teŋkpoŋ naŋ na bebe tegitegilɛ a teŋɛzu kyɛ, kyɛ te kyɛllɛ la a teŋkpoŋ na naŋ na wa. 
HEB.13.15	Yɛ e ka te pãã tu a Yeezu zie a maala dannoo bagre korɔ Naaŋmen tegitegilɛ, a lɛ tɛgɛ la, a noɔre yelbie naŋ danna O yuori. 
HEB.13.16	Yɛ ta nagra ka yɛ erɛ velaa kyɛ pono ne noba a boma yɛ naŋ taa, bonso, a bagmaale ama taaba la pɛllɛ Naaŋmen poɔ.
HEB.13.17	Yɛ sagra yɛ wederebɛ nɔɛ kyɛ sigre yɛmenne korɔ ba, bonso, bana la kaara a yɛ seere zu a na manne bonna zaa yɛ naŋ e. Yɛ vɛŋ ka ba tonɔ a ba toma ne popeɛloŋ kyɛ ka a ta e ne posaanaa; bonso, a lɛ koŋ taa tɔnɔ ko yɛ.
HEB.13.18	Yɛ puoro korɔ te. Te ba taa bonnoo ka te sukyie ba taa saanaa zaa, a maŋ nɔnɔ ka te erɛ velaa yelzaa poɔ. 
HEB.13.19	N sɔrɔ la yɛ zaa yaga zaa ka yɛ erɛ a ŋaa, ka ka N na toɔ̃ wa yɛ zie wieouŋ.
HEB.13.20	Ka a maaroŋ Naaŋmen naŋ da e ka a te Daana Yeezu leɛ yi a kuuni poɔ, a waa a peere pekyee-kpoŋ, a nɔ-eŋnaa naŋ ba taa baaraa zẽẽ, 
HEB.13.21	e ka yɛ taa bonzaa naŋ soma ka yɛ na toɔ̃ erɛ O poboɔbo yɛlɛ, a tonɔ te poɔ, a erɛ a anaŋ naŋ pɛllɛ O poɔ a Yeezu Kirista eŋɛ. Ona la so puubu tegitegilɛ. Ameena.
HEB.13.22	N yɔɔmine ane n yɔɔpuuli, N sɔrɔ yɛ la, yɛ di kannyiri ne a n yelteɛbo yelbie, bonso ŋmaa ŋmaa lɛ la ka N da sɛge ko yɛ. 
HEB.13.23	N boɔrɔ la ka yɛ baŋ ka ba iri la a te yɔɔ Timoti bare a nempagdie poɔ. Ka o naŋ wa daŋ ne waabo, maa ne o la na wa nyɛ yɛ. 
HEB.13.24	Yɛ puori a yɛ wederebɛ zaa ane a nensonne zaa. A banaŋ naŋ yi a Itali teŋɛ puoro yɛ la. 
HEB.13.25	Ka a Naaŋmen garaaseɛ be yɛ zaa zie.
JAS.1.1	Maa Gyimisi naŋ waa Naaŋmen ane te Daana Yeezu Kirista tontonɔ la sɛgrɛ a lɛtɛ ŋa korɔ a Izerayɛl bale pie ne bayi naŋ yaare be a tendaa zaa poɔ:
JAS.1.1	Yɛ yaane.
JAS.1.2	N yɔɔmine ane n yɔɔpuuli, saŋ na zaa yɛ naŋ maŋ wa be toɔrɔ boorɔ zaa poɔ, yɛ ta de a ka a e yelzaa kyɛ yɛ vɛŋ ka a e popeɛloŋ ko yɛ, 
JAS.1.3	bonso, yɛ baŋ ka a yɛ yeldeebo enyaabo maŋ wa ne la kannyiri. 
JAS.1.4	Yɛ vɛŋ ka a yɛ kannyiri diibu taa tonɔ yaga zaa yɛ zie, ka yɛ na baa a yɛ yeldeebo poɔ, ka yelzaa ta faana yɛ.
JAS.1.5	Ka yɛ kanzaa ba wa taa yɛŋ, o sɔre yɛŋ yi Naaŋmen zie, O na ko o la. Ona la maŋ ko neɛzaa ne popeɛloŋ, a ba zɔɔrɔ yɛlɛ. 
JAS.1.6	Kyɛ yɛ maŋ sɔre ne yeldeebo, a ta bonnɔ, bonso, soba na naŋ bonnɔ waa ŋa mane poɔ kɔmmiri saseɛ naŋ daara viire ne. 
JAS.1.7+JAS.1.8	A neɛ ŋa tɔ naŋ taa teɛroŋ-kpara, a ba e daadaa o yɛlɛ zaa poɔ, ta teɛre ka o na nyɛ la bonzaa yi a Daana zie.
JAS.1.9	Vɛŋ ka yelderɛ naŋ ba taa a eebo kyellɛ ne Naaŋmen naŋ zɛge o ka o do, 
JAS.1.10	ka onaŋ naŋ taa a eebo ka Naaŋmen sigri o meŋ taa kyelloo, bonso, a bondaanoŋ na moore gaa la aŋa weɛ poɔ tepuuri. 
JAS.1.11	Bonso, a ŋmenaa maŋ puri la ka a o toloŋ e ka a weɛ poɔ boma zoɔle a ko; ka a puuri suori le kyɛ ka a veɛloŋ baare. A lɛ ne o zu ka a na waa ko neɛ naŋ taa a eebo. Ba na wɛ la, a toma ba naŋ moɔ nimiri tonɔ poɔ.
JAS.1.12	Soba na zaa naŋ di kannyiri toɔrɔ poɔ na nyɛ la maaloo. A neɛ ŋa soba naŋ toɔ̃ are a enyaabo poɔ zuiŋ, o na nyɛ la a nyɔvore nazupili na a Daana naŋ da eŋ noɔre ka O na ko la banaŋ naŋ nɔŋ O. 
JAS.1.13	Neɛ na zaa toɔrɔ naŋ kpɛ o, ta wa yele, “Naaŋmen la e ka bɛllɛ kpɛ ma”; bonso, neɛzaa koŋ baŋ bɛlle Naaŋmen ka O e yelfaa, ka O meŋɛ meŋ ba bɛllɛ neɛzaa. 
JAS.1.14	Kyɛ neɛ poboɔbo yɛlɛ la maŋ bɛlle o, a nyɔge o taa. 
JAS.1.15	Ka a o poboɔbo pãã wa taa poɔ baare, o maŋ dɔge la yelbieri, ka a yelbieri na wa baa ta, o maŋ dɔge la kũũ. 
JAS.1.16	N poyɛŋ noba, yɛ ta vɛŋ ka neɛzaa bɛlle yɛ.
JAS.1.17	Mennoŋ kyɔɔtaare teroo zaa ane kyɔɔtaa zaa naŋ soma yi la sazu, a veɛloŋ Saa zie a sazu poɔ sigre waana. Ona la ba leɛrɛ bee a taa ligruŋ zaa. 
JAS.1.18	Naaŋmen naŋ da boɔrɔ ka O tu a O meŋɛ poboɔbo ka a ta zuiŋ, O da dɔge te la ne a O yelmeŋɛ yelbiri, ka ka te na waa a dɛndɛŋ noba a O bon-iri poɔ.
JAS.1.19	N poyɛŋ noba, a ferɛɛ la ka yɛ baŋ a yeli ŋa tɛgɛ: yɛ vɛŋ ka neɛzaa maŋ e fɔ̃ɔ̃ ne yɛlɛ kyɛlle wommu, a ta pagra ne yɛlɛ yeluu, ka o suuri ta ŋmorɔ ire; 
JAS.1.20	bonso, a fo suuri iruu ba waana ne Naaŋmen mennoŋ. 
JAS.1.21	Azuiŋ, yɛ bare yeldɛgɛ ane faaloŋ e gaŋ taa boorɔ zaa, kyɛ tuori de a Naaŋmen yelbiri O naŋ eŋ yɛ sukyie poore ne Sigruumilluu. A yelbiri taa la kpeɛ̃õ a na faa yɛ seere.
JAS.1.22	Yɛ e noba naŋ erɛ lɛ a Naaŋmen yelbiri naŋ yeli, kyɛ ta waa noba naŋ maŋ kyɛllɛ wono a yelbiri yoŋ, a bɛllɛ yɛmenne. 
JAS.1.23	Bonso, banaŋ zaa naŋ maŋ wa kyɛlle woŋ a yelbiri kyɛ ba erɛ lɛ a yelbiri naŋ yeli, waa ŋa noba naŋ kaa nyɛ bamenne kyaanaa poɔ. 
JAS.1.24	Ba maŋ kaa nyɛ la bamenne, kyɛ ba naŋ wa yi a kyaanaa zie gaa, a tɔntɔbaalɛ ka ba maŋ inni lɛ ba naŋ da waa. 
JAS.1.25	Kyɛ banaŋ naŋ maŋ kaa a Naaŋmen bege naŋ tori poɔ, a meŋɛ-soobo bege, a taa kannyiri o poɔ, a ba waa noba naŋ maŋ kyɛlle woŋ kyɛ leɛ inni, kyɛ ba maŋ kyɛlle woŋ la, a e a lɛ ba naŋ woŋ. A noba bama na nyɛ la maaloo a ba yel-erre zuiŋ.
JAS.1.26	Ka neɛzaa wa teɛre ka o waa la puoripuoro kyɛ ba baŋ o zele taabo, o bɛllɛ la o meŋɛ, ka a o puoruu ba taa tɛgɛ. 
JAS.1.27	Puoruu naŋ veɛlɛ, ka dɛgre zaa ba kye o poɔ a Saa Naaŋmen zie la ŋa: kaara bikpeere ane pɔg-kɔbɔ zu a ba woore poɔ, kyɛ gu fo meŋɛ, a ta mɔge faaloŋ a teŋɛzu.
JAS.2.1	N yɔɔmine ane n yɔɔpuuli, yɛ naŋ erɛ nɔmboore a yɛ yel-erre poɔ, yɛ na toɔ̃ yeli ka yɛ sage de la a te Daana Yeezu Kirista naŋ waa a puubu soba yɛlɛ be? 
JAS.2.2	Bonso, ka neɛ wa eŋ salema fentere kyɛ su bonveɛle a wa kpɛ yɛ puoruu lammo poɔ, ka nandaana meŋ su bondɛgɛ wa ne, 
JAS.2.3	ka yɛ kaa nyɛ a soba na naŋ su a bonveɛle na zie kyɛ yeli, “N ba, wa zeŋ kogi ŋa zu kyɛ,” kyɛ yeli ko a nandaana, “Dɔɔ, naŋ are be,” bee, “Wa zeŋ teŋɛ.” 
JAS.2.4	Yɛ ba nyɛ ka yɛ ogro
JAS.2.5	N yɔɔmine ane n yɔɔpuuli N naŋ nɔŋ, yɛ kyɛlle woŋ. Naaŋmen mɔɔ naane kaa-iri a nandaanema a teŋɛzu a e ka ba taa yeldeebo bondaanoŋ, kyɛ waa a naaloŋ na O naŋ da eŋ noɔre ka O na ko la banaŋ naŋ nɔnɔ O gbandiribe
JAS.2.6	Kyɛ yɛ ba ko a nandaanema gyeremɛ. A bondaanema naane maŋ dɔgrɔ yɛ be? Bana naane maŋ tagra yɛ gɛrɛ ne a sɛrɛɛdiibu zie be? 
JAS.2.7	Bana naane maŋ saana a yovelaa na Naaŋmen naŋ ko yɛ be?
JAS.2.8	Ka yɛnee wa sereŋ sagra a Naaŋmen bege a seŋ a gansoŋ naŋ yeli, “Nɔŋ fo tɔsoba a seŋ lɛ fo naŋ nɔŋ fo meŋɛ,” yɛ mɔɛ la. 
JAS.2.9	Kyɛ ka yɛnee wa erɛ nɔmboore yɛ e la yelbieri, ka a bege wuli yɛ saanaa ka yɛ waa la noba naŋ zagre ka yɛ sagra a bege. 
JAS.2.10	Bonso, soba na zaa naŋ tuuro a begɛ zaa kyɛ sãã a bege lambori kaŋ, a soba sãã la a begɛ zaa. 
JAS.2.11	A soba na naŋ yeli, “Ta toŋ moɔrɔ toma,” O ne o zu la yeli, “Ta ko neɛ.” Ka fõõ ba toŋ moɔrɔ toma kyɛ wa ko neɛ, fo sãã la a bege. 
JAS.2.12	A lɛ zuiŋ, yɛ maŋ yeli kyɛ e meŋ aŋa noba ba naŋ na di ba sɛrɛɛ ne a meŋɛ-soobo bege. 
JAS.2.13	Bonso, a sɛrɛɛdiibu poɔ, nembaaloŋ zoobu koŋ kyebe ko neɛ na zaa naŋ ba zo nembaaloŋ; kyɛ nembaaloŋ zoobu maŋ toɔ̃ la sɛrɛɛdiibu.
JAS.2.14	N yɔɔmine ane n yɔɔpuuli, ka neɛ wa yeli ka o taa la yeldeebo kyɛ ka a ba wuli a o yel-erre poɔ, boŋ tɔnɔ ka a taa? A yeldeebo na toɔ̃ faa fo la be? 
JAS.2.15	Ka yɛ yɔɔ bee yɔɔpuulee kaŋ ba taa bonsuuri na su ane o bebiri zaa bondirii na di, 
JAS.2.16	ka yɛ kaŋ yeli ko ba, “Ka a waa yɛ velaa, ka ɔɔre ta kpeɛrɛ yɛ, kyɛ ka yɛ dire tegrɛ,” kyɛ ba ko ba a ba bomboɔre, boŋ tɔnɔ ka a taa? 
JAS.2.17	Azuiŋ, ka yeldeebo ba wa tonɔ tonveɛle, a wuli ka o kpie la.
JAS.2.18	Kyɛ neɛ kaŋ na toɔ̃ yeli la, “Fo taa la yeldeebo kyɛ ka N taa tonveɛle.” Wuli ma a fo yeldeebo naŋ ba taa tonveɛle, kyɛ ka N meŋ tu a n tonveɛle zie wuli fo a n yeldeebo. 
JAS.2.19	Yɛ sage deɛ la ka Naaŋmen e la yeni; yɛ mɔɛ la. A sefaare meŋ gba sage deɛ la; a zoro dabeɛ̃ kyɛ miine. 
JAS.2.20	Yɛnee dambolo ŋa, yɛ mɔɔ boɔrɔ la ka ba wuli yɛ ka yeldeebo naŋ ba tonɔ tonveɛle waa la zaglaa be? 
JAS.2.21	A te sããkoma Aboraham tonveɛle eŋɛ naane ka o da leɛ nemmeŋɛ, o naŋ da de a o bidɔɔ Aziki maale ne bagre a bagmaalkuuri zu be? 
JAS.2.22	Fo nyɛɛ la ka Aboraham yeldeebo da laŋ tonɔ ne la a o toma, ka a toma wuli ka a yeldeebo waa la meŋɛ. 
JAS.2.23	A pãã da tu la a lɛ a gansoŋ naŋ da yeli, “Aboraham da sage de la Naaŋmen yɛlɛ ka O da de o ka o e nemmeŋɛ,” ka ba da boɔle o Naaŋmen ba. 
JAS.2.24	Yɛ nyɛɛ la ka neɛ tontonne la maŋ vɛŋ ka o e nemmeŋɛ kyɛ a ba e o yeldeebo yoŋ. 
JAS.2.25	A lɛ meŋ ne o zu naane ka ba da e a pɔg-gyɛnterɛ Urahabu ka o waa nemmeŋɛ a o tontonne zuiŋ, o naŋ da de a Izerayɛl biiri ba naŋ da toŋ saanoŋ kyɛ e ka ba tu sobi-yuo yi zo gaa be? 
JAS.2.26	Aŋa lɛ eŋɛ naŋ ba taa vooroŋ naŋ maŋ leɛ kũũ, lɛ meŋ ka yeldeebo naŋ ba taa toma maŋ e kũũ.
JAS.3.1	N yɔɔmine ane n yɔɔpuuli, a ba seŋ ka yɛ yaga zie boɔrɔ ka yɛ waa wulwulibo, bonso, yɛ baŋ ka te banaŋ naŋ waa wulwulibo sɛrɛɛ la ka ba na di yaga gaŋ a noba zaa. 
JAS.3.2	Gbɛɛ yaga ka te zaa maŋ ŋmɛ gbɛɛ. Neɛ na zaa naŋ ba maŋ ŋmɛ gbɛre o yɛlɛ yeluu poɔ waa la nemmeŋɛ, a na toɔ̃ taa o nyɔvore velaa ne o noɔre bantaabo. 
JAS.3.3	Ka tenee maŋ wa de nɔ-bɔnne eŋ wie nɔɛ a na e ka a e lɛ te naŋ boɔrɔ, te maŋ toɔ̃ goɔ la a enne zaa ka a tu lɛ te naŋ boɔrɔ. 
JAS.3.4	Bee, yɛ kaa nyɛ a mane poɔ gboe: aneazaa ka a waa la bɛrɛ ka sasekpoŋ naŋ fuuro la maŋ toɔ̃ daara a gɛrɛ ne, kyɛ bombile kaŋ la ka a gbor-mɔnneba maŋ de mɔnɔ ne a gbori a maŋ e ka o tu benee ba naŋ boɔrɔ. 
JAS.3.5	A lɛ meŋ la ka zele waa a eŋɛ zibile kaŋ kyɛ maŋ toɔ̃ wullo o meŋɛ ne yelbɛrɛ o naŋ toŋ.
JAS.3.5	Yɛ nyɛ lɛ vũũ belaa naŋ maŋ toɔ̃ nyɔge wɛgyɛŋ kpoŋ ka o zaa di! 
JAS.3.6	A zele waa la vũũ. A zele waa ŋa a teŋɛzu faaloŋ naŋ be a te endaa poɔ. O maŋ e la ka a eŋɛ zaa mɔge dɛgre, a kyɔŋ vũũ
JAS.3.7	Wɛdomboorɔ zaa ane bon-ɛgre, bonvuuri ane mane poɔ bonvoba zaa ka nensaala maŋ toɔ̃ pɔgle,
JAS.3.8	kyɛ neɛzaa kontoɔ̃ pɔgle a zele; o waa la faa te zuo, a paale ne logi tuo. 
JAS.3.9	Te maŋ de o la danne ne a Daana te Saa, kyɛ la de o kaa-eŋ banaŋ ba naŋ iri ka ba taa a Naaŋmen waaloŋ. 
JAS.3.10	A noɔre ŋa ne o zu poɔ la ka dannoo ane kaa-emmo maŋ yi. N yɔɔmine ane n yɔɔpuuli, a da ba seŋ ka a waa lɛ. 
JAS.3.11	Kɔnnoɔ ane kɔŋtuo na toɔ̃ laŋ yire la bulnimi-yeni poɔ be? 
JAS.3.12	N yɔɔmine ane n yɔɔpuuli, kaŋkanteɛ na toɔ̃ wɔŋ la kããteɛ wɔmɔ, bee ka zemberemɛ wɔŋ kaŋkan-wɔmɔ be? Lɛ meŋ la ka nyɛnnoo koɔ̃ kontoɔ̃ leɛ kɔnnoɔ.
JAS.3.13	Aŋ la taa yɛŋ kyɛ baŋ yɛlɛ tɛgɛ yɛ poɔ? A soba o tu a o yelveɛle zie a wuli ka o tonɔ la a o tonveɛle ne Sigruumilluu ne yɛŋ. 
JAS.3.14	Kyɛ ka yɛnee wa taa potu-nyuuri ane meŋɛ-yoŋ boɔbo yɛlɛ yɛ sukyie poore, yɛ ta wullo yɛmenne kyɛ ŋmaara zirii pɔgrɔ a yelmeŋɛ. 
JAS.3.15	A yɛŋ ŋa tɔ ba yi Naaŋmen zie sigi wa, kyɛ o waa la teŋɛzu yɛŋ, a waa nensaaloŋ ane a sebɛlbɛllɛ yɛŋ. 
JAS.3.16	Bonso, benee nyuuri ane meŋɛ-yoŋ boɔbo yɛlɛ naŋ be, be la ka dɔɔne ane yelfa-boorɔ zaa maŋ be. 
JAS.3.17	Kyɛ yɛŋ naŋ yi Naaŋmen zie maŋ daŋ e la soŋ, a pãã terɛ maaroŋ, a e baaloŋ lɛ, a nare ka o sagra noɔre, a paale ne nembaalonzoe ane tonveɛle, ka nɔmboore bee bampuori-kombampoɔ yɛlɛ zaa ba kyebe. 
JAS.3.18	Banaŋ naŋ erɛ yɛlɛ naŋ waana ne maaroŋ maŋ bore la maaroŋ, a de mennoŋ boma.
JAS.4.1	A zɔɔre ane a yelbawontaa naŋ be a yɛ poɔ, yeŋ la ka a maŋ yi wa? A ba yi a vɔlfaare na naŋ be yɛ pooreŋ a zɔɔrɔ ne yɛ zie be? 
JAS.4.2	Yɛ maŋ boɔrɔ la bonkaŋ, kyɛ ba nyɛ o; lɛnso ka yɛ maŋ ko kyɛ na nyɛ. Yɛ maŋ zɛnzɛnɛ la bonkaŋ eŋɛ kyɛ koŋ baŋ nyɛ o; lɛnso ka yɛ maŋ ŋmeɛrɛ taa nɔkpeɛne, a zɔɔrɔ taa. Yɛ naŋ ba sɔre la so ka yɛ ba taa. 
JAS.4.3	Yɛ maŋ sɔre la kyɛ ba nyɛ, bonso, yɛ ba maŋ sɔre ne teɛroŋ velaa. Yɛ maŋ sɔre la ka yɛ de a boma woŋ ne noɔ. 
JAS.4.4	Yɛnee peɛ̃peɛ̃ toma deme ŋa! Yɛ ba baŋ ka neɛ naŋ nyɔge baaloŋ ne a teŋɛzu deme waa la Naaŋmen dɔndɔmɔ be? Azuiŋ, neɛ na zaa naŋ boɔrɔ ka o nyɔge baaloŋ ne a teŋɛzu deme maŋ leɛ la Naaŋmen dɔndɔmɔ. 
JAS.4.5	A gansoŋ da yelee la, “Naaŋmen taa la a vooroŋ O naŋ e ka o kpeɛrɛ te poɔ yɛlɛ yaga zaa,” yɛ teɛre ka a gansoŋ naŋ da yeli a lɛ waa la weɛlɛ be? 
JAS.4.6	Kyɛ Naaŋmen maŋ tere la a O garaaseɛ yaga; a lɛ zuiŋ la ka O yeli:
JAS.4.6	“Naaŋmen kyiiri la a pɔloo deme,
JAS.4.6	kyɛ maŋ ko Sigruumilluu deme garaaseɛ.”
JAS.4.7	Azuiŋ, yɛ sigre yɛmenne korɔ Naaŋmen. Yɛ kyaare a sebɛlbɛllɛ ne nyaa, o na zo yi la yɛ zie. 
JAS.4.8	Yɛ tage peɛle Naaŋmen, O na tage peɛle yɛ la. Yɛ pɛge yɛ nuuri, yɛnee yelbebe deme kyɛ pɛge a yɛ sukyie ka a veɛlɛ, yɛnee teɛroŋ-kpara deme. 
JAS.4.9	Yɛ taa posaanaa, a kono kyɛ ŋmaara nentaŋ. Yɛ vɛŋ ka a yɛ laare leɛ konni kyɛ ka yɛ popeɛloŋ leɛ posaanaa. 
JAS.4.10	Yɛ sigri yɛmenne a Daana niŋesogɔ, kyɛ O na zɛge yɛ la ka yɛ do.
JAS.4.11	N yɔɔmine ane n yɔɔpuuli, yɛ ta yele yelfaare korɔ taa. Soba na zaa naŋ yeli yelfaa kyaare ne o tɔsoba bee a di o tɔsoba sɛrɛɛ, o soba yeli la yelfaa kyaare ne a bege kyɛ di a bege sɛrɛɛ. Kyɛ ka yɛnee wa di a bege sɛrɛɛ, yɛ ba waa noba naŋ tuuro a bege kyɛ yɛ dire la a bege sɛrɛɛ. 
JAS.4.12	Neŋyeni la bebe a e a beg-terɛ ane a sɛredire. Ona la na toɔ̃ faa kyɛ la sãã. Azuiŋ, yɛnee pãã la ammine a na di yɛ taaba sɛrɛɛ?
JAS.4.13	Yɛ wa pampana ŋa, yɛnee naŋ yeli, “Zenɛ bee bieu, te na gaa la teŋɛ ŋa a te kpeɛrɛ be yuoni gbuli, a yɛrɛ yɛroŋ a nyɛrɛ libie.” 
JAS.4.14	Kyɛ yɛ gba ba baŋ lɛ bieu naŋ na waa. Wola ka a yɛ nyɔvoɛ na waa bieu? Bonso, yɛ nyɔvoɛ waa ŋa uli naŋ maŋ le kyɛ ka belaa wa poɔ ka a moore gaa. 
JAS.4.15	A da seŋ ka yɛ maŋ yeli, “Ka a naŋ wa e a Daana poboɔbo ka te naŋ voorɔ, te na e la yeli ŋa bee yeli ŋa.” 
JAS.4.16	Kyɛ lɛ a naŋ waa, yɛ wullo la yɛmenne a erɛ pɔloo, kyɛ a pɔloo eebo ŋa e la yelfaa. 
JAS.4.17	Neɛ na zaa naŋ pãã baŋ yeli naŋ soma ka a seŋ ka o e, kyɛ ba e, a soba e la yelbieri.
JAS.5.1	Pampana, yɛ kyɛlle woŋ, yɛnee bondaanema. Yɛ kono kyɛ ŋmeɛrɛ kpɛlle, a woore naŋ waana yɛ zie zuiŋ. 
JAS.5.2	A yɛ bondaaboma poɔ̃ɛ la, kyɛ ka yɔg-bie moge a yɛ bonsuuri. 
JAS.5.3	A yɛ salema ane seleva le la zoɔ̃,
JAS.5.4	Yɛ kyɛlle woŋ! A tontonema naŋ kɔ a yɛ wɛre san-yɔɔ yɛ naŋ mɔŋ, a yɛ finnuu yɛlɛ zuiŋ ŋmeɛrɛ la kpɛlle ka a kpɛlle a yɛ wɛre bonderebɛ naŋ ŋmeɛrɛ kpɛ a boma zaa Daana tobo. 
JAS.5.5	Yɛ da be la noɔ ane bondaanoŋ poɔ a teŋɛzu; a di kpɛ bɛroŋ aŋa doŋɔ kyɛllɛ ne a koobo bebiri. 
JAS.5.6	Yɛ da ko la a nemmeŋɛ saanaa kyɛ nyɔge o ko, kyɛ o ba e yelzaa.
JAS.5.7	Azuiŋ, N poyɛŋ noba, yɛ di kannyiri te ta a Daana waabo daare. A koɔraa maŋ di la kannyiri kyɛ kyɛllɛ a o weɛ boma ka a seɛ̃kpɛpaalaa saa ane a valeŋvuuluŋ saa mi. 
JAS.5.8	A ferɛɛ la ka yɛ meŋ dire kannyiri. Yɛ nyɔge yɛmenne, bonso, a Daana waabo tara la. 
JAS.5.9	N poyɛŋ noba, yɛ ta ŋmoonɔ yɛlɛ ne taa ka ba ta wa di yɛ sɛrɛɛ. Yɛ nyɛ, a sɛredire are la a dendɔɛ eŋɛ! 
JAS.5.10	N poyɛŋ noba, yɛ de a dɔgɛɛ ane a kannyiri a Ŋmen-yelmanneba naŋ da di ba naŋ da yeli yɛlɛ a Daana yuori eŋɛ, ka a e yelwulaa yɛ zie. 
JAS.5.11	Serɛzaa, banaŋ naŋ di kannyiri te maŋ yeli ka ba nyɛ la maaloo. Yɛ da woŋ la a Gyɔb kannyiri diibu yɛlɛ kyɛ da nyɛ lɛ a Daana yɛlɛ naŋ waa, O nyonono ane O nembaalonzoe.
JAS.5.12	A gaŋ a zaa, n poyɛŋ noba, yɛ ta pɔ sazu bee a teŋɛ, bee a pɔ bonzaa, bee a pɔ poɔre zaa. Kyɛ yɛ vɛŋ ka yɛ “Õõ” waa õõ, ka yɛ “Ai” waa ai, ka yɛ ta wa le sɛrɛɛ poɔ.
JAS.5.13	Neɛ be la yɛ poɔ a be tuo poɔ be? A soba o puori. Neɛ be la yɛ poɔ a kyellɛ be? A soba o yieli puubu yieluŋ. 
JAS.5.14	Ka neɛŋ wa be yɛ poɔ a beɛrɛ, a soba boɔle a puoruu laŋne nembɛrɛ ka ba wa puori ko o, a sɔ o kããsoŋ a Daana yuori eŋɛ. 
JAS.5.15	A yeldeebo puoruu na faa la a baala, ka a Daana e ka o leɛ-iri, kyɛ ka kanzaa wa e yelbebe a Daana na di la suuri ko o. 
JAS.5.16	Azuiŋ, yɛ kyiiri yɛ yelbebe ko taa, kyɛ puoro korɔ taa, ka ka yɛ na nyɛ sammo. A nemmeŋɛ puoruu taa la kpeɛ̃õ naŋ tonɔ yaga. 
JAS.5.17	Elaagya da waa la nensaala aŋa tenee, kyɛ o da puori la nimizeɛ zaa ka ka saa na ta mi, ka a saa da ba mi yuomo ata ane kyuuri ayoɔbo a teŋɛzu. 
JAS.5.18	A lɛ puoriŋ la ka o da laboreŋ puori ka a saluoni tere saa ka a teŋɛ bombulo maale.
JAS.5.19	N yɔɔmine ane n yɔɔpuuli, ka yɛ poɔ neɛ kanzaa wa bɔre yi a yelmeŋɛ sori poɔ, ka yɛ kaŋ wa taa o leɛ wa ne, 
JAS.5.20	a soba baŋ ka neɛ na zaa naŋ taa a yelbe-erɛ yi ne a o bɔroo poɔ leɛ wa ne, na faa la a yelbe-erɛ seɛ yi ne kũũ poɔ kyɛ e ka yelbebe yaga nyɛ sudi.
1PE.1.1	Maa Piita naŋ waa a Yeezu Kirista apostolii la sɛgrɛ a lɛtɛ ŋa korɔ a Naaŋmen Neŋkaa-irri naŋ yaare be Pɔntuse paaloŋ, Galesiya paaloŋ, Kapadosiya paaloŋ, Ezeya paaloŋ ane Bitiniya paaloŋ a waa saama. 
1PE.1.2	A Saa Naaŋmen la kaa-iri yɛ a seŋ O naŋ nare biŋ kyɛ maale yɛ ne a Vooroŋ Soŋ ka yɛ waa soŋ a sagra a Yeezu Kirista yɛlɛ, ka ba mere yɛ ne a O zẽẽ:
1PE.1.2	Ka a Naaŋmen garaaseɛ ane maaroŋ be yɛ zie yaga lɛ.
1PE.1.3	Ka Naaŋmen, a te Daana Yeezu Kirista Saa, nyɛ puubu! A O nembaalonzoe naŋ e kpoŋ eŋɛ la ka ba leɛ dɔge te paalaa, ka te pãã taa teɛretɔroo
1PE.1.4	ka te na nyɛ a gbandiruŋ
1PE.1.5	A Naaŋmen kpeɛ̃õ zuiŋ, yeldeebo gu yɛ la taa ka yɛ na nyɛ faabo ba naŋ nare biŋ ka o na wa sãã a baaraa saŋ. 
1PE.1.6	Yɛ taa kyelloo a ŋaa eŋɛ haali ka yɛneŋ wa kpɛ dɔgɛɛ tɛɛtɛɛ poɔ belaa pampana ŋa. 
1PE.1.7	A dɔgɛɛ ŋa la na tegre a yɛ yeldeebo nyɛ ka o waa la meŋɛ aŋa salema ba naŋ eŋ vũũ poɔ ka o soli, kyɛ a yɛ yeldeebo waa la bon naŋ taa yuori gaŋ salema naŋ waa bon naŋ maŋ wɛ. A yɛ yeldeebo ba naŋ tegre ka o waa meŋɛ la na tere dannoo, puubu ane emmo ka a Yeezu wa leɛ de O meŋɛ wuli. 
1PE.1.8	Aneazaa ka yɛ ba nyɛ a Kirista kyɛ yɛ nɔŋ O la. Yɛ ba nyɛ O pampana kyɛ yɛ sage de la O yɛlɛ, a kyellɛ ne popeɛloŋ naŋ ba taa mannoo, 
1PE.1.9	bonso, a yɛ yeldeebo tɔnɔ yɛ naŋ na nyɛ la a yɛ seere faabo.
1PE.1.10	A faabo ŋa yɛlɛ la ka a Ŋmen-yelmanneba da manne kyaare ne a Naaŋmen garaaseɛ naŋ waa yɛ soobo ba naŋ da bɔ nyɛ kyɛ peɛre velaa. 
1PE.1.11	Ba da peɛrɛɛ la ka ba baŋ a soba bee a saŋ a Kirista Vooroŋ naŋ be a ba poɔ a boɔrɔ ka O yeli, O naŋ da daŋ di danseɛ kyaare ne a dɔgɛɛ ba naŋ da nare biŋ a Kirista ane a puubu naŋ na tu a lɛ puoriŋ. 
1PE.1.12	Ba da iri wuli la a Ŋmen-yelmanneba ka bamenne naane ka ba da tonɔ terɛ kyɛ yɛnee la ka ba da tonɔ terɛ a kyaare ne a yɛlɛ ba naŋ moɔle ko yɛ pampana. Ba da tu la a banaŋ naŋ da taa a yelnoore wa ne yɛ zie a yi a Vooroŋ Soŋ ba naŋ da toŋ ka o yi tenvelaa wa. A malekere da taa la vɔlaa ka ba nyɛ a yɛlɛ ama.
1PE.1.13	Azuiŋ, yɛ nare yɛ teɛroŋ gu ka yɛ toŋ toma. Yɛ baŋ yɛmenne taabo; a de yɛ teɛretɔroo zaa eŋ a garaaseɛ na a Yeezu Kirista naŋ na wa ko yɛ ka O naŋ wa wa. 
1PE.1.14	Aŋa bibiiri naŋ sagra noɔre, yɛ ta la tuuro a yɛ koroŋ yelboɔre na yɛ naŋ da taa a yɛ babammo saŋ. 
1PE.1.15	Kyɛ aŋa lɛ a soba na naŋ boɔle yɛ naŋ waa soŋ, yɛ meŋ waa soŋ yɛ yel-erre zaa poɔ. 
1PE.1.16	Bonso, ba sɛge la a gansoŋ poɔ, “Yɛ waa soŋ, N naŋ waa soŋ zuiŋ.”
1PE.1.17	Ka yɛneŋ wa boɔlɔ a soba na naŋ maŋ di noba zaa yel-erre sɛrɛɛ, a ba erɛ nɔnne ka yɛ Saa, yɛ taa Naaŋmen dabeɛ̃ zoobu ane emmo a saŋ yɛ naŋ waa saama a teŋɛzu. 
1PE.1.18	Yɛ baŋ ka ba faa yɛ la yi yelfoglo yɛ naŋ taa yi a yɛ sããkommine zie ne daaroŋ naŋ ba waa boma naŋ na baŋ wɛ aŋa salema bee salem-pelaa, 
1PE.1.19	kyɛ a Kirista zẽẽ naŋ taa yuori la ka ba de faa ne yɛ; aŋa pilee naŋ ba taa faaloŋ bee saanaa zaa. 
1PE.1.20	Ba da kaa-iri O la kyɛ ka a tendaa wa bebe, kyɛ pãã e ka O sãã a bebi-baare saŋ yɛ zuiŋ. 
1PE.1.21	A Kirista zie la ka yɛ tu a wa sage de a Naaŋmen yɛlɛ; Ona la e ka a Yeezu leɛ-iri yi a kũũ poɔ, a ko O puubu, ka ka yɛ yeldeebo ane teɛretɔroo na be Naaŋmen eŋɛ.
1PE.1.22	Yɛ naŋ sage tu a yelmeŋɛ pampana, yɛ pɛge la a yɛ seere ka ka yɛ na taa nɔmmo naŋ sereŋ e meŋɛ. Yɛ nɔnɔ taa ne yɛ sukyie zaa. 
1PE.1.23	Ba leɛ dɔge yɛ la paalaa ne a Naaŋmen yelbi-vore naŋ bebe tegitegilɛ ka a ba e dɔgrebɔ naŋ na kpi la dɔge yɛ kyɛ dɔgrebɔ naŋ koŋ baŋ kpi la dɔge yɛ. 
1PE.1.24	Bonso,
1PE.1.24	“Nensaalba zaa waa ŋa moɔ
1PE.1.24	ka ba veɛloŋ zaa waa ŋa mɔpuuri.
1PE.1.24	A moɔ maŋ zoɔle la,
1PE.1.24	ka a puuri suori le,
1PE.1.25	kyɛ a Daana yelbiri bebe la tegitegilɛ.”
1PE.1.25	A yelbiri ŋa la a yelnoore ba naŋ da moɔle ko yɛ.
1PE.2.1	Azuiŋ, yɛ bare faaloŋ zaa ane zirŋma zaa, a bare nyaayɛlɛ, nyuuri ane yosãã yɛlɛ zaa. 
1PE.2.2	Yɛ maŋ boɔrɔ a Naaŋmen yelbiri berekoɔ̃ aŋa bilɛɛre ka ka yɛ na nyu a baa, a kpɛ faabo poɔ, 
1PE.2.3	ka yɛnee wa sereŋ lɛnne a Daana yɛlɛ nyɛ ka o soma.
1PE.2.4	Yɛ wa O zie, a kusi-vore zie, aneazaa ka nensaalba da zagre O la bare kyɛ Naaŋmen kaa-iri O la ka O waa kusi-yuori. 
1PE.2.5	Yɛ naŋ waa kusi-voɛ, yɛ vɛŋ ka Naaŋmen de yɛ mɛ ne seeloŋ die, ka yɛ waa Naaŋmen bagmaale wederebɛ naŋ waa soŋ, ka yɛ maala seeloŋ bagre naŋ seŋ ne Naaŋmen deebo a Yeezu Kirista eŋɛ. 
1PE.2.6	Bonso, ba sɛge la a gansoŋ poɔ:
1PE.2.6	“Yɛ nyɛ, N binne la kuuri Zaayɔn poɔ,
1PE.2.6	yiri pare kuuri ba naŋ kaa-iri ka o waa bon-yuori;
1PE.2.6	ka vi koŋ kpɛ soba na zaa naŋ sage de o yɛlɛ.”
1PE.2.7	Yɛ banaŋ naŋ pãã sage de O yɛlɛ, O waa la emmo bon ko yɛ; kyɛ yɛ banaŋ naŋ ba de O yɛlɛ:
1PE.2.7	“A kuuri na a mɛmeɛrebɛ naŋ da zagre bare,
1PE.2.7	la leɛ a yiri pare kusi-yuori,”
1PE.2.8	kyɛ pãã e
1PE.2.8	“A kuuri na naŋ maŋ e ka noba ŋmɛ gbɛɛ,
1PE.2.8	ane piiri na naŋ maŋ e ka ba le.”
1PE.2.8	Ba ŋmeɛrɛ la gbɛɛ lere ba naŋ zagre a yelbiri zuiŋ, a seŋ lɛ Naaŋmen naŋ da nare biŋ. 
1PE.2.9	Kyɛ yɛ waa la nemboorɔ ba naŋ kaa-iri, Naaŋmen bagmaale wederebɛ boorɔ, nemboore sonne, Naaŋmen meŋɛ noba, ka yɛ na moɔlɔ a soba na naŋ boɔle yɛ yi ne ligruŋ poɔ wa ne O veɛloŋ poɔ toŋkpeɛne korɔ noba.
1PE.2.10	Saŋ kaŋ yɛ da ba waa noba,
1PE.2.10	kyɛ pampana yɛ waa la Naaŋmen noba;
1PE.2.10	saŋ kaŋ ba da ba zo yɛ nembaaloŋ,
1PE.2.10	kyɛ pampana ba zo la yɛ nembaaloŋ.
1PE.2.11	N poyɛŋ noba, N sɔrɔ yɛ la aŋa yɛ naŋ waa nɔɔre ane noba ba naŋ digi bare ka yɛ be teŋyuo poɔ, yɛ bare a eŋgane vɔlfaare naŋ zɔɔrɔ ne yɛ seere. 
1PE.2.12	Yɛ kaara yɛ yel-erre velaa a Nemboore-yobo
1PE.2.13	A Daana zuiŋ, yɛ sagra a teŋɛzu nembɛrɛ zaa nɔɛ, ka a nakpoŋ la 
1PE.2.14	bee a gɔbena mine o naŋ toŋ ka ba dɔgrɔ banaŋ naŋ erɛ yelfaare kyɛ puuro banaŋ naŋ erɛ yɛlɛ naŋ tori. 
1PE.2.15	Bonso, a e la Naaŋmen poboɔbo ka a yɛ yelveɛle eebo vɛŋ ka a babaŋneba ta taa noɔre na yeli yɛlɛ a ba damboluŋ zuiŋ. 
1PE.2.16	Yɛ naŋ waa Naaŋmen tontonema, yɛ taa yɛ nyɔvoɛ aŋa noba naŋ so bamenne, kyɛ yɛ ta de a yɛmenne soobo erɛ ne yelfaare. 
1PE.2.17	Yɛ eŋnɛ noba zaa. Yɛ nɔnɔ a yelderebɛ. Yɛ zoro Naaŋmen. Yɛ eŋnɛ a nakpoŋ.
1PE.2.18	Gbaŋgbaare, yɛ sigre yɛmenne korɔ a yɛ nembɛrɛ ne emmo zaa boorɔ, ka a ta e a banaŋ naŋ taa nimimaaroŋ ane nimibaaloŋ yoŋ, kyɛ yɛ eŋnɛ a nimikuoŋaa deme meŋ. 
1PE.2.19	Bonso, a na e la maaloo ko yɛ, ka yɛneŋ wa sage di kannyiri a woŋ tuo yɛ naŋ ba seŋ ka yɛ nyɛ, a Naaŋmen noɔre sagoo zuiŋ. 
1PE.2.20	Ka yɛneŋ di kannyiri ba naŋ ŋmeɛrɛ yɛ a yɛ saanaa zuiŋ, boŋ tɔnɔ la ka a taa? Kyɛ ka yɛneŋ wa taa kannyiri a yɛ yelveɛle eebo poɔ a di dɔgɛɛ, yɛ nyɛ la Naaŋmen maaloo. 
1PE.2.21	A ŋaa zuiŋ la ka ba boɔle yɛ, bonso, a Kirista meŋ da di la dɔgɛɛ a yɛ zuiŋ, a bare yelwulaa ko yɛ, ka ka yɛ na tuuro a O gbɛbogri.
1PE.2.22	“O da ba e yelbieri zaa,
1PE.2.22	ka zirii zaa ba yi O noɔre poɔ.”
1PE.2.23	Ba naŋ da to O zoma, O da ba leɛ to. O naŋ da wono tuo, O da ba yeli yɛlɛ tɔ dabeɛ̃ eŋ neɛzaa; kyɛ O da dɛle la a soba na naŋ maŋ di sɛrɛɛ ne mennoŋ. 
1PE.2.24	O meŋɛ la da tuo a te yelbebe a O eŋɛŋ a dagaraa zu, ka ka te na faa temenne yi yelbebe poɔ a kyɛnɛ mennoŋ poɔ. A O felɛ zuiŋ, yɛ nyɛ la baaloŋ sammo. 
1PE.2.25	Bonso, yɛ da bɔrɛɛ la aŋa peere, kyɛ pampana yɛ leɛ wa la a yɛ seere kyeenɛ ane yɛ seere guuro zie.
1PE.3.1	Pɔgebɔ, a lɛ ne o zu, yɛ sigre yɛmenne korɔ yɛ serebɛ, ka lɛ vɛŋ ka a serebɛ mine naŋ ba sage de Naaŋmen yɛlɛ na sage de O yɛlɛ ka a pɔgeba gba ba yeli yelzaa ko a serebɛ, 
1PE.3.2	ka ba naŋ wa nyɛ a ba pɔgeba tonveɛle ane ba emmo. 
1PE.3.3	Yɛ ta vɛŋ ka yɛ veɛloŋ waa yeŋe veɛloŋ aŋa yɛ zuri palloo, salema boma yɛroo bee bonveɛle suubu; 
1PE.3.4	kyɛ yɛ vɛŋ ka a yɛ veɛloŋ yi a yɛmenne eroŋ naŋ veɛlɛ tegitegilɛ, a waa baaloŋ, a ba dɔɔnɔ. A ŋaa la veɛloŋ Naaŋmen niŋesogɔ. 
1PE.3.5	A ŋaa la ka a dakoroŋ saŋ pɔgsonne naŋ da de ba teɛretɔroo
1PE.3.6	A lɛ la ka Saara da sagra Aboraham noɔre a da maŋ boɔle o daana. Yɛ leɛ la o pɔgeyaare, saŋ na zaa yɛ naŋ wa erɛ velaa a ba zoro dabeɛ̃.
1PE.3.7	Serebɛ, a lɛ ne o zu meŋ, yɛ kpeɛrɛ ne yɛ pɔgeba, a eŋnɛ ba, yɛ naŋ baŋ ka ba waa la bambaalba zuiŋ, bonso, ba meŋ waa la a Naaŋmen nyɔvore naŋ waa kyɔɔtaa gbandiribe.
1PE.3.8	A baaraa zaa, yɛ zaa yɛ taa teɛroŋ yeni, a soŋnɔ banaŋ naŋ be tuo poɔ, a nɔnɔ taa, a taa nimibaaloŋ ne taa ane Sigruumilluu. 
1PE.3.9	Yɛ ta leɛ yɔɔ neɛ naŋ e yɛ faa ne faaloŋ bee a leɛ to neɛ naŋ to yɛ, kyɛ yɛ maŋ leɛ yɔɔ neɛ naŋ sãã yɛ ne maaloo. A ŋaa eŋɛ la ka Naaŋmen da boɔle yɛ ka ka yɛ na di O maaloo gbandiruŋ.
1PE.3.10	Bonso:
1PE.3.10	“Banaŋ naŋ boɔrɔ nyɔvore,
1PE.3.10	a boɔrɔ ka ba nyɛ bebi-sonne,
1PE.3.10	seŋ ka ba gu ba nɔɛ yi yelfaare yeluu poɔ
1PE.3.10	kyɛ bare zirii ŋmaabo.
1PE.3.11	Ba leɛ ba puori ko yelfaare eebo kyɛ erɛ velaa;
1PE.3.11	a boɔrɔ emmaaroŋ kyɛ moɔrɔ ka ba bɔ nyɛ o.
1PE.3.12	Bonso, a Daana nimie pigre la a nemmenne,
1PE.3.12	kyɛ ka O tobo yuo kyaare a ba puoruu.
1PE.3.12	Kyɛ a Daana zɔɔrɔ ne la banaŋ naŋ erɛ yelfaare.”
1PE.3.13	Pampana, nembuo mɔɔ la na e yɛ yelfaa, ka yɛneŋ wa kyerɛ ka yɛ e yɛlɛ naŋ e velaa? 
1PE.3.14	Kyɛ ka yɛneŋ gba dire dɔgɛɛ yɛ naŋ erɛ yelveɛle zuiŋ, yɛ nyɛ la maaloo. Yɛ ta zoro neɛzaa dabeɛ̃ bee a vɛŋ ka ba tɔ dabeɛ̃ eŋ yɛ, 
1PE.3.15	kyɛ yɛ eŋnɛ a Kirista, a yɛ Daana, yɛ sukyie pooreŋ. Yɛ nare tegitegilɛ ka yɛ manne ko neɛ na zaa naŋ wa soore yɛ yeli kyaare ne a teɛretɔroo yɛ naŋ taa, 
1PE.3.16	kyɛ yɛ maŋ manne a yɛlɛ ne sumaaroŋ ane emmo. Yɛ taa teɛroŋ sonne ka ka ba naŋ wa toorɔ yɛ, ka vi kpɛ a banaŋ naŋ erɛ yɛ faa a yɛ yelveɛle yɛ naŋ erɛ a Kirista zuiŋ. 
1PE.3.17	Bonso, ka yɛneŋ di dɔgɛɛ naŋ e Naaŋmen poboɔbo a yɛ yelveɛle zuiŋ, a naŋ seɛ yɛ naŋ di dɔgɛɛ yɛ yelfaare eŋɛ. 
1PE.3.18	Bonso, a Kirista meŋ da kpi la dayeni yoŋ a te yelbebe zuiŋ, nemmeŋɛ naŋ kpi ko nenfaare, ka ka O taa yɛ gaa ne Naaŋmen zie. Ba da ko O la eŋgane poɔ, kyɛ da e ka O voorɔ a seeloŋ poɔ. 
1PE.3.19	A lɛ poɔ la ka O da gaa te kanne a kpeemɛ a ba pɔgebo die poɔ. 
1PE.3.20	Bana la da ba sage de a Naaŋmen yɛlɛ a saŋ na Naaŋmen naŋ da taa kannyiri ne ba a Nowa gbori maaloo saŋ. Noba fẽẽ lɛ, noba banii yoŋ la da nyɛ faabo a kɔmpiiri saŋ. 
1PE.3.21	A koɔ̃ ŋa da e la yelmannaa naŋ are ko suobu deebo naŋ maŋ faa yɛ pampana. A ba e ŋa eŋgane dɛgre sobaroo la, kyɛ a noɔre yɛ naŋ eŋ ko Naaŋmen ne teɛroŋ velaa a Yeezu Kirista kũũ leɛ-iruu eŋɛ la. 
1PE.3.22	Ona la gaa tenvelaa,
1PE.4.1	A Kirista naŋ da woŋ tuo a eŋgane poɔ zuiŋ, yɛ meŋ taa a teɛroŋ ŋa (bonso, neɛzaa naŋ woŋ tuo a eŋgane poɔ baarɛɛ yelbieri yɛlɛ), 
1PE.4.2	ka ka yɛ ta la kyɛnɛ a yɛ eŋgane vɔlfaare poɔ a teŋɛzu, kyɛ na kyɛnɛ a Naaŋmen poboɔbo poɔ. 
1PE.4.3	Yɛ daŋ de la vuo yaga ka a seŋ, a erɛ ne lɛ a Nemboore-yobo
1PE.4.4	Ba nɔɛ maaɛ la ne yɛ naŋ ba la laŋna ne ba erɛ a yeldɛgɛ, ka a lɛ vɛŋ ka ba toorɔ yɛ zoma. 
1PE.4.5	Kyɛ ba na manne la a yɛlɛ na zaa ba naŋ e a ba nyɔvore saŋ ko a soba na naŋ are a nare gu ka O di a voba ane a kuuni sɛrɛɛ. 
1PE.4.6	A ŋaa la so ka ba da moɔle a Ŋmen-yelnoore ko a kuuni meŋ gba, aneazaa ka ba da di la ba sɛrɛɛ a nensaaloŋ poɔ aŋa lɛ ba naŋ maŋ di nensaalba zaa sɛrɛɛ ka ba na toɔ̃ taa nyɔvore ba seere poɔ aŋa Naaŋmen.
1PE.4.7	A yɛlɛ zaa baaroo peɛlɛɛ la; a lɛ zuiŋ yɛ taa nimizeɛ kyɛ baŋ yɛmenne taabo a yɛ puoruu zuiŋ. 
1PE.4.8	A gaŋ a zaa, yɛ nɔnɔ taa tegitegilɛ, bonso, nɔmmo maŋ pɔge la yelbebe yaga. 
1PE.4.9	Yɛ tuoro derɛ taa saanoŋ, kyɛ ta ŋmoonɔ yɛlɛ. 
1PE.4.10	Yɛ naŋ waa a Naaŋmen garaaseɛ tontonema, yɛ yeni yeni zaa de a kyɔɔtaa na zaa o naŋ taa a soŋnɔ ne o taaba. 
1PE.4.11	Soba na zaa naŋ moɔlɔ a yelbiri seŋ ka o moɔlɔ aŋa neɛ naŋ moɔlɔ a Naaŋmen meŋɛ yelbie; soba na zaa naŋ tonɔ, seŋ ka o tonɔ ne a kpeɛ̃õ na Naaŋmen naŋ ko o. Lɛ la ka Naaŋmen pãã na nyɛ puubu yelzaa poɔ a Yeezu Kirista eŋɛ. Ona la so puubu ane kpeɛ̃õ tegitegilɛ. Ameena.
1PE.4.12	N poyɛŋ noba, yɛ ta vɛŋ ka yɛ nɔɛ maa ne a woore ŋa naŋ pɔgrɔ yɛ ka a tegre yɛ nyɛ, aŋa yelsaana kaŋ la pɔgrɔ yɛ. 
1PE.4.13	Kyɛ yɛ kyellɛ ne yɛ naŋ poɔ a Kirista dɔgɛɛ poɔ ka lɛ vɛŋ ka yɛ meŋ na kyaara ne popeɛloŋ ka a O veɛloŋ wa sãã. 
1PE.4.14	Ka ba naŋ wa toorɔ yɛ a Kirista yuori eŋɛ, yɛ nyɛ la maaloo, bonso, a puubu vooroŋ naŋ waa a Naaŋmen Vooroŋ be la yɛ zie. 
1PE.4.15	Kyɛ yɛ ta vɛŋ ka yɛ kanzaa wa nyɛrɛ dɔgroŋ o naŋ e neŋkoorɔ zuiŋ bee nannyige, bee yelfa-errɛ, bee nen-gagaraa. 
1PE.4.16	Kyɛ ka yɛ kanzaa wa dire dɔgɛɛ o naŋ waa Kiristabie zuiŋ, o ta vɛŋ ka a e o vi, kyɛ o puu Naaŋmen o naŋ taa a yuori ŋa zuiŋ. 
1PE.4.17	Bonso, a saŋ taɛ la ka sɛrɛɛdiibu na piili ne Naaŋmen yideme. Ka a sɛrɛɛdiibu pãã na piili ne te, wola ka a baaraa na waa ko banaŋ naŋ zagre a Ŋmen-yelnoore bare? 
1PE.4.18	Aŋa lɛ a gansoŋ naŋ yeli:
1PE.4.18	“Ka a naŋ pãã waa kpeɛŋaa ko a nemmenne ka ba nyɛ faabo,
1PE.4.18	wola ka a pãã na waa ko banaŋ naŋ ba puoro Naaŋmen ane a yelbebe deme?”
1PE.4.19	Azuiŋ, yɛ vɛŋ ka banaŋ naŋ nyɛrɛ dɔgɛɛ a Naaŋmen poboɔbo eŋɛ, de bamenne ko a Boma Zaa Ire naŋ e meŋɛ kyɛ naŋ kyɛnɛ erɛ yelveɛle.
1PE.5.1	Pampana, N meŋɛ naŋ e neŋkpoŋ kyɛ waa a Kirista dɔgɛɛ dansedire, ane neɛ naŋ poɔ a puubu naŋ na wa sãã poɔ, N sɔrɔ la a nembɛrɛ naŋ be yɛ poɔ 
1PE.5.2	ka ba kyeenɛ a Naaŋmen peere O naŋ de eŋ ba nuuriŋ ka ba kaara. Yɛ kaara a zu ne popeɛloŋ aŋa lɛ Naaŋmen naŋ boɔrɔ, ka a ta e feroo bee tɔnɔ nyaabo zuiŋ, kyɛ ka a e yɛ naŋ nɔnɔ ka yɛ e zuiŋ. 
1PE.5.3	Yɛ ta dire gandaaloŋ a banaŋ ba naŋ ko yɛ ka yɛ kaara zu, kyɛ yɛ waa noba ba naŋ na tɔglɔ. 
1PE.5.4	Ka a pekyee-naa wa wa, yɛ na nyɛ la puubu nazupili naŋ ba yire kyeɛ. 
1PE.5.5	A lɛ ne o zu, yɛ banaŋ naŋ waa baapaalba seŋ ka yɛ sagra a yɛ nembɛrɛ nɔɛ. Yɛ zaa seŋ ka yɛ taa Sigruumilluu ne taa, bonso, ba sɛge la a gansoŋ poɔ:
1PE.5.5	“Naaŋmen maŋ zagre la a pɔloo deme yɛlɛ,
1PE.5.5	kyɛ maŋ korɔ a Sigruumilluu deme garaaseɛ.”
1PE.5.6	Azuiŋ, yɛ sigri yɛmenne a Naaŋmen ganda-nu puliŋ, ka O zɛge yɛ ka yɛ do ka a saŋ wa ta. 
1PE.5.7	Yɛ de a yɛ yelwonni zaa ko O, bonso, O taa la yɛ yɛlɛ. 
1PE.5.8	Yɛ baŋ yɛmenne taabo, a kaara velaa. A yɛ dɔndɔmɔ a sebɛlbɛllɛ yoɔrɔ la a lanna aŋa gbeŋni naŋ kono a boɔrɔ neɛ ka o ɔɔ. 
1PE.5.9	Yɛ kyaare a Sebɛlbɛllɛ ne nyaa, a taa a yɛ yeldeebo kpeɛŋaa, bonso, yɛ baŋ ka a yɛ yɔɔmine ane a yɛ yɔɔpuuli naŋ be a tendaa lamboe zaa meŋ wono la a tuo ŋa tɔ. 
1PE.5.10	Ka yɛneŋ wa woŋ tuo belaa baare, a puoriŋ, a garaaseɛ zaa Naaŋmen naŋ boɔle yɛ eŋ a O puubu naŋ ba taa baaroo a Kirista poɔ, na e la ka yɛ leɛ are yɛ aroozie, a teɛ yɛ taa, a ko yɛ faŋ kyɛ e ka yɛ are kpeɛŋaa. 
1PE.5.11	Ona la so a kpeɛ̃õ tegitegilɛ. Ameena.
1PE.5.12	A Silivaanu N naŋ de ka o waa N yɔɔ naŋ e nemmeŋɛ la soŋ ka N sɛge a gan-ŋmaa ŋa ka N yeli yɛlɛ teɛ yɛ kyɛ di danseɛ ka a Naaŋmen garaaseɛ meŋɛ la a ŋa. Yɛ are kpeɛŋaa o poɔ. 
1PE.5.13	A yɛ puoruu laŋne naŋ be a Baabilɔŋ poɔ puoro yɛ la. Ba na la ka ba da kaa-iri aŋa yɛ meŋ. A n bidɔɔ Marko meŋ puoro yɛ la. 
1PE.5.14	Yɛ puori taa ne nɔmmo puoruu naŋ soma.
1PE.5.14	Ka maaroŋ be yɛ banaŋ zaa naŋ be a Kirista eŋɛ.
2PE.1.1	Maa Saamon Piita, naŋ waa Yeezu Kirista tontonɔ ane O apostolii la sɛgrɛ a lɛtɛ ŋa korɔ banaŋ naŋ nyɛ a yeldeebo naŋ e bon-yuori aŋa te deni a yi a mennoŋ naŋ be a te Naaŋmen ane te Daana Yeezu Kirista zie:
2PE.1.2	Ka Naaŋmen garaaseɛ ane maaroŋ be yɛ zie yaga lɛ a yi a bammo yɛ naŋ taa a Naaŋmen ane a te Daana Yeezu Kirista eŋɛ.
2PE.1.3	A O Naaŋmennoŋ kpeɛ̃õ ko te la bonzaa a naŋ seŋ ka te taa te nyɔvore poɔ ane Naaŋmennoŋ a yi te naŋ baŋ a soba na naŋ boɔle te a O meŋɛ puubu ane O mennoŋ eŋɛ. 
2PE.1.4	A lɛ zuiŋ, O tu la a boma ama zie a eŋ noɔre naŋ taa yuori kyɛ e kpoŋ yaga ko te, ka ka yɛ tu a zie a zo yi a faaloŋ na naŋ be a teŋɛzu a vɔlfaare zuiŋ, a pãã toɔ̃ poɔ a Naaŋmen waaloŋ poɔ. 
2PE.1.5	A yeli ŋa zuiŋ, yɛ mɔ yɛ moɔbo zaa a de yelveɛle eebo teɛ ne a yɛ yeldeebo, a de a yɛ yelbammo teɛ ne a yɛ yelveɛle, 
2PE.1.6	a de meŋɛ-bantaabo teɛ ne a yelbammo, a de kannyiri teɛ ne meŋɛ-bantaabo, a de kannyiri diibu teɛ ne Naaŋmennoŋ, 
2PE.1.7	a de yɔɔloŋ nɔmmo teɛ ne a Naaŋmennoŋ, a de nɔmmo teɛ ne a yɔɔloŋ nɔmmo. 
2PE.1.8	Bonso, ka a yɛlɛ ama wa erɛ yɛ poɔ a gɛrɛ niŋe, a na e la ka yɛ toɔnɔ tonɔ tonveɛle a te Daana Yeezu Kirista bammo yɛ naŋ taa eŋɛ. 
2PE.1.9	Bonso, soba na zaa naŋ ba taa a yɛlɛ ama ba nyɛrɛ tɔɔre kyɛ o zɔŋɛɛ la, kyɛ inni a dɛndɛŋ yelbebe ba naŋ da pɛge bare yɛlɛ. 
2PE.1.10	Azuiŋ, n yɔɔmine ane n yɔɔpuuli, yɛ eŋ faŋ yaga zaa ka yɛ wuli a yɛ boɔlaa ane ba naŋ kaa-iri yɛ. Bonso, ka yɛnee wa erɛ a ŋaa, yɛ daŋ koŋ baŋ ŋmɛ gbɛre le. 
2PE.1.11	A ŋaa poɔ la ka yɛ na nyɛ a sori kpɛ a te Daana ane te Faara Yeezu Kirista naaloŋ naŋ ba taa baaraa poɔ.
2PE.1.12	Azuiŋ, N boɔrɔ la ka N leɛ-teɛrɛ yɛ a yɛlɛ ama tegitegilɛ, aneazaa ka yɛ daŋ baŋ a la, kyɛ are a yelmeŋɛ ba naŋ yeli ko yɛ poɔ kpeɛŋaa. 
2PE.1.13	N naŋ naŋ be a teŋɛzu kyɛ a voorɔ, a soma la ka N maŋ leɛ-teɛre yɛ, 
2PE.1.14	N naŋ baŋ ka a koŋ kɔɔre kyɛ ka N kpi zuiŋ, bonso, a te Daana Yeezu Kirista sereŋ eɛɛ la ka a sãã weliweli ko ma. 
2PE.1.15	N na mɔ la n moɔbo zaa ka ka maa wa leɛ gaa, ka yɛ maŋ toɔ̃ leɛ-teɛre a yɛlɛ ama vuo zaa poɔ.
2PE.1.16	A ba e ŋa nyaayɛlɛ la ka te da de manna ne sensellɛ korɔ yɛ, te naŋ da yele a te Daana Yeezu Kirista kpeɛ̃õ ane O leɛ-waabo yɛlɛ korɔ yɛ, kyɛ temenne nimie la da nyɛ a O naaloŋ veɛloŋ. 
2PE.1.17	Bonso, O da nyɛ la emmo ane puubu yi a Saa Naaŋmen zie saŋ na a kɔkɔre na naŋ da yi a Naaŋmen Naaloŋ Veɛloŋ a yele, “A N Bidɔɔ la a ŋa, N Poyɛŋ Bie, N poɔ pɛle ne O la yaga.” 
2PE.1.18	Temenne da woŋ la a kɔkɔre ŋa ka o yi Sazu wa, te ne O naŋ da be a taŋsoŋ zu.
2PE.1.19	Lɛnso, te nyɛ la a Ŋmen-yelmanneba yelyelii ka a sereŋ waa lɛ. A pãã seŋ ka yɛ mɔ a eŋ toori velaa kyɛlle a yeli ŋa aŋa fentelɛ naŋ kyaane lige poɔ, a te ta saŋ na zie naŋ wa vɛlɛ kyɛ ka zinyaakyeŋkyoɔlaa puri yɛ sukyie poore. 
2PE.1.20	A ferɛɛ la ka yɛ daŋ baŋ a yeli ŋa tɛgɛ, ka a Ŋmen-yelmanneba yelyelii kanzaa naŋ be a gansoŋ poɔ ba e ba kanzaa meŋɛ yelyelii, 
2PE.1.21	bonso, a Ŋmen-yelmanna yelyelii kanzaa ba yi nensaala zie, kyɛ a Vooroŋ Soŋ la ko ba faŋ ka ba yele a Naaŋmen yelbie.
2PE.2.1	Kaŋwaa Ŋmen-yelmanneba mine meŋ da yi la a noba poɔ aŋa lɛ zirii wulwulibo naŋ na wa be yɛ poɔ, a sɔgle taa ba kankanbie naŋ na wa ne sããmo. Ba gba na zagre la a Neŋkpoŋ naŋ da da ba bare, a pãã bɔ sããmo ko bamenne wieouŋ zaa. 
2PE.2.2	Kyɛ anealɛzaa, noba yaga na tu la a ba yelfaare sobie, ka noba erɛ a yelmeŋɛ sori laara a ba zirii kannoo zuiŋ. 
2PE.2.3	A ba bombɔ-gaŋne poɔ, ba na neɛ yɛ la ne ba bɛllɛ yelbie. Naaŋmen di la ba sɛrɛɛ sanzaa, ka ba dɔgroŋ ane ba sããmo peɛle.
2PE.2.4	Ka Naaŋmen da ba bare a malekere na naŋ da e yelbieri weɛlɛ, kyɛ da lɔɔ ba eŋ dazugovũũ poɔ, a leŋ ba ne banzɔlɔ biŋ ligruŋ kpoŋ poɔ a na te ta a sɛrɛɛdiibu saŋ, 
2PE.2.5	ka O naŋ da dɔgre a dakoroŋ saŋ teŋɛ, aneazaa ka O da faa la Nowa ane noba mine bayopoi, a mennoŋ yelmanna, a saŋ na Naaŋmen naŋ da e ka kɔmpiiri wa ŋmɛ a nenfaare teŋɛ; 
2PE.2.6	ka O naŋ da e ka a Sodom ane Gomora tenne di vũũ leɛ tɛmpɛloŋ a wɛ, ka a lɛ e wuluu kyaare ne bon naŋ waana a nenfaare zu. 
2PE.2.7	Naaŋmen da faa la Lɔte naŋ da e nemmeŋɛ, a Lɔte poɔ naŋ da sãã ne a tookoŋwoŋyɛlɛ deme nemboŋyɛlɛ 
2PE.2.8	(bonso, a nemmeŋɛ ŋa naŋ da maŋ be a nenfaare poɔ bebiri zaa a da nyɛrɛ kyɛ wono a yelfaare ba naŋ maŋ erɛ, o poɔ da maŋ sãã la yaga), 
2PE.2.9	lɛ la ka a Daana baŋ lɛ O naŋ na maŋ faa a nemmenne yi ba yelwonni poɔ kyɛ eŋ a nenfaare dɔgroŋ poɔ te ta a sɛrɛɛdiibu daare; 
2PE.2.10	a gaŋ a zaa, banaŋ naŋ nɔŋ eŋgane vɔlfaare yɛlɛ kyɛ ba eŋnɛ nembɛrɛ.
2PE.2.10	A ba zukuoŋ-yɛlɛ zuiŋ, ba da ba zoro dabeɛ̃ ka ba to noba naŋ taa gyeremɛ zoma, 
2PE.2.11	kyɛ malekere naŋ waa kpoŋ a taa faŋ ane kpeɛ̃õ, da ba to a nenfaare yosãã zoma a Daana niŋesogɔ. 
2PE.2.12	Kyɛ a noba bama waa ŋa donne naŋ ba taa teɛroŋ, a maŋ bonnɔ erɛ yɛlɛ, ka ba dɔge a na nyɔge ko. Ba maŋ toorɔ la zoma yɛlɛ ba naŋ ba baŋ a tɛgɛ, kyɛ ka ba naŋ wa sãã a bon-iri na, ba meŋ na sãã la, 
2PE.2.13	a nyɛ dɔgɛɛ a ba yelfaare zuiŋ. Ba maŋ de la yelfa-dɛgɛ ka a e ba popɛle yɛlɛ ŋmenaa saŋ. Ba e la noba naŋ mɔge dɛgre a erɛ vi yɛlɛ, a maŋ erɛ dɛgre yɛlɛ ka ba naŋ wa laŋ dire tige ne yɛ. 
2PE.2.14	Ba eŋ la peɛ̃mo toma nimie, a ba bala yelbieri eebo. Ba maŋ bɛlle nyɔge la banaŋ yeldeebo naŋ ba e kpeɛŋaa. Ba milli ne la bombɔ-gaŋne. Ba waa la noba ba naŋ kaa-eŋ! 
2PE.2.15	Ba bare la a sobiri naŋ tori kyɛ bɔre tu a Bɔsɔ bidɔɔ Balaam sobiri. Ona la nɔŋ san-yɔɔ naŋ yi yelfaare toma tommo eŋɛ. 
2PE.2.16	Ba da nyare la o zu a o faaloŋ zuiŋ, ka boŋɔ naŋ ba yele yɛlɛ da yeli yɛlɛ ne nensaala kɔkɔre a pigi a Ŋmen-yelmanna yɛŋya-yɛlɛ bare.
2PE.2.17	Ba waa la bulnimiri naŋ ba yire koɔ̃ ane uli sasekpeɛŋaa naŋ fuuro gɛrɛ ne. Ba na la ka ba bare a ligruŋ kpoŋ kyɛllɛ ne. 
2PE.2.18	Ba maŋ yeli la yelbi-bɛrɛ naŋ ba taa tɛgɛ kyɛ de eŋgane vɔlfaare yɛlɛ bɛlle ne noba na naŋ da zo yi a banaŋ naŋ da be tuluu poɔ. 
2PE.2.19	Ba maŋ eŋ la noɔre ko ba ka ba na e la ka ba so bamenne kyɛ ka bamenne waa yelfaare gbaŋgbaare. Bonso, noba maŋ e la gbaŋgbaare ko bon naŋ toɔ̃ ba. 
2PE.2.20	Bonso, banaŋ naŋ zo yi a teŋɛzu yelfaare poɔ, ba naŋ wa baŋ a te Daana ane a te Faara Yeezu Kirista zuiŋ, kyɛ wa leɛ gaa te kpɛ a poɔ, ka a toɔ̃ ba, a na waa la faa yaga ko ba gaŋ a dɛndɛŋ na. 
2PE.2.21	Ka ba naŋ da ba daŋ baŋ a mennoŋ sori togitogi zaa, a da na seɛ ko ba la a gaŋ ba naŋ wa baŋ a yelmeŋɛ sori kyɛ leɛ puori a bare a Naaŋmen nɔsoŋ ba naŋ da de ko ba. 
2PE.2.22	A yɛlɛ eɛɛ ba zie a kyaare ne lɛ a sekpɔgre naŋ yeli:
2PE.2.22	“A baa leɛ di la o meŋɛ tiiri,”
2PE.2.22	ka,
2PE.2.22	“a dobaa ba naŋ so koɔ̃ leɛ gaa meele mɛmɛrɛɛ.”
2PE.3.1	N poyɛŋ noba, a gama ayi soba la a ŋa N naŋ sɛgrɛ korɔ yɛ pampana. A zaa ayi poɔ, N boɔrɔ la ka N seŋ a yɛ teɛroŋ naŋ ba taa faaloŋ zaa a leɛ-teɛre yɛ 
2PE.3.2	ka yɛ leɛ-teɛre a yelbie na a Ŋmen-yelmanneba naŋ da daŋ yeli a dakoroŋ saŋ ane a Daana, a Faara nɔɛ a yɛ apostolii mine naŋ da yeli ko yɛ. 
2PE.3.3	A dɛndɛŋ soba, a seŋ ka yɛ baŋ a yeli ŋa, ka a bebi-baare saŋ, noba naŋ erɛ ba taaba laara na yi la, a erɛ yɛ laara kyɛ be ba vɔlfaare poɔ 
2PE.3.4	a yele, “A noɔre ba naŋ eŋ ka a Daana waana la, O waɛ la? A saŋ na zaa a te sããkommine naŋ da kpi, yɛlɛ zaa naŋ kyɛnɛ gɛrɛ la aŋa lɛ a naŋ da waa a teŋɛ piiluu saŋ!” 
2PE.3.5	Ba baŋɛɛ peraa kyɛ bare a yelmeŋɛ ŋa, ka yelbiri la ka Naaŋmen da yeli ka a saluoni wa bebe sanzaa kyɛ maale a teŋɛ yi koɔ̃ poɔ. 
2PE.3.6	O da la eɛɛ la ka kɔmpiiri ŋmɛ a teŋɛ ka o wɛ. 
2PE.3.7	Kyɛ a yelbiri ŋa ne o zu zie la ka a saluoni ne a teŋɛ naŋ bebe pampana a gu vũũ naŋ na di a sɛrɛɛdiibu daare kyɛ sãã a nenfaare.
2PE.3.8	N poyɛŋ noba, yɛ ta bare a yelmeŋɛ ŋa, ka a Daana zie, bebi-yeni waa ŋa yuomo turi, ka yuomo turi waa ŋa bebi-yeni. 
2PE.3.9	A Daana ba e maaroŋ ne a noɔre O naŋ eŋ, aŋa noba mine naŋ teɛre ka O ba pagra, kyɛ O dire la kannyiri ne yɛ, a ba boɔrɔ ka neɛzaa wɛ, kyɛ O boɔrɔ la ka neɛzaa leɛ o eebo. 
2PE.3.10	A Daana waabo bebiri na waa ŋa nannyige naŋ maŋ wa lɛ. Lɛ la ka a saluoni pãã na wa tɔle gaa ne gɔmɔ yaga, ka vũũ di a boma zaa ka a moore, ka a teŋɛ ane yelzaa ba naŋ e o poɔ koŋ la bebe.
2PE.3.11	A boma ama zaa naŋ pãã na di vũũ moore ŋaa, nemboŋ boorɔ la ka a seŋ ka yɛ waa a yɛ sonnoŋ ane mennoŋ nyɔvore taabo poɔ, 
2PE.3.12	yɛ naŋ kyɛllɛ kyɛ boɔrɔ ka a Naaŋmen bebiri wa wieouŋ? Bonso, a lɛ daare ba na kyɔŋ la vũũ eŋ a saluoni ka o di vũũ moore, kyɛ ka a boma zaa di vũũ a nyɛle. 
2PE.3.13	Kyɛ a kyaare ne a noɔre O naŋ eŋ, te kyɛllɛ la a saluon-paalaa ane a tempaalaa. Be la ka mennoŋ be.
2PE.3.14	Azuiŋ, N poyɛŋ noba, yɛ naŋ kyɛllɛ a yɛlɛ ama, yɛ mɔ ka O wa nyɛ yɛ ka yɛ taa emmaaroŋ, kyɛ ta taa dɛgre bee saanaa zaa. 
2PE.3.15	Yɛ nyɛ a te Daana kannyiri O naŋ di ka a e te faabo zuiŋ. Lɛ meŋ la ka a te yɔɔ-nɔnaa Pɔɔl da sɛge ko yɛ a kyaare ne a yɛŋ ba naŋ ko o. 
2PE.3.16	O yele la a yeli ŋa aŋa lɛ o naŋ yeli a o gama zaa poɔ. A yɛlɛ mine be la a o gama poɔ ka a tɛgɛ bammo waa tuo, ka a banaŋ naŋ ba baŋ ane banaŋ naŋ ba are kpeɛŋaa maŋ nyɔge leɛ ka a e bamenne weɛbo aŋa lɛ ba naŋ maŋ e ne a gansoŋ sɛgre mine. 
2PE.3.17	Azuiŋ, n poyɛŋ noba, ba naŋ faa daŋ ŋmaa muri lɔɔ yɛ, yɛ baŋ ne a, a ta wa vɛŋ ka a konde-wuluu deme tuluu bɛlle yɛ ka yɛ wa sare le. 
2PE.3.18	Kyɛ yɛ baara a te Daana ane a te Faara Yeezu Kirista garaaseɛ ane O bammo poɔ. Ona la so puubu pampana a kyɛ gɛrɛ tegitegilɛ. Ameena.
1JN.1.1	Te yele korɔ yɛ la bon naŋ da bebe a yi a piiluu saŋ, bon te naŋ da woŋ, bon te naŋ da nyɛ ne te nimie ane bon te naŋ da kaa nyɛ kyɛ seene ne te nuuri a kyaare ne a nyɔvore yelbiri. 
1JN.1.2	A nyɔvore ŋa da sããɛ la ka te da nyɛ O, a di O danseɛ, kyɛ manne a nyɔvore naŋ ba taa baaraa naŋ da be a Saa zie yɛlɛ ko yɛ. Ona la ka ba iri wuli te. 
1JN.1.3	Bon te naŋ da nyɛ kyɛ da woŋ yɛlɛ la ka te yele korɔ yɛ ka ka yɛ meŋ na laŋ ne te. Kyɛ serɛzaa, a te lantaa e la te ne a Saa ne a O Bie Yeezu Kirista lantaa. 
1JN.1.4	Te sɛgrɛ la a yɛlɛ ama ka ka a te kyelloo na paale.
1JN.1.5	A duoro te naŋ da woŋ yi a Yeezu zie a yele korɔ yɛ la ŋa: Naaŋmen e la kyaane, ka ligruŋ zaa ba kye O poɔ togitogi zaa. 
1JN.1.6	Ka teneŋ yeli ka te laŋ ne O la kyɛ naŋ kyɛnɛ be a ligruŋ poɔ, te ŋmaara la zirii, a ba tuuro a yelmeŋɛ. 
1JN.1.7	Kyɛ ka teneŋ wa kyɛnɛ a kyaane poɔ aŋa lɛ Naaŋmen meŋɛ naŋ be a kyaane poɔ, te taa la laŋne ne taa, ka a O Bie Yeezu zẽẽ pɛge a te yelbebe zaa bare. 
1JN.1.8	Ka teneŋ wa yeli ka te ba taa yelbieri, te bɛllɛ la temenne, ka a yelmeŋɛ ba kye te zie. 
1JN.1.9	Ka tenee kyiiri te yelbebe, a Naaŋmen naŋ e a yelmeŋɛ soba ane nemmeŋɛ na di la a te yelbebe zaa suuri ko te kyɛ pɛge a te yelfaare zaa bare. 
1JN.1.10	Ka tenee yeli ka te ba e yelbieri, Naaŋmen la ka te boɔlɔ zirŋmaara, ka a O yelbiri ba kye a te nyɔvore poɔ.
1JN.2.1	N bibiiri, N sɛgrɛ la a yɛlɛ ama korɔ yɛ ka ka yɛ na ta erɛ yelbieri. Kyɛ ka yɛ kanzaa wa e yelbieri, te taa la soŋnɔ a Saa zie. Ona la Yeezu Kirista, a nemmeŋɛ. 
1JN.2.2	Ona la de O nyɔvore maale a te yelbebe sudi bagre, a te yoŋ yelbebe sudi naane kyɛ a tendaa noba zaa yelbebe sudi eŋɛ la.
1JN.2.3	Pampana, yeli ŋa la na wuli ka te sereŋ baŋ O la, ka tenee wa sagra a O nɔɛ. 
1JN.2.4	Soba na zaa naŋ yeli, “N baŋ O la,” kyɛ ba sagra a O nɔɛ, waa la zirŋmaara, ka a yelmeŋɛ ba kye o zie. 
1JN.2.5	Kyɛ soba na zaa naŋ sagra derɛ O yɛlɛ, a soba ŋa zie la ka a Naaŋmen nɔmmo sereŋ nyɛ paaloo velaa. A ŋaa zie la ka te na sereŋ baŋ ka te be la O poɔ: 
1JN.2.6	soba na zaa naŋ yeli, “N laŋ ne O la,” seŋ ka o tu a sori na O naŋ da tu.
1JN.2.7	N poyɛŋ noba, nɔpaalaa naane ka N sɛgrɛ korɔ yɛ, kyɛ a nɔkoraa na yɛ naŋ da taa yi a piiluu saŋ la. A nɔkoraa ŋa la a yelbiri na yɛ naŋ da woŋ. 
1JN.2.8	Kyɛ N sɛgrɛ la nɔpaalaa naŋ e yelmeŋɛ O poɔ ane yɛ meŋ poɔ korɔ yɛ, bonso, a ligruŋ tɔlɔ gɛrɛ la kyɛ ka a yelmeŋɛ kyaane a deɛ kyaana. 
1JN.2.9	Soba na zaa naŋ yeli, “N be la a kyaane poɔ,” kyɛ kyiiri o yɔɔ bee o yɔɔpuulee naŋ kyɛnɛ be la a lige poɔ. 
1JN.2.10	Soba na zaa naŋ nɔŋ o yɔɔ bee o yɔɔpuulee be la a kyaane poɔ, ka yelzaa ba kyebe na e ka o soba ŋmɛ gbɛre le. 
1JN.2.11	Kyɛ soba na zaa naŋ kyiiri o kiristabi-tɔsoba be la ligruŋ poɔ, a kyɛnɛ ligruŋ poɔ, a ba baŋ benee o naŋ gɛrɛ, bonso, a ligruŋ eɛɛ la ka o be zɔnnoŋ poɔ.
1JN.2.12	N bibiiri, N sɛgrɛ korɔ yɛ la,
1JN.2.12	bonso, a yɛ yelbebe nyɛ la sudi a Yeezu yuori zuiŋ.
1JN.2.13	N saamine, N sɛgrɛ korɔ yɛ la,
1JN.2.13	bonso, yɛ baŋ la a soba na naŋ bebe a yi a piiluu saŋ.
1JN.2.13	Baapaalba, N sɛgrɛ korɔ yɛ la,
1JN.2.13	bonso, yɛ zɔɔtoɔ̃ la a faaloŋ soba.
1JN.2.14	Bibiiri, N sɛgrɛ korɔ yɛ la,
1JN.2.14	bonso, yɛ baŋ la a Saa.
1JN.2.14	Saamine, N sɛgrɛ korɔ yɛ la,
1JN.2.14	bonso, yɛ baŋ la a soba na naŋ bebe a yi a piiluu saŋ.
1JN.2.14	Baapaalba, N sɛgrɛ korɔ yɛ la,
1JN.2.14	bonso, yɛ taa la faŋ
1JN.2.14	ka a Naaŋmen yelbiri be yɛ poɔ,
1JN.2.14	kyɛ ka yɛ zɔɔtoɔ̃ a faaloŋ soba.
1JN.2.15	Yɛ ta nɔŋ a teŋɛzu, bee a boma naŋ be o poɔ. Banaŋ naŋ nɔŋ a teŋɛzu, a Saa nɔmmo ba kye ba zie, 
1JN.2.16	bonso, a boma na zaa naŋ be a teŋɛzu (a eŋgane yelboɔre, boma nimie naŋ nɔŋ ka a nyɛrɛ, bondaanoŋ pɔloo) kanzaa ba yi a Saa zie, kyɛ a yi la a teŋɛzu. 
1JN.2.17	Kyɛ a teŋɛzu ane o poɔ boma zaa nensaalba naŋ boɔrɔ tɔlɔ gɛrɛ la, kyɛ banaŋ naŋ erɛ a Naaŋmen poboɔbo na bebe la tegitegilɛ.
1JN.2.18	N bibiiri, a bebi-baaraa saŋ taɛ la! Aŋa yɛ naŋ da woŋ ka a zirii kirista waana la, pampana, a zirii kirista mine yaga waɛ la. A ŋaa zie la ka te baŋ ka a baaraa saŋ taɛ la. 
1JN.2.19	Ba da yi la te poɔ, kyɛ ba da ba e te noba, bonso, ka ba naŋ da e te noba, ba da na kyɛnɛ be la te poɔ. Kyɛ ba naŋ yi a te poɔ gaa wulee weliweli ka ba kanzaa ba waa te neɛ. 
1JN.2.20	Kyɛ a Soŋ Soba da sɔ yɛ la kããsoŋ, ka yɛ zaa taa yelbammo. 
1JN.2.21	A ba e ŋa yɛ naŋ ba baŋ a yelmeŋɛ la so ka N sɛgrɛ korɔ yɛ, kyɛ yɛ naŋ baŋ a yelmeŋɛ zuiŋ la, a baŋ ka zirii zaa ba yire a yelmeŋɛ zie. 
1JN.2.22	Aŋ la a zirŋmaara, ka a soba na naŋ ba sage ka Yeezu la a Kirista naane? A zirii kirista la ŋa, ona la a soba na naŋ zagre a Saa ne a O Bie. 
1JN.2.23	Neɛ na zaa naŋ zagre a Bie ba taa a Saa, ka neɛzaa naŋ sage de a Bie yɛlɛ meŋ taa a Saa. 
1JN.2.24	Yɛ vɛŋ ka a yɛlɛ yɛ naŋ da woŋ a piiluu saŋ be yɛ sukyie poɔ. Ka a yɛlɛ yɛ naŋ da woŋ a piiluu saŋ wa be yɛ sukyie poɔ, lɛ la ka yɛ pãã na be a Bie ane a Saa poɔ. 
1JN.2.25	A bon ŋa la ka a Kirista da eŋ noɔre ka o na ko te la: nyɔvore naŋ ba taa baaraa.
1JN.2.26	N sɛgrɛ la a yɛlɛ ama korɔ yɛ a kyaare ne a banaŋ naŋ na wa bɛlle yɛ zuiŋ. 
1JN.2.27	Yɛnee eŋ, a kããsoŋ soɔbo yɛ naŋ da nyɛ yi a Kirista zie be la yɛ eŋɛ. A lɛ zuiŋ a ba la fere ka neɛzaa la kanne yɛ. Kyɛ a O kããsoŋ soɔbo naŋ kanna yɛ a kyaare ne yelzaa naŋ e yelmeŋɛ, ka a ba e zirii, kyɛ yɛ be O poɔ aŋa lɛ O naŋ kanne yɛ.
1JN.2.28	N bibiiri, pampana, yɛ be a Kirista poɔ, ka ka Onaŋ wa sãã ka te na taa bambaare, ka vi ta kpɛ te O niŋesogɔ a O waabo saŋ.
1JN.2.29	Ka yɛnee baŋ ka a Kirista e la nemmeŋɛ, yɛ sereŋ na baŋ ka neɛzaa naŋ erɛ yɛlɛ ka a tori e la Naaŋmen bidɔgraa.
1JN.3.1	Yɛ nyɛ nɔmmo na tɔ a Saa naŋ nɔŋ te, a e ka ba boɔlɔ te Naaŋmen bibiiri; ka te sereŋ waa a lɛ. Bon naŋ so ka a teŋɛzu noba ba baŋ te la, ba da ba baŋ Naaŋmen. 
1JN.3.2	N poyɛŋ noba, pampana, te waa la Naaŋmen biiri, kyɛ bon te naŋ na waa naŋ ba sãã sɛre. Bon te naŋ baŋ la ŋa: ka O naŋ wa sãã te na waa ŋa lɛ O naŋ waa, bonso, te na nyɛ O la a lɛ O naŋ waa. 
1JN.3.3	Banaŋ zaa naŋ taa a teɛretɔroo
1JN.3.4	Neɛzaa naŋ e yelbieri le la a Naaŋmen nɔɛ poɔ. Yelbieri la noɔre zagroo. 
1JN.3.5	Yɛ baŋ ka O da waɛ la ka O wa de yelbebe bare, ka yelbieri zaa ba kye O poɔ. 
1JN.3.6	Neɛzaa naŋ be O poɔ ba erɛ yelbebe. Neɛzaa naŋ erɛ yelbebe ba nyɛ O bee a baŋ O. 
1JN.3.7	N bibiiri, yɛ ta vɛŋ ka neɛzaa bɛlle yɛ. Neɛzaa naŋ erɛ yɛlɛ naŋ tori e la nemmeŋɛ, aŋa lɛ a Kirista naŋ e nemmeŋɛ. 
1JN.3.8	Neɛzaa naŋ erɛ yelbebe e la a sebɛlbɛllɛ bie, bonso, a sebɛlbɛllɛ la erɛ yelbebe a yi a piiluu saŋ. A yeli ŋa zuiŋ la ka a Naaŋmen Bie wa, ka O wa sãã a sebɛlbɛllɛ toma bare. 
1JN.3.9	Banaŋ Naaŋmen naŋ dɔge ba erɛ yelbebe, bonso, Naaŋmen be la ba poɔ ka ba koŋ baŋ e yelbieri, bonso, Naaŋmen la dɔge ba. 
1JN.3.10	A ŋaa la na wuli a banaŋ naŋ waa a Naaŋmen bibiiri ane banaŋ naŋ waa a sebɛlbɛllɛ bibiiri: banaŋ zaa naŋ ba erɛ yɛlɛ ka a toro bee a nɔŋ ba yɔɔmine ane ba yɔɔpuuli ba yi Naaŋmen zie.
1JN.3.11	A duoro ŋa la ka yɛ da woŋ yi a piiluu saŋ, ka te nɔnɔ taa. 
1JN.3.12	A ba seŋ ka te waa ŋa Keein naŋ da waa lɛ. O da yi la a faaloŋ soba zie, a da ko o yɔɔ. Kyɛ boŋ la so ka o da ko o? A o meŋɛ yel-erre naŋ da waa faa kyɛ ka a o yɔɔ deme da e soŋ zuiŋ la so. 
1JN.3.13	N yɔɔmine ane n yɔɔpuuli, yɛ ta vɛŋ ka a e yɛ nɔmaa, ka a teŋɛzu noba wa kyiiri yɛ. 
1JN.3.14	Te baŋ ka te yi la kũũ poɔ a kpɛ nyɔvore poɔ, te naŋ nɔŋ taa zuiŋ. Soba na zaa naŋ ba taa nɔmmo be la kũũ poɔ. 
1JN.3.15	Neɛzaa naŋ kyiiri o yɔɔ bee o yɔɔpuulee e la neŋkoorɔ, kyɛ yɛ baŋ ka neŋkooreba ba taa nyɔvo-babaaraa ka o be ba poɔ. 
1JN.3.16	A ŋaa zie la ka te baŋ nɔmmo, ka a Kirista de la O nyɔvore tere te zuiŋ, ka a seŋ ka te meŋ de te nyɔvoɛ tere te taaba zuiŋ. 
1JN.3.17	Wola ka Naaŋmen nɔmmo na be neɛ na zaa naŋ taa a teŋɛzu boma zie, kyɛ ka o nyɛ o tɔsoba ka o dire boma naŋ ka o zagre ka o soŋ o?
1JN.3.18	N bibiiri, yɛ ta vɛŋ ka te nɔmmo e noɔre poɔ nɔmmo, kyɛ te taa nɔmmo ne yelmennoŋ ane te eroŋ poɔ. 
1JN.3.19	A ŋaa zie la ka te na baŋ ka te e la yelmenne deme kyɛ na taa bambaare Naaŋmen niŋesogɔ, 
1JN.3.20	saŋ na zaa te sukyie naŋ maŋ wa korɔ te saanaa. Bonso, Naaŋmen e la kpoŋ gaŋ te sukyie, kyɛ ka O baŋ yelzaa. 
1JN.3.21	N poyɛŋ noba, ka a te sukyie ba wa ko te saanaa, te koŋ taa dabeɛ̃ Naaŋmen niŋesogɔ; 
1JN.3.22	kyɛ te maŋ nyɛ la bonzaa te naŋ sɔre yi O zie, te naŋ sagra O nɔɛ kyɛ tonɔ O popɛle toma zuiŋ.
1JN.3.23	Kyɛ a O noɔre la ŋa, ka te sage de a O Bie Yeezu Kirista yuori kyɛ nɔnɔ taa aŋa lɛ O naŋ da eŋ noɔre ko te. 
1JN.3.24	Banaŋ zaa naŋ sagra O nɔɛ maŋ be la O poɔ ka O meŋ be ba poɔ. A ŋaa zie la ka te baŋ ka Naaŋmen be la te poɔ, a Vooroŋ Soŋ O naŋ ko te zuiŋ.
1JN.4.1	N poyɛŋ noba, yɛ ta sage de seɛ zaa yɛlɛ, kyɛ yɛ maŋ e a seere nyɛ ka a yi la Naaŋmen zie be, bonso, kaŋwaa Ŋmen-yelmanneba yaga yi kpɛ la a teŋɛzu. 
1JN.4.2	Ŋaa zie la ka yɛ na baŋ a Naaŋmen Vooroŋ: vooroŋ na zaa naŋ yeli ka Yeezu Kirista leɛ la nensaala, o yi la Naaŋmen zie, 
1JN.4.3	kyɛ vooroŋ na zaa naŋ yeli ka Yeezu ba yi Naaŋmen zie, o ba yi Naaŋmen zie. A zirii kirista vooroŋ ŋa yɛlɛ la ka yɛ da woŋ ka o waana la. Kyɛ pampana, o waɛ la baare. 
1JN.4.4	N bibiiri, yɛ yi la Naaŋmen zie, a zɔɔtoɔ̃ ba; bonso, a soba na naŋ be yɛ poɔ waa la kpoŋ gaŋ a soba na naŋ be a teŋɛzu. 
1JN.4.5	Ba e la a teŋɛzu noba, lɛnso ka bon ba naŋ yele waa a teŋɛzu yɛlɛ, ka a teŋɛzu noba pãã maŋ kyɛllɛ wono ba yɛlɛ. 
1JN.4.6	Te yi la Naaŋmen zie. Soba na zaa naŋ baŋ Naaŋmen maŋ kyɛlle woŋ la te yɛlɛ, kyɛ soba na zaa naŋ ba yi Naaŋmen zie ba kyɛllɛ te yɛlɛ. A ŋaa zie la ka te maŋ baŋ a yelmeŋɛ vooroŋ ane a tuluu vooroŋ.
1JN.4.7	N poyɛŋ noba, yɛ e ka te nɔnɔ taa, bonso, nɔmmo yi la Naaŋmen zie. Neɛzaa naŋ taa nɔmmo, waa la neɛ Naaŋmen naŋ dɔge, ka o baŋ Naaŋmen. 
1JN.4.8	Soba na zaa naŋ ba taa nɔmmo ba baŋ Naaŋmen, bonso, Naaŋmen waa la nɔmmo. 
1JN.4.9	Ŋaa la ka a Naaŋmen nɔmmo da sãã te poɔ, Naaŋmen da toŋ la O Bidɔɔ yeni ka O wa a teŋɛzu, ka ka te na tu O zie a nyɛ nyɔvore. 
1JN.4.10	Ŋaa la nɔmmo: a ba e ŋa tenee la da nɔŋ Naaŋmen, kyɛ Ona la da nɔŋ te, a toŋ O Bie ka O wa leɛ te yelbebe sane bagmaale bon. 
1JN.4.11	N poyɛŋ noba, a Naaŋmen naŋ pãã nɔŋ te a seŋ ŋaa, a seŋɛɛ la ka te meŋ nɔnɔ taa. 
1JN.4.12	Neɛzaa daŋ ba nyɛ Naaŋmen. Ka tenee wa nɔnɔ taa, Naaŋmen be la te poɔ, ka a O nɔmmo pãã e soŋ a te poɔ.
1JN.4.13	A ŋaa zie ka te baŋ ka te be la Naaŋmen poɔ ka O meŋ be te poɔ, O naŋ ko te a O Vooroŋ Soŋ zuiŋ. 
1JN.4.14	Te nyɛɛ la kyɛ di danseɛ ka a Saa toŋ la a O Bidɔɔ ka O wa e a andonɛɛ Faara. 
1JN.4.15	Banaŋ zaa naŋ maŋ yeli ka Yeezu waa la Naaŋmen Bie, Naaŋmen maŋ be la ba poɔ ka ba meŋ be a Naaŋmen poɔ. 
1JN.4.16	Azuiŋ te baŋɛɛ la kyɛ sage a nɔmmo Naaŋmen naŋ nɔŋ te.
1JN.4.16	Naaŋmen waa la nɔmmo, ka banaŋ zaa naŋ be nɔmmo poɔ be Naaŋmen poɔ, ka Naaŋmen meŋ be ba poɔ. 
1JN.4.17	Ŋaa la ka nɔmmo maŋ e soŋ a te poɔ: ka te na ta taa dabeɛ̃ a sɛrɛɛdiibu daare, bonso, a lɛ O naŋ waa, lɛ la ka te waa a teŋɛ ŋa zu. 
1JN.4.18	Dabeɛ̃ zaa ba kye nɔmmo poɔ, kyɛ nɔmmo naŋ e soŋ maŋ digi la dabeɛ̃ ka o yi. Bonso, dɔgroŋ la so ka dabeɛ̃ bebe, kyɛ neɛ na zaa naŋ zoro dabeɛ̃ ba taa nɔmmo naŋ e soŋ. 
1JN.4.19	Te nɔŋ O la, bonso, Ona la daŋ nɔŋ te. 
1JN.4.20	Banaŋ naŋ yeli, “Te nɔŋ la Naaŋmen,” kyɛ kyiire ba yɔɔmine bee ba yɔɔpuuli waa la zirŋmaareba. Bonso, banaŋ naŋ ba nɔŋ ba yɔɔmine bee ba yɔɔpuuli ba naŋ maŋ nyɛ koŋ baŋ nɔŋ Naaŋmen ba naŋ ba nyɛ. 
1JN.4.21	A noɔre te naŋ de yi a Kirista zie la ŋa: banaŋ naŋ nɔŋ Naaŋmen seŋ ka ba nɔnɔ ba yɔɔmine ane ba yɔɔpuuli meŋ.
1JN.5.1	Neɛzaa naŋ sage de ka Yeezu la a Kirista waa la neɛ Naaŋmen naŋ dɔge. Neɛzaa naŋ nɔŋ a bidɔgrɔ maŋ nɔŋ la a bie meŋ. 
1JN.5.2	Ŋaa zie la ka te maŋ baŋ ka te nɔŋ la a Naaŋmen bibiiri, ka tenee wa nɔŋ Naaŋmen kyɛ sagra O nɔɛ. 
1JN.5.3	Bonso, a Naaŋmen nɔmmo la ŋa, ka te sagra a O nɔɛ. Kyɛ a O nɔɛ tuubu ba waa tuo, 
1JN.5.4	bonso, Naaŋmen naŋ dɔge neɛzaa maŋ zɔɔtoɔ̃ la a andonɛɛ. Kyɛ a kpeɛ̃õ na naŋ zɔɔtoɔ̃ a andonɛɛ la a te yeldeebo. 
1JN.5.5	Aŋ la maŋ zɔɔtoɔ̃ a andonɛɛ, ka neɛ naŋ sage de ka Yeezu waa la Naaŋmen Bie naane?
1JN.5.6	Yeezu Kirista la a soba na naŋ tu koɔ̃ ane zẽẽ zie wa. A ba e koɔ̃ yoŋ, kyɛ koɔ̃ ane zẽẽ la. Kyɛ a Vooroŋ Soŋ la a dansedire, bonso a Vooroŋ Soŋ la a yelmeŋɛ. 
1JN.5.7	Dansediribe bata la bebe: 
1JN.5.8	a Vooroŋ, a koɔ̃ ane a zẽẽ, kyɛ a ba bata ŋa taa la noɔre yeni. 
1JN.5.9	Ka teneŋ derɛ nensaalba danseɛ, Naaŋmen danseɛ la e kpoŋ, bonso, a danseɛ Naaŋmen naŋ di ko a O Bie la ŋa. 
1JN.5.10	Banaŋ naŋ sage de a Naaŋmen Bie maŋ taa la a danseɛ ŋa ba sukyie poɔ. Banaŋ naŋ ba sage de Naaŋmen eɛɛ la ka O e zirŋmaara ne ba naŋ ba sage de a danseɛ O naŋ di kyaare ne a O Bie. 
1JN.5.11	Kyɛ a danseɛ la ŋa: Naaŋmen ko te la nyɔvore naŋ ba taa baaraa, ka a nyɔvore ŋa be a O Bie poɔ. 
1JN.5.12	Soba na zaa naŋ taa a Bie taa la nyɔvore, ka soba na zaa naŋ ba taa a Naaŋmen Bie meŋ ba taa nyɔvore.
1JN.5.13	N sɛgrɛ la a yɛlɛ ama korɔ yɛnee naŋ sage de a Naaŋmen Bie yuori, ka ka yɛ na baŋ ka yɛ taa la nyɔvore naŋ ba taa baaraa.
1JN.5.14	Kyɛ bon naŋ so ka te ba taa dabeɛ̃ Naaŋmen niŋesogɔ la, ka tenee wa sɔre bonzaa naŋ tu O poboɔbo, O maŋ kyɛlle woŋ la. 
1JN.5.15	Ka tenee baŋ ka O maŋ kyɛlle woŋ la bonzaa te na maŋ sɔre, te baŋ ka te nyɛ la a bon te naŋ sɔre yi O zie. 
1JN.5.16	Ka fooŋ wa nyɛ fo yɔɔ bee fo yɔɔpuulee ka o erɛ yelbieri naŋ ba e kũũ yelbieri, puori sɔre Naaŋmen, O na ko o la nyɔvore; banaŋ yelbieri naŋ ba e kũũ yelbieri. Kyɛ yelbieri kaŋ bebe la a e kũũ yelbieri, ona yɛlɛ naane ka N yeli ka yɛ puori. 
1JN.5.17	Yelfaare zaa e la yelbieri, kyɛ yelbieri kaŋ bebe la a ba e kũũ yelbieri.
1JN.5.18	Te baŋɛɛ la ka banaŋ Naaŋmen naŋ dɔge ba erɛ yelbieri, kyɛ a soba na Naaŋmen naŋ dɔge maŋ gu ba la taa ka a faaloŋ soba koŋ seene ba. 
1JN.5.19	Te baŋ ka te e la Naaŋmen bibiiri, kyɛ ka a andonɛɛ zaa be a faaloŋ soba kpeɛ̃õ puliŋ. 
1JN.5.20	Te baŋ ka a Naaŋmen Bie waɛ la, a wa ko te yelbammo ka ka te na baŋ neɛ na naŋ waa a yelmeŋɛ soba. Kyɛ te be la a O Bie Yeezu Kirista naŋ e a yelmeŋɛ soba poɔ. O sereŋ waa la Naaŋmen ane nyɔvore naŋ ba taa baaroo.
1JN.5.21	N bibiiri, yɛ gu yɛmenne yi tebɛ enne.
2JN.1.1	Maa, a Neŋkpoŋ la sɛgrɛ a lɛtɛ ŋa korɔ a pɔge ba naŋ kaa-iri ane a o bibiiri N naŋ nɔŋ a yelmeŋɛ poɔ. N yoŋ naane nɔŋ ba, kyɛ a banaŋ zaa naŋ baŋ a yelmeŋɛ meŋ nɔŋ ba la, 
2JN.1.2	a yelmeŋɛ na naŋ be te zie kyɛ naŋ na be te zie tegitegilɛ zuiŋ.
2JN.1.3	A Saa Naaŋmen ane a Saa Bie Yeezu Kirista garaaseɛ, nembaalonzoe ane maaroŋ na be la te zie a yelmeŋɛ ane a nɔmmo poɔ.
2JN.1.4	N poɔ da pɛlɛɛ la yaga ne N naŋ da nyɛ a fo bibiiri mine ka ba kyɛnɛ a yelmeŋɛ poɔ aŋa lɛ a Saa naŋ da eŋ noɔre ko te. 
2JN.1.5	Kyɛ pampana ŋa, pɔg-nɔnaa, N sɔrɔ fo la. A ba e ŋa nɔpaalaa la ka N sɛgrɛ korɔ fo kyɛ a onaŋ te naŋ da de yi a piiluu saŋ la; yɛ e ka te nɔnɔ taa. 
2JN.1.6	A nɔmmo la ŋa, ka te kyɛnɛ a Naaŋmen nɔɛ poɔ. A noɔre ŋa la ka yɛ da woŋ yi a piiluu saŋ; a fere ka yɛ kyɛnɛ o poɔ.
2JN.1.7	Bɛlbɛlbɛ yaga wa la a teŋɛzu, banaŋ naŋ ba sage ka Yeezu Kirista wa leɛ la nensaala. A neɛ ŋa kanzaa tɔ waa la bɛlbɛllɛ ane zirii kirista! 
2JN.1.8	Yɛ gu yɛmenne velaa ka bon te naŋ toŋ nyɛ ta wa bɔre yɛ zie, kyɛ ka yɛ na nyɛ san-yɔɔ gbuli. 
2JN.1.9	Neɛzaa naŋ ba kyɛnɛ a Kirista wuluu poɔ, kyɛ maŋ gaŋ a wuluu bare ba taa Naaŋmen. Soba na zaa naŋ kyɛnɛ a wuluu poɔ taa la a Saa ane a Bie. 
2JN.1.10	Ka neɛzaa wa wa yɛ zie kyɛ ba taa a wuluu ŋa, yɛ ta sage de o a yɛ yiri poɔ bee a de o saanoŋ. 
2JN.1.11	Bonso, ka fooŋ tuori de a soba, fo na poɔ la a o soba yelfaare poɔ.
2JN.1.12	Aneazaa ka N taa la yɛlɛ yaga ka N sɛge ko fo, N koŋ sɛge eŋ lɛtɛ poɔ ko fo. N teɛrɛ la ka N wa fo zie ka te kaara taa nimie kyɛ yeli yɛlɛ, ka a te kyelloo na nyɛ paaloo. 
2JN.1.13	A fo yɔɔ ba naŋ kaa-iri na bibiiri puoro fo la.
3JN.1.1	Maa, a Neŋkpoŋ la sɛgrɛ a lɛtɛ ŋa korɔ N poyɛŋ neɛ Gayose. O e la neɛ N naŋ nɔŋ yelmeŋɛ zaa.
3JN.1.2	N poyɛŋ neɛ, N puoro la ka ka yelzaa na kyɛnɛ velaa ko fo, kyɛ ka fo taa laafeɛ aŋa lɛ a fo seɛ yɛlɛ naŋ kyɛnɛ velaa. 
3JN.1.3	N poɔ da pɛlɛɛ la te zuo, a te taaba mine naŋ da wa di danseɛ ka fo taa la yelmennoŋ kyaare ne a yelmeŋɛ, aŋa lɛ fo naŋ kyɛnɛ a yelmeŋɛ poɔ. 
3JN.1.4	N koŋ baŋ taa popeɛloŋ zaa ka o e kpoŋ gaŋ ŋaa, ne N naŋ woŋ ka N bibiiri kyɛnɛ la a yelmeŋɛ poɔ.
3JN.1.5	N poyɛŋ neɛ, taa yelmeŋɛ ne yelzaa fo naŋ erɛ korɔ a te bamine, aneazaa ka ba waa la sããma fo zie. 
3JN.1.6	Ba di la a fo nɔmmo danseɛ ko a puoruu laŋne. E aneɛ kyɛ bare ba sori ne lɛ naŋ seŋ Naaŋmen zie. 
3JN.1.7	Bonso, ba piili la a ba sori tuubu a Kirista zuiŋ, a ba sage ka ba de sommo yi a banaŋ naŋ ba sage de a Kirista yɛlɛ zie. 
3JN.1.8	A lɛ zuiŋ, a seŋ ka te maŋ soŋ a noba bama taaba, ka ba na waa te tonton-taaba a yelmeŋɛ poɔ.
3JN.1.9	N da sɛge la yeli kaŋ ko a puoruu laŋne deme; kyɛ Diyɔterefese naŋ nɔŋ ka o maŋ de o meŋɛ e wederɛ, ba sage ka te waa la nembɛrɛ. 
3JN.1.10	Lɛnso, ka maa wa wa, N na yeli la ka a yi, a zirii o naŋ ŋmaara eŋnɛ te. Kyɛ aŋa a zirii ama ŋmaabo naŋ naŋ ba seŋ o, o zagrɛɛ la ka o de a te bamine saanoŋ kyɛ ba la sage ka banaŋ naŋ boɔrɔ ka ba de ba saanoŋ e a lɛ, kyɛ digre ba bara a puoruu laŋne poɔ.
3JN.1.11	N poyɛŋ neɛ, ta tɔglɔ yelfaare, tɔglɔ yelveɛle. Soba na zaa naŋ erɛ yelveɛle yi la Naaŋmen zie, ka soba na zaa naŋ erɛ yelfaare ba nyɛ Naaŋmen. 
3JN.1.12	Neɛzaa dire la danse-velaa kyaare ne Demeteruse, ka a yelmeŋɛ meŋ dire o danseɛ. Te meŋ dire la a o danseɛ, kyɛ ka fo baŋ ka a te danseɛ e la yelmeŋɛ.
3JN.1.13	N taa la yɛlɛ yaga ka N sɛge ko fo, kyɛ N koŋ sɛge a lɛtɛ poɔ. 
3JN.1.14	Kyɛ N taa la teɛroŋ ka a koŋ kɔɔre kyɛ ka te nyɛ taa niŋesogre a laŋ yeli yɛlɛ.
3JN.1.15	Ka maaroŋ be fo zie. A fo bamine zaa puoro fo la. Puori a te bamine yeni yeni zaa naŋ be a be.
JUD.1.1	Maa Gyud naŋ e a Yeezu Kirista tontonɔ kyɛ waa Gyimisi yɔɔ la sɛgrɛ a lɛtɛ korɔ a banaŋ a Saa Naaŋmen naŋ boɔle ka ba e O poyɛŋ noba, ka O gu ba taa velaa ko a Yeezu Kirista:
JUD.1.2	Ka nembaalonzoe, maaroŋ ane nɔmmo be yɛ zie yaga lɛ.
JUD.1.3	N poyɛŋ noba, n eŋɛ naŋ da kyerɛ ka N nara ka N sɛge a lɛtɛ ko yɛ kyaare ne a faabo te zaa naŋ laŋ, N da nyɛɛ la ka a e feroo ka N sɛge sɔre yɛ ka yɛ zɔɔ a yeldeebo zɔɔre ba naŋ da de eŋ a nensonne nuuriŋ dayenaa ka a baare. 
JUD.1.4	Bonso, nenfaare mine sɔgle kpɛ la yɛ poɔ, a leɛre a te Naaŋmen garaaseɛ ka o waa nemboŋyɛlɛ, kyɛ ka ba zagre a te Neŋkpoŋ yeni yoŋ ane a te Daana Yeezu Kirista bare. Saŋ zaa ka ba da nare ba biŋ kyɛllɛ ne a saamo ŋa aŋa noba naŋ ba baŋ Naaŋmen.
JUD.1.5	Pampana, N boɔrɔ la ka N leɛ-teɛre yɛ, aneazaa ka yɛ baŋ la yɛlɛ ka a ta, ka a Daana naŋ da faa a noba baare dayenaa lɛ yi a Igyipiti teŋɛ poɔ, kyɛ a lɛ puoriŋ, O da ko la a banaŋ naŋ da ba sage de a O yɛlɛ. 
JUD.1.6	A malekere na naŋ da ba are a zie Naaŋmen naŋ da ko ba, kyɛ da bare a ba meŋɛ kpeɛbozie, Naaŋmen leŋ ba la biŋ ligruŋ kpoŋ poɔ ne banzɔlɔ tegitegilɛ a kyɛllɛ ne a Bebi-kpoŋ sɛrɛɛdiibu daare. 
JUD.1.7	A lɛ ne o zu ka Sodom ane Gomora ane a teŋkponni naŋ da peɛle da tonɔ peɛ̃mo toma kyɛ boɔrɔ sɛŋgaabo yɛlɛ naŋ ba tu sori aŋa a malekere bama. Ba da nyɛ la dɔgroŋ ne vũũ naŋ ba taa kpinnuu ka a e mannoo ko a noba zaa.
JUD.1.8	Kyɛ a lɛ ne o zu la ka a zanzannema bama mɔgrɔ bamenne ne dɛgre, a zagra ba nembɛrɛ wuluu kyɛ saana a banaŋ naŋ taa gyeremɛ yoe. 
JUD.1.9	Kyɛ a maleke kpoŋ Mikɛl naŋ da zɔɔ ne a sebɛlbɛllɛ kyɛ ka ba da ŋmɛ nɔkpeɛne a Moozul eŋgane yɛlɛ, a Mikɛl da ba sage de yosãã yelzaa dɔgle o, kyɛ o da yelee la, “A Daana na dɔgre fo la!” 
JUD.1.10	Kyɛ a noba bama eŋ maŋ sãã la bonzaa yuori ba naŋ ba baŋ o tɛgɛ, kyɛ ka a yɛlɛ ama maŋ sãã ba bare aŋa donne naŋ ba taa teɛrɛ, kyɛ maŋ baŋ yɛlɛ ne a zomɔ. 
JUD.1.11	Ba yuori la we! Bonso, ba tu la a Keein sori na, a bare bamenne ko Balaam tuluu tɔnɔ ba naŋ boɔrɔ zuiŋ. Ba wɛ la a Koora koŋwoŋwuluu poɔ. 
JUD.1.12	A bama waa la nendɛgɛ naŋ maŋ be a yɛ nɔmmo tige ziiri, a maŋ laŋ dire ne yɛ kyɛ ba zoro dabeɛ̃, a guolo bamenne. Ba waa la sagama naŋ ba taa koɔ̃ ka saseɛ fuuro a gɛrɛ ne, a waa ŋa teere naŋ ba wɔnɔ kpankyaane saŋ, a kpi a zaa ka ba tu a lɔɔ bare. 
JUD.1.13	Ba waa ŋa mane kɔmmie naŋ dɔɔnɔ, ka ba vi waa ŋa koɔ̃ fofoore
JUD.1.14	A noba bama yɛlɛ la ka Enɔke naŋ waa a sããkommine dɔge-tu-taa bayopoi soba naŋ yi Adama puoriŋ da yeli Ŋmen-yelmanna yelyelii a yele, “Yɛ nyɛ, a Daana taa la O nensonne turi pie waana ne, 
JUD.1.15	ka O wa di a noba zaa sɛrɛɛ. O na ko la neɛzaa eroŋ naŋ ba tu Naaŋmen puoruu sori ane a yelfaare na zaa a yelbe-erebɛ naŋ da yele saanaa ne a Daana yuori.” 
JUD.1.16	Ba waa la noba naŋ ŋmoonɔ yɛlɛ, a waa noba naŋ taa posaanaa, kyɛ maŋ tuuro bamenne vɔlfaare; a maŋ yele yelbɛrɛ, a puuro noba ne nɔnoɔ ka ba toɔ̃ nyɛ ba yelboɔre.
JUD.1.17	Kyɛ yɛnee, n poyɛŋ noba, yɛ leɛ-teɛre a yɛlɛ a te Daana Yeezu Kirista apostoliimine naŋ da daŋ yeli; 
JUD.1.18	bonso, ba da yeli ko yɛ la, “A bebi-baare saŋ, noba na yi la a erɛ yɛ laara, a waa noba naŋ na tuuro bamenne vɔlfaare.” 
JUD.1.19	A teŋɛzu noba bama naŋ ba taa a Vooroŋ Soŋ la waana ne wɛltaa. 
JUD.1.20	Kyɛ yɛnee, n poyɛŋ noba, yɛ baara duoro a yɛ yeldeebo ŋa naŋ e soŋ poɔ. Yɛ puoro a Vooroŋ Soŋ poɔ; 
JUD.1.21	yɛ be a Naaŋmen nɔmmo poɔ; yɛ kyɛllɛ a te Daana Yeezu Kirista nembaalonzoe ka O taa yɛ gaa ne a nyɔvo-babaaraa poɔ. 
JUD.1.22	Yɛ taa nembaalonzoe ne a banaŋ naŋ ba are kpeɛŋaa. 
JUD.1.23	Yɛ vaa ba mine yi vũũ poɔ a faa ba; kyɛ yɛ taa nembaaloŋ ba mine eŋɛ ne dabeɛ̃, a gba kyiiri ba bonsuuri naŋ e ka ba mɔge dɛgre.
JUD.1.24	Ka a soba na naŋ toɔ̃ gu yɛ taa ka yɛ ta le, kyɛ e ka yɛ are O puubu niŋesogɔ ne popeɛloŋ a ba taa faaloŋ zaa, 
JUD.1.25	ka a Naaŋmen yeni, a te Faara tu a te Daana Yeezu Kirista zie nyɛ puubu, gandaaloŋ, kpeɛ̃õ ane naaloŋ wagre zaa, pampana ane tegitegilɛ. Ameena.
REV.1.1	A yɛlɛ Naaŋmen naŋ iri wuli a Yeezu Kirista ka O de wuli a O tontonema bon naŋ koŋ kɔɔre kyɛ wa e. O da toŋ la O maleke ka o te e ka a O tontonɔ Gyɔɔn baŋ a yɛlɛ ama. 
REV.1.2	A Gyɔɔn da di la a Naaŋmen yelbiri danseɛ a Yeezu Kirista naŋ da di ane a yɛlɛ na zaa o naŋ da nyɛ danseɛ.
REV.1.3	A soba na naŋ kanne a Ŋmen-yelmanna yelyelii ama ka a yi gboligboli na nyɛ la maaloo, ka banaŋ naŋ woŋ kyɛ de bonna ba naŋ sɛge meŋ nyɛ maaloo; bonso, a saŋ tara la.
REV.1.4	Maa Gyɔɔn la sɛgrɛ korɔ a puoruu laŋne yie ayopoĩ naŋ be a Ezeya poɔ:
REV.1.4	Ka a Naaŋmen naŋ bebe, a Onaŋ naŋ da bebe kyɛ na la wa garaaseɛ ne maaroŋ be yɛ zie. Ka a seere ayopoĩ naŋ be a O nakogi niŋesogɔ meŋ ko yɛ garaaseɛ ane maaroŋ. 
REV.1.5	Ka a Yeezu Kirista, a yelmeŋɛ dansedire, a bidɛndɛŋ naŋ leɛ-iri yi a kũũ poɔ a kyɛ di naaloŋ a tendaa namine zaa zu ko yɛ garaaseɛ ane maaroŋ.
REV.1.5	Ka a Onaŋ naŋ nɔnɔ te a kyɛ faa te yi a te yelbebe poɔ ne a O zẽẽ, 
REV.1.6	a kyɛ e ka te waa namine boorɔ, Naaŋmen bagmaale wederebɛ, a tonɔ korɔ a O Naaŋmen ane a O Saa nyɛ puubu ane kpeɛ̃õ tegitegilɛ. Ameena.
REV.1.7	Yɛ nyɛ! O yi la a sagama poɔ waana;
REV.1.7	ka nensaala zaa na nyɛ O,
REV.1.7	haali a banaŋ naŋ kyɔge O ne a kpane;
REV.1.7	kyɛ a tendaa nemboorɔ zaa na koŋ la O yɛlɛ.
REV.1.7	A lɛ la ka a na waa. Ameena.
REV.1.8	A Daana Naaŋmen la yele, “Maa la a Alefa ane a Omega,”
REV.1.9	Maa Gyɔɔn, a yɛ yɔɔ naŋ laŋ ne yɛ a Yeezu poɔ ka te zaa laŋ dire dɔgɛɛ, a laŋ naaloŋ, a laŋ dire kannyiri, da be la mandoba kaŋ naŋ be a mane sogɔŋ ka ba da boɔlɔ Patmɔse, a Naaŋmen yelbiri ane a Yeezu danseɛ zuiŋ. 
REV.1.10	A Vooroŋ Soŋ da wa sigi ma la a Daana bebiri daare kyɛ ka N da woŋ kɔkɔre naŋ yire gboligboli a n puoriŋ aŋa eele, 
REV.1.11	a yele, “Sɛge a yɛlɛ fo naŋ nyɛ eŋ gane poɔ a tere ka ba te ko a puoruu laŋne yie ayopoĩ naŋ be a Efesu poɔ, a Semaana poɔ, a Pɛgamu poɔ, a Taatira poɔ, a Saadise poɔ, a Filadɛlfiya poɔ ane a Laodisiya poɔ.”
REV.1.12	Lɛ la ka N da leɛ ka n nyɛ soba na kɔkɔre naŋ da yele a yɛlɛ korɔ ma, kyɛ N naŋ da leɛrɛ, N da nyɛ la salema fentel-daare ayopoĩ.
REV.1.13	N da nyɛ la neɛ kaŋ naŋ waa ŋa a Nensaala Bie ka o be a fentel-daare poɔ. O da su la kpar-wogi kyɛ leŋ salem-miri gyere O nyaa eŋɛ. 
REV.1.14	A O zu ane a O zukɔɔloŋ da pɛlɛɛ la aŋa pekɔɔloŋ peɛle, a pɛle aŋa sakubo. A O nimie da waa ŋa vũũzele, 
REV.1.15	ka O gbɛɛ da waa ŋa kur-zeɛ, ka O kɔkɔre da waa ŋa kɔŋyaga naŋ hoorɔ. 
REV.1.16	O da taa la ŋmarbie ayopoĩ O nuduluŋ poɔ kyɛ ka zɔɔzɔɔ-soɔ naŋ taa nɔɛ ayi, a dire yaga zaa da wa yi O noɔre poɔ, ka O niŋe da waa ŋa ŋmenaa naŋ puri do o zaa.
REV.1.17	N naŋ da wa nyɛ O, N da le vɔgle la muro O gbɛɛ puliŋ a waa ŋa neɛ naŋ kpi. Kyɛ O da de la O nuduluŋ dɔgle n zu a kyɛ yele, “Ta zoro dabeɛ̃; maa la a dɛndɛŋ ane a baaraa, 
REV.1.18	ane a soba na naŋ voorɔ. N da kpie la, kyɛ nyɛ, N voorɔ la tegitegilɛ; kyɛ N taa la Kũũ ane Dazugovũũ naaloŋ safobie. 
REV.1.19	Pampana, sɛge bon fo naŋ nyɛ, bon naŋ erɛ ane a yeli naŋ na wa e a ŋaa puoriŋ. 
REV.1.20	A yɛlɛ naŋ sɔgle a kyaara ne a ŋmarbie ayopoĩ fo naŋ da nyɛ a N nuduluŋ poɔ ane a salema fentel-daare ayopoĩ la ŋa: a ŋmarbie ayopoĩ la a puoruu laŋne yie ayopoĩ na malekere, ka a fentel-daare ayopoĩ waa a puoruu laŋne yie ayopoĩ.”
REV.2.1	“Sɛge ko a puoruu laŋne maleke naŋ be a Efesu teŋɛ poɔ: A soba na naŋ taa a ŋmarbie ayopoĩ a O nuduluŋ poɔ, a Onaŋ naŋ kyɛnɛ a salema fentel-daare ayopoĩ poɔ yelbie la ama:
REV.2.2	“N baŋ la a fo tontonne, a wale fo naŋ kyeenɛ ane fo kannyiri diibu. N baŋ ka fo kontoɔ̃ di kannyiri ne yelfa-erebɛ. A banaŋ naŋ boɔlɔ bamenne apostoliimine kyɛ ba waa lɛ, fo e ba la nyɛ ka ba waa zirŋmaareba. 
REV.2.3	N baŋɛɛ meŋ ka fo da dire la kannyiri kyɛ wono tuo a N yuori zuiŋ kyɛ ka fo nuuri ba yoɔre. 
REV.2.4	Kyɛ yeli ŋa la ka N taa ne fo, fo bare la a nɔmmo na fo naŋ da taa a piiluu saŋ. 
REV.2.5	Leɛ-teɛre nyɛ bonna naŋ da e ka fo le; leɛ fo eebo a kyɛ tonɔ a toma na fo naŋ da tonɔ a dɛndɛŋ saŋ. Ka lɛ naane, N na wa iri la a fo fentel-daa bare a o aroozie, ka fõõ ba leɛ fo eebo. 
REV.2.6	Kyɛ fo taa la garebanyɛ ne a yeli ŋa: fo kyiire la a Nikoletan deme tontonne na N meŋ naŋ kyiire. 
REV.2.7	Vɛŋ ka soba na zaa naŋ taa toori kyɛlle woŋ bonna a Vooroŋ Soŋ naŋ yele korɔ a puoruu laŋne yie. N na ko la a soba na naŋ zɔɔtoɔ̃ sori ka o di a nyɔvore teɛ wɔmɔ naŋ be a Naaŋmen tenvelaa
REV.2.8	“Sɛge ko a puoruu laŋne maleke naŋ be Semaana teŋɛ poɔ: A dɛndɛŋ ane a baaraa, a onaŋ naŋ da kpi kyɛ leɛ-iri voorɔ yelbie la ama:
REV.2.9	“N baŋ la a fo woore ane a fo nandaanoŋ yɛlɛ, aneazaa ka fo waa la bondaana. N baŋ la lɛ a banaŋ naŋ yeli ka ba waa la Gyuumine kyɛ ba waa Gyuumine naŋ saana fo yuori, a waa Setaana puoruu laŋne deme. 
REV.2.10	Ta zoro a tuo na fo naŋ na woŋ dabeɛ̃. Gu fo meŋɛ velaa, a sebɛlbɛllɛ boɔrɔ la ka o de yɛ mine eŋ nempagdie poɔ, ka ba na toɔ̃ e yɛ nyɛ, kyɛ ka yɛ be woore poɔ beri pie. Taa yelmennoŋ te ta fo kũũ saŋ, kyɛ N na ko fo la nyɔvore nazupili. 
REV.2.11	Vɛŋ ka soba na zaa naŋ taa toori kyɛlle woŋ bonna a Vooroŋ Soŋ naŋ yele korɔ a puoruu laŋne yie. Soba na zaa naŋ zɔɔtoɔ̃, a kũũ boyi soba kontoɔ̃ e o soba yelfaa zaa.”
REV.2.12	“Sɛge ko a puoruu laŋne maleke naŋ be Pɛgamu teŋɛ poɔ: A soba na naŋ taa zɔɔzɔɔ-soɔ naŋ taa nɔɛ ayi ka a dire yaga yelbie la ama:
REV.2.13	“N baŋ la zie fo naŋ kpeɛrɛ, benee Setaana nakogi naŋ be. Kyɛ fo nyɔge la a N yuori taa kpeɛŋaa zaa, a da ba zagre a yeldeebo fo naŋ taa ne ma bare, haali a bebie na ba naŋ da ko a N dansedire Antepa, a onaŋ naŋ da taa yelmeŋɛ ne ma a yɛ sogɔŋ, benee Setaana naŋ kpeɛrɛ. 
REV.2.14	Kyɛ N taa la yɛlɛ mine belaa ne fo: fo taa la noba mine naŋ tuuro a Balaam wuluu a be. A Balaam la da wuli Balake ka o da de gbɛŋmɛ-le bon biŋ a Izerayɛl biiri sori poɔ, ka lɛ na vɛŋ ka ba di bondirii ba naŋ de maale ne bagre ko tebɛ a kyɛ tonɔ peɛ̃mo toma. 
REV.2.15	Lɛ meŋ la ka fo taa ba mine ka ba de a Nikoletan deme wuluu. 
REV.2.16	Yɛ leɛ a yɛ eebo. Ka lɛ naane, a koŋ la kɔɔre kyɛ ka N wa yɛ zie, a wa de a N noɔre poɔ zɔɔzɔɔ-soɔ zɔɔ ne a noba. 
REV.2.17	Vɛŋ ka soba na zaa naŋ taa toori kyɛlle woŋ bonna a Vooroŋ Soŋ naŋ yele korɔ a puoruu laŋne yie. Soba na zaa naŋ zɔɔtoɔ̃, N na ko o la a maana
REV.2.18	“Sɛge ko a puoruu laŋne maleke naŋ be Taatira teŋɛ poɔ: A Naaŋmen Bie yelbie la ama. Ona la ka O nimie waa ŋa vũũzele, ka O gbɛɛ waa ŋa kur-zeɛ:
REV.2.19	“N baŋ la a fo tontonne; a fo nɔmmo, yeldeebo, tonteroo ane fo kannyiri diibu. N baŋ ka a fo puori tontonne zuo la a dɛndɛŋ deme. 
REV.2.20	Kyɛ N taa la yeli ŋa ne fo: fo bare la Gyɛzebɛl, a pɔge na naŋ da boɔlɔ o meŋɛ Ŋmen-yelmanna, ka o wullo, a bɛllɛ a N tontonema ka ba tonɔ peɛ̃mo toma a kyɛ dire bondirii ba naŋ de maale ne bagre ko tebɛ. 
REV.2.21	N da ko la a Gyɛzebɛl vuo ka o leɛ o eebo kyɛ ka o da zagre ka o leɛ o eebo yi a o peɛ̃mo toma poɔ. 
REV.2.22	Baŋ ne a, N lɔɔrɔ o la eŋnɛ baaloŋ poɔ, kyɛ a banaŋ naŋ toŋ a moɔrɔ toma ne o, ka ba naŋ ba leɛ ba eebo yi a o yel-erre poɔ, N na lɔɔ ba la eŋ dɔgroŋ kpoŋ poɔ. 
REV.2.23	N na ŋmɛ la a o biiri ko, ka a puoruu laŋne yie zaa baŋ ka maa la a soba na naŋ maŋ gyɛle nensaalba poteɛrɛ ane ba sukyie. Kyɛ N na ko la yɛ kanzaa bonna a o toma naŋ seŋ ne. 
REV.2.24	Kyɛ a yɛ banaŋ naŋ kyɛre a Taatira teŋɛ poɔ naŋ ba tu a wuluu ŋa, a ba zanne a yɛlɛ na ba mine naŋ boɔlɔ, ‘a Setaana yelsɔgle bɛrɛ.’ Yɛnee eŋ, N yele korɔ yɛ la: N koŋ la de tuotegroŋ zaa dɔgle yɛ zu; 
REV.2.25	bonna yɛ naŋ taa, yɛ nyɔge taa kpeɛŋaa a te ta saŋ na N naŋ na wa. 
REV.2.26	Soba na zaa naŋ zɔɔtoɔ̃ a kyɛ naŋ kyɛnɛ tonɔ a N toma te ta a baaraa, N na ko o la,
REV.2.26	kpeɛ̃õ a tenne zu;
REV.2.27	ka o di naaloŋ ba zu ane nimikuoŋaa,
REV.2.27	aŋa lɛ ba naŋ maŋ ŋmare yagraa dogre naŋ ba nyoɔ yi velaa;
REV.2.28	lɛ meŋ gba la ka N da nyɛ kpeɛ̃õ yi a N Saa zie. A soba na naŋ zɔɔtoɔ̃, N na ko o la a zinyaakyeŋkyoɔlaa ka o wuli o kpeɛ̃õ ane o zɔɔtoɔ̃mo. 
REV.2.29	Vɛŋ ka soba na zaa naŋ taa toori kyɛlle woŋ bonna a Vooroŋ Soŋ naŋ yele korɔ a puoruu laŋne yie.”
REV.3.1	“Sɛge ko a puoruu laŋne maleke naŋ be Saadise teŋɛ poɔ: A soba na naŋ taa a Naaŋmen seere ayopoĩ ane a ŋmarbie ayopoĩ yelbie la ama:
REV.3.1	“N baŋ la a fo tontonne; fo taa la yuori naŋ wuli ka fo voorɔ la kyɛ fo kpie la. 
REV.3.2	Vaa-iri a ko a anaŋ naŋ kyɛre a kyɛ peɛle kũũ faŋ, bonso, N ba nyɛ a fo tontonne ka a tori a N Naaŋmen niŋesogɔ. 
REV.3.3	Leɛ-teɛre bonna fo naŋ da de kyɛ woŋ; sage de o, a kyɛ leɛ fo eebo. Ka fõõ koŋ vaa-iri, N na wa la aŋa nannyige, ka fo koŋ baŋ a gogo na N naŋ na wa a fo zie. 
REV.3.4	Kyɛ fo naŋ kyɛnɛ taa la noba mine belaa naŋ be a Saadise teŋɛ poɔ naŋ da ba dɛge a ba bonsuuri; ba na su la kparpeɛle ka maa ne ba laŋ kyɛŋ, bonso, ba seŋ ne la a lɛ. 
REV.3.5	Ka fõõ wa zɔɔtoɔ̃, ba na su fo la kparpelaa aŋa ba naŋ su ba lɛ, kyɛ N koŋ sãã a fo yuori bare a nyɔvore gane poɔ. N na pore la fo yosoŋ a N Saa ane O malekere niŋesogɔ. 
REV.3.6	Vɛŋ ka soba na zaa naŋ taa toori kyɛlle woŋ bonna a Vooroŋ Soŋ naŋ yele korɔ a puoruu laŋne yie.”
REV.3.7	“Sɛge ko a puoruu laŋne maleke naŋ be a Filadɛlfiya teŋɛ poɔ:
REV.3.7	A nensoŋ na, a yelmeŋɛ soba na yelbie la ama,
REV.3.7	a onaŋ naŋ taa a Davil naaloŋ saafebiri,
REV.3.7	ona la maŋ yuo, ka neɛzaa koŋ pɔge,
REV.3.7	a maŋ pɔge ka neɛzaa kyebe na yuo:
REV.3.8	“N baŋ la a fo tontonne. Nyɛ, N yuo la dendɔre bare fo niŋesogɔ, ka neɛzaa kontoɔ̃ pɔge o. N baŋ ka a fo kpeɛ̃õ e la belaa lɛ kyɛ ka fo naŋ nyɔge a N yelbiri taa, a ba zagre a n yuori bare. 
REV.3.9	A Setaana puoruudie noba na naŋ yeli ka ba waa la Gyuumine kyɛ ba waa, kyɛ ŋmaara zirii; N na e la ka ba wa le vɔgle muro a fo gbɛɛ puliŋ, kyɛ baŋ ka N da nɔŋ fo la. 
REV.3.10	Fo naŋ da sage de a N yɛlɛ taa ane kannyiri zuiŋ, N na gu fo la taa ka a dɔgɛɛ na naŋ waana a tendaa zaa ka o e a noba naŋ be a teŋɛzu nyɛ, ta pɔge fo. 
REV.3.11	A koŋ kɔɔre kyɛ ka N wa; bonna fo naŋ taa, nyɔge taa kpeɛŋaa ka neɛzaa ta wa faa a fo nazupili. 
REV.3.12	Ka fõõ wa zɔɔtoɔ̃, N na e la ka fo waa ŋa dalugri a N Naaŋmen puoruudie poɔ; fo daŋ koŋ yi o poɔ togitogi zaa. N na sɛge eŋ la fo eŋɛ a N Naaŋmen yuori ane a N Naaŋmen teŋkpoŋ yuori, a Gyɛruzɛlɛm paalaa naŋ yi a N Naaŋmen zie a tenvelaa
REV.3.13	Vɛŋ ka soba na zaa naŋ taa toori kyɛlle woŋ bonna a Vooroŋ Soŋ naŋ yele korɔ a puoruu laŋne yie.”
REV.3.14	“Sɛge ko a puoruu laŋne maleke naŋ be Laodisiya teŋɛ poɔ: A Ameena,
REV.3.15	“N baŋ la a fo tontonne; fo ba waa maaroŋ bee toloŋ. N da na nɔnɔ la ka fo waa maaroŋ bee toloŋ. 
REV.3.16	Fo naŋ waa bolɔbolɔ, a ba waa maaroŋ bee toloŋ zuiŋ, N boɔrɔ la ka N toore fo bare a N noɔre poɔ. 
REV.3.17	Bonso, fo yelee la, ‘N waa la bondaana, a kpɛ naaloŋ poɔ, ka bonzaa ba fãã ma.’ Fo ba baŋ ka fo zage la fo zaa, a seŋ ne nembaaloŋ zoobu, a waa nandaana, a zɔŋ, a taa eŋkpoŋkpoli. 
REV.3.18	Azuiŋ, N yele wullo fo la ka fo wa da salema ba naŋ nyoɔ ne vũũ yi N zie, a toɔ̃ e bondaana; wa da kparpeɛle su pɔge fo vi, ka ba ta nyɛrɛ a fo eŋkpoŋkpoli; kyɛ da tẽẽ a sɔ a fo nimie a na toɔ̃ nyɛrɛ. 
REV.3.19	A banaŋ N naŋ nɔŋ la ka N maŋ wuli kyɛ tage ba tobo. Azuiŋ, moɔ nimiri a leɛ fo eebo. 
REV.3.20	Nyɛ! N are la a dendɔre noɔre a kpaara; ka fooŋ wa woŋ a N kɔkɔre, a yuo a pane, N na wa kpɛ la, a laŋ ne fo di, ka fo meŋ laŋ ne ma di. 
REV.3.21	A soba na naŋ zɔɔtoɔ̃, N na ko o la zie ka o zeŋ ne ma a N naaloŋ dakogi zu, aŋa maa meŋɛ naŋ da zɔɔtoɔ̃ a zeŋ ne a N Saa a O naaloŋ dakogi zu lɛ. 
REV.3.22	Vɛŋ ka soba na zaa naŋ taa toori kyɛlle woŋ bonna a Vooroŋ Soŋ naŋ yele korɔ a puoruu laŋne yie.”
REV.4.1	A ŋaa puoriŋ, N da kaaɛ la a nyɛ dendɔre ka o yuo gaŋ a tenvelaa
REV.4.2	A daadaalɛ, ka a Vooroŋ Soŋ da sigi ma, ka N da nyɛ nakogi ka o be a tenvelaa poɔ, ka neɛ kaŋ da zeŋ a nakogi zu! 
REV.4.3	Ka a soba na naŋ da zeŋ a nakogi zu da waa ŋa kusi-veɛle mine ba naŋ boɔlɔ gyaspa ane kaneliyan, ka sagoŋgoŋ
REV.4.4	Nakogri lezare ne anaare da biŋ gyeere la a nakogi na, ka nembɛrɛ lezare ne banaare naŋ da su kparpeɛle kyɛ vɔgle salema nazupile da zeŋ a nakogri zu. 
REV.4.5	Saa nyegroo ane hooroo ane saa tannoo da yire la a nakogi zie, kyɛ ka fentele ayopoĩ da dire a nakogi niŋesogɔ. A fentele ayopoĩ la a Naaŋmen seere ayopoĩ; 
REV.4.6	ka bonkaŋ da be a nakogi niŋesogɔ a waa ŋa mane koɔ̃ naŋ nyegrɛ aŋa kyaanaa, a e yileŋyileŋ aŋa biiree poɔ koɔ̃.
REV.4.6	Bonvoba anaare da are gyili la a nakogi zaa, a taa nimie yaga a niŋe ane a puori: 
REV.4.7	a bonvore dɛndɛŋ soba da waa ŋa gbeŋni, ka a ayi soba waa ŋa naadɛre, ka a ata soba niŋe waa ŋa nensaala niŋe, ka a anaare soba waa ŋa tuu naŋ ɛgrɛ. 
REV.4.8	A bonvoba anaare kanzaa maŋ taa la begɛ ayoɔbo, a taa nimie gyeere a lamboe zaa ane a pooreŋ meŋ. Ŋmenaa ane tensogɔ ka a maŋ yiele tegitegilɛ, a yele,
REV.4.8	“Soŋ, soŋ, soŋ,
REV.4.8	la a Daana Naaŋmen, a Kpeɛ̃õ Zaa Soba,
REV.4.8	Ona la da bebe, Ona la bebe, Ona la na wa.”
REV.4.9	Saŋ na zaa a bonvoba naŋ maŋ wa danne, a eŋ, kyɛ puori a soba na naŋ zeŋ a nakogi zu ameseɛrɛ, a Onaŋ naŋ voorɔ tegitegilɛ, 
REV.4.10	a nembɛrɛ lezare ne banaare maŋ le vɔgle la a soba na naŋ da zeŋ a nakogi zu kyɛ puori a soba na naŋ voorɔ tegitegilɛ. Ba maŋ vɔge la a ba nazupile biŋ a nakogi niŋesogɔ, kyɛ yiele:
REV.4.11	“Te Daana Naaŋmen, fo seŋ ne la
REV.4.11	ka fo nyɛ puubu, emmo ane kpeɛ̃õ,
REV.4.11	bonso, fõõ la da iri a boma zaa,
REV.4.11	kyɛ a fo poboɔbo zuiŋ la ka fo da iri a, ka a da bebe.”
REV.5.1	N pãã da nyɛ la a soba na naŋ da zeŋ a nakogi zu, ka o taa gane o nuduluŋ poɔ, ka ba da sɛge eŋ a gane poɔ ane o puoriŋ, kyɛ da mare a noɔre pɔge ziiri ayopoĩ ne suni; 
REV.5.2	kyɛ ka N da nyɛ maleke kaŋ naŋ taa faŋ ka o moɔlɔ ne kɔkɔkpeɛŋaa a yele, “Aŋ la seŋ ne ka o lage a suni kyɛ yuo a gane?” 
REV.5.3	Ka neɛzaa da kye a tenvelaa
REV.5.4	Ka N da piili kono yaga zaa, ba naŋ da ba nyɛ neɛzaa ka o seŋ ne ka o yuo a gane bee a kaa o poɔ zuiŋ. 
REV.5.5	Lɛ la ka a neŋkpoŋ kaŋ da yeli ko ma, “Ta kono. Nyɛ, a Gyuda bale Gbeŋni, a Davil Nyeɛne
REV.5.6	Lɛ la ka N da nyɛ a Pilee ka o are a nakogi ane a bonvoba anaare ane a nembɛrɛ sogɔŋ, a da waa ŋa ba naŋ ko, ka O da taa eelɛ ayopoĩ ane nimie ayopoĩ naŋ waa a Naaŋmen seere ayopoĩ ba naŋ da toŋ a tendaa ziiri zaa. 
REV.5.7	O da gaa te de la a gane yi a soba na naŋ da zeŋ a nakogi zu nuduluŋ poɔ. 
REV.5.8	O naŋ da wa te de a gane baare, a bonvoba anaare ane a nembɛrɛ lezare ne banaare da le vɔgle la muro a Pilee niŋesogɔ, ka ba kanzaa taa koriŋgyo ane salema laa naŋ paale ne ensɛnse, ana la a nensonne puoruu. 
REV.5.9	Ba da yiele la yieluŋ paalaa:
REV.5.9	“Fo seŋɛɛ la ka fo de a gane
REV.5.9	a lagre a suni bare,
REV.5.9	bonso, ba da ko fo la, kyɛ ka fo da de fo zẽẽ yɔɔ de ne
REV.5.9	nensonne naŋ yi a bale zaa poɔ ane kɔkɔɛ zaa poɔ ane nemboorɔ zaa poɔ ane tenne zaa poore ko Naaŋmen.
REV.5.10	Fo eɛɛ la ka ba waa namine ane Naaŋmen bagmaale wederebɛ, a tonɔ korɔ a te Naaŋmen,
REV.5.10	kyɛ ba na di la naaloŋ a teŋɛzu.”
REV.5.11	Lɛ la ka N da kaa, a da woŋ malekere yaga kɔkɔɛ. A malekere da ŋmaa-gyili la a nakogi ane a bonvoba ane a nembɛrɛ. Ba da waa la turi turi turi kombaŋsɔre. 
REV.5.12	Ba da yiele la ne kɔkɔkpeɛne a yele:
REV.5.12	“A Pilee na ba naŋ da ko seŋ ne la
REV.5.12	ka o nyɛ kpeɛ̃õ ane naboma ane yɛŋ ane faŋ
REV.5.12	ane emmo ane puubu ane maaloo!”
REV.5.13	Lɛ la ka N da woŋ bon-iri zaa naŋ be a tenvelaa poɔ ane a teŋɛzu ane a teŋɛ pare ane a mane poɔ ane a boma zaa naŋ be a poore ka a yiele:
REV.5.13	“Ka a soba na naŋ zeŋ a nakogi zu ane a Pilee
REV.5.13	nyɛ maaloo ane emmo ane puubu ane faŋ
REV.5.13	tegitegilɛ!”
REV.5.14	Ka a bonvoba anaare da yeli, “Ameena
REV.6.1	N pãã da nyɛ la a Pilee ka O lage a suni ayopoĩ na kaŋ, kyɛ ka N da woŋ a bonvoba anaare na kaŋ ka o boɔle, ka a o kɔkɔre waa ŋa saa tannoo, “Wa!” 
REV.6.2	N da kaaɛ la, a nyɛ wir-pelaa kaŋ! A soba na naŋ da zɔŋ a wiri da taa la tammo; ka ba da de nazupili ko o, ka o da wa yi a zɔɔrɔ toɔnɔ kyɛ na la zɔɔtoɔ̃.
REV.6.3	A Pilee naŋ da wa lage a suni ayi soba, N da woŋ la a bonvoba ayi soba ka o boɔle, “Wa!” 
REV.6.4	Ka wiri kaŋ da wa yi, a waa zeɛ tõẽtõẽ lɛ. Ba da ko la a soba na naŋ zɔŋ a wiri sori ka o iri emmaaroŋ yi a teŋɛzu, ka ka noba na koorɔ taa; kyɛ ka ba da de zɔɔzɔɔ-sɔkpoŋ ko o.
REV.6.5	A Pilee naŋ da wa lage a suni ata soba, N da woŋ la a bonvoba ata soba ka o boɔle, “Wa!” N da kaaɛ la a nyɛ wir-sɔglaa! A soba na naŋ da zɔŋ a wiri da taa la boma ayi ba naŋ maŋ manne ne boma o nu poɔ, 
REV.6.6	ka N da woŋ gɔmɔ naŋ waa ŋa kɔkɔre a bonvoba anaare sogɔŋ ka o yele, “Da kapelaa kookoolaa ne bebi-gbuli san-yɔɔ, kyɛ da kazeɛ kookoolaare ata ne bebi-gbuli san-yɔɔ kyɛ ta sãã a kãã ane a dãã bare!”
REV.6.7	A Pilee naŋ da wa lage a suni anaare soba, N da woŋ la a bonvoba anaare soba ka o boɔle, “Wa!” 
REV.6.8	N da kaaɛ la a nyɛ wir-pugo! A soba na naŋ da zɔŋ a wiri yuori da la Kũũ, ka Dazugovũũ meŋ da tu o. Ba da ko ba la faŋ a tendaa zaa poŋ ziiri anaare, ziyeni zu, ka ba de zɔɔzɔɔ-soɔ, kɔŋkpoŋ, baaloŋ faa ane a teŋɛzu wɛdonne ko ne a noba.
REV.6.9	A Pilee naŋ da wa lage a suni anuu soba, N da nyɛ la a banaŋ ba naŋ da ko a Naaŋmen yelbiri ane a danseɛ ba naŋ da di zuiŋ, ka ba seere da be a Naaŋmen bagmaalkuuri puliŋ 
REV.6.10	Ba da kyeerɛ ne la kɔkɔkpeɛne a yele, “Boma Zaa Daana, soŋ ane yelmeŋɛ soba, a na kɔɔre seŋ la wola kyɛ ka fo di a teŋɛzu noba sɛrɛɛ, a yɔɔ a banaŋ naŋ da kyiri te zẽẽ sane?” 
REV.6.11	Ba da ko la ba kanzaa kparpelaa a kyɛ yeli ko ba ka ba pɛnne belaa te ta saŋ na a ba tonton-taaba ane ba yɔɔmine ane ba yɔɔpuuli noɔre naŋ ta. A koŋ kɔɔre kyɛ ka ba ko ba aŋa ba naŋ da ko ba meŋ lɛ.
REV.6.12	A Pilee naŋ da wa lage a suni ayoɔbo soba, N da kaaɛ la a nyɛ ka a teŋɛ gbigri yaga zaa; ka a ŋmenaa soɔ kpirkpiri aŋa pɛn-sɔglaa, kyɛ ka a kyuu zaa moɔ aŋa zẽẽ, 
REV.6.13	ka a ŋmarbie da yi a saluoni le a teŋɛzu aŋa kaŋkaŋ-wɔmɔ naŋ maŋ suoro lere, a sasekpeɛŋaa naŋ maŋ wa fu a ɔɔkpoŋ saŋ lɛ. 
REV.6.14	A saluoni da bɔrɛɛ la aŋa ba naŋ pilli sɛŋ, ka tanne zaa ane mandoba zaa da ba la kye be a naŋ da are. 
REV.6.15	Lɛ la ka a teŋɛzu namine ane a nembɛrɛ ane a sogyɛre nembɛrɛ ane a bondaanema ane a gandaare ane neɛzaa, a gbaŋgbaare ane noba naŋ so bamenne, da sɔgle bogri pooreŋ ane a piiri naŋ be a tanne pooreŋ. 
REV.6.16	Ba da boɔlɔ la a tanne ane a piiri a yele, “Yɛ le pɔge te ka te sɔgle ka a soba na naŋ zeŋ a nakogi zu ta nyɛrɛ te, kyɛ sɔgle te yi a Pilee supuriyaaraa eŋɛ; 
REV.6.17	bonso, a ba supuriyaaraa bebi-kpoŋ taaɛ la, aŋ la na toɔ̃ yi a poɔ?”
REV.7.1	A ŋaa puoriŋ, N da nyɛ la malekere banaare ka ba are a tendaa lamboe anaare, a nyɔge a tendaa saseere anaare taa, ka saseɛ zaa na ta fu a teŋɛzu bee a mane zu bee a fu a teɛ kanzaa eŋɛ. 
REV.7.2	N da nyɛ la a maleke kaŋ naŋ taa a Naaŋmen-vore ŋmaaroŋ ka o yi a ŋmenaa puribu zie duoro. O da boɔle la a malekere anaare na ba naŋ da tere kpeɛ̃õ ka ba sãã a teŋɛ ane a mane ne kɔkɔkpeɛŋaa, 
REV.7.3	a yele, “Yɛ ta sãã a teŋɛ bee a mane bee a teere, a te ta saŋ na te naŋ eŋ a te Naaŋmen tontonema ŋmaaroŋ a ba gberi enne.”
REV.7.4	N da woŋ la a banaŋ ba naŋ da eŋ a ŋmaaroŋ noɔre, ka ba da waa noba turi lezaapoi ne turi anaare. Ba da eŋ ba la ŋmaaroŋ ka ba da yi a Izerayɛl biiri bale zaa poɔ:
REV.7.5	Turi pie ne turi ayi la da yi a Gyuda bale poɔ ka ba da eŋ a ŋmaaroŋ,
REV.7.5	ka turi pie ne turi ayi da yi a Uruben bale poɔ,
REV.7.5	ka turi pie ne turi ayi da yi a Gad bale poɔ,
REV.7.6	ka turi pie ne turi ayi da yi a Asɛ bale poɔ,
REV.7.6	ka turi pie ne turi ayi da yi a Nafetali bale poɔ,
REV.7.6	ka turi pie ne turi ayi da yi a Manaasɛ bale poɔ,
REV.7.7	ka turi pie ne turi ayi da yi a Simeon bale poɔ,
REV.7.7	ka turi pie ne turi ayi da yi a Levi bale poɔ,
REV.7.7	ka turi pie ne turi ayi da yi a Isaaka bale poɔ
REV.7.8	ka turi pie ne turi ayi da yi a Zɛbulun bale poɔ,
REV.7.8	ka turi pie ne turi ayi da yi a Yuzɛb bale poɔ,
REV.7.8	ka turi pie ne turi ayi da yi a Bɛŋgyamen bale poɔ ka ba da eŋ a ŋmaaroŋ.
REV.7.9	A ŋaa puoriŋ, N da kaaɛ la a nyɛ nembeɛoŋ ka neɛzaa da koŋ baŋ sɔre ba. Ba da yi la a tenne zaa poore, a yi a bale zaa poore ane nemboorɔ zaa poɔ ane kɔkɔɛ zaa poɔ. Ba da su la kparpeɛle kyɛ taa kpaakpaa vaare ba nuuri poɔ a da are a nakogi ane a Pilee niŋesogɔ. 
REV.7.10	Ba da kyeerɛ la ne kɔkɔkpeɛne, a yele:
REV.7.10	“A te Naaŋmen naŋ zeŋ a nakogi zu ane a Pilee la so faabo!”
REV.7.11	A malekere zaa naŋ da are gyeere a nakogi ane a nembɛrɛ ane a bonvoba anaare zaa da le vɔgle la muro a nakogi niŋesogɔ kyɛ puori Naaŋmen, 
REV.7.12	a yiele,
REV.7.12	“Ameena
REV.7.12	ane ameseɛrɛ puoruu ane emmo
REV.7.12	ane kpeɛ̃õ ane faŋ tegitegilɛ! Ameena.”
REV.7.13	Lɛ la ka a neŋkpoŋ kaŋ da yeli yɛlɛ ko ma, a soorɔ, “Aŋ mine la a noba bama naŋ su a kparpeɛle? Yeŋ la ka ba yi?” 
REV.7.14	Ka N da yeli sɔge o, “Neŋkpoŋ, fõõ la a soba na naŋ baŋ.” Lɛ la ka o da yeli ko ma, “A bama la a noba na naŋ yi a dɔgroŋ kpoŋ na poɔ; ba pɛge la a ba kparre a Pilee zẽẽ poɔ a e ka a e pelaa.
REV.7.15	A ŋaa zuiŋ la so ka ba are a Naaŋmen nakogi niŋesogɔ
REV.7.15	a puoro O ŋmenaa ane tensogɔ a puoruudie poɔ,
REV.7.15	ka a soba na naŋ zeŋ a nakogi zu na gu ba taa.
REV.7.16	Kɔŋ daŋ koŋ la kpɛ ba zaa, ka kɔŋnyuuri meŋ koŋ la kpɛ ba zaa;
REV.7.16	a ŋmenaa daŋ koŋ la ŋmɛ ba zaa,
REV.7.16	bee ka toloŋ zaa kpɛ ba;
REV.7.17	bonso, a Pilee naŋ be a nakogi sogɔŋ na e la ba kyeenɛ,
REV.7.17	O na taa ba la gaa ne bulnimie koɔ̃ naŋ terɛ nyɔvore zie,
REV.7.17	kyɛ Naaŋmen na eɛre la ba nentaŋ bare a ba nimie poore.”
REV.8.1	A Pilee naŋ da wa lage a suni ayopoĩ soba, a zie da ŋmaa la vooroŋ a tenvelaa
REV.8.2	Ka N da nyɛ malekere ayopoĩ na naŋ maŋ are a Naaŋmen niŋesogɔ, ka ba da de eelɛ ayopoĩ ko ba.
REV.8.3	A maleke kaŋ da taa la salema laa ba naŋ maŋ eŋ ensɛnse o poɔ a nyege, a da wa are a Naaŋmen bagmaalkuuri niŋesogɔ. Ba da ko o la ensɛnse yaga ka o na nyege laŋ ne a nensonne zaa puoruu naŋ be a salema bagmaalkuuri zu naŋ da be a nakogi niŋesogɔ. 
REV.8.4	A ensɛnse nyoore
REV.8.5	Lɛ la ka a maleke da de a laa na ba naŋ maŋ eŋ ensɛnse o poɔ a nyege, a da moɔ vũũ yi a Naaŋmen bagmaalkuuri zu a paale a laa a kyɛ de lɔɔ a tendaa zu. Lɛ la ka saa da tanna, a hoorɔ, a nyegrɛ kyɛ ka a teŋɛ da gbigri.
REV.8.6	Pampana, a malekere ayopoĩ na naŋ da taa a eelɛ ayopoĩ da narɛɛ la ka ba peɛle a eelɛ.
REV.8.7	A maleke dɛndɛŋ soba da peɛle la o eele, ka sakubo ane vũũ naŋ pulli ne zẽẽ da wa yi, ka ba da de a lɔɔ a tendaa zu, ka a tendaa zaa poŋ ziiri ata, ziyeni da nyɔge vũũ di, ka a teere poŋ ziiri ata, ziyeni da nyɔge vũũ di, ka a mɔmaara zaa da nyɔge vũũ di.
REV.8.8	A maleke bayi soba da peɛle la a o eele, ka ba da de bonkaŋ naŋ waa ŋa taŋkpoŋ naŋ dire vũũ lɔɔ eŋ a mane poɔ. 
REV.8.9	A mane poŋ ziiri ata, ziyeni da leɛ la zẽẽ, ka a mane poɔ bonvoba poŋ ziiri ata, ziyeni boma da kpi, ka a gboe poŋ ziiri ata, ziyeni deme da sãã.
REV.8.10	A maleke bata soba da peɛle la a o eele, ka ŋmarbi-kpoŋ kaŋ da yi sazu le, a dire ŋa vũũdaa. O da le la bare ane bulnimie poŋ ziiri ata, ziyeni zu. 
REV.8.11	A ŋmarbiri yuori da la Te-tuo. A koɔ̃ zaa poŋ ziiri ata, ziyeni da leɛ la kɔŋtuo, ka noba yaga naŋ da nyu a koɔ̃ da kpi, a koɔ̃ naŋ da waa tuo zuiŋ.
REV.8.12	A maleke banaare soba da peɛle la a o eele, ka ba ŋmɛ a ŋmenaa poŋ ziiri ata, ziyeni ane a kyuu naŋ poŋ ziiri ata, ziyeni ane a ŋmarbie naŋ poŋ ziiri ata, ziyeni, ka a lɛ vɛŋ ka a ŋmenaa, kyuu ane a ŋmarbie kyaane poŋ ziiri ata, ziyeni da ligi. Ba da pigi la a ŋmenaa saŋ kyaane poŋ ziiri ata, ziyeni, ka o da ba taa veɛloŋ, lɛ meŋ la ka a da waa ko a tensogɔ.
REV.8.13	N pãã da kaaɛ la, a da nyɛ tuu naŋ ɛgrɛ a sazu poɔ a kyɛ woŋ ka o kono ne kɔkɔkpeɛŋaa, “A saŋ a eelɛ na naŋ kyɛre naŋ na wa koŋ, ka a malekere bata nara ka a peɛle, a noba naŋ be a teŋɛzu yuori la we, we, we!”
REV.9.1	A maleke banuu soba da peɛle la a o eele, ka N da nyɛ a ŋmarbiri na naŋ da yi sazu sigi le a teŋɛzu, ka ba da de a bogzuluŋ naŋ ba taa baaraa noɔre saafebiri ko o. 
REV.9.2	O da yuo la a bogzuluŋ naŋ ba taa baaraa noɔre ka nyoore
REV.9.3	Lɛ la ka sobo da wa yi a nyoore poɔ a wa be a tendaa zu, ka ba da ko a kpeɛ̃õ aŋa a teŋɛzu nanne. 
REV.9.4	Ba da yeli ko a la ka a ta sãã a moɔ bee bonzaa naŋ taa vamaara bee teɛ kanzaa, kyɛ a sãã noba na yoŋ naŋ ba taa a Naaŋmen ŋmaaroŋ a ba gberi enne. 
REV.9.5	Ba da ko a la sori ka a dɔgre ba kyuuri anuu kyɛ ta ko ba, ka a dɔgroŋ da waa ŋa naŋ naŋ maŋ teɛ neɛ ka o zɔɔrɔ o soba lɛ. 
REV.9.6	A bebie na poɔ, noba na maŋ bɔ la kũũ kyɛ koŋ nyɛ o; ba na maŋ boɔrɔ la ka ba kpi, kyɛ kũũ na maŋ zo yi la ba zie wieouŋ zaa.
REV.9.7	A sobo da waa ŋa wie ba naŋ nare gu ne zɔɔre. Boma mine naŋ waa ŋa salema nazupile da be la a zuri eŋɛ; ka a niŋe da waa ŋa nensaalba niŋe. 
REV.9.8	A kɔɔloŋ da waa ŋa pɔgeba zukɔɔloŋ, ka a nyemɛ da waa ŋa gbeŋme nyemɛ; 
REV.9.9	a enne da taa la pɛgɛ aŋa kur-kparre ba naŋ maŋ su pɔge a nyaa, ka a begɛ gɔmɔ waa ŋa torikori ne wie yaga naŋ ŋmorɔ gɛrɛ zɔɔre. 
REV.9.10	A da taa la zoɛ naŋ taa piime aŋa nanne zoɛ, kyɛ a zoɛ eŋɛ la ka a kpeɛ̃õ be ka a na de dɔgre ne noba kyuuri anuu. 
REV.9.11	A sobo naa da la a bogzuluŋ naŋ ba taa baaraa maleke; a o yuori a Hiburu kɔkɔre poɔ la Abadɔn, kyɛ ka ba boɔlɔ o a Giriki kɔkɔre poɔ meŋ ka Apoliyɔn.
REV.9.12	A dɛndɛŋ woore wa tɔle gaaɛ la, kyɛ a naŋ kyɛre la woore ayi naŋ na wa.
REV.9.13	Lɛ la ka a maleke bayoɔbo soba da peɛle a o eele, ka N da woŋ kɔkɔre kaŋ ka o yi a eelɛ anaare na naŋ be a salema bagmaalkuuri naŋ be a Naaŋmen niŋesogɔ, 
REV.9.14	a yele yɛlɛ korɔ a maleke bayoɔbo soba na naŋ da taa a eele, “Lori a malekere banaare na ba naŋ leŋ a Yuferate bakpoŋ poɔ bare.” 
REV.9.15	Lɛ la ka ba da lori a malekere banaare na bare. Ba na la ka ba da nare gu ne a saŋ, a bebiri, a kyuu ane a yuoni ka ba ko a nensaalba poŋ ziiri ata, ziyeni. 
REV.9.16	A sogyɛre naŋ da zɔŋ a wie noɔre da waa la turi turi kɔɔraayi. N da woŋ la a ba noɔre naŋ seŋ lɛ. 
REV.9.17	Ŋaa la ka N da nyɛ a wie a n nyaabo poɔ: a wirizɔɔnema da su la kur-kparre ba naŋ maŋ su pɔge a nyaa ka a moɔ ŋa vũũ, ka a mine e suuni a waa ŋa kuuri kaŋ ba naŋ boɔlɔ safire, ka a mine waa gyirimuri.
REV.9.18	A yelwolɔ ama ata naŋ da yire a wie nɔɛ poore, a vũũ ane a nyoore ane a gyirimuri da ko la a nensaalba poŋ ziiri ata, ziyeni. 
REV.9.19	Bonso, a wie kpeɛ̃õ da be la a nɔɛ pooreŋ ane a zoɛ enne. A wie zoɛ da waa ŋa weere, a taa zuri, ka a da de dɔgrɔ ne a noba.
REV.9.20	A nensaalba na naŋ kyɛre, a banaŋ a yelwolɔ ama naŋ da ba ko da ba leɛ a ba eebo yi a ba nuuri toma poɔ bee a bare a sefaare ane salema tebɛ ane selem-pelaa ane kuri ane kubo ane daare naŋ kontoɔ̃ nyɛ bee a woŋ bee a kyɛŋ puoruu. 
REV.9.21	Ba da ba leɛ ba eebo yi a ba neŋko poɔ, bee sɔyɛlɛ poɔ, bee a peɛ̃mo toma poɔ, bee a ba nannyigri poɔ.
REV.10.1	N da la nyɛ la a maleke kaŋ naŋ taa faŋ ka o da yi a saluoni sigre waana, ka zunzugri da pilli pɔge o kyɛ ka sagoŋgoŋ
REV.10.2	O da taa la ganlee naŋ yuo a be o nu poɔ. O naŋ da de o duluŋ gbɛre eŋ a mane poɔ kyɛ de o gɔɔ gbɛre biŋ a dondoli zu, 
REV.10.3	o da tanne la yaga zaa aŋa gbeŋni naŋ hoorɔ. O naŋ da tanne a lɛ, a saa da tanne la gbɛre boyopoi. 
REV.10.4	A saa naŋ da wa tanne a gbɛre boyopoi baare, N da boɔrɔ la ka N sɛge, kyɛ N da woŋ la kɔkɔre naŋ yi sazu a yele, “Sɔgle bon a saa tannoo gbɛre boyopoi naŋ yeli, kyɛ ta sɛge a biŋ.” 
REV.10.5	Lɛ la ka a maleke na N naŋ da nyɛ ka o are a mane poɔ ane a dondoli zu ka o
REV.10.5	zɛge o nuduluŋ tɔgle a saluoni
REV.10.6	kyɛ pɔ a soba na naŋ voorɔ tegitegilɛ,
REV.10.6	ona la iri a sazu ane boma naŋ be o poɔ, a iri a teŋɛ ane boma naŋ be o poɔ, a kyɛ iri a mane ane boma naŋ be o poɔ, “A koŋ la kɔɔre, 
REV.10.7	kyɛ a bebie na a maleke bayopoi soba naŋ na wa peɛle a o eele, a Naaŋmen yelsɔglɔ na nyɛ la eebo aŋa lɛ O naŋ da moɔle ko a O tontonema, a Ŋmen-yelmanneba.”
REV.10.8	Lɛ la ka a kɔkɔre na N naŋ da woŋ a saluoni poɔ ka o da laboreŋ yeli yɛlɛ ko ma, a yele, “Gaa te de a ganlee na naŋ yuo be a maleke na naŋ are a mane poɔ ane a dondoli zu nu poɔ.” 
REV.10.9	Lɛ la ka N da gaa a maleke zie a te yeli ko o ka o de a ganlee ko ma; ka o da yeli ko ma, “De ɔɔ, o na waa la tuo fo poɔŋ, kyɛ noma aŋa seere a fo noɔre poɔ.” 
REV.10.10	A lɛ la ka N da de a ganlee yi a maleke nu poɔ a ɔɔ. O da noma la aŋa seere a n noɔre poɔ, kyɛ N naŋ da wa ɔɔ o baare, o da waa la tuo a n poɔŋ.
REV.10.11	Lɛ la ka ba da yeli ko ma, “A ferɛɛ la ka fo laboreŋ yeli Ŋmen-yelmanna yelyelii a kyaara ne noba yaga ane tenne ane kɔkɔɛ ane namine.”
REV.11.1	Ba pãã da de la damannaa kaŋ naŋ waa ŋa daŋgbale ko ma, kyɛ da yeli ko ma, “Wa manne a Naaŋmen puoruudie ane a Naaŋmen bagmaalkuuri kyɛ sɔre a banaŋ naŋ be a be a puoro, 
REV.11.2	kyɛ ta manne a Naaŋmen puoruudie kyaaraa. Bare a be, bonso, ba de o la ko a tenne noba ka ba na neɛ a tensoŋ kpoŋ kyuuri lezaayi ane ayi. 
REV.11.3	Kyɛ N na ko la a N dansediribe bayi naŋ su boɔre kparre kpeɛ̃õ ka ba yeli Ŋmen-yelmanna yelyelii bebie turi dɔgle kɔɔraayi ne lezaata.”
REV.11.4	A ama la a kããteere ayi ane a fentele ayi naŋ are a tendaa Daana niŋesogɔ. 
REV.11.5	Ka neɛzaa wa boɔrɔ ka o e ba yelfaa zaa, vũũ maŋ yi la ba nɔɛ poore a di a ba dɔndɔnne; neɛzaa naŋ boɔrɔ ka o e ba yelfaa, a ferɛɛ la ka ba ko ba a ŋaa ne o zu. 
REV.11.6	Ba taa la kpeɛ̃õ a na toɔ̃ nyɔge a saluoni taa ka saa na ta mi, a bebie na poɔ ba naŋ na yele a Ŋmen-yelmanna yelyelii. Ba taa la kpeɛ̃õ a koɔ̃ zaa zu a na toɔ̃ e ka a leɛ zẽẽ kyɛ e ka baaloŋ faa boorɔ zaa le a teŋɛzu a seŋ lɛ ba naŋ boɔrɔ.
REV.11.7	Ka ba naŋ wa di a ba danseɛ baare, a wɛdoŋɔ na naŋ na wa yi a bogzuluŋ naŋ ba taa baaraa poɔ na zɔɔ ne ba la a toɔ̃ ba a kyɛ ko ba, 
REV.11.8	ka a ba enne gaŋ a teŋkpoŋ sokoɔraa zu, ka Ŋmen-yelmanna yelyelii poɔ ka ba boɔlɔ Sodom bee Igyipiti. A be meŋ la ka ba da kpa a ba Daana a dagaraa zu. 
REV.11.9	Bebie ata ane kyɛle poɔ, nemparɛɛ parɛɛ ane bale bale ane tenne na kaara la a ba enne a kyɛ zagre ka ba ũũ ba, 
REV.11.10	ka teŋɛzu noba na taa popeɛloŋ a ba kũũ zuiŋ a kyɛ di tigri a ko taa kyɔɔtaare, bonso, a Ŋmen-yelmanneba bama bayi da dɔgre ba la.
REV.11.11	Kyɛ a bebie ata ne ŋmaa puoriŋ, nyɔvore vooroŋ naŋ yi a Naaŋmen zie da kpɛ ba la, ka ba da iri are, ka dabeɛ̃ da kpɛ a banaŋ naŋ da nyɛ ba. 
REV.11.12	Lɛ la ka ba da woŋ kɔkɔkpeɛŋaa kaŋ ka o yi a saluoni a yele yɛlɛ korɔ ba, “Yɛ do wa kyɛ!” Ba da do la a sazu a zunzugri poɔ ka a ba dɔndɔnne da kaara ba. 
REV.11.13	A lɛ poɔ, a teŋɛ da gbigree la yaga zaa, ka a teŋkpoŋ poŋ ziiri pie, ziyeni da le. Noba turi ayopoĩ da kpi la a teŋɛ gbigruu poɔ, ka dabeɛ̃ da kpɛ a banaŋ naŋ kyɛre ka ba da danne a tenvelaa
REV.11.14	A woore ayi soba wa tɔle gaaɛ la. A koŋ kɔɔre kyɛ ka a woore ata soba wa.
REV.11.15	A maleke bayopoi soba pãã da peɛle la a o eele, ka kɔkɔkpeɛne da yele yɛlɛ tenvelaa poɔ, a yele:
REV.11.15	“A tendaa naaloŋ leɛ la a te Daana
REV.11.15	ane a O Mɛzaaya
REV.11.15	ka O na di naaloŋ tegitegilɛ.”
REV.11.16	Lɛ la ka a nembɛrɛ lezare ne banaare naŋ da zeŋ a ba nakogri zuri a Naaŋmen niŋesogɔ da le vɔgle muro a kyɛ puori Naaŋmen, 
REV.11.17	a yiele:
REV.11.17	“Te puoro fo la bareka, Naaŋmen, Kpeɛ̃õ Zaa Daana,
REV.11.17	fõõ la bebe a kyɛ da bebe,
REV.11.17	bonso, fo de la a fo kpeɛ̃õ naŋ waa kpoŋ
REV.11.17	a piili dire naaloŋ.
REV.11.18	A tenne noba suuri da iree la,
REV.11.18	kyɛ a fo supuriyaaraa waɛ la,
REV.11.18	ka a kuuni sɛrɛɛdiibu saŋ ta,
REV.11.18	bonso, fo yɔɔ la a fo tontonema, a Ŋmen-yelmanneba
REV.11.18	ane a nensonne ane a banaŋ zaa naŋ zoro a fo yuori,
REV.11.18	a ba bilii ane a ba bɛrɛ,
REV.11.18	a kyɛ saana a banaŋ naŋ sãã a tendaa.”
REV.11.19	Lɛ la ka a Naaŋmen puoruudie da yuo a tenvelaa poɔ, ka a Naaŋmen nɔɛ daga da sãã a Naaŋmen puoruudie poɔ; ka saa da nyegrɛ, a hoorɔ, a tanna, ka a teŋɛ gbigre kyɛ ka sakubo naŋ waa bɛrɛ da lere.
REV.12.1	Yelwulaa naŋ waa kpoŋ da sãã la a saluoni poɔ: pɔge kaŋ da su la a ŋmenaa aŋa kparoo kyɛ ka a kyuu be o gbɛɛ puliŋ, ka nazupili naŋ taa ŋmarbie pie ne ayi da be o zu eŋɛ. 
REV.12.2	A pɔge da taa la poɔ a ta dɔgebo ka a o poɔ da beɛrɛ ka o da kono a pɛnɛ. 
REV.12.3	Lɛ la ka yelwulaa kaŋ meŋ da la sãã a saluoni poɔ: wa-beɛ kaŋ naŋ waa kpoŋ a e zeɛ tõẽtõẽ, a taa zuri ayopoĩ ane eelɛ pie ka nazupile da be a zuri zaa eŋɛ. 
REV.12.4	A o zoore da tage la a ŋmarbie naŋ be a sazu poɔ poŋ ziiri ata, ziyeni lɔɔ a teŋɛzu. A wa-beɛ pãã da are la a pɔge naŋ boɔrɔ ka o dɔge niŋesogɔ, ka ka o na vɔle a pɔge bie ka o naŋ wa dɔge o. 
REV.12.5	A pɔge da dɔge la bidɔɔ, ona la na di naaloŋ a tenne zaa zu ne gandaaloŋ. Kyɛ ba da faa la a o bie a de o do ne Naaŋmen zie ane a O nakogi zie, 
REV.12.6	kyɛ ka a pɔge da zo kpɛ a wɛgyɛŋ poɔ, be la ka Naaŋmen da nare zie bare o, ka ba na toɔ̃ kaa o zie a be bebie turi dɔgle kɔɔraayi ne lezaata.
REV.12.7	Zɔɔre da le la a tenvelaa
REV.12.8	Kyɛ ba da zɔɔtoɔ̃ la a wa-beɛ ane o malekere, ka ba da ba la taa zie a tenvelaa poɔ. 
REV.12.9	Ba da de la a wa-beɛ naŋ waa kpoŋ lɔɔ bare ka o sigi a teŋɛzu, a dakoroŋ saŋ waabo na, ona la ka ba boɔlɔ Sebɛlbɛllɛ bee Setaana, a tendaa zaa bɛlbɛllɛ. Ba da lɔɔ o la bare ka o sigi wa a teŋɛzu, a lɔɔ a o malekere meŋ poɔ o eŋɛ.
REV.12.10	N pãã da woŋ la kɔkɔre naŋ yele yɛlɛ kpeɛŋaa a tenvelaa poɔ, a moɔlɔ:
REV.12.10	“Pampana ŋa, a te Naaŋmen faabo ane gandaaloŋ
REV.12.10	ane naaloŋ taɛ la,
REV.12.10	ka a O Mɛzaaya
REV.12.10	bonso, ba de la a soba na naŋ maŋ korɔ a te yɔɔmine saanaa lɔɔ bare a teŋɛzu,
REV.12.10	ona la maŋ korɔ ba saanaa ŋmenaa ane tensogɔ a te Naaŋmen niŋesogɔ.
REV.12.11	Kyɛ ba zɔɔtoɔ̃ o la ne a Pilee zẽẽ
REV.12.11	ane a ba yelbiri danseɛ,
REV.12.11	bonso, ba da ba kpimare nyɔvore, haali ka ba naŋ da na kpi gba.
REV.12.12	Yɛnee naŋ be tenvelaa poɔ, yɛ kyellɛ!
REV.12.12	Kyɛ a tendaa ane a mane yuori la we
REV.12.12	bonso, a sebɛlbɛllɛ sigi wa la a yɛ zie
REV.12.12	ne supuriyaaraa,
REV.12.12	o naŋ baŋ ka a o saŋ ba la seŋ bon zuiŋ!”
REV.12.13	Lɛnso, a wa-beɛ naŋ da wa nyɛ ka ba da de o lɔɔ bare a teŋɛzu, o da digre la a pɔge na naŋ da dɔge a bidɔɔ. 
REV.12.14	Kyɛ ba da ko la a pɔge a tuu-kpoŋ na begɛ ayi ka o na toɔ̃ ɛge yi a waabo zie a kpɛ a wɛgyɛŋ poɔ, a zie na ba naŋ na kaa o zie yuomo ata ne ŋmaa. 
REV.12.15	Lɛ la ka a waabo da ogi koɔ̃ yi a o noɔre poɔ aŋa baa ka a zoro tuuro a pɔge, ka a kɔmpiiri na de a pɔge gaa ne. 
REV.12.16	Kyɛ a teŋɛ da wa soŋ la a pɔge; o da yuo la o noɔre a vɔle a baa na a wa-beɛ naŋ da ogi yi a o noɔre poɔ. 
REV.12.17	Lɛ la ka a wa-beɛ suuri da iri ne a pɔge, ka o da gaa ka o zɔɔ ne a pɔge biiri na naŋ kyɛre, a banaŋ naŋ tuuro a Naaŋmen nɔɛ a kyɛ sage di a Yeezu danseɛ.
REV.12.18	A wa-beɛ pãã da te are la a mane noɔre biiree poɔ.
REV.13.1	N da nyɛ la wɛdoŋɔ kaŋ ka o wa yire a mane poɔ, a taa eelɛ pie ane zuri ayopoĩ; ka nazupile pie da be a o eelɛ eŋɛ kyɛ ka yoe naŋ toorɔ Naaŋmen zoma da be a o zuri eŋɛ. 
REV.13.2	A wɛdoŋɔ na N naŋ da nyɛ da waa ŋa loɔraa,
REV.13.3	A e ŋa ba da ŋmɛ la a wɛdoŋɔ zu kaŋ eŋ fele a da boɔrɔ o koobo, kyɛ a fele da maaɛ la. A tendaa noba zaa nɔɛ da maaɛ la ka ba da tuuro a wɛdoŋɔ. 
REV.13.4	Ba da puoro la a wa-beɛ, bonso, o da de la a o kpeɛ̃õ ko a wɛdoŋɔ, ka ba da puoro a wɛdoŋɔ meŋ a yele, “Nembuo la waa ŋa a wɛdoŋɔ, aŋ la na toɔ̃ zɔɔ ne o?”
REV.13.5	Ba da ko la a wɛdoŋɔ noɔre ka o yele pɔloo yɛlɛ kyɛ toorɔ Naaŋmen zoma, kyɛ ka ba da ko o sori ka o di kpeɛ̃õ kyuuri lezaayi ne ayi. 
REV.13.6	O da haa la a o noɔre a toorɔ Naaŋmen zombie, a toorɔ a Naaŋmen yuori ane a O kpeɛbozie, a tɛgɛ la, banaŋ naŋ be tenvelaa
REV.13.7	Ba da ko o la sori meŋ ka o zɔɔ ne a nensonne a toɔ̃ ba. Ba da ko o la kpeɛ̃õ noba zaa zu ane nemboorɔ zaa zu ane kɔkɔɛ zaa ane tenne zaa zu, 
REV.13.8	ka a noba zaa naŋ be a teŋɛzu na puoro o, neɛzaa yuori ba naŋ da ba sɛge eŋ a Pilee ba naŋ da ko nyɔvore gane poɔ a yi a tendaa piiluu saŋ.
REV.13.9	Vɛŋ ka soba na zaa naŋ taa toori kyɛlle woŋ:
REV.13.10	Ka ba naŋ na nyɔge fo ka fo e gbaŋgbaa,
REV.13.10	gbaŋgbaaloŋ poɔ la ka fo na kpɛ;
REV.13.10	ka fõõ ko neɛ ne zɔɔzɔɔ-soɔ,
REV.13.10	zɔɔzɔɔ-soɔ la ka ba na ko ne fo.
REV.13.10	A nensonne kannyiri diibu ane yeldeebo boɔlɔ la a ŋa.
REV.13.11	N pãã da nyɛ la a wɛdoŋɔ kaŋ ka o da wa yi a teŋɛŋ; o da taa la eelɛ ayi aŋa pilee kyɛ ka o da yele yɛlɛ aŋa a wa-beɛ. 
REV.13.12	O da are la a dɛndɛŋ wɛdoŋɔ gbɛbogriŋ, a de a dɛndɛŋ wɛdoŋɔ kpeɛ̃õ zaa toŋ ne toma. O da eɛɛ la ka a teŋɛ ane a o noba puoro a dɛndɛŋ wɛdoŋɔ, a onaŋ fele naŋ da maa na. 
REV.13.13	O da erɛ la yelwulii bɛrɛ, a gba erɛ ka vũũ yire sazu sigre waana a teŋɛzu a nensaalba zaa niŋesogɔ. 
REV.13.14	Kyɛ a sori ba naŋ da ko o ka o are a dɛndɛŋ wɛdoŋɔ gbɛbogriŋ a erɛ a yelwulii da eɛɛ la ka o da bɛllɛ a noba naŋ be a teŋɛzu, a yele korɔ ba ka ba mɛ teebo ko a dɛndɛŋ wɛdoŋɔ ba naŋ da de zɔɔzɔɔ-soɔ pere ne kyɛ ka o naŋ voorɔ. 
REV.13.15	Ba da ko o la sori ka o ko a dɛndɛŋ wɛdoŋɔ teebo vooroŋ ka a teebo na toɔ̃ yeli yɛlɛ kyɛ tere noɔre ka ba ko a banaŋ naŋ koŋ puori a wɛdoŋɔ teebo. 
REV.13.16	O da eɛɛ la ka ba eŋ ŋmaaroŋ a noba zaa nuduluŋ bee a ba gberi eŋɛ meŋ, a ba bilii ane ba nembɛrɛ, a bondaanema ane a nandaanema, a banaŋ naŋ so bamenne ane a gbaŋgbaare, 
REV.13.17	ka neɛzaa da kontoɔ̃ da bon bee a koɔre bon ka o soba ba wa taa a ŋmaaroŋ. A tɛgɛ la, a wɛdoŋɔ yuori bee a o yuori ŋmaaroŋ noɔre. 
REV.13.18	A yeli ŋa boɔrɔ la yɛŋ; vɛŋ ka soba na zaa naŋ baŋ a tɛgɛ sɔre baŋ a wɛdoŋɔ sɔr-noɔre, bonso, o waa la nensaala sɔr-noɔre. A o sɔr-noɔre waa la kɔɔraayoɔbo ane lezaata ne ayoɔbo.
REV.14.1	N pãã da kaaɛ la a da nyɛ a Pilee ka O are a Zaayɔn Taŋzu! Ka noba turi lezaapoi ne turi anaare ba naŋ da sɛge a Pilee yuori ane a O Saa yuori eŋ a ba gberi eŋɛ da be O zie. 
REV.14.2	N da woŋ la kɔkɔre ka o yi a saluoni poɔ a waa ŋa kɔŋyaga naŋ dɔɔnɔ, a waa ŋa saa naŋ tanna yaga zaa. A kɔkɔre N naŋ da woŋ da waa ŋa noba naŋ ŋmeɛrɛ ba pɛnne ka a kono. 
REV.14.3	Ba da yiele la yieluŋ paalaa a nakogi niŋesogɔ ane a bonvoba anaare niŋesogɔ ane a nɛmbɛrɛ niŋesogɔ. Neɛzaa da kontoɔ̃ zanne a yieluŋ na ka a noba turi lezaapoi ne turi anaare ba naŋ da faa a teŋɛzu yoŋ naane. 
REV.14.4	A bama la da ba dɛge bamenne ne pɔgeba, bonso, ba da waa la bitorri
REV.14.5	ka zirii zaa daŋ ba yi ba nɔɛ poore; ba ba taa saanaa zaa.
REV.14.6	N pãã da nyɛ la a maleke kaŋ ka o ɛgrɛ a sazu poɔ, a da taa a Ŋmen-yelnoore na naŋ ba taa baaraa ka o moɔle ko a banaŋ naŋ be a teŋɛzu; a tenne zaa ane a nemboorɔ zaa ane a kɔkɔɛ zaa ane a nensaalba zaa. 
REV.14.7	O da yeli la yɛlɛ ne kɔkɔkpeɛŋaa a yele, “Yɛ zoro Naaŋmen a kyɛ ire O yuori, bonso, a O sɛrɛɛdiibu saŋ taɛ la. Yɛ puoro a soba na naŋ iri sazu ane a teŋɛ, a mane ane a bulnimie.”
REV.14.8	Lɛ la ka a maleke kaŋ, a ayi soba da tu a yele, “Baabilɔŋ, a teŋyuori lee la, o lee la! O eɛɛ la ka a tenne zaa nyu a o peɛ̃mo toma supuriyaaraa dãã.”
REV.14.9	Lɛ la ka a maleke kaŋ, a bata soba meŋ da tu ba a kyeerɛ ne kɔkɔkpeɛŋaa, “A banaŋ naŋ puoro a wɛdoŋɔ ane a o teebo, a kyɛ eŋ a ŋmaaroŋ a ba gberi eŋɛ bee ba nuuri eŋɛ, 
REV.14.10	meŋ na nyu la a Naaŋmen supuriyaaraa dããkpeɛŋaa ba naŋ pore a yoŋ ka bonzaa ba pulli, a eŋ a O suuri ŋmanlee poɔ. Ba na dɔgre ba la ne vũũ ane gyirimuri
REV.14.11	A ba dɔgroŋ nyoore
REV.14.12	A nensonne, a banaŋ naŋ tuuro a Naaŋmen nɔɛ kyɛ kpimare a ba yeldeebo a Yeezu eŋɛ kannyiri diibu yelteɛbo la ŋa.
REV.14.13	N da woŋ la kɔkɔre kaŋ ka o yele a saluoni poɔ, “Sɛge a yeli ŋa: A piili pampana kyɛ gɛrɛ, banaŋ naŋ kpiire a Daana eŋɛ nyɛ la maaloo.” A Vooroŋ Soŋ yelee la, “Õõ, ba na pɛnne la a ba toma eŋɛ, bonso, a ba tonsonne tuuro ba la.”
REV.14.14	N pãã da kaaɛ la a nyɛ zunzug-pelaa ka neɛ kaŋ da zeŋ a zunzugri poɔ a waa ŋa a Nensaala Bie, a vɔgle salema nazupili kyɛ ka Gɔraa
REV.14.15	A maleke kaŋ da wa yi la a Naaŋmen puoruudie poɔ a boɔlɔ a soba na naŋ da zeŋ a zunzugri poɔ ne kɔkɔkpeɛŋaa a yele, “De a fo gɔraa kyɛ ne a boma, bonso, a boma kyeɛbo saŋ taɛ la, ka a tendaa boma be a zaa.” 
REV.14.16	Lɛ la ka a soba na naŋ da zeŋ a zunzugri poɔ da lɔɔ a o gɔraa eŋ a teŋɛzu, ka ba da kyɛ a tendaa boma.
REV.14.17	Lɛ la ka a maleke kaŋ da wa yi a Naaŋmen puoruudie naŋ be a tenvelaa
REV.14.18	A maleke kaŋ pãã da wa yi la a Naaŋmen bagmaalkuuri zie. A maleke ŋa taa la kpeɛ̃õ vũũ zu, ka o da boɔle a onaŋ naŋ da taa a gɔraa naŋ dire ne kɔkɔkpeɛŋaa a yele, “De a fo gɔraa naŋ dire a kyɛ ne a dããteere lantaa, bonso, a tewɔmɔ moɔɛ la.” 
REV.14.19	Lɛ la ka a maleke da lɔɔ a o gɔraa eŋ a teŋɛzu a da kyɛ a tendaa tewɔmɔ a wuo lantaa a da de a lɔɔ eŋ a Naaŋmen supuriyaaraa dãã maaloo zie naŋ waa kpoŋ. 
REV.14.20	Ba da neɛ la a tewɔmɔ a dãã maaloo zie naŋ da be a teŋkpoŋ yeŋ poɔ, ka zẽẽ da yi a dãã maaloo zie a do te seŋ ŋa wiri kyɛ da zoro a te ta ŋa mɛlɛ kɔɔraayi.
REV.15.1	N pãã da nyɛ la yelwulaa kaŋ meŋ a tenvelaa
REV.15.2	N da nyɛ la bonkaŋ naŋ waa ŋa mane kyɛ nyegrɛ aŋa kyaanaa kyɛ pulli ne vũũ, kyɛ ka a banaŋ naŋ da zɔɔtoɔ̃ a wɛdoŋɔ ane a o teebo ane a o yuori ŋmaaroŋ da are peɛle a mane naŋ nyegrɛ aŋa kyaanaa a taa a Naaŋmen koriŋgyo ba nuuri poɔ. 
REV.15.3	Ba da yiele la a Naaŋmen tontonɔ Moozul yieluŋ ane a Pilee yieluŋ a yele:
REV.15.3	“Naaŋmen Kpeɛ̃õ Zaa Daana,
REV.15.3	a fo toma waa la kpoŋ kyɛ taa nɔmaa!
REV.15.3	A tenne zaa Naa,
REV.15.3	a fo sobie waa la meŋɛ ane yelmeŋɛ!
REV.15.4	Daana, nembuo la koŋ zoro dabeɛ̃
REV.15.4	a kyɛ ire a fo yuori?
REV.15.4	Bonso, fõõ yoŋ la waa soŋ.
REV.15.4	A tenne zaa na wa puori fo la a fo niŋesogɔ,
REV.15.4	bonso, a fo yelmennoŋ sããɛ la.”
REV.15.5	A yeli ŋa puoriŋ, N da kaaɛ la a nyɛ a Naaŋmen puoruudie danseɛ diibu sege ka o da yuo a tenvelaa poɔ, 
REV.15.6	ka malekere bayopoi naŋ da taa a yelwolɔ ayopoĩ da wa yi a Naaŋmen puoruudie poɔ a su kparpeɛle parepare naŋ nyegrɛ kyɛ leŋ salema kpagre gare ba nyaa eŋɛ. 
REV.15.7	Lɛ la ka a bonvoba anaare na kaŋ da de salema laare ayopoĩ naŋ paale ne a Naaŋmen na naŋ voorɔ tegitegilɛ supuriyaaraa ko a malekere bayopoi, 
REV.15.8	ka a Naaŋmen puoruudie da paale ne nyoore
REV.16.1	N pãã da woŋ la kɔkɔre kaŋ a Naaŋmen puoruudie poɔ ka o yele yɛlɛ korɔ a malekere bayopoi na, “Yɛ gaa te kyiri a Naaŋmen supuriyaaraa naŋ be a laare ayopoĩ poɔ na eŋ a teŋɛzu.”
REV.16.2	Lɛ la ka a maleke dɛndɛŋ soba da gaa te kyiri a boma naŋ be a o laa poɔ dɔgle a teŋɛzu, ka felɛ naŋ buoro kyɛ nyuuro da yi a banaŋ naŋ da taa a wɛdoŋɔ ŋmaaroŋ a kyɛ puoro a o teebo enne.
REV.16.3	A maleke bayi soba da kyiri la a boma naŋ be a o laa poɔ eŋ a mane poɔ ka a mane koɔ̃ da leɛ waa ŋa kũũ zẽẽ, ka a mane poɔ bonvoba zaa da kpi.
REV.16.4	A maleke bata soba da kyiri la a boma naŋ be a o laa poɔ eŋ a bare ane a bulnimie poore ka a da leɛ zẽẽ. 
REV.16.5	N da woŋ la a koɔ̃ zaa maleke ka o yele:
REV.16.5	“Soŋ Soba, fõõ naŋ bebe a kyɛ da bebe, fo waa la meŋɛ,
REV.16.5	bonso, fo di la a boma ama sɛrɛɛ;
REV.16.6	ba naŋ da kyiri a nensonne ane a Ŋmen-yelmanneba zẽẽ zuiŋ,
REV.16.6	fo ko ba la zẽẽ ka ba nyu.
REV.16.6	A yeli ŋa la seŋ ne ba!”
REV.16.7	N da woŋ la a Naaŋmen bagmaalkuuri ka o leɛ yeli sɔge:
REV.16.7	“Õõ, Daana Naaŋmen, a Kpeɛ̃õ Zaa Soba,
REV.16.7	a fo sɛrɛɛdiibu waa la serɛ kyɛ waa meŋɛ!”
REV.16.8	A maleke banaare soba da kyiri la a boma naŋ be a o laa poɔ dɔgle a ŋmenaa zu ka ba da ko a ŋmenaa sori ka o vuuli a noba ne vũũ. 
REV.16.9	A vũũ toloŋ kpoŋ da vuuli ba la, kyɛ ba da ba leɛ ba eebo a de puubu ko Naaŋmen, kyɛ da kaara eŋnɛ a Naaŋmen yuori naŋ taa kpeɛ̃õ a yelwolɔ ama zu.
REV.16.10	A maleke banuu soba da kyiri la a boma naŋ be a o laa poɔ eŋ a wɛdoŋɔ nakogi zu, ka a o naaloŋ da be lige poɔ; a woore da eɛɛ la ka a noba da ɔɔ ba zelɛ. 
REV.16.11	Ba da kaa-eŋ la a tenvelaa
REV.16.12	A maleke bayoɔbo soba da kyiri la a boma naŋ be a o laa poɔ eŋ a Yuferate bakpoŋ poɔ ka o koɔ̃ da sere ka ka o toɔ̃ maale sobiri ko a namine naŋ yi a sapare. 
REV.16.13	Lɛ la ka N da nyɛ sefaare ata naŋ waa ŋa pɔnteɛ ka a da wa yire a wa-beɛ ane a wɛdoŋɔ ane a kaŋwaa Ŋmen-yelmanneba nɔɛ poore. 
REV.16.14	A boma ama waa la sefaare, a erɛ yelwulii, a maŋ gaa tatenne, a tendaa zaa namine ziiri a te laŋ ba taa ka ba zɔɔ, a Naaŋmen Kpeɛ̃õ Zaa Daana bebi-kpoŋ daare. 
REV.16.15	(“Nyɛ, N waana la aŋa nannyige! Soba na naŋ bare goɔŋ a kyɛ su kparre a ba taa eŋkpoŋkpoli a yoɔrɔ ne ka vi na kpɛ o nyɛ la maaloo.”) 
REV.16.16	Ba da laŋ ba la taa a zie na ba naŋ boɔlɔ a Hiburu kɔkɔre poɔ ka Hammagedon.
REV.16.17	A maleke bayopoi soba da kyiri la a boma naŋ be a o laa poɔ eŋ a saseɛ poɔ, ka kɔkɔkpeɛŋaa kaŋ da yi a nakogi zie, a Naaŋmen puoruudie poɔ, a yele, “A e baarɛɛ la!” 
REV.16.18	Ka saa da nyegrɛ, a hoorɔ, a tanna kyɛ ka a teŋɛ da gbigri yaga zaa ka a lɛ tɔ daŋ ba e a yi lɛ saŋ nensaalba naŋ be a teŋɛzu, lɛ ka a teŋɛ gbigruu ŋa da waa faa seŋ. 
REV.16.19	A teŋkpoŋ da poŋ la ziiri ata, ka a paaloŋ teŋkponni da le. Naaŋmen da leɛ-teɛre la a Baabilɔŋ, a teŋkpoŋ yɛlɛ a da de a o suuri naŋ da iri yaga dãã ŋmanlee ko o. 
REV.16.20	Ka a mandoba zaa da zo, ka ba da koŋ la nyɛ taŋ zaa; 
REV.16.21	ka sakubo naŋ waa bɛrɛ ka kanzaa tegroŋ maŋ ta ŋa kilori lezaayi ne anuu da yi a sazu lere a noba zuri te ta lɛ saŋ ba naŋ kaa-eŋ Naaŋmen ne a sakubo naŋ dɔgrɔ ba, bonso, a dɔgroŋ da taa la dabeɛ̃ yaga.
REV.17.1	A malekere bayopoi na kaŋ naŋ da taa a laare pãã da waɛ la a wa yeli ko ma, “Wa, N na wuli fo la lɛ ba naŋ na di a gyɛnter-kpoŋ sɛrɛɛ, a onaŋ naŋ zeŋ a kɔŋyaga zu. 
REV.17.2	Ona la ka a teŋɛzu namine ne o da toŋ peɛ̃mo toma, ka a noba naŋ be a teŋɛzu kuoli ne a o peɛ̃mo toma dãã.” 
REV.17.3	Lɛ la ka o da de ma seeloŋ poɔ kpɛ ne a wɛgyɛŋ poɔ ka N da te nyɛ pɔge kaŋ naŋ zeŋ wɛdoŋ-zeɛ kaŋ zu naŋ da paale ne yoe naŋ toorɔ Naaŋmen zoma, kyɛ ka o da taa zuri ayopoĩ ane eelɛ pie. 
REV.17.4	A pɔge da su la kpareze-velaa, ka o lenni ne salema ane lɛɛbie ane kusi-veɛle. O da taa la salema ŋmanlee o nu poɔ ka o paale ne faaloŋ ane a o peɛ̃mo toma yeldɛgɛ; 
REV.17.5	kyɛ ka ba da sɛge yuori kaŋ o tɛgɛ naŋ sɔgle eŋ o gbieŋ, “Baabilɔŋ a teŋyuori, gyɛnterre ane a tendaa faaloŋ ma.” 
REV.17.6	N da nyɛ la a pɔge ka o kuoli ne a nensonne zẽẽ ane a Yeezu dansediribe zẽẽ.
REV.17.6	N naŋ da wa nyɛ o, N noɔre da maaɛ la yaga. 
REV.17.7	Kyɛ ka a maleke da soore ma, “Bonso ka fo noɔre maa lɛ? N na yeli la a pɔge yelsɔglɔ ane a wɛdoŋɔ naŋ taa a zuri ayopoĩ ane a eelɛ pie naŋ tuo a pɔge yɛlɛ ko fo. 
REV.17.8	A wɛdoŋɔ na fo naŋ da nyɛ da bebe la, kyɛ o ba la kyebe, kyɛ o boɔrɔ la ka o yi a bogzuluŋ naŋ ba taa baaraa poɔ, a do wa kpɛ sããmo poɔ. A banaŋ naŋ be a teŋɛzu ka ba da ba sɛge ba yoe eŋ a nyɔvore gane poɔ a yi a tendaa piiluu saŋ nɔɛ na maa la ka ba naŋ wa nyɛ a wɛdoŋɔ, bonso, o da bebe la, a ba la kyebe kyɛ na leɛ wa.”
REV.17.9	“A ŋaa boɔrɔ la neɛ naŋ taa yɛŋ: a zuri ayopoĩ waa la tanne ayopoĩ na zu a pɔge naŋ zeŋ; a meŋ waa la namine bayopoi, 
REV.17.10	ka ba banuu le. Bon-yeni voorɔ la kyɛ ka a kaŋ naŋ ba wa sɛre, kyɛ ka o naŋ wa wa, a ferɛɛ la ka o bebe belaa lɛ. 
REV.17.11	A wɛdoŋɔ na fo naŋ da nyɛ ka o bebe kyɛ ba la kyebe na eŋ, o waa la a anii soba kyɛ o poɔ la a ayopoĩ na poɔ, kyɛ o gɛrɛ la ka ba sãã o bare. 
REV.17.12	A eelɛ pie na fo naŋ da nyɛ waa la namine pie naŋ naŋ ba di ba naaloŋ sɛre, kyɛ ba na laŋ ne la a wɛdoŋɔ a nyɛ kpeɛ̃õ a waa namine gogo yeni yoŋ. 
REV.17.13	A bama taa la teɛroŋ yeni a de a ba faŋ ane ba kpeɛ̃õ ko a wɛdoŋɔ. 
REV.17.14	Ba na zɔɔ ne la a Pilee, kyɛ a Pilee na zɔɔtoɔ̃ ba la, bonso, Ona la a daanema zaa Daana ane namine zaa Naa, ka a banaŋ naŋ be O zie waa noba ba naŋ boɔle, a kaa-iri kyɛ ka ba taa yelmeŋɛ.”
REV.17.15	Ka a maleke da yeli ko ma, “A koɔ̃ na zaa fo naŋ da nyɛ, a be a gyɛnterɛ naŋ zeŋ, waa la nemboorɔ boorɔ ane nembeɛoŋ ane tenne ane kɔkɔɛ. 
REV.17.16	Ka a eelɛ pie na fo naŋ da nyɛ, ana ane a wɛdoŋɔ na kyiire la a gyɛnterɛ; a na faa la o boma zaa kyɛ bare o ka o taa eŋkpoŋkpoli; a na ɔɔ la a o eŋnɛne a kyɛ nyege o ne vũũ. 
REV.17.17	Bonso, Naaŋmen eŋ a la ba sukyie poɔ ka ba toŋ a O poboɔbo toma, ka a sage ka a de a ba naaloŋ ko a wɛdoŋɔ te ta lɛ saŋ a Naaŋmen yelbie naŋ tu a tuubu. 
REV.17.18	A pɔge na fo naŋ da nyɛ waa la a teŋkpoŋ na naŋ dire naaloŋ a tendaa namine zu.”
REV.18.1	A ŋaa puoriŋ N da nyɛ la a maleke kaŋ ka o yi sazu sigre waana, a taa kpeɛ̃õ yaga zaa; ka a tendaa zaa da kyaane ne a o veɛloŋ. 
REV.18.2	O da boɔle ne la kɔkɔkpeɛŋaa a yele:
REV.18.2	“Baabilɔŋ a teŋyuori lee la, o lee la!
REV.18.2	O leɛ la sefaare kpeɛbozie,
REV.18.2	a leɛ sefaare zaa sɔgloo zie,
REV.18.2	a leɛ nuuli faare zaa sɔgloo zie,
REV.18.2	a leɛ bonfaare ane wɛdonfaare sɔgloo zie.
REV.18.3	Bonso, a tenne zaa da nyu la a o
REV.18.3	peɛ̃mo toma suuri dãã,
REV.18.3	ka a tendaa namine ne o da toŋ peɛ̃mo toma
REV.18.3	ka a o bondaanoŋ kpeɛ̃õ e ka a teŋɛzu yɛreyɛrebɛ kpɛ naaloŋ poɔ.”
REV.18.4	Lɛ la ka N da woŋ kɔkɔre kaŋ a saluoni poɔ ka o yele:
REV.18.4	“N noba, yɛ wa yi o poɔ,
REV.18.4	ka yɛ na ta wa poɔ a o yelbebe poɔ,
REV.18.4	ka a lɛ vɛŋ ka yɛ ta wa poɔ
REV.18.4	a o yelwolɔ poɔ;
REV.18.5	bonso, a o yelbebe gboŋ do te ta la a saluoni,
REV.18.5	ka Naaŋmen leɛ-teɛre a o yelfaare.
REV.18.6	Yɛ e ko o aŋa lɛ o naŋ da e ko a noba,
REV.18.6	kyɛ leɛ yɔɔ a o yel-erre san-yɔɔ gbɛre boyi;
REV.18.6	yɛ pulli a o ŋmanlee poɔ, dãã naŋ e kpeɛŋaa gbɛre boyi ko o.
REV.18.7	A lɛ o naŋ puuro o meŋɛ a kyɛ wono noɔ,
REV.18.7	a lɛ meŋ la ka yɛ na ko o dɔgroŋ ane posaanaa ka a seŋ.
REV.18.7	Bonso, o yeli la o poɔŋ:
REV.18.7	‘N dire la naaloŋ aŋa pɔgenaa;
REV.18.7	N ba waa pɔgekoɔre,
REV.18.7	ka posaanaa daŋ koŋ kpɛ ma zaa,’
REV.18.8	azuiŋ a o yelwolɔ na wa la bebi-yeni; kũũ ane konni ane kɔŋkpoŋ,
REV.18.8	kyɛ ka ba nyege o ne vũũ;
REV.18.8	bonso, a Daana Naaŋmen naŋ di o sɛrɛɛ taa la kpeɛ̃õ.”
REV.18.9	A teŋɛzu namine ne o naŋ da toŋ a peɛ̃mo toma kyɛ laŋ woŋ noɔ ne o na koŋ la, a ŋmɛ kpɛlle ka ba naŋ wa nyɛ a nyoore
REV.18.10	Ba na are la tɔɔre zaa a o dɔgroŋ dabeɛ̃ zuiŋ a kyɛ yeli:
REV.18.10	“Woo, woo, a teŋkpoŋ kpoŋ,
REV.18.10	Baabilɔŋ, a teŋkpoŋ naŋ taa faŋ!
REV.18.10	Ba di la a fo sɛrɛɛ gogo yeni yoŋ poɔ.”
REV.18.11	A teŋɛzu yɛreyɛrebɛ na ŋma la nentaŋ a koŋ o, neɛzaa naŋ ba daara a ba boma zuiŋ, 
REV.18.12	salema, selem-pelaa, peɛmɛ ane kusi-veɛle; pɛmpeɛle, pɛnzeere, pɛmɛ naŋ nyegrɛ ane kpareze-kpoŋ; daa zaa boorɔ naŋ nyuuro velaa; wɔɔnyemɛ bommaale boorɔ zaa, daare daaroŋ naŋ ba wono bommaale boorɔ zaa, kur-zeɛ, kuri ane kusi-pelaa; 
REV.18.13	pɛlaa, zeɛre bommeelɛ, ensɛnse, turaali, gboŋgbori nyɔfeera zɔŋ; dãã, kãã, zɔŋ-baaloŋ ane kyi, nii ane peere, wie ane torikori, gbaŋgbaare ane noba ba naŋ fere nyɔge.
REV.18.14	“A tewɔmɔ fo naŋ da nɔŋ yaga zaa
REV.18.14	yi la fo zie gaa,
REV.18.14	ka a fo naboma ane a fo veɛloŋ
REV.18.14	zaa bɔre,
REV.18.14	ka fo daŋ koŋ la nyɛ a togitogi zaa!”
REV.18.15	A boma ama yɛreyɛrebɛ naŋ nyɛ ba naboma yi o zie na are la tɔɔre zaa a o dɔgroŋ dabeɛ̃ zuiŋ, a ŋmaara nentaŋ a kyɛ ŋmeɛrɛ kpɛlle yaga zaa a yele:
REV.18.16	“Woo, woo, a teŋkpoŋ kpoŋ,
REV.18.16	naŋ da su kparpelaa,
REV.18.16	a su kparre zeɛ ane kpareze-kpoŋ
REV.18.16	ka ba lenni ne salema,
REV.18.16	ane lɛɛbie ane kusi-veɛle!
REV.18.17	Bonso, a bondaanoŋ ŋa zaa wɛɛ la gogo yeni poɔ!”
REV.18.17	A gboe mɔnneba ane a gboe tontonema ane a gboe kpeɛrebɛ ane a banaŋ zaa yɛroŋ naŋ be a mane zu da are la tɔɔre zaa, 
REV.18.18	a ŋmɛ kpɛlle ba naŋ da wa nyɛ a nyoore naŋ yire a vũũ naŋ dire o poɔ:
REV.18.18	“Tembuo la da waa ŋa a teŋkpoŋ kpoŋ ŋa?”
REV.18.19	Ba da ɔnnɔ la tɛne ennɛ ba zuri eŋɛ, a ŋmaara nentaŋ, a kono kyeerɛ:
REV.18.19	Woo, woo, a teŋkpoŋ kpoŋ,
REV.18.19	a be la ka a banaŋ naŋ taa gboe a mane zu
REV.18.19	da kpɛ naaloŋ a o bondaanoŋ zuiŋ!
REV.18.19	Bonso, gogo yeni poɔ la ka ba e ka o wɛ o zaa.
REV.18.20	Sazu ane yɛnee nensonne ane apostoliimine ane Ŋmen-yelmanneba,
REV.18.20	yɛ kyellɛ o zuiŋ!
REV.18.20	Bonso, Naaŋmen di la o sɛrɛɛ ne bon o naŋ e ko yɛ.
REV.18.21	Lɛ la ka maleke kaŋ naŋ taa faŋ da de kuuri naŋ waa ŋa neɛre kuuri a lɔɔ eŋ a mane poɔ, a yele:
REV.18.21	“A faŋ ŋa tɔ la ka ba na de ne
REV.18.21	Baabilɔŋ a teŋkpoŋ lɔɔ bare
REV.18.21	ka neɛzaa koŋ la nyɛ o.
REV.18.22	Ba koŋ la woŋ
REV.18.22	koriŋgyo ane yieluŋ ane wulee ane eelɛ konni fo poɔ;
REV.18.22	ba koŋ la nyɛ
REV.18.22	toma zaa gɔbaa fo poɔ;
REV.18.22	ba koŋ la woŋ
REV.18.22	neɛre kuuri konni fo poɔ;
REV.18.23	ba koŋ la nyɛ
REV.18.23	fentelɛ kyaane fo poɔ;
REV.18.23	ba koŋ la woŋ
REV.18.23	a serpaalaa ane a pɔgpaalaa kɔkɔre fo poɔ;
REV.18.23	bonso, a fo yɛreyɛrebɛ da waa la yɛreyɛr-nembɛrɛ a teŋɛzu,
REV.18.23	kyɛ ka fo da bɛlle a tenne zaa ne a fo sɔyɛlɛ.
REV.18.24	A fo poɔ la ka ba da nyɛ a Ŋmen-yelmanneba ane a nensonne
REV.18.24	ane a banaŋ zaa ba naŋ da ko a teŋɛzu zẽẽ.”
REV.19.1	A ŋaa puoriŋ, N da woŋ la kpɛlle kaŋ naŋ waa ŋa nembeɛoŋ naŋ be a tenvelaa
REV.19.1	Haleluya!
REV.19.1	A te Naaŋmen la so faabo ane puubu ane kpeɛ̃õ,
REV.19.2	bonso, a O sɛrɛɛdiibu waa la serɛ kyɛ waa meŋɛ.
REV.19.2	O da di la a gyɛnter-kpoŋ na
REV.19.2	naŋ sãã a teŋɛ ne a o peɛ̃mo toma sɛrɛɛ,
REV.19.2	a kyɛ dɔgre o yaa a sane ne a Naaŋmen tontonema zẽẽ o naŋ da kyiri zuiŋ.
REV.19.3	Ba da la yelee la:
REV.19.3	“Haleluya!
REV.19.3	A nyoore
REV.19.4	Ka a nembɛrɛ lezare ne banaare ane a bonvoba anaare da le vɔgle muro a puori Naaŋmen naŋ da zeŋ a nakogi zu, a yele:
REV.19.4	“Ameena.
REV.19.5	Ka kɔkɔre kaŋ da yi a nakogi zie a yele:
REV.19.5	“Yɛ puu a te Naaŋmen,
REV.19.5	yɛnee zaa naŋ waa O tontonema,
REV.19.5	ane yɛ banaŋ zaa naŋ zoro O
REV.19.5	a yɛ bilii ane yɛ kponni.”
REV.19.6	Lɛ la ka N da woŋ kɔkɔre kaŋ naŋ waa ŋa nembeɛoŋ kɔkɔɛ, a waa ŋa kɔŋyaga naŋ dɔɔnɔ, a kyɛ waa ŋa saa naŋ tanna kpeɛŋaa zaa, a kono yele:
REV.19.6	“Haleluya!
REV.19.6	Bonso, a Daana a te Naaŋmen
REV.19.6	a Kpeɛ̃õ Zaa Soba di la naaloŋ.
REV.19.7	Yɛ e ka te kyellɛ kyɛ zɛge O yuori
REV.19.7	a kyɛ de a puubu ko O,
REV.19.7	bonso, a Pilee pɔge deebo saŋ taɛ la,
REV.19.7	ka a O pɔge nare o meŋɛ baare. 
REV.19.8	Ba da tere la sori ka ba su o
REV.19.8	kparpelaa naŋ pɛle parepare ka dɛgre zaa ba kye o eŋɛ”;
REV.19.8	bonso, a kparpelaa la a nensonne tonsonne.
REV.19.9	Ka a maleke da yeli ko ma, “Sɛge a yeli ŋa: Banaŋ ba naŋ da boɔle ka ba wa a Pilee pɔgde tigri nyɛ la maaloo.” Ka o da yeli ko ma, “A Naaŋmen yelbie naŋ waa meŋɛ la ama.” 
REV.19.10	Lɛ la ka N da le vɔgle muro o gbɛɛ puliŋ ka N puori o, kyɛ ka o da yeli ko ma, “A ba fere ka fo e a lɛ! N waa la fo tonton-tɔsoba a laŋ ne a fo yɔɔmine banaŋ naŋ sage de a Yeezu danseɛ. Puoro Naaŋmen! Bonso a Yeezu danseɛ la korɔ a banaŋ naŋ yele Ŋmen-yelmanneba yelyelii kpeɛ̃õ.”
REV.19.11	N pãã da nyɛ la tenvelaa ka o yuo ka N da nyɛ wir-pelaa kaŋ! Ba da boɔlɔ la a soba na naŋ zɔŋ a wiri ka Mennoŋ ane Meŋɛ, kyɛ ka mennoŋ poɔ ka O da dire sɛrɛɛ a kyɛ yire tammo. 
REV.19.12	A O nimie da waa ŋa vũũzele kyɛ ka nazupile yaga be o zu eŋɛ; kyɛ ka ba sɛge yuori kaŋ eŋ o eŋɛ ka neɛzaa ba baŋ o tɛgɛ ka O yoŋ naane. 
REV.19.13	O da su la kparoo ba naŋ da de toŋ zẽẽ poɔ, ka ba da boɔlɔ O yuori ka A Naaŋmen Yelbiri. 
REV.19.14	A tenvelaa sogyɛre da su la kparpeɛle naŋ pɛle parepare ka dɛgre zaa ba kye a eŋɛ a da zɔŋ wir-peɛle tuuro ne O. 
REV.19.15	Zɔɔzɔɔ-soɔ naŋ dire yaga da wa yi la O noɔre poɔ, ona la ka O na de zɔɔtoɔ̃ ne a tenne noba kyɛ di naaloŋ ba zu ne nimikuoŋaa. O na neɛ la a nenfaare ba naŋ de lɔɔ eŋ a Naaŋmen, Kpeɛ̃õ Zaa Daana supuriyaaraa dãã maaloo zie ne gbɛɛ. 
REV.19.16	A O kparoo eŋɛ ane a O gbɛkpoŋ eŋɛ, ba da sɛge la yuori ŋa eŋ, “Namine zaa Naa ane daanema zaa Daana.”
REV.19.17	N pãã da nyɛ la maleke ka o are a ŋmenaa poɔ kyɛ boɔle a nuuli zaa naŋ ɛgrɛ a sazu poɔ ne kɔkɔkpeɛŋaa a yele, “Yɛ wa lantaa a di a Naaŋmen tig-kpoŋ, 
REV.19.18	a ɔɔ namine eŋnɛne, sogyɛre ane ba nembɛrɛ eŋnɛne, wie ane a zɔɔnema eŋnɛne; a ɔɔ a noba zaa eŋnɛne, a neɛ naŋ so o meŋɛ ane a gbaŋgbaa, a ba bilii ane a ba bɛrɛ.” 
REV.19.19	Lɛ la ka N da nyɛ a wɛdoŋɔ ane a namine ne a ba sogyɛre ka ba da lantaa ka ba yi tammo ne a soba na naŋ zɔŋ a wiri ane a O sogyɛre. 
REV.19.20	Ba da nyɔge la a wɛdoŋɔ a laŋ ne a kaŋwaa Ŋmen-yelmanna naŋ da e yelwulii a wɛdoŋɔ niŋesogɔ a da tu be bɛlle a banaŋ naŋ da taa a wɛdoŋɔ ŋmaaroŋ ane a banaŋ naŋ puoro a wɛdoŋɔ teebo. Ba da lɔɔ la a bama bayi vore eŋ baa vũũ naŋ dire ne gyirimuri.
REV.19.21	Kyɛ ba da ko la a banaŋ naŋ kyɛre ne zɔɔzɔɔ-soɔ naŋ da yi a soba na naŋ zɔŋ a wiri noɔre poɔ; ka nuuli zaa da di a ba enne a tege.
REV.20.1	N pãã da nyɛ la maleke kaŋ ka o yi a saluoni waana, a taa a bogzuluŋ naŋ ba taa baaraa saafebiri ane banzɔlɔ tegroŋ o nu poɔ. 
REV.20.2	O da nyɔge la a wa-beɛ, a dakoroŋ waabo na, ona la a Sebɛlbɛllɛ bee Setaana, a leŋ bare yuomo turi, 
REV.20.3	kyɛ da de o lɔɔ eŋ a bogi poɔ a da nyɔge lare kyɛ bɛ a bogi noɔre pɔge, ka o koŋ la bɛlle a tenne kyɛ te ta saŋ na a yuomo turi naŋ baare. A lɛ puoriŋ, a ferɛɛ la ka ba yuo o bare ka o wa yi belaa.
REV.20.4	Lɛ la ka N da nyɛ nakogri, ka ba da de kpeɛ̃õ ko a banaŋ naŋ zeŋ a nakogri zu ka ba di sɛrɛɛ. N da nyɛ la a banaŋ meŋ zuri ba naŋ da kyɛ-ŋmaa seere, ba naŋ da di a Yeezu danseɛ ane a Naaŋmen yelbiri danseɛ zuiŋ. Ba da ba puori a wɛdoŋɔ bee a o teebo, a da ba de a o ŋmaaroŋ a ba gberi bee ba nuuri eŋɛ. Ba da leɛ-iri voorɔ la ka ba ne Kirista da di naaloŋ yuomo turi. 
REV.20.5	(A kuuni na naŋ kyɛre da ba la leɛ-iri voorɔ kyɛ te ta saŋ na a yuomo turi naŋ baare.) A kũũ leɛ-iruu dɛndɛŋ soba la a ŋa. 
REV.20.6	Banaŋ naŋ poɔ a dɛndɛŋ kũũ leɛ-iruu poɔ nyɛ la maaloo ane sonnoŋ. A kũũ boyi soba ba taa kpeɛ̃õ ba zu, kyɛ ba na e la Naaŋmen ane a Kirista bagmaale wederebɛ a laŋ ne O di naaloŋ yuomo turi.
REV.20.7	Ka a yuomo turi wa te baare, ba na yuo la a Setaana bare a o nempagdie poɔ, 
REV.20.8	ka o yi wa bɛlle a tenne zaa naŋ be a tendaa lamboe anaare, ba naŋ boɔlɔ Gɔg ane Magɔg, ka ka o na toɔ̃ laŋ ba taa ka ba yi tammo. Ba waa la yaga aŋa mane biiree. 
REV.20.9	Ba da kyɛŋ la a tendaa zaa zu kyɛ da ŋmaagyili a nensonne kpeɛbozie ane a teŋkpoŋ Naaŋmen naŋ nɔŋ. Ka vũũ da yi sazu sigi wa di ba. 
REV.20.10	Kyɛ ka ba da de a sebɛlbɛllɛ naŋ da bɛlle ba lɔɔ eŋ baa vũũ ane gyirimuri
REV.20.11	N pãã da nyɛ la nakog-pelaa naŋ waa kpoŋ ane a soba na naŋ da zeŋ o zu. A teŋɛ ane a sazu da zo yi la O niŋesogɔ, ka ba da ba nyɛ zie zaa na ko a. 
REV.20.12	N da nyɛ la a kuuni, a nembɛrɛ ane a bibiiri ka ba are a nakogi niŋesogɔ kyɛ ka ba da yuo gama. Ba da yuo la gane kaŋ meŋ, a nyɔvore gane a kyɛ da di a kuuni sɛrɛɛ a seŋ ba yel-erre ba naŋ da sɛge eŋ a gama poɔ lɛ. 
REV.20.13	A mane da iri la a kuuni naŋ be o poɔ tere, Kũũ ane Dazugovũũ meŋ da iri la a kuuni naŋ da be a poore tere ka ba da di ba zaa sɛrɛɛ a seŋ bonna ba naŋ da e. 
REV.20.14	Lɛ la ka ba da de Kũũ ane Dazugovũũ lɔɔ eŋ a baa vũũ poɔ. A kũũ boyi soba la a ŋa, a baa vũũ. 
REV.20.15	Kyɛ ba da de la soba na zaa yuori ba naŋ ba sɛge eŋ a nyɔvore gane poɔ lɔɔ eŋ a baa vũũ poɔ.
REV.21.1	N pãã da nyɛ la tenvel-paalaa ane tempaalaa; bonso, a dɛndɛŋ saluoni ane a dɛndɛŋ teŋɛ da wa tɔle gaaɛ la, ka a mane meŋ da ba la kyebe. 
REV.21.2	N da nyɛ la a tensoŋ, a Gyɛruzɛlɛm paalaa ka o yi a saluoni a Naaŋmen zie sigre waana a nare aŋa pɔgpaalaa naŋ su peɛmɛ a tuoro a o serɛ. 
REV.21.3	N da woŋ la kɔkɔkpeɛŋaa ka o yele yɛlɛ yire a nakogi zie a yele:
REV.21.3	“Nyɛ, a Naaŋmen kpeɛbozie be la nensaalba sogɔŋ.
REV.21.3	O na kpeɛrɛ la ba poɔ a waa ba Naaŋmen;
REV.21.3	ka ba meŋ waa O noba,
REV.21.3	kyɛ Naaŋmen meŋɛ zaa na be la ba zie;
REV.21.4	O na eɛre la nentaŋ zaa bare ba nimieŋ.
REV.21.4	Kũũ koŋ la bebe;
REV.21.4	konni ane kpɛlle ŋmeɛbo ane woore koŋ la bebe,
REV.21.4	bonso, a dɛndɛŋ yɛlɛ wa tɔle gaaɛ la.”
REV.21.5	Ka a soba na naŋ da zeŋ a nakogi zu da yeli, “Nyɛ, N erɛ la ka a yɛlɛ zaa na leɛ yelpaalaa.” O da la yelee la, “Sɛge a yeli ŋa, bonso a yelbie ama taa la dɛloo kyɛ waa yelmeŋɛ.” 
REV.21.6	Lɛ la ka O da yeli ko ma, “A e baarɛɛ la! Maa la a Alefa ane a Omega,
REV.21.7	A banaŋ naŋ zɔɔtoɔ̃ na di la a boma ama gbandiruŋ,
REV.21.8	Kyɛ a dabeɛ̃ deme eŋ, a banaŋ naŋ ba taa yeldeebo, a nendɛgɛ, a neŋkooreba, a banaŋ naŋ toŋ peɛ̃mo toma, a banaŋ naŋ erɛ sɔyɛlɛ, a banaŋ naŋ puoro tebɛ ane zirŋmaareba zaa zie la a baa naŋ dire vũũ ane gyirimuri,
REV.21.9	A malekere bayopoi na kaŋ naŋ da taa a laare ayopoĩ naŋ da paale ne a baaraa yelwolɔ ayopoĩ pãã da wa yeli ko ma la, “Wa, N na wuli fo la a pɔgpaalaa, a Pilee pɔge.” 
REV.21.10	A seeloŋ poɔ, o da de ma la do ne taŋkpoŋ naŋ waa wogi zaa zu, a da te wuli ma Gyɛruzɛlɛm, a tensoŋ ka o yi sazu a Naaŋmen zie sigre waana. 
REV.21.11	O da taa la a Naaŋmen puubu kyɛ nyegrɛ aŋa kusi-nyegraa, a waa ŋa kusi-veɛle mine ba naŋ boɔlɔ gyaspa, a e weliweli aŋa sakuurii. 
REV.21.12	O da taa la daŋkyinkpoŋ naŋ do yaga zaa a kyɛ taa dendɔɛ pie ne ayi ka malekere pie ne bayi are a dendɔɛ eŋɛ, kyɛ ka ba da sɛge a Izerayɛl bale pie ne bayi yoe eŋ a dendɔɛ eŋɛ. 
REV.21.13	Dendɔɛ ata da be la a sapare seŋ, ka ata be sapare nugɔɔ,
REV.21.14	A teŋɛ daŋkyini da taa la daŋkyinpare pie ne ayi ka ba da sɛge a Pilee apostolii pie ne bayi yoe eŋ a daŋkyinpare pie ne ayi eŋɛ.
REV.21.15	A maleke na naŋ da yeli yɛlɛ ko ma da taa la salema damannaa ka o manne a teŋkpoŋ ane o dendɔɛ ane a o daŋkyime. 
REV.21.16	A teŋkpoŋ da taa la lamboe anaare ka a zaa seŋ taa, a o wogruŋ ane a o yɛloŋ da seŋ la taa. O da manne la a teŋkpoŋ ne a o damannaa a nyɛ mɛlɛ turi ne kɔɔraanuu. A o wogruŋ ane a o yɛloŋ ane a o duobu zaa da seŋ la taa. 
REV.21.17	A maleke meŋ da de la nensaala bommanne a manne a teŋkpoŋ daŋkyini a nyɛ mitare lezaata ne ayoɔbo. 
REV.21.18	Kusi-veɛle mine ba naŋ boɔlɔ gyaspa la ka ba da de mɛ ne a daŋkyini, kyɛ mɛ a teŋkpoŋ ne salema ka o nyegrɛ aŋa kyaanaa. 
REV.21.19	Ba da eŋ la kusi-veɛle boorɔ zaa a teŋkpoŋ daŋkyinpareŋ; a dɛndɛŋ soba la gyaspa, ka ayi soba waa safire, ka ata soba waa agate, ka anaare soba waa emeraade, 
REV.21.20	ka anuu soba waa ɔnese, ka ayoɔbo soba waa kaneliyan, ka ayopoĩ soba waa kirisolaite, ka anii soba waa berɛɛle, ka awae soba waa topaze, ka pie soba waa kirisopirase, ka pie ne yeni soba waa gyasin, ka pie ne ayi waa ametese. 
REV.21.21	A dendɔɛ pie ne ayi da waa la kusi-veɛle pie ne ayi, ka a dendɔre kanzaa e kusi-yeni, kyɛ ka a teŋkpoŋ sokoɔraa da waa salema yoŋ, a nyegrɛ aŋa kyaanaa.
REV.21.22	N da ba nyɛ Naaŋmen puoruudie zaa a teŋkpoŋ poɔ, bonso, Naaŋmen, a Kpeɛ̃õ Zaa Daana ane a Pilee da la a teŋkpoŋ puoruudie. 
REV.21.23	A da ba la ferɛ ka a teŋkpoŋ la boɔrɔ a ŋmenaa bee a kyuu veɛloŋ ka a kyaane eŋ o, bonso, a Naaŋmen veɛloŋ la o kyaane, ka a Pilee e o fentelɛ. 
REV.21.24	A tenne noba na kyɛnɛ ne la a o veɛloŋ, kyɛ ka teŋɛzu namine taa ba puubu wa kpɛ ne o poɔ. 
REV.21.25	Ba daŋ koŋ pɔge a o dendɔɛ a ŋmenaa saŋ; kyɛ tensogɔ meŋ koŋ kye a be. 
REV.21.26	Noba na taa la a tenne puubu ane a tenne emmo wa ne a be. 
REV.21.27	Kyɛ bondɛgre zaa koŋ kpɛ o poɔ, ka neɛzaa naŋ erɛ yelfa-dɛgɛ bee a ŋmaara zirii meŋ koŋ kpɛ o poɔ. A banaŋ yoŋ yoe ba naŋ sɛge eŋ a Pilee nyɔvore gane poɔ la na kpɛ o poɔ.
REV.22.1	A maleke pãã da wuli ma la a nyɔvore baa koɔ̃ ka a koɔ̃ pɛle aŋa sakuurii a da zoro yire a Naaŋmen ane a Pilee nakogi zie, 
REV.22.2	a tu a teŋkpoŋ sokoɔraa sogɔŋ. A nyɔvore teɛ da are la a baa lamboe ayi a wɔŋ wɔmɔ tɛɛtɛɛ pie ne ayi. O da maŋ wɔŋ la wɔmɔ kyuu zaa kyɛ ka a teɛ vaare da e tẽẽ a saŋna a tenne noba. 
REV.22.3	Bonzaa Naaŋmen naŋ kaa-eŋ koŋ be a teŋkpoŋ poɔ. A Naaŋmen nakogi ane a Pilee nakogi la na be o poɔ kyɛ ka O tontonema puoro O. 
REV.22.4	Ba na nyɛ la O niŋe kyɛ ka ba sɛge a O yuori eŋ a ba gberi eŋɛ. 
REV.22.5	Tensogɔ koŋ la bebe; ba koŋ la boɔrɔ fentelɛ bee ŋmenaa veɛloŋ, bonso, a Daana Naaŋmen na la a ba veɛloŋ kyɛ ka ba di naaloŋ tegitegilɛ.
REV.22.6	O da yeli ko ma la, “A yelbie ama taa la dɛloo kyɛ waa yelmeŋɛ, bonso, a Daana, a Naaŋmen naŋ maŋ ko a O yelmanneba O vooroŋ la da toŋ a O maleke ka o wa wuli a o tontonema bon naŋ koŋ kɔɔre kyɛ e.” 
REV.22.7	“Nyɛ, a deɛ koŋ kɔɔre kyɛ ka N wa! Soba na zaa naŋ sage de a Ŋmen-yelmanna yelbie ama naŋ be a gane ŋa poɔ nyɛ la maaloo.”
REV.22.8	Maa Gyɔɔn la a soba na naŋ da woŋ kyɛ nyɛ a yɛlɛ ama. N naŋ da wa kyɛlle woŋ kyɛ nyɛ a, N da le vɔgle la muro a maleke na naŋ da de a yɛlɛ wuli ma gbɛɛ puliŋ ka N puori o; 
REV.22.9	kyɛ ka o da yeli ko ma, “A ba seŋ ka fo e a lɛ! Maa ne fo ane a fo yɔɔmine, a Ŋmen-yelmanneba ane a banaŋ naŋ sage de a gane ŋa poɔ yelbie waa la tonton-taaba. Puoro Naaŋmen!”
REV.22.10	A maleke da yeli ko ma la, “Ta wa pɔgrɔ a Ŋmen-yelmanna yelbie naŋ be a gane ŋa poɔ bara, bonso, a saŋ peɛlɛɛ la. 
REV.22.11	Vɛŋ ka a yelfa-errɛ naŋ kyɛnɛ erɛ yelfaare, ka a dɛgre soba naŋ kyɛnɛ waa dɛgre, ka a nemmeŋɛ naŋ kyɛnɛ erɛ yɛlɛ naŋ tori, ka a nensoŋ naŋ kyɛnɛ waa soŋ.”
REV.22.12	“Nyɛ, a koŋ kɔɔre kyɛ ka N wa; N taa la N san-yɔɔ waana ne ka N yɔɔ neɛzaa a seŋ lɛ o soba naŋ toŋ. 
REV.22.13	Maa la a Alefa ane a Omega,
REV.22.14	A banaŋ naŋ pɛge a ba kparre nyɛ la maaloo. Ba na nyɛ la sori di a nyɔvore teɛ wɔmɔ kyɛ tu a dendɔɛ kpɛ a teŋkpoŋ poɔ. 
REV.22.15	A nenfaare ane a banaŋ naŋ erɛ sɔyɛlɛ ane a banaŋ naŋ tonɔ peɛ̃mo toma ane a neŋkooreba ane a banaŋ naŋ puoro tebɛ ane neɛzaa naŋ nɔŋ kyɛ ŋmaara zirii na be la a yeŋ poɔ.
REV.22.16	“Maa Yeezu la da toŋ a N maleke a fo zie ka o wa di a yeli ŋa danseɛ ko fo a puoruu laŋne yie zuiŋ. Maa la a Davil nyeɛne
REV.22.17	A Vooroŋ Soŋ ane a pɔgpaalaa yelee la, “Wa.”
REV.22.17	Kyɛ vɛŋ ka neɛ na zaa naŋ kyɛlle woŋ meŋ yeli, “Wa.”
REV.22.17	Neɛ na zaa kɔŋnyuuri naŋ kpɛ, vɛŋ ka o wa.
REV.22.17	Neɛzaa naŋ boɔrɔ a nyɔvore koɔ̃, o wa de nyu weɛlɛ.
REV.22.18	N kpãã la neɛzaa naŋ wono a Ŋmen-yelmanna yelbie naŋ be a gane ŋa poɔ: ka neɛzaa wa de yelzaa poɔ a yɛlɛ ama poɔ, Naaŋmen na de la a yelwolɔ na yɛlɛ ba naŋ manne a gane ŋa poɔ dɔgle o soba zu; 
REV.22.19	ka neɛzaa meŋ wa iri yelzaa bare a Ŋmen-yelmanna yelbie naŋ be a gane ŋa poɔ, a nyɔvore teɛ ane a tensoŋ yɛlɛ ba naŋ manne a yɛlɛ eŋ a gane ŋa poɔ, Naaŋmen na iri la o soba deme bare.
REV.22.20	A soba na naŋ di a yɛlɛ ama danseɛ yelee la, “Serɛzaa, N koŋ kɔɔre kyɛ wa.”
REV.22.20	Ameena.
REV.22.21	Ka a Daana Yeezu garaaseɛ be a nensonne zaa zie. Ameena.
