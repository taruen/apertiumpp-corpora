GEN.1.1	Ese agafare Anumzamo monane mopane trohu'ne. 
GEN.1.2	Ama mopama fore osu'nerera, mago zana omnetfa hu'neane. Hankino tusi'a hanimo tina refite'negeno ana timofo agofetura Anumzamofo Avamumo vono nehiane. 
GEN.1.3	Anante Anumzamo msa fore hino higeno, msa fore hu'ne! 
GEN.1.4	Anumzamo knare higeno keteno, msane hanine refko hu'ne. 
GEN.1.5	Anumzamo msagura zgegane huno agi'a nemino, kumzukura hanine huno agi'a ami'ne. Hanki hani huno ko'matigeno'a pusa kna (fes de) emente'ne.
GEN.1.6	Tinke me'negeno Anumzamo huno mago kankamu amu'nompi me'neno tina refko hanie hu'ne. 
GEN.1.7	Anumzamo tina refkohu fenka netreno hunagamu netreno higeno, kankamu efore hu'ne. 
GEN.1.8	Anumzamo ana kankmumofona agi'a mone huno ante'ne. Hanki, haninkino msa higeno, tare kna (dei tu) emente'ne.
GEN.1.9	Anante Anumzamo huno, timo'a monamofo hinkanaga mago kaziga erizogino evnigeno, ho'mu mopa fore hnie huno higeno, anaza efore hu'ne. 
GEN.1.10	Anumzamo hagagema hiankazigagura mopa nehuno, tima evazu huno omeri atruma hia tinkura, hagerine huno hu'ne. Anumzamo'ma anazama kegeno'a e'i knare hu'ne.
GEN.1.11	Anumzamo amanage huno hu'ne, mopafinti maka'za hagesie. Za'ara zane zafane rumofo rumofo rga'a revava hania zamo hagesie, rga'afina avima'a efore hanie! Hanigeno zafa rgama rente haniana e'i agu'afinka avima'amo'a agri'agna rga rentesie higeno, mopafina ana zantamimo'a efore hu'ne. 
GEN.1.12	Hanki mopamo'a ruzahu ruzahu trazana erifore hanigeno, ruzahu ruzahu ne'zampina avima'a mesie, avima'amo'a agragna rga fore hu'ne. Zafa rgama rentesiana e'i agu'afinka avima'amo'a agri'agna huno me'neno avima'a rentere hugahie. Hanki Anumzamo'ma kegeno'a knare hu'ne. 
GEN.1.13	Haninkino msa higeno tagufa kna (dei tri) emente'ne.
GEN.1.14	Anumzamo huno tavitamimo'a mona kankamumpi me'neno, msane haninema refko'ma nehuno, kfugi zgegi ko knagi hanigu mesie. 
GEN.1.15	Tavitamimo'a mona kankamumpi fore huno mopamofo remsa hanie higeno fore hu'ne. 
GEN.1.16	Anumzamo tusi'a tavi tre tro hu'ne. Rantvi feru kegva hanigu zge trohuno, rankna tavi hanimpi remsa huno kegva hanigu ika tro nehuno, ofunena tro hu'ne. 
GEN.1.17	Anumzamo'a ana mona kankmumpi tavitmima ante'neana, e'i mopamofoma msama amisnigure. 
GEN.1.18	E'i ana tavi'moza hanine msanema kva hu'ne'za, hanimpintira msa refko hnagure. Anumzamo'ma anazama kegeno'a knare hu'ne. 
GEN.1.19	Hagi haninkino msa higeno, taregi taregi (dei 4) kna emente'ne.
GEN.1.20	Anante Anumzamo amanage hu'ne, timpina noza zgane, zamasimu nentesnaza zgagfamo'za avite'gahaze. Hanki nmazgamo'za mona kankamumpi hare'za vono hugahaze. 
GEN.1.21	Hanki Anumzamo'a tusinasi zgagfa trohuno hagerimpina zamagri kna zmante'ne. Ana timpina avite'ne'za kaza kaza hu'za vono nehaze. Hanki nmazga zamagri kna huno tro huzmante'ne. Anumzamo anazama keana knare hu'ne. 
GEN.1.22	Anumzamo'a asomu ke hunezmanteno amanage hu'ne, kse hakare huta hagerimpi mni titipa hu'za nemnisage'za, nmamo'zanena mopafina kse hakare hu'za mni titipa hiho. 
GEN.1.23	Hagi haninkino msa higeno, 5fugna emente'ne.
GEN.1.24	Anumzamo amanage huno hu'ne, mopafi zga rumofo rumofo fore hnaze. Kumate zgagfagi mopafi ne'onse zgarmine, trampi afi' zgane rumofo rumofo fore hiho. Anage higeno ana maka fore hu'naze. Ana miko zgagfamo'za zmagragna forehu anante anante hu'naze. 
GEN.1.25	Hanki Anumzamo'a zgagfa tro hu'neana trampi mani zgagfa zamagri kna tro nehu'no nontegama mani zgagfa zamagri kna tro nehuno mopafi ne'onse zgarmina zamagri kna tro hu'ne. Anazama Anumzamo kegeno'a knare hu'ne. 
GEN.1.26	Hagi Anumzamo amanage huno hu'ne, vahe tro hamnena tagrikna hu'za manine'za, maka'za kva nehu'za nozamene, nmamo'za hare'za vano nehazane, kumate zgagfane, mopafi kaza nehza zgarami kegva hugahaze.
GEN.1.27	Anumzamo vahe'ma tro hu'neana, Agra'agna tro hu'ne. Vene a'ene tro huznante'ne.
GEN.1.28	Anumzamo asomu ke huneznanteno amanage huno znasmi'ne, mofavre kse hakare hnankeno, mopa mani vitesaze. Ana nehuta makaza kva hi'o. Timpi nozame zgane, hareno vano nehia nma zgane hakare'a mopafi kaza huno vano nehia zgane ana makaza kva hi'o.
GEN.1.29	Anumzamo amanage hu'ne, kma antahi'o! Mopafima nehagea zamofona avima'ane zafa rga'ane nesa'egu tanami'noe. 
GEN.1.30	Hanki mika ama mopamofo agofetu vonoma nehia zgagfagi, monafima hareno vonoma nehia nma'zgagi, mika zgagfa asimu'ma me'negeno vonoma nehia zgarmina, ruzahu ruzahu traza ne'zama nesazaza Nagra zami'noe huno higeno fore hu'ne. 
GEN.1.31	Anumzamo mika'za trohuteno keana knare huno hentofa zanke fore higeno keteno, muse hu'ne! Hagi haninkino msa higeno, 6signa emente'ne.
GEN.2.1	E'inahu huno monane mopane, anampima me'neaza maka trohu vgare'ne. 
GEN.2.2	Eri'za eri vgareteno, 7ni knarera Anumzamo manigsa hu'ne. 
GEN.2.3	Anumzamo 7ni knarera manigsa nehuno, ana kna eri ruotge huno asomu hunte'ne. Na'ankure miko'a eri'za eriva reteno manigsa hu'ne.
GEN.2.4	Ra Anumzamo monane mopane erifore hunte'nea nanekea, amanahu me'ne. 
GEN.2.5	E'i ana knafi za'ara zana fore osu'ne, na'ankure Ra Anumzamo ana knafina kora huntegeno oru'ne. Eri'za eri vahera fore huno omni'negeno, 
GEN.2.6	kampui timo mopafinti hanatino mika mopamofona tina ami'ne. 
GEN.2.7	Ra Anumzamo kugusopa erino regripeno vahe tro huno agonagampi Agra'a asimu'a huhu huvazigeno, vahe fore hu'ne. 
GEN.2.8	Hanki Ra Anumzamo mago hoza zge hanatitega ante'ne. Ideni hoza agu'afina, ana ne'ma trohu'nea nera ana hozafi avreno ome ante'ne. 
GEN.2.9	Ra Anumzamo rumofo rumofo zafa higeno, mopafinti hage'ne. Hakare zafamo'a zamuma kete'ene ne'zanena knare hu'ne. Hagi ana hoza amu'nompi tare zafa me'ne. Mago zafa ofri manivava hu zafe. Hagi magora tamazane havizane antahi zafe. 
GEN.2.10	Ideni hozafinti tina enevuno hozafina tina nemino refko huno taregi taregi (4) a ranti enevie. 
GEN.2.11	Ese'ma evu'nea tinkura, Pison tine huno agi'a ante'ne. Knare koli me'nea mopa Havira rugagino evu'ne. 
GEN.2.12	Ana mopafina knare koline, mna nentake'zane konaririane mizama'amo mreri'nea oniksie nehaza have me'ne. 
GEN.2.13	Anante timofo agi'a Gihon tine. Kusi
GEN.2.14	Anantema taregi magoki (3) timofo agi'a Taigrisie Asiria mopa agentega zge mreneria kaziga evu'ne. Taregi taregi (4) tina Yufretis tine.
GEN.2.15	Hanki Ra Anumzamo ana nera avreno Ideni hozafima ante'neana, hoza eri'zama enerino kvama hanigure huno avrente'ne. 
GEN.2.16	Ra Anumzamo kasege hunteno, kagra mika hozafima me'nea zafa rga amne negahananagi, 
GEN.2.17	knare'zanki havi'zanki huno antahi zafa rga ono. Hanki kagrama nesnanana tmage hunka frigahane.
GEN.2.18	Ra Anumzamo anage hu'ne, vemo agrake maniazamo'a knare osianki'na, azahu vahera tro hanugeno knare hu'ne tragotene manigaha'e. 
GEN.2.19	Mopa kateno mika zgagfane, nmane ne'one zgagfazga tro huzmanteno zmareno zamagi antezmisie huno ana nete zamareno vigeno, zamagi'a ante'zmigeno ana zamagima ante'nere me'ne. 
GEN.2.20	Higeno ana ne'mo mika'ma nontega mni zgagfagi, monafima hareno vonoma nehia nma'zgagi, mopafima maka afi zgagfagi huno zamagi zmi'neanagi, mago agri azahu knampa'a omni'ne. 
GEN.2.21	Ana higeno Ra Anumzamo ve mofona azeri avukoko higeno mse himre'negeno, magoke omete asoza'a avazu huteno, avufanu renknirente'ne. 
GEN.2.22	Ra Anumzamo ana ne'mofo asozareti a' trohuno avreno egeno,
GEN.2.23	ana ne'mo huno, ha e'ine! Nagri zferinane navufareti tro hu'ne, hanki'na are hu'na agi antemue, na'ankure e'i ve'mofo avufafinti erino trohu'ne.
GEN.2.24	E'i ana agafare vemo'a nererane nefane atreno, a'ane hagerafino eri mago huke nemni'e. 
GEN.2.25	Znagra arave huke kena omsi znavufga znavapa manina'anagi, znagazea osu'ne.
GEN.3.1	Ra Anumzamo tmage huno maka zgagfa mopafi trohu zamante'nefintira, osifave'mofo antahi'zamo zamagatere'ne, hozafima me'nea zafa rgagura, Anumzamo tmagerfa huno mika one'o huranante'nefi? 
GEN.3.2	A'mo osifavemofo kenona hu'ne, hozafinti mika zafa rga knare ne'o huno hurante'ne. 
GEN.3.3	Hu'neanagi mago zafa hoza amunompi me'nea zafa rgagura avako osuta one'o, nesnuta'a frigaha'e huno Anumzamo tasmi'ne. 
GEN.3.4	Osifavemo'a a'mofonkura amanage hu'ne, tanagra ofrigaha'e. 
GEN.3.5	Na'ankure Anumzamo'a keno antahino hu'neankino nesna'ana tanavumo'a hari hina Agri kna hutna antahi antahi tani'amofona eriama hanigetna, knare zanki havi zanki hutna kegaha'e. 
GEN.3.6	Hanki a'mo ana zafa rgama keana nezama ne'amo'a knare higeno, avuma keazamo enena knare hu'neankino, avesizamo'a ana zafa rga'ama mago'mo'ma nesniana knare antahi antahiza erigahie. Hanki ana zafa rga tagino neneno, neve ene mani'negukino amigeno ne'ne. 
GEN.3.7	Netake'no znavumo'a hari hige'ne znavufga znavapa mani'nene, znagazegu nehune zafa (fik) anina anakike kena masina'e.
GEN.3.8	Kinaga zasi antegeno Anumzamo hozafi ne'egeno agasasanke nentahi'ne hozafi zafa asoka fraki'ne mni'na'e. 
GEN.3.9	Anumzamo'a kezatino vemofonku, iga mni'nane? huno higeno, 
GEN.3.10	Hozafi neanke'na kagasasanke nentahi'ne, na'ankure navufga navapa mani'nena koro hu'na fraki'noe. 
GEN.3.11	Ra Anumzamo huno, iza hugantegenka kavufga kvapara mani'nane? Nagrama ono hu'noa zafa rga'a taginka ne'nampi? 
GEN.3.12	Higeno vemo'a huno Kagrama nami'nana a'mo ana zafa rga tagino neneno namige'na ne'noe. 
GEN.3.13	Anante Ra Anumzamo ana a'ku huno, kagra e'izana naza hu'nane? Huno antahigegeno a'mo kenona hu'no, osifavemo renavatga hige'na tagi'na ne'noe. 
GEN.3.14	Anumzamo amanage huno osifavemofo asmi'ne,
GEN.3.14	Osifavemoka e'inama hana nona'a kumate afu'ene, trampi zgagfane mani'nafinti tusi (kes) hugantoe. Kagra zamageterenka rankna erinka kasguregati vano nehunka, kugusopa nenenka mika zupa manigahane.
GEN.3.15	Nagra kagrira kazeri'na a'mofo ha' vahe'a antesugeno, a'mo kagri ha' vahe manigahie. Hanigena Nagra tanagigomokizmi amunopina ha'za antesugeno a'mo ksentesia mofavremo kaseni reproro vazina, kagra agamerumpafi amprigahane.
GEN.3.16	A'mofonkura amanage hu'ne, Nagra kagrira rama'a kata kamisugenka, ana katafi maninenka mofavrea ksentegahane. Ana nehunka negave avesintenka kva huntegahue hunka hnananagi, agra kagri kegva krigantegahie.
GEN.3.17	Hianagi Adamuna amanage huno asmi'ne, a'kamofo ke antahinka Nagrama kase huganteno'a zafa rga ne'nanku mopamofo
GEN.3.17	tusi huntoe, kata negrinkenka maka zupa hozaka'a enerisankeno nezanka'a fore hinkenka negahane.
GEN.3.18	Hozafina ne'zana ave'ave zane agaso tra'zamo mopafi fore huno refinetena nezana anampinti erinka negahane.
GEN.3.19	Kavugosafinti kamunasisi hute'sigenka nezanka'a erinka negahane. Ana hume vunka kugusopare tro hugante'nogu ete mopafi ufregahane.
GEN.3.20	Ana nemo'a nenaro agi'a Ivi'e 
GEN.3.21	Hanki Ra Anumzamo'a zgagfa akru'a tavrofeno Adane, Ivigizni kukena masizanante'ne. 
GEN.3.22	Ra Anumzamo amanage hu'ne, ama ne'mo'a tagri kna huno knare zane havi zanena hago antahi'ne. E'igu manivava hu'mofo zafa rga'a mago'ene tagino nesnuno'a manivava hu'zanku, 
GEN.3.23	Ra Anumzamo'a Ideni hozafintira huntegeno fegi'a agri'ma tro hu'nea mopare, hoza erizama erisnigu huntegeno vu'ne. 
GEN.3.24	Anumzamo ana ne'ma Ideni hozafinti ahenatigeno vigeno'a, zge hnatitega hanvenentike ankero zgane tevenefa tagivazu nehia bainati kazimo kagigagi nehuno ana manivava zafa mofona kegva hu'naze.
GEN.4.1	Adamu'a Ivi ene mse'geno amu'ene huno ne'mofavre Keni ksenteno, Anumzamo naza hige'na ne'mofavre erifore hue, hu'ne. 
GEN.4.2	Anante Ivi'a negna Abel ksente'ne, ana nemo'a ra huno sipisipi afute kva higeno, Keni'a mopafi eri'za erino hoza anteno kva hu'ne. 
GEN.4.3	Mago'agna hunte'nere egeno Keni'a, Ra Anumzamofo ofa hunteku hoza'afinti ne'za erino e'ne. 
GEN.4.4	Ana higeno Abel sipisipi'afinti agusa hunte'nea afutamimpinti mago'a agonesa afu aheno eme kre sramna vuntegeno, Ra Anumzamo negeno Abel antahi so'e hunte'ne. 
GEN.4.5	Hianagi Keni'ma ofa hunte'neaza keteno Ra Anumzamo'a antahi haviza higeno Kenina asi vazigeno avugosa rugririne. 
GEN.4.6	Ana higeno Ra Anumzamo negeno Keninku amanage hu'ne, nahigenka krimpagna nehunka kavugosareti arune gririne? 
GEN.4.7	Hianagi kagra'ma knare'za hnanke'na, Nagra muse hugantegahue. Hanki kagrama havizama hnankeno'a, kumimo'a kazeri kagaterega hianagi kagra hankavetinka mani'nenka kumira azeri agatero.
GEN.4.8	Keni'a nagana'amofo Abelinku hofa trampi vanu'e huno agi higene vuna'e, ana hofa trampi umanineke Keni'a nagna'amofo Abelina ahe fri'ne. 
GEN.4.9	Henka'a Anumzamo Keni antahigene, negagna Abeli'a inantega manine? Nagra onke'noe, nagra nagnanimofo kva hunte ne' maninofi? 
GEN.4.10	Hianagi Ra Anumzamo amanage hu'ne, kagra na'a hu'nane? Nagnakamofo koramo'a mopafi tagi ramineno nagritega krafa hunenamie. 
GEN.4.11	Ana hanku Nagra ama mopane kagri'enena sifna nehoe. Nagna kamofoma kzampinti ahe'nana koramo'a mopafi tagiramigeno mopamo ne'ne. 
GEN.4.12	Hagi mopafima hozama ante'snana hozamo'a hikzake hugahie. Ana nehina nonka'a omnena mopafi kanke kanke hugahane. 
GEN.4.13	Keni'a amanage huno Ra Anumza'mofonku kenona hu'ne, nagri'ma hunantana kemo'a tusi'a kna navesie! 
GEN.4.14	Kma antahio! Kagra ama mopafinti nagrira meni nazeri natranankina, kagri kavurera ohanitigahue. Nagrira noni'a omne'neankina ama mopafi kanke kanke neha'nena aza'o nagesuno'a nahe frigahie. 
GEN.4.15	Higeno Ra Anumzamo'a kenona'a asmi'ne, kagri'ma kahesimo'a ana nona'a 7ni'a (7) zupa kna'zana agetereno erigahie. Vahe'mo'ma ohesnigu Kenina mago avame'za agofetu antente'ne. 
GEN.4.16	Ana higeno Ra Anumzamofo avatetira Keni'a atreno Ideni hozamofo zge hanati kaziga vuno, Nodi mopare umani'ne. 
GEN.4.17	Keni'a nenaro'ene masegeno amu'ene huno ne'mofavre ksenteno, agi'a Enoku'e huno ante'ne. Anteteno rankuma erifore huno kiteno ana kumamofo agi'a Enoku'e huno mofavre'a agire asamre'ne. 
GEN.4.18	Enoku mofavre agi'a Iradi'e, Iradi'a Mehuzaeli nafa'aza hu'ne. Hagi Mehuzaeli'a Metusael nafa'aza higeno, Metusaeli'a Lemeki nafa'aza hu'ne. 
GEN.4.19	Lemeki'a a' tare hu'ne, Pusa a'mofo agi'a Ada'e, mago a'mofo agi'a Zila'e. 
GEN.4.20	Ada'a ne'mofavre ksenteno agi'a Jabali'e huno ante'ne, fugagi no ki'za nemse'za afu kva nehaza vahe'mokizmi zamageho'e. 
GEN.4.21	Hagi ngana'amofo agi'a Jubali'e. Jubali'a ese agafa huno nofite zvena (harp) nehaza naga'mokizmi nezmageho'e. 
GEN.4.22	Hanki Zila'a Tubalkein ksente'ne, agra aenima, kopama tevefi krezafino amasagino eri'za tunkno tro nehia nere. Tubalkeini nesaro agi'a Nama'e.
GEN.4.23	Mago zupa Lemeki'a nenaro kiznigura amanage huno znasmi'ne,
GEN.4.23	Adagane Zilagta'a kma antahi'o, mago nehza ne'mo kuzafa nahege'na, agrira ete ahe fri'noe.
GEN.4.24	Mago ne'mo'ma, Kenima eme ahesuno'a, 7ni'a knazana eri agofetu huno erigahie. Hianagi tmage nagri'ma Lemeki'nama eme nahesnuno'a, 77ni'a knazana agofetu huno nona'a erigahie.
GEN.4.25	Adamu'a nenaro'ene msegeno ne' mofavre ksenteno amanage hu'ne, Keni'ma, Abelima ahe'a nona'a Anumzamo'a namie, huno nehuno ana agafare agi'a Seti'e huno antemi'ne. 
GEN.4.26	Henka'a Setina ne'mofavre fore humigeno agi'a Enosi'e huno antemi'ne. Ana knafi vahemo'za erigafa hu'za Ra Anumzamofo agihanta nevaziza, Agrite mono hunte'naze.
GEN.5.1	Adamu naga nofipinti fore hu'naza naneke amanahu hu'ne. Anumzamo'ma vahe'ma trohu'neana, Agra'agna huno trohu'ne. 
GEN.5.2	Agra vene, a'ene tro huznante'ne. Ana nehuno asomu huzmanteno, vahere huno hu'ne. 
GEN.5.3	Adamu'a 130ti'a zgegfu manino agra avugosagna ne'mofavre ksenteno, agi'a Seti'e hu'ne. 
GEN.5.4	Ananteti ne' mofara hakare'a kse zamanteteno 800ti'a zgegfu agatereno mani'ne. 
GEN.5.5	Ana maka zgegfu Adamu mani'neana 930ti'a zgegfu maniteno fri'ne.
GEN.5.6	Hagi Setima 105fu'a zgegfu maniteno ne' mofavre anteno agi'a Enosi'e huno antemi'ne. 
GEN.5.7	Seti'a Enosi ksenteteno ananteti ne'mofa hakare kse zamanteno 807ni'a zgegfu mani'ne. 
GEN.5.8	Ana maka zgegfu'a 912fu'a zgegfu maniteno Seti'a fri'ne.
GEN.5.9	Enosi 90ti'a zgegfu maniteno ne' mofavre ksenteno agi'a Kenani'e huno antemi'ne. 
GEN.5.10	Kenanima ksenteteno'a Enosi'a 815ni'a zgegfu manineno hakare ne'mofa kse zamante'ne. 
GEN.5.11	Enosi'a 905fu'a zgegfu maniteno fri'ne.
GEN.5.12	Kenani'a 70ti'a zgegfu maniteno ne' mofavre ksenteno Mahalari'e huno agi'a antemi'ne. 
GEN.5.13	Mahalari ksenteteno Kenani'a 840ti'a zgegfu manino, ne'mofa hakare'a kse zamante'ne. 
GEN.5.14	Kenani'a 910ni'a zgegfu maniteno fri'ne.
GEN.5.15	Mahalari'a 65fu'a zgegfu maniteno ne' mofavre anteno agi'a Jareti'e huno antemi'ne. 
GEN.5.16	Jaretima ksenteteno, Mahalari'a 830ti'a zgegfu manino mago'a ne'mofara ksezmante'ne. 
GEN.5.17	Hanki Mahalari'a 895fu'a zgegfu maniteno fri'ne.
GEN.5.18	Jareti'a 162tu'a zgegfu maniteno ne' anteno agi'a Enoku'e huno antemi'ne. 
GEN.5.19	Enoku'ma ksenteteno Jareti'a 800ti'a zgegfu mani'neno ne' mofara ksezmante'ne. 
GEN.5.20	Jareti'a' 962tu'a zgegfu maniteno fri'ne.
GEN.5.21	Enoku'a 65fu'a zgegfu maniteno ne' mofavre Metusera ksente'ne. 
GEN.5.22	Ananteti Metuserama ksenteteno'a Enoku'a 300ti'a zgegfufina knare huno Anumzane tragoteno mani'neno ne' mofara kse zamante'ne. 
GEN.5.23	Hagi ana maka 365fu'a zgegfu Enoku'a mani'ne. 
GEN.5.24	Enoku Anumzane tragoteno mani'negu, Anumzamo avre'ne. 
GEN.5.25	Metusera'a 187ni'a zgegfu maniteno ne'mofavre Lemeki ksente'ne. 
GEN.5.26	Lemekima ksenteteno'a, Metusera'a mago'ane 782tu'a zgegfu nemnino ne'mofara hakare kse zamante'ne. 
GEN.5.27	Hagi Metuserama manino'ma e'nea kna'a, 969ni'a zgegfu huteno fri'ne.
GEN.5.28	Lemeki'a 182tu'a zgegfu nehuno ne' mofavre ksente'ne. 
GEN.5.29	Lemeki'a agi'a Noa'e huno antemi'ne. Ra Anumzamo mopamofo tusi hunte'negeta tusi'a eri'za erita nevunkeno tagri taza hanigu ana mofavre agi'a mani fruhu nere nehuno, zamagra kefina Noa'e huno antemi'ne. 
GEN.5.30	Hanki Noama ksenteteno'a Lemeki'a 595fu'a zgegfu maniteno mago'ane ne' mofara ksezmante'ne. 
GEN.5.31	Lemeki'a ana maka kna'a, 777ni'a zgegfu maniteno fri'ne.
GEN.5.32	Noa'a 500ti'a zgegfu maniteno ne'mofavre tagufa zamanteno zamagi'a Semi'e, Hamu'e, Jafeti'e huno zamante'ne.
GEN.6.1	Veamo'za ama mopafi vahe kse hakare nehzageno, knare'nare mofa'ne fore huzmi'ne. 
GEN.6.2	Hanki vahe'mo'ma mofa'ne ksentea mofanezga, Anumzamofo mofavre naga'mo'za ke zamasane hu'za zamesia a'ne eri'naze. 
GEN.6.3	Ana hianagi Ra Anumzamo amanage hu'ne, vahe'mofompina Avamunimo'a zamagra'nena manivava osugahie. Na'ankure vahera fri'zga mani'naze. Hanki zgegfuma mani'zama vgamaresazana, 120ti'a zgegfu manigahaze. 
GEN.6.4	Ana knafine henka'anena tusinasi vahe'mo'za ama mopafina mani'nazankino, Anumzamofo mofavremo'za e'za vahe'mokizmi mofane zgane emsageno mofavre ksezmante'naze. Hankiza fore'ma hzana korapa knafina hankavenentake hihamu'ane vahe fore hu'naze.
GEN.6.5	Hianagi Ra Anumzamo vahe'mokizmima zamage'neana, mika kna havi avu'avazamo ama mopafina ra huno vahe'mofo antahi antahifina, havi avu ava'zamo aviteno meno vu'ne. 
GEN.6.6	E'ina nehzageno Anumzamo nezmageno rimpa haviza higeno, muse osu'ne. Nahige'na vahera trohu'noe huno asunke nehuno, 
GEN.6.7	hagi Ra Anumzamo'a amanage hu'ne, vahe'ene, zgagfane, nmane, mopafi ne'onse zgarmi'ne zamahe fanane hugahue. Nagra tro'ma huzmante'noa zankura nasunku hue. 
GEN.6.8	Ana hu'neanagi Noa'a agrake Ra Anumzamofo avurera fatgo nera mani'negeno muse hunte'ne.
GEN.6.9	Noa nagamofo naneke amanahu me'ne. Ana knafi mani'naza vahepina Noa'a fatgo huno hazenke'zama'a omne'ne Anumzane tragoteno mani'neno amage anteno vu'ne. 
GEN.6.10	Noa'a ne' mofavre tagufa zamanteno zamagi'a Semi'e, Hamu'e, Jafeti'e huno antezmi'ne.
GEN.6.11	Ama mopamo'a Anumzamofo avurera haviza hu'ne, ha' zamo'ene, kefo avu'avazamo enena avite'ne. 
GEN.6.12	Anumzamo'ma ama mopafima ke'neana, tmage huno makazamo'a haviza hu'ne, ama mopafi me'neazama keana kumike'za huvare'naze. 
GEN.6.13	Hagi Anumzamo, Noana asmi'ne, ke ontahizageno kefo zamo'a aviteankina zamagri'ene mopazimine zamahe fanane huku Nagra nagesa nentahue. 
GEN.6.14	Hagi kagra hnave zafareti vente'a
GEN.6.15	Ana ventema kisanana, zanra'a 130 mitagi, kahesa'a 22 mitagi, atrure'a 13 mitagi hunka neginka, 
GEN.6.16	anagamu no amumpa tvaonte mago mitamofona agema'a (1/2) mita zasika hagento. Magokaziga kaha hagentenka, ana ventemofo agu'afina ese nonki, anante nonki, agofetu nonki hunka kio.
GEN.6.17	Hagi Nagra ke ha'nenkeno tusi'a ti hageno mopa refitena mani'ne'za zamasimu nentaza zane, mafka'zanena zamahe fanane hugahue. 
GEN.6.18	Hu'neanagi kagrane hagerfinogu huvempa hu'na negasmue. Kagrane a'mofavre ka'ane knoferahe'zane tamagra maka ventefi mrerigahaze. 
GEN.6.19	Hagi rumofo rumofo zgagfama mani'nafintira vene, a'ene zamaretere huge'za kahefa hu'za mani'sagu ventefi mreriho. 
GEN.6.20	Zgagfama nma, rumofo rumofo kumate zgane, mopafi ne'onse zgarmine, vene a'ene ksefa hu'za manisnagu kagrite egahaze. 
GEN.6.21	Ana nehunka aru ne'za aru ne'zana, tamagrane zgagfanema nesazazana erinka eme eritru huo. 
GEN.6.22	Higeno Anumzamo asmi'neaza huno Noa'a maka'zana tro hu'ne.
GEN.7.1	Ra Anumzamo Noanku anage huno asmine, mopafi menima mani'nafintira kagrake fatgo nera mani'nanke'na negagoe. E'igu kagrane nagaka'anena ventefi mreriho. 
GEN.7.2	Avima hanagu avusese zgafintira 7ni'a arvere arvere avrentetere huo. Ana nehunka avusese osu zgagfafintira magoke arve avrentetere huo. 
GEN.7.3	Ana nehunka avima hanagu nma 7ni'a arvere arvere avrentetere huo. 
GEN.7.4	Na'ankure 7ni'a zge manite'na Nagra ke ha'nenkeno ko' rugahie. 40ti'a zgene hanine ko' nerinke'na Nagrama mopafima trohu zamante'noazana maka zamahe fnane hugahue. 
GEN.7.5	Higeno Anumzamo asmi'neaza huno Noa'a mika'zana hu'ne.
GEN.7.6	Ana knafi Noa'a 600ti'a zgegfu mani'tegeno mopafina timo'a ahe refitene. 
GEN.7.7	Ko' runaku nehige'za Noa'ene nenaro'ene mofavre zga'ane anoferhe'zane ventefi mreri'naze. 
GEN.7.8+GEN.7.9	Hagi ne'zga, one'zga, nmane, vene a'ene Anumzamo ke hu'neaza hu'za Noa ventefi ufre'naze. 
GEN.7.10	Ana hu'za ufre'za 7ni'a zge mani'tageno ko' erigafa huno ti hageno refite'ne.
GEN.7.11	Noa'a 600ti'a zgegfu mani'geno 2 ikana 17tini zupa ana gnare,
GEN.7.11	mopa agusafinti tusi'a ti hage'ne.
GEN.7.11	Tusi'a ko' ruvava huno
GEN.7.11	havi avufgafinti hatihati huno
GEN.7.11	tusi'a ti hage'ne.
GEN.7.12	Ana nehuno zgene, hanine 40ti'a knafi ruose ko' ruvava huno vu'ne. 
GEN.7.13	Noa'ma ventefi mreria zupa, mofavre naga'a Semiki, Hamuki, Jafeti'ma a'ne zamima nezmarerama hu'za mreri'naze. 
GEN.7.14	Trampi zgagfane, kumate zgagfane, nmane, rumofo rumofo mopafi ne'onse zgarminena, vene a'ene tragote'za Noante etere hu'za ventefi ufre'naze. 
GEN.7.15	Arvere arvere zamasimu nentaza zgagfamo'za ana maka Noante e'za ventefi ufre'naze. 
GEN.7.16	Anante Anumzamo ke hu'neaza huno arvere arvere mika ufre varetageno Ra Anumzamo kafana erigi zamante'ne.
GEN.7.17	Ra ko'ma ru'neana zgene hanine 40ti'a knafi kora ruvava huno tusi'a ti hageno ana ventea mopafinti erisga huno mreri'ne. 
GEN.7.18	Ana nehuno timo reviteno mrenerino mopa refitegeno ventemo timofo agofetu vano hu'ne. 
GEN.7.19	Hagi timo mago'ene hageno mrerino osi agonane, zaza agonanena mika erinakri vare'ne. 
GEN.7.20	Hagi timo'a mago'ene mreri aviteno mika mopane mreri agtere'nea agonane 7ni'a mita aru agtereno refite'ne. 
GEN.7.21	Mopafi mani'nea zgarmine, nontega zgagfane, trampi zgagfane, nmane, ne'onse zgarmine, vahe'ene, vanoma nehia zgarminena zamahe fri vare'ne. 
GEN.7.22	Hgage mopafi zamasimu eri'za mani'naza zgagfa, maka fri hana hu'naze. 
GEN.7.23	Ra Anumzamo vahe'ene, ne'onse zgarmine, nmane, zgagfanena zamahe fanane hige'za omnitfa hu'naze. Higeno Noa'ene ventefi mani'namo'za zamagrake ksefa hu'za mani'naze. 
GEN.7.24	150ti'a zgegnafi timo'a mopa refite'ne.
GEN.8.1	Timo mopa refite'negeno Anumzamo, Noanku'ene mika zgagfanenku ventefi mani'nageno agesa nentahino, zaho atufegeno timo'a taneno urami'ne. 
GEN.8.2	Anumzamo mopa agusafinti hanati'nea tina renkani nereno, monafinti ko'ma e'nea kora azerigeno ruse'ne. 
GEN.8.3	150ti'a knamofo agu'afi timo'a akoheno taneno urami'ne. 
GEN.8.4	7ni ikamofona, 17 zupa ana ventemo'a eramino mago Ararati agonarega eme runtrako hu'ne. 
GEN.8.5	Runtrako huno me'negeno timo akoheno nermigeno 10ni ikamofo ese zupa mago agonamo osi'a hanaku hige'za ke'naze.
GEN.8.6	40ti'a zge manino Noa'a zahoka anagino, mago osa rumpa huntegeno vu'ne. 
GEN.8.7	Hareno vano huno hunoteteno timo'ma uramigeno mopamo ho'mu hutegeno umani'ne. 
GEN.8.8	Omegeno Noa'a mago nma maho huntegeno mopamo ho'mu hu'nesigu, 
GEN.8.9	hareno vano hiana manisniazana omneno tinke me'negeno ete e'ne. Egeno Noa'a aza antegame teno ventefi avre vazine. 
GEN.8.10+GEN.8.11	Avrentegeno 7ni'agna manite'no Noa'a ete huntegeno hareno vu'ne. Olivi zafa asina atasino agipi haninkofino ana kinagage ehanati'ne. Ehanatigeno Noa keteno hago timo'a taneno uramie huno agesa antahi'ne. 
GEN.8.12	Mago'ene 7ni'agna maniteno mago'ene ana maho huntegeno hareno vuteno ete ome'ne. 
GEN.8.13	Noa'ma 601ni'a kfuma nehigeno'a, 1ni ikamofona ese knarera, mika ama mopafina timo'a ho'mu higeno, Noa'a ana ventemofona amumpafinti anasgeno keana, mopamo'a ho'mu huvgare'negeno ke'ne. 
GEN.8.14	Anante 2ikamofona 27ni zupa mopamo'a ho'mu huvaregeno Noa ke'ne.
GEN.8.15	Anumzamo'a Noana amanage huno asmi'ne, 
GEN.8.16+GEN.8.17	kagrane nagaka'anena ventefintira atreta fegi'a atirmiho. Ventefima mani'naza zgagfane, nmane, mika mopafi vano nehaza zgarmine, zamare atrege'za mopafi vu'za eza nehu'za kse hakare hu'za maniho. 
GEN.8.18	Anage hige'za Noaki, nenaroki, mofavre naga'ane, anoferhe'zane atiraminaze. 
GEN.8.19	Hagi ana zgagfane, ne'onse zgarmine, nma zgane mika vono nehaza zgarmina, zamagrare zamagrare erizogi'za ventefinti atirmi'naze.
GEN.8.20	Anantera, Noa'a Ra Anumzamofonte kre sramna vu ita trohuteno, mago'a avusese zgagfafinti ene avusese nmafinti enena aheno mika kre sramna vu'ne. 
GEN.8.21	Kre sramna vu'nea mna'agu Ra Anumzamo muse nehuno amanage Agra hu'ne, vahe'mo'za kumi hanaza zankura mago'anena ama mopa eri haviza osugahue. Hakare'mo'za nehzanteti mani'za menima e'naza knarera havi antahi'zampi mani'naze. Hakare zgarmima zamasimu nentaza zgarmina menima huaza hu'na zamahe refi otegahue.
GEN.8.22	Ama ana mopa me'nenkeno maka'za me'nena
GEN.8.22	hoza negri'za, kafigahaze.
GEN.8.22	Zasi ko netinkeno amuhoa hugahie.
GEN.8.22	Ko' aru knane zgere knane,
GEN.8.22	zgene hanine,
GEN.8.22	hanigeno maka'zana vga oregahie.
GEN.9.1	Anumzamo Noane mofavre naga'ane asomu huzmanteno amanage huno zamasmi'ne, Mofavre kse zamantenke'za ama mopa ruviteho. 
GEN.9.2	Zafafi zga, timpi zga, nma, kazakaza nehu'za vano nehza zga mika kva hihogu tmi'noankiza tamagoro nehnageta kva hugahaze. 
GEN.9.3	Ana zgagfa nesnagu meni neramue. Kotera hagu' kamosa tmi'noana menina maka'zana nesnagu neramue. 
GEN.9.4	Hianagi korama me'nea ame'a onegahaze na'ankure, korampina e'i asimu'a me'ne. 
GEN.9.5	Tmage hu'noe mago ne'mo o, mago'a zgagfamoma tamagri korama eri fegima tesigena, Nagranena agri korana eri fegi atregahue. Mago'mo nefu ahe frisnigena, Ngaranena, agrira ahe frigahue.
GEN.9.6	Aza'o mago ne'ma ahe frisiana, ana nera ahe frigahaze. Na'ankure Anumzamo'a vahera Agra gna trohu zamante'ne.
GEN.9.7	Kagrane, kagehe'zane, vahe kse hakare huta miko'a mopafina mani viteho.
GEN.9.8	Rune Anumzamo Noanku'ene, mofavre naga'aguene amanage huno zamasmi'ne, 
GEN.9.9	Menina antahio, kagrane, nagaka'ane kagehe'zane hagerfita mani'sunegu huvempage nehue. 
GEN.9.10	Ana nehu'na zgagfa ventefinti atiramiza mani'naza nmafi, kumate zgafi, trampi zgafi, mika hagerfita manigahune. 
GEN.9.11	Nagra huvempa ke'ni'a huama nehue, arunena ko' tina atresugeno zamasimu ante'za mani'naza zgarmine, mopane, tina hageno zamahe fanane osugahie. 
GEN.9.12	Anumzamo hu'ne, Nagra amama nehuana huvempa ke nehue, Nagrane, tamagra ene hakare zamasimu eneriza zgarmima tamagrane mani'nazane, henkama fore'ma hnaza vahe'ene amu'nontifi huvempa ke nehuankina, 
GEN.9.13	avame'za monare furagena ante'nanena negeta antahi vava hugahaze. 
GEN.9.14	Hampona huntesugeno mopa reganeginkeno, hagi furagenamo monare fore hugahie. 
GEN.9.15	Nagra huvempa ke'niagu ngesa nentahina kagri'ene mopafi hakare zgagfa'nena mago'enena tinura tmahe fnane osugahue. 
GEN.9.16	Nagra monare'ma furage'na kesu'na huvempa kema zgagfagu'ma hunteno'a kegu nagesa antahigahue. 
GEN.9.17	Mopafi vea'ene zgagfane hagerfinogu avame'a e'inahuza fore hugahie, huno furagenaku Anumzamo Noana asmi'ne.
GEN.9.18	Noa mofavre nagama ventefinti atirminazamokizmi zamagi'a Semi'e, Hamu'e Jafeti'e. Hagi Hamu'a Kenani, nefa'e. 
GEN.9.19	Noana tagufa mofavre nagapinti mopafima mani'nona vahera, forehu hakare hu'none.
GEN.9.20	Noa'a hoza ne manineno krepi hoza ante'ne. 
GEN.9.21	Mago'zupa waeni tima'a neteno negi neno kena omsi avufga avapa seli noma'afi mse'ne. 
GEN.9.22	Kenani nefa Hamu'a ome keana Noa'a avufa avapa mse'negeno keteno atiramino nempu'amokizni ome znasmi'ne. 
GEN.9.23	Ome znasmigene, Semike, Jafetikea tavrave eri'ne znafunte antetene znamigati ana seli nompi vu'ne, neznafa'na ome rufitentena'e. Znavugosa arugziga huntene neznafa avufga onkena'e.
GEN.9.24	Hagi Noa'ma negineno mse'nefinti henka ruhri huno negeno Hamu'ma hunte'neazana keno antahino huteno, 
GEN.9.25	Noa'a amanage hu'ne, Kenia sifnafi nemanino, afuhemokizmi zamagafinka evu ramino amane eri'za vahe'zmi mani'gahie. 
GEN.9.26	Hanki Noa'a hu'ne, Semi Anumzamofo ra agi nemita agi'a eri'sga hanune. Kenaniga, Semi kato vahe mani'gahane. 
GEN.9.27	Anumzamo, Jafetina, mopa'a erira huntenkeno Semi'ene tragotene mani'ne snakeno Kenani'a, Jafeti eri'za vahe manigahie.
GEN.9.28	Timo tanetegeno Noa'a mago'ane 350ti'a zgegfu mani'ne. 
GEN.9.29	Hagi ana mika zgegfu'a 950ti'a zgegfu Noa'a maniteno fri'ne.
GEN.10.1	Rantima hageno mika'za ahe refitetegeno'a, Noana tgufa mofavre nagapinti maka'a vahera fore hu'naze. Ana kogna naga zamagi'a Semi'ma, Hamu'ma, Jafeti'e.
GEN.10.2	Hanki Jafeti mofavre naga zamagi'a ama'ne, Goma'e, Magogi'e, Madai'e, Javani'e, Tubali'e, Meseki'e, Tirasi'e. 
GEN.10.3	Hanki, Goma, amohe'i zamagi'a Asikenazi'e, Rifati'e, Togama'e. 
GEN.10.4	Hanki, Javani mofavre naga zamagi'a Elisa'e, Tarsisi'e, Kitimi'e, Dodanimi'e. 
GEN.10.5	Ana nagapintira refko hu'za hagerinkena mopa agerute agerute kognare famote ranra kuma erifore hu'za kva hutere hu'za mani'naze.
GEN.10.6	Hanki Hamu naga mani'naza mopa agi'a Kusi'e (Etopia), Mizrami (Isipi), Puti'e (Libya), Kenani (Palestine). 
GEN.10.7	Hanki Kusi mofavre naga zamagi'a, Seba'e, Havila'e, Sabta'e, Rama'e, Sabiteka'e. Hanki Rama'a tare ne'mofavre znante'ne, znagi'a Sebake Dedanike. 
GEN.10.8	Kusi'a, Nimiroti nefa'e. Nimiroti'a agra harfa nere. 
GEN.10.9	Anumza'mofo avurera knare harfa vahe fore huno mani'nea nere. E'ina'ma hu'negu menina vahe'mo'za rumofo husga huntenakura, Nimroti kna vahe mani'ne nehaze. 
GEN.10.10	Nimroti kva hu'nea moparera tgufa ra kumara me'ne, zamagi'a, Babelie, Erekie, Akatie, Kalne, e'i ana kumatmina Sainar (Babiloni) mopafi me'ne. 
GEN.10.11	Nimroti'a Babiloni rankumara atreno, Asiria kaziga vuno rankumazga ome azeri otino ki'ne. Ana kuma zamagi'a Ninive, Rehobotir, Kala, Resenie. 
GEN.10.12	Hanki Reseni rankumara Ninive'ne, Kala kumamofo amu'nompi me'ne. 
GEN.10.13+GEN.10.14	Mizrami'e (Isipi), Ludim (zge hanati kaziga Afrika me'ne), Anamaits (Afrika magokziga) vahe'mokizmine, Lehabimi'e (Lybians) vahe'ma, Naftuhim (Nile Delta, tihane agupofine) vahe'ma, Patrusim (Isipi) vahe'ma, Kaslu (Isipine Keneni amunompi mani'naze), Kefraits (Kriti ti amunompi nemnize). 
GEN.10.15	Kenanina agonesa mofavrea Saidoni'e, hanki Heti'a Kenani negeho'e. 
GEN.10.16	Jebusi (Jerusalem), Amorie, Girgase, 
GEN.10.17	Hiva, Arkise, Sinie, 
GEN.10.18	Arvada, Zemara, ne Hamat, vahe'mokizmi nezmageho'e. Hanki henka'a Kenani, agehe'za mago mago hu'za ru mopare ru mopare mani'naze. 
GEN.10.19	Hanki, Kenani vahe mopamo'a, Saidoni kumateti eri agafa huno Gerari vuno Gaza uhanatiteno, ananteti vuno Sodom Gomora kaziga uhnatino Admati, Zeboim kaziga vuno Lasa uhnati'ne. 
GEN.10.20	Hamu agehe'za nagate nofite hu'za mani'neza ruzmegeru ruzmegeru neruza rankuma trohu'za kva hutere hu'za mani'naze.
GEN.10.21	Semina mago'a ne'mofavre'a fore humi'ne. Jafetina nempu amo'e. Semi'a, Eberi naga zamageho mani'ne. 
GEN.10.22	Semi mofavre naga zamagi'a, Elamu'e, Asari'e, Arpaksadi'e Ludiki Aramu'e. 
GEN.10.23	Aramu mofavre naga zamagi'a Uzi'e, Huli'e, Getari'e, Masi'e. 
GEN.10.24	Arpaksadi agra Sela nefa'e, Sela'a Eberi nefa'e. 
GEN.10.25	Eberi'a tare ne' mofavre znante'ne. Mago'mofo agi'a Peleki'e, Peleki'e, hu'nea kemofo agafa'a amanahure, mopa refko hu'za nagate nofite hu'ne. Hanki nefu agi'a Joktani'e. 
GEN.10.26	Joktani'ma zamante'nea naga zamagi'a, Almodati'e, Selepi'e, Hazarmaveti'e, Jera'e, 
GEN.10.27	Hadoramuki, Uzaliki, Dikla'e, 
GEN.10.28	Obali'e, Abimeleki, Seba'e, 
GEN.10.29	Ofiriki, Havilaki, Jobabi'e zamagra Joktani mofavre nagare. 
GEN.10.30	E'i ana naga'ma kuma trohuza mani'naza mopamo'a Mesati agafa huno Sefari zge hnatitega agonare uhanatine.
GEN.10.31	Amana vahera Semipinti fore hu'naza vahere. Semi agehe'za nagate nofite mago mago hu'za manitere hu'neza zamagerute zamagerute hu'za mopa zamire mani'neza, rankuma trohu'za kva hu'za manitere hu'naze. 
GEN.10.32	Tima hagetegeno ana amefi'a Noa ahi'moza mofavre naga'afinti forehu anante anante nehu'za ranra kuma anteza mopafi hakare kaziga manime vu'naze.
GEN.11.1	Ana knafi mopafi mani'naza vahe'mo'za magoke zamageru ru'za magoke kege hu'naze. 
GEN.11.2	Vahe'mo'za hage'za zge hanatitega nevu'za mago agupo mopa Sainar (Babiloni) ome kete'za, anante kuma ome ante'za mani'naze. 
GEN.11.3	Mani'ne'za ke hugantugma hute'za enketa havemofo nona'a mopa kateta briki tro huta tevefi kre hanveneti'za, simenimofo nona'a fuki (kolta) eri'naze. 
GEN.11.4	Anante amanage hu'naze, enketa tagrati rankuma trohuta zaza no kita monafi mrerisnunkeno, ana nomo'a ra tagi neramino arurega vuta eta hu'zanku tazeri atru hino. 
GEN.11.5	Ra Anumzamo rankuma ene, zaza none, vahe'mo'za ki'naza nonku'ma kenaku erami'ne. 
GEN.11.6	Ra Anumzamo eramino amanage hu'ne, zamagra magoke naga mani'ne'za magoke zamageru neraze. Amazana eri agafa hazankiza, mago'zama hunakuma hnazazana, amne tro hugahaze. 
GEN.11.7	E'i zanku tagra uramita ke'zmi eri svari hamnenke'za, zamagra zamageru ruzanku havia hanaze. 
GEN.11.8	Anage nehuno Ra Anumzamo zamazeri fragu vazige'za kumazimi tro huvga ore'za atre'za hakare'a mopare vu'za e'za hu'za umani'naze. 
GEN.11.9	Ana hu'nea agafare Babelie hu'za hu'naze. Na'ankure Ra Anumzamo ama mopafi zamageru zamazeri havia huteno, hakare moparega Ra Anumzamo zamazeri atrege'za vu'za e'za hu'naze.
GEN.11.10	Semi mofavre naga zamagi'a, tima hageteno tare kfu agteregeno Semi 100ti'a zgegfu huteno Arpaksadi na nefa'za hu'ne. 
GEN.11.11	Arpaksadi nfa'aza huteno Semi'a 500ti'a zgegfu nehuno ne'mofara mago'ane zamante'ne. (Semi'a 600ti'a zgegfu maniteno fri'ne). 
GEN.11.12	Arpaksadi'a 35fu'a zgegfu huteno Selana nefa'za hu'ne. 
GEN.11.13	Arpaksadi'a Sela nefa'zama huteno'a 403'a zgegfu manineno mago'ane ne'mofara zamante'ne. (Arpaksadi'a 438ti'a zgegfu maniteno fri'ne). 
GEN.11.14	Sela'a 30ti'a zgegfu maniteno Eberina nefa'za hu'ne. 
GEN.11.15	Sela'a Eberi nefa'za huteno 403'a zgegfu maniteno mago'ane ne'mofara zamante'ne, (Sela'a 433'a zgegfu maniteno fri'ne). 
GEN.11.16	Eberi'a 34'a zgegfu maniteno, Pelekina nefa'za hu'ne. 
GEN.11.17	Eberi'a Peleki nefaza huteno, 430'a zgegfu maniteno mago'ane ne'mofara zamante'ne, (Eberi'a 464'a zgegfu maniteno fri'ne). 
GEN.11.18	Peleki'a 30'a zgegfu maniteno Reuna nefa'za hu'ne. 
GEN.11.19	Peleki'ma Reu nefa'za huteno 209ni'a zgegfu manino mago'ane ne'mofara zamante'ne. (Peleki'a 239ni'a zgegfu maniteno fri'ne). 
GEN.11.20	Reu'a 32'a zgegfu maniteno Seragina nefa'za hu'ne. 
GEN.11.21	Seragima, Reu'a nefa'za huteno 207ni'a zgegfu manineno mago'ane ne'mofara zamante'ne. (Reu'a 239ni'a zgegfu maniteno fri'ne). 
GEN.11.22	Seragi'a 30'a zgegfu maniteno Nahona nefa'za hu'ne. 
GEN.11.23	Seragi'a Naho nefa'za huteno 200ti'a zgegfu manineno mago'ane ne'mofara zamante'ne. Seragi'a 230'a zgegfu maniteno fri'ne. 
GEN.11.24	Naho'a 29ni'a zgegfu maniteno Terana nefa'za hu'ne. 
GEN.11.25	Naho'a, Terana nefa'za huteno 119ni'a zgegfu maniteno mago'ane ne'mofara zamante'ne, (Naho'a 148ti'a zgegfu maniteno fri'ne). 
GEN.11.26	Tera'ma 70ti'a zgegfu nehuno'a Abrama, Nahone, Harani kizmi nezmafa'za hu'ne.
GEN.11.27	Tera nagara amana hu'ne. Tera'a Abrama, Nahoma, Harani kizmi nezmafa'e. Hagi Harani'a Loti nefa'e. 
GEN.11.28	Tera'a ofri mani'negeno, Harani'a ksente'naza kumate Ur kaziga Kaldi'a mopare frine. 
GEN.11.29	Abramu ene Nahokea a' eri'na'e. Hagi Abramu a'mofo agi'a Sarai'e. Naho a'mofo agi'a Milka'e, agra Harani mofare. Milkane Iska kizni neznafa'e. 
GEN.11.30	Hianagi Sarai'a mofavre onte narvo a' mani'ne.
GEN.11.31	Tera'a mofavre naga'a Abramu'ma, Harani mofavre Loti negehonki, nenofero Sarai Abramu nenaronki huno nezmareno Kaldi'a kazigati Ur kumara atre'za Kenani vu'naze. Haran kumate'ma unehnatiza anante umani'naze. 
GEN.11.32	Tera'a 205fu'a zgegfu huteno Harani mopare fri'ne.
GEN.12.1	Ra Anumzamo Abramu asmi'ne, Mopakane, vaheka'ane negfa vahe'enena atrenka Nagra kaveri hanua mopare umanio.
GEN.12.2	Nagra kagripinti vahera kazeri ra hanugenka ra kuma tro hugahane. Nagra asomu hunegantena, kagi'a eri ra neha'nena, kagriteti hakare vahe'mo'za asomu erigahaze.
GEN.12.3	Kagri'ma asomu hugantesimofona Nagra asomu huntegahue. Hianagi aza'o kagrima kazeri haviza hnimofona, Nagra azeri haviza hugahue. Maka mopafi naga'mo'za kagriteti asomu erigahaze.
GEN.12.4	Anumzamo ke asmiaza huno Abramu'a Harani kuma atreno nevigeno Loti'a agrane vu'ne. Abramu'a 75fu'a zgegfu nehuno Haranitira otino vu'ne. 
GEN.12.5	Abramu'a nenaro Saraima, ngana'amofo mofavre agi'a Loti'ma, eri'za vahe'ane, nezmavreno mafka afufenoma'ane enerino Harani atre'za Kenani mopare vu'za, Kenani uhanati'naze. 
GEN.12.6	Hanki Abramu'a Kenani mopa amu'nompi rugitgino eva eva huno Sekemu ra oak zafa me'nere More kumate ehnati'ne. Hanki ana knafina Kenani vahe'mo'za anampina mani'nageno, ehanati'ne.
GEN.12.7	Ra Anumzamo Abramunte eno amanage huno asmi'ne, ama maka mopa nagaka'a zamigahue, higeno Abramu'a Ra Anumzante kre sramna vunaku ita tro hu'ne. 
GEN.12.8	Ananteti atreno agonarega vuno Betel kumara agtereno, Ai zge hanati kaziga megeno Betel kuma zge fre kaziga menegeno amu'nompi seri no ome gi'ne. Hanko no kiteno Ra Anumzanku nentahino have ita tro huno Ra Anumzante agihanta vzino mono hunte'ne. 
GEN.12.9	Hagi Abramu'a mago'ene manitere hume vuno vuno Negevi uhanati'ne.
GEN.12.10	Ana knafina kave omnegeno agate'za fore higeno Abramu'a Isipi moparega vu'ne, na'ankure tusi'a agate kna fore higeno'e. 
GEN.12.11	Isipima vu kofta nehuno nenaro Sarainku amanage huno asmi'ne. Kagema antoana kagra knare soe a' mani'nanankiza, 
GEN.12.12	Isipi vahe'mo'za kagesu'za Agri nenaro'e hu'za nahe fri'za kagrira a' kavre antegahaze. 
GEN.12.13	E'ina hu'negu, nensaro mani'ne hunka huge'za onahe'za natre'sage'na mani'neno.
GEN.12.14	Abramu anage huno nehuno Isipi uhanatige'za, Isipi vahe'mo'za Saraina knare a' ke'naze. 
GEN.12.15	Fero eri'za vahe'mo'za Saraina kete'za husga hunte'za Fero asmi'naze, nehu'za ana ara avre'za Fero nompi ome ante'naze. 
GEN.12.16	Fero'a knare huno Abramu kegva hunte'ne, Saraima muse huntea kazigati, nehuno Abramuna sipisipima, bulimakaoma, donkima, eri'za vahera vene a'ene, a' donkine kemorine huno ami'ne.
GEN.12.17	Ana hianagi Ra Anumzamo tusi'a krizga atregeno Feronte ene, noma'afima nemniza vahete'ene e'ne, na'ankure Abramu nenaro Sarainteku e'inahura huzmante'ne. 
GEN.12.18	Fero'a ke higeno Abramu'a egeno asmi'ne, na'a ama 'zana hunante'nane? Nahigenka Sarai a'ni'a mani'ne hunka onasmi'nane? 
GEN.12.19	Nahigenka nensaro'e hankena ara avre'noe? Ama'ne negnaro'a! Ko avrenka vuo. 
GEN.12.20	Fero'a hanve'ane ke vahe'a huzmanteno, Abramuna kegva hu'nenkeno nenaro'ene mika afu fenoznia enerine ama mopa atrene vi'o.
GEN.13.1	Isipi mopareti Abramu'a hakare afufenoma'a enerino nenarone, Lotine neznavreno Negev zge hnati kaziga mago asoparega noti kaziga vu'ne. 
GEN.13.2	Menina Abramu'a afu'zgama, kolima, silvama huno tusi'a feno ne' hampre'ne. 
GEN.13.3	Hagi msetere hume nevuno, Negev mopare vuno ko'ma mani'neno hu'nere uhnati'ne. Mago kaziga Beteli kuma me'negeno, mago kaziga Ai kuma amu'nompi uhnati'ne. 
GEN.13.4	Abramu'a ko'ma have itama tro hunte'nere anante uhnatino, Ra Anumzamofo mono hunte'ne.
GEN.13.5	Abramu'ene vu'nea nera, Lotina afu'zga'ane, noma'ane me'nea nere. 
GEN.13.6	Hianagi ana mopamo'a knarera huoznantene magopima maniana, maka afuzga zniamo'a titipa huno kave nezamo'a upa higeno magote manigara osu'na'e. 
GEN.13.7	Ana nehigeno Abramune, Loti'gizni afu kva vahe'mo'za fravzi'naze. Ana knafina Kenani vahe'ene, Perisi vahe'mo'za ana moparera mani titipa hu'naze. 
GEN.13.8	Abramu, amanage huno Lotina asmi'ne, tagra mago kora mani'noku fra ovazisnue, burimaka afu'tiare kva nehza vahe'mo'zanena fra ovazi hnazanki, 
GEN.13.9	rama'a mopa me'neanki kagra kavesite vanuema hnana kaziga vuo, kagrama hoga kaziga vugahue hnanke'na, nagra tamaga kaziga vugahue. Hanki kagrama tamaga kaziga vugahue hnankena, nagra hoga kaziga vugahue. 
GEN.13.10	Loti'ma kesga huno kegantugma huno keana, Jordani kokamo'a hakare kaziga masvenke huno Ra Anumzamofo hoza (Edeni) gna nehuno Isipi mopagna hu'negeno ke'ne, ananteti vuno Zoarima uhnati'neane Sodomu'ne, Gomorane'ma Ra Anumzamo ahe fnanema osu'nea knafine. 
GEN.13.11	Anante Loti'a mika Jordani agupoma hunehamprino'a zge hnatitega vu'ne, ananteti naga'ane otre atre hu'na'e. 
GEN.13.12	Abramu'a Kenani mopare manigeno, Loti'a ranku'ma zga me'nefi Jodani agupofi Sodomu tva'onte seri noma'a omegino mani'ne. 
GEN.13.13	Sodomu vahe'mo'za havi avu'ava ene kumi huhakare nehu'za, Ra Anumzamofo ha' rente'naze.
GEN.13.14	Loti'ma, Abramu atreno vutegeno, Ra Anumzamo Abramunku amanage huno asmi'ne, Kesga hunka zge hnatitegane, zge fretegane keganti kegma hunka ko, 
GEN.13.15	mika kagri'ene, kagehe'ine tmi vaneroe. 
GEN.13.16	Nagra kagehe'ina zamazeri hakare ha'nena ama mopafi ksepankna kugusopa hanige'za, hamprisnimo'a, kagehe'ina ana zanke huno hamprigahie. 
GEN.13.17	Hagi otinka vunka enka hunka kamisua mopa agema'a go. 
GEN.13.18	Higeno, Abramu otino seri noma'a tagna vzino erino vuno Mamre'a oak'zafa tvaonte Hebroni kumate, Ra Anumzante ita tro hu'ne.
GEN.14.1	Mago kaziga mani'naza kva vahe'mokizmi zamagi'a, Amrafeli'a Babiloni kumateti nere. Arioki'a Elasa kumateti nere. Kedolaoma'a Elami kumateti nere. Tidali'a Goimi kumateti' nere. 
GEN.14.2	Hagi vu'za ha' ome huzmante'nazana Bera'a Sodomu kumate kini nere. Birsa'a Gomora kumate kini nere. Sinabu'a Adma kumate kini nere. Semeba'a Zeboimi kumate kini nere. Hagi Bela, kumakura Zoarie nehza kumateti kinie. 
GEN.14.3	Ana knafi e'i ana kumatera kini vahe'mo'za magopi hagerfi'za Sidimi krahopi mani'naze. Ana kazigagura menia Kragefe Hgerine (Dead Sea), hu'za nehaze. 
GEN.14.4	E'i ana veamo'za 12fu'a zgegfufina Kedolaoma kvafi mani'naze. Hagi 13tinima hiankfufina zamasi vazige'za ke'a antahi omi'naze. 
GEN.14.5	14tinima hiankfufina Kedolaoma ene hagerfiza mani'naza kini vahe'mo'za e'za zamahe anati'naze. Refaim e'i Astero-karnaimi kumate vahe'ene, Zuzim e'i Hami kumate vahe'ene, Emim e'i Save-Kiriataim kumate vahe'ene, 
GEN.14.6	Horaeti vahera zamaririge'za Idomu (Seir agona) mopa zamirega vu'za El-parani zamarotgo hu'za hgage hu'nea ka'ma mopa me'nea tvaonte vu'naze. 
GEN.14.7	Ete rukrahe hu'za ne-e'za, En-mispat (menina Kadesi'e nehune) Amalekaet vahe mopa zamahe'za nehnare'za, Hazazon-tamari nemniza, Amori vahe'ene zamahe. 
GEN.14.8	Anantera Sodomu kinigi, Gomora kinigi, Adma kinigi, anati'naze. Zeboim kinigi, Bela kinine, Belagura menina Zoari huza nehzankino, ana fu'a 5fu'a kini vahe'mo'za eri mago hute'za Sidim agupofi hara hunaku tro hu'naze (Dead Sea). 
GEN.14.9	Sidim agupofima ha'ma hzana, Kedolaoma'a Elami kini neki, Tidali'a Goimi kini neki, Amrafeli'a Sainari kinigi, Arioku'a Elasari kinigi, huza ana 4'a kini vahe'mo'za 5fu'a kini vahe'ene kragefe hagerimofo agupofina hara hu'naze. (Ded Si).
GEN.14.10	Ana agupofi hakare'a keri me'negeno Sodomu kini ne-ene Gomora kini ne'ene ha' vahe'znine koro fre'ne ne'ene kolta kerirami me'nefi tmizageno, mago'a amne mani'nazamo'za fre'za agonarega vu'naze. 
GEN.14.11	Ha'ma agaterea 4'a kinine ha' vahe'zmimo'za Sodomu kumateti'ene Gomora kumateti'ene mafka'za zimine hozafinti mika ne'za zimine eri'za vu'naze. 
GEN.14.12	Eri'za nevu'za Abramu negna mofavre Lotina Sodomu kumate mani'nege'za nege'za azeri'za afufenoma'ane vu'naze. 
GEN.14.13	Mago ne'mo zamatreno koro freno nevuno, Abramu Hibru ne' ome asmi'ne. Abramu'a Mamre Amorari ne'mofo oaki zafa agafare umani'ne. Mamre'a Eskoline, Anel kizni'a neznafu kino Abramu ene tragote'naze. 
GEN.14.14	Lotima ha' vahe'mo'za avre'za vu'naza naneke Abramu'a nentahino, noma'afima kse zamantege'zama ha'zama rempi huzamige'za antahi'naza vahetmina 318ni'a nezmavreno zamarotgo hu'za vuva vuva hu'za Dani uhanati'naze. 
GEN.14.15	Abramu'a eri'za vahe'a kenage zamazeri atru huno refko huzmantege'za nevu'za, ha' vahera zamagatere'za zamarotgo hzage'za Hoba e'i Damaskas kumamofo noti kaziga uhnati'naze. 
GEN.14.16	Abramu'a maka fenone, negna mofavre Lotine, maka'zama ane, a'nene vahe ene ha'pinti eri'za vu'naza zana mika eri'za ete e'naze.
GEN.14.17	Anantera Abramu'a Kedolaoma ene mani'naza kini vahe ha' huzmagatereteno ete e'ne. Hanki Sodomu kini ne'mo'a Save agupofi eme agenaku ene, ana agupogura kini vahe'mokizmi agupoe nehaze. 
GEN.14.18	Melkizedeki'a Salemi kinigino, bretine, wainine erino eme ami'ne, agra Mrerisa Anumzamofo pris nere. 
GEN.14.19	Abramuna amanage huno asomu ke hunte'ne, monane mopane eri fore hu'nea Mrerisa Anumzamo kagrira asomu hugantegahie. 
GEN.14.20	Mrerisa Anumzamofo ra agi amisune, ha' vahe ka'a kagri kzampima ante'nere. Abramu'a mika zama eri'nefintira refko huno 10ni'a kevu antete'no anampintira mago kevu Melkizedekina ami'ne.
GEN.14.21	Sodomu kini ne'mo'a Abramunkura amanage hu'ne, mika vahe'zga nenaminka, mika fenona kagraka'a erio. 
GEN.14.22	Hianagi Abramu'a Sodomu kini netega amanage hu'ne, monane mopane tro'ma hu'nea Mrerisa Anumzantega nagra huvempage hunte'noankina, 
GEN.14.23	nagra kukena hati nofiro, agia anomofo nofira, e'oritfa hugahue. Ru kagra nehunka, Abramuna nagra hugeno feno nera mani'ne hugahane. 
GEN.14.24	Nagrani'a mago'zana e'orisoanagi, vaheni'amo'zama ko'ma ne'naza ma'age'za erisnue. Hanki nagranema vu'nazamokizmi atrege'za Aneriki, Eskoliki, Mamreki hu'za mago'a zana zamagra'a eriho.
GEN.15.1	Henka'a Ra Anumzamo avanafi amanage huno Abramuna asmi'ne,
GEN.15.1	Abramuga koro osunka manio.
GEN.15.1	Nagra hankoka'agna hu'na mani'noe.
GEN.15.1	Ana nona'a tusi'a musezampi manigahane.
GEN.15.2	Hianagi Abramu'a anage hu'ne, Ra Anumzanimoka hakare'za nenaminankena, mofavre onte'noanki iza anazana erigahie? Frisugeno'a eri'za ne'nimo Eliesa Damaskas kumateti ne'mo erigahie. 
GEN.15.3	Hagi mofavre onaminanankino, noni'afima ksente'nea eri'za vahe'nimo ana afufenoni'a erigahie. 
GEN.15.4	Hu'neanagi Ra Anumzamo huno, a'o! Rumo'a afufenonka'a e'origosie. Kagripinti'ma fore hanimo afufenonka'a erigahie. 
GEN.15.5	Kesga hunka hanafira ko. Knare hunka hamprigahampi? Ana avamente kagehe'za fore huhakare hu'za manigahaze. 
GEN.15.6	Ra Anumzamo anage huno asmigeno, Abramu'a ana kea nentahino amentinti nehigeno, Anumzamo'a fatgo nere huno Abramkura hu'ne.
GEN.15.7	Ra Anumzamo amanage huno Abramuna asmi'ne, Ur kumateti, Karatia vahepinti Nagra Ra Anumzamo'na kavre'na e'nomo'na, ama mopa negamue, 
GEN.15.8	higeno, Abramu'a Tusi'a Mrerisa Anumzamoka, ama mopa kamigahue nehanana, inankna hu'na ke'na antahi'na hugahue? 
GEN.15.9	higeno, Ra Anumzamo amanage huno asmi'ne, Tagufa kafu hu'nesia bulimaka a' anenta afu'ene, tagufa kafu hu'nesia a' anenta meme'ne, tagufa kafu hu'nesia ve lama afu'ene, tare maho nmane, avrenka Nagrite eno. 
GEN.15.10	Abramu'a ke hiama'a aheno egeno rutne tare hugagufeno kanti kma nenteno nma tga osu aga ante'ne. 
GEN.15.11	Tumpa nmamo'za kete'za nenaku neage'no Abramu'a keteno harige'za vu'naze. 
GEN.15.12	Zge ufregeno avukoko higeno Abramu'a mse himreneno, avanama keana tusi'a hanimo refitente'negeno negeno koro hu'ne. 
GEN.15.13	Ra Anumzamo amanage huno Abramu asmi'ne, Nagra negasmue antahise huo. Kagehe'za ru vahe mopafi umani'nesage'za knara nezmante'za, zgo e'ori kazokzo eri'za 400ti'a zgegfufina erigahaze. 
GEN.15.14	Hianagi Nagra ana eri'za eri'zmantesaza kumate vahera keaga huzamante'gahue. Ana amefiga'a zamagrama atiramiza esu'za, rama'a feno eri'za egahaze. 
GEN.15.15	Hanki kagra Abramuga so'e zampi mani'nenka ozafa resanke'za asegantesagenka negfa'zane umanigahane. 
GEN.15.16	Hanki kagehe'za 4'a zupa vahera forehu anante anante hute'za, ete ama mopa emerigahaze. Amori vahe kumi zamimo zamagri avamentera aviote'ne.
GEN.15.17	Zge fregeno kumzu hani higeno kuma'ane, kavone, anefa tvi'ene fore huno afu rutnenteno refko hunte'nea amunompi nevigeno, Abramu ke'ne. 
GEN.15.18	Ana zupage'za Ra Anumzamo Abramu'ene hagerfine manisa'a kea huvempa huno asmi'ne, Ama mopa kagehe'i zamigahue. Isipi tima menereti vuno, Jufretisi rantima me'nea mopa zamigahue. 
GEN.15.19	Ana mopare mani'naza vahe'mokizmi zamagi'a, Kenas vahe'ene, Kin vahe'ene, Kadmo vahe'ene, 
GEN.15.20	Hiti vahe'ene, Peres vahe'ene, Refaemi vahe'ene, 
GEN.15.21	Amori vahe'ene, Keneni vahe'ene, Gilgasa vahe'ene, Jebusi vahe'mokizmi mopa erisanti haregahaze.
GEN.16.1	Abramu nenaro agi'a Sarai mofavre onte narvo a' mani'ne. Hagi Izipi mopareti Sarai'a eri'za mofa Haga avrentegeno eri'zama'a enerino mani'ne. 
GEN.16.2	Sarai'a amanage huno Abramuna asmi'ne, kma antahio. Ra Anumzamo mofavre kuni'a erigige'na mofavre kseontoanki, vunka eri'za a' ni'ane umsegena agripinti mago'a mofavrezga eri fore hunmino huno higeno, Abramu'a a'amofo kea antahino ana hu'ne. 
GEN.16.3	Ama anazana Abramu'a Kenani mopare 10ni'a zgegfu manitegeno, Sarai'a Isipi eri'za mofa'a Hagana neve Abramu nenaroza hanie huno avre ami'ne. 
GEN.16.4	Higeno Abramu'a Hagana anteno msegeno Haga'ma keno antahino'ma hiana amu'enema nehuno'a, kva'a Saraina ke azanava hu'ne.
GEN.16.5	Sarai'a amanage huno Abramu kesu'ne, Kagra haviza hu'nankeno eri'za a' mo'a anthi haviza nehuno avesinonante. E'i ana knazamo nagritetira kagrite vugahie. Nagra eri'za a'nia avre kamugenka antenka mse'nankeno amu'ene hu'neno antahi haviza hunenante. Kagra haviza hu'nampi, Nagra haviza hu'nofi, Ra Anumzamo nerageno refko hurantegahie huno asmi'ne. 
GEN.16.6	Abramu'a, amanage huno Saraina asmi'ne, antahio, knareki miza e'ori kazokzo eri'za a' mani'neanki kagri kvesisiaza hunto huno higeno, Sarai Hagana tusiza huno azanva higeno koro freno vu'ne. 
GEN.16.7	Freno Suri kumatega nevia kamofo kampui ti me'nere ka'ma mopafi umani'ne. Anante Ra Anumza'mofo ankeromo emegeno amanage huno antahige'ne. 
GEN.16.8	Hagaga Sarai eri'za a'moka igati ne-enka iga nevane? huno higeno, Saraima eri'zama'a enerua a'mofo kvafinti fre'na e'noe huno asmi'ne, 
GEN.16.9	Ra Anumzamofo ankeromo asmi'ne, Rukrahe hunka vunka, umaninenka ke'amofo amage antenka eri'zama'a omerinto, 
GEN.16.10	huno nehuno, Nagra kazeri ra ha'nena kagehe'za ohampriga vahe fore hugahaze hu'ne.
GEN.16.11	Ra Anumzamofo ankeromo mago'ene huno ne' mofavre ksentenka
GEN.16.11	ana mofavre agi'a Ismaeli'e hunka antegahane. 
GEN.16.11	Kna kve nesigenka ke hankeno
GEN.16.11	Anumzamo antahi'negu
GEN.16.12	Hagi mofavre ka'amo ra hunteno
GEN.16.12	afi' donki afu kna huno manigahie.
GEN.16.12	Mika vahe nezmahenke'za agrira ahegahaze.
GEN.16.12	Afu agna'zanena omnigosie huno asami'ne.
GEN.16.13	Hanki Haga'a ke humia Ra Anumzamofo agi neheno amanage hu'ne, Kagra nenagana Anumzane, na'ankure nagra kagoanagi ofri mani'noe. 
GEN.16.14	Ana hunegu ana tinkerimofo agi'a Bir Lahai Roi'e (ksefa huno nemnino nenagea Anumzamofo tine) Beretine, Kadesine amunoznifi me'nea tinkeri'e.
GEN.16.15	Hanki Haga'a ne' ksentegeno, Abramu ana mofavre agi'a Ismaeli'e, huno ante'ne. 
GEN.16.16	Abramu'a 86'a zgegfu manitegeno Ismaelina, Haga'a ksente'ne.
GEN.17.1	Abramu'a 99ni'a zgegfu higeno, Ra Anumzamo agrite efore huno amanage huno asmi'ne, Nagra Hihamu'ane Anumzamo'na negasmue. Nagri namagenentanku fatgo avu'ava hunka manio. 
GEN.17.2	Hanki Nagri huvempa keni'amo'a amu'nonti'afi me'nena, Nagra kagripinti vahera zamazeri hakare hugahue.
GEN.17.3	Abramu arena areno avugosaregati msenegeno, Anumzamo mago'ene amanage huno asmi'ne, 
GEN.17.4	Nagra kagrane hagerfine'na amanahu hugahue, Nagra hanenke'za kagripinti hakare kokantega kuma ante'za mani avitesnagenka nfazmi'za hugahane. 
GEN.17.5	Abramuge huza mago'ene kagia ohegahaze. Menina Abrahamuge hu'za hugahaze. Na'ankure kagra hakare'a veamokizmi nfazamiza hugahane. 
GEN.17.6	Nagra hanugeno, kagripinti hakare'a vahe fore nehanageno, kini vahera fore hugahaze. 
GEN.17.7	Hankina Nagra amunonti'afi huvempage hu'na, kagehe'mokizmine, kagigomo kizmine, kamefiga fore hania vahe'enena ama ana mevava huvempa kemo'a, kagri'ene henka'a fore hnaza vahe'enena, Nagra Anumzantami manigahue. 
GEN.17.8	Kagri ene, kagehe'ine, henka fore hanamokizmine hageta emani'naza mopa, Kenani mopa tmivaneroe, ana mopamo tamagriza seno mevava nehina, Nagra Anumzantami manigahue.
GEN.17.9	Anumzamo'a mago ene amanage huno Abrahamunku asmine, kagrane mofavrezga ka'ane kse anante anante hnamozanena huvempa keni'a amage anteho. 
GEN.17.10	Hagerfi'nonku amanahu hugahaze, Ne' mofavretmia mika zamagozamofo amega anoma'a tga hutregahaze. Henka'ane fore hu' anante anante huza ehanatinamo'zane ana zanke hugahaze. 
GEN.17.11	Abrahamuga, Nagrane hagerfi'namofo avame'a, kagozamofo amega noma'a tga hutro. 
GEN.17.12	Ne' mofavre'ma ksentesamokizmia 8ti'a zge gnare, knane knane henka fore hnaza mofavre zamufga tga hugahaze. Nonka'afima eri'za vahe'mo'ma ksentesia vahe'pinti ene zgoreti'ma miza sesana vahe aruregati e'nesia vahe'ene, zamufa tga huzmantegahaze. 
GEN.17.13	Kato vahe'mo'za kagri nompi ksente'nesazampi, miza hu'nana vahe'mo'zafi, zamagozamofo amega anoma'a tga hugahaze. E'ina nehu'za Nagrane hagerfi'nagu zamufgare avame'za mevava hugahie. 
GEN.17.14	Hagi avufga tga osnimo'a, Nagrane hagerfinoa ke ruhantginegu Nagri nagapintira afu'agna atreno agra ru vahe manigahie.
GEN.17.15	Hanki Anumzamo Abrahamu asmi'ne, kotera negnarona Sarai'e hu'nane hagi menina ksefa agi'a Sera'e hugahane. 
GEN.17.16	Nagra Serana asomu huntesugeno, agra mofavre eri fore hunegamina, asomu huntanena hakare'mokizmi antazmiza nehnigeno, agripinti kini vahera fore hugahaze. 
GEN.17.17	Anumzamo anage huno nesmigeno, Abrahamu rena reno kepri huno agu'afi kiza rene, Nagra 100ti'a zgegfu hugeno Sera'a 90ti'a zgegfu higeta, ko' ozafa tvava re'noanki, inankna huta mofavre ksentenaku nehukeno nehie? 
GEN.17.18	Abrahamu'a, Anumzamofonku amanage hu'ne, knare Ismaeli'a kavure mani'neno asomura erigahie! 
GEN.17.19	Hianagi Anumzamo'a amanage hu'ne, a'o tamage huno negnaro Sera'a mofavre kasentesigenka, agi'a Aisaki'e hunka antegahane. Nagra huvempa ke'ni'a agrite ene, agripinti henka'a fore hanaza vahepine mevava hugahie. 
GEN.17.20	Ismaeli kaziga antahigamuanki antahio! Nagra asomu huntesugeno fore huhakare nehuno rama'a vahe fore hu'za manigahaze.12fu'a kva vahe'mokizmi nezmafaza hugahie. Nagra agehemokizmine zamazeri hanvetisuge'za hanvenentake vahe manigahaze. 
GEN.17.21	Hianagi Nagra huvempa ke'ni'a Serama ksentesia mofavre Aisaki ene huama hugahue. Ama ana knare anaga'a kafufi ksentegahie. 
GEN.17.22	Anumzamo anage huno Abrahamu asmiteno atreno vu'ne.
GEN.17.23	Abrahamu'a Ismaeline, kato vahe'a mokizmine zamazerino zamagoza noma'a tga huvgare zamante'ne. Agri nompi ksente'nea kato vahe'ane, ru mopareti miza se'nea kato vahe'ane mafka'a tga hu'ne. Anumzamo asmiaza huno ana zupage'za tga hu'ne. 
GEN.17.24	Abrahamu'a 99ni'a zgegfu manino ozafa reteno avufga tga hu'ne. 
GEN.17.25	Hanki Ismaeli 13ni'a zgegfu nehazave seno manigeno avufga tga hu'ne. 
GEN.17.26	E'i ana zupage Abrahamune, Ismaelikizni znavufga tga huznante'ne. 
GEN.17.27	Miko eri'za vahe'ane, mofavrezimi agrane nemniza ksente'nazampi, arurega vahe zgoreti miza sezmantene'a vahe'ene ana mika zamufa ano tga hu'naze.
GEN.18.1	Abrahamu'a zgemo tusi amuho higeno Mamrea oak zafa agafare seri noma'a kasante mani'negeno, Ra Anumzamo anante ehnati'ne. 
GEN.18.2	Seri noma'a kasante mani'nereti kesga huno keana, taregi magoki vahe oti'nageno keteno, aga reno viazamo zamagaf'i ome arena areno kepri huno, 
GEN.18.3	anage hu'ne, Ranimoka nagrama knare nehanugenka musema nehusunka, eri'za vaheka'a maninogu muse (plis) hugantoanki nagaterenka e'ovuo! 
GEN.18.4	Muse (plis) hurmantoanki mani'nenkena osia tina afi'za eme tamina tamaga sese hugahazanki ama zafa agafare manigsa hiho. 
GEN.18.5	Ana nehanage'na osi'a ne'za uri'na eme taminena neneta manifru huteta kama vnarega vugahaze. Eri'za vahekamona noni'a kasante nantu ante nante'nagu ne'zana neteta vugahaze higeno, knareki kema hanaza huo hu'za hu'naze.
GEN.18.6	Anage hzageno Abrahamu'a noma'afi mrerino nenaro Sera asmi'no knare hu'nesnia flaua tgufa kevu urinka breti eme tro hunka kro, 
GEN.18.7	nehuno Abrahamu'a agareno vuno bulimaka'afinti anenta afu ome aheno eri'za vahe'a eme amigeno, hantka huno erino ome kre'ne. 
GEN.18.8	Abrahamu'a meme'mofo ami rima'a tagino eme ante nezmanteno, hagi ko'ma kragefe'neama'a erino, kaone eme ante zamanteno tva'onte zafa agafare otino mani'nege'za ne'naze.
GEN.18.9	Nene'za mani'ne'za Abrahamuna amanage hu'za antahige'naze, Negnaro Sera iga mani'ne? Hazageno ami seri nompi mani'ne huno hu'ne. 
GEN.18.10	Mago'mo amanage huno hu'ne, henka'a ama ana knare'ma esnuana negnaro Sera'a ne' mofavre kasentegahie. Huno nehigeno agu'afi Sera'a seri no kasama'are mani'neno ana ke antahi'ne. 
GEN.18.11	Abrahamuke ozafa tvava rakeno, kafu zanimo agaterege'ne, Sera'a mofavre antega osu'negeno avufgamo ampasgigeno mani'ne. 
GEN.18.12	Sera ana ke nentahino agu'afi kiza nereno amanage huno agesa antahi'ne, nagrane ranimo enena ozafa tvava renoanki, inankna huno mofavre fore hunaminogu nehie? 
GEN.18.13	Ra Anumzamo Abrahamuna antahige'ne, Nahigeno Sera'a kiza nereno, tvavamo'na mofavre ksenteku hugeno nehie? 
GEN.18.14	Nazamo Ra Anumzamofona amuho huntegahie? Ete esanua knarera, ama ana knare anaga'a kfufina Sera'a ne' mofavre ksentegahie. 
GEN.18.15	Sera'a amano vazigeno havige huno, a'o kiza ore nogenka nehane huno higeno, Anumzamo huno a'o kagra kiza re'nane huno hu'ne.
GEN.18.16	Ana tagufa vahe'mo'za oti'za vunaku nehu'za Sodomu kuma me'nea kaziga zamurga negageno (Abrahamu kantega ome zamatreteno enaku nevigeno), 
GEN.18.17	Ra Anumzamo amanage hu'ne, menima hunaku'ma nehuazana Abrahamu avurera fraki snufi? 
GEN.18.18	Tamage huno Abrahamumpinti tusi'a hanvenentake vahe fore hu'za kuma ante'za manigahaze, ama mopafina mika kumate vahe'mo'za agripinti asomura erigahazanki, 
GEN.18.19	Nagra maka vahepinti Abrahamuna agi hu'na Mofavre'ane, agehe'ine, avempage huzmasamina fatgo hu'za nemniza knare'zanke nehu'za Ra Anumzamofo kante vnazegu huhampri'noe. Hagi Ra Anumzamo'na huvempa hu'noa ke'mofo avufga'a fore hanigu Abrahamuna huhampri'noe. 
GEN.18.20	Anantera Ra Anumzamo amanage hu'ne, Sodom Gomora vahe'mokizmi tusi'a kumizmimofo kezanke antahue, hankino kumi'zmimo'a tusi'a zampi mreri'ne. 
GEN.18.21	E'ina hu'nagu Nagra menina urami'na ome kena antahina hanue. Zamagenke'a antahi'nomofona vu'na ome zamage'na antahi'nue, huno hu'ne.
GEN.18.22	Anage nehige'ne tare netre moke rukrahe hu'ne Sodomu kaziga vu'na'e. Nevakeno Abrahamu'a anante Ra Anumzane oti'ne. 
GEN.18.23	Abrahamu'a egofta huno Ra Anumzamofo antahige'ne, Ana kumapina fatgo vahe'ene, hazenke vahe'ene mani'nazana ana maka zamahe fanane hugahano? 
GEN.18.24	50ti'a ana kumate fatgo vahe mani'nesazana, ana 50ti'a fatgo vaheku zamahoke henka ana kumara zamahe fnane osugahano? 
GEN.18.25	E'i kagri kavu kvara omne'ne, havi vahe'ene, ftago vahe'enema ahe fnane hankeno, havi vahe'ene, fatgo vahe'ene mago'zahu knazana e'origahaze. Mika mopafi vahe'mota refko nehana nemoka mago'zanke hunka refko nehane. 
GEN.18.26	Hankino, Anumzamo amanage hu'ne, Nagra'ma kesugeno'ma 50ti'a fatgo vahe'ma Sodomu ran kumapima mani'nesazana ana mika rankumara zamagriku hu'na zamahe fanane osugahue. 
GEN.18.27	Anante Abrahamu antahige'ne, Nagra kugupage hu'na tanefake vahe'mo'na Ra Anumzamokane naneke nehue. 
GEN.18.28	Hanki 50ti'a fatgo vahe mani'nesafinti 5fu'a omnisagenka knare ama ana mika rankumara zmazeri havizana hugahampi? Higeno ete ke nona'a huno amanage hu'ne, kesugenoma 45fu'a fatgo vahe'ma mani'nesage'na Nagra zmazeri haviza osugahue. 
GEN.18.29	Abrahamu mago'ene antahige'no, 40ti'a fatgo vahe maninesagenka knare zamahe fanane hugahano? Higeno ete ke nona'a huno amanage hu'ne, kesugenoma 40ti'a fatgo vahe'ma mani'nesage'na Nagra zmazeri haviza osugahue. 
GEN.18.30	Abrahamu mago'ene amanage hu'ne, Ra Anumzamoka krimpa aheonanto arune, ke hugahuanki 30ti'a fatgo vahe mani'nesagenka knare zamazeri havizana hugahano? Higeno ete ke nona'a huno amanage hu'ne, Kesugenoma 30ti'a fatgo vahe'ma mani'nesage'na Nagra zamazeri haviza osugahue. 
GEN.18.31	Abrahamu mago'ene hanve e'nerino Ra Anumzamofo antahige'ne, 20ti'a vahe mani'nesagenka knare zamahe fanane hugahano? Higeno ke nona'a huno amanage hu'ne, kesugenoma 20ti'a vahe'ma mani'nesage'na Nagra zamazeri haviza osugahue. 
GEN.18.32	Abrahamu anage hu'ne, Ra Anumzamoka krimpa aheonanto, magoke zupa kantahigegahue, 10ni'a vahe mani'nesagenka knare zamahe fanane hugahano? Higeno ete ke nona'a huno amanage hu'ne, kesugenoma 10ni'a fatgo vahe'ma mani'nesagena Nagra zamazeri haviza osugahue.
GEN.18.33	Anumzamo Abrahamu'ene keaga huvgama nereno'a atreno vigeno, Abrahamu'a kuma'arega ete vu'ne.
GEN.19.1	Tare ankero netremoke kinagafi Sodomu kumate uhnatina'e. Loti ana ra kumamofo kasante mani'nege'ne ome ke'na'e. Hanki Loti'a neznageno otino vuno znagafi upri huno, arena areno amanage hu'ne, 
GEN.19.2	Muse (plis) hurnantoanki ranimota'a eri'za vahetni'amo'na nompi mrerita tnaga sese huteta nagrane maseta oki vugaha'e huno hige'ne, A'o, megi'a kumapi masegahu'e hu'na'e. 
GEN.19.3	Hianagi Loti'a hankvetigene agrane vu'na'e. Vakeno noma'afi ra ne'za kre znanteno zo'ore breti mago'a kre znantegene ne'na'e.
GEN.19.4	Ne'za nete'za omase mani'nageno Sodomu kumate nehzavene ranra vahe'zgane mika Loti nona regagi'naze, 
GEN.19.5	Loti ke'za atimi'za, iga nantu vahe'ma znavrenkama nonka'afima ante'nana vahera mani'na'e? Znavre kmategeta znanteta msamneno. 
GEN.19.6	Loti'a atirmino nevuno amefiti kafana eri negino, 
GEN.19.7	Muse (plis) hurmantoanki nafuheta kefo avu'avazana huoznantegahaze. 
GEN.19.8	Kma antahiho, ofani'amoke vene omase mofatre manina'anki, zanagri znavre'na eme tmi'nena tamavesi hniaza huku'ma hanuta ana hugahaze. Hagi muse (plis) hurmantoanki nantu vahe'ma noni'afima ena'ana, nonia'mofo amumpamo refiteznante'negu znagria mago'zana huoznantegahaze. 
GEN.19.9	Huno nehige'za, kagra manigano! Ru kazigati vahe'moka tagrikura nehananki, hago kagra refko hurante'za nehampi, kagrira razampi kazeri haviza hugahune. Lotina atufe'za kafama'are eme rentrako hu'za kafana anafe hu'za hu'naze. 
GEN.19.10	Ana netremoke Lotina avazuhu nompinka nente'ne, kafa erigi'na'e. 
GEN.19.11	Maka vene'ne no kasante oti'naza vahe'mokizmia znagra ositeti vuno rante vu'nea nagara zamurga erisu higeza impane eneri'za, kafanku hakre'za vu'za e'za hu'naze.
GEN.19.12	Anama nehzage'ne ana netremoke Loti antahige'na'e, ama kumapina vaheka'a mago'a mani'nazo? Ne'mofaka'ane, negnemone, ruga'a vaheka'ane zamavrenka amafintira ko viho. 
GEN.19.13	Ama kumara ahe fanane hugahune. Zamagenkemo Ra Anumzamofonte mrerigeno Ra Anumzamo ahe fanane huku hurantegeta e'noe. 
GEN.19.14	Loti'a mofa'amokizni arave hugaha'e huno huhampri znante'nea ne'tre amanage huno huznante'ne, Anumzamo ama kumara ahe fanane huku nehianki otita vinkero, huno hige'ne, Reravatga nehunka taginke nehane nehu'ne kiza re'na'e.
GEN.19.15	Kotu afu'za rugeka nehigeno ankero netremoke amanage hu'ne asmi'na'e, Lotiga ame' hunka mofaka'a rarene, negnarone zamavrenka vuo. Amafi vahe knaza mani'neta erizanku freta viho. 
GEN.19.16	Loti'a tare agesa nentahige'ne, ana netremoke Lotine, nenarone, mofa'ararene zamazante zamazu huke, ana kumapinti vu'ne fegi'a ome zamatre'na'e. Anumzamo asuntginte'negu Lotina ana hunte'ne. 
GEN.19.17	Fegiama atirmitageno'a, mago ankeromo huno, tmufagu ko' freho! Magore huta rukrahera huta onkeho, ama agupomofo tvaontera omniho, agonarega mrerita omesi hiho, anama osnuta tamagrane fanane hugahaze. 
GEN.19.18	Hianagi Loti amanage hu'ne, a'o! Ranimota'a muse hurnantoe! 
GEN.19.19	Menia antahio, eri'za vahekamo'na nagu'vazinka, nahoke nehenka navrenka eme natrane. Hananagi agonarega vuga vahera omni'noe, nevanenkeno ana knazamo nagtereno nahe frigahie. 
GEN.19.20	Ko, ama onensa kumara tva'onte me'neaki anampinka tragina ufresue. Onensa kuma me'neanki natrege'na ana osi kumapi fre'na umani'nena ana knazana agatera'neno. 
GEN.19.21	Ankeromo, knareki mago'ene nantahiganke'na keka'a antahigmuanki traginka ufro, kema hana kumara zamahe fanane osugahue. 
GEN.19.22	Ame hunka, mago'zama osunesure kagiarenka ana kumate vuo. Ana hu'negu ana osi kuma'mofo agi'a Zoari hu'naze.
GEN.19.23	Zge hnatigeno Loti'a Zoari kumate uhnati'ne. 
GEN.19.24	Unehnatigeno Ra Anumzamo tevenerea salfa havenu monafinti ko'ma riaza huno reherafirmino Sodomu kumate'ene Gomora kumate vahe'ene, 
GEN.19.25	ana maka ranra kuma'ene, ranra kuma agu'afi mani'naza vahe'ene, hozane, trazane, mopafi nehagea maka'zana ahe fanane huvgare'ne. 
GEN.19.26	Hianagi Loti nenaro henka ne'eno rukrahe huno negegeno, ana zamo avufgare rukamregeno hagemo'ma hiaza huno krage feno anante oti'ne.
GEN.19.27	Abrahamu'a msereti ame nantera otino Ra Anumzane otineno keaga hu'nere vu'ne. 
GEN.19.28	Vuno unemnino ke fenkamu teno Sodomu kuma'ene, Gomora kuma'enema me'nea agupofina mago'zana onke'ne. Teve kunke ke'ne. Kumo tusiza huno mrenerino vemgu vemgu nehuno refite vgare'ne. 
GEN.19.29	Ana nehuno Anumzamo ana agupofi me'nea kumara kre nerasgeno Loti mani'nea kumara refinete'no Abrahamunku agesa antahi'negu Lotina avreno rurega ante'ne.
GEN.19.30	Zoari kumapi mani'zanku Loti koro nehuno tare mofa'arere'ne hage'za agonarega havegampi umani'naze. 
GEN.19.31	Umani'ne'za nuna'amo ngana'amofo amanage huno asmi'ne, nfati'amo'a ozafa re'ne. Amafi ve erita mofavre ksentesnu'a vahe omnitfa hu'ne. 
GEN.19.32	Antahio, tafati'amofona negi ti ami mnenkeno neteno negi nenena nagatimofo zamagi fanane hu'zankura anukita mse'neta, tfati'amofo mofavre ksentesanu'e. 
GEN.19.33	Huno hige'ne ana kenage nfaznimofo hanve ti amikeno neteno, agesa ontahi negi neno msenegene, nuna'amo neznafa anukino mase'ne. Anazama ha'ana neznafa'a antahino keno osu'ne.
GEN.19.34	Nuna'amo nefa anteno msegeno ko'atia kinaga ngana'amofo amanage huno asmi'ne, hago nagra kenage nerfa'ene mse'noanki meni kenage anahu kna huta hanve ti ami'mnekeno nete'no ete negi nena anukinka mse'tegeta, nfati'a mofo mofavre tmu'ene huta ksenta'mneno, nagati'amofo zamagi fanane huzankura huno hige'ne, 
GEN.19.35	ana hu'ne, nfa'zanimofona ti amikeno neteno agesa ontahi negi neno msenegeno ngana'amo anukino mse'ne. Anazama hiana neznafa'a antahino keno osu'ne.
GEN.19.36	E'ina nehune Loti mofa tremoke nfa'zani mofonteti mofavre znamu'ene hu'na'e. 
GEN.19.37	Kota mofa'mo ne'mofavre ksenteteno, agi'a Moabu'e huno ante'ne, agra Moab vahe'mokizmi nezmageho'e. 
GEN.19.38	Hagi ngana'amo enena anazanke huno ne' mofavre ksenteno, agi'a Ben-Ammi'e huno ante'ne. Ana mofavrefinti fore hu'nea vahe'kura Amoni vahere hu'za nehaze.
GEN.20.1	Abrahamu'a maka feno ma'ane kumara atreno, Negev kaziga Gerar umani'ne. Ana kumara Kadesine, Surine amunompi me'ne. 
GEN.20.2	Abrahamu'a nenaro Seranku amanage huno zamasmi'ne, ama nensaro mani'ne. Abimeleki Gerari kumate kini ne'mo ana naneke nentahino, eri'za vahe'a huzmantege'za Serana ome avre'za Abimeleki eme ami'naze. 
GEN.20.3	Hianagi kenage Anumzamo'a ava'nafi Abimeleki amanage huno asmi'ne, Kva huo! Ara vereti a' avre'za eme kami'naze. Hankinka frigahane huno asmi'ne. 
GEN.20.4	Abimeleki'a Sera'enema ovase'negu huno amanage hu'ne. Ramoka mago ke'a omne'nesia vahera knare amne kuma'ane naga'anena zamahe fanane hugahano? 
GEN.20.5	Abrahamu agra'a nasmi'ne, ama ara nensaro'e nehigeno, Sera'a Abrahamunkura nenfu'e hu'ne, tarega'moke hu'na'e. E'igu Serama avre'za eme nenamige'na nagra nagu'areti ene antahi antahini'areti ene hu'na knare fatgo avu'ava hu'noe hu'na nagra nagesa antahi'noe. 
GEN.20.6	Anumzamo ava'nafi amanage huno asmi'ne, tamage, Nagra antahi'noe, kagra fatgo antahintahi antahinenka, anazana hu'nane. E'ina hu'nanke'na Nagra kase hugantogenka Serana avako osu'nane. E'igu kefozana osu'nane. 
GEN.20.7	Hianagi ama a'mofo neve'a kasnampa (profet) ne' mani'neanki, huntegeno neve hirega vino. Nevnigeno negeno, kagrama fri'zankura nunamu huno kza hino. Hanki hunte'nankeno ovniana, kagrane maka'a naga kanena frigahaze. 
GEN.20.8	Nanterame Abimeleki'a maka'a kva vahera ke hige'za eme atru hzageno, Anumzamo'ma ava'nafi asmi'nea nanekea huama huno zamasmi'ne. Nezmasmige'za nentahi'za, tusi'za hu'za zamagogogu hu'naze. 
GEN.20.9	Abimeleki'a Abrahamu ke higeno egeno amanage huno antahige'ne. Kagra naza hurantenane? Nagra kagrira mago'a kumi hugante'nogenka amanahu havizana kumaniane vahe nianena hurantane? Ama zana ra kumi eri fore hane. 
GEN.20.10	Abimeleki'a amanage huno Abrahamu asmi'ne. Kagra na agafare amanahu'zana hane? 
GEN.20.11	Abrahamu amanage hu'ne, Na'ankure nagra amanage huna nagesa antahi'noe, ama kumapina Anumzamofonku koro nosazankiza, zamagra a'niareku hu'za nahegahaze. 
GEN.20.12	Hanki ami ara nensaro mani'ne, nenfa mofa, ana hu'neanagi nenrera mofa omninegu huno a'ni'a mani'ne. 
GEN.20.13	Hanki Anumzamo'ma hunatege'na nenfa noma netre'na amanage hu'na Seranku asmi'noe, amai soe kvukva hunantegahane, hakare'a kaziga vanuana, nagriku'ma hanunka nenfu'e hunka huo. 
GEN.20.14	Abimeleki'a sipisipine, eri'za eri kaone (oksen), vene a'ene miza e'ori eri'za vahe'ene, avreno Abrahamu nemino, nenaro Sera avreno eme ami'ne. 
GEN.20.15	Abimeleki'a amanage hu'ne, ko, ama nagri mopa me'ne, kvesinirera amne umanio. 
GEN.20.16	Serana amanage huno agra asmi'ne. Negfuna, Abrahamuna menina wan tauseni'a silva zgoa nemue, kagri kagazema eri kami'nogu ama miza amue. E'ina nehnuge'za mika vahe'mo'za negeza, nagrikura havi zana osu'ne hu'za hugahaze. 
GEN.20.17	Anumzamofonte nunmu higeno Anumzamo Abimelekine, nenarone, kazokzo eri'za mofane ane zamazeri soe higeza mofavre ksente'naze. 
GEN.20.18	Na'ankure Abrahamu nenaro Seranteku Ra Anumzamo Abimeleki naga'mofo a'ne zamarimpa erigine.
GEN.21.1	Ra Anumzamo Serana, kema huntenere eri knare hunenteno ko'ma huvempa hu'nea kere, Agra Serana eri knare hunte'ne. 
GEN.21.2	Sera'a amu'ene huno ne' mofavre ksente'ne, Abrahamu ozafa retegeno ksentegahane huno Anumzamo asmi'nea kna egeno ksente'ne. 
GEN.21.3	Abrahamu ne'mofavre, Sera'ma ksentea mofavre'a Aisaki'e huno agi'a ante'ne. 
GEN.21.4	Hanki Abrahamu'a nemofo Aisakina 8ti'a zgegnare, Anumzamo'ma asmi'nere agoza avufga anoma'a tga hunte'ne. 
GEN.21.5	Abrahamu'a 100ti'a zgegfu mani'tegeno mofavre Aisakina Sera kasentene. 
GEN.21.6	Sera'a amanage hu'ne, Anumzamo naza hige'na kizaneroe. Vahe'mo'za antahisuza nagrane kiza regahaze. 
GEN.21.7	Anage huteno Sera'a amanage huno hu'ne, Iza Abrahamuna, Sera'a mofavre'a ante omigahie huno hugahie? Ana hu'neanagi menina agra ozafarefinka mofavre kse amue. 
GEN.21.8	Ana Mofavremo nena huno ami a'o nehigeno Abrahamu'a ra ne'za kre'ne.
GEN.21.9	Mago zupa Sera'a keana Hega, Isipi a'mofo mofavre, Abrahamunteti ante'nea nemo avaharo nehigeno ke'ne. 
GEN.21.10	Sera'a amanage huno Abrahamu asmi'ne, Erizanti'a e'neria a'ene mofavre'anena zanahenatige'ne vio, eri'za a'mofo mofavremo'a fenonka'a e'origahie, mofavre'nimo Aisaki erigahie. 
GEN.21.11	Anage nehigeno nentahino, Abrahamu'a mofavre'agu tusi rimpagna hu'ne. 
GEN.21.12	Hianagi Anumzamo asami'ne, Abrahamuga krimpa haviza osuo, na'ankure mofavrene eri'za a' kagura kagesa ontahio, Sera'ma naneke kasmiaza huo, Aisaki'pinti kagehe'za fore hugahaze. 
GEN.21.13	Eriza a'mofo mofavrefintira Nagra zamazeri hakare ha'nena rankuma ante'za manigahaze. Na'ankure zamagra kagri kageheze.
GEN.21.14	Hanki Abrahamu nanterame otino bretine, zgakfa avufgare tafempi tifino Hega afunte nenteno mofavre'a amino hunte'ne. Hanki Hega atreno Birseba ka'ma kopi vu'no umani'ne. 
GEN.21.15	Anampi zgagfa avufgare tafempi ti afine vuna'a timo vgaregeno, mofavre'a osi zafa agafare ome ante'ne. 
GEN.21.16	Hega vuno mago kaziga tvaonte keve ahetregeno vuno umania kna zaza'a umanineno amanage hu'ne, Negesugeno mofavre'nia fri zankura navresra hie nehuno, krafa huno zavi ate'ne.
GEN.21.17	Hianagi Anumzamo antahi'ne, ne' mofavremofo zavike'a, Anumzamofo ankeromo monafinti amanage hu'ne, Hegaga kagripina na'a hu'ne? Koro osuo, antufi mani'neno ne'mofavremo zavima neteana Anumzamo antahi'ne. 
GEN.21.18	Otinenka ne'mofavre azante azeri otinka avro, Nagra azeri ra hanugeno tusi'a vahe fore huno rankuma antegahie. 
GEN.21.19	Anumzamo ana a'mofo avurga azeri hari higeno keana mago tinkeri me'negeno ke'ne. Keteno vuno zgagfa avufgare tafempi ti afino ana mofavre ome amigeno ne'ne.
GEN.21.20	Anumzamo ana ne'mofavrene mani'negeno nena huno, ka'ma mopafi ati ahe'zante harfa ne mani'ne. 
GEN.21.21	Agra ka'ma mopafi Parani mani'negeno, nerera'a Isipi mopareti a' ome avreno eme ami'ne.
GEN.21.22	Ana zupage Abimeleki'ene vugota ha' kva ne'a Fikoli'ene amanage hu'ne Abrahamuna asmina'e, Anumzamo kagrane mani'neno maka'za hanazampina kzeri knare nehie. 
GEN.21.23	Hanki kagra amafina tmage hunka Anumzamofo avufi huvempa hunka nasmio. Nagri ene, mofavreniane, nagehe'inena reravatga hunka haviza huoranto, knare navunva hugante'noaza hunka nagrira knare kvukva hunanto, amama emani'nana mopafina. 
GEN.21.24	Abrahamu huno, Nagra huvempa huankina kema hanaza hugantegahue hu'ne. 
GEN.21.25	Ana hianagi Abrahamu'a tinkeriagu Abimelekina keaga hunte'ne, na'ankure Abimeleki eri'za vahe'mo'za tinkeria hanare'nazagu hu'ne. 
GEN.21.26	Abimeleki amanage hu'ne, nagra ontahi'noe, iza e'inahu'zana hu'nefi, kagra onasminkena ontahi'noe, hanki meni nentahue. 
GEN.21.27	Abrahamu'a mago'a eri'za eri kaoma (oksen), sipisipima refko huno Abimelekina eme nemino, anante raru hu'ne tragote'ne manisa'a naneke huvempa (covenant) hu'na'e. 
GEN.21.28	Abrahamu 7ni'a sipisipi a' anenta avreno arure ante'ne. 
GEN.21.29	Abimeleki amanage huno Abrahamu antahige'ne, ami 7ni'a a' sipisipi anentara nankna kagukagesare avre ruotge hu'nane? 
GEN.21.30	Abrahamu amanage hu'ne, kagra ama 7ni'a a' sipisipi anentara nazapinti kamuana erigeno, anazamo hu'ama huranteno ama tinkeri nagra kafinoe hino. 
GEN.21.31	E'i kumara Bersibe huno agi'a ante'ne, na'ankure anante tarega'moke huvempa ke hu'na'e. 
GEN.21.32	Hanki zamagra huvempa Bersiba hute'za, Abimeleki ene Fikoli ha' kva ne'ane otine mopa zniarega Filistia vu'na'e. 
GEN.21.33	Abrahamu tamarisk zafa Bersiba negrino, anante manivava Anumzante Ra Anumzamofo agi hanta vazine. 
GEN.21.34	Abrahamu'a zaza kna Filistia vahe mopare mani'ne.
GEN.22.1	Mago'a kafua agateretegeno Anumzamo Abrahamu areheno ke'ne. Anumzamo'a amanage hu'ne, Abrahamuo higeno ama mani'noe huno Abrahamu hu'ne. 
GEN.22.2	Anumzamo asmi'ne, magoke mofavre, kvesi kvesi hunentana mofavrea Aisakina avrenka Moraia vuo. Anantega Nagrama kverisua agonare agrira ahenka tevefi kre sramna vuo. 
GEN.22.3	Ame' nantera kerage Abrahamu otino donki afura azeri retro hu'ne. Kre sramna vu tevea ape huno krevare'are enerino, tare eri'za vahe'ane mofavre'a Aisakine zamareno, Anumzamo asmi'nea kotega vu'naze. 
GEN.22.4	Tare zgegna agteregeno, anante knarera Abrahamu'a nevuno kesga huno ana asmi'nea koka ke'ne. 
GEN.22.5	Eri'za vahetrenku amanage hu'ne, amare donki afura anteta maninekena nagrane, ne'niane vuta mono ome hunteteta ete maninesate egahu'e.
GEN.22.6	Abrahamu kre sramna vu teve erino Aisaki kofinenteno, agra'a hugre tevene, kazine erige'ne vu'na'e. Znagra kantega nevu'ne, 
GEN.22.7	Aisaki'a, Abrahamunku, Nfa o higeno, voe nenmofo huno Abrahamu'a hu'ne, Hugre tevene, kre tevene eri'noe, hagi inantegati kre sramna vu lama afura erigahu'e? Huno Aisaki antahige'ne. 
GEN.22.8	Abrahamu kenona huno asmi'ne, Anumzamo kre sramnavu lama afura tamigahie huno higene vu'na'e.
GEN.22.9	Anumzamo asmi'nea kaziga unehnati'ne, Abrahamu have erino ita huno teve hnavazine, Nemofo, Aisaki agare azante nofi anakiteno, ana ita agofetu azeri sga humsente'ne. 
GEN.22.10	Abrahamu kzima'a erino Aisaki kazi refriza nehigeno, 
GEN.22.11	monafinti Ra Anumzamofo ankeromo kezatino, Abraham! Abraham! Higeno ama mani'noe hu'ne. 
GEN.22.12	Mofavremofo avufgarera kzana onto, mago'zana huonto huno asmi'ne. Menima kagrima kagentoana Nagrite kamentiti nehunka, Anumzanku kore nehane na'ankure, Nagri'ma nami'zantera mofavreka'a magoke mofavrea azeri usasi oki'nane. 
GEN.22.13	Abrahamu kesga huno osi zafa titipafi ve rama afumo pazive'afi rusi hu'negeno ke'ne. Ana ve rama afu ome azerino mofavre'amofo nona'a aheno tevefi kre fnane hu'ne. 
GEN.22.14	Abrahamu ana agonagura Ra Anumzamo tamigahie huno agi'a ante'ne. Eno menima mani'nona knafinena, Ra Anumzamofo agonare tamigahie nehaze. 
GEN.22.15	Ra Anumzamofo ankeromo Monafinkati Abrahamunku mago ene kezati'ne. 
GEN.22.16	Anage hu'ne, Nagrani'a Ra Anumzamo'na avempage nehue, na'ankure ke'nia zafa nehunka ne'mofavreka'a, magoke ne'mofavrea azeri usasi oki'nane. 
GEN.22.17	Nagra asomu huneganta'nena kagri kagehe'impintira fore huhakare hu'za monafinka hanafi ene hgerinkena ksepa kna hugahaze, kagehe'moza ha' vahe'zmi mokizmi ranra kumara eri nfa'a hugahaze. 
GEN.22.18	Na'ankure kagri kagehe'impinti ama mopafina mika zamageru'ene vahemo'za asomu erigahaze na'ankure, nagri ke'mofo avriri nankure. 
GEN.22.19	Abrahamu ene Aisakikea eri'za netrentega ake'za, maka'mo'za kuma zamirega Bersiba vu'naze. Abrahamu anante Bersiba mani'ne.
GEN.22.20	Henka'a mago'a gna anama hu'nea zana evutege'no, Abrahamu nesamiza Milka enena mago'a mofavre'zga ksente'ne. Hankino Milkana neve'a Nahori'e hanki Nahori'a Abrahamuna nefu'e. 
GEN.22.21	Ana mofavremokizmi zamagi'a, Uzi'a pusa nere, Buzi'a agri negna'e, Kemueli'a Aramu nefa'e. 
GEN.22.22	Keseti'e, Hazori'e Pildasi'e, Judlaf Betueli'e, 
GEN.22.23	Betueli'a Rebeka nefa'e. Milka'a, Nahorintetira 8ti'a ne'mofavre zga zamante'ne. Nahori'a Abrahamuna nefu'e. 
GEN.22.24	Hanki henka a'mofo agi'a Reuma'e. eri'za a'a Reuma Nahorin'tetira Teba anteno, Gahamu anteno, Tahasi anteno, Makagizmi zamante'ne.
GEN.23.1	Sera'a 127ni'a zgegfu mani'ne. 
GEN.23.2	Sera'a Kiriat-arba fri'ne. Menina ana kumara Hebronie hu'za nehaze, Kenani mopafine. Hankino Abrahamu'a tusi'za huno Seranku asunku nehuno zvi ate'ne. 
GEN.23.3	Sera fri kerfare Abrahamu mani'nereti otino Hiti mofavre'zga amanage huno ome zamantahige'ne, 
GEN.23.4	Tamagra antahi'naze, nagra mopa agafa nera omni'noe, amne tmagri mopafi emani'noe. A'nimo fri'nege'na tmantahi'negoe, mopa miza hu'na anampi ome asenteku nehue. 
GEN.23.5	Hiti mofavre'mo'za amanage hu'za Abrahamu asmi'naze. 
GEN.23.6	Kma antahio ra ne'moka, kagra ra kvane tagrane mani'nane. Knare'ma huno kvesinia matipi asenteku'ma hananketa, amne kamigahune, aza'o nafa'a mani'nenimo'a i'o osugahie. Amne kamina ana matimatipina ome asentegahane. 
GEN.23.7	Abrahamu ana mopafi vahera, Hiti mofavre'mokizmi zamufi otino mopafi kepri huno muse hu'ne. 
GEN.23.8	Hanki antahiho! A' ka'ama asentesane hanuta, nagri nagi erita vuta Zohari nemofo, Efroni'ene ome kegaga hiho. 
GEN.23.9	Ome antahigenkeno Makapela mopa nminke'na, Ana mopa agentega havegampi Serana ome asentaneno. Ana mopamo'a nagri'za segahie. Hanki knarere hinkena'a hakare'amota tamufi knare hu'na miza hugahue. 
GEN.23.10	Hankino, Efroni'a ana Hiti mofavre'mokizmi amunompi mani'ne. Efroni'a Hiti ne'kino Hiti naga rankuma'mofo kafante emani'naza vahe'mokizmi zamagesafi, ke nona'a huno Abrahamu asmi'ne, 
GEN.23.11	Efroni'a amanage hu'ne. Kma antahio ra ne'moka, havegana miza osegahane, e'i ana mopane amne kmigahue, maka'a naganimokizmi zamufi huvempa hu'na meni ana mopa kmigahue. Kamisnugenka anampi fri kerfa ome asente'gahane. 
GEN.23.12	Anage higeno Abrahamu'a maka vahe zamufi kepri hu'ne. 
GEN.23.13	Abrahamu ana vahe zamufi amanage huno Efronina asmi'ne. Efroniga muse (plis) hugantoanki kma antahio, nagra menina ana mopa miza hugahue. Hanki zgoma kamisnuana, erige'na ana mopafi fri kerfa ome asenta'neno. 
GEN.23.14	Efroni'a ana naneke nentahino amanage huno Abrahamuna nona'a asmi'ne. 
GEN.23.15	Kma antahio, ra vahe'moka, ama mopamofo mizama'a 400ti'a silva me'neanagi amu'nonti'afina osi'zane. Amne fri kerfa ome asentegahane. 
GEN.23.16	E'inage nehigeno Abrahamu'a nentahino, mago'a zgo'a refko huno Efroni eme ami'ne. Efroni'a agra'a kehia avamente fo hantreti'a (400) silva zgo anama'a hakare vahe zamufi eme ami'ne. 
GEN.23.17	Efroni mopa Makapela, Mamre kaziga avugosa hunte'ne. E'i ana mopafi me'nea havegane, zafane, mopane, hakarezana ami vgare'naze. 
GEN.23.18	Hanki hakare'zana Abrahamu nfa'a hinogu Hiti ne'mofavre nagama ran kuma'mofo kahante ke refko nehza vahe'zmufi ami vgare'naze. 
GEN.23.19	E'ina huteno Abrahamu'a Serana Makpela havegampi, Mamre kaziga avugosa hunte'nea have'gampi ome asente'ne, ana kuma agi'a Hebron hu'za nehaza kumare, Kenani mopafi me'ne. 
GEN.23.20	Mopane havegane anampi me'neana, Abrahamu naga asezmante mope hu'za Hiti mofavre naga'mo'za ami vgare'naze.
GEN.24.1	Abrahamuna tusiza huno hakare'a zama'afi Ra Anumzamo asomu hunentegeno mani'neno ozafare'ne. 
GEN.24.2	Korapa eri'za ne'a, maka'a fenonte ene nonte kegva gri'nea ne'ku, Abrahamu amanage huno asmi'ne, Muse (plis) hugantoanki kzana namo'mofo fenka anto. 
GEN.24.3	Kagra huvempa hunka Ra Anumzana, monama troma hu'nea Anumzane ama mopama troma hu'nea Anumzante, tamage hunka Kenani mopafinti ara ne'nimofona eri omigahane. 
GEN.24.4	Hagi vunka mopa agafa'niare vahe'niafinti a' uvrenka Aisakina eme amio. 
GEN.24.5	Eri'za ne'amo Abrahamu asmi'ne, Hanki ana a'mo navririno'ma ama mopare omena, ete negamofona avre'na mopakare ome atregahufi? 
GEN.24.6	Anante Abrahamu'a eri'za ne'a asmi'ne, I'o hue! ne'nimofona avrenka ovutfa hugahane. 
GEN.24.7	Monafinka Ra Anumzamo nemni'a Anumzamo nenfa vahe'pinti ene fore hu'noa mopareti, navreno emenanteno amanage huno huvempa huno nasmi'ne, ama mopa nagakamofo zamigahue, huno hu'neankino Anumzamo mago ankero vahera huntenkeno kagota hugantenkenka, Aisaki nenaro anantegati uvrenka egahane. 
GEN.24.8	Hagi ana a'mo, ovugahuema hinkenka huvempama hu'nana kegu koro osunka atrenka eno. Hagi ne'nimofona ana mopare avrenka ovugahane. 
GEN.24.9	Anage higeno, eri'za ne'amo azana Abrahamu amo'mofo fenka anteno, anankere huvempa hu'ne.
GEN.24.10	Eri'za ne'amo kemori afura 10ni'a ozafa'amofo kemorifinti nezmareno, mago'a knare nare'zana azampi ozafa'areti enerino, otino Mesopotamia, Nahori rankumate vu'ne. 
GEN.24.11	Kemori afu'tmina zamazeri rena rezmantege'za, tinkerire a'nemo'za ti nefiza knare kinaga rankuma'mofo fegi'a mani'naze. 
GEN.24.12	Eri'za ne'mo amanage huno nunamu hu'ne, Ra Anumzane, ozafani'amofo Abrahamu Anumza'moka muse (plis) hugantoanki, menina antahi nminka, ozafani'a Abrahamuna avesintenka azeri so'e hnane. 
GEN.24.13	Keho, ti hnatite nagra otina mani'nanena, rankumate vahe'mokizmi mofanemo'za ti afinakura egahaze. 
GEN.24.14	Mago mofaku'ma hu'na, Muse (plis) hugantoanki, ti afi kavo ante mopafitege'na afi'na na'neno nehnugeno, tina nenege'na kemorika'a afi zami'neno, huno hanimo eri'za neka'a Aisaki nenaroza hugahie. Anama hinke'na, Abrahamu ozafani'a avesintenka azeri so'e hane hugahue.
GEN.24.15	Nunmuna huvga ore'neno, keana mago mofara Rebeka agra ti afi kvo afunte kofino atirmino e'ne. Milka nemofo Betuel ksente'nea mofa, (Milka'a, Abrahamu negna Nahori nenaro'e), 
GEN.24.16	Ana mofara vemo ke asane hu'are, vene'nene omse'nea mofamo, tintega uramino kvo'afi ti omefirino mrerino e'ne. 
GEN.24.17	Abrahamu eri'za ne'mo, ana mofa'mo ti afirino mrerige'no agia reno ome antahige'ne ana mofara, Muse hugantoanki kvoka'afinti osi'a tina nmisanke'na nesue. 
GEN.24.18	Ana mofa'mo hu'ne, ranimoka amne negahane nehuno ana kvo'a anteme ramino azeri sga huntegeno ne'ne. 
GEN.24.19	Amigeno netegeno, ana mofa'mo asmi'ne, Kemorika'a ana zanke hu'na tina afi zami'nena nezmu hugahaze, 
GEN.24.20	Huteno ame huno tina kvo'finti afu'moza ti nenaza zompafi taginte zamantege'za nenageno, ufino ete ete huno neragige'za ana maka kemorimo'za nevgare'naze.
GEN.24.21	Ana nehigeno ke osu'no ana mofa'mofo avufi negeno mani'ne, Kama ante'na e'nomofona, Anumzamo'a naza nehifi nosie huno eri'za ne'mo agesa antahi'ne. 
GEN.24.22	Kemorimo'za ti nehana hutageno, ana eri'za ne'mo golire tro hu'naza rini kna'amo 5fu'a gremi hu'neane manogosane, golire tro hu'nea asana tarega azampi antaninte'ne, korimofo kna'amo 100ti'a grem hu'ne, 
GEN.24.23	nehuno ana mofaku hu'ne, Iza mofa kagra mani'nane? Muse (plis) hugantoanki nasmio, knare negfa nompina kankmuna me'nesigu umasegahuno? 
GEN.24.24	Ana mofa'mo asmi'ne, Nagra Betuel mofa mani'noe Milkane, Nahorigizni mofavremo ksenante'ne. 
GEN.24.25	Ana mofa'mo mago'ene eri'za ne' asmi'ne, Kemorimo nesia ne'zana hakare'a me'ne, hanki mse kankmunena me'ne. 
GEN.24.26	Anante ana ne'mo kepri huno, Ra Anumza'mofo mono hunte'ne. 
GEN.24.27	Eri'za ne'mo hu'ne, Rankagi kamue, ozafani'a Abrahamu Ra Anumzamoka, agekani onteno soe'za hunenteno aza nehie ozafa'nimofona, hanki nagrira Ra Anumzamo nza nehuno kana nverige'na ozafa'nimofo afu'agna nompi efatgo hue. 
GEN.24.28	Ana mofa'mo agia reno nerera nompi mani'namokizmi ana naneke ome zamasmi'ne. 
GEN.24.29	Hagi Rebeka nempu'amofo agi'a Labani'e, Labani agia reno fegi'a vuno ti fi kerire mani'nea nete vu'ne. 
GEN.24.30	Agonafi manogosa renenteno, asama azampi nesaro antani'nea negeno, nesaro Rebeka ana eri'za ne'mo asmia ke nentahino, ana netega vuno, ome keana tinkerire kemori afu'zgane otinegeno ke'ne. 
GEN.24.31	Labani ana ne' asmi'ne, Ra Anumzamo asomu hugantene'moka no agu'afi emrerio. Nahigenka fegira mani'nane, no msesanazane kamorimokizmi kuma'enena nagra ko erise hunte'noe. 
GEN.24.32	Ana ne'mo nompi mrerige'no, anante Labani'a kemori agumpinti fenoma'a erinenteno, Kemori mofo osapa trazane, ne'zane nezmino, agia sesehu ti tagi zamige'za agrane e'naza vahe'ene zamaga sese hu'naze. 
GEN.24.33	Ne'za nenogu kreno avuga eme antenentege'no amanage hu'ne, Kavera onenena mago'a naneke tmasmite'na negahue higeno, Knareki tasmisanketa antahisanune huno Labani'a hu'ne.
GEN.24.34	Agra anage hu'ne, nagra Abrahamu eri'za ne'a e'noe. 
GEN.24.35	Ra Anumzamo tusiza huno ozafa'nimofona asomu hunentege'no afufeno ne' mani'ne, Ramo sipisipima, bulimaka'ma, silvafi, korifi, eri'za vahe'ma, a'nema, kemorima, donkima huno ami'ne. 
GEN.24.36	Hanki ozafanimofo nenaro Sera'a tavavateteno ne'mofavre kase amigeno, ana mofavremofo mika zama'a ami vgare'ne. 
GEN.24.37	Ozafanimo huvempa huno hunanteno, Kagra zamagri mopafi emani'noa vahepintira ne'mofavreni'a rera Kenani vahe'mokizmi mofa'nea avre omigahane. 
GEN.24.38	Hianagi vunka nenfa mopa agafareti, vahe'niafinti ara ome avrenka ne' mofavreni'a eme amio. 
GEN.24.39	Nagra ozafanimofonku anage hu'noe, Ana a'moma navaririno omenke'na na'a hugahu'e? 
GEN.24.40	Nagrama amage' nentoa Ra Anumzamo, Agra ankero vahe'a huntenkeno kagrane nevina kama vnana kamo'a knare hanigenka, vahe'niafinti nenfa nompinti ne'nimofo a'ra uvregahane. 
GEN.24.41	Nagrama huvempa hu'noa kemo'a kaze'origahie, kagrama nagri vahepima vnanke'za, ana a'ma onkamisageno'a, nagrama huvempa hu'noa kemo'a kaze'origahie.
GEN.24.42	Hige'na nagra meni ti afite enehnati'na amanage hu'na hu'noe, Ra Anumzamoka ozafa'nimofo Abrahamu Anumzana, nza nehnankeno kama eno'a kamo'a knare hnie, 
GEN.24.43	amare nagra otina tinte mani'nesugeno, ina mofamo'o ti afiku'ma esanige'na ana mofaku hu'na, Muse (plis) hugantoanki tina kavoka'afintira osi'a namige'na na'neno hanugeno, 
GEN.24.44	ana mofamo nasmino, Tina nenege'na kemorikamokizmi tina afi'na eme zami'neno huno hanimo, ozafa'nimofo ne'amofo ara Ra Anumzamo hampri nente hu'na antahigahue. 
GEN.24.45	Anage hu'na nagu'afinka nunamuna nehugeno, Rebeka kvo afunte kofino tinkerireti ti afinaku uramigena kete'na, Muse (plis) hugantoanki ti afi namige'na na'neno hu'noe. 
GEN.24.46	Kavo'a afunteti ame huno anteme neramino amanage hu'ne, Tina erinka nenege'na, Kemorika'a tina afi zamineno huno hige'na, nenogeno kemori naga ti afino zamige'za ne'naze. 
GEN.24.47	Hanki nagra antahige'noe, Iza mofa mani'nane? hu'na nehugeno, Betuel mofa Nahori nemofo'e Milka ksente'neane huno hige'na, manogosa agonafi renente'na, asana azantrempi antaninte'noe. 
GEN.24.48	Ana hute'na kepri hu'na Ra Anumzamofo mono hunte'noe, Ra Anumzamofo agi ahesga hu'na, ozafanimofo Abrahamu Anumzamo'ma kva hunantege'na ozafani'mofo afu'agnapinti ne'amofo a'ra erifore hu'noe.
GEN.24.48	Kagota hunantege'na ngana'amofo mofavrere' Aisaki a' eriku neoe. 
GEN.24.49	Hagi menina muse kazigati husoe huta ozafa'nimofonkura nasmiho, tmage tmarimpamo so'e osnigeta nsaminke'na, hagi nagra nentahi'na, nza tmaga'o hoga'o rukrahe ha'neno.
GEN.24.50	Anage hige'ne Labanike, Betuelike ana kemofo nona'a asmina'e, Ra Anumzamo amanahu'zana higu, tagra mago'a havigeo tamageo osugahu'e hu'na'e. 
GEN.24.51	Rebeka ama kavuga mani'neanki, Ra Anumzamo ke hiaza hunka avrenka vugeno, ozafa kamofo ne'mofo nenaro'za hino. 
GEN.24.52	Abrahamu eri'za ne'mo nentahino, kepri huno mopafi rena reno Ra Anumzamofo muse hunte'ne. 
GEN.24.53	Abrahamu eri'za ne'mo avasese hu'zana silvare'ene, golire tro hu'naza zane, kukenane Rebeka nemino, anazanke huno mago'a knare'nare zantmina zgo'amo mreri'nea zana nesarone, nererane znami'ne. 
GEN.24.54	Zamiteno ana eri'za ne'ene agrane e'naza naga ene kave'ene tinena nete'za mase'naze. Ko'atige'za o'neti'za nanterampi amanage huno zamasmi'ne, Hunantenke'na ozafa'nimo nehirega va'neno hu'ne. 
GEN.24.55	Hianagi, nempu'amo'ene nerera'kea anage hu'na'e, A'o atrenkeno mago'agna maniteno, 10ni'agna azana agaterete'na, avre tma vugahaze. 
GEN.24.56	Anage nehakeno, a'o nazeri rentrako osi'o. Ra Anumzamo naza nehigeno eri'za nami'nemo knare hu'negu, hunantenke'na ete ozafanimo nehirega va'neno hige'ne, 
GEN.24.57	ana mofa'mofo avesi antahigeta kesu'e nehu'ne, 
GEN.24.58	Anante Rebeka ke hakeno ege'ne antahige'na'e, Kagra ama ne'enena vugahano? Ana mofa'mo huno, ozo vugahu'e hu'ne. 
GEN.24.59	Anantera zamagra nezmasaro Rebekana huntageno vu'ne, kegvama hunentea a'ene, Abrahamu eri'za ne'ene, agrane e'naza naga'ene ana maka vu'naze. 
GEN.24.60	Rebekana asomu ke hunente'za amanage hu'naze, Kagra, tagri nersaroga, Kagripinti tusi'a vahe krerfa fore hugahaze. Hagi kagri kagehe'za zamesi ozmantesaza vahe'mokizmi rankumazmi zamahe'za hanregahaze. 
GEN.24.61	Rebeka'ene, mago'a agri eri'za a'nene oti'za kemori agumpi mreri'za, ana ne'mofo amage vu'naze. Higeno Abrahamu eri'za ne'mo Rebekana avreno vu'ne.
GEN.24.62	Aisaki'a Ber-lahai-roiti eno, Negev agra emani'ne. 
GEN.24.63	Aisaki'a mago kinaga vuno hofage kopi umani'neno agesa antahi antahi nehuno kesga huno keana, kemori'zga neageno ke'ne. 
GEN.24.64	Rebeka'a kesga huno Aisakina negeno kemori agumpinti erami'ne. 
GEN.24.65	Eri'za ne'ku amanage hu'ne, aza amanu nera tavrenakura ne-e? Higeno eri'za ne'mo huno e'i nagri ozafe higeno. Anante Rebeka tavrave erino avugosa refite'ne.
GEN.24.66	Eri'za nemo Aisakina hakare zama hu'nea zana asmi vare'ne. 
GEN.24.67	Ana hutegeno Aisaki'a Rebekana avreno nerera Sera seri nompi ome antegeno nenaroza higeno, avesintene. Aisakina nerera'a fri'nere amena eme arentinti hu'ne.
GEN.25.1	Menina Abrahamu aru a' erine, agi'a Ketura'e. 
GEN.25.2	Ana a'mo kse zamante'nea naga'mokizmi zamagi'a Zimran, Joksan, Medan, Midian, Ispak, Suaki'e, huno zamante'ne. 
GEN.25.3	Joksani'a, Seba'ne, Dedani kizni neznafaza hu'ne. Hanki, Dedani mofavre nagara Asurimi'e, Letusimi'e, Leumimi'e. 
GEN.25.4	Hanki, Midiani mofavre zamagi'a Efa'ma, Eferi'ma, Hanoki'ma, Abita'ma, Elda'ma, Ana maka'mo'za Ketura agehe'za mani'naze. 
GEN.25.5	Menina, Abrahamu'a maka zama'a Aisaki ami'ne, 
GEN.25.6	ana hu'neanagi henka eri'nea a'nemokizmi mofavre nagara, Abrahamu ksefa mani'neno muse'za nezmino huzmantege'za, Aisaki atre'za afete'are zge hanati kaziga umani'naze.
GEN.25.7	Amai Abrahamu mika zgegfu hu'neana 175fu'a zgegfu hu'ne. 
GEN.25.8	Abrahamu ozafa'rfa reteno hakare'a zgegfu hu'neazanku muse nehuno, vgare asimu anteteno frino naga'ane umani'ne. 
GEN.25.9	Hanki agri mofavre Aisakike, Ismaelikea Abrahamu kerfa eri'nea Makapela havegampi ome asente'na'e. Hiti mopa Zohari nemofo Efroni ami'nefi Mamre kaziga avugosa huntene. 
GEN.25.10	Abrahamu, Hiti mofavremofo mopa miza hu'nea mopafi, nenaro Sera asente'nefi Abrahamuna ome asente'na'e. 
GEN.25.11	Hanki, Abrahamu fritegeno'a Anumzamo agri ne'mofavre'a Aisakina asomu huntegeno, Aisaki'a Ber-hai-roi mani'ne.
GEN.25.12	Hega Isipi a'mo Sera eri'za enerino Abrahamunteti, Ismaelina ksente'nea mofavremofo naga'mokizmi naneke. 
GEN.25.13	Ismaeli mofavre nagamofo zamagi'a ama'ne, Ismaeli mofavre fore'ma hu'nazare zamagi'a ante'ne, Ismaeli agonesa mofavre Nebaioti'e, Kedari'ki, Adbiliki, Mibsami'e. 
GEN.25.14	Misma'ma, Duma'ma, Masa'e, 
GEN.25.15	Hadadi'ki, Tema'ki, Jetuki, Nafisi'ma, Kedema'e. 
GEN.25.16	Amai Ismaeli ne'mofavre nagamofo zamagine, kuma'zmine, 12fu'a kva zamine, nofite nagate hu'za mani'naze. 
GEN.25.17	Ama maka Ismaeli mani'nea zgegfu'a 137ni'a zgegfu huteno, vgare asimu anteno frino, fri'naza naga'ane umani'ne. 
GEN.25.18	Hanki, Ismaeli agehe'za Havilati mani'za Suri uhanati'naze, zge hanati'tega Isipi tvaonte, Asiri'a kaziga vu kamofo, zamagonaru'za zamagraku arure umani'naze.
GEN.25.19	Abrahamu'a Aisaki nefa'e. Aisaki'pinti fore hu'naza naga'mokizmi naneke. 
GEN.25.20	Aisaki 40ti'a zgegfu huteno Rebekana Betueli mofa erine, Lebani'a Aramea nera, Mesopotamia mopareti ne'mofo nesaro erigeno, nenaro'za hu'ne. 
GEN.25.21	Aisaki'a Ra Anumzantega nenaro agi' erino nunmu hu'ne. Na'ankure Rebeka mofavre ontegeno, ana higeno Ra Anumzamo nunmuma'a antahi'migeno Rebeka amu'ene hu'ne. 
GEN.25.22	Hianagi tare mofavremo arimpafinti knime nerakeno, amazana na'a nehie nehuno Anumzamofo antahige'ne. 
GEN.25.23	Ra Anumzamo amanage huno asmi'ne,
GEN.25.23	tare kumamoke krimpafi mani'na'e,
GEN.25.23	hankino tare'mokea arure arure kvufga'finti vune ene hugaha'e,
GEN.25.23	mago'mo'a hanvetina, mago'mo'a hanve otigahie,
GEN.25.23	hanigeno ramo'a, osimofo katoza hugahie.
GEN.25.24	Mofavre ksente kna'ma egeno'a, tare kugaveza mofavre arimpafi mani'na'e. 
GEN.25.25	Kota mofavrema ksenteana koranke avufgane ante'ne, hakare avufgamo'a azokake hu'nege'za agi'a Isoe hu'za ante'naze. 
GEN.25.26	Hanki amefiga'a negna ksentegeno, Iso agiare azerino atiramigeno, agi'a Jekopu'e hu'za antemi'naze. Ana knarera Aisaki'a 60ti'a zgegfu hutegeno nenaro mofavre kse znante'ne.
GEN.25.27	Ana mofavre'moke nena hute'ne, Iso'a zgagfa hofa trampinti ahe ne' mani'negeno, Jekopu'a rimpa frune, kzone ne' seli nompi mani'ne. 
GEN.25.28	Aisaki'a Isona avesinte'ne, na'ankure agrama zgagfa aheno eme amigeno nenea zankure, hagi Rebeka'a Jekopu avesinte'ne.
GEN.25.29	Jekopu'a ne'za negregeno Iso'a trampinti agaku nehuno e'ne, 
GEN.25.30	Iso'a, Jekopu amanage huno asmi'ne, ame'ama hunka antu koranke migri (sup) ne'zana eri namige'na na'neno, na'ankure naganetege'na nehue, ana hu'negu agi'a Idomu'e. 
GEN.25.31	Higeno Jekopu amanage hu'ne, zge mofavremo eri asomura kota'zana nagri nmitegeno. 
GEN.25.32	Iso amanage hu'ne, Negano nagra friza nehue, zge mofavremofo asomumo'a na'a hunantegahie? 
GEN.25.33	Jekopu amanage huno asmine, kotazana huvempa hutegeno higeno, agra huvempa hunteno zge mofavremo eriga asomura Jekopu ami'ne. 
GEN.25.34	Jekopu'a bretine, lentol koheki huno amigeno neteno atreno vu'ne. Iso'a, agra'a asomukura antahi amneza se'ne.
GEN.26.1	Agatekna ko'ma Abrahamu knafi fore hu'neankna huno ana mopafina fore higeno, Aisaki'a Gerari kumate, Abimeleki, Filistia kini ne'tega vu'ne. 
GEN.26.2	Ra Anumzamo agrite fore humino amanage huno asmi'ne. Isipia ovuo, Nagrama kasmisua mopare manigahane. 
GEN.26.3	Ama mopafi mani'nege'na, Nagra, kagrane mani'ne'na asomu hunegantane'na, kagri ene kagehe'ine ama mopa mika neramina, Nagrama huvempa negfa Abrahamunku hunte'noa ke eri knare ha'neno. 
GEN.26.4	Nagra kagehe'ina zamazeri ra ha'nenke'za monafi hanafi kna hanage'na, Nagra ama mopa kagehei zamisugeno kagehe'impinti, miko mopafi vahe'mo'za asomu erigahaze. 
GEN.26.5	Na'ankure Abrahamu namage Nagri anteno, kema huankea amage huno, Nagri kasege amage anteno, ruga'a nanekea amage anteno, tra ke'nia avariri'ne. 
GEN.26.6	Ana higeno Aisaki'a Gerari mani'ne. 
GEN.26.7	Ana kumate vahe'mo'za nenaronku antahi kageno, agra amanage hu'ne, A' nimo'e huno huzankura koro huno agra nensaroe hu'ne. Agesama antahiana Rebeka'a vahe'mofo anunu hu'are manigeno, ana kumate vahe'mo'za ahezanku anage hu'ne. 
GEN.26.8	Zaza kna anampi umniteno, Aisaki'a nenaro Rebeka agzafene'geno, Abimeleki Filistia kinimo nomofo avo kampinti ke'ne. 
GEN.26.9	Anante Abimeleki'a, Aisaki kehuno amanage hu'ne, Antahio, tamage huno ami kagri a' mani'ne! Nahigenka kagra nensaroe hunka hu'nane? Aisaki amanage huno asmi'ne, Na'ankure nagra agriteku hu'na fri'zanku anage hu'noe. 
GEN.26.10	Abimeleki'a amanage hu'ne, Amazana naza hunerantane? Mago vahe'mo negnaro ene msere'sina, kagra mago knaza eri tamisine. 
GEN.26.11	Ana huteno Abimeleki'a hakare vahe mago kasege antezmanteno, aza'o ama nero, nenarono avako'ma hanimo'a frigahie hu'ne. 
GEN.26.12	Menina Aisaki ana mopafi avimza hozafima hankre'neana ana kfufina 100ti'a agatereno hamre'ne. Ana higeno Ra Anumzamo asomu hunte'ne, 
GEN.26.13	ana ne'mo feno ne' fore nehuno, mago'ene ra huno tusi'a feno anteno, mika fenona ante agatere'nea ne' mani'ne. 
GEN.26.14	Aisaki'a sipisipi zgane, memeki zgane, Bulimakane, eri'za vahe'ene, rama'a ante'negeza, Filistia vahemo'za zamasigu hunte'naze. 
GEN.26.15	Menina mika tinkeri agri nefa eri'za vahe'mo'za Abrahamu knafi kafinte'naza, Filisti'a vahe'mo'za mopa kate'za refite'naze. 
GEN.26.16	Abimeleki amanage huno Aisakina asmi'ne, Kagra tagri'pintira atrenka vuo, kagra tagrira tgaterenka hanve'nentake hane. 
GEN.26.17	Ananteti Aisaki'a atreno Gerari agupofi seri no anantega omegino mani'ne.
GEN.26.18	Aisaki eteno korapa Abrahamu kafinte'nea tinkeri kafi'ne. Nefa fritege'za Filistia vahe'mo'za refite'naza tinkeri tmina kafiteno, nefa ami'nea agi'a eriksefa huno antetere hu'ne. 
GEN.26.19	Aisaki eri'za vahemo'za ana agupofi tinkeri nesageno, anampinti ti fore huno mreri'ne, 
GEN.26.20	Gerari afu kva vahe'mo'za, Aisaki afu kva vahera frage huzmante'za amanage hu'naze. Ama tagri tine! E'inage hzageno agi'a Eseki'e 
GEN.26.21	Aisaki eri'za vahe'mo'za mago'ane ru tinkeri nesageno, esaza hu'za Gerari vahe'mo'za fra vazizmente'naze. Fra vazizageno negeno, Aisaki'a ana tinkerimofona Sitne huno agia ante'ne. 
GEN.26.22	Aisaki'a ana tinkeria atreno ru' tinkeri ome kafige'za, hafra huontageno ana tinkerimofo agi'a Rehoboti'e huno ante'ne, 
GEN.26.23	Aisaki'a ana kumara atreno mrerino Bersiba kumate uhaniti'ne. 
GEN.26.24	Ana'ma uhanitia kenegera Ra Anumzamo'a efore humino amanage huno asmi'ne, Nagra Abrahamu nafaka'amofo Anumzane, e'igu korora osuo. Nagra kagrane mani'nena asomura hugante'na henka'a kagripinti kegehe'za fore hnamoki'zminena zamazeri hakare hugahue. Na'ankure Abrahamu'a Nagri eri'za vahe mani'negu ana hugahue. 
GEN.26.25	Aisaki'a ana kumatera kre sramna vu ita trohuno, Ra Anumzamofo agi hanta vzino ana kumateke seri no azeri onetige'za, Aisaki eri'za vahemo'za mago tinkeri kafi'naze.
GEN.26.26	Abimeleki'a Aisaki ome kenaku Gerari nevuno, magora knare antahintahi nemia ne' agi'a Ahusati'e, hanki magora ha' vahe'amofo kva ne' Fikoligizni neznavreno vu'ne. 
GEN.26.27	Aisaki'a zmantahigeno, Tamagra na'anku nagritega neaze, ko'ma mopa tmifintira tamesra hunanteta nahe nati'nazanki? 
GEN.26.28	Ana kemofo nona'a anage hu'naze, Ra Anumzamo'a kagrane mani'neno kaza nehigeta negeta, tagra anage nehune, Kagri ene tagri ene amu'notifina tamage hunka huvempa naneke hugeta kagrane, tagra hagerfi mneno. 
GEN.26.29	Kagra, tagrira tazeri havizana osugahane, tagra, kagrira kazeri haviza osuta, trimpa frune hugantonkenka e'nane. Menina Ra Anumzamo knare huneganteno asomura hunegante. 
GEN.26.30	Ana kezmi nentahino Aisaki'a ra kave kre zamentege'za tine ana ne'zana ne'naze. 
GEN.26.31	Nantera'me oti'za huvempage hugantugma hute'za, anante Aisaki'a huzmantege'za zamarimpa frune vu'naze. 
GEN.26.32	Ana'ma huzamtege'za vaza zupa Aisaki eri'za vahe'mo'za amanage hu'za eme asmi'naze. Hago mago tinkeri kafinompinti tina fore hie. 
GEN.26.33	Ana tinkerimofo agi'a Siba huno ante'ne. 
GEN.26.34	Iso'a 40ti'a zgegfu maniteno Hiti ne'mofo mofa' eri'ne, agi'a Judi'e, nefa'a Beri'e. Hanki mago a'a mofo agi'a Basemati'e, Eloni mofare, agra enena Hiti ne'mofo mofare. 
GEN.26.35	Ana atremokizni mani'zamo Aisakine Rebeka gizni znarimpa znata znami'ne.
GEN.27.1	Aisaki ozafarfa regeno avumo'a osi'a asu higeno, zge mofavre'a Isonku amanage huno asmi'ne, mofavrenige higeno, Ama mani'noanki nahie huno higeno, 
GEN.27.2	Aisaki agra anage hu'ne, antahio menina nagra ozafarena fri knania ontahinoe. 
GEN.27.3	Menina vunka ati keveka'a erinka hofa trampinti zga ahenka eme namio. 
GEN.27.4	Nagri'ma navenesia ne'za kre haga hunka eme namige'na nene'na, nagu'areti manu regantete'na, mani'ne'na henka'a frineno.
GEN.27.5	Rebeka'a agesa anteno antahi'ne Aisaki'a nemofo Isoma asmia kea, higeno Isoma trampinka zga aheno eme krenteku nefreana, 
GEN.27.6	Rebeka Jekopuna mofavre'a asmi'ne, Antahio, negfa'a negfu Isonkura nentahugeno amanage huno asmi'ne, 
GEN.27.7	zga ome ahenka kre haga hunka eme namige'na nene'na Anumzamofo avure manu regantete'na fri'neno, nehigena antahi'noe. 
GEN.27.8	Hanki mofavre'niga kasmisua kea antahio. 
GEN.27.9	Menina vunka afu kevufinti tare onensa meme avrenka eme namigena negfama avenesia ne'za kre haga hugami'nena, 
GEN.27.10	negfa'na erinka ome amisnankeno neteno, manu aregenteteno mani'neno frino. 
GEN.27.11	Hianagi Jekopu'a kenona'a Rebekana hunte'ne, Ke'nano, nempunimo'a avufga azokake ne' mani'ne, nagrira navufga nazokara ore'ne. 
GEN.27.12	Hu'neanagi nafanimo navakoma hunoma kesige'na agri avufina, nagra havige revatga nehuna, nagra nvufare manuna e'origahuanki, kna eri kofigahue. 
GEN.27.13	Anage higeno nerera'a amanage huno asmi'ne, Kagri knazamo'a nagrite egahie. Mofavre'nimoka, ke'nia erizafa hunka, vunka ome erinka eme namio.
GEN.27.14	Anante ke hiaza huno tare mementre ome avreno nererante egeno nefama avenesia kavera kre haga huteno, 
GEN.27.15	Rebeka'a Iso zge mofavre'amofo knare kukena, nompima me'neama'a erino Jekopu hankrente'ne. 
GEN.27.16	Rebeka'a meme akru'a tga huno, tarega azantrempi antenenteno, azoka onte avufgare anankempi antente'ne. 
GEN.27.17	Kave'ma kre haga huntea ne'zane, bretima troma hunteana nemofo Jekopu ami'ne.
GEN.27.18	Nfa'amofonte Jekopu uhanitino amanage huno hu'ne, Nfa'o, higeno, nfa'amo amanage hu'ne, kma ama mani'noanki, Kagra izaga, ina mofavrenimoka nehane? 
GEN.27.19	Jekopu nafa'amofo asmi'ne, zge mofavre kamona Nagra Isone, ke hunantanaza hu'na neza kreri'na neoe. Muse (plis) hugantoanki otinka maninenka erinka nezanka'a nenenka manurenanto. 
GEN.27.20	Hianagi Aisaki'a nemofonku amanage huno asmi'ne, mensi hugantogenka vu'nananki, inankna hunka ame' hunka neane, mofavre nimoka? Na'ankure Ra Anumza, kagri Anumzamo naza huno eri fore hunamige'ne.
GEN.27.21	Aisaki'a asmi'ne, muse (plis) hugantoanki tvaonte e'nege'na kavufga kvako hu'na ka'neno. Tmage Isoga mani'nampi? 
GEN.27.22	Higeno Jekopu'a nefa tva'onte egeno avufgare azerino ke'ne. Kagerumo'a Jekopu ageru kna nehie. Hanki kazamo'a Iso azankna nehie. 
GEN.27.23	Aisaki'a ke so'e osune, na'ankure azamo'a azokake huno nefu Iso azankna hu'negeno, Aisaki'a Jekopu manu rentene. 
GEN.27.24	Aisaki amanage hu'ne, Tmage hunka kagra mofavre ni'a Isoga mani'nano? higeno, Jekopu revatga huno, Izo nagra anane. 
GEN.27.25	Hanki ana ne'za erinka eme nmige'na nene'na manu reganta'neno higeno, Ana ne'zane, waeni tine erino eme amigeno ne'ne. 
GEN.27.26	Anante nefa Aisaki'a nemofonku anage hu'ne, Muse (plis) hugantoanki mofavre' nimoka nagrite enka eme nantako huo. 
GEN.27.27	Eazamo eme antako nehigeno, kena'aretima mna nevigeno nentahino'a, anante manu renenteno amanage hu'ne,
GEN.27.27	Ko, mofavreni'amofo mna.
GEN.27.27	E'i ana mnamo'a hozamofo Ra Anumzamo asomu huntegeno, nevia kna mna nevie.
GEN.27.28	Nagri'ma navesiana, menina Anumzamo'a monafinkati ata' kora kamisigeno,
GEN.27.28	mopa aru fru hanigeno,
GEN.27.28	nezamo'a hakare nehuno, rga nerenkeno ksefa wainimo enena hakare hugahie.
GEN.27.29	Veamo'za kagri eri'za enerisageno,
GEN.27.29	maka moparegati vahe'mo'za zamarena reza kagrite zamagena hantgigahaze.
GEN.27.29	Kagra kafuhe'ina razimi manigahane,
GEN.27.29	negrera mofavre zgamoza zamarena re'za kepri hugante'saze.
GEN.27.29	Kagrima sifna hugantesamo'za zamagranena sifna erigahaze,
GEN.27.29	asomu hugante'samo'za, asomu erigahaze.
GEN.27.30	Aisaki'a Jekopuna manu rente vgaregeno, hagi Jekopu'a Aisakina anama atreno atirmino arugagino nevigeno, Iso'a zga zantetira e'ne. 
GEN.27.31	Agranena haga'ane ne'za tro huno nefante erino e'ne. Iso'a anage huno asmi'ne, Nfa'nimoka otinka negamofo zgagfa netenka, henka manurenanto. 
GEN.27.32	Nefa Aisaki amanage huno kenona hu'ne, Kagra azage? Nagra Iso'ne, zge mofavre kamo'ne higeno, 
GEN.27.33	Aisakina tusi'a ahirahi neregeno amanage hu'ne, Aza' zga aheno kreno eme nmige'na nete'na, asomura huntogeno vigenka kagra henka neane? Ne'zama'a eri'na nete'na koma manu rente'noa manuna anante megahie. 
GEN.27.34	Iso'a nafa'amo hianke nentahino tusiza huno rimpamo haviza nehigeno, tusiza huno zavira neteno nfa'amofona asmi'ne, Nfa'nimoka! Nagri'enena ana zanke hunka manurenanto! 
GEN.27.35	Hianagi naganakamo havige eme renavatga huno kagrima kamiku'ma hu'noa manuna ko emerino vu'ne. 
GEN.27.36	Iso amanage hu'ne, Jekopu'e hunka agima ante'minanana tamage, tare zupa nagri ku'ma eri'ne? Kota mofavre'mona asomura agra eri'ne, menina ko, nagri asomura agrake e'nerie. Nehuno amanage hu'ne, Menina mago'a manuni'a eri nante'nano? 
GEN.27.37	Higeno, Aisaki'a Iso ke'are nona hu'ne, Antahio hago kva vaheka'a azeri oti'noe, hakare naga'a eri'za vahere hu'na huzmante'noe, ana nehu'na hoza kave ene ksefa wainimo agri azeri sga hugahie. Hanki mofavre'niga, nagra na'a hugantegahue? 
GEN.27.38	Iso'a nefa asmi'ne, Nafanimoke, kagra magoke manutfana erinano? Nagri'ene manurenantogu nehue, nenfao huno nehuno Iso'a krafa huno tusi zvi ate'ne.
GEN.27.39	Anante nefa Aisaki kenona huno asmi'ne,
GEN.27.39	Antahio, kagra msavema'a omnesia mopafi manigahane.
GEN.27.39	Anagamu monafinkatira, ata'mo mopakafina oramigahie.
GEN.27.40	Ama mopare manisnanana ha' nehunka manigahane,
GEN.27.40	ana nehunka nganakamofo katoza humigahane.
GEN.27.40	Hinkenka mani rva osunka, agra kaomofo anankempi agare namare zafa anteno azeri kante nehiankna zafa knankempima ante'neana, kagra eri hantagi atregahane.
GEN.27.41	Aisaki Jekopuma manu rente'nea zanku, Iso'a nagna'a mofo antahi haviza hunteno asi vazinte'no, amanage huno hu'ne, Nafa'nimofonku'ma nasunku husua kna egofta hie, hankina henka'a nagra naganani'a Jekopuna kegahue. 
GEN.27.42	Zge mofavre'amo Iso'ma hianke Rebekana eme asmi'zageno, anante mofavre'a Jekopu agi higeno egeno anage huno asmi'ne, Kma antahio, negafu Iso'a rimpa antefru huteno, kagrira kahe frinaku ke retro hie. 
GEN.27.43	E'igu menina mofavre'nimoka keni'a erizafa hunka, otinka frenka Harani nensaro Labani nehirega vuo! 
GEN.27.44	Mago'a gna agrane umani'negeno, negfuna rimpa ahezamo'a ravaheno, 
GEN.27.45	Kagrima rimpa ahegante'neama fru huno ageknina, anante ke ha'nenkenka egahane, nankna huna tarega'motna magoke'zupa frisnake'na nasunkura hugahue?
GEN.27.46	Rebeka'a Aisakinku hu'ne, Nagra navesra hie manizankura, na'ankure Hiti vahe'mokizmi mofa'negura, agra Jekopu Hiti vahe'mokizmi mofanefinti a' erizankura, nankna huno knarera mani'zanimo'a hugahie?
GEN.28.1	Hanki Aisaki'a ke higeno Jekopu egeno asomu hunenteno, hanvenentake ke asmino, kagra mago Kenani vahe'mokizmi mofara e'origahane. 
GEN.28.2	Otinka Padan-aram (Mesopotemia), Betuel nontega vuo, e'i negrerana nefa'e, anantegati a' ka'a erisanana Labani negrera nesaro mofanefinti mago mofa a'ra erio! 
GEN.28.3	Ana'ma hanankeno Hanvenentake Anumzamo asomu huganteno, kazeri hakare nehuno, kazeri hakare hugante'na tusi'a vahe fore hunka manigahane. 
GEN.28.4	Nagri'ma navesiana Anumzamo Abrahamu hunte'neaza huno kagri'ene, mofavreka'ane asomu hugantesnie, ama vanoma nehana mopa, Anumzamo Abrahamu ami'nea mopa eri nafa'a hugahane. 
GEN.28.5	Aisaki'a Jekopuna huntegeno Padan-aram (Mesopotemia) Labanintega vu'ne. Betueli Aramia nemofo mofavre, Rebeka nesaro, Jekopune Iso gizni neznarera'e.
GEN.28.6	Iso'ma antahigeno, Aisaki'ma Jekopu asomu hunenteno Padan-aramuti a' erinogu huntegeno nevigeno, hanvenentake ke asmino amanage hu'ne, kagra Kenani vahe'mokizmi mofa'nefintira ara e'oriogahane. 
GEN.28.7	Higeno Jekopu'a nefane nerera ke erizafa huno Padan-aram vu'ne. 
GEN.28.8	Isoma keana nefa Aisaki'a Kenani mofanegura musena osu'ne. 
GEN.28.9	Ana higeno Iso'a Ismaelintega vu'no a'nema zamante'nefi aru mago'ene a' omeri'ne, Ismaeli mofa agi'a Mahalati'e, Ismaeli'a Abrahamu nemofo'e. Mahalati'a Nebaioti nenunkna'e.
GEN.28.10	Jekopu'a Bersiba atreno Harani kaziga vu'ne. 
GEN.28.11	Nevigeno kantega zge ufreno hani ome higeno, have fita erinteno mse'ne. 
GEN.28.12	Anante mseneno ava'na ke'ne, ana avanafima keana mago ratamo'a eramino, agafamo'a mopare regrigeno, amuzamo'a anagamu monafinka mreri'negeno ke'ne. Anantema keana Anumzamofo ankeromo'za mareri'za tamiza anante nehzageno ke'ne. 
GEN.28.13	Ana huno nezmagegeno Ra Anumzamo anante ontino mani'neno asmi'ne, Nagra Ra Anumzane, negageho Abrahamune, negfa Aisakigizni Anumzane, Menima mase'nana mopa kagri'ene, kagehe'ine tamigahue. 
GEN.28.14	Kagripinti'ma fore hnaza vahe'mo'za kasepakna hu'za fore huhakare hu'za manigahaze. Zge fre kazigane, zge hanati kazigane, ruga raga agentega vu'za e'za hu'za mani titipa hu'za manigahaze. Kagri ene kagehe'impinti ama mopafi vahe'mo'za asomura erigahaze. 
GEN.28.15	Hanki antahio Nagra, kagrane mani'nena, inantega vanoma hananana, kva hunegante'na, ete kavre'na ama ana mopare egahue. Hanige'na Nagra onkatre'na, kema huvempa hugante'noa kea eri knare huvgaregahue.
GEN.28.16	Jekopu'a avu msenereti otino anage hu'ne, Tmage huno Ra Anumzana amafi mani'negena nagra ontahi'noane. 
GEN.28.17	Agra amnogu nehuno amanage hu'ne. Ama mopa ruotge huno me'ne! Ra Anumzamo mani'nea nompi e'noe. Hankino ama mona kafa me'ne. 
GEN.28.18	Jekopu'a nanterame otino, fitaruno mse'nea havea erisga huno retru renteteno, masve tagino agofetu frente'ne. 
GEN.28.19	Agra ana nonkura Beteli'e huno agia antemi'ne. 
GEN.28.20	Jekopu'a amanage huno huvempa hu'ne, Afete kama nevnugeno Anumzamo nagrane nevuno nagu'vazino ne'za ni'ane kukena'ni'ane naza nehanigena, 
GEN.28.21	mago knazamo navate osanige'nama nafa'nimofo kumate ete rukrahe hu'na uhanati su'na, Ra Anumzana, nagri Anumzane hugahue. 
GEN.28.22	Ama have eri retruroana, Anumzamofo no mesie. Mika'zama nami'sankeno'ma 10ni'ama fore'ma hanige'na, anampintira refko huna magoke kevua kamitere hugahue.
GEN.29.1	Jekopu'a anage nehuno masetere hume vuno, zge hanati kaziga vahe'mofo mopafi uhnati'ne. 
GEN.29.2	Agra kesga huno trazampi keana tinkerire tagufa afu kevu masenageno ke'ne, ana tikerireti sipisipi ramina tina afi nezmize. Hanki ana kerimofo agitera ra have runkni rente'naze. 
GEN.29.3	Anante mika sipisipi kva vahe'mo'za utru hute'za, kerimofo agiteti havea atufe ante'ne'za, tina afi'za sipisipi zamia amite'za, ete ana havea atufe'za ana kerimofo avazare runkani rentetere nehzane.
GEN.29.4	Jekopu'a zamagrikura amanage hu'ne, Nafuheta tamagra igatire hige'za? Kenona hu'za tagra Haranitire hu'naze. 
GEN.29.5	Agra amanage huno zamasmi'ne, Nahori negehona Labanina ke'nazo? hige'za, zamagra amanage hu'naze. Tagra agrira ke'none hu'naze. 
GEN.29.6	Jekopu zamagri zamasmino, Labani knare huno mani'nefi? hige'za, zamagra huza agra knare huno mani'ne, antu ko, agri'mofa Resoli sipisipi zga'ane ne-e. 
GEN.29.7	Jekopu'a zamasmino keho, zgea anamifi me'ne, hagi afu'zgarmina eritru hukna omne'ne, ti sipisipi nezmita zamavreta vinkeno traza neho huno nehige'za, 
GEN.29.8	zamagra amanage hu'naze, E'inahura osu'nenunkeno mika'a emetru hutena, tinkeri havea avaza'a eritreta tina afi zamisunke'za negahaze.
GEN.29.9	Jekopuma naneke zamagrane nehigeno, Resoli'a nefa sipisipi zamareno ene, agra sipisipi kva a're. 
GEN.29.10	Jekopu'a nenogo Labani mofa Resoli sipisipi'ane ne-egeno, negeno Jekopu'a vuno tin kerireti havea rekrehe huno, agri nerera nesaro Labani sipisipia ti afizmi'ne. 
GEN.29.11	Anante Jekopu'a Resolina antako hunenteno ranke huno zvi ate'ne. 
GEN.29.12	Jekopu'a Resoli asmino, Nfaka'mofo nesaro Rebeka mofavre mani'noe higeno, Resoli agareno vuno nefa ome asmi'ne. 
GEN.29.13	Hanki Labani agri nenogo ne' mofavremofo ke nentahino, agareno ome ke'naku vuno, ome anukino antako hunenteno avreno noma'afi ene. Hanki Jekopu'a hakare kea asmi vga'rene. 
GEN.29.14	Lebani amanage huno asmi'ne, kagra nagri kora maninane. Jekopu anante mago ika agrane mani'ne.
GEN.29.15	Labani amanage huno Jekopuna asmi'ne, Kagra nagri kora mani'nane, hagi amne eri'za e'origahane? Nasmio, nama'a kagrira miza hugantegahue? 
GEN.29.16	Labani'a tare mofatre znante'ne, kotamofo agi'a Lea'e, osi'mofo agi'a Resoli'e. 
GEN.29.17	Lea avurgamo'a kzagiri'ne, hagi Resoli avurgamo ene, avufgamo enena knarezantfa hu'ne. 
GEN.29.18	Jekopu'a Resoli avesinteno, amanage hu'ne, nagra 7ni'a kafufi osi mofaka'a Resoli erikura erizanka'a erigantegahue. 
GEN.29.19	Labani amanage hu'ne, Ru vahe ami'zankura kagrima kamisuana knare hu'neanki nagrane manio. 
GEN.29.20	Resolima a' erikura Jekopu'a 7ni'a zgegfu eri'zana eri'ne, ana kna'mo'a agritera osi knasentene, na'ankure agrama Resolima avesinte'negu ana hu'ne.
GEN.29.21	Jekopu amanage Labaniku hu'ne, Knama nmi'nana kna vga'reanki a'nia nmige'na agrane msa'neno. 
GEN.29.22	Labani ana kumate miko vahe zamare tru huno, ra ne'za kre'ne. 
GEN.29.23	Ana kenegera nefa'a Lea avreno Jekopu ome amigeno anteno mse'ne. 
GEN.29.24	Labani'a eri'za erinentea a' Zilpa avreno mofa'a Lea katoza huminogu eme ami'ne. 
GEN.29.25	Hanki mseno kotigeno nanterana keana Lea mani'negeno! Agra Labaniku amanage hu'ne, Na'a amazana hunantane? Resolinte erizana eri kantenofi? Nahigenka renavatga hane? 
GEN.29.26	Ana hianagi Labani amanage hu'ne, tagri kumapina nagna'amo nuna'amofo agtereno ve' eri'zana omne'ne. 
GEN.29.27	Mago sonta manitegeta, tagra mago'mofona kamisnunkenka ete mago'ene 7ni'a zgegfu erizana eri nantegahane. 
GEN.29.28	Jekopu'a mago sonta Lea ene mani vgare'tegeno, Lebani mofa'a Resolina avre amigeno nenaro'za hu'ne. 
GEN.29.29	Labani'a, Bilha katozama'a e'neri a' avreno Resoli katoza eri aminogu ami'ne. 
GEN.29.30	Hanki Jekopu'a Resolina anteno mase'ne, agra Leama avesi nenteama'a agatereno Resolina rama'a avesintene, agra ana nehuno Labanina erizana 7ni'a zgegfufi erinte'ne.
GEN.29.31	Hanki Ra Anumzamo keana Jekopu'a Leana avesi ontegeno, Anumzamo rimpa eri vasne'ne, ana hianagi Resoli'a narvo mani'ne. 
GEN.29.32	Lea amu'ene huno ne' ksenteno agi'a Rubeni'e hu'ne, agra amanage hu'ne, Na'ankure Ra Anumzamo natazani'a nazeri knare hiankino, nenave'a avesi nantegahie. 
GEN.29.33	Anante mago'ene amu'ene huno ne' ksenteno amanage hu'ne, Na'ankure Ra Anumzamo antahi namie, nenve avesi onantegeno. Agra mago'ene ama mofavrea nenamie nehuno, Simioni'e huno agia antemi'ne. 
GEN.29.34	Anante amu'ene huno ne' kasenteno amanage hu'ne, Menina ama knarera nenave'a tvaonire manigahie. Na'ankure nagra tagufa ne'mofavre kse amue. Ana hu'negu agi'a Levi'e huno antemi'ne. 
GEN.29.35	Anante mago'ene amu'ene huno, ne'mofavre ksenteno amanage hu'ne, Menina nagra Ra Anumzamofo agi'a erisga hue. Ana hu'negu agi'a Juda'e hu'ne. Ana huteno ana a'mo mago'ene mofavrea onte'ne.
GEN.30.1	Resoli'a mofavre Jekopuna kase omino nuna'amofo kahiru henenteno, Jekopuna amanage huno asmi'ne, mofavre onte manine'na frisugi, Mofavre eri fore hunamio. 
GEN.30.2	Higeno Jekopuna asi vazigeno Resolina rinkfa henenteno, amanage hu'ne, Nagra Anumzana omni'noanki, aza karimpa hagerfigenka mofavre kamu'ene nosane. 
GEN.30.3	Resoli amanage hu'ne, Kato mofani'a Bilha ama mani'neanki, antenka msegeno mofavre kse naminkeno, agripinti nagranena anazanke hu'na mofavre antaneno. 
GEN.30.4	Ana huno kato mofa'a Bilhana amigeno anaroza higeno, Jekopu'a anteno mse'ne, 
GEN.30.5	ana higeno Bilha'a Jekopunteti amu'ene huno ne'mofavre ksente'ne. 
GEN.30.6	Resoli'a amanage hu'ne, Anumzamo fatgoza hu'nane nehuno, nunamuni'a antahino ne'mofavre namie. Ananku huno agi'a Dani'e huno ante'ne. 
GEN.30.7	Resoli kato mofa Bilha ete mago'ene amu'ene huno Jekopuna ne'mofavre kse amigeno tare se'ne. 
GEN.30.8	Resoli'a nevreno anage hu'ne, Nuna nimofona tusiza hu'na kruno renente'na agateroe. Anage nehuno ana mofavremofo agi'a Naftali'e, huno ante'ne.
GEN.30.9	Hanki Lea'a mago'ene mofavre onte mani'neno keana higeno, kato mofa'a Zilpana avreno Jekopu nenaroza hinogu eme ami'ne. 
GEN.30.10	Lea kato mofa Zilpa'a Jekopuna ne'mofavre kse ami'ne. 
GEN.30.11	Anante Lea'a amanage hu'ne, Na knare'za hue, nehuno agi'a Gati'e huno antemi'ne. 
GEN.30.12	Lea kato a'mo Zilpa ne'mofavre Jekopuna kse amigeno tare se'ne. 
GEN.30.13	Ana higeno Lea'a anage hu'ne, Nagra muse nehue, a'nemo'za muse hu'moe hugahaze. Nehuno Asa'e huno agi'a antemi'ne.
GEN.30.14	Witi taga hu'za eme vatu nehaza gnare, Rubeni'a vano hiregati mago'a rone hunte flaua rga'a (Mandrake) erino nerera Lea hirega e'ne. Higeno Resoli'a amanage huno Leana antahige'ne, Muse (plis) hugantoanki Rubeni'ma rone hunte flaua'mofo rga'a eme kamifintira mago'a namio. 
GEN.30.15	Hianagi Lea'a amanage hu'ne, Kagra nenavema hanrena'nana osi zampi? Hutenka meni ne' mofavre'nimofo rone hu flaua erisue nehano? Higeno Resoli anage hu'ne, Ha knarere, ana ronehu flauama namisanana nona'a Jekopu'a meni kenage kagrane emasegahie. 
GEN.30.16	Ana zupa kinaga Jekopu'a hozaregati ne-egeno, Lea'a kantegati ome nevreno asmi'ne, Kagra nagritega eno, mofavre'nimo nami'nea rone hu flauateti miza se'na Resoli ami'noanki, ana nona'a nagrane msegahane. Higeno ana kenege Jekopu'a Lea'ene mase'ne. 
GEN.30.17	Anumzamo Leana antahi amigeno, amu'ene huno 5fu'mofona ne'mofavre Jekopu'na kse ami'ne. 
GEN.30.18	Lea ksenenteno anage hu'ne, Anumzamo mizani'a namie, na'ankure eri'za mofani'a nenve avre ami'nogu huno nami'ne. Huteno agi'a Isaka'e huno antemi'ne. 
GEN.30.19	Lea'a Isaka amageteti amu'ene huno 6simofona ne'mofavre Jekopuna antemi'ne. 
GEN.30.20	Lea'a anage hu'ne, Anumzamo mreri'nea miza muse hunanteno nami'ne. Menia nenave'a nagrane manigahie. Na'ankure 6si'a ne'mofavre kse amue. Nehuno agi'a Zebuluni'e huno ante'ne. 
GEN.30.21	Henka'a Zebulun amagetetira mofara mago anteno agi'a Daina'e hu'ne. 
GEN.30.22	Anantera Anumzamo Resolina, antahi'nemino mofavre ante ku'a vasnente'ne. 
GEN.30.23	Ana higeno amu'ene huno ne'mofavre ksenenteno anage hu'ne: Nagazeza Anumzamo eri amne hunante. 
GEN.30.24	Anumzamo ne'mofavre mago'ene namisie, huno nehuno agi'a Josefe'e huno antemi'ne.
GEN.30.25	Resoli'a Josefena kasentetegeno Jekopu'a Labani amanage huno asmi'ne, ha kuma'nirega mopa ni'are vanuanki hunantege'na va'neno. 
GEN.30.26	Namio, a'ne ni'ane mofavre naga'enena zamagriku hu'na eri'zanka'a eri'na e'noe, katre'na sa vu'za hue, kagrake'za eri'za erigante'noa zana antahi'nane. 
GEN.30.27	Hianagi Labani'a amanage huno Jekopuna asmi'ne, Menima kagrama kvesi nante'sunka nagrane manio, nagrama kagrima kasnampa huna kagoana nagrane mani'nankeno, Ra Anumzamo'a kagriku huno asomu hunenante. 
GEN.30.28	Labani'a ru'ene ke avazu huno hu'ne, Mizanka'a agi ahe nasamio, ke hnanama'a ana avamente kamigahue. 
GEN.30.29	Jekopu'a amanage huno asmi'ne, Nagrama eri'zanka'a eri'na neogeno maka afukamo knareke huno e'neana, kagra kenka antahinka hu'nane, 
GEN.30.30	Nagrama ome'nogenka, kagra osi'a ante'nampinti rukazi hu'ne, nagrama inankna zama hugeno'a Ra Anumzamo kza hu'ne. Hianagi menia, ina zupa nagra ana zanke hu'na a' mofavreni'a zamaza hugahue? 
GEN.30.31	Labani'a amanage huno Jekopuna asmi'ne, Na'a nagra kamigahue? Nehigeno Jekopu'a anage hu'ne, Kagra mago zane hunka onamigahane. Kagra magoke zantfa nagrira hunantegahane, nagra mago'ene hu'na afuka'a zga traza me'nesirega kegva hugantegahue, 
GEN.30.32	menina natrege'na maka afu zgaka'a mani'nafi vano nehu'na, tupri tapri sipisipine, aganumpa lama anentamo tegre ramine'niane, tupri tapri hu'nenia memene avre rure ha'nenkeno, e'i ana afu'zgamo nagri miza megahie. 
GEN.30.33	Henka mizama naminaku hnana zupa, havigema hu'zankura e'i anamo eriama hunantegahie. Hakare'a agrono kre ramineni'ane, tupri tapri osu'nenia memempi, aganumpa osu'nenia lama anenta'enema, nagri afupima kenunka kumzafa se'nane huo. 
GEN.30.34	Labani'a amanage hu'ne, Ha knareki kema hanaza huo. 
GEN.30.35	Higeno ana zge zupage, agra'a Labani'a vuno maka'a agrono krerami'neane, tupri tapri hune'a ve memene tupri tapri hu'nea a' memene, efeke hu'neane, agnumpa sipisipi afura afete'are amohe'za ome anteza kegva hu'naze. 
GEN.30.36	Labani'a taregi magoki zgegna vu'are agri ene Jekopu amu'noznifina me'ne, higeno Jekopu'a ruga'a afu'zgare kva krino mani'ne. 
GEN.30.37	Hianagi kva huno mani'neno tgufa ruzahu ruzahu zafamofo azankunatmi akafrino, ukari'za mago'a nehareno nohreno higeno efeke nehuno tupri tapri hu'ne. Ana zafa ukari'ma haregeno'a efeke hu'ne. 
GEN.30.38	E'i ana zafa azankunara erino vuno sipisipine mememo'za ti netere nehaza zamure tinkampi, ana zota mopafi ome rentere hu'ne. Tima nenaku esanu'za eme kehogu arentetere hu'ne. Tima nenaku esnu'za ve afu'mo a' afu'mofo agumpi mrerigahie. 
GEN.30.39	Hanki e'i ana zafa azanku'na tmi rente'nea tva'onte ve afu'mo a' afu agumpi mrerinkeno ana afu'mo tupri tapri azoka'ene anenta antegahie. 
GEN.30.40	Hanki Jekopu'a Labani ve anenta lama azeri anteganti neteno, sipisipia atregeno tupri tapri' azoka'ene agnumpa afu'zga Labani afupi nezmanteno, agra'a afu'zga eri zogino rure ante'ne, Labani afu'pina aru havia osu'ne. 
GEN.30.41	Hanki hanve afu'zgamo agumpi mareriza nehazageno'a, Jekopu'a ana zafa azankuna zamuga tinkampi arentetere hu'ne, ana hige'za zafa azankuna arentenea tva'onte agumpina mreritere hu'naze, 
GEN.30.42	Hianagi hankve'a omne'nea afu'zgamo, vea'za huku nehigeno'a ana zafa azankunara ome reonte'ne, hankve'a omne'nea afu'zga e'i Labani afu'zge hanve afu'zga Jekopu suzane. 
GEN.30.43	Ana nehuno Jekopu'a mrerino feno ne' mani'ne, afu'amo hakare higeno, eri'za vene a'ene, kemorine, donkine, hakare'aza ante'ne.
GEN.31.1	Labani mofavre naga'mo'za nehza kea Jekopu agesamo antahi'ne, Jekopu'a nerfa zana maka eri vgare, nerfa zanteti agra feno vahe fore huno manie. 
GEN.31.2	Hanki Jekopu'a Labani avu'avama keana ko'ma nehiaza osu'ne, avugosa hunenanteno ha' vahe'mo hiaza hu'ne. 
GEN.31.3	Ana nehigeno Ra Anumzamo Jekopu asmi'ne, Nagra kagrane manigahuanki negafagizmi moparega vaheka'afi vuo. 
GEN.31.4	Jekopu ana ke nentahino afu'zgane mani'nerega e'ogu, Resoline, Leagiznirega ke atreznanteno, 
GEN.31.5	anage hige'ne anante akeno amanage huno znasmi'ne, Nernafa'a ko'ma nehiaza huno nagranena kiza zokago huno menina nomni'e, avugosamo'a ruzahu nehige'na negoe, hianagi nenfa Anumzamo nagrane mani'ne. 
GEN.31.6	Nagrama nernafa eri'zama tusi namu'na sisi nehigena hanveni'a atre'nama eri'noana, tanagra nageta antahita hu'na'e. 
GEN.31.7	Anama hu'nogura agesa ontahino, renavatga huno mizani'a 10ni'a zupa eri antenaga henkma hu'ne, ana hianagi Anumzamo'a atregeno navufgarera mago'zana osu'ne. 
GEN.31.8	Kora Labani'a amanage huno nasmi'neane, maka'a tupri tapri azoka ene afu'zga eri'za enerina mizanka'e, higeno tupri tapri ke'za fore hu'ne, agrono tegre ramira mizanka'e hiana anazanke hu'ne. 
GEN.31.9	E'ina higeno Anumzamo nernafa azampintira memene, sipisipine, rama'a nagri avre nmi vare'ne. 
GEN.31.10	Hanki afu'zgamo agafihea knafi navu kesga hu'na ava'na amanahu ke'noe. Maka'a ve mememofo avufgarera tupri tapri ene agrono krerami krerami azoka me'negena negogeno a' mememofo agumpina mreri'ne. 
GEN.31.11	Anumzamofo ankeromo ava'nare amanage huno nagia he'ne. Jekopuo! Hige'na, voe ama mani'noe hu'na asmi'noe. 
GEN.31.12	Anumzamofo ankeromo amanage hu'ne. tupri tapri'ene avon krerami'nea ve meme zgamo a' meme agumpima mrerime neviana, kesga hunka ko, Labani maka'a avu'ava hunegante'mofona Nagra ko ke'noe. 
GEN.31.13	Nagra Betelima eforema hugenka have eri atru hunka masve taginka frentenana Anumzamona, navufi huvempa hu'namone, meni otio, ama kumara atrenka, fore'ma hu'nana kumatega vuo. 
GEN.31.14	Resolike, Leake ana naneke nentahi'ne, amanage hu'na'e. Tagra nerfa afu fenompintira mago'zama erisu'a zana huhampri oranteneanki na'a hugahu'e? 
GEN.31.15	Hagi nerfa'a ko hurantegeta ruregati emani vahe kna hu'noe. Tagrira ko mizante tatre'ne, Tagriteti afufeno eriana ko ana afu fenona atre hana hu'ne. 
GEN.31.16	Tmage nerfa azampinti Anumzamo maka zama kagri hanre kamiana, e'i ana maka zana tagri ene mofavre'tine suzane. E'igu Anumzamo'ma kasmi'niaza huo. 
GEN.31.17	Jekopu'a otino maka a' mofavre'a, kemori afu'mofo agumpi zamarentere hu'ne. 
GEN.31.18	Maka'a afu'ane, fenoma'ane emani'neno eritru hu'nea zana zogi hana huno Padan-aram atre'no, Kenani moparega Aisaki'a nefa hirega vu'ne. 
GEN.31.19	Labania, sipisipi azoka nehreno afete mani'negeno. Kenani vunaku tro nehzageno Labani'a havi anumzante mono hunentea'za, Resoli'a nompi mrerino musufa seno erino vu'ne. 
GEN.31.20	Jekopu'a Arameani nera Labanina osmi revatga nehuno freno vu'ne. 
GEN.31.21	Jekopu'a maka zama'ane erino otino fre'no vu'no, Yufretis tina tka heno Gileati agonarega avugosa hunteno vu'ne.
GEN.31.22	Tare gna manitege'za, anante zupa, Labanina mago'a vahe'mo'za asamiza, Jekopu'a hago katreno fre'ne hu'za asmi'naze. 
GEN.31.23	Labani ananke nentahino naga'a nezmareno Jekopuna arotgo hu'za vu'naze. Agene re'nazana 7ni'a hanine, zgene karanka mse'naze. Jekopuna Gileati agonafi mani'nege'za ome azeri'naze. 
GEN.31.24	Hianagi Anumzamo Labani Arameani ne' kenage ava'nafi eno asmi'ne, Kva huo, Jekopuna magore hunka so'e kefi havigea huonto huno avanafina asamine. 
GEN.31.25	Labani'a Jekopu'na ana agonafi ome azeri'ne. Jekopu'a seli no omegino mase'ne, hagi Labani'a mago kaziga vahe'ane seli no omegino, Gileati agonafi mase'naze. 
GEN.31.26	Labani'a Jekopuna anage huno asmi'ne, Kagra nahigenka renavatga hutenka mofani'a trena hapinti kina zamare'za frazaza hunka znavrenka e'nane? 
GEN.31.27	Nahigenka okura frenka renavatga hu'nane, nasminkena sinia muse nehu'za tambori'nine, zvena nehe'za hugantagenka tatrenka asine, 
GEN.31.28	nahigenka nasminkena mofavre naga'niane, mofani'a trena zamantako nehu'na huso'e huzmantogenka zamavrenka ome'nane? Kagra mago kefo avu'avaza hu'nane. 
GEN.31.29	Nagra kagrira ha' kahenaku e'noanagi, meni kenagera masenogeno negfa Anumzamo amanage huno nasmi'ne, Jekopuna azeri koro osuo, magore hunka havi keo, so'e keo huonto huno nasmi'ne. 
GEN.31.30	Nagra antahi'noe natrenka'ma anana, na'ankure negfa nonku tusiza huno kvenesigenke, hianagi nahigenka anumzani'a noni'afintira kumzafa senka e'nane? 
GEN.31.31	Jekopu'a ana kemofo nona'a amanage huno Labani asmi'ne, na'ankure koro hu'noe, antahuana nagripintira hanve tinka mofa trenka'a hanregahane hu'na oku'a e'no'e. 
GEN.31.32	Aza'o mago'mo ana anumzanka'a erino e'nesnimofona hakrenka erifore hnankeno'a, agra anamo'a frigahie. Nagatiamofo zamufi nege'nagenka mago'a zama nagri fenompima me'neniana erigahane, Jekopu'a Resoli'ma musufa seno e'negura ontahineno, e'inage hu'ne. 
GEN.31.33	Labani'a, Jekopu seli nompi ome agafa huno hakrete'no, Lea seli nompi ome keteno, tare eri'za a' tremokizni seli nompi keme viana onke'ne. Anantera Lea seli nona atreno Resoli seli nompi umreri'ne. 
GEN.31.34	Resoli'a ana havi anumzana erino vuno kemorimofo agofetu ante'za nemniza tra'mofo agu'afinka ome antete'no agofetu manino rentrako hu'ne. Labani'a hakreno vano hiana keno eri fore osu'ne. 
GEN.31.35	Resoli'a amanage huno nefana asmi'ne, O'maotisnua zankura ranimoka ke onasuo, ika kna'ni ege'na mani'noe. Labani'a maka zampina hakre'no keno eviana ana havi anumzama'a kefore osu'ne. 
GEN.31.36	Jekopuna asi vazigeno ke ha' Labanina renteno, Jekopu'a Labaninku amanage hu'ne, Nagra mago zanka'a eri haviza hu'nogenka amanahura nehano? Naza magora hugante'nogenka navaririnka ne-enka haha'ene kea hunenantane? 
GEN.31.37	Nagri feno zama renanana naza magora kagri fenona nonka'afintira erina e'nogenka hakrenka erifore hu'nano? Hakrenkama erifore hu'nenunka, tavufi eri atru hugeta, nagri vahe'ene, kagri vahe enena negeta eri fatgo ha'mneno. 
GEN.31.38	20ti'a kafumofo agu'afima eri'za erigante'noana a' sipisipimo'o, a' mememo'o magore huno anentara kse haviza osu'neane, ve sipisipi afu zgaka'afintira magore hu'na one'noe. 
GEN.31.39	Hanki afi zgamo'ma afu'zgama aheno negena kagrira eme noksamuane, afu'zgafinti ferupi kenagepi kumazfa sage'na, nona'a nagra'a suampinti avre'na kegina ka'afi eme nentoane. 
GEN.31.40	Anahu knazampi nemnina, Zgefina zge hara tusiza huno navanesino, hagi kenagera tusiza huno zasimo'a nazeri kragenefege'na, magore hu'na navura mse so'e nosuane. 
GEN.31.41	Nagra kagri nompi 20ti'a zgegfu hu'noe, Nagra 14ni'a zgegfu taregamofa kamofo eri'za eri'noe, 6si'a kafufina afu'zgakamofo eri'za eri'noe, ana nehugenka mizani'a afu nmi'nampinti 10 ni'a zupa eri fenka anaga hu'nane. 
GEN.31.42	Hianagi nfa'niamofo Abrahamu Anumzamo, e'i ana Anumzante Aisaki koro hunentea Anumzamo nagrane omni'nesina, antahuana kagra menina nza navapa hunantanke'na osine. Hianagi narimpa knazampi mani'nomofona Anumzamo nenageno, nazampinti hanve eri'za eri'nomofona negeno, kengera hanavege kasmi'ne.
GEN.31.43	Labani'a ke nona'a amanage huno Jekopuna asmi'ne, Tare mofatrena nagri mofatre mani'na'e, hanki mofavre zga nagri mofavre zge, afu'zga nagri afu'zge, maka zama neganana nagrike zane. Hianagi menia nagra inankna hugahue, mofatreni'ane mofavrema kse zamantena'a nena? 
GEN.31.44	E'igu menia egeta, naneke huvempa huteta, have zogita emeri atru huntesnukeno amu'nontiafi me'nena, henka ama anante vano nehuta negeta tagesa antahitere ha'mneno. 
GEN.31.45	Jekopu'a za'za have ome erino anante eme asente'ne. 
GEN.31.46	Jekopu naga'a ke hige'za mago'ene havea eri'za anante kevu vazinte'naze, ana hute'za ana have kevumofo tvaonte kave ne'naze. 
GEN.31.47	Labani'a ana havemofo agi'a Jegar-sahaduta'e (ana have atrumo hutagesa hugahie huno, Aramea kefi) ante'ne. Hanki Jekopu'a Galitie (ana have atrumo hu tgesa hugahie huno, Hibru kefi) ante'ne. 
GEN.31.48	Labani'a amanage hu'ne, Amama eritru hu'a havemo meni avame'za amu'nonti'afi megahie. Hu'ne nehu'ne ana havemofo agi'a Galitie hu'ne ante'na'e. 
GEN.31.49	Ete mago agi'a Mizpa hu'ne ante'na'e. Labani'a amanage hu'ne. Tagra afete mani'neta oge age osuta maka avu'ava hanu'ana, Ra Anumzamo agrake tagegahie. 
GEN.31.50	Jekopuna amanage huno mago'ene asmi'ne. Kagrama mofa'nimokini hazenke ati zanamige, mago ru a'ne erige hananana, amunonti'afina magora vahera omni'naze, ko Anumzamo agrake tagegahie. 
GEN.31.51	Labani'a mago'ene Jekopuna asmi'ne: Antahio, za'za have asento'a negenka, amama oti'noa amu'nontiafi eri atru hu'a havea ko. 
GEN.31.52	Amama mani'neta huvempa huta asento'a havemo amu'nontiafi me'nena, nagra ama ana havea agatere'na krimpa eri haviza hu'zana osugahue, hanki kagra eri atru hunto'a havene, asento'a havene agaterenka narimpa eri haviza hu'zana osuo. 
GEN.31.53	Abrahamu Anumzane, Nahori Anumzane, neznafa Anumzamo amu'nontiafi refko hurantegahie. Higeno Jekopu'a nefa Aisaki koro huno huvempa hu'ne. 
GEN.31.54	E'i ana agonafi kre sramna vu ne'za kreno naga'a zamagihu tru hige'za nete'za ana agonafi mse'naze. 
GEN.31.55	Labani'a nanterame otino mofatre ma'ane, agehe'ine nezmatgino zamantako nehuno, asomu huzmante'ne. Ana huteno, Labani'a kuma'arega ete vu'ne.
GEN.32.1	Jekopu'a kantega nevigeno, Anumzamofo ankeromo'za fore humi'naze. 
GEN.32.2	Nezmageno Jekopu amanage hu'ne, ama Anumzamofo nonkumare. Nehuno anantekura agi'a Mahanaimie huno ante'ne. 
GEN.32.3	Jekopu'a ke erino vu vahe huzmantege'za vugote'za nefu Iso mani'nere Idom moparega Seir vu'naze.
GEN.32.4	Mago'ene huzmanteno, Amanage huta ranimofo Isona asmiho, eri'za ne' ka'amo Jekopu anage hie, nagra Labani mopafi mani'noreti menina neoe. 
GEN.32.5	Nagra Bulimaka afuki, donkigi, memene, sipisipi kevuzgane, eri'za veanine zamare'na ne-ena negasmue. Negasmi sugenka kasunku'ma hunante sunka, ranimoka kagra antahi nmisanku hunezmantoe. 
GEN.32.6	Ke eri'za vu'naza vahe'mo'za ete e'za Jekopuna eme asmi'naze, Negfu Isona ome asamunanagi kantega tutagiha hugantenaku ne-ege'za, 400ti'a vahe'mo'za avega hu'za neaze. 
GEN.32.7	Jekopu'na tusi amano vazigeno agu'amo tare hu'ne, miko'a zama'a vahe'ane, Bulimaka kevufi, memene, sipisipi kevufi, kemorifi, tarefi refko huno kevu hu'ne, 
GEN.32.8	anahu agesa agra antahi'ne, Iso'ma mago kevu zamahe'naku esnigeno'a, mago kevu'amo fresnaze, huno tare kevu ante'ne.
GEN.32.9	E'ina nehuno amanage huno Anumzamofo agihanta vazine, o nenageho Abrahamu Anumzana, nfanimofo Aisaki Anumzane, Ra Anumzamoka, Kagra nasmi'nane, etenka kagra mopakarega nagaka'arega vugena, kazeri ra hugantaneno hunane. 
GEN.32.10	Nagra knare osu vahe mani'nogenka ksuntaginantenka, kavesi nenantenka, antahinaminka Kagra eri'za vahekamo'na naveri'nane, nagra magoke azompa eri'nena Jordani tina tkahena vu'noe. Hanki menia nagra tare kevu eri hu'na neoe. 
GEN.32.11	Nagu vazinka nza huo, nagra nunamu nehue, nenfu Iso azampinti, koro nagesa nehie, na'ankure eme nenaheno mofavre ni'ane, zamarerane zamahe'zankure. 
GEN.32.12	Hianagi Kagra ko hunante'nane, Nagra kazeri ra neha'nena kagehe'za hage rinkena ksepankna hnage'za hampri hana huga osugahaze hunka hunante'nane.
GEN.32.13	Higeno ana kerage anante maseteno, kotigeno otino mika'za erino e'nefinti ase'ma hu'neama'a refko huno muse'za nefu Iso ami'za eri atru hu'ne. 
GEN.32.14	200ti'a memenki, 20ti'a ve memenki, 200ti'a sipisipigi, 20ti'a ve sipisipi zamarenteno, 
GEN.32.15	30ti'a ami ri rati kemori afu'ene ksefa ve anenta'zmine, 40ti'a bulimaka'one 10ni'a buli afuki, 20ti'a a' donkigi, 10ni'a ve donki afuki huno zamarente'ne. 
GEN.32.16	Eri'za vahe'amokizmi huzmantege'za afu'zga refko hute'za zamente zamente erizogiza zamagri'aku zamagri'aku zmavre'za nevzageno amanage huno zamasmi'ne, Vugoteta nevuta rure rure huta zamareta viho, 
GEN.32.17	huno nezmasmino, kota vu'nemofonku amanage huno hanave ke asmi'ne, Nenfu Isoma eno emenegageno, Igati vahe'moka, iga nevane, aza afu'zga zamaregotenka neane? huno kantahigesigenka, 
GEN.32.18	amanage hunka asmio, Eri'za vahekamofo Jekopu afutmine. Muse'za ramofo nefu Iso ami'zane, hagi agra henka tmage'a ne-e. 
GEN.32.19	Hanave kefintike amefi'a vnamokizmine afu kevu zamariri'za vanazane, anankege huta kantegama Isona kesuta asmiho, 
GEN.32.20	tamagra anage hiho, antahio, eri'za vaheka'a Jekopu'a agra tamefiga'a ne-e. Anage huno agra antahi'ne, kote'na museza ami'nenkeno so'e hunantesie. Henka avufi negesugeno, nenageno huso'e hunantegahie. 
GEN.32.21	Anage huno agesa nentahino huzmantege'za ana afu zamaregote'za vzageno, ana kenagera nonkiza msenare (kemifi), anante agra mse'ne.
GEN.32.22	Ana kenage amu'nompi Jekopu otino a' trema'ane, eri'za mofatrene, 11ni'a mofavre'ane zamareno Jabok osi tina kagata hu'nere ome zamatrege'za takahe'za vu'naze. 
GEN.32.23	Zamareno ome zamatrege'za maka afu fenoma'ane eri'za vu'naze. 
GEN.32.24	Anante Jekopuna agrike atre'naze, mago ne' anante ege'ne oretufe aretufe nehakeno ko' atu'ne. 
GEN.32.25	Ana ne'mo keama Jekopuma agate'ma oreno'a, oretufe aretufe hapi amumzinare arigeno amumazinamo avazu hurami'ne. 
GEN.32.26	Kotu'za hianki natregena va'neno huno ana ne'mo hu'ne, Jekopu'a ana neku hu'ne, A'o, nagra katranena ame hunka ovugahananki, asomu hunantetenkage vugahane huno higeno, 
GEN.32.27	ana ne'mo kagi'a azage huno antahigegeno, nagra Jekopu'ne huno asmi'ne. 
GEN.32.28	Mago'ene kagrikura Jekopu'e hu'za osugahaze, huno ana ne'mo asmi'ne, hagi menina Israelige, na'ankure Anumzane, mopafi vahe'ene mraguza netinka hanavetinka nagatere'nane. 
GEN.32.29	Anante Jekopu antahige'ne, Muse (plis) hugantoanki kagi ka'a nasmio, huno antahigegeno, Na'anku Nagri nagigura nantahi negane? Nehuno anante asomu hunte'ne. 
GEN.32.30	Na'ankure Jekopu'a ana kumakura Penieli'e hu'ne. Huama huno nagra Anumzamofo avufi amate nege'na mani'noe. 
GEN.32.31	Penieli kumara agteretegeno, zgemo'a hnati anamifi tegeno, revazmu revazmu huno vu'ne. Na'ankure amumzinamo ampu henegeno'e. 
GEN.32.32	Ana hu'negu menina Israeli mofavre'moza amumzinamofo aregri zferinafi eme hampri'nea agnuna ageza'fintira nonaze, na'ankure agra, Jekopu amo'mofo amumzina avako'ma hu'nea zanku hu'za nonaze.
GEN.33.1	Iso'a 400ti'a vahe'ane ne-egeno, Jekopu'a kesga huno negeno mofavre naga'a refko huzmantege'za, nezmarera Leaki, Resoliki, tare eri'za a'tre zamuga otitere hu'naze. 
GEN.33.2	Ana huteno eri'za a' trema'ane mofavre zinine huzmantege'za vugota hu'za vu'naze. Anantera Lea ene mofavre naga'ane vzageno, hanki Resoli ene Josefekea henka vu'na'e. 
GEN.33.3	Hianagi Jekopu'a agra vugoteno vugofa nehuno 7ni'a zupa rena ome reno mopafi kepri huteno, vuno nefu tva'onte uhnati'ne. 
GEN.33.4	E'ina higeno Iso'a negeno agareno eno Jekopuna azante eme azerino agazafeno, azana anankempi rugagino agazafeno antako hunentege'ne, zavi otente atente hu'na'e. 
GEN.33.5	Kesga huno ana a'nene mofavre ramine nezmageno, Zamagra iza'za kagranena neaze? Huno antahigegeno, Jekopu amanage hu'ne, Anumzamo agampu hunanteno eri'za vahekamo'na nami'nea mofavre ramine, huno asmi'ne. 
GEN.33.6	Jekopu eri'za a' trene, mofavre zinine vu'za Iso agiafi ome zamarena re'za mopafi kepri hu'naze. 
GEN.33.7	Anante Lea'ene mofavre naga'ane ne-eza anazanke hu'za Iso agiafi zamarena eme re'za mopafi kepri hzageno, Josefe ene Resolike henka'a, anazanke hu'ne mopafi eme kepri hu'na'e. 
GEN.33.8	Ana hutageno Iso'a amanage hu'ne. Esera afu'zga avre'za e'naza vahe zamage'noana, nahigenka huzmantanke'za e'naze? Higeno Jekopu'a amanage hu'ne, Kagri ranimoka, kazeri muse hunaku e'inara hu'noe. 
GEN.33.9	Hianagi Iso'a nentahino amanage hu'ne. Nagna nimoka, nagra hago rama'a feno ante'noanki, kagrama erinka e'nana zanka'a kagragu erio. 
GEN.33.10	Jekopu'a amanage hu'ne. A'o, muse (plis) hugantoanki nagri'ma kagu'afinti antahi nenamisunka amama negamua musezana (gift) nazampintira erio, kvugosama koana, Anumzamofo avugosa keankna nehugenka nagrira krimpa naminka nenavrane. 
GEN.33.11	Muse (plis) hugantoanki nagrama muse'zama (gift) negamuana eri'nanegu navenesie. Na'ankure Anumzamo avesi nenanteno nza huno hakare'aza nmi'negena, knare hu'nena eme negamue. E'inage huno Jekopu'a hankvetino kehigeno Iso'a eri'ne. 
GEN.33.12	Iso'a ana museza (gift) enerino, otinketa vamneno huno Jekopuna asmi'ne. Nagra vugotanena magoka vugahune huno zamasmi'ne. 
GEN.33.13	Hianagi Jekopu'a amanage huno Isona asmi'ne, ranimoka kma antahio, mofavrenimo'za hanve oti'naze, afu zgamo'za anuntage nehzagu zamega hugahue. Magoke zgefinke'ma afu kevuma harita zaza kama vanunke'za, ufrigahaze. 
GEN.33.14	E'igu muse (plis) hugantoanki kagra ranimoka eri'za nekamona natrenka vugota huo, nagra navesite akohena vugahue, afu kevu zgane, a' mofavre ni'ane kama vnaza avamente nevuta, Seiri (Idom) ranimokare uhnatigahue. 
GEN.33.15	Iso'a amanage hu'ne. Muse (plis) hugantoanki mago'a eri'za vaheni'a zamatra'nena kvega hu'za vugahaze nehigeno, Jekopu'a amanage hu'ne. Na'ante anara hugahane? Ko' ranimo'a nazeri so'e hu'ne. 
GEN.33.16	Anage higeno Iso'a netreno, ana zupage Seir (Idom) moparega ete vu'ne. 
GEN.33.17	Jekopu'a Sukoti kumatega vuno, e'i ana mopare noma'a negino, afu kevu'mokizmi none kine. E'ina hu'negu menina ana kumamofo agi'a Sukotie hu'za nehaze. 
GEN.33.18	Jekopu Padan-aramu mopa atreno ne-eno rankuma Sekemu enehnatino, Kenani mopare ra kuma'mofo fegi'a nonkuma (kemi) eme anteno mani'ne. 
GEN.33.19	E'i ana mopa miza huno seli noma ki'nea mopa Hamori amohe'impinti, Sekemu nefa mopa, anama'a 100ti'a silva zgoreti miza huno eri'ne. 
GEN.33.20	Anante havere ita tro hunteteno agi'a El-Elohe-Israeli'e (Israeli Anumzane) huno antemi'ne.
GEN.34.1	Daina'a Jekopune, Leagini mofakino mago kna a'ne zamagenaku vu'ne. 
GEN.34.2	Sekemu'a Hamori nemofo'e, Hivai vahe'mokizmi kva (prins) nekino negeno kefoza huntenaku, hankvetino avazu huno kefoza hunte'ne. 
GEN.34.3	Sekemu'a, Jekopu mofa Daina avesinenteno, akoheno masve kefinti ke humi'ne. 
GEN.34.4	Sekemu'a nefa Hamori asmi'ne, Ama mofara a' erinaku nehuanki avre namio. 
GEN.34.5	Jekopu'a mofa'amofo Daina kefo avu'avazama hunte'nea ke nentahino, akoheno ke osu mani'nege'za, mofavre'amo'za lama afu kva nehzaregati e'naze. 
GEN.34.6	Hamori'a Sekemu nefa Jekopuntega ana hazenke'mofo keaga hunaku vu'ne. 
GEN.34.7	Jekopu amohe'za sipisipi afu kva hunareti, ana hazenke zamofo ke nentahiza, kumate ene hnatiza, zamagua kna nehzageno tusi zamasi vazi'ne. Na'ankure, e'inahu kefo avu'avazana Israeli vahepina osugaza, Jekopu mofara hunte'naze. E'inahu avu'avazana osugaza hu'ne. 
GEN.34.8	Hianagi Hamori'a zamasmi'ne. Sekemu'a agu'areti avesinenteno e'i ana avu'avazana hu'negu, muse hurmantoanki aminkeno a' erinteno. 
GEN.34.9	Mofa omiami hugahune, namohe'za mofaneka'a, a' erisageno, kamohe'za, mofa'nenia a' erigahaze. 
GEN.34.10	Tamagra, tagrane manineta, mopatifina tamevesite vano nehutma, nazanoma troma hunaku'ma hanutma amne tro hugahaze. 
GEN.34.11	Sekemu'a Jekopune amohe'igizmia amanage huno zamasmi'ne. Tamagrama knarere hnage'na, inankna zanku tamavesisia zana nagra tamigahue. 
GEN.34.12	Mofa tamimofonte zgo fenonku'ma agima ahenantesazana, kema hnazagante tamigahue, hagi mofa tamia naminke'na a' eri'neno. 
GEN.34.13	Jekopu amohe'za Sekemune nefa Hamorigizni reznavatga hu'naze, na'ankure nezmasaro Daina azeri haviza hu'negu zamagesa nentahiza, kea hufatgo osu'za havige hu'naze. 
GEN.34.14	Zamagra znasmi'naze, tagra e'inahuzana osugahune. Oku avufga tga osu vahe'mo'ma nerasaro a' erisigeno'a, tagaze hugahie. 
GEN.34.15	Mago'zana oku kvufama tga osu'nana kazigati nehune, tagra hu'nonakna huza, kagri nagamo'za oku zamufga mika'moza tga hiho. 
GEN.34.16	Tamagra tagri mofane ara erisageta, tagra tamagri mofane enerita magoke vahe trohuta manigahune. 
GEN.34.17	Hanki tamagrama ketima antahita oku tamufga taga osnageta, nersarona avreta ama kumara atreta vugahune. 
GEN.34.18	Hamori ene nemofo Sekemuke anankema nentahike hugnarere hu'na'e. 
GEN.34.19	Ana nehaza ne' Sekemu'a anagema hza nentahino, hantka huno ana kemofo amage' ante'ne, na'ankure Jekopu mofate agu'a me'negeno'e. Sekemuna nefa nagamo'za antahi nemiza nere. 
GEN.34.20	Hamorike nemofo Sekemu ene ran kumamofo kahante eke atru huza kenaneke fatgo nehaza kumate vahe anankea eme zamasmina'e. 
GEN.34.21	Ana vahemo'za knare knampa hurantaze, zamatre sunke'za mopatimo'a ra hu'neakiza mani'neza, inankna'zana mizante tro nehuta, mofanetia omeri emeri hugahune. 
GEN.34.22	Oku tavufga tga hutesunke'za, anamo'za mago zamarimpa hu'za tagrane, mago vahere hu'za mani'gahaze, e'igu zamagra hzankna huta maka'a vene'nemota oku tvufga tga hugahune. 
GEN.34.23	Afu kevuzimine, feno zamimo'a tagriza segahie. Hanki tagrama zamagri kemofo avaririta oku tavufga tga hanunke'za tagra'ene knare hu'za manigahaze. 
GEN.34.24	Hakare'a vahe'mo'za rankumamofo kahante atiramiza, Hamori ene, nemofo Sekemugini ke nentahiza, mika venenemo'za oku zamufga anoma'a tga hu'naze.
GEN.34.25	Tagufa zge agteregeno anama oku zamufga tga hunaza vahemo'za tusi zamatazmampi mse'nageno, Daina nesaroke Simioni ene, Livaike zaza kazi (bainat) eri'ne, ana kumapi vu'ne maka'a vahera antri hzaza hu'ne zamahe hana hu'na'e. 
GEN.34.26	Hamorine nemofo Sekemu'giznia kazinknonu (bainat) znahe nefri'ne, Sekemu nompinti neznasaro, Daina nevrene vu'naze. 
GEN.34.27	Dainama kefo avu'avama hunte'naza zanku, Jekopu mofavre nagamo'za ana kumapi mreri'za, maka'a knare'zana eri vgare'naze. 
GEN.34.28	Afu kevuma, donkima, kuma agu'afi me'neaza eri hana nehu'za, fegi'a me'nea zane eri'naze. 
GEN.34.29	Hakare'a razama, onensa zama, a' mofavrene nompinti zane erihna huza vu'naze. 
GEN.34.30	Jekopu'a amanage huno Simionine, Livaigiznia znasmi'ne, Kenani vahe ene, Perizi vahe amu'nompina knaza erita nagrira nazeri hi'mna va'e. Tagra onensa'a vahe mani'nonankiza, atru huza ha'ma eme hurantesuza, nagri ene maka zaniane nazeri haviza hugahaze. 
GEN.34.31	Hianagi kenona'a anage hu'na'e, hanki nahigeno nersarona, monko a'nemofo hianknara hunte'ne?
GEN.35.1	Anumzamo amanage huno Jekopuna asmi'ne, Otinka, anagamu Beteli vunka anante umanio, anante Anumzamofo ita tro hunto, ko'ma negfu Iso koro frenka nevankena kagrite fore hugaminoa kumate vuo. 
GEN.35.2	Jekopu'a amanage huno naga'ane, agrane nemnizamokizmi zamasmi'ne. Maka'a havi anumzana netreta, tamagu'a retro nehuta, kukena timia antaniho. 
GEN.35.3	E'ina hutenketa otita ete anagamu Beteli vamneno. E'i anante Anumzamofo have ita tro hugahue, antahima nenamino kna'zampinti nza nehuno hakare kaziga nevugeno nagrane nemanie. 
GEN.35.4	E'inage hige'za maka'a vahe'mo'za havi anumza zimine, zamegesafi renentaza rinine eri'za Jekopu eme amizageno erino Sekemu kuma tva'onte oak zafa agafafi keri kafino asente'ne. 
GEN.35.5	Jekopu'a amohe'zane kama nevzageno'a, Anumzamo Kenani vahera zamazeri koro hige'za zamariri'za mago'zana huozamte'naze. 
GEN.35.6	Jekopu'ene vahe'ane ana maka vu'naze. Nevu'za Lusi uhnati'naze, mago agi'a Beteli'e, ana mopa Kenani me'ne, 
GEN.35.7	Jekopu'a havere ita tro hunteno agi'a El Beteli hu'ne, na'ankure nefu Isonku koro'ma freno nevigeno Anumzamo korapara anante fore humi'neane, 
GEN.35.8	anante mani'nageno Rebeka avate eri'za ara Debora'a frige'za oak zafa agafafi Betelia ohenkamu'a asente'naze. Nehu'za agi'a Alon Bakut hu'za ante'naze. Zamagra kefina, zavi zafe hu'naze.
GEN.35.9	Padan-aramuti ete ne-egeno Anumzamo Jekopuna mago'ene fore humino, asomu hunte'ne. 
GEN.35.10	Anumzamo amanage huno asmi'ne, Kagi'a Jekopu'e, mago'ene Jekopu'e osugahaze, hagi menia kagi'a Israeli'e huno megahie. Israeli'e huno Agra ante'ne. 
GEN.35.11	Anumzamo mago'ene asmi'ne, Nagra hihamu'ane Anumzane, fore huhakare hunka rukzi hunka, rankuma (nation) nente'za aru moparegane umani emani nehu'za atru huza rankuma (nations) antesageno, kagehe'impinti hakare kini vahera fore hugahaze. 
GEN.35.12	Mopa Abrahamune, Aisaki'gizni Nagra znami'noe, Nagra kagri kmigahue, Nagra henka ama mopa kagehe'i zamigahue. 
GEN.35.13	Huteno Anumzamo Jekopu ene keaga hu'nea kumateti atreno ete Agra mreri'ne. 
GEN.35.14	Jekopu'a ra have erino eme retru rente'ne, ana haverera waini ti tagino ofa nehuno, oliv masve erino eme neragino, Anumzane naneke hu kumare huno hu'ne. 
GEN.35.15	Jekopu'a Anumzane keaga hu'nea kuma'mofo agi'a Beteli'e huno ante'ne.
GEN.35.16	Jekopu'a naga'ane Betel atre'za, Efrata kumate vuku nevzageno kantega Resolina mofavre ante kna'amo egofta higeno tusi atagu hu'ne. 
GEN.35.17	Mofavre'za negegeno tusi atagu nehigeno anante aza huno kse aminaku avega huno mani'nea a'mo amanage huno asmi'ne, ne'mofavre ksentananki kagogogu osuo. 
GEN.35.18	Resoli'a ksenteteno fri'za nehuno ana mofavre agi'a Ben-oni'e (nansunku mofavre) huno ante'ne, nehigeno Jekopu'a Benjameni'e (nza tamaga mofavre) huno ante'ne. 
GEN.35.19	Resoli'a frige'za Efrata vu kamofo ankenare asente'naze, (mago agi'a Betrehem.) 
GEN.35.20	Jekopu'a ra have erino vuno Resolima asente'nea kerimofo agofetu ome retru re'ne, menina Resoli kerire retru re'nea havea amne me'ne. 
GEN.35.21	Israeli'a (Jekopu'a) viazamo mani'ne'za afu kva nehza no (tawa) Ederi agatereteno seli nonku'ma omegino mani'ne. 
GEN.35.22	Anampi umani'nageno Israelina (Jekopu'na) agonesa ne'amo Rubeni'a, nefana mago a'a, nenaro eri'za erinente'a a' Bilha anteno mse'nea, ke Israeli'a antahi'ne.
GEN.35.23	Ama Jekopuna 12fu'a ne' mofavre zamagi'e. Lea ne'mofavre Rubeni'a Jekopuna zge'e, anante Simioni'e, Levi'e, Juda'e, Isaka'e, Zebuluni'e. 
GEN.35.24	Resoli ne'mofavre, Josefe ene Benjamenike. 
GEN.35.25	Resoli eri'za a'mo Bilha znante'nea ne'mofavre Dani'e magora Naftali'e. 
GEN.35.26	Lea eri'za a'mo Zilpa znante'neana Gati'e, Aseri'e Jekopu Padan-aram mani'neno zamante'ne.
GEN.35.27	Jekopu'a nefa hirega Mamre Kiriat-arba e'ne, e'i Hebron mago agi'e, ana kumara nefa Abrahamu ene Aisakike zoka umnina'a kumare. 
GEN.35.28	Aisaki'a wan hantret eiti'a (180) zgegfu mani'ne. 
GEN.35.29	Aisaki'a zaza kna maniteno ozafa reteno rentermino, vgare asimu antete'no frino agehe'zane agigo mo'zane umani'nazarega vu'ne. Jekopuke, Isoke eri'ne ome asente'na'e.
GEN.36.1	Ama'i Isompinti fore hu'za vu'naza naga'mokizmi zamagi'e, Isona mago agi'a Idomu'e, 
GEN.36.2	Iso'a Kenani vahe'mokizmi mofane eri'ne, Ada'a Eloni mofare, Hiti nere. Oholibama agra ana mofare Zibeon ageho'e Hivi nere'. 
GEN.36.3	Hanki mago a'mofo agi'a Basemati'e, Ismaeli mofa, Nebaioti nesaro'e. 
GEN.36.4	Ada'a Elifazi Isona kse amigeno, Basemati'a Reueli kse ante'ne, 
GEN.36.5	Oholibama'a Jeusima, Jalamuma, Korama huno kse zamante'ne. Iso'ma ne'mofavre Kenani mopare mani'negeno fore humi'nea zamagi'e. 
GEN.36.6	Iso a'neane, ne'mofavre ane, mofa'neane, maka noma'afi nemniza naga'ane, memene, sipisipi kevune, Bulimaka kevune, mika feno Kenani mani'neno erifore hu'nea fenoma'ane enerino, negna Jekopu atreno afete moparega vu'ne. 
GEN.36.7	Maka'za zinimo'a rukzi hige'ne noma emanina'a mopamo'a avitegeno, afu kevu zinimo'a hakare higeno Iso'a atreno vu'ne. 
GEN.36.8	Higeno Iso'a Seiri agona moparega umani'ne, Isona mago agi'a Idomu'e. 
GEN.36.9	Isopinti fore hu'naza vahe zamagi'a, Iso'a Idomu vahe nezmageho'e Seir agona kokampi nemniza vahere. 
GEN.36.10	Iso ne'mofavre mokizmi zamagi'a, Elifazi'a Iso nenaro Ada ne'mofavre, Reueli'a Iso nenaro Basemati ne'mofavre. 
GEN.36.11	Hanki Elifazi ne'mofavre zamagi'a Teman, Omar, Zefo, Gatam, Kenasi'za mani'naze. 
GEN.36.12	Iso nemofo Elifazi, mago miza e'ori kazokzo a'amofo agi'a Timna'e. Timna'a mago ne'mofavre Elifazi kse ami'ne, agi'a Amaleki'e. Iso nenaro Ada ne'mofavre kse zamante'ne. 
GEN.36.13	Hanki Reueli ne'mofavre zamagi'a, Nahati'e, Zera'e, Sama'e, Miza'e. E'i ne'mofavre nagara, Iso nenaro Basemati kse zamante'ne. 
GEN.36.14	Isona mago a'amofo agi'a Oholibama'e, Ana mofare, Zibeon negeho'e. Ama Iso nenaro Basemati kse zamante'nea ne'mofavre zamagi'a Jeusi'e, Jalamu'e, Kora'e huno Isona kse ami'ne.
GEN.36.15	Iso nagapinti kva eri'za eri'naza vahe zamagie. Isona agonesa ne'mofavre Elifasi ne' mofavre nagamo'za kva eri'za eri'naza vahe zamagi'a Temani'e, Omari'e, Zefo'e, Kenazi'e, 
GEN.36.16	Kora'e, Gatami'e, Amaleki'e. E'i'a kva vahe'tmina Idomu mopafi kva hu'naze, Elifasi nagapinti, Isone nenaro Adakizni znagehoze. 
GEN.36.17	Hanki Isona mago a'amofo agi'a Basemati'e, nemofo agi'a Reuel, Reueli ne' mofavre naga kva eri'za eri'naza naga'mokizmi zamagi'a, Nahati'e, Zera'e, Sama'e, Miza'e. Reueli naga Idomu mopafi kva eri'naza mokizmi zamagi'e. 
GEN.36.18	Iso nenaro Oholibama ne' mofavre nagapinti kva eri'namokizmi zamagi'e, Jeus'e, Jalami'e, Kora'e. E'i tagufamo'za kva eri'naze, Oholibama Isonteti kse zamante'ne, Oholibama'a Ana mofare. 
GEN.36.19	E'ina vahera Iso ne'mofavre fore huno mani'nea vahere, Idomu'e nehaza ne'mofonpinti kvaza eri'naza vahe'mokizmi zamagi'e. 
GEN.36.20	Ama Seir ne'mofavre Horati ne' ko'ma ana mopa nfa'a hu'zama mani'naza vahepinti fore hu'za kvaza eri'za mani'naza vahe zamagi'a, Lotani'ma, Sobali'ma, Zibeonize, Ana'ma, 
GEN.36.21	Disoni'e, Eseri'e, Disani'e zamagra kva eri'za eri'naza Horaet vahe, Seir ne' mofavre Idomu mopafi mani'naza kva vahe zamagi'e. 
GEN.36.22	Lotani ne'mofavre agi'a Hori ene, Hemani enene. Hanki Lotani nesaro'a Timna'e. 
GEN.36.23	Sobali ne'mofavre naga zamagi'a Alvani'e, Manahati'e, Ebali'e, Sefo'e, Onami. 
GEN.36.24	Zibeoni ne'mofavre nagara, Aia ene, Ana enene. Ana'a agra amuho tinkeri ka'ma mopafi keno eri fore hu'ne. Nefa Zibeoni donki kva huno vano nehuno ana tinkeria ke fore hu'neane. 
GEN.36.25	Ana mofavre zamagi'a Disoni'e, Oholibama'e. Oholibama'a, Ana mofare. 
GEN.36.26	Disoni ne'mofavre zamagi'a Hemdani'e, Esbani'e, Itrani'e, Kerani'e. 
GEN.36.27	Eseri ne'mofavre zamagi'a Bilhani'e, Zavani'e, Akani'e. 
GEN.36.28	Disani ne'mofavre zamagi'a Usike, Aranike. 
GEN.36.29	Horaeti vahepi kva eri'za eri'naza naga zamagi'a, Lotani'e, Sobalima, Zibeonima, Anama, 
GEN.36.30	Disoni'ma, Ezeri'ma, Disani'e. Amai Horati vahepi fore hu'naza kva vahere. Seir mopare nagate nagate mani'neza kva eri'za eri'naza vahe zamagi'e. 
GEN.36.31	Hanki ama'i Idomu mopafi kini vahe zamagi'e, Israeli ne' mofavre'mo'za kini vahe fore osu'naza knafi, Idomu mopare kini vahe fore hu'za mani'nazane. 
GEN.36.32	Bela agra Beori nemofo kini kvaza erino Idomu kegva kri'ne, rankuma'amofo agi'a Dinhaba. 
GEN.36.33	Bela'ma nefrigeno'a, Zera nemofo Jobab, Bozra kumate ne'mo kini kva erino Bela nona eri'ne. 
GEN.36.34	Jobabu'ma nefrigeno'a Husamu kini erino kva mani'neane, agra Temanaeti mopareti nere. 
GEN.36.35	Husamu nefrigeno Bedati nemofo Hadadi kini huno kva hu'neane, agra Midian vahe ha' huzmanteno Moab zamagtere'nea nere, rankuma'amofo agi'a Avit. 
GEN.36.36	Hadadi'ma nefrigeno'a Samla, Masreka kumateti ne'mo kini kva erino kegva hu'ne. 
GEN.36.37	Samlama nefrigeno Sauli, Rehobot kumate Yufretis timofo tva'onte ne'mo agri nona eri'ne. 
GEN.36.38	Sauli nefrigeno'a Bal-hanan agra, Akbor nemofo kinimofo nona erino kegva hu'ne. 
GEN.36.39	Bal-hanan agra, Akbor nemofo nefrigeno'a, Hadari kuma'a erino kini mani'neane, Pao rankumateti ne'mo, Nenaro agi'a Mehetabeli'e, Matreti mofare, Mezahab negeho'e. 
GEN.36.40	Isompinti fore hu'za kvaza eri'naza vahe zamagi'a, fore hu'za nagate nofite kuma anteza mani'ne'za kva eritere hu'naze. Timnama, Alvanima, Jetetima, 
GEN.36.41	Oholiba'ma, Ela'ma, Pino'ma, 
GEN.36.42	Kenazi'ma, Temani'ma, Mibzari'ma, 
GEN.36.43	Megdili'ma, imaIrami'e. E'i zamagra Idomu kva nagare, Iso'a Idomu vahe nezmafa'e, nonkuma ante'za nemni'za mopa eri'za mani'nazare, kva hutere hu'za mani'naze.
GEN.37.1	Menina Jekopu'a agri nefa, mani'neno hu'nea mopare Kenani mopare mani'ne. 
GEN.37.2	Amai Jekopu naga nofimofo naneke. Josefe, 17tini'a zgegfu nehuno, nehaza ne' mani'neno nefu'zane afutmi kegvagrine, Bilhane, Zilpagizni nefa a'tremokizini mofavre'mozane kegva hu'naze. Josefe nefu'za haviza hza kea erino nezmafa ome asmi'ne. 
GEN.37.3	Menina Israeli'a (Jekopu'a) mika ne'mofavre afintira, Josefenku avesintene, na'ankure agra ravusefinka ante'ne, agra avasese'ane kena tro huno antanite'ne. 
GEN.37.4	Josefe nefu'za, kazana nezmafa rama'a agri avesinentege'za, zamagra avesi onte'za knare fru keaga huomi'naze.
GEN.37.5	Anante Josefe'a avana keteno, afuhe'mokizmi ana avana ke nezmasmige'za, zamagra mago'ene tusiza huza zamarimpa hente'na'ze. 
GEN.37.6	Josefe amanage huno zamasmi'ne, Muse (plis) hurmantoanki ava'nama ke'noa kea antahiho, 
GEN.37.7	avanama ke'noana hozafi witi ananekunkeno nagri witimo'a oti fatgo higeno, tamagri witimo'za regagiza, nagri witire zamarena reza kepri hu'naze. 
GEN.37.8	Anante nefu'za amanage hu'za antahige'naze, Kagra, tagri tgaterenka rankva (kini) mani'za nehano. Tamage hunka kegva hurante'za nehano. Anage nehu'za mago'ene zamasigu hunente'za, agri avana gene, ke'anena ontahi'naze.
GEN.37.9	Anante mago'ene ava'na keteno afuhei zamasmino amanage hu'ne, Antahiho, mago'ene ava'nagoana, zgene, ikane, 11ni'a ofumo'za nagrite kepri hunante'naze. 
GEN.37.10	Josefe anage huno nefane, afuhei nezmasmigeno, nfa'amo kesuno amanage hu'ne, Kagra nankna avana negane? Nagrane, negrera'ene negfu'zanena tmage huta mopafi trena kagrite regahuno? 
GEN.37.11	Agri afuhe'za amefia ke hunte'nazanagi, nefa'a hakare'a nanekea antahi antahifi atre'ne.
GEN.37.12	Mago'zupa agri nefu'za, nezmafa afutmi avre'za traza nehogu Sekemu vu'naze. 
GEN.37.13	Israeli'a, amanage huno Josefena asmi'ne, Negafu'za afuzga zamavre'za Sekemu traza me'nerega ome zamantenarega ege'na, huganta nenkenka zamagritega vuo. Josefe amanage huno kenona hu'ne, Nagra vugahue. 
GEN.37.14	Nefa amanage huno Josefe asmi'ne, Menina vunka negfuzane, afuzganena knare hu'za mani'nafi ome ketenka, ete enka kea eme nasmio. Anage nehuno huntegeno Hibroni agupofinti vuno Sekemu uhnatine. 
GEN.37.15	Hakeno vano nehigeno, mago ne'mo keteno azerino antahige'ne, Na'anku kagra nehakrane? 
GEN.37.16	Josefe anage hu'ne, Nagra nafuhemokizmigu nehakroe, muse (plis) hugantoanki inantega afu'zmi kegva huza mani'nafi nasmio. 
GEN.37.17	Anante ana ne'mo asmi'ne, Amafinti atre'za vunaku nehu'za, Dotani vanune nehzagena antahinoe, higeno Josefe'a zamage zamavririno vuno afuhe'ina Dontani ome zamage fore hu'ne.
GEN.37.18	Josefe afete ne-eno eravao osunege'za nege'za, ahe frigahune hu'za ke retro hu'naze. 
GEN.37.19	Zamagra osmi asmi huza, Ava'na kege nera antu e! 
GEN.37.20	Hanki menina, enketa aheta keri kampi mate'vuta nevzita, amanage hugahune. Afi zgamo aheno ne'ne, nehuta avana ke'amo nankna hugahifi kesune. 
GEN.37.21	Ana hianagi Rubeni'a ana naneke nentahino, zamazampinti aza hunaku anage hu'ne, atrenketa asimu'a e'orisune. 
GEN.37.22	Rubeni'a mago'ene amanage huno zamagri zamasmi'ne, Korana eri oragi'sune. Hanki amima ka'ma kopi me'nea kerifi oheta atre'sune, ana hnage'no agra aza huno avreno nefa ome amisigu hu'ne. 
GEN.37.23	Hanki Josefe'ma eno afuhe'inte'ma ehnatige'za, zamagra azeriza, knare avasese ane zaza kena nefama antaninte'nea zafi netre'za, 
GEN.37.24	zamagra azeriza ti keri kampi matevu atre'naze. Ana kerifina tina omnene.
GEN.37.25	Ana hute'za, zamagra mani'neza ne'za nenaku nehu'za, kesga huza zamu kazana, avazu hunteza Ismaeli vahe'mo'za Giliatiti ne-eza, kemori'zmifi gamune, (fukinkna masve), tusa masve kregefe'neane (bam) mna'nentakeza mere'ne eri'za Isipi vunaku e'naze. 
GEN.37.26	Juda'a amanage huno nezmafunku hu'ne, Nankna miza erigahune nergnama aheta korama'a refitesuta? 
GEN.37.27	Enketa tagra mizante Ismaeli vahete Josefena atramneno, tagra agrira ohesune, agra tagri kora manine. Nefu'za ana naneke antahi'naze.
GEN.37.28	Anante mago'a Midiani vahe'mo'za, feno omi ami nehu'za miza nesaza vahe'mo'za anante neazageno, zamagra Josefena kerifinti avazuhu naga'atre'za Ismaeli vahete 20 sekel silva zgore atre'naze. Ana hazage'za Josefena avre'za Isipi vu'naze.
GEN.37.29	Rubeni'a keri avazare eno keana Josefe kerifi omni'negeno! kukena'a sgane sagnu hu'ne. 
GEN.37.30	Aganaheinte agra uhnatino amanage hu'ne, Ana mofavre'a omni'ne, hanki nagra inantega vugahue? 
GEN.37.31	Hige'za zamagra Josefe avasese kena eri'za, ve meme ahe'za ana zaza kena'a korama'afi re'za tiza hute'za, 
GEN.37.32	anante ana avasese ma'ane zaza kena, mago'amo'za eri'za nezmafante uhnatiza anage hu'naze. Amama kefore'ma huna kena, muse (plis) hugantonanki kagri negamofo zaza kenafi ko. 
GEN.37.33	Anante keteno amanage hu'ne, amai nagri ne'mofavremofo zaza kene. Afi zgagfamo aheno ne'ne, tmage huno Josefena amprino anitraga trogo hutre'negahie! 
GEN.37.34	Anage nehuno Jekopu'a kukena'a braro bruru huno tanefa kateno kukena'are
GEN.37.35	Ana hige'za mika ne'mofa amo'za, otiza azeri avavasenaku hu'nazanagi, azeri vava sezankura ave osine. Nehuno agra amanage hu'ne, Nenamofonku zvi netena frina fri vahe kumapi umanigahue. Nehuno nefa'a zvi ate'ne.
GEN.37.36	Ana hige'za Midiani vahe'mo'za Josefena, mizante atrazageno, Isipi ne' Fero avate kva nemo Potifa miza se'ne.
GEN.38.1	Mago kna egeno ana knazupa Juda'a afuhe'i zamatreno Adulami kumate Hira ome keku vu'ne. 
GEN.38.2	Juda anantega Kenani ne' Sua'e nehza ne'mofo mofa keteno, a' erino anteno mse'ne. 
GEN.38.3	Ana higeno amu ene huno ne' ksentegeno, agra agi'a Eri'e huno ante'ne. 
GEN.38.4	Anante mago ene amu ene huno ne' ksenteno, Onani'e huno agi'a ante'ne. 
GEN.38.5	Ana a'mo mago'ene ne' ksenteno Sela'e huno agi'a ante'ne, Juda'a, Kezipi mani'negeno nenaro'a ne'mofavre kse ante'ne. 
GEN.38.6	Hanki Juda'a agonesa ne'mofavre Erina a' avre ami'ne, agi'a Tema'e. 
GEN.38.7	Ana hianagi Judana, agonesa ne'mo Eri'a Anumza'mofo avufi haviza higeno, Ra Anumzamo ahe fri'ne. 
GEN.38.8	Juda'a amanage huno Onani asmi'ne, Nempuka'mofo ate vunka, nefu a' eneria kna avu'ava hugeno, negfu mofavre ksenteno. 
GEN.38.9	Hianagi Onani'a antahi'ne, kento a'mo, ksentesia mofavre'a agri mofavre omnigahiankino, nempua'mofo a' ene nemseno avufga rina, nefu mofavre antemi'zanku mopafi atre'ne. 
GEN.38.10	E'inama agra hiazankura Ra Anumzamo musena osuno, ahe fri'ne. 
GEN.38.11	Anante Juda'a nenofero Tema asmi'ne, Negfa nompi kento umani'negeno, ne' niamo Sela nena huteno, nehuno agesa antahi'ne, aru agranena nefu'za fri'nazaza hanigi nagra koro hue hu'ne. Higeno Tema'a vuno nefa nompi umani'ne. 
GEN.38.12	Mago'a zgegfu evigeno Sua mofa, Juda nenaro frigeno, zamasunku huza zvi atazageno ana kna vga'retegeno, Juda'a sipisipi azoka neharerega Timna kumate mrerino vu'ne, agrane, Hira agri arone'a Adulam ne'ene vu'na'e. 
GEN.38.13	Mago'a vahemo'za Temana ome asmi'za, konkeno negnofero'a sipisipi'a azoka hareku Timna kumate evu'ne. 
GEN.38.14	Hanki ana a'mo kento kukena hate netreno amne kukena huno, avugosa refiteno, Enaim kuma'mofo kasante Timna vu kante emani'neno, agesa antahino keana, Sela hago ra hu'neanagi, a' ka'e huno navreno omi'ne. 
GEN.38.15	Juda'ma ana a'ma eme negeno, monko a' mani'ne huno agesa antahi'ne, ana a'mo avugosama refiteno mani'negeno keso'e osuno'e. 
GEN.38.16	Agra kana atreno ana a'mofonte vugantuteno amanage hu'ne, menina natresankena kagranena umasegahuo? Agra nemofo are huno ontahi'ne, Tema'a amanage huno antahige'ne. Na'a namitenka nagra'nena umasegahane? 
GEN.38.17	Mago ve meme afuzga ni'afinti avre'na antegantegahue huno asmi'ne. Ana a'mo amanage huno asmi'ne. Knare mago avameza kmente'zana naminenka, henka'a avrente nantegahampi? 
GEN.38.18	Ana ne'mo amanage hu'ne. Avame'zana nagra na'a kmigahue? Ana a'mo anage hu'ne, rinine, knankempi kvasese nofi ene, kazampi erinana azompa ka'ane namigahane. Ana miko'za nemino ome anteno msegeno agri'teti amu ene hu'ne. 
GEN.38.19	Anante otino vuno avugosafi refite'neaza eri netreno, kento kukena omeri hankre'ne. 
GEN.38.20	Juda'a rone'a Adulami ne'te, ve meme avre amigeno ana a'ma ami'neaza azampinti erinogu ome hakeana ana ara onke'ne. 
GEN.38.21	Agra ana a'mofo kumate vahe zamantahi'geno, ina'ne Enaim vu kantega havi anumzante mono hunentazafi nemnia monko ara? Zamagra amanage hu'naze, amafina havi anumzante mono hunentazafina monko ara omni'ne. 
GEN.38.22	Ana ne'mo ete Judante vuno, amanage hu'ne, Ana ara hakena erifore osuge'za, ana kumapi vahe'mo'za amafina monko ara omni'ne hu'naze. 
GEN.38.23	Anante Juda'a amanage hu'ne, Aru vahe'mo'za tagiza resagi atregeno ana a'mo erino. Hago amai ve meme avre kamugenka, ana a'ra ome hakenka eri fore osane. 
GEN.38.24	Henka 3'a ikana evutegeno, Judana asmi'za negnofero Tema'a savri nehuno, savri mofavre eririne. Juda anage hu'ne, Avre fegi atreta ana ara tevefi kre kasegeho! 
GEN.38.25	Ana ara avazu huza fegi'a atirmizageno, nagrama namu'ene hunoana ama zamofo nefanteti mofavrea eririnoe, nehuno ana zana zamige'za eri'za nenoferonte vazageno mago'ene anage hu'ne. Muse (plis) hugantoanki ko, ama rinine, anankempi avasese'zane, azompa aza suzane? 
GEN.38.26	Juda anazantmi keno antahino nehuno, amanage hu'ne, Tema'a nagrira nagtereno knare'za hu'ne. Haviza huna nagra nenmofo Silana avre omugeno anteno omse'ne. Juda'a ete mago'ene ana a'ene omse'ne. 
GEN.38.27	Ana a'mo mofavre anteku nehigeno, keana kugaveza rimpafina mani'na'e. 
GEN.38.28	Anante mofavre kasenentegeno mago'mo azana ante gamategeno, aza huno mofavre kasemi a'mo koranke osi nofi azante kinenteno, amanage hu'ne, ama mofavremo koteno e'ne. 
GEN.38.29	Hianagi eteno azana anmagi agu'ategeno, ete mago'mo atirmine. Ana a'mo amanage hu'ne, inankna hunka kagra anafe hunka agterenka ane! Ana hunegu agi'a Peresi'e (Peresi anafe huno e'ne) huno antemi'ne. 
GEN.38.30	Hanki amefiga'a nefu osi koranke nofima azante kintenemo atiramigeno, agi'a Zela'e huno antemi'ne.
GEN.39.1	Josefena avre'za Isipi mopare vzageno, Potifa Isipi ra eri'za ne' Fero avate vugota hu'nea kva (kepten) ne'mo, Ismael vahe'mo'za avre'za vu'naza vahepinti miza huno avrente'ne. 
GEN.39.2	Ra Anumzamo Josefe ene mani'negeno, maka erizama'amo knare'zanke hu'ne. Josefe ozafa'amofo nompi Isipi mani'ne. 
GEN.39.3	Ozafa'amo'ma keana Ra Anumzamo Josefe ene mani'negeno, eri'za kama'amo'a agri azantera knare zanke hu'ne. 
GEN.39.4	Ana higeno, ozafa'amo Josefena antahimino, avate eri'za ne' azeri oti'ne, Josefena makazama'a azampi antegeno kegva krinte'ne. 
GEN.39.5	Isipi ne'mo'ma ana'ma higeno'a, Ra Anumzamo'a Josefe agra noma'afi mani'negu huno asomu hunte'ne, Ra Anumzamo nompi zane, fegi'a hozafi zanena maka asomu hunte'ne. 
GEN.39.6	Maka'zana Josefe azampi Potifa'a antegeno kegva kri'geno, maka zankura agesa ontahino kave'ma nesia zankuke hu'ne.
GEN.39.6	Josefe agi'avugosane, agia azane, avufganena knare huno soe zanke hu'ne. 
GEN.39.7	Anazama nehifina ozafa'amofo nenaro'a Josefe kesane nehuno anage hu'ne, enka nagrane emso. 
GEN.39.8	Hianagi agra ana kegu i'o huno ozafa'amofo nenaro asmi'ne, Antahio, nagrama ama nompima mani'nogeno'a ozafanimo'a maka'zankura nontahie, maka'zama ante'nea zana nagri nzampi kegva kri'nenogu hunante'ne. 
GEN.39.9	Mago agtere'sa nera ama nompina omni'ne, nagrakere, mago'zane huno refite onante'ne kagra'akere na'ankure kagra nenaroga mani'nane. Inankna huna nagra tusi'a kefo'zana erifore hu'na kumira Anumzamofo avufina hugahue? 
GEN.39.10	Ana a'mo kinagane, nanteranema Josefenku msesu'e huge erava'o huoma nehigeno'a, ke'a antahi omi'ne.
GEN.39.11	Mago'zupa ana hu'ne, Josefe'a eri'za erinaku nompi mrerigeno, ruga'a eri'za vahera ana nompina omni'nageno keteno, 
GEN.39.12	ozafa'amofo nenaro nakre ku'are avazu huno, nagrane emaso higeno, ana nakre ku'a azampi zafi netreno, freno megi'a atirmino vu'ne. 
GEN.39.13	Ozafa'amofo nenaroma keama Josefe'ma nakreku'ama azampi atreno freno fegi'a atirmigeno'a, 
GEN.39.14	ana a'mo noma'afi eri'za eneriza vahe ke hige'za eme atru hzageno, Keho, Hibru ne'ma avrenoma eme ante'nea ne'mo nagri zokago renantenaku ege'na krafa hu'noe. 
GEN.39.15	Antahige'na ranke hu'na krafama nehuana, nakre ku'a avateti zafitreno freno fegi'a vu'ne. 
GEN.39.16	Higeno ana nakre ku'a avate ante'negeno, ozafa'amo nonte e'ne. 
GEN.39.17	Anante Potifa egeno, nenaro amanage huno asmi'ne, miza e'ori kazo kazo Hibru eri'za ne' avrenka eme tmi'nana ne'mo, nagrite eno zokago renantenaku nehige'na, 
GEN.39.18	ranke'ma hu'na krafa hugeno'a, nakre ku'a anante atreno atirmino fegi'a freno vu'ne.
GEN.39.19	Josefe ozafamo, nenaro asmia ke nentahino. Miza e'ori kazokzo eri'za ne'kamo anahura nagrira hu'ne, hiankemo rimpamo teve re'ne. 
GEN.39.20	Ana higeno Josefe ozafa'amo avreno kina ome tafi'ne, kinimofo (Fero) eri'za vahe zamare'za ome nerafi'za kumate anampi kina hunte'naze, kina huntageno anampinka mani'ne. 
GEN.39.21	Ana hianagi, Ra Anumzamo Josefe ene mani'neno agampu hunentegeno, kina kumate vugota hu'nea ne'mofo avumo keana knare'za hu'ne. 
GEN.39.22	Kina kumate vugote'nea ne'mo Josefena maka'a kina vahe'mokizmire kegva krinogu azeri oti'ne, inankna zama anampima hniazana agri azampi ante'ne. 
GEN.39.23	Kina kumate vugote'nea ne'mo Josefe azampima ante'nea zankura agesa ontahine, na'ankure, Ra Anumzamo agri'ene mani'negu huno, maka'zama Josefe'ma hiazana, Ra Anumzamo aza nehigeno knare'zanke hu'ne.
GEN.40.1	Ana maka'zama fore hutegeno, anante Isipi kinimofo tintfente ene nezama'are kegva hu'nea ne' ene, breti kre'zante vugota huna'a ne'tremoke, ra zani Isipi kinimofona rimpa eri haviza hu'na'e. 
GEN.40.2	Fero'a tare vugotena'a eri'za netrena, kinimofo tintfente ene nezama'are kegva hu'nea ne' ene, breti kre'zante vugota hu'na'a ne'tremokiznia tusi'a rimpa heznante'ne. 
GEN.40.3	Ana netrena kinimofo avate kva hunentea (kepten) ne, nompi Josefe mani'nefi magopi kina ome huznantene. 
GEN.40.4	Ra kva ne'mo, Josefe kegva huznante'nogu ome znante'ne, agra kegva kriznantegeke mago'a zaza kna mani'na'e.
GEN.40.5	Isipi kinimofo tinkapure azeri nentea ne'ene breti negrea ne'enena kinafi manineke, tarega'moke ava'na magoke kenege ru ava'na ketere hu'na'e, mago'mofo ava'na gemo rugante rugante hu'ne. 
GEN.40.6	Nanterampi Josefe eno eme znageana, znagra zanasu zampi mani'nankeno znage'ne. 
GEN.40.7	Fero eri'za netre'moke kva'amofo (masta) kina nompi mani'nakeno znantahige'no, Na'a higetna menina tanasu'zampina mani'na'e? 
GEN.40.8	Znagra kenona hu'ne asmina'e. Tagra ava'na ke'noa ava'na magore huno huama hurami vahera omni'ne. Josefe znasmi'ne, huama'ma hu'zana Anumzamofompi me'neanki, Muse (plis) hurnantoanki, nasmi'o.
GEN.40.9	Kinimofo tinkapure vugote'nea ne'mo agra avana ke'a Josefe asmino anage hu'ne, Nagri ava'nafina koana, navuga mago nofi (vain) me'ne, 
GEN.40.10	ana vain nofitera taregi magoki azankuna'a me'ne, nehagefintira, rga rehenerfino, atruma hu'nefintira, rgamo'a knare afure'ne. 
GEN.40.11	Fero kapumo'a nzampi me'nege'na, vain rga tagi'na eri rati'na Fero kapufi nente'na, ana kapua Fero azampi ome ante'noe. 
GEN.40.12	Higeno Josefe anage huno asmi'ne, Ava'nama kana agafa'a anahure, taregi magoki azankuna amo'a taregi magoki zgegne, 
GEN.40.13	taregi magoki zgegna varesigeno Fero'a kagaze'za eri amne huganteno ko erizankare kavrentegahie, hanigenka kote'ma nehanaza hunka Fero azampi kapu'a antegahane, agri tinkapure azeri nentanaza ome hugahane. 
GEN.40.14	Hianagi knare'ma hunka umanisunka nagriku antahi namio, muse (plis) hugantoanki antahi naminka nagri nagenkea Fero asmigeno ama'i kina kumapintira navre fegi'a natreno. 
GEN.40.15	Na'ankure nagrira tamage huza musufa ase'za, Hibru vahe mopafinti navre'za eme nantenage'na, amafima ema mani'nofina magore huna antahi'na kena osu'noa zante navre'za mopa agu'afina hanimoke hu'nefina eme kina hunante'naze.
GEN.40.16	Ana zanke huno kinimofo breti vugoteno negrea ne'mo, Josefe'ma ava'nage knare huno rukrehe humigeno nentahino, anage huno Josefena asmi'ne, Nagranena anazanke hu'na ava'na ke'noe, koana, taregi magoki eka'ekapi (basket) efe breti zogirinte nanunte me'ne, 
GEN.40.17	agofetu me'nea eka ekapi ruga'a ruzahu ruzahu breti kave Fero suza me'ne, nmamo'za ana eka'ekamo nanunte me'nege'za agu'afinti ne'naze. 
GEN.40.18	Josefe kenona huno asmi'ne, avana kamofo agafamo'a amanahure, taregi magoki eka ekamo'a taregi magoki zgegne, 
GEN.40.19	taregi magoki zgegna agteresigeno'a, Fero'a kazeri sga huno kagena akafriteno, zafare hantigantesige'za, nmamo'za kavufga negahaze.
GEN.40.20	Huznasmi'nea kante taregi magoki kna egeno, Fero ksente'nea knare maka eri'za vahe'amokizmi ra ne'za kre zamante'ne, kre nezmanteno vugoteno ti kapu'a erisga hunentea ne'ene, breti'a kre nentea ne'tremokiznia, ranra eri'za vahe'amofo zamure, znavre ama hu'ne. 
GEN.40.21	Fero tinkapu'a vugoteno azerisga hunentea nera, erizama'afi avrentegeno agra Ferona kapu'a azampi antente'ne. 
GEN.40.22	Hianagi breti kre'zante vugota hu'nea nera, Josefe ava'na keznia zamasmi'nea gante zafare hanti'naze.
GEN.40.23	Hianagi kinimofo kapu'are vugota hu'nea ne'moa Josefena antahi omino, agekni ante'ne.
GEN.41.1	Tare zgegfu agteretegeno Fero'a ava'na keana, Nael timofo ankenare oti'neno ke'ne. 
GEN.41.2	Ke'neana, Nael timpintira 7ni'a masvenke huno avufga krerfane Bulimaka afu'tamimo hanatino, timpinti traza tragahu'za nenazageno ke'ne. 
GEN.41.3	Anante'ma keana, ete 7ni'a zferinage huno, vahe'mo kesane huga osu'nea Bulimaka afuzga Nael timpinti ehnati'za, tinkenafi ko'ma emani'naza bulimakane magopi otiza mani'naze. 
GEN.41.4	Haviza hu'za zferinage hu'naza Bulimaka afumo'za 7ni'a knare hu'za zore'naza Bulimaka afutmina zamahe'za nehna hu'naze. Hzageno Fero'a avupintira otine.
GEN.41.5	Avukoko higeno nemseno mago'ene ava'na keana, magoke witi ramparera ome ahente eme ahente huno 7ni'a ranra nenage hu'nea me'negeno ke'ne. 
GEN.41.6	Hanki ete henkama hnatia 7ni'a witi rampamo'a osi higeno, zge hanatitegati ea zaho'mo azeri amuho higeno nena'amo hgage huno fore hu soe osu'ne.
GEN.41.7	Osi nena'ane witi rampamo 7ni'a magoke rampamo ranra witi rga rentenea asgahu nevazigeno ke'ne. Fero otino keana higeno ava'na koe nehuno mse'ne. 
GEN.41.8	Nantera otino antahitahi hakare nehuno vahe huzmantege'no ome zamasmige'za, kasnampa vahe'ene antahizane vahe Isipi nemniza, eme atru hu'naze. Fero'a ava'na ge'ama zamasmiana mago'mo eriama huno Ferona asamiga osu'ne.
GEN.41.9	Vugota huno Fero kapure kva hunentea ne'mo amanage huno Fero asmi'ne, Ko'ma nagrama ufre'noa knazamofo nanekea meni huama hu'na kasmigahue. 
GEN.41.10	Feroga eri'za vahe ka'a karimpa aherantenka, kavufgare kva (kepten) nemofo nompi kina hurante'ne, nagri'ene vugota huno breti negrea ne' ene hurante'ne. 
GEN.41.11	Tarega'mota magoke kerageke ava'na ke'noe, agrane nagra'ene, ava'na ti'afina taregamota afante afante avana ketokeno eriama hu'ne. 
GEN.41.12	Hibru nehzana, magora anampina tagra'enena mani'ne, kinimofo avufgare kva (kepten) ne'mofo eri'za ne'mo kina hu'neno, ava'na keti'a agri asamukeno huama huno ana avana ketiare tsami'ne. 
GEN.41.13	Huama huno tasminere, efore hurami'ne, nagrira ete eri'zaniafi navrenteno, hanki agrira zafare hanti'ne.
GEN.41.14	Fero ke huzmantege'za Josefena kina nompi mopa agu'a, mani'nege'za ame hu'za ome avre'za ageno, agi azoka hareno kena'a eri vasiteno'a, Fero avuga uhnati'ne. 
GEN.41.15	Fero'a amanage huno Josefena asmi'ne, Nagra ava'na ke'nomofona, magore huno hunasmiga vahera omnitfa hu'ne, kagri kagenke nasmiza ava'na kea eriama nehane hu'za nasmi'naze. 
GEN.41.16	Josefe kenona huno Ferona asmi'ne, Nagripina anahu zana omne'ne, Anumzamo agrake Feroga ana avana ke'a kasamigahie.
GEN.41.17	Nehigeno Fero anage huno Josefe asmi'ne, Ava'na ke'nofina, Naeli timofo ankenare oti'noe. 
GEN.41.18	Oti'nena negogeno masvenke huno ra avufgane bulimakana 7ni'a Naeli timpinti hnati'za traza nenage'na ke'noe. 
GEN.41.19	Negogeno ana timpinti mago'ene 7ni'a zferinage huno kesane osuga hu'nea Bulimaka afutamina hnati'ne, e'i anahu afutmina magore hu'na Isipi mopafina kora onke'noane, 
GEN.41.20	ana zferinage huno asane huga osu'nea Bulimaka afu'zgamo'a koteno'ma 7ni'a masvenke avufgane Bulimaka afu'tmina aheno ne'ne. 
GEN.41.21	Nehna hu'nazanagi zamufa e'ori'naze, ana zamufare mani'naze, kote'za mani'naza kanteke vahe'mofo asane osu'are mani'nagena nege'na, navu mse'nofintira oti'noe. 
GEN.41.22	Ete mse'nena mago ava'na ete'na ke'noe, koana mago witimofo zafa'arera 7ni'a nena'a ranra rga'a ome ahente eme ahente hu'ne, 
GEN.41.23	negogeno henka'a ete 7ni'a osasi rampa'ane witi avimza hnatiana hagege hugege higeno, zge hanatitegati ea amuho'ane zaho'mo temagigeno hanati haviza hu'ne. 
GEN.41.24	Ana osi rampane witimo 7ni'a ranra rampamo nenage huno ahente'nea witi rampa aga asgahu nakri'ne. Negena kasnampa vahe'zga zamasmuge'za, mago'mo huama huno onasmi'ne. 
GEN.41.25	Josefe amanage huno Fero asmi'ne, Feroga tare ava'na kamo'a magoke kampi vu'ne, Anumzamo hniazamofo eri ama huno Agra'a Ferona averi huno husmi'ne. 
GEN.41.26	7ni'a knare avufgane bulimakamo'a 7ni'a zgegfue, hanki 7 ni'a nena'ane witi rampamo'a 7ni'a zgegfue, ana tarega avana kemo'a magoke kante vu'ne. 
GEN.41.27	7ni'a knare osu zaferinage Bulimaka mrenerigenka kanana 7ni'a zgegfue, hanki 7ni'a osasi huno hagege hu'nea witi rampa zge hanatitegati amuho zaho'mo temagiana 7ni'a zgegfufina tusi'a agate'za fore hugahie. 
GEN.41.28	Maka'za meni fore hnia zamofonku Fero nesmue, inankna'za fore hniana Anumzamo, Agra'a eri ama huno Ferona ave'nerie. 
GEN.41.29	Keho, 7ni'a zgegfumofo agu'afina maka Isipi mopafina ne'zamo fore huhakare hukna ne-e. 
GEN.41.30	Hianagi 7ni'a zgegfumofo agu'afima esniana tusi'a agatonto kna egahie, ana aga'zamo'a Isipi mopafi kave fore'ma hu'nea kna osnige'za zamage kanigahaze, miko'zana ahe fnane hanigeno mopamo'a haviza hugahie. 
GEN.41.31	Ana mopafi kave fore nehiaza osuno, agtereno tusi'a agate'za fore huhanige'za, koma knare kfuma maninaza zankura zamagesa ontahigahaze. 
GEN.41.32	Ete mago'ene Anumzamo ana avanage Feroma tare zupa asmi'neana anahure, Anumzamo hanigeno ame huno anazana fore hugahie.
GEN.41.33	Hanki Feroga mago knare antahi'zane agu'agesane ne' azeri otinkeno Isipi mopare kva hino. 
GEN.41.34	Feroga huge'za ame huza mopa zamire kva hnaza vahe zamazeri otigeza 7ni'a zgegfufina kegva hu'ne'za, ne'zamo hakare hania knafina 5 kevufinti refko hu'za mago kevua Isipi mopafi nezana mago'zanke hu'za eritru hiho. 
GEN.41.35	Kave'mo hakare hnia kafu'afina huge'za maka'a ne'zana nompi eri tru hiho, Fero kegva hu'nea ranra kumate witi rgane kave nezana eritru hute'za, vahe'mo'za kegva hiho. 
GEN.41.36	Isipi mopafi 7ni'a zgegfufina agatontoza fore'ma hanigeno'a, e'i anama eritru hania nezamo zamaza hanige'za, zamagakura ama ana mopafina ofrigahaze.
GEN.41.37	Hanki Fero ene eri'za vahe'ane ana nanekema antahi'zana knare hu'ne. 
GEN.41.38	Fero'a eri'za naga'a zamasmi'no, Magora amanahu nera hakreta kegahuno, anumza avamu'ene nera? 
GEN.41.39	Fero anage huno Josefena asmi'ne, Anumzamo ana maka'za kagri kasmi'negu, knare antahi'ene agu'agesane vahera omni'naze. 
GEN.41.40	Kagra nagri nona kegva krigahane, ke hnana kante vahenimo'za antahi kami'za kesga hugantegahaze, ran tratera nagrake'za manisga hugantegahue. 
GEN.41.41	Fero anage huno Josefe asmi'ne, Negano, nagrama kagri Isipi mopare kva kzeri oti negantoana. 
GEN.41.42	Fero'a azampinti agri'a rini zafino Josefe azampi vzinenteno, knare ksefa kena eri vasinenteno, anankempi golire ananke nofi hunte'ne. 
GEN.41.43	Ferona amiga'a kva ne'mofo karisifi avrentegeno vano nehige'za, agri avufi kezati'za husga hunente'za, agrite zamarena re'naze! Nehuno maka Isipi mopa agri kvafi ante'ne.
GEN.41.44	Mago'ene, Fero'a Josefe asmi'ne, nagra Fero'na mani'noanagi kagripinti kema e'orinesuno'a, mago'mo'e huno azana erisga huge aga rentege maka Isipi mopafina osugahie. 
GEN.41.45	Nehuno Fero'a agi'a Josefenkura Zafenat-panea'e huno antenemino, Oni (mago agi'a Heliopolis) havi mono kva ne' Potifera mofa Asenati amigeno nenaroza hu'ne. Higeno Josefe agra Isipi mopa agu'afi vano hu'ne. 
GEN.41.46	Josefe'a 30ti'a zgegfu huteno Fero avuga Isipi kini nete uhnati'ne. Josefe'a Fero avure mani'neno kana anteno Isipi mopafi vano hu'ne.
GEN.41.47	Ana 7ni'a zgegfumofo agu'afina ne'zamo'a ana mopafina ampore'ne. 
GEN.41.48	Hutegeno maka ne'zama 7ni'a kafufi Isipi mopafi fore'ma hiana eritru huno ranra kumamofo no agu'afi ante'ne, maka'a ranra kumateti eri'za e'nazana ana kumate nompi eritru hutere hu'naze. 
GEN.41.49	Josefe'a ana nehuno witi rgama (grain) eritru hu'neana hagerinkenafi ksepankna huno zogi atru hu'ne, huganteno mago'ene sigerire hantiga osu'ne. Nankure nompina aviteno herfi ramigenoe.
GEN.41.50	Agate kna fore osu'negeno, tare ne'mofavre Josefena fore humi'ne, Oni havi mono kva ne' Potifera mofa'mo Asenati kse ami'ne. 
GEN.41.51	Zge ne'mofavre agi'a Josefe'a Manase'e huno antemi'ne, nankure knazama eri'noane, nenfa nonku'enena Anumzamo eri nagekni nante'ne. 
GEN.41.52	Anante ne'mofavre nenteno agi'a Efremi'e huno antenemino anage hu'ne, natazampi mani'noa mopafi Anumzamo nazeri rga renante'ne.
GEN.41.53	7ni'a kafumofo agu'afi Isipi mopafima ne'zamo ampoma'renereti vgaregeno, 
GEN.41.54	Josefe'ma ke hu'nere, 7ni'a kafumofo agate kna egeno miko'a mopa kaziga aga'zanku huva re'neanagi, Isipi mopamofo agu'afina bretia me'ne. 
GEN.41.55	Tusi zamagazanku maka Isipi mopafi nehu'za, Ferontega bretigu zvike hzageno, Fero maka Isipi vahera zamasmino, Josefente vinkeno'ma, na'ane nanekema tmasmisiana ke hniaza hiho. 
GEN.41.56	Maka kaziga mopa kagi'afi zamaga'zanku hzageno'a, Josefe mika feno nona anagige'za Isipi vahe'mo'za anampinti miza se'naze, ana nehigeno tusi'a agate'zamo Isipi mopafina fore hu'ne. 
GEN.41.57	Zamagazamo maka kaziga mopafina hige'ze maka kaziga mopareti vahe'mo'za, Isipiti witi ne'za zimia Josefenteti eme miza hu'naze.
GEN.42.1	Jekopu'ma Isipi moparega witi me'ne kema nentahino'a, ne'mofavre naga'a zamasmi'ne, Na'a higeta ovufi avufi nehaze? 
GEN.42.2	Jekopu anage hu'ne, keho, antahuana Isipi mopafina witi ne'zana me'ne, vuta ana moparegati ome mizaseta eho, ofrita manisunema hanuta. 
GEN.42.3	Hige'za Josefena 10ni'a afuhe'za Isipiti witi miza senaku urami'naze. 
GEN.42.4	Hianagi Jekopu'a Josefe negna Benjamenina atregeno afuhe'zanena ovu'ne, agra anage hu'ne, hazenke erizanku koro hue. 
GEN.42.5	Hige'za zamaga'zamo' a anazanke Kenani mopafinena hige'za Israeli amohe'za ke hiaza hu'za witi ne'za miza senaku ruga'a vahe'ene e'naze.
GEN.42.6	Josefe'a ana knafina ana mopafina kegva kri'ne, agritetike maka ana mopafi vahe'mo'za eme ne'zana miza se'naze. Josefe afuhe'za agrite e'za zamarena reza kepri mopafi hu'naze. 
GEN.42.7	Josefe'a afuhe'i zamugosafi nezmageno, onke vahekna nehuno hanve'ane ke huzmanteno, anage hu'ne, Igati e'naze? Zamagra anage hu'naze, Kenani moparegati ne'za miza senaku e'none. 
GEN.42.8	Josefe'a afuhe'ina zamageni hianagi, zamagra agrira keni' osu'naze. 
GEN.42.9	Josefe'a ko'ma afuhe'inte ava'na kezamte'nea agesa nentahino, anage huno zamasmi'ne, Vahe'mo'za kva osu mopati kenaku tamagra afure vahe e'naze. 
GEN.42.10	Hianagi Zamagra anage hu'naze. A'o, rantimoka kagri eri'za vahe'mota ne'za miza senaku e'none. 
GEN.42.11	Tagra magoke ne'mofo mofavre nagare, tamage vahe mani'none, eri'za nagaka'mota, tagra mopa afure' vahera ome'none. 
GEN.42.12	Anage hzanagi ke'zmi rezmanteno agra anage hu'ne, A'o, kegva osunona mopati kenaku tmagra e'naze! 
GEN.42.13	Zamagra asmi'naze, eri'za vahe'kamota mafka 12fu'a mani'none, magoke ne'mofo ne'mofavre naga'a Kenani moparetire, amitenamo'a nerfa'ene mani'ne, hanki magotimo'a hago fri'ne. 
GEN.42.14	Hianagi Josefe'a amanage huno rentase hu'ne, Ko'ma neramasmuane, tamagra mopati afure vahere. 
GEN.42.15	Ananku hu'na tamagenoka nehue, Fero avufi hanve'ane ke nehue, ama kumara atreta ovu'nesageno neramagna are' etene! 
GEN.42.16	Mago'mofo huntenkeno nermagna ome avreno eno, ruga'amota kinafi mani'nesageno, ke timimofo tamagenoka hugeta hzana, tamagra tmagu'areti tamage hu'nafi. Hanki havigema hanuta Fero avufina, tamagra tamage huta mopati afure vahere. 
GEN.42.17	Ana mafka mago kepi, taregi magoki zge kinafi zamante'ne.
GEN.42.18	Taregi magoki zge (3) knarera Josefe amanage huno zamasmi'ne, Nagra Anumzamofonku koro nehugu amana'ma hnazana manigahaze, 
GEN.42.19	Hagi tamage vahe'ma mani'nesuta, atrenkeno mago nermafu kina huno mani'nena, ruga'amotma witi ne'zantmia erita zamaga zankuma nehaza naga tamirega viho. 
GEN.42.20	Hianagi nermagna avreta nagrite ehanatiho, anama nehnageno ketamimo'a tamagesesigeta ofri'gahaze. Hige'za kema zamasmiaza hu'naze. 
GEN.42.21	Zamagra zamagra nehu'za, tamage nergnana haviza hunte'none, na'ankure negonkeno agra o'e nehigeta, antahiomuna nona'a ana knazamo'a tagritega ne-e. 
GEN.42.22	Rubeni ke nona'a amanage huno zamasmi'ne, Nagra ontmasmi'nofi, Kumira mofavre'mofona huonteho, nehugeta ke'nia antahi onami'nazane. Meni agri koramo nona'a tesiramie. 
GEN.42.23	Josefe kezmia nentahino ontahi vahekna hu'ne, na'ankure ke akrehu vahemo amu'nozamifi mani'neno naneke akrehe huzmasmi'ne. 
GEN.42.24	Zamatreno vuno zavi ome ate'ne. Huteno eno eme kema hunezmino'a, eri'za vahe'a zamasmige'za Simeon azeri'za zamufi azante nofi anakinte'naze.
GEN.42.25	Huteno Josefe higeza witi ne'za beki ku'zmifi eriri nezmante'za, zgo zimia ana zanke hu'za beki kuzmifi eriri zamante'za, kantega nevu'za nemema vnaza kave'ene eriri zamante'naze. 
GEN.42.26	Hige'za donki afu'zmimofo agumpi witi ne'za eri'nazana ante'za anantetira atre'za vu'naze. 
GEN.42.27	Kantega umsenaku harega mago'mo donki afu'amofo ne'zama aminaku beki ku'a eriheta huno, keana, beki ku'amofo avazare zgoa me'negeno ke'ne. 
GEN.42.28	Afuhe'igizmi anage huno zamasmi'ne, keho, zgonia ete'za nami'naze, beki ku'niafi eriri nante'naze. Zamasumnamo uramigeza, zamahirahi nerege'za rukre hu'za ovufi avufi nehu'za, anage hu'naze, naza ama zana Anumzamo'a hunerante?
GEN.42.29	Kenani mopare Jekopu nezmafante unehnati'za, maka inankna zama fore huzmi'nea zankura asmi'naze. 
GEN.42.30	Ana nera, mopare kegva kri'nea ra ne'mo'a hanve kefintike kea hurmi'ne, tamagra mopati afure vahe e'naze huno hu'ne. 
GEN.42.31	Hianagi tagra anage huta asmi'none, Tagra tamage vahe mani'none, tagra afure vahera omni'none. 
GEN.42.32	Tagra 12fu'a kogna nagare, magoke ne'mofo mofavre nagare, magotimo'a omni'ne, hanki nergana'a nerfa'ene menina Kenani moparega mani'ne. 
GEN.42.33	Ana nera, ana mopafi kegva kri'nea ra ne'mo amanage huno tasmi'ne, mago nermafuna nagrite netreta, witi ne'za enerita nontamirega viho. E'inama hanagena, tamage vahe mani'naze huna nagra antahigahue, 
GEN.42.34	Hianagi nermagnana avreta enkena negena, tamagra tamage huta mopa afure vahera omni'naze hu'na antahi rami'neno. Nermafuna atranena ama mopafina ketami omnena vute'ete huta ne'zana miza segahaze. 
GEN.42.35	Beki ku'zmifinti ne'zama eri'za e'naza herfinaku, nehu'za kazana ana kognamokimi zgo'zmia kona anakinare beki ku'zmifi metere hu'ne, ana zgo nezmafa'enema nege'za tusi koro hu'naze. 
GEN.42.36	Nezmafa Jekopu amanage huno zamasmi'ne, Tamagra mofavre onte ne' kna hunenantaze, Josefe fanane higeno, Simeon fanane higeno, Benjamenina ana zanke huta avregahaze, ana maka zamo'a ha' renante. 
GEN.42.37	Rubeni nefana asmi'no, Benjameni avre'na omesnugenka tare ne'mofavrenia znahe frio, nagri kvafi antege'na ete'na avre'na eme kamineno. 
GEN.42.38	Nehigeno Jekopu'a anage hu'ne, Nagri nenmofo'a kagranena uoramigahie. Nankure nefu'a fri'geno, agrake mani'ne. Kama nevnageno ha'zamo kantega tutagihama hanigeno'a, efe nazokara nazeri ante henkmatesankeno nasuzamo nahe frina (Seol) fri vahe kumapi umanigahue.
GEN.43.1	Ana knafi Kenani mopare tusi'a zamagate'za fore hu'ne. 
GEN.43.2	Isipi mopareti mizase'za eri'za e'naza ne'za nehna hzageno, nezmafa amanage huno zamasmi'ne, Ete mago'ene vuta ne'zana osia ome miza seho. 
GEN.43.3	Hianagi Juda'a amanage huno nfa'amofona asmi'ne, Ana kva ne'mo hanvenentake ke huranteno amanage hu'ne. Tamagra nagna tmimofoma avreta ome snagena tamufina ontamagegosue huno higeta e'none. 
GEN.43.4	Kagrama naganatima atresankeno'ma tagra'enema e'sniana, tagra uramita nezanka'a ome miza huta egahune. 
GEN.43.5	Hianagi kagra'ma atresankeno'ma tagra'nema omesniana tagra ovugahune. Na'ankure, ana Isipi kva nemo'a amanage huno tasami'ne, tamagna timimofoma avretama ome snazana nagri navumo'a ontmagegahie. 
GEN.43.6	Anage nehazageno Jekopu'a (Israeli) amanage hu'ne, Tmagra nahigeta ana kva nera magora nagna'tia mani'ne huta asminageno anankea hu'ne? Ana nehuta nagrira tusi'a zampi nazeri haviza haze. 
GEN.43.7	Hianagi zamagra asmi'za, ana kva ne'mo'a hakaremota tantahige tantahage huno tagriku'ene, vahetigu'ene, tantahigeno amanage hu'ne, Nermafa'a ofri amne mani'nefi? Hagi magora nermagna'a mani'neo? Huno higeta tagra ke nona'a asmi'none, tamagra nermagnana avreta eho hani'a nanekea ontahineta hu'none.
GEN.43.8	Anage hu'za asmitageno Juda'a nfa'amofo Israeli (Jekopuna) asmi'ne, Ana ne'mofavre, Benjamenina huntegeno nagrane esnigeta otita va'mneno, hanigeta tagrane kagrane mofavre'zgatine tagakura ofrita mani'mneno. 
GEN.43.9	Nagrani'a huvempa huankina kegva krintegahue, hanki kvama hu'soe osnugenoma kna'ma eri'na ana knazana nagra erigahue. Hagi kagri kavure'ma avre'na omesuna nagra ana knazana eri kofigahue. Nehanugeno ana knazamo nagrane mevava hugahie. 
GEN.43.10	Hianagi tagrama avega ontetasina, tagra menina tare zupa vute ete huta nezana eruntesine.
GEN.43.11	Nezmafa Israeli'a amanage huno zamasmi'ne, Ana'ma hu'nesniana amanahu hiho, mago'a knare'zama mopatifi me'nesiaza kutamifi eririta osi'a tusa masevene (bam), tumemofo rima'ane, (honey) mananentake fukine, mananentake zafa rine, pistasios zafa rgane, almon zafa rgane eri'neta vuta ana kva nera museza ome amiho. 
GEN.43.12	Ana nehuta mago'a zgone eri aguheta (dabol) tamazampina erineta viho, erita e'naza zgone erita viho, zamage kaniza eririnegahaze. Erineta omehefi amiho. 
GEN.43.13	Ana nehutma ngana tmi'mofona otita ame huta avretma ete ana kva nete vinkeno, 
GEN.43.14	hugahananagi hihamu'ane Anumzamo ana ne'mofo avure asunku hurmantesuno'a, mago nermafune, Benjamenigizni znatre sanigeke tamagrite egaha'e. Hagi nagrama mofavre ni'amokizmiguma nasunku'ma hanuna, nagra nasunku nehuna manigahue. 
GEN.43.15	Jekopu'a anage hige'za mofavre naga'amo'za ana muse'zana (gift) eneri'za, mago'ane zgoa eriguhe'za zamazampi eneriza hagi, Benjameni nevre'za oti'za Isipi moparega vu'za ana kva ne' Josefe avure u'oti'naze.
GEN.43.16	Josefe'a ngana'amofo Benjameni negeno noma'afi eri'za ne'a amanage huno hunte'ne, ama vahera zamavrenka nompi ome nezmantenka mago afura ome ahenka, krenka retro huo, na'ankure zamagra, nagrane ferura ne'za negahune. 
GEN.43.17	Eri'za ne'amo Josefe ke hiaza huno zamareno Josefe nompi ome zamante'ne. 
GEN.43.18	Hianagi Josefe eri'za ne'mo, nompi zamareno vige'za kore nehu'za amanage hu'za hu'naze. Ko'ma kutifima eriri rante'nea zgoreku huno tavre noma'afi tanteankino tantahinegeno tazerino kazokzo eri'za vahe'a trohu ranteno mika donki tine avre vgaregahie. 
GEN.43.19	Anage nehu'za Josefe nompi eri'za ne'te vu tva'o huza no kasante ome asmi'za, 
GEN.43.20	amanage hu'naze, ra netimoke, tagra amare e'tama nezama eme miza senona naga e'none. 
GEN.43.21	Hianagi ne'zama miza huteta, kantega umsenaku hunte kutima, eriheta huta konana, magoke magokemota zgotima atre'nona kante kutimofo avazare me'negeta keteta ama erita e'none. 
GEN.43.22	Aza ana zgo'a eririranteneo e'i ana vahera onke'none. Antahita keta osu'neta ana zgo'ne ete mago'ane ne'za miza hanune huta eritru huna zgonena erineta e'none. 
GEN.43.23	Josefe eri'za ne'mo amanage huno zamasmi'ne, knare huta mani'gahazanki koro osuta maniho. Kagri Anumzane, nermafa Anumza nemo kutmifina zgoa eririrmantene. Nagra zgo tmia ko nmizage'na eri'noe. Nehuno Simeoni ome avreno eme zami'ne. 
GEN.43.24	Ana huteno Josefe eri'za ne'mo nompi zamareno eno, tina tagi zamige'za zamaga sese nehzageno, donki zamimofona nezana zami'ne. 
GEN.43.25	Ana nehu'za, Josefe agra noma'afi feru ne'za negahune hige'za antahinagu avega anteza mani'neza musezana (gift) eri antente'naze.
GEN.43.26	Nontega Josefe ne'ege'za nege'za, musezama (gift) eri'za e'naza eme nemi'za mopafi zamarena reza avuga kepri hunte'naze. 
GEN.43.27	Anante Josefe'a mani'za zamigu zamantahige'ne, Ko'ma nermafanku'ma ozafa reno mani'ne hutama nasmi'nazana, agra menina knare huno mani'nefi? Ofri mani'neo? 
GEN.43.28	Zamagra anage hu'za asmi'naze, Nerfa'a eri'za nekamo'a knare huno ofri mani'ne. Anage hu'za nesmi'za agafi kepri hu'za razampi antahimi'naze. 
GEN.43.29	Ana hunentageno kesga huno negna Benjameni, nerera mofavre negeno amanage huno hu'ne, ama mofavrea, henka mofavre hutama nasmi'naza mofavrefi? Josefe anage nehuno, Anumzamo knare huno mofavrenimoka kza huno agampu hugantegahie. 
GEN.43.30	Josefe'a negna negeno zvi atentesia agesa higeno hantka huno zamatreno zvi ate'sia kumaku hakreno nemsefinka asafi (rum) ufreno zavi ome ate'ne. 
GEN.43.31	Zaviteteno avugosa sese huteno asu'zana eri rentrako nehuno megi'a atiramino, amanage huno zamasmi'ne, Ne'za atinketa namneno. 
GEN.43.32	Josefe ne'zana arure atimi'za, zamagrira arure atinte zamante'za, Isipi nagamo'za zamagragu nenaze, na'ankure, Isipi vahe'mo'za Hibru vahe enena magopina bretia onegahaze. Isipi vahe'mo'za Hibru vahe enema magopi kave nezankura zamesra huno zamagote'ne. 
GEN.43.33	Hagi pusa mofavrereti agafa huno fore hunare, ranteti vuno osite zamazeri rempi huzmantage'za mani'ne'za tusi'a zampi zamano nevazige'za zamagogogu nehu'za ovufi avufi hu'naze. 
GEN.43.34	Josefe itareti eri'za vahemo'za nezana refko huza afuhe'i ome ante nezmante'za, Benjameni tafepina 5fu'a vahe'mo'za nega neza antente'naze. E'ina hige'za magopi mani'ne'za knare hu'za ne'zane, tine nene'za muse hu'naze.
GEN.44.1	Anante Josefe eri'za ne' asmino, beki ku'zmifina eri'zama vnaza avamente ne'zana eri vite nezmantenka, zgo'zmia zamente zamente ku avazare eriri' zamantetere huo. 
GEN.44.2	Nagri kapua, Silvare kapua nagna zami'mofo ku avazare eriri nentenka, witi'are zgone eririnto, higeno, eri'za ne'mo Josefe asmiaza hu'ne. 
GEN.44.3	Msa hu'za nehigeno, ana vahetmina huzmantege'za donki zamine vu'naze. 
GEN.44.4	Zamagra rankumara atre'za afete ovu'nageno, Josefe eri'za ne'a asmino, otinka ana vahera zamaririnka ome zamazeri sunka, anage hunka zamasmio. Na'a higeta knare'zama huma nermanteana havizana hunte'naze? 
GEN.44.5	E'i ana kapufintira ranimo tinkera none, hagi henkama fore'ma hania zana ana kapufintike nege. Tamagra havi avu'ava huta ranimofo kapu'a erita e'naze. 
GEN.44.6	Agra zamaririno ome zamazerino, anage huno zamasmi'ne. 
GEN.44.7	Zamagra anage huza asmi'naze, na'a higeno ranimo'a amanahu kea hie? Eriza vahe kamota amanahu'zana huga osu'none! 
GEN.44.8	Keho, beki ku avazaretima zgoma haketa Kenani mopareti eritama kagrite e'nonana. Inakna huta tagra kagri ramofo nompintira silvane, golinena musufa segahu'ne? 
GEN.44.9	Ina eri'za vahe kamofo beki kupintima hakenka eri fore hnunka, ana mofona ahe frigeta, tagra rantimofo kazokzo eri'za vahe'a mani'mneno. 
GEN.44.10	Agra anage hu'ne, menina kema hzaza hugahue, iza'o eri nenige'na hakena eri fore hanumo'a, nagri kazo kzo eri'za ne' manigahie. Hanki mago'amota anazama osanamota knare hu'nazankita amne vugahaze. 
GEN.44.11	Anage hige'za magoke magoke vahe'mo'za ame hu'za ku'zmi hanti mopafi ante'za, eri heta hzageno ana kapugu hakre'ne. 
GEN.44.12	Agra agafa huno nempuzmireti hakeno vuno nagna zamire uhnatino, ana kapua Benjameni beki kupinti eri fore hu'ne. 
GEN.44.13	Anante zamagra kukena zami sagne nehu'za, hakareza donki agumpi erinte'za ete rankumatega vu'naze. 
GEN.44.14	Anante Juda'a afuhe'zane Josefe nonte ehanatizana, Josefe nompinka mani'negeza avuga mopafi ruzaganiza mse'naze. 
GEN.44.15	Josefe afuhei'gizmi zamasmi'ne, na'a higeta havizana hu'naze? Tmagra ontahinazo, nagra kasnampa (divinesen) tro huna oku menenia'zana kena eri fore osugahuo? 
GEN.44.16	Juda anage hu'ne, na'ane huta ranimoka hugahune? Nanke hugahune? Inankna huta fatgo hu'none hugahune? Anumzamo kagri eri'za vahe'mofo kumira keno eri fore hu'ne, Antahio, tagrane kapu eri'negenka kenka eri fore hu'namo enena, ranimofo kazokzo eri'za vahere. 
GEN.44.17	Hianagi Josefe zamasmi'no, nagra einahu'zana osugahue. Ina nemofo beki kupinti kapu niama eri fore'ma hunemo kazo kzo eri'za eri nantegahie. Hagi ruga'amota nermafa hirega tamarimpa frune vugahaze. 
GEN.44.18	Juda'a Josefente erava'o nehuno, anage hu'ne, ranimoke, muse (plis) hue, knare kagri eri'za vahe'mona ranimoka kagesafina kea hugahuo, krimpa kna eri'za vahe kamofona huonto, kagrane Fero enena mago'zahu hu'na'e. 
GEN.44.19	Rantimoka eri'za vaheka'a tantahigenka, anage hu'nane, tamagrira nermafa ene nermagna enena manineo? 
GEN.44.20	Tagra ranimofo asmi'none, nerfa'a ranafa re'ne, ranafa refinka osi mofavre ante'ne. Menina osi ne'mofo nempu'amo frigeno agrake nerera enena mani'negeno, nefa'a avesinente. 
GEN.44.21	Hagi kagra eri'za vaheka'agu anage hu'nane, ana mofavre'a avreta nagrite enkena ka'neno hu'nane. 
GEN.44.22	Hianagi tagra ranimokagura anage hu'none, osi ne'moa nefana otregahie, hanki nefama atrenoma esigeno'a nefa'a frigahie. 
GEN.44.23	Hianagi kagra eri'za vaheka'agura anage hu'nane, nermagnama avreta omesuta, nagri navufina onke'gosaze. 
GEN.44.24	Anankema hutanketa tagra nerfa hirega kagri eri'za vahete uhnatita, tagra rantimo hia kea asmi'none. 
GEN.44.25	Henka nerfa'a anage hu'ne, ete vuta osia ne'za ome miza seho. 
GEN.44.26	Hianagi anage hu'none, tagranema nergana'ma ovanigeta tagra uoramigahune. Ana ne'mofo avugosa nerganama tagrane ovanigeta onkegahune. 
GEN.44.27	Kagri eri'za vahe nenfa tagriku anage hu'ne, tamagra antahi'naze a'nimo tare ne'mofavre kse nmi'ne. 
GEN.44.28	Mago'mo'a fanane hige'na nagra anage hu'noe, mago'a zgamo aheno tgana vazinegahie nehu'na, nagra mago'enena onke'noe. 
GEN.44.29	Mago'ene ama negnama avreta vnagenoma, anahu hazenke erisigeta, nagrira efe nazokara nazeri ante henkma tesankeno nasuzamo nahe frina, fri vahe kumapi (Seol) umanigahue. 
GEN.44.30	E'ina hu'negu kagri eri'za vahe nerfante nagra vanugeno, ana mofavrema tagrane omesiana, nerfa'a agu amena ana mofavrefi ante'ne. 
GEN.44.31	Nerfama kesigeno ana mofavremo tagrane ovanigeno'a, agra frigahie. E'inama eri'za vahe ka'mota hanuta, nerfana eri'za ne' ka'a efe azoka'ra azeri ante henkma antesunkeno asuzampi mani'neno, fri vahe kumapi (Seol) umanigahie. 
GEN.44.32	Eriza vahe'kamona ana neku huvempa huna asmino'e, nenfaga nagrama avre'na omesugeno'a ana knazana nagrite mevava hugahie. 
GEN.44.33	E'ina hu'negu muse (plis) hugantoanki natrege'na nagra eri'za vahe kamona nergna nona hu'na kazo kzo eri'za ranimofonte eri'nena, nergnana atregeno nefuzane vino. 
GEN.44.34	Na'ankure Asuzamo nenfana azeri haviza huzanku nentahuanagi, inankna hu'na nenfantera vugahue nenagnama ovanige'na?
GEN.45.1	Josefena, asuzamo avitegeno, anante oti'naza vahe ranke huno hakare amota amafintira megi'a atiramiho, higeza atiramizageno, Josefe'a nefuzane mani'neno huama huno, nagra Josefene huno zamasi'ne. 
GEN.45.2	Ranke huno zavi netege'za Isipi vahe'mo'za nentahizageno, Fero nompi nemniza vahe'mo'zane antahi'naze. 
GEN.45.3	Anante Josefe afuhei'gizmi anage huno zamasmi'ne, nagra Josefe'ne! Nenfa'a knare huno maninefi? Higeno, afuhe'mokizmia, tusi'a zamagogo fege'za magore hu'za kea osu'za mani'naze.
GEN.45.4	Anante Josefe afuhei'gizmigu anage hu'ne, Muse (plis) hurmantoanki nagrite erava'o hiho. Zamagra anante erava'o hzageno. Agra anage hu'ne. Nagra, tamagri nermafune Josefena, tamagrama zgorema natrage'za mizase'za Isipima e'nazane. 
GEN.45.5	Menina tamagra tamagazegura osutma tamagra ramagra tamarimpa oheho, na'ankure tamagra mizante natrage'na amafina eomani'noe, na'ankure Anumzamo hunantegena egota hu'na ofrita manisagu emani'noe. 
GEN.45.6	Na'ankure agate'zamo tare (2) kafu evigeno, 5fu'a zgegfu amne me'neankiza hoza eri'za kriza onkafigahaze. 
GEN.45.7	Anumzamo hunantegena ofrita manisagu egotena e'noe, ama mopare tmazeri'se nehu'na, agate kna'afina tmagri'ra tmazama hanuana tusi'a knare kankamupinti tmaza hugahue. 
GEN.45.8	E'ina hunegu, tmagra'tmi hunantagena ome'noe, Anumzamo, Agra'a hunantegena Fero antahintahi ami'ne (edvaesa) noma'afina ra vahe tro hunantegena mika Isipi mopare kegvagri noe. 
GEN.45.9	Ame huta nenfa hirega vuta, anage huta ome asmiho, negamofo Josefena, Anumzamo ra vahe Isipi nazeri oti'neanki, avega ontenka ko hantka hunka eno, huta ome asmiho. 
GEN.45.10	Kagra Goseni mopare, nagri tvaonte emanigahane, kagrane, mofavre naga ka'ane, kagehe'zane, sipisipine, meme kevune, bulimakao kevune, mika zanka'ane emanigahane. 
GEN.45.11	Anantega mani'nenagena nagra ne'zana tamigahue, 5fu'a agate kafumofo agu'afina, kagrane, mika nonka'afima maninaza vahe'tminema omesutma tamunte omnena frigahaze. 
GEN.45.12	Keho, tamagra negageno, nagna'nimo Benjameni enena nege, nagra nagipinti ama kea tamagrira nermasmue. 
GEN.45.13	Vuta nenfana mika knare soe zani'a, Isipima me'negeta tamagra kazana ome nesmita, ko ame' hutma avreta kma eramiho. 
GEN.45.14	Anante negna Benjameni anankempi ome azeri anukino zvi atente'geno, Benjameni'a ana zanke huno zavi ate'ne. 
GEN.45.15	Josefe'a mika'nefugizmi zamantako nehuno zavi atezamantetege'za, henka nefu'zane keaga hu'naze.
GEN.45.16	Josefe nefu'za e'naze ke nentahino, Fero ene eri'za vahe anena muse hu'naze. 
GEN.45.17	Anante Fero'a Josefenkura anage hunka negfu'gizmia zamasmio hu'ne, amana hiho, kutuntamia donki afu agumpi erintetma avreta Kenani moparega viho, 
GEN.45.18	vutma nermafane maka nontmifi nemniza vahe ene zamareta nagrite enke'na, soe mopa Isipi nagra taminena anampi maniho. 
GEN.45.19	Menina nagra hurmantoe, hosi afumo avazu huno vano nehia ita (karis), Isipiti erita vuta osi mofavre tamine, a'ne tamine, nermafanena avreta eho. 
GEN.45.20	Tmagra miko zantamigura tamagesa ontahiho, Isipi mopareti knare'za erigahaze.
GEN.45.21	Anante Israeli amohe'za ke zamasmiaza hzageno, Josefe hosimo arenteno avazu nehiaza (karis) Fero asmiaza huno nezmino, kantega neme vnaza ne'zane zami'ne. 
GEN.45.22	Mago mago'mofona Josefe'a magoke kukena zamitere nehuno, Benjamenina 5fu'a kukenagi, 300ti'a silva zgone ami'ne. 
GEN.45.23	Nefana ama zama'a antente'ne, 10ni'a donkimofo agumpi knareza Isipi me'neaza eri nenteno, 10ni'a donkimofo agumpi witi rgane, raisi rgane (grain) nezmino, nezmafa kantega ne-eno neme esia kave antege'za eri'za vu'naze. 
GEN.45.24	Anante Josefe huzmantege'za atre'za vuza nehzageno, anage huno zamsmi'ne, kantega nevuta ha' fra osiho. 
GEN.45.25	Anante zamagra Isipitira eza Kenani mopare nezmafa Jekopunte e'naze. 
GEN.45.26	Zamagra anage hu'za nezmafa asmi'naze, Josefe'a ofri amne mani'ne, tmage agra Isipi mopa miko kegva kri'ne, nehzageno ana kegura agesa tra'nereno antahi ozami'ne. 
GEN.45.27	Hianagi zamagra mika ke Josefe huzmantenea ke, nezmafa eme nesmizageno nentahino, arenteno avazu huno vu'za negeno, nezmafa Jekopu agu'amo ksefa higeno muse hu'ne. 
GEN.45.28	Anante Israeli anage hu'ne, ha knarere, mofavrenimo'a ofri amne mani'ne. Nagra vu'na ome kete'na henka frigahue.
GEN.46.1	Huteno Israeli'a afufenoma'a miko enerino Isipi vu'ne. Bersibama unehnatino'a, afu aheno nefa Aisaki Anumzantega kre sramna vunte'ne. 
GEN.46.2	Kerage agu'afi, Anumzamo Israelina avanafi humino Jekopu, Jekopu higeno, Ama mani'noe. 
GEN.46.3	Agra anage hu'ne, Nagra Anumzamone, Nafakamofo Anumzane, Isipi vuzankura korera osuo na'ankure, nagaka'a Nagra zamazeri hakare hugahue. 
GEN.46.4	Kagrane magoka Isipia uramigahue, hagi Nagra tmage kvare'na ete mrerisugeno, Josefe kavurga erisu huno eri asegantegahie.
GEN.46.5	Anage higeno, Jekopu Bersibati otino nevige'za amohe'za Fero'ma ome avreho huno zami'nea hosimo avazu hu'zampi (karis) nezmafa Jekopunki, ne'onse ne' mofa ene, a'ne zamigi huza anampi zamare'za vu'naze. 
GEN.46.6	Hakare afu zgagi, fenozmima Kenani mopareti eritru hu'nazane eri'za Isipi e'naze, Jekopu ene agehe'zane magoka maka erami'naze. 
GEN.46.7	Agri'a mofavre zgane, agehe'zane, maka mofa'ne zga'ane, agehemofone naga'ane, hagi agripinti fore hunaza naga'ane zamareno Isipi vu'ne.
GEN.46.8	Ama'ne Israeli mofavre naga'mokizmi zamagia, Jekopu mofavre naga'ma Isipima vu'nazana. Rubeni'a Jekopuna agonesa mofavre. 
GEN.46.9	Rubeni ne'mofavre naga mokizmi zamagi'a, Hanoki'e, Palu'e, Hezroniki anante Karmi'e. 
GEN.46.10	Simioni ne'mofavre naga zamagi'a Jemueli'e, Jamini'e, Ohati'e, Jakini'e, Zohari'e, anante Sauri'e Kenani kumate a'mofo mofavre. 
GEN.46.11	Livai ne'mofavremo kizmi zamagi'a Gersoni'e, Kohati'e, Merari'e. 
GEN.46.12	Juda ne'mofavre naga'mokizmi zamagi'a Eri'e, Onani'e, Sela'e, Perezi'e, Zera'e. (Hianagi Erike, Onanikea Kenani mopare fri'na'e.) Hagi, Perezi mofavre trena Hezroni ene Hamulike. 
GEN.46.13	Isaka ne'mofavre naga'a mokizmi zamagi'a Tola'e, Puva'e, Iobu'e, Simroni'e. 
GEN.46.14	Zebuluni ne'mofavre naga'a mokizmi zamagi'a, Seredi'e, Eloni'e, Jalili'e. 
GEN.46.15	E'i Leama, Padan-aram mani'neno Jekopu kse ami'neana magoke mofara Diana'e. Ana miko ne'mofavrene, mofa'ne naga anena 33'a vahe forehu anante anante hu'naze.
GEN.46.16	Gadi mofavre nagara, Zifioni'e, Hagi'e, Suni'e, Ezboni'e, Eri'e, Arodi'e, Areli'e. 
GEN.46.17	Asa ne'mofavre nagara, Imna'e, Isva'e, Isvi'e, Beria'e. Hanki, nezmasaro agi'a Sera'e. Beria ne'mofavre znagi'a, Heberiki, Malkieli'e. 
GEN.46.18	E'i, Zilpa ne'mofavre nagare, Labani mofa'amofo Lea kato mofa ami'nea mofa'mo, Jekopunteti 16ti'a vahe forehu anante anante hu'naze. 
GEN.46.19	Jekopu nenaro Resoli ne'mofavre trena, Josefe ene, Benjameni'ke. 
GEN.46.20	Josefe Isipi mopare umaninegeno Manaseke, Efraimike, fore hu'na'e. Asenati'a, Potifera Oni kumate (mago agi'a Heliopolis) mono kva ne'mofo mofamo, kse ami'ne. 
GEN.46.21	Benjameni ne'mofavre nagara, Bela'e, Besa'e, Asbeli'e, Gera'e, Neimeni'e, Ehi'e, Rosi'e, Mapimi'e, Hapimi'e, Ardi'e. 
GEN.46.22	E'i, Resol mofavre naga Jekopunteti kse zamante'ne. Ana miko'a 14ni'a vahe forehu anante anante hu'naze. 
GEN.46.23	Dani ne'mofavre'a Husimi'e. 
GEN.46.24	Naftalae ne'mofavre nagara, Jazili'e, Guni'e, Jezeri'e, Silemi'e. 
GEN.46.25	E'i Bilha ne'mofavre naga'ma, Labani mofa'amofo Resol kato mofa ami'nea mofamo, Jekopunteti kse zamante'ne. Ana maka'a 7ni'a vahere. 
GEN.46.26	Hakare Jekopu naga'ma Isipima e'nazana, agri'pintima fore'ma hunante anante hu'naza nagare, hagi Jekopu ne'mofavremokizmi a'ne nagara anampinka ohampri'naze, ana miko'a 66si'a vahere. 
GEN.46.27	Hagi Josefe Isipi umani'neno mofavre erifore hu'neana, tare ne'mofavre kse znante'ne, ana higeno hakare Jekopu ene naga anema Isipi e'nazana ana maka'a 70ti'a vahere.
GEN.46.28	Jekopu'a vunaku nehuno Juda huntegeno Josefentega vu'ne, Goseni kama eri anima hanigeno agrama vanigu hige'za, zamagra Goseni mopare e'naze. 
GEN.46.29	Josefe hosi afu'a retro huno karisifi Goseni mrerino nefa Israeli kenaku vu'ne. Anama avure e'hnatigeno'a, anankempi azeri anukino zvira zanra kna atente'ne. 
GEN.46.30	Anante, Israeli'a amanage huno Josefena asmi'ne, Menina natrege'na mani'nena fri'neno, ofrinka knare hunka mani'nankena kvugosafina eme kagoe.
GEN.46.31	Higeno Josefe afuhe'inku ene nefa nagaku enena amanage hu'ne, Nagra mrerina Feronte vu'na, amanage hugahue, Nafuhe'zane, nafanimofo naga enena, Kenani mopareti nagritega e'naze hu'na asmigahue. 
GEN.46.32	Hagi zamagra sipisipi kva nehza vahere, traza nenaza afu korapa kva nehzane, hagi zamagra sipisipi kevu zamine, afu kevu zamine, makaza zamine eri'za e'naze. 
GEN.46.33	Fero'ma ke huno eri'za tamigu tamantahigenketa, 
GEN.46.34	anage hugahaze, Tagrane nerfa zanena eri'za vahe kamota afu' kva huta korapa nehzave maninonte eta menima e'none huta, tamagrama hanageno'a, tamagrira tamatresigetma Goseni mopare umanigahaze. Isipi vahe'mo'za hakare afu kva vahekura, zamesra huzmante'za zamagonetaze.
GEN.47.1	Anante Josefe vuno amanage huno Ferona asmi'ne, Nfa'ni'ane, nafuhe'zane maka sipisipi zamine, Bulimaka zamine, maka zazmine Kenani mopa atre'za Goseni mopare emani'naze. 
GEN.47.2	Afuhe'impinti 5fu'a vahe zamareno Fero avure vu'ne. 
GEN.47.3	Fero ana afuhe'mokizmi zamantahige'ne, Nankna eri'za eneriza nagare? Hige'za Feronku asamiza, tagrane nerfa zane, tagehe'zanena eri'za naga kamota afu kva nagare hu'naze. 
GEN.47.4	Feronku anage hu'naze, Osi'a gna ama mopare maninaku tagra e'none. Eri'za vahekamokizmi afumofo ne'zana, trazana omnegeno aga'zamo Kenani mopare forehigu, menina muse (plis) hugantonanki eri'za vahe ka'a tatregeta Goseni mopare mani mneno hu'naze. 
GEN.47.5	Anante Fero'a Josefe asmine, Negfa ene, kafuhe'zanena kagritega e'naze. 
GEN.47.6	Isipi mopamo'a, kagri kvafi mane'ne, negfane, kafuhe'inena knare huno tre tre hu'nenia mopa zamige'za Goseni maniho, kegeno anampima knare vahema mani'nesiana huge'za nagri bulimaka kva hiho. 
GEN.47.7	Anage higeno Josefe'a nfa'a mofo avreno Feronte egeno, Jekopu Ferona asomu hunte'ne. 
GEN.47.8	Fero'a nama'a zgekfu hu'nane huno Jekopuna antahige'ne? 
GEN.47.9	Higeno Jekopu'a Feronku anage hu'ne, Ama menima upsa knama mani'noana, 130'a zgegfu hu'noe, kna navenesige'na osi'a kna mani'noe. Hagi nafahe'za maniza e'naza knafina, nagtere'za zaza kna mani'naze. 
GEN.47.10	Jekopu'a, Fero asomu hunenteno atreno vu'ne. 
GEN.47.11	Higeno, Josefe nfa'a mofone, afuhe'ine zamavreno Isipi mopama knare huno tre tre hu'nerega, Rameses kaziga Fero'ma hu'nere, regori zamige'za mani'naze. 
GEN.47.12	Josefe'a nefane, afuhe'ine, nefa nompima nemniza vahe'ene, osi mofavre naga'enena, nezana mani'naza avamente zamine. 
GEN.47.13	Hianagi mika mopafina nezana omnetfa hu'ne, aga'zamo'a tusiza higeno Isipi mopafine, Kenani mopare'enena himamu hankavea omne'ne na'ankure, tusi'a zgereno mikaza tefnane hu'ne. 
GEN.47.14	Josefe hakare zgoma Isipi mopareti'ene Kenani mopareti'ma nezama eme miza'saza zgoa eritru huteno, Josefe'a erino Fero nompi ana mika zgoa ome ante'ne. 
GEN.47.15	Zgo zamima mika atre'za eri hnama Isipi mopare'ene Kenani moparema nehu'za, hakare'a Isipi vahe'mo'za Josefente e'za, Nezana tamio, nahnigeta kagri kavurera frigahune? Zgotia hago atreta erihna hu'none huza hu'naze. 
GEN.47.16	Anante Josefe anage hu'ne, zgo tamima omnea nona'a, afu'zgatmi eme naminkena afu tamimofo nona huna nezana refko hurami'neno. 
GEN.47.17	Hige'za afu zgazmia avre'za Josefente ageno, hosima, Sipisipima, memeki'ma bulimakaoma, donki afu'zgare nona huno Josefe'a nezana nezmino, nezanteti kegva ana zge kfufina huzmante'ne.
GEN.47.18	Ana kafu vgarege'za mago zgegfure Josefente ete e'za, anage hu'naze, rantimoka kavurera fra okigahune zgotia mika hago atreta rantimoka eri'hnahune, hagi mika afurmina rantimofo suzane. Mago'zana omne'tfahie, hanki rantimoka tavufane, mopatine asi'zanke me'ne. 
GEN.47.19	Nahanigeta kagri kavufina tagrane mopati'nena frigahune? Tagri'ene mopatinena nezante miza hugeta, hagi tagrane mopatinena Feronte kazo kzo eri'za erinta mneno. Nehunka avimza tamigeta tagra ofrita mani'nesunkeno ama mopamo'a, trankino megusa avu'avara osino. 
GEN.47.20	Higeno Josefe mika Isipi mopa nezanteti mizaseno Fero ami'ne, mika Isipi vahe'mo'za mopa zamia ne'zante atretere hu'naze, e'i zamagazamo'a zamazeri havizantfa hige'za atrageno, ana mika mopamo'a Fero mopa sevare'ne. 
GEN.47.21	Hagi Josefe'a, ana mika vahe tmina kazokzo vahere huno, Isipi mopamofo ruga raga atupa'regati zamareno, ranra kumatmimpi ome zamante'ne. 
GEN.47.22	Hianagi mono kva vahe'mokizmi mopa miza ose'ne, Fero'a havi mono kva vahera ne'zana zamige'za nene'za mopa'zmia zgorera otre'naze.
GEN.47.23	Josefe amanage huno maka vea zamasmi'ne, Keho, hago menina tmagri'ene mopatmi'nena Fero mizasemi'noe. Menina, avimza timia ama'ne, hagi tamagra hoza eritma hankregahaze. 
GEN.47.24	Hagi ne'za hanti knarera 5fu'a ko'nama anaki'nutma mago ko'na Fero amigahaze. 4'a ko'na, hozafi avi krisaza zane, ne'zama nontamifi naga'ene ne'onse mofavremokizmi ne'za tamagra erigahaze. 
GEN.47.25	Hige'za anage hu'naze, Kagra knare hurantanketa ofrita mani'none! Knare agampu ra'nimofo avurera hiankita, Fero kazo kzo eri'za vahe manigahune. 
GEN.47.26	Anage hzageno, Josefe Isipi mopamofo tra kea ante'ne, ana knareti eno menima e'neana ananke avaririsageno Fero mago kona erigahie. Havi mono kvamokizmi mopamo Fero zana omne'ne.
GEN.47.27	Menina, Israeli vahe'mo'za Isipi mopare, Goseni agu'afi mani'ne'za, mika zana erisanti nehare'za, rama'a vahe fore hu'naze. 
GEN.47.28	Jekopu Isipi moparera 17ni'a zgegfu mani'ne. Jekopuma mani'noma e'nea zgegfu'a ana maka'a 147ni'a zgegfu hu'ne.
GEN.47.29	Israeli (Jekopu) frisnia knamo atupa nehigeno, mofavre'a Josefe ke huno asmi'ne, Muse (plis) hugantoanki kagrama nagrikuma kave'ma sinante'nunka, menina kzana fenka namopi antenka musezana hunaverinka tmage hunka huo, muse (plis) hugantoanki Isipia ase onantegahane. 
GEN.47.30	Hianagi nagrama frisnugenka, kagra Isipitira erinka vunka, vahe'niama asema nezmantafi ome asenanto, higeno, kema hanaza hugahue huno Josefe hu'ne. 
GEN.47.31	Agra anage hu'ne, tamage hu'na hugahue hanunka, huvempa huo higeno, tamage hu'na ana hugahue huno Josefe'a asmi'ne. Anante Israeli'a (Jekopu) kepri huno sipare mani'neno mono hu'ne.
GEN.48.1	Anama hutegeno, henka'a Josefena asmi'naze, antahinano, negfa'ma kri eri'nea nanekea hu'za Josefe asmi'zageno, Josefe tare ne'mofavre'a Manasene, Efraimi gizni neznavreno vu'ne. 
GEN.48.2	Vahe'mo'za Jekopuna ome asmi'za, konkeno negamofo Josefe kagenaku ne-e hu'za hazageno, Israeli'a mraguzatino otino sipa'are mani'ne. 
GEN.48.3	Anante Jekopu'a Josefe asmi'ne, tusi'a Hanve'ane Anumzamo Lusi mopare Kenani fore hunamino asomu hunenanteno, 
GEN.48.4	amanage huno Agra nasmi'ne, Antahio, Nagra ha'nena fore huhakare hnageno hampriga osugahaze. Nagra kagrira rama'a vahe kami'nena, henka'a ama mopa kagehemofo zamisugeno zamagri mopa mevava hugahie. 
GEN.48.5	Menina kagra tare mofavre znante'nane, Kenani mopare mani'nogenka, kmama Isipi mopare mani'nenka, kse znante'nana mofavrea nagrire, Efremike Manasekea nagri mofavre manigaha'e. Rubeni ene Simioni enema manina'ankna hugaha'e. 
GEN.48.6	Hanki henkama ksentesana mofavre kagri mofavre manigahie, zamagra nezmafu zanagire makazana refko hu'za erigahaze. 
GEN.48.7	Hagi korapara nagra Padaniti neogeno, Resel frige'na nasunku hu'na kantega Kenani mopafi zavi eme ate'noe, afete Efrata me'nege'na, nagra Efrata vu kantega eme asente'noe, (e'i Betrehemie).
GEN.48.8	Anante Israeli'a Josefe ne'mofavre neznageno, ama aza mofavre trene? hu'ne. 
GEN.48.9	Josefe nefanku anage huno asmi'ne, zanagra, nagri mofavre'rerene, Anumzamo amafi mani'nogeno nami'ne, Jekopu anage hu'ne, muse huanki znavrenka nagrite egena asomu huznantaneno. 
GEN.48.10	Menina Israeli'a ozafareno avurga ke'so'e osu'ne. Josefe'a znavreno urvao higeno, znanukino antako hu'znantene. 
GEN.48.11	Israeli'a anage huno Josefena asmi'ne, nagra kagrira kvugosafina onkagegahue hu'na nagesa antahi'noanagi, menina Anumzamo natrege'na kagri ene, mofavre trenka'ane tamagoe.
GEN.48.12	Anante Josefe'a nefa amoteti mofavre'a rarena neznavreno, avugati mopafi kepri hu'ne. 
GEN.48.13	Josefe tarega znavreno tmaga azanu Efraimina avreno Israeli aza hoga'a nemino, Manasena aza hoga'anu avreno Israeli aza tmaga'a amigene tvaonte mani'na'e. 
GEN.48.14	Manase'a nempu'amo mani'neanagi, Israeli'a tamaga azana, henka ne'mofo Efraimi asenire nenteno hoga azana, nempuamofo asenire anteno, azana anteganti antegma huno znanunte ante'ne. 
GEN.48.15	Asomu ke Josefe hunenteno amanage hu'ne,
GEN.48.15	korapama nenfa Abrahamu ene Aisakike Anumzamofo avure vano huna'a kna huno,
GEN.48.15	nagrira Anumzamo mani'zaniafi sipisipi kva nehia kna huno kva hunanteno menina amagnare ehanatie.
GEN.48.16	Havi zampinti nza hu'nea ankeromo
GEN.48.16	asomura hurnantegahie.
GEN.48.16	Nagri nagimo zanagripi me'nigeno,
GEN.48.16	nenfa Abrahamukizni Aisakine zanagimo ana zanke hugahie.
GEN.48.16	Hanki zamagra tusi'a vahetmi erifore hu'za miko mopafi manigahaze.
GEN.48.17	Josefe kegeno nefa aza tamaga Efremi asenire nentegeno muse nosuno, nefa azana Efremi aseniretira erino Manase asenire ante'ne. 
GEN.48.18	Josefe'a nefana anage huno asmi'ne, nenfaga e'inahura osuo, amamo kota fore hu'ne. Tamaga kazana asenire anto. 
GEN.48.19	Ana hianagi nefa'a i'o nehuno anage hu'ne, ne'nimoka nagra antahinoe, agripintira vahe fore nehinkeno rukazi huno tusi'a vahetami manigahie. Ana hianagi, agri negnapintira nefuna agtereno tusi'a vahetmi fore huno, miko mopafi rukzi huza ra kuma ante'za mani'gahaze. 
GEN.48.20	Agra ana kna zupa asomu huneznanteno anage hu'ne,
GEN.48.20	kagrikura Israeli vahe'mo'za asomu kea anage huza hugahaze, e'ima
GEN.48.20	Anumzamo Efremine, Manase gizni asomu huznanteneaza hugahie!
GEN.48.20	Nehuno agra Efremina, Manase avuga avrente'ne! 
GEN.48.21	Ana huteno Israeli'a, Josefena anage huno asmi'ne, kma nago, nagra hago friza hue, ana huanagi Anumzamo tmagrane mani'neno tmareno ete tmafahe'i mopare vugahie. 
GEN.48.22	Sekemu mopa, kzinknonteti (bainat) ene atireti ene nagra Amori vahe zamahe'na hnare'noa agona mope, negfu'gizmi amu'nompina manisga hunanku, nezmisufintira ante tarese'na kagrira kamigahue.
GEN.49.1	Jekopu'a amanage huno ne'mofavre amokizmi zamasmi'ne, Eme atru hinke'na henkama tamagrite fore haniazamofo naneke tamasmi'neno hige'za ageno, amanage huno zamasmi'ne,
GEN.49.2	Eme atru huta Jekopuna mofavre nagara tamagesa antahiho.
GEN.49.2	Israeli'na nfatimi'mo'na hanua nanekeni'a antahiho.
GEN.49.3	Rubeniga nagonesa mofavre moka,
GEN.49.3	ese hihamu ni'afinti ksegante'nogenka
GEN.49.3	zamagterenka mreri vahe mani'nanku, hanve kamo asga hu'ne.
GEN.49.4	Hianagi ti hageno evia kna hunka, nagakafina ran kagia omnegahie.
GEN.49.4	Na'ankure, negfa sipare mrerinka
GEN.49.4	haviza hunka mago a'ni'a avazu nehunka sipani'a eri hi'mna vu'nane, mase sipa ni'are mreri'ne.
GEN.49.5	Simioni ene Livaikea kogna mani'na'e.
GEN.49.5	Ha' kazikno zanimo'a, mago'a vahe zamazeri haviza hugahie.
GEN.49.6	Nagri knare antahi antahimo'a, tanagri antahi antahifina omnegahie.
GEN.49.6	Nagra kema anakisapina omanigahue.
GEN.49.6	Na'ankure znarimpa ahenke'ne vahera akafrigaha'e,
GEN.49.6	Znagra musezampi vu'ne, buli Bulimaka agia agruna nofi akafrina'e.
GEN.49.7	Tanarimpa he'zantera tusi huneranantoe, na'ankure tnarimpa hezamo'a arava ohegahie.
GEN.49.7	Tanarimpa nehena, hazenke vahe manigaha'e.
GEN.49.7	Jekopu'na nagri'pintira znatufe atra'nena, Israeli mopafi arure arure hu'za manigahaze.
GEN.49.8	Judaga kafu kagnaza kagi erisga hugahaze,
GEN.49.8	Kagri kzamo ha' vahe ka'amokizmi zamanankempi megahie.
GEN.49.8	Kagri negfa ne'mofavremo'za kepri hu'za zamarena regahaze.
GEN.49.9	Judaga laioni anenta kna hu'nane.
GEN.49.9	Kagra nenamofoga ne'zga laionimo aheno nenaku kva hiankna hu'nane.
GEN.49.9	Kagrikura vahe'mo'za kagoro hugahaze. Mago vahe'mo'a kvako osugahie.
GEN.49.10	Judaga kva vahe'mokizmi azompa kagripi mevava hugahie.
GEN.49.10	Kva vahe azompamo agiarere amunompi me'nesigeno,
GEN.49.10	Nafa'amo henka Sailo ehnatigahie,
GEN.49.10	Hanige'za hakare ranra kumate veamo'za agri ke erizafa hugahaze.
GEN.49.11	Donki anentara krepire nofi rentesnankeno manigahie.
GEN.49.11	Agaho donkima avesi'nesia krepi nofitema arentesigura antahi muhara osugahie.
GEN.49.11	Kukena'a waini timpi sese hu'ne, na'ankure, ne'zamo'a amporegeno nehna huga osu'ne.
GEN.49.12	Agra rama'a waini tina nenegu huno tare avurgamo'a koranke hu'ne,
GEN.49.12	agra rama'a afumofo amirina nenegu huno ave'mo efetfa hu'ne.
GEN.49.13	Zebuluniga hageri ankenare umanigahane.
GEN.49.13	Umani'nesanke'za vente'mo'za efre'za vu'za hugahaze.
GEN.49.13	Mopa kamofo agemo'a Saidon kuma atupare uhanatigahie.
GEN.49.14	Isakaga hanve donkie,
GEN.49.14	Tare fenonku'mofo amunompi manigsa hugahane.
GEN.49.15	Agrama kegeno knare manigsa kuma me'negeno,
GEN.49.15	ana kumamo knare zantfa hu'negeno,
GEN.49.15	hanave'a erigoteno eri'za eri'ne,
GEN.49.15	ana hu'neanagi henka'a kna'ane kazo kzo eri'za erigahie.
GEN.49.16	Daniga kva (jas) vahe tro hunka vaheka'a kva hugahane. Mago naga Israeli kevufi mani'gahaze.
GEN.49.17	Ha' osifavemo kamofo ankenare mani'neno, hosimofo aga'me rumpafi amprigeno, agumpi vu'nea ne'mo amefigati asga hurami'ne.
GEN.49.18	Ra Anumzamoka nahoke ahesnanegu, kvega mani'noe.
GEN.49.19	Gatiga kumza vahe'mo'za kahegahaze.
GEN.49.19	Hianagi rukrahe hunka, zamagumpi zamarotgo hugahane.
GEN.49.20	Asaga, hentofa neza eri fore hugahane,
GEN.49.20	Rankva vahe zamenesia neza, hankre'gahane.
GEN.49.21	Naftaliga, afi a' afu dia atregeno agareno viankna nehunka,
GEN.49.21	knare so'e naneke'age hugahane.
GEN.49.22	Josefega zafa azankunamo rga rente'nea kna hugahane,
GEN.49.22	azankunamo ti ankenare me'neno rga reno,
GEN.49.22	pagagi huno kegina refitean kna hugahane.
GEN.49.23	Ha' vahekamo'za atireti hanveti'za hara hunegante'za,
GEN.49.23	kevea negahe'za, kazeri haviza hugahaze.
GEN.49.24	Hianagi Josefena azamo'a oragesigeno,
GEN.49.24	ati amo'a hanve tinkeno, keve ahesiana hantaga osugahie.
GEN.49.24	Hanve nentake Jekopu Anumza'mofo azampintira evu oramigahie,
GEN.49.24	ana Anumzamo Israeli vahe afu kva hiankna nehuno, zamagu'vazi havegna hu'ne.
GEN.49.25	Na'ankure Jekopu'na, negfana Anumzamo kza nehuno,
GEN.49.25	hihamu'ane Anumzamo asomu huneganteno,
GEN.49.25	anagamu monafinkati asomu huneganteno,
GEN.49.25	mopa agu'afinti tina hnatinigenka asomura enerinka,
GEN.49.25	aminte karimpafinti fore hnaza mofavre'mo'zane asomura erigahaze.
GEN.49.26	Kagri negfa'na asomumo'a, nagri nagehe'i asomura agatereno mevava agonagna huno mreri'ne,
GEN.49.26	ana asomumo'a, Josefega kokovite me'nenige'za, kafuhe'za kage anagamute'za kagegahaze.
GEN.49.27	Benjameniga tusi'a ha' kragna (wolf) hugahane.
GEN.49.27	Nanterampi freno zga aheno traga hiankna nehunka,
GEN.49.27	kinga'afina refko huno erino ome'mi eme'mi hiankna hugahane.
GEN.49.28	Ama ana maka 12fu'a Israeli nagare, nezmafa asomu hunezmanteno zamasmi'nea naneke. Asomu huzmanteno, mago'mago mofona agri'a avamente asomu huzmantetere hu'ne.
GEN.49.29	Jekopu amanage huno mofavre naga'amokizmi zamasmi'ne, Nagra fri'na vahe'ni'ane umani knanimo'a kofta nehie. Hagi nafahe'ima ase zamante'naza mopare, havegampi ome asenanteho. Hiti ne' Efroni mopama mizama se'nefi ome asenanteho. 
GEN.49.30	Makapela mopamofo havegampi Mamre kuma tvaonte Kenani mopa agu'afi, Abrahamu ana mopane havegane vahe asente'zane huno, Efroni'pinti mizama se'nea mopafi ome asenanteho. 
GEN.49.31	E'i anampina Abrahamune nenaro Serane ase'znante'naze, Aisakine nenaro Rebeka giznia anampi ase znantenafi, anampinke a'nia Liana asente'noe. 
GEN.49.32	Ana mopane havegane Hiti ne' mofavre'finti miza se'neane. 
GEN.49.33	Mofavre naga'amokizmi zamasmi vga reteno, agiarere sipare asuteno vgare asimu atrete'no (frino) naga'ane umani'ne.
GEN.50.1	Anante Josefe'a nefa avugosafi umseno, zvi atenenteno antako hunte'ne. 
GEN.50.2	Henka Josefe fri kerfare kva nehia eri'za vahe'a huzmantege'za, kehiaza hu'za avufga kasri'zanku agu'afina mago'a marasini nente'za eri soe hute'za Israelina (Jekopu) masve fre'za ante'naze. 
GEN.50.3	40ti'a zge gnafina e'i anazana huga hazankino, ana foti'a zge gnafina avufga eri soe hu'naze. Ana hzageno Isipi vahe'mo'za 70ti'a zgegnafi zamasunku hu'za zavira ate'naze.
GEN.50.4	Anante zavi'ma atekna agateregeno, Josefe'a anage huno Fero nompi eri'za vahera zamasmi'ne, tamagra menima nagri antahi namisuta, muse huramantoanki, Ferona amanage huta ome asmiho, 
GEN.50.5	nenfa'a huvempa ke hunante'ne, kma nago, nagra ha fri'za hue, nagrama kerigama Kenani mopafi kafintenofi anantega ome asenantegahane. Anage hu'negu, natrege'na eri'na mrerina nenfana ome asentete'na, etena egahue. 
GEN.50.6	Fero'a amanage hu'ne, anagamu vunka negfama huvempa huno kasmi'neaza hunka ome asento.
GEN.50.7	Josefe'a nefa asenteku anagamu mrerigeno, Fero eri'za vahe'mo'zane, noma'afi (elda) kva vahe ene, mika Isipi mopafi (elda) kva vahe ene, 
GEN.50.8	mika Josefe naga ene, nefu'zane, nefa naga vu'naze. Hianagi osi mofavre naga'zmine afu kevu zaminena Goseni mopafi zamatre'za vu'naze. 
GEN.50.9	Anantega arenteno avazu nehia zahe'zane (karis), hosi agumpi ha' vahe ene rama'a vahe vu'naze.
GEN.50.10	Ana vahe'mo'za vu'za Atad witi akru'a neharea kumate uhnati'naze, Jordani timofo kantu ankena, anante umani'ne'za tusi'a zavi netageno, Josefe ene avega hu'za vu'naza vahe'mo'zanena, 7nia zge gna nefantekura zavira ate'naze. 
GEN.50.11	Ana mopafi nemniza Kenani vahe'mo'za kazana Atad witi akru neharazare zavi nete'za maninage'za, anage hu'naze, Ama'i Isipi vahe'mo'za tusi'a zavi atetere, nehu'za agi'a Abel-mizraim hu'naze, Jodani me'ne.
GEN.50.12	Ana nehu'za Jekopu mofavre nagamo'za ke zamasmi'neaza hu'naze. 
GEN.50.13	Agri mofavre'mo'za kerfa'a eri'za Kenani mopafi vu'za, Makapela havegampi Mamre kuma tvaonte ome asente'naze, ko'ma Abrahamu, vahe asente mopa Hiti ne' Efroninteti, miza hu'nea mopafi asente'naze. 
GEN.50.14	Nefama agra asenteteno, afuhe'zane Josefe'a nefama asenteku mreri'naza vahe'ene maka ete Isipi e'naze.
GEN.50.15	Anante nezmafa frite'ge'za, Josefe nefu'za anage hu'naze, havizama tagrama huntenona nona'a, tagrira na'a hurantegahie? 
GEN.50.16	Zamagra Josefena ke atrente'za, Nagafa'a frinaku nehuno, 
GEN.50.17	anage huta Josefena asmiho, narena rena muse (plis) hugantoanki, kase hagutere'za haviza hugante'nazana kumi zamia atrezmanto. Menina muse (plis) hugantoanki, negfa Anumzamofo eri'za vahe'mota kase hagutenone. Ana kema nentahino'a Josefe zvi ate'ne.
GEN.50.18	Anante afuhe'za e'za Josefe avuga zamugosaregati umse'za anage hu'naze, antahio, tagra kagri kazo kzo eri'za vahere. 
GEN.50.19	Hianagi Josefe'a anage huno zamasmi'ne, korora osiho, nagra Anumzana omni'nogu, keaga huormante'gahue. 
GEN.50.20	Tmagra nagrira nazeri haviza hu'nazanagi, Anumzamo'a henkama knare'za fore hanigu huno, anazana hu'ne, zamasimu otresazegu ana hu'ne. 
GEN.50.21	E'ina hu'negu tamagra korora osiho, Nagra tamagri ene, neone mofavre naga enena tamazeri knare hugahue. Zamanukige antege nehuno, knare kegaga huzmi'ne.
GEN.50.22	Josefe'a Isipi mopare nefa naga'enena mani'ne, Josefe'a 110'a zgegfu hu'ne. 
GEN.50.23	Efremi mofavremo mofavre ante'geno, tata'a mofona ete ksente'negeno, hanki Manase ne'mofavre Makiri mofavre tata'amofo Josefe'a amote avrenteno keteno fri'ne.
GEN.50.24	Josefe'a amanage huno afuhe'ina zamasmi'ne, Nagra friza hue, Anumzamo tmagrira ke kvagri rmanteneno, tmavreno ama mopafintira mrerino Abrahamuma, Aisakima, Jekopuma huvempa huzmante'nea mopare vu'gahaze 
GEN.50.25	Anante Josefe'a Israeli ne'mofavre naga huvempa huno zamasmine, Anumzamo tmagrira kegva kri ramante'nena, zaferinani'a erita mreriho. 
GEN.50.26	Ana huteno Josefe'a 110ni'a zgegfu mani'teno frige'za, avufga kasrizanku agu'afina mago'a marasini nenteza eri soe hute'za masve freza, zavoafi antageno Isipi mopafi mane'ne.
RUT.1.1	Korapa'ma ke fagagohu vahemo'za (jasi) mopa kva hu'naza knafi, tusi'a zamagate'za Juda mopare fore higeno, mago nera Betrehem, Juda mopareti ne'mo, osi'agna Moapu umaniku nenarone, tare ne'ane zamareno vu'ne. 
RUT.1.2	Ana ne'mofo agi'a, Elimeleki'e, nenaro agi'a Naomi'e, hagi tare ne'amokizni znagi'a, Maloni'ene, Kilionike. Efrati naga nofipinti Betrehem, Juda mopafinti Moab mopare e'za emani'naze. 
RUT.1.3	Ana mopare mani'nageno, Naomi neve, Elimeleki'a frigeno, Naomi'a tare ne'mofavre'ane zamagraku mani'naze. 
RUT.1.4	Higeno tare ne'amoke Moapu mopareti mofatre ara erina'e. Magomofo agi'a, Opa'e, hanki magomofo agi'a Ruti'e. Ana nehu'za teni'a zgegfu naza anantega mani'naze. 
RUT.1.5	Anante mani'nageno Naomina, tare mofavre'a Maloni'ene, Kilionikea anazanke hu'ne fri'na'e. Ana hzageno, Naomina, tare mofavre'ane, neve'ene, fri'zageno, zavi neteno agraku mani'ne!
RUT.1.6	Moapuma mani'neno antahiama Ramo'a asomu huntegeno, agri'a vahepina nezamo'a avite'ma higeno'a, Naomi'a mopa'are vunaku retro nehigeno, nenoferokea, agrane vunaku tro hu'na'e.
RUT.1.7	Nenofero a'trene, agrane (Naomi) ne'maniza mopa atre'za vu'za Judama nevza kante uhnati'naze. 
RUT.1.8	Anante Naomi'a tarega nenoferogiznigu anage hu'ne, tarega motna'a kma antahi'o, antatani'amofo nontega vi'o. Fri'naza nagate'ene, nagrite'enema tanagrama ha'a avu'ava zantera, Anumzamo'a tnagrira ana huno knare avu'ava huranantesie. 
RUT.1.9	Kasefa ve eritna nonku'ma hnapina Anumzamo'a knare'za huno kegva huranantegahie huno neznasmino, znagi antako nehige'za krafa hu'za zvi ate'naze. 
RUT.1.10	Hianagi znagra anage huna'e, O'e, tagra kagri vahetega kagrane vugahu'e, huke asmi'na'e. 
RUT.1.11	Hu'neanagi, Naomi nona'a anage hu'ne, Kuma tni'arega etetna vi'o, mofanimotna'a, Judama nagranema vna'a zamofona knare kegafa omne'ne. Nagra knare osu'noanki'na, mofavrea ksente'snugeno, anamo'a nernave zana osugahie. 
RUT.1.12	Ku'ma taniarega etetna vi'o, mofa nimotna'a! Nagra ko tvava te'noanki'na ete'na arvea osugahue, nagrama antahi'na knare kna me'neanki'na meni kerge ve erina mofavre zga kse zamantegahue husine. 
RUT.1.13	Tanagra knare znavega ante'nesanke'ne, arave huga kantera ra hate'sino? Tanagra knare vea e'oritna ana kna'afina amnea mani'tesino? O'e, mofa trenimotna'e, nagranena ovu tfaza hugaha'e. Na'ankure tanagrama eri'a knazana agtere'na nagra eri'noe, Ramo'a nagrira nazeri haviza hu'ne. 
RUT.1.14	Tusi krafa hu'za mago'ene zvira ate'naze. Anante Opa'a nenoferona azerino antako nehuno, ana huo huno huma nenteana, Ruti'a tusi'za huno Naomina agzafeno anuki hampo'na hu'ne. 
RUT.1.15	Naomi'a anage hu'ne, Ko, neganunkna'a, vahe'ane, anumzama'a nehirega eteno nevie. Neganunkna amage antenka kumaka'arega vuo, huno asmi'ne.
RUT.1.16	Hianagi Ruti'a ke'arera amanage hu'ne, natrenka vuo hunka kagra tutura huonanto. Na'ankure, kagrama inantega vusanana, anantega nagra vugahu'e. Inante manisanana, nagra anante umnigahu'e. Kagri vahe'mo'za, nagri vahe manigahaze. Kagri Anumzamo'a, nagri Anumza segahie. 
RUT.1.17	Inante'ma kagrama fri snantera, anante nagra frisnuge'za ase nantegahaze. Anumzamo'a nagrira tusi'a kna namigahie, nagrama nehua kema amage'ma osnugeno'a. Magoke'zana fri'zamoke tazeri pasegahie.
RUT.1.18	Naomi'ma kegeno hampo'na tino agrane vugahue'ma higeno'a, tutu'ma huma nenteretira anante atre'ne. 
RUT.1.19	Higeke ana tarega'moke vuvava hu'ne Betrehem uhanatina'e. Betrehemi ufrake'za, ana miko kumamo'za uma hnatina'a zankura tusi muse hu'naze. Ana kumate a'ne zgamo'za anage hu'naze, Ama ara Naomio?
RUT.1.20	Hianagi, Naomi'a ke nonazmi huno, Naomi'e (knaremo'e) hutma nagia ohetma, Mara'e (aka he'ne) huta nagia aheho, na'ankure Miko'zante Kva Hu'nea Hanave Anumzamo (Sovren) knare'zana huonante'ne. 
RUT.1.21	Amareti'ma atre'na vu'noana avitena vu'noe, hianagi Ramo'a nzampi omne kno eteno nvareno e'ne. Na'a higetma Naomi'e huta nagia nehaze, negazo Ramo'ma nagrima ha'ma renenante'no, Miko'zante Kva Hu'nea Hnave Anumzamo (Sovren) nagri'ma nasuzane, nata'zama nenamiana?
RUT.1.22	E'ina higeno, Naomi'ene tragote'noma e'nea ara, Moabuti a' Ruti'e, nenofero. Moabuti'ma e'ne Betrehemi'ma ehanati na'ana, bali hoza agafa hu'za traga nehza knafi ena'e.
RUT.2.1	Ana zupa Naomina neve kazigati vahe'a mani'ne, agi'a Boasi'e. Agra Elimeleki naga nofipinti afufeno ne' mani'nege'za, rama'a vahe'mo'za ke'za antahi'za hu'naze.
RUT.2.2	Mago zupa Ruti'a Moaputi a'mo, Naomi asmino, natrege'na hozafi vu'na atresaza bali rga knarerema hunantesage'na tragama hanaza naga zamage nevu'na zogi'neno. Higeno Naomi'a mofa'nimoka, tagri tavutva'kinka amne vugahane huno hunte'ne. (Diut 24: 19) 
RUT.2.3	Higeno Ruti'a vuno bali rga traga nehaza vahe zamage nevuno evuramiama'a zogi atru huno vu'ne. Menima agra Boasi hozafi eri'zama omo eri'neana, agra Elimeleki naga nofipinti nere huno ontahi'ne.
RUT.2.4	Anama nehia knafi Boasi'a Betrehem kumateti eno, hoza traga nehaza vahe'agu kezatino Ra Anumzamo'a tmagrane manigahie, hige'za zamagra nona'a, Ra Anumzamo'a asomu hugantesie, hu'za hu'naze. 
RUT.2.5	Boasi'a, hoza traga nehaza vahe'mokizmi kva ne' antahigeno, Amu zahufa ara aza naga nofipinti a' emani'ne? 
RUT.2.6	Bali traga nehaza vahe'te kva ne'mo anage hu'ne, Agra Moabuti zahufa are, Moabu kumateti Naomi'ene magoka ena'e. 
RUT.2.7	Ruti'a eme nantahigeno, Knare bali tragahu vahe'mokizmi zamage nevu'na, bali rga manute ananekisafinti evu ramisiama'a zogi atru hutere hugaho? Huno hige'na, knarere hunte'noe. E'neregati nantera agafa huno hampona atino tusi eri'za manigsa osu enerino, tona nompina osi'a kna manigsa nehie.
RUT.2.8	Higeno Boasi'a anage Rutinku hu'ne, Mofanimoka antahi ankero, mago hozafina atrenka vunka bali rga ome zogi atru osutfa huo. Kagra ama'na hozafinti'ra, atrenka ru hozafina ovugahane. Eri'za a'ne nagani'ane tragotenka eri'zana erigahane. 
RUT.2.9	Ke ankerenka vene'ne mo'za e'i'na hozafi eri'zana eri'zanki nehunka, eri'za a'ne naga zamage huo. Vene'nemo'za kvako osiho hu'na nagra zamasmi'gahue. Kagri'ma tinku kvesi snigenka, vunka vene'nemo'za ome afi'za eme ante'naza kvofinti afinka no. 
RUT.2.10	Ruti'a agiafi rena reno anuna mopafi avugosagati hunteno, agriku anage hu'ne, Nahigenka nagrira knare'zana hunantenka, nagrikura kagesa antahi nenamine, nagrama ru mopareti a'ma mani'noana? 
RUT.2.11	Higeno, Boasi'a nona'a Rutinku anage hu'ne, Maka'zama negave'ma fri'nereti'ma negnoferoma huntenka e'nana'zane, negfane, anta'kane, mopaka'anema atretenka kora antahinka, kenka osu'nana vahe'enena emani'nana kagenke ka'a ko nagrira nasmige'na antahi'noe. 
RUT.2.12	Anama hu'nana nona'a, Ramo mizana kamisie. Knare kvukva zantera Israeli Ra Anumzamo nona huno ante avitegantesie, kagrama kva hunante'snie, hunkama hu'nana Anumzamo. 
RUT.2.13	Anante Ruti'a anage hu'ne, Kagra knare'za nagrira hunenantane ramoka, na'ankure nagra mago kagri eri'za ara omni'noanagi, kagra nazeri so'e nehunka, knare keaga hunami'nane.
RUT.2.14	Henka ne'za nenaza knare, Boasi'a Rutinku anage hu'ne, Amare enka breti eme nenenka, hagi breti ka'a vinega timpi refru hunka no! Higeno bali tragahu vahe'mokizmi zamasoparega umani'negeno tevefi kre hagege hu'naza bali rga fko humigeno Ruti'a nenegeno amu higeno mago'a eriri'ne.
RUT.2.15	Anante Ruti'a otino bali rga eri atru hunaku nehigeno, Boasi'a eri'za vahe'a zamasmino, Atrenkeno ama a'mo'a bali rga ko'nama anakinte'naza amu'nompi vano nehuno zogino. Ahe onatiho. 
RUT.2.16	Anahu kna hutma agri tfana, ko'na anakinte'pintira rga'a rmina avazuhu atre'nenkeno agra zogirino, hagi i'o hutma huonteho.
RUT.2.17	Ana higeno Ruti'a hozafinti bali rga zogi atru nehigeno kinaga se'ne. Anante agrama zogi atru huno hareno eriri'nea bali rgamofo kna'amo'a 10ni'o, 13ni'a kilo naza fore hu'ne.
RUT.2.18	Ruti'a zogirino, erino rankumate vigeno, nenofero'a nama'a zogirino e'neo ke'ne. Agra mago'a kre hagegehu balima feru nenegeno amu'ma higeno eriri'nea ne'zana Naomina hefimi'ne. 
RUT.2.19	Naomi'a, nenoferona amanage huno antahige'ne, Inante menina bali rga eritru hu'nane? Inante eri'zana eri'nane? Aza'o kagriku'ma agesa antahino kza hu'nesimofona asomu huntegahie. Higeno Ruti'a nenoferona aza'ene eri'zana eri'neo, nesmino anage hu'ne, Nagrama menima eri'zama eri'noa ne'mofo agi'a, Boasi'e huno asmi'ne. 
RUT.2.20	Naomi'a nenoferonku anage hu'ne, Ra Anumzamo agrira asomu huntegahie, na'ankure Ramo fri'naza nagakura age oknino, mani'nona nagara so'e hunerante. Anante Naomi'a, Rutina asmi'ne, Ama'na nera tagri tvate kora mani'ne, agra tagri kegva hurantegahie. 
RUT.2.21	Ruti, Moapu a'mo ke nona'a anage hu'ne, mago'ane nagriku anage hu'ne, Kagra eri'za vaheni'a mokizmi zamate manitere nehnanke'za nagri hozafinti ne'zana tragahu vgaregahaze huno nasmi'ne. 
RUT.2.22	Naomi'a, anante nenofero Rutina anage huno asmi'ne, Mofa'nimoka agri eri'za mofa'nene tragotenka eri'zante vnanana knare hugantegahie. Na'ankure ru vahe hozafi'ma eri'za omerisanana, hazenke'zamo kvufare egahie.
RUT.2.23	Ana higeno Ruti'a, Boasi eri'za mofane zgane tragoteno bali rga zogino eritru nehigeno, bali hozama tragahu eri'zamo'a vgaregeno, witi hozama tragahu eri'zamo'a anante vgare'ne. Ana eri'zama vgaregeno'a Ruti'a nenofero'ene mani'ne.
RUT.3.1	Ana zupage Naomi'a nenofero Rutinku amanage huno asmi'ne, Mofa'nimoke, vahe'ma tragotenka noma mani'sana zankura nagra hakre'na kegantesugenka kagrira kagu vazisigenka knare hunka manigahane. 
RUT.3.2	Menina Boasi eri'za mofane zgane tragotenka eri'za eri'nana nera, tagri tvate knampatie. Ko! meni keragera, bali rga hare kuma tro huntenere bali rga akru haregahie. 
RUT.3.3	Hagi kagra ti fretenka, mna nevia msave kvufarera nefrenka, knare kukenaka'a kvate eri hutenka, bali rgama hare kumate uraminka vuo. Hianagi, ana ne'mofo avurega osunka ufraki'negeno ne'zane, tinena nevga reno. 
RUT.3.4	Agra retro huno vseku'ma hanigenka, vsesia kumara ke ankerenka, inante vsesifi kvua ketenka, agiarega omeri vkarenka umse'negeno, mago'azama husana zana ksami'gahie. 
RUT.3.5	Ruti'a, ke nona huno Naomina asmi'ne, Hakare kema nasmina zana, nagra amne hugahue.
RUT.3.6	Higeno Ruti'a, bali rga hre kumate vuno nenofero'ma maka asmi'no, e'inahuo huno asmi'nea kante ana hu'ne. 
RUT.3.7	Boasi'a ne'zama'a nehna huteno muse nehuno, bali rgama eri kevu vzinte'pinka mago asoparega umse'ne. Anante Ruti'a tkaureno ako heno, Boasi agarega frankera omeri zakeno umase'ne. 
RUT.3.8	Mase'nereti kerage amu'nompi mse rukrahe huku nehuno, anante keana mago a'mo agri agiarega mase'negeno keteno antri hu'ne. 
RUT.3.9	Boasi'a anage hu'ne, kagra azage? Huno antahi'gegeno, ke nona'a anage hu'ne, Nagra Ruti'ne, kagri eri'za mofare, hagi kagri eri'za are, a' navrento, na'ankure tagri naga nofi'mokizmi zamesi'zana, kagra Elimelekina mago korankinka, kagrake taza hugahane. 
RUT.3.10	Boasi'a anage hu'ne, mofa'nimoka Anumzamo'a asomu hugantegahie. Kagra vgare muse'za hu'naverina zamo'a, pusante asu'zana agatere, ksefa verero, fenoma'a me'nea netero, fenoma'a omne netera, a' erigante'nogura zamaririnka vono osu'nane. (Diut 25:5-10) 
RUT.3.11	Menina mofa'nimoka korera osuo, maka zanku'ma nantahigesanke'na, nagra amne hugantegahue. Na'ankure hakare ra kumapi vahe'nimo'za hago knare kavukva ene a' mani'nane hu'za antahi'za kage'naze. 
RUT.3.12	Menina tmage, nagra kvate vaheka'a mani'noe. Hianagi, nagrira nagatereno magora tmazahu nera mani'ne. 
RUT.3.13	Meni kergera ama anante mase'negeno, hagi nanterampi a' erigantegahue hniana, knare hugahie, atregeno agra ana hino. Hianagi anama osugahue'ma hniana, nagra tmage hu'na huvempa nehue, Ra Anumzama mani'negu nagra ara erigante'gahue. Amare mse'negeno ko atino.
RUT.3.14	Higeno Ruti'a agafi mase'nereti, msa osu'negeno ko'atu hanimpi vahe'mo onke'are vu'ne. Boasi otino amanahu agesa antahi'ne, Mago a'mo bali rga hare kumapi eno emase'nereti vie, kea ontahi tfa hiho. 
RUT.3.15	Ngo'ane agra anage hu'ne, amega kvufare'ma ruvnare'nana kena eritarenka azeri hampona huo, higeno azerigeno, 6si'a zupa balia herfi anteno anakino afunte kofi ante'ne. Ana huteno Boasi'a ra kumapi ufre'ne. 
RUT.3.16	Ruti'a nenoferontega vu'ne.
RUT.3.16	Ruti'ma nenoferonte uhnatigeno, Naomi'a antahige'ne, Mikazamo'a inankna hugante'ne, mofa'nimoka? Higeno Ruti'a, maka'zama Boasi hunte'nea zana asmi'ne. 
RUT.3.17	Ruti'a anage hu'ne, Ana bali rgamofona, 27ni'a kilo naza kna'amo'a hu'nea, herfinteno nenamino anage hu'ne, Neganoferontega vusunka, kza avapara ovugahane hu'ne. 
RUT.3.18	Anante Naomi'a anage hu'ne, ako'henka mofa'nimoka avega ante'nenka ko, naza fore hugahifi. Na'ankure, ana nemo'a mani fru osu'neno ana kna'zana mensi eri ante fru hugahie.
RUT.4.1	Boasi'a ana kumate mrerino kasante umani'ne. Anante Boasi'a keana, Rutima asmino kva huntegahie hu'nea ne' egeno, anage hu'ne, Nenfuga amare enka emnio, higeno anante emani'ne. 
RUT.4.2	Boasi'a 10ni'a ranra kuma kva vahe, zamare atru huno anage hu'ne, Amare emniho, hige'za zamagra emani'naze. 
RUT.4.3	Anante Boasi amanage huno ana nera asmi'ne, Naomi Moabu mopareti e'neno, tagri vahe'mofo Elimeleki mopa mizante atrenaku nehige'na negasmue. 
RUT.4.4	Hige'na nagra tmage kazigati kasami fatgo hunaku nagesa nentahue. Amama mani'naza vahe'ene, ranra kva vahenimokizmi zamufi, kagrama miza sena aza hugahue hanunka, amne ana huo, hagi ana osugahue hanunka, nasmige'na antahi'neno. Na'ankure kagra kagota hanke'na, nagra kagri kamage hu'noe. Ana ne'mo kenona huno, nagra mizase'na aza hugahue huno hu'ne. 
RUT.4.5	Boasi'a anage hu'ne, Ana mopa Naomi azampinti miza sesana zupa, Moabu fri'nemofo kento, Rutina nfa'aza hugahane, fri'nea ne'mofo naga zamagima erifore hnanke'za, ana naga'mo'za ana mopa erigahaze. 
RUT.4.6	Kvama huntega ne'mo'a anage hu'ne, Nagra mizase'na azahuga osu'noe, na'ankure e'ina hanu'na nenfama namige'na erisanti hare'noa zana eri haviza hugahue. E'ina hu'negu nagrama huga'zana kagra huo. Na'ankure nagra mizase'na azahuga osu'noe.
RUT.4.7	Amanahu avu'avara, korapa knafi'na Israeli vahepi me'neane. Mago'zama mizasekuro, azahu'kura, mago ne'mo agia ano zafino mago'mofo nemia zane. Higeno amanahu antahi'zamo'a mani'zamofo kankamu erifore huno Israelia vahera aza nehia zane.
RUT.4.8	Ana higeno, Naomima kegva huntega ne'mo'a, Boasinku anage hu'ne, Kagraka'a suza miza'so, nehuno aga nona zafi'ne. 
RUT.4.9	Anante Boasi'a ranra vaheku'ene, mika vaheku anage hu'ne, tamagra negesage'na tamagri tamufi menina Naomi azampintira, Elimelekima, Kilioni'ma, Maloni zantami'ma me'neana, nagra miza segahue. 
RUT.4.10	Nagra ana zanke hu'na, Moaputi a' Rutina azeri nfa'a nehue, Maloni kento a'mo nagri a' mani'neno, fri'nea ne'mofo agi fnane hu'zanku zamagia erifore hanige'za ana mopare ene, vahe'afine, kuma'afinena fanane osugahie. Mika vahe'mota menina amazana tamufinti negaze,
RUT.4.11	huno higeno ana kumamofo kasante mani'naza vahe'ene, kumate ranra vahe'ene mika'moza hu'za, Tagra negone, Ra Anumzamo azeri so'e hanigeno nonka'afima esnia a'mo'a, Resoli'ene, Liakema, Israeli vahe kse hakare huna'a kna hugahie. Hanigenka kagra Efrati naga nofipi ra kagi erinka Betrehemia feno ne' manigahane. 
RUT.4.12	Mago'ene nagakamo'a, Peresi naga kna huno, Judanteti Tamari'ma ksente'nea ne'mofo nagapinti, Ra Anumzamo ama a'pinti mofavre zga kmigahie.
RUT.4.13	Higeno Boasi'a, Ruti a' avregeno nenaro'za higeno, anteno mse'ne. Ramo azeri knare huntegeno agra amu'ene huno ne'mofavre ksente'ne. 
RUT.4.14	Anante a'nemo'za Naominku anage hu'naze, Ra Anumzamofo agi'a erisga hanune, na'ankure meni ama knafina kzahu vahera omni'ne huno onkatre'ne. Ama mofavremo Israeli vahe motafina ragi erigahie. 
RUT.4.15	Agra nomni zanka'a kzeri muse nehuno tvava'ma resankeno'a knare huno kegva hugantegahie, na'ankure neganofero'a, seveni'a ne'mofavre zga zamagatere'no, agra avesi kantega'hie! 
RUT.4.16	Anante Naomi'a ana mofavre avreno, agra'a asumpi anu'kino kegva hu'ne.
RUT.4.17	Magopi nemniza a'nemo'za, anage hu'naze, Mago ne'mofavre Naomi'na fore humie! Obeti'e hu'za agi'a antemi'naze. Obeti'a raseno Jesi ksentegeno, Jesi'a, Deviti nefaza hu'ne!
RUT.4.18	Ama'ne e'i Peresi naga'nofimokizmi zamagi'e, Peresi'a, Hesroni ksente'ne, 
RUT.4.19	Hesroni'a, Rami ksentegeno, Rami'a, Aminadabu ksente'ne. 
RUT.4.20	Aminadabu'a, Nasoni ksentegeno, Nasoni'a, Salmoni ksente'ne. 
RUT.4.21	Salmoni'a, Boasi ksentegeno Boasi'a, Obeti ksente'ne. 
RUT.4.22	Obeti'a, Jesi ksentegeno, Jesi'a, Deviti ksente'ne.
PRO.1.1	Ama avontafera knare nomanizamofo ke Israeli vahe'mokizmi kini ne' Solomoni, Deviti nemofo krente'ne. 
PRO.1.2	Ama knare nomanizamofo ke'mo'a, knare antahi'za neramino, tavumro ante ke nerasmino, taza hinketa oku'ama me'nea kea keta antahita hugahune. 
PRO.1.3	Knare antahintahi neramino, tazeri fatgo nehanigeta, fatgo avu'ava nehuta, fatgo huta refko nehuta, maka vahe'mofona mago avamente knare avu'avara huzmantegahune. 
PRO.1.4	Hagi ama ana nanekemo'a, antahi'zama'a omane'nesia vahera knare antahintahi nezaminkeno, ne'mofara antahiza nezaminke'za knare hu'za maka zana refko hugahaze. 
PRO.1.5	Knare antahintahima eri'nesimo'a, ama nanekea nentahinkeno rempi hunemina, mago'ane ama' antahizana e'nerinkeno, antahi amama hania ne'mo'a, avumro kea erigahie. 
PRO.1.6	Ama nanekemo'a zamaza hina, knare antahintahi eri kene, avame kea antahi ama nehuta, antahi'zane vahe'mo'zama hu'naza kene, ruzahu ruzahu fraki kea erigahaze. 
PRO.1.7	Anumzamofonku kore hunteno agorga'a manizana, antahizama erizamofo agafa'a me'ne. Hu'neanagi neginagi vahe'mo'za knare antahi'zane avumro kegura amagena humigahie. 
PRO.1.8	Mofavre'nimoke, negfama kavumro kema hania kea amage nentenka, negrerama rempima hugamisia kea ha'ontagio. 
PRO.1.9	Ana kavumro kemo'a, avasase zanu anunte fetori anteankna nehuno, anankempi pasesu nofi anteankna hugantegahie. 
PRO.1.10	Mofavre'nimoke, kumi vahe'mo'za kefoza huogu kavazuma hanazana, ana kefozana osutfa huo. 
PRO.1.11	Tagrane egeta frakineta hazenkezmi omne vaheku ome zmahamneno hnagenka, ovutfa huo. 
PRO.1.12	Fri vahe kumamo'ma vahe'ma zamasgahu nevaziankna huta, zamasimuma eri'za mani'naza vahera zmahe frisune. 
PRO.1.13	Mika zgo'amo mareri zantamima zmaheta hnaresuna zantamina refko huta nontifi eri antevi'neteta, 
PRO.1.14	musufama erisuna zgoa refko hugamigahunanki, tagrane enoma hanagenka, 
PRO.1.15	mofavre'nimoke, zamagranena ovutfa huo, zamagrama vanarega ovuo. 
PRO.1.16	Na'ankure ame hu'za kumira nehu'za, vahera zmahe'za korana eri neragize. 
PRO.1.17	Nmamo negesigenka krifu anaginte'sanana, ana namamo'a krifufina ohenigeno, krifumo'a amnezankna hugahie. 
PRO.1.18	Anahu kna hu'za, vahe'mo'za ruvahe zmahe'naku hazanagi, zamagra'a zamahe nefrize. 
PRO.1.19	E'inahu kanteti'ma musufama fenoma erizamo'a, kahe frigahie.
PRO.1.20	Knare antahintahizamo'a mago a'kna hu'neakino, kama vu'za e'za nehazafi oti'neno kezanetino, vahe atru hu'za nemanizafi ranke huno kezatino ke nehie. 
PRO.1.21	Ana a'mo'a tusi kereso nehaza kamofo atuparegati kezatino, rankumapi ufre kafante mni'neno kea nehie. 
PRO.1.22	Antahiza omane vahe'motma nama'a zupa musena hutma antahizantmi omane vahera manigahaze? Kiza zokago kema knare antahizanku'ma nehzazana, taganetma omanigahafi? 
PRO.1.23	Nagrama i'oma hugantoa kema amage'ma antesanke'na, nagu'a neramina, knare antahi'zani'a rempi huramigahue. 
PRO.1.24	Hianagi kema nehugenka antahi nonaminka, kagrite etragote'za nehugenka antahi nonamine. 
PRO.1.25	Kavumro'ma negantogenka, keni'a nontahinka, osuo huazama nehanku, 
PRO.1.26	ana nona'a kagrite'ma esia hazenkegura, kagiza regahue. Tusi'a hazenke zamo kazeri kagateresige'na, Nagra kagiza regahue. 
PRO.1.27	Zahoko'mo hiaza huno hazenke zamo'ma tmazeri agaterenkeno, hankro zaho'mo hiaza huno tinko'mo refitege, hazenke'zamo ene kore'zamo tmagritera egahie. 
PRO.1.28	Ana hanige'za zamagra zmazama hanugura kezatigahazanagi, nagra kenona huozamigahue. Zamagra nagrikura hakre snazanagi, onagegahaze. 
PRO.1.29	Na'ankure zamagra, antahi'zama erizankura zamesra hunente'za, Ra Anumzamofona kore hunte zamagesa ontahi'naze. 
PRO.1.30	Nagrama zamavumro antoankea erinetre'za, zmazeri fatgo huankea amage onte'naze. 
PRO.1.31	E'ina hu'negu zamagrama hu'nesaza zamuzmamofona rga'a nesageno, oku'ma hu'naku retroma hu'nesaza zamavu'zmavamofo nona'a havi miza erigahaze. 
PRO.1.32	Antahintahizmi omane vahe'mokizmia, neginagi zmavu'zmavamo zamahe nefrinkeno, knare hu'none hu'zama hanaza zamo, zamahe frigahie. 
PRO.1.33	Hianagi aza'o nagri kema antahisimo'a, hazenke e'ori knare huno nemnino, havizankura korora osu mani fru huno manigahie.
PRO.2.1	Mofavre'nimoke, nagri kema antahinka kasege'nima eri kagu'afi nentenka, 
PRO.2.2	knare antahintahire kagesa neminka, kagu tumokareti hunka ama' antahizana e'nerinka, 
PRO.2.3	kagrama knare'zane havizanema refko hu antahintahigu'ene, ama' antahizanku'ma kezama netinka, 
PRO.2.4	silvagu'ma hiankna hunka knare antahizankura nehakrenka, marerisa zantami frakinte'nea zanku hakreankna hunka hakresunka, 
PRO.2.5	Ra Anumzamofoma kore hunteno agorgama manizana keama nehunka, Anumzamofo antahi'zana hakrenka erifore hugahane. 
PRO.2.6	Na'ankure Ra Anumzamo knare antahiza neramigeno, Agri agipinti antahi'zane, antahi amama huzamofo kea ne-e. 
PRO.2.7	Fatgo vahe'mofona knare antahiza ante avitenenteno, makazampima mani fatgoma huno mania vahe'mofona, Agra hanko zamigna nehie. 
PRO.2.8	Na'ankure Agrake fatgo vahe'mokizmia kama vano hu'zazmifina kegva nehuno, zamagu tumoteti hu'za amage'ma antaza nagara kavu'za zamifina zamagu nevazie. 
PRO.2.9	Ana nehunka fatgo avu'avazane, fatgo huno ke refkohu avu'ava ene, maka vahe'ma mago avamente avu'avama hunte'zana antahi ankeregahane. 
PRO.2.10	Na'ankure knare antahintahimo kagu'afi unefrenigeno, antahi'zamo'a, kazeri muse hugahie. 
PRO.2.11	Knare antahizamo'a kva hugante'nenigeno, ama' antahintahimo'a kaguvazigahie. 
PRO.2.12	Knare antahizamo'a kefo avu'avazama nehu'za, akrehe krehe zmageruma neraza vahepintira, kaza huno kagu vazigahie. 
PRO.2.13	Iza'o fatgo avu'avamofo kama atremo'a, hani avu'avamofo kampi nevie. 
PRO.2.14	Iza'o knare osu avu'avama musema huno nehuno, akrehe krehe kefo avu'avazankuma muse nehimo'a, 
PRO.2.15	kama vu'zama'amo fatgo osu'neankino, havige vahe manine. 
PRO.2.16	Arumofo a'mo monko'za huno vano nehania a'mo, nagrane eno huno kazeri savri hu'naku hanianagi, ana knare antahintahi'zamo'a kahokeno kaguvazigahie. 
PRO.2.17	Ana a'mo nevena netreno, kahefazniare Anumzamofo avure'ma huhagerafina'a huvempa kea amefi hunemie. 
PRO.2.18	Na'ankure ana a'mofo nompima ufre'sanana, fri vahe'mokizmi kumate vu'nea kampi vugahane. 
PRO.2.19	Agrite'ma vimo'a eteno omeno, knare asimu eri kana onkegahie. 
PRO.2.20	E'ina hu'negu knare vahe'mo'ma nevia kante nevunka, fatgo avu'avama nehia vahe'mofo kante vugahane. 
PRO.2.21	Na'ankure hazenkezmi omane vahe'mo'za ana moparera mni'nesage'za, makazampima mani fatgoma nehaza vahe'mo'za ana mopare manigahaze. 
PRO.2.22	Hianagi kefo avu'avama nehaza vahe'mokizmia ana mopafintira zamazu hunetreno, fatgoma hu'za omanisaza vahera zamahe fanane hugahie.
PRO.3.1	Mofavrenimoke, nagrama rempima hugamua kea kage'okanio. Hianagi kasegeni'a kagu'tumote erintegeno meno. 
PRO.3.2	Na'ankure kaza nehanigenka, karimpa frune zaza kafuzge knare hunka maninka vugahane. 
PRO.3.3	Atregeno vahe'ma knare kavukvama huntezamo ene, tamage avu'avamo'a katreno ovino. Hagi knankempi nofi kintegeno me'nena kagu tumote avo krentegeno meno. 
PRO.3.4	E'inama hanankeno'a, Anumzamo'ene vahe'mozanena kavesineganteza, husga hugantegahaze. 
PRO.3.5	Anumzamofona mika kagu'areti hunka antahi'neminka, nagrani'a antahintahiretira makazana hugahue hunka osuo. 
PRO.3.6	Hanki mikazama hanampina antahiminka agihanta nevazigeno, vanana kana azeri ante fatgo hugantegahie. 
PRO.3.7	Kagraka'a antahizankura knare hu'ne hunka eri antesga osunka, Anumzamofonku koro huntenka agorga'a nemaninka, havi avu'avazana kamefi humio. 
PRO.3.8	E'i ana'ma hanankeno'a, kavufa kazeri neganamreno, zaferina ka'a kazeri hanavetigahie. 
PRO.3.9	Feno zanka'anu'ene hozakafima pusama nenama hania nezanteti'ene Ra Anumzamofona aminka, agia eriantesga huo. 
PRO.3.10	Ana hanankeno Anumzamo'a kaza nehina nezama ante nonka'amo'a aviteno herafi neramina, waini tintafemofona kasefa waini timo aviteno tagiramigahie. 
PRO.3.11	Mofavre'nimoka Ra Anumzamoma, kazeri fatgo hania kegura, kamefira huomige, kazeri fatgoma hunaku kazeri akorisiana karimpagna osuo. 
PRO.3.12	Na'ankure mago ne'mo'ma mofavre'ama avesima nenteno azeri fatgo nehiankna huno, Ra Anumzamo'a avesimantea vahera azeri fatgo nehie. 
PRO.3.13	Iza'o knare antahintahigu hakreno e'nerino, antahi ama'huzama erisimo'a, muse hugahie. 
PRO.3.14	Na'ankure ana knare antahintahimofona mizama'amo'a, silvaretima e'neriza zgoa agateneregeno, koliretima e'neriza zgoa, mago'ane agatere'ne. 
PRO.3.15	Knare antahintahimo'a mizama'amo mreri'nea havea agatere'ne, mago'a zankuma nentahinka kavesi kavesima nehana zantamina ageterene. 
PRO.3.16	Zaza knama maninka vuzamo'a, knare antahintahimofona tmaga azampi megeno, hoga kaziga azampina fenone, agi husaga hu'za me'ne. 
PRO.3.17	Knare antahintahimofo avu'avama huzamo'a, krimpafru nehunka muse hugahane. 
PRO.3.18	Iza'o ana knare antahintahima azerimo'a, asimu eri zafagna hu'neankino, agri avesizama azeri hampo'na hanimo'a muse hugahie. 
PRO.3.19	Ra Anumzamo'a knare antahi'zama'areti, ama mopamofo agafa'a erifore nehuno, antahi ama' hu antahizama'areti mona eri fore hu'ne. 
PRO.3.20	Agra'a antahizanteti higeno timo'a mopa agu'afintira katati huno marerigeno, hampomo'a atakora nerie. 
PRO.3.21	Mofavre'nimoke atregeno knare antahintahizane, havizane knare zanema antahinka refkohu kavukvazana kagripintira fanane osina, kegva huo. 
PRO.3.22	Hagi ana antahizamo'a kasimu kaminigenka zaza kna nemaninankeno, asunku'zamo'a knankempi kavasese huganteaza hugahie. 
PRO.3.23	Ana nehunka kama vananana, kva hugantenkenka traka osunka, knare hunka vugahane. 
PRO.3.24	Kavu'ma mase'sanana kore osunka, haga'nentake kavu masegahane. 
PRO.3.25	Ame huno hazenkema esigenka kagra korera nosunka, kefo vahe'ma knazamo'ma azeri haviza hanigenka, korera osuo. 
PRO.3.26	Na'ankure Ra Anumzamo kagrira kegva hugante'nesigeno, kagafina krifumo'a aze'origahie. 
PRO.3.27	Kagrama azama huga kankamunte'ma mni'nesunka, atupama hu'nenaza vahera amane aza huo. 
PRO.3.28	Tva'onkare nemni'simofona amigama hu'nesunka, oki ege'na kami'neno hunka osuo. 
PRO.3.29	Tva'onkare nemnisaza vahera hazenke zamikea retro osuo. Na'ankure kagrikura taza hugahie hu'za antahinegamize. 
PRO.3.30	Kegafa'a omaneno, mago kefozama huogante'nesnigenka, mago nera azerinka keaga huonto. 
PRO.3.31	Hazenkema hanaza vahe'mokizmi zamavu'zmavakura kegasane nosunka, zamagrama hanaza zamavu'zmavara osuo. 
PRO.3.32	Na'ankure Ra Anumzamo'a akrehe krehe zmavu'zmava'ene vahekura avesra huno agote'nezmanteno, fatgo zmavu'zmavama nehaza vaheku avesi'nezmante. 
PRO.3.33	Kefo zamavu'zmavama nehaza vahe'mokizmi naga'zmimofona, Ra Anumzamo'a kazusi hunezmante. Hianagi fatgo ne'mofo nagapina asomu hunezmante. 
PRO.3.34	Vahe'mokizmima azanava kema huzmante vahe'mofona, Ra Anumzamo'a agri'enena azanava ke huntegahie. Hianagi anteramino manimofona, asunku hunente. 
PRO.3.35	Knare antahizane vahe'mo'a, ra agi erigahianagi, neginagi antahizane vahe'mo'za, zamagazegu hugahaze.
PRO.4.1	Mofavre naganimote, negafanama rempi hugamisua kavumro kema kagesa antahi ankere'sunka, antahi ama' hu antahintahia erigahane. 
PRO.4.2	Nagra knare antahiza negamuanki, rempi hugamisua kea kamefi huonto. 
PRO.4.3	Nagrama nenfa nompima onensa mofavre mni'norera antanimofo magoke mofavre'a mani'nogeno kegva hunante'negeno, 
PRO.4.4	amanage huno nenfa'a rempi hunamine, mika kema kasamisua kea kagu tumote erintenka azeri hampo'na nehunka, kasegeni'a amagema antesunka, knare hunka manigahane. 
PRO.4.5	Knare antahintahia erio, antahi amahu antahi'zana erio, kasamisua nanekea kagera okaninka, kamagena huontetfa'za huo. 
PRO.4.6	Knare antahintahimofoma kamage'nama huonte'sankeno'a, kagu nevazina avesima ante'sankeno'a, kegva hugantegahie. 
PRO.4.7	Knare antahintahi'zana raza me'neanki erio. Hagi makazana erigahananagi agatere'neazana knare antahiza erio. 
PRO.4.8	Knare antahintahi zana azerisga nehugeno, kagrira kazeri sga hino, agri'ma azeri akonama hanankeno'a, kagrira kazeri sga hugahie.
PRO.4.9	Ana antahizamo'a, rimpa fru'zanu konariri kasenire huneganteno, kinimofo asinentike fetori kasenire resi hugantegahie. 
PRO.4.10	Mofavre nimoke, nagrama huankema antahitenka, ana kema avaririnka amage'ma antesunka, rama'a kafuzge maninka vugahane. 
PRO.4.11	Knare antahi zampi vuogu nagra kazeri fatgo nehuna, knare fatgo kante kavare'na nevue. 
PRO.4.12	Ana kantema kagama renake'renka vnanana mago zamo'a asevazi ogante'na, traginaku'ma hananana tanafara osugahane. 
PRO.4.13	Kagrama hananegu'ma amama kasamua kea otrenka azeri hanavenetinka atregeno ovino. Na'ankure e'i ana kema huoguma rempima hunegamua kemo'a mani'zanka'agna hugahie. 
PRO.4.14	Havi kefo avu'ava hania vahe'mofo kantera ovunka, haviza huno kefoza hu'nenia vahe'mo hania zana ovaririo. 
PRO.4.15	Ana kantera ovunka, atrenka rukagesenka vugahuema hantega vuo. 
PRO.4.16	Na'ankure zamagra kefo avu'ava zama osu'nesu'za zamavura ovase'za manine'za kefozana hute'za zamavura masegahaze. Vahera zamazeri haviza hutesuzage, zamavura vasegahaze. 
PRO.4.17	Kefo avu'avama hu'zana, breti neankna nehu'za, hazenkema huzana waini ti neza negi neankna nehaze. 
PRO.4.18	Hianagi fatgo vahe'mofo manizamo'a, zgemo zahufa nehnatino remsa hume ne-eno, eme remsa huno feru aseankna nehie. 
PRO.4.19	Hianagi havi avu'ava ene vahe'mofo mani'zamo'a, hani hiankna hu'neankiza, ana vahe'mo'za na'amo zamazeri tanafa nehie nonkaze. 
PRO.4.20	Nagrama huankere mofavrenimoka kagesa antenenka, mika keni'a antahi ankero. 
PRO.4.21	Hagi ana nanekea kavure antenenka negenka, ana mika kea kagu'afi erintenka kegva huo. 
PRO.4.22	Na'ankure iza'o ana kema erino agu'afima antemofona, manizama'amo'a knare hanigeno, mika avufgamo'a knare hugahie. 
PRO.4.23	Ana mikazana hugahananagi agatereneazama hananana, antahi zanka'a kvahu so'e huo. Na'ankure e'i tamage asimu eri tinkampui me'ne. 
PRO.4.24	Havigema huzana netrenka, krunagema kagipintima atirami'zankura atregeno afete meno. 
PRO.4.25	Kavua kegantigama osunka, ke fatgo hunka kavugage kavua kenka vuo. 
PRO.4.26	Kagama rentenkama vanana kana kva hu'nenka, kavua kenka nevugeno, mika zamo'a kagritera agafa huno eme hanavetigahie. 
PRO.4.27	Kagia antifi omerege amafi emerege osunka, kagamo'ma kefo avu'avapima kavareno vuzankura kva huo.
PRO.5.1	Mofavrenimoke, knare antahi'zane ama' antahizamofo kema kasamisuana kagesa antenka antahi so'e huo. 
PRO.5.2	Anama hanunka ama' antahintahire nemaninka, keagama hananana antahintahine vahe'mo'za nehazankna hunka kea hugahane. 
PRO.5.3	Na'ankure savri a'mofo agipinti kemo'a, tume rima'amo haga hiankna nehinkeno, agipintima atiramisia nanekemo'a, olivi masavemo fru huno karoro hiankna hugahie. 
PRO.5.4	Hianagi refaregama kesanana, ana amo'a akahe trazankna nehuno, tare kaziga asane'nea kazinkna hu'ne. 
PRO.5.5	E'i ana a'mofo agamo'a fri'zampi uneramino, agama renakereno viazamo'a, fri vahe kerifi nevie. 
PRO.5.6	Ana savari a'mo'a, asimuma erino mani kankura nontahino, kama via kamo'a fatgoa nosianagi antahino keno nosie. 
PRO.5.7	E'ina hu'negu mofavre nimota kenia antahitma, amama tamasamisua kemofona tamagena huomiho. 
PRO.5.8	Ana savari a'mofona atrenka ogantu'a nemaninka, nomofo kasama'arera uravao osuo. 
PRO.5.9	Anama hananana havi kagi e'nerinka, zahufafi kasefa vahe mani'nesanke'za, havi vahe'mo'za kazeri haviza hugahaze. 
PRO.5.10	Onke'nesana vahe'mo'za hanaveka'a atrenka eri'nanazana, e'nerisageno, knare zantamima amuho hunka eritru hunte'sana zantamina ru vahe'mo'za erigahaze. 
PRO.5.11	Henkama frinaku'ma hanana knama esigeno'a, krimo'a kavufafina ra nehuno, kazeri zaferinage hinkenka karagi nerunka, 
PRO.5.12	anage hugahane, na'a higena navumaro kema nenasimige'na, nagokura hu'na navesra hunentena, nazeri fatgo nehigena, ana kea ontahi'noane hugahane. 
PRO.5.13	Nahige'na rempi hunami vahe'mo'zane, nazeri kante ante kema nasami'za vahe'mokizmi kea ontahi'noane hunka hugahane! 
PRO.5.14	Nagra mika vahe zmurera haviza hu'na keforoe hugahane. 
PRO.5.15	Ru vahe'mofo tintetira tina ono, kagra'a tintetike tina no, e'i a'ka'ane mani fatgo huzanku hu'ne. 
PRO.5.16	Amanefina tinka'a ome tagi atre, eme tagitre osuo. Kagra a'enenke'za maso. 
PRO.5.17	Atregeno kagri a'mofo suzanke meno, aru a'nenena monkozana osuo. 
PRO.5.18	Kasefama maninenka e'rinana a'ka'ane muse hunka mani'negeno, Anumzamo'a asomu hugantegahie. 
PRO.5.19	A'ka'amo'a dia a' afu'moma hiankna huno avesi avesi huno knare zantfa huneganteanki, amima'amo'a maka kna kavesizana kazeri knare nehina, kagrima kavesi kantenia zamo'a kazeri agrarega atrena agri avesizampi manigahane. 
PRO.5.20	Neve enema mani fatgo hunoma omanisia a'nea mofavre'nimoka ke'negeno kavufgamo'a oraotino. Atregeno amima'arera kavrenteno kanura okino. 
PRO.5.21	Na'ankure Ra Anumzamo'a miko kama vano hunana, ke'ankereno refako huno tage'negeta vano nehune. 
PRO.5.22	Kefozama nehia ne'mofona kefo avu'avazama'amo'a kukomo azeriankna nehigeno, kumi'amo kina rentegeno nemani'ne. 
PRO.5.23	Agra'a avesizama kegvama osaniazamo hanigeno frigahie. Rama'a havizama haniazamo hanigeno, fanane hugahie.
PRO.6.1	Mofavrenimoke, tva'onkarema nemanisimo'ma nofi hugahue hanigenka aza hugahue hananano, rumofonku'ma huvempa hunka kaza hugahuema hananana, 
PRO.6.2	kagraka'a huvempama hu'nenana kemo kinama regatenigenka, 
PRO.6.3	mofavre'nimoka amana huo, hago agri azampi mani'nananki kagra'a kavufa anteraminka ana nete vunka, kasunku naneke ome hugeno kina reogantena amne manigahane. 
PRO.6.4	Kavu tokora osunka, kavura omasenenka, ame hunka vuo. 
PRO.6.5	Kagra dia afumo'ene namamo enema zgagfama ahe vahe'mofo azampinti ame huno freankna hunka, kagra'a kavufga kaguvazio.
PRO.6.6	Eri'zama e'ori feru vahe'motma kipazuvemoza nehaza zante ome negeta, rempi huta nentahita, knare antahizana eriho. 
PRO.6.7	Kipazuvemofona kva vahe'zmia omanigeno, zamazeri ante fatgohu kva vahe zamia omanigeno, kvama krizamante kva vahe zamia omani'neanagi, 
PRO.6.8	ne'zamo'ma rama'ama fore hianknafina nezama omane knafima nesagura, nezana eri atru nehaze. 
PRO.6.9	Eri'zama e'ori feru vahe'motma, nama'a zupa tamavura masegahaze? Nazupa masetamavuna segahaze? 
PRO.6.10	Osiagna ko kavura masenka hinkrafora antegenko, osiagna ko mago'ane manifru nehunka, osiagna ko mago'ane kagemazampare kazana antenka manifru hananana, 
PRO.6.11	mago zanka'a omanetfa hanigenka, kumazafa vahemo atireti kazerino fenozanka'a erivgareankna hugahane. 
PRO.6.12	Mago zazmi omane kefozama nehaza vahe'mo'za akrehe krehe zmageru aruza vano nehaze. 
PRO.6.13	Ana vahe'mo'za havigema nehanuza zamavu resukinegamiza, zmagiareti rekapasga nehu'za, zmazanteti ene erigu'a hu'za avame'namera hugahaze. 
PRO.6.14	Havi avu'avazama erifore'ma hu'zamo zamagu'afina avitenege'za, kefo avu'avazana hakare zupa nehu'za, hazenkea eri hakare hu'za nevaze. 
PRO.6.15	E'ina hu'negu e'inahu vahetera hantka huno havizamo'a agritera eno, ame huno azeri haviza hanigeno, anama azeri havizama hania knazama eritre kana omanetfa hugahie.
PRO.6.16	Sigisi'a zama Ra Anumzamo ago'matenentea zantami me'neanagi, seveni'a zamo'a Ra Anumzamofo avurera kasrino haviza me'ne.
PRO.6.17	Agra avufga erisga nehuno, ru vahe kefenkami atre'zane, havigema hu'zane, hazenke'a omane vahe'ma aheno korama'a eri fegi atre'zane, 
PRO.6.18	havi antahintahizamo antahintahifima mevite'zane, havi zante'ma ame huno avreno neviazane ave'nosie. 
PRO.6.19	Keagama refkohu trate osu'nea zanku tamage nehie huno havige hu vahe'ma, zamagipintima krunagema hu'zama atineramia zane, naga'afima hazenke zama eri hakare nehiazana Anumzamo'a agonete. 
PRO.6.20	Mofavrenimoke, negfa'ma kasamisia kasegea otretfa nehunka, negrera'ma rempi hugamisia kea amge'anto. 
PRO.6.21	Kagu'afi erintenka azeri antakro maka zupa nehunka, avaseseza hiankna hunka rugaginka knankempi anakio. 
PRO.6.22	Kama vanoma hananana ana kemo kazeri fatgo nehuno, kavu'ma masesanana kegva huneganteno, masenesampintima oti'sanana nanekea kasamigahie. 
PRO.6.23	Na'ankure ama ana kasegemo'a rampe tavikna higeno, amama rempima huneramia kemo'a msa megeno, kazeri fatgohu kavumroma antea kemo'a, manizamofo ka me'ne. 
PRO.6.24	Savri a'nemo'za kazeri hava huzankura ana kemo kza nehina, neve'enema mni fatgo osu savari avu'avazante vanoma nehania a'mofo haganentake ageru'mo'a kazeri havizana osugahie. 
PRO.6.25	Ana a'mofo agi agonagura kegasanea osuge, atregeno kavazu hunaku'ma avuretima revumima hugamisia zamo'a kavazua osino. 
PRO.6.26	Na'ankure savri a'enema mase zamo'a kazeri kefo regahianagi, vereti a'mo'ma kavazu haniana kasimu ka'a erigahie. 
PRO.6.27	Akru huno neresia tevema hankeri kasumpima antesanana kukenaka'a azerino ontegahifi? 
PRO.6.28	Teve zugu'ma neresifima kaga vapama vananana, kagagusa teonkasagegosifi? 
PRO.6.29	E'ina hukna hugahane, tava'onka'arema nemanisia ne'mofo a'enema masege, monkozama hananana hazenke erigahane. 
PRO.6.30	Aga'ma netenigeno nezama nesia zankuma kumzafama erisia vahera, rama'a tamarimpa kna hunontaze. 
PRO.6.31	Hu'neanagi ana ne'ma azerisageno'a, seveni'a zupa nama'aza eri'neo seveni'a zupa antegofetu huno miza segahie. Hagi upama hanuno'a, no'ma'afima ante'nesia fenoma'areti ene mizasegahie. 
PRO.6.32	Hianagi ru ne'mofo a'enema maseno monkozama huntesia ne'mo'a, ana negi' avu'ava zama'areti agra'a azeri haviza nehie. 
PRO.6.33	Ahe'zama azeri agazema huntesaza zamo'a, agrite me'nesigeno agaze zamo'a vgaore agrite mevava hugahie. 
PRO.6.34	Na'ankure ana a'mofo neve'ma rimpama ahesia zamo marerisigeno nona huno kahenaku esiana asuntagizana agripina omanegosie. 
PRO.6.35	Ana hazenkere miza antege, rimpa azeri fru hu'naku rama'a zantami eme amisia zamo'a, azeri fru osugahie.
PRO.7.1	Mofavre'nimoke, keni'a nentahinka, kasegeni'a eri kagu'afi antegeno raza segantena kva huo. 
PRO.7.2	Kasegeni'ama amage antesanana kagra kasefa hunka nemaninka, rempima hugamisua zana kavurgama kegva nehanankna hunka kegva huo. 
PRO.7.3	Kazeri kagesa hanigu rini kazampi antaniankna hunka kantu kagu'afi tumoka'are krento. 
PRO.7.4	Knare antahintahigura nensaro'e nehunka, antahi amahu antahintahigura nenafu'e hunka huo. 
PRO.7.5	Ve'ama maninesia a'mo'ma kazeri savrima hu'zama nehinkeno'a, ana kemo'a kaza nehina ru kazigati a'mo'ma kazeri savri hunaku'ma masavenke'ma nehanigeno'a, ana kemo'a kaguvazigahie.
PRO.7.6	Mago zupa mani'ne'na noniamofona zaho eri kampinti negogeno, 
PRO.7.7	mago'a nehazave enevazafina kogeno amuno zamifina, mago nehaza ne'kanora, knare antahizama'a omanenea ne' ke'noe. 
PRO.7.8	Agra monko'amofo nontava'onte vu'nea nonkaranka nevuno, ana a'mofo nonte vu'nea kampi ufreno vu'ne. 
PRO.7.9	Hanima hukuma nehigeno, hanimo'ma rentrako huzahifi ana hu'ne. 
PRO.7.10	Ana a'mo'ma kukenama hu'neana monko a'nemo'za nehazankna kukena hu'neno, ana ne'ma masavenkema asamino azeri savrima hanigura e'ne. 
PRO.7.11	Ana a'mo'a kehagra hagra nehuno, nontera manirava oheno kankekanke nehigeza, rama vahe'mo'za ke'za antahiza hu'naza are. 
PRO.7.12	Ana a'ra hakarea zupa kampine, maketi kumapine, maka kaziga manineno venenema evazageno rezamaheno zamavazuma hanigu negea akino, 
PRO.7.13	ana nehaza nera azeri anukiazamo antako hunenteno, avufga azeri otiare avunutira negeno anage hu'ne, 
PRO.7.14	nagra menina narimpa fruma eri kresramana vugeno, huvempama huntenoa kemo'a raga re'ne. 
PRO.7.15	Hu'negu kagriku hakarena kagenaku oregati hago eme kagena eri forehue. 
PRO.7.16	Isipi vahe'mokizmi pse'ane tavravereti mase tafera hunte'noe. 
PRO.7.17	Hago knare manama vuzantami miama, aloima, sinamoninu mase tafepina rutri huna ahemna vunte'noe. 
PRO.7.18	Hagi egeta umaseneta, zokagora nereta musena nehanukeno ko'aturanteno. 
PRO.7.19	Nenave'a nontera omani'neanki, hago afete ka vu'ne. 
PRO.7.20	Zgomo'a ku'afina avitenegeno vu'neankino kora omegosianki ama ikamofona amunontega esia kante vu'ne. 
PRO.7.21	Ana a'mo'a masave kema asamino avresia nanekea, rama'a naneke asamine. 
PRO.7.22	Ana ne'mo'a ame huno ve bulimakao afu aheku avazu hu'za nevazankna huno ana a'mofona avaririno vu'ne. 
PRO.7.23	Kevemo'ma tumo'ruragino ahesnia zankura agesa ana ne'mo'a nontahino, agra namamo hareno krifu anagintepi ufreankna nehuno, ahe frisia zankura nontahie.
PRO.7.24	Hanki mofavre'nimote, tamagesa anteso'e hutma nanekeni'a antahiho, 
PRO.7.25	Atrenkeno tamagu'amo'a ana a'mofo kerera amagera ontege, kavareno agri kantera ovino. 
PRO.7.26	Na'ankure ana a'mo'a rama'a venene zmazeri haviza nehuno, zamahe fri'ne. 
PRO.7.27	Hagi ana a'mofo nona fri vahe kerimofo ranka me'neankino, ana kamo'a fri vahe kumapi uramine.
PRO.8.1	Knare antahintahizamo ene antahi ama'hu antahizamo'a mago a'kna hu'neankino agerura eri antesga huno kezana netie. 
PRO.8.2	Agra kamofo tavaonte me'nea agonare, ka hatana hu'nefi otine'no, 
PRO.8.3	rankumapi ufre'nea kante ene kampi otineno ranke huno kezana netie. 
PRO.8.4	Ana miko vahe'motmagu kezankea nehue. Vahe'motagu kezankea nehue. 
PRO.8.5	Antahizantmi omane vahe'motma eta refakomahu antahizana emeriho, neginagi antahi'zane vahe'motma, eta antahi amahu antahi'zana emeriho. 
PRO.8.6	Kma antahiho kema nehuana, na'ankure mareri agatere'nea zanku nehue, maka nanekema hanua kemo'a, fatgo huno tamage ke tamasamigahue. 
PRO.8.7	Nagra tamage kege nehu'na, havi kegagama nagi'pintima huzankura nagonete. 
PRO.8.8	Maka nanekenimo'a tamage huno fatgo higeno, krunagene kazaki kema huzana omane'neanki, 
PRO.8.9	ana maka kemo'a antahizane vahetera fatgo hu'ne. Ana antahizama erinaku'ma hakaza vahetera, fatgo hu'ne. 
PRO.8.10	Nagrama hiho hu'nama rempima huneramua kemo'a, silva agateregeno, antahizama erizamo'a, koli'a agatereneanki erio. 
PRO.8.11	Na'ankure knare antahi'zamo'a mareri agaterenea havea agatereno, kavesi kavesima nehunka razane hunka nehanazana agatere'ne. 
PRO.8.12	Nagra, knare antahi'zamona knare huno refakohu'zane nemanue, Nagripi antahizana me'neankina miko zana nagrake refko hu'na negoe. 
PRO.8.13	Ra Anumzamofonku koroma huntezana kefo avu'avama huzankura kagotegahie. Agra'a agima erisga nehuno, avufga ra nehuno, havi avu'ava nehuno, akrahe akrehe ageru'ma aru'zana navesra hunentoe. 
PRO.8.14	Knare antahizama ami'zane, refakoma huzana nagripi me'ne. Nagra antahi ama'ma huzane hanavenena nagri zane. 
PRO.8.15	Nagra maninoge'za kini vahe'moza kegva nehazageno, ugota kva vahemoza fatgo hu'nea kasegea retro nehaze. 
PRO.8.16	Kva vahe'mo'za nagra zamaza nehuge'za vahera zamavre fatgo huza ne'vzageno, trakere kva vahe'moza fatgo huza refkoa nehaze. 
PRO.8.17	Iza'o nagrima avesi nentemofona, nagra avesi nentoe. Hagi nagri'kuma hakre'nimo'a, nagrira nagefore hugahie. 
PRO.8.18	Nagripi fenozane, ra agima erizana me'ne. Hanavetino zazatema meno vu fenozane, fatgo avu'avazana nagripi me'ne. 
PRO.8.19	Nagrama nezamua zamo'a, golia agatenereno knare silvama mizama nesazazana agaterene. 
PRO.8.20	Nagra fatgo avu'avazamofo kante nevuna, fatgo huno refakoma huzamofo kantamimpi nevue. 
PRO.8.21	Iza'zo nagrima zmavesi nantesaza nagamo'za, fenona erisanti neharesagena, nagra feno nozamifina zago'amo mareri zantamina antevi tezamantegahue. 
PRO.8.22	Ra Anumzamomo'a pusazana nagri nazeri fore huteno, mika'zana henka tro hu'ne. 
PRO.8.23	Korapara ama mopama tro osuneno ese zana nagri huhamprinantene. 
PRO.8.24	Nagra fore hutogeno henka hagerina tro higeno, kampui tintamimo'a hanatino vu'ne. 
PRO.8.25	Ranra agonane, onensa agona forera huno menima antenerera omanenegena, nagra pusante fore hu'noe. 
PRO.8.26	Miko mopane, hofa kokama ama mopafi kugusopa nazana henka tro hu'ne. 
PRO.8.27	Nagra korapa maninogeno monarera mikazana tro hunenteno, hagerina tro huntegeno tavumoma ometre emetretera evune. 
PRO.8.28	Nagra ko maninogeno anagamua hampona tro hunenteno, tinkampuima hanatino tiruma umarenia keria tro hune. 
PRO.8.29	Nagra korapa maninogeno hagerinkura, e'i avamente tirura marenka emetro huno kase hunenteno, tiruma maresia mopa trohune. 
PRO.8.30	Nagra makazama tro'ma hu'noa Ne'mofo tavaonte mani'nena, aza nehugeno muse nehigena maka kna nagranena rama'a muse nehue. 
PRO.8.31	Maka kokama troma hu'nea zanku'ene vahe'ma anampima mani'nea zankura, nagra tusi'a muse nehue. 
PRO.8.32	E'ina hu'negu mofavre'nimoka ke'ni'a antahinamio, na'ankure nagri navu'nava zama avaririsaza vahe'mo'za muse hugahaze. 
PRO.8.33	Kavumroma antesua kea nentahinka, ama antahizana e'nerinka kavesra huontenka amage anto. 
PRO.8.34	Ke'ni'ama nentahiza, kumanimofo kama atiramitema knane knanema naveganenteza, kahani'arema navegama nentaza vahe'mo'za, tusi muse hugahaze. 
PRO.8.35	Na'ankure nagriku'ma hakremo'a, nomaniza hakeno erifore nehigeno, Ra Anumzamo'a avesinente. 
PRO.8.36	Hianagi ha'marenanteno kumi'ma nehimo'a, agra'a hazenke enerie. Iza'o avesrama hunantemo'a, frizamofo avesinente.
PRO.9.1	Knare antahizamo'a mago a'kna hu'neankino noma'a negino, 7ni'a noma azeri oti zafa antreno erisoe nehie. 
PRO.9.2	Hagi ana a'mo'a ra neza retro nehuno, waini tina tro huno nenteno, nezama ante trara retro huntene. 
PRO.9.3	Ana huteno eriza a'ne'a, vahe ome kehihogu hunezamanteno, agra rankumapina marerisga hunereti kezana atino, 
PRO.9.4	tamagi omane vahe'motane refakoma hutama kezampima atupama hu'nesamota, 
PRO.9.5	rukrehe huta nagrite etma ne'zana eme neneta, waini tima tro'ma huntenoana eme neho. 
PRO.9.6	Hagi neginagi kavukavama nehanazana netrenka nomanizanka'a agafa hunka erintese nehunka knare antahintahizana rempi hunka nentahinka anazana hunka vuo. 
PRO.9.7	Azanava kema hu vahe'mofoma azeri fatgoma hananana, kema asamisana kegura huhaviza hugantegahie. Kefo avu'avama nehanimofo azeri fatgo hu kema hananana, ana kegura kiza zokago ke hugantegahie. 
PRO.9.8	Ana hu'negu azanava ke'ma nehia vahera azeri fatgo osuo, avesra hugantegahie. Ama' antahizane vahe'ma azeri fatgoma hanankeno'a, avesigantegahie. 
PRO.9.9	Ama' antahintahine vahe avumrora nentegeno mago'ane antahintahifina, ama huno manino. Fatgo avu'ava zane ne' rempi hunemigeno antahintahi'afina mago'ane antahizana erino. 
PRO.9.10	Ramofoma koroma hunteno agorga'ama manizamo'a, knare antahizamofo agafa me'ne. Ruotage'ma Hu'nemofo kagra antahi ama'ma hananana, ama' antahiza erigahane. 
PRO.9.11	Na'ankure knare antahizamo'a huno, nagriteti zazakna nemaninka mago'ane rama'a kafu manigahane hune. 
PRO.9.12	Kagrama ama' antahizama erisanana, knare antahizamo'a, mizama'a kamigahie. Kagrama kiza zokagoma huntesanana kagra'a haviza hugahane. 
PRO.9.13	Neginagi avu'avama hu'zamo'a mago a'mo rankege nehiankna hu'neankino, ke antahizama'a omanegeno, antahintahizana agripina omanene. 
PRO.9.14	Agrira noma'amo'a rankumamofona mesga huno me'negeno kahama'are manineno, 
PRO.9.15	zamagra'a erizante'ma vu fatgo huza kantema agatere'za vu'za e'zama haza vahekura, kezatino kea huno, 
PRO.9.16	atrenke'za zamagi omne vahe'mo'za rukrahe hu'za eho, nehuno refko hu'zama ke ama' osu'naza vahe'mokizmigura kea nehie. 
PRO.9.17	Kumzafama asenana timo'a knare haga hugahie. Hagi ne'zama kagragu oku'ama ne'nana ne'zamo'a haga hugahie. 
PRO.9.18	Hianagi fri'za me'ne hu'za nontahiza, ko'ma ana a'mofo nontegama vu'naza vahe'mo'zama fri'naza zankura nontahize.
PRO.10.1	Solomoni knare antahintahi zamofo naneke, erikofa huno krente'nea naneke. Ama' antahintahine mofavremo'a, nefana azeri muse nehie. Hianagi neginagi antahintahine mofavremo'a, nererana rimpa erihaviza higeno, asuzampi nemanie. 
PRO.10.2	Havi kazigatima erisana feno zamo'a kaza osugahianagi, mani fatgoma hunka manizamo'a, fri zampintira kagu vazigahie. 
PRO.10.3	Fatgoma hunoma nemania vahera, Ra Anumzamo'a atregeno agazankura nosie. Hianagi fatgo osu'zama haza vahera, zamatrenige'za erinaku'ma maragu'zama netizazana e'origahaze. 
PRO.10.4	Feru'ma maniza vahe'mokizmia zamuntera nomane. Hianagi amuhoma hu'za erizama erizamo'za, rama'a fenoza nentaze. 
PRO.10.5	Ama' antahizama eri'nea vahe'mo'a, nezamo'ma nenama hianknafina, ne'zana eritru nehie. Hianagi ne'zama hamareno eri atruhu knafima, avu'ma masea vahe'mo'a agazegu hugahie. 
PRO.10.6	Fatgo vahe'mokizmia zamasenirera asomu'mo'a, kini fetori antani zamante'ankna nehie. Hianagi kefozama nehaza vahe'mokizmi kemo'a, hazenkezana refinete. 
PRO.10.7	Fatgo vahe'mo'zama ko'ma knare zama hu'naza zankura, vahe'mo'za antahinezmiza muse nehaze. Hianagi kefo zama nehia vahe'mofona, agi agenke'a omanegahie. 
PRO.10.8	Ama' antahintahine vahe'mo'za, eri'za kea nevaririze. Hianagi tavare vahe'mo'za, haviza nehaze. 
PRO.10.9	Iza'zo mika zampima mani fatgoma haza vahe'mo'za, knare hu'za nemanize. Hianagi fatgo zama osnimo'a, fra'okigahie. 
PRO.10.10	Regavumi kavami huzamo'a, hazenke eri kamigahie. Hagi tavre vahe'mo'za zmagra'a haviza hugahaze. 
PRO.10.11	Fatgo vahe'mofo zamagipintima atiramia kemo'a, asimu ami tinkapui'mo atiramino eankna nehie. Hianagi kefozama nehaza vahe'mokizmi zamagipintima atiramia kemo'a, hazenke zana refinete. 
PRO.10.12	Vahe'ma antahi havizama huzamo'a, ha' fra hu'za eri fore nehie. Hianagi vahe'ma avesima ante'zamo'a, miko kefozana refinete. 
PRO.10.13	Knare antahizamo'a knare'ma huno refkomahu vahe'mofo zamagi'pinti atineramie. Hianagi knare antahintahi omane vahe'mofona zmgumpi sefu amigahaze. 
PRO.10.14	Ama' antahizane vahe'mo'a, antahi'zana erite erite huno, rama'a enerie. Hianagi neginagi kema haza vahe'mo'za, mika zankura upa nehu'za, ame hu'za haviza hugahaze. 
PRO.10.15	Feno vahe'mokizmi feno zmimo'a, vihu huzmanteankna hugahie. Hianagi zamunte'ma omaneazamo zamunte omane vahera zmazeri haviza nehie. 
PRO.10.16	Fatgo zamavu'zamavama nehaza vahe'mokizmia mizazmia, knare nomaniza erigahaze. Hianagi kefozama nehaza vahe'mo'za, havi miza erigahaze. 
PRO.10.17	Avumro'ma anteankema antahimia vahe'mo'a, knare nomaniza eri kante nevie. Hianagi zamazeri fatgoma hazanke'ma zamavesrama huntaza vahe'mo'za, havifi nevaze. 
PRO.10.18	Rimpa knama hu'nea vahe'mo'ma ana rimpa knama refitenakura, rama'a havige nehie. Hagi vahe'mokizmi zamagenkema hu vahera, neginagi vahere. 
PRO.10.19	Rama'a kegagama huzamo'a, kumipi kavareno nevie. Hianagi iza'o agefu'nama kegavama himo'a, ama' antahizane vahe manine. 
PRO.10.20	Fatgo vahe'mofo kemo'a, knare silvagna hu'ne. Hianagi havi vahe'mokizmi antahintahimo'a, haviza huno mago kna'a omanene. 
PRO.10.21	Fatgo vahe'mofo kemo'a, rama'a vahe zamazeri hanavenetie. Hianagi neginagi vahe'mo'za antahi ama'hu antahintahigura upa hu'za nefrize. 
PRO.10.22	Ra Anumzamo zamazeri feno vahe nesea asomumo'a, asunkuzana eri ozamigosie. 
PRO.10.23	Neginagi vahe'mo'za, kefo avu'avazana kiza zokago hazankna hu'za nehaze. Hianagi ama' antahintahine vahe'mo'za, knare antahintahifi muse hu'za makaza nehaze. 
PRO.10.24	Kefo vahe'mo'zama koroma nehazazamo'a, zamagrite egahie. Hianagi fatgo vahe'mo'za zmave'ma nesiazana erigahaze. 
PRO.10.25	Kefo avu'avazama nehaza vahe'mokizmia unu ko'ma atuno esuno'a, zamavreno fregahie. Hianagi fatgo vahe'mo'za oti hanavetiza, manivava hugahaze. 
PRO.10.26	Feru vahe'ma eri'za erinogu'ma huntesanana, ana vahe'mo'za aka'zamo vahe'mokizmi zamagipi ufreno akahiankna nehu'za, tokimo vahe'mokizmi zamavurgafi ufareno aka heankna kagritera hugahaze. 
PRO.10.27	Ra Anumzamofoma koroma hunteno agorga'ama manizamo'a, zaza kafuzge manigahane. Hianagi kefozama hu vahe'mokizmia knazamia erikofa hinke'za, zazatera omanigahaze. 
PRO.10.28	Fatgo vahe'mo'zama amuhama nehaza zamofo nena'a musezane. Hianagi havizama nehaza vahe'mozama amuhama nehazazamo'a amene zankna hugahie. 
PRO.10.29	Ra Anumzamofo avu'avazamo'a fatgo vahe'mokizmi, vihu huzmanteankna hu'ne. Hianagi havi avu'avazama nehaza vahe'mokizmia, zamazeri haviza hugahie. 
PRO.10.30	Fatgo vahe'mokizmia zamazeri torera osugahie. Hianagi havi zmavu'zmavama nehaza vahe'mo'za, ama'na mopafina omanigahaze. 
PRO.10.31	Fatgo vahe'mofo agipintima atiramia kemo'a, knare antahiza atiramino nevie. Hianagi akrehe krehe ageru'ene vahe'mofona azeri taganegahie. 
PRO.10.32	Fatgo vahe'mofo zamagi'pintira vahe'mokizmi zamazahu naneke atineramie. Hianagi kefo vahe'mokizmi zamagi'pintira, akrehe krehe kemo atineramie.
PRO.11.1	Havizama huno avamente'ma refkohu so'ema nosia vahera, Ra Anumzamo'a agoteno avesra hunente. Hianagi avamente'ma fatgo huno mizama asea vaheku avesinente. 
PRO.11.2	Kavufga atarezamo'a, kagaze'za erigamigahie. Hianagi kavufga anteramizamo'a, knare antahintahiza erino egahie. 
PRO.11.3	Maka zampima tamage huno fatgo avu'avama hanimofona, ana avu'avazamo kegva huntegahie. Hianagi hazenke vahe'mofo akrehe akrehe'zamo'a, zamagrira zamahe fanane hugahie. 
PRO.11.4	Refkoma hugantesia knarera, feno zankamo'a kaza osugosie. Hianagi fatgoma huno manizamo'a frizampintira kagu'vazigahie. 
PRO.11.5	Fatgo vahe'mokizmia tamagehu zamavu zamavamo hanige'za, kama nevaza kamo'a, knare hu'nesige'za vugahaze. Hianagi havi vahe'mokizmia zamagra nehanaza kumimofo kna'amo, zamazeri traka hugahie. 
PRO.11.6	Fatgo zmavu' zmavama nehaza vahe'mokizmia, fatgo zmavu' zmava zmimo'a zamagu nevazie. Hianagi fatgo osu vahe'mokizmia fatgo osu zmavu' zmava zamo zmazerigahie. 
PRO.11.7	Kefozama nehia vahe' moma erinaku'ma amuhama nehia zamo'a frisigeno'a anama erinakuma amuhama nehiazamo'a, amane zankna hugahie 
PRO.11.8	Hazenke zamo'ma fatgo vahete'ma esniana, Ra Anumzamo'a aza huno avare atrenigeno, ana hazenke zamo'a kefozama nehanaza vahete egahie. 
PRO.11.9	Anumzamofonku'ma korema hunte'za agorgama omaniza vahe'mo'za, kezmireti tava'ozmirema mani'namokizmia zamazeri haviza nehaze. Hianagi fatgo vahe'mo'za ama' antahiza zamimo zamagu nevazie. 
PRO.11.10	Fatgo vahe'mo'zama nomaniza zmifima knare hazageno'a, rankumapi vahe'mo'za musenkase nehaze. Hagi kefo zamavu zamavama nehaza vahe'ma fri'zage'za, havizama nehiazana vgaregahie hu'za tusi muse nehaze. 
PRO.11.11	Anumzamoma fatgo vahe'mofo nomanizama asomuma huntegeno'a, rankumamofo agimo'a marenerie. Hianagi kefo avu'avama nehia vahe'mofo agipintima esia kemo'a, rankumara eri haviza hutregahie. 
PRO.11.12	Tava'ozmirema nemaniza vahe'ma zamage henkaminetaza vahe'mo'za, neginagi vahe mani'naze. Hianagi fatgo antahizane vahe'mo'za, kea osu akohe'za nemanize. 
PRO.11.13	Iza'o vahe amefi kema huno vanoma hanimo'a, oku'a fraki'nesia zana hu'ama hugahie. Hianagi tamage kema hu vahe'mo'a, nefuma hu'nenia zana huama huontegosie. 
PRO.11.14	Ama' antahizane kva vahe'ma omanisigeno'a, kumamo'a haviza hugahie. Hianagi knare antahizama ami vahe'ma rama'ama mani'nenageno'a, kumamo'a hankvetino knare hugahie. 
PRO.11.15	Mago'mo'ma vahepintima nofima hu'nesigenka, anazamofo nona huna miza kamigahue hunka hanunka, knaza erifore hugahane. Hianagi ana'ma hu'zankuma avesrama hanimo'a, agra'a aguvazigahie. 
PRO.11.16	Rimpa fru avu'ava ene a'mofona, agesga hunentaze. Hianagi vahekuma asuragionte ne'mo'a, feno zanke e'nerie. 
PRO.11.17	Vahe'mofo asuraginteno so'e avu'avama hunte ne'mo'a, agra'a azeri so'e nehie. Hianagi vahe'mokizmi havizama huzmantea ne'mo'a, agra'a azeri haviza nehie. 
PRO.11.18	Kefo avu'avama nehaza vahe'mo'za, antesaza feno zmimo'a atupa knafi megahie. Hianagi fatgo vahe'mokizmi mizamo'a, zaza kna megahie.
PRO.11.19	Fatgo vahe'mo'za knare manizanku nehakaze. Hianagi havi avu'avazama nevaririza vahe'mo'za, frizanku nehakaze. 
PRO.11.20	Hagi akrehe akrehe avu'avazama agu'afima me'nea vahe'mofona, Ra Anumzamo'a agotenezmante. Hianagi fatgoma hu'za nemaniza vaheku, Ra Anumzamo'a muse hunezmante 
PRO.11.21	Tamage, havi avu'avama nehaza vahe'mo'za hazenkea agateore'za, ana hazenkea erigahaze. Hianagi fatgo vahe'mokizmi mofavreramina, Ra Anumzamo'a keagaga huozmanteno zmagu'vazigahie. 
PRO.11.22	Hentofa agi agonane a'mo'ma fatgo osu avu'avama nehia a'mo'a, agra afu'mofo kolire tro hunte rinima agonafi antanintaza kna hu'ne. 
PRO.11.23	Fatgo avu'avama nehaza vahe'mo'za, knare'zama erifore'ma hanaza zanku zmave'nesie. Hianagi havi zamavu'zamavama nehaza vahe'mo'za hazenkefi manigahune hu'za antahigahaze. 
PRO.11.24	Zamagragu'ma ontahiza vahe'ma zamaza nehaza vahe'mo'za, zamagra mago'ane eri avitegahaze. Hianagi rumofo amiga zama omisnazana, maka zankura eme atupa hugahaze. 
PRO.11.25	Muse hu'za vahe'ma vevama nehaza vahe'mo'za, zmagra'a rama'aza erigahaze. Vahe'ma zmazahu vahe'mo'za, ana nona'a erigahaze. 
PRO.11.26	Iza'o nezama'ama zgore'ma otreno, azeri akonama hania vahe'mo'fona, vahe'mo'za huhaviza huntegahaze. Hianagi iza'o nezama'ama zgore'ma atresimofona, asomu'mo agritera megahie. 
PRO.11.27	Iza'o knare avu'ava zankuma kazigazi huno hakesimo'a, knare'za erinkeno, kefo zanku'ma hake'simo'a, kefoza erigahie. 
PRO.11.28	Iza'o rama'a fenoma ante'nesia zanku'ma antahintahima hanimo'a, evuramigahie. Hianagi fatgo vahe'mo'za zafamo amu eri mareankna hu'za, tre tre hugahaze. 
PRO.11.29	Naga'amofoma hazanke'ma erimisimo'a, mago'zana erisinti oharegosie. Neginagima hanaza vahe'mo'za ama' antahi'zane vahe'mokizmi eri'za vahe manigahaze. 
PRO.11.30	Fatgo vahe'mofo avu'avamo'a, asimu eri zafagna hu'ne. Hagi iza'o vahe'ma agu'mavazimo'a ama' antahi'zane vahe mani'ne. 
PRO.11.31	Ama mopafima fatgo vahe'mo'za miza zamia e'nerisage'za, kefo zamavu'zamavama nehanaza vahe'mo'zane, kumi vahe'mo'za knazana erigahaze.
PRO.12.1	Azerinte fatgohu kegu'ma avesintemo'a, ama' antahizamofonku avesinente. Hianagi azeri ante fatgohu kegu'ma avesrama hunte'mo'a, neginagi vahe mani'ne. 
PRO.12.2	Knare zamavu'zamavama nehaza vahera, Ra Anumzamo'a avesi nezamanteanagi, havi zamavu'zmavama hunaku'ma retroma nehaza vahera, Ra Anumzamo'a haviza hu'naze huno ke huzmantegahie. 
PRO.12.3	Kefozama hanaza zantetira mani'zazmia retrora osugahaze. Hianagi fatgo zmavu'zmavazama hanazana, arafunare'za mani'nageno, vahe'mo'za eri tasagira osugahaze. 
PRO.12.4	Hentofa avu'ava'ene a'mo'a, nevena knare agi nemie. Hianagi knare avu'ava osania a'mo'a, neve zaferinafi namu reno kasriankna hugahie. 
PRO.12.5	Fatgo vahe'mo'ma antahizama retroma hania antahizamo'a, knare huno fatgo hu'ne. Hianagi havi zamavu'zamava nehanaza vahe'mo'zama, tami'naza antahi'zana, regavatga hugahaze. 
PRO.12.6	Kefo zamavu zamavama nehaza vahe'mokizmi ke'mo'a, vahe zamahe nefria vahe'mokizmi zamazankna hu'ne. Hianagi fatgo vahe'mofo kemo'a, vahe'mokizmia zamagu'nevazie. 
PRO.12.7	Kefo zamavu zamavama nehaza vahe'mo'za, haviza hu'za fanane nehaze. Hianagi fatgo vahe'mokizmi nagamo'za, oti hanavenetize. 
PRO.12.8	Antahizama'amo knare'ma hu'nesia nera, vahe'mo'za husga huntegahaze. Hianagi antahiza zmimo'ma fatgoma osu vahera, vahe'mo'za zamavesra huntegahaze. 
PRO.12.9	Eri'za vahe'ama mani'nenia vahe'mo'ma, anteramino amane vahe maniazama hanimo'a, zamunte omane vahe'mo'za zamagra'a zamavufga erisga nehazageno ne'zazmia omane vahera zmagatere'naze. 
PRO.12.10	Fatgo vahe'mo'a zgagafa'amofona kegvagriso'e hunezamante. Hianagi kefo zamavu'zamavama nehaza vahe'mo'za, zgagfa zamia kevga hugahazanagi, kanonkeve zamigahaze. 
PRO.12.11	Amuho hu'za hozama antaza vahe'mo'za, rama'a neza me'nenige'za negahaze. Hianagi neginagi vahe'mo'za, nena rga'a omne'zante knazmia ahe friza erizana e'nerize. 
PRO.12.12	Kefo zamavu'zamavama nehaza vahe'mo'za, kefo zamavu'zamava hu'za eriza vahe'mokizmi zante ke zmanunu nehaze. Hianagi fatgo vahe'mo'za, arafuna rene'za raga rentegahaze. 
PRO.12.13	Kefo zamavu'zamavama nehaza vahe'mo'za, havigema nehaza kezamifinti, krifu ahazankna nehaze. Hianagi fatgo vahe'mo'za, ana krifufina ohe'za agate'neraze. 
PRO.12.14	Knare zmageru'ene vahe'mo'za, kezmireti knare'zana e'nerize. Hagi eri'za vahe'mo'za, anahu kna hu'za erizazmireti mizazmia e'nerize. 
PRO.12.15	Neginagi vahe'mo'zama zamagesama antahizana, zamagrama nehazazamo'a fatgo hu'ne hugahazanagi, ama antahizane vahe'mo'za rumo'zama antahintahima zamiza kea nentahize. 
PRO.12.16	Neginagi vahe'mokizmia zmarimpa he'zamo'a ame huno amate eama hanigenka kegahananagi, ama' antahizane vahe'mo'a, azeri havizama nehinke'no'a, rimpa he'zamo'a eama hanigenka onkegahane. 
PRO.12.17	Tamage'ma hu vahe'mo'a, keagare'ma otisimofona tamage huno hufore huntegahie. Hianagi havigema hu vahe'mo'a, keagare'ma otisimofona havige huno hu frakintegahie. 
PRO.12.18	Antahintahima osuno ame'ama huno hu ke'mo'a, kazimo vahe avufafi reankna nehie. Hianagi, antahintahima huteno keagagama hu vahe'mofo kemo'a, zamaza huno zamazeri neganamare. 
PRO.12.19	Tamage ke'mo'a mevava hugahie. Hianagi havigema hu kemo'a, zazatera omanegahie. 
PRO.12.20	Kefo antahintahine vahe'mokizmi zamagu'afina vahe'ma rezmavataga hu antahizamo avitene. Hianagi rimpa fru zanku'ma nehaza vahe'mo'za, muse hugahaze. 
PRO.12.21	Fatgo vahe'mokizmirera hazenke zana omegahie. Hianagi havi zamavu zamava ene vahe'mokizmirera, hazenke zamo'a avitegahie. 
PRO.12.22	Ra Anumzamo'a havigema haza vahekura, tusiza huno agotezmanteno avesra hunezamante. Hianagi, tamage'ma nehaza vahekura, tusi muse nehie. 
PRO.12.23	Ama' antahizane vahe'mo'za ame hu'za antahintahi zazmia eri ante ama nosaze. Hianagi neginagi vahe'mo'za, neginagi antahintahizamia ame huza hu ama nehaze. 
PRO.12.24	Hanavetinka eri'zama erisanana, kva vahe fore hugahane. Hianagi feru vahe'ma manisanana, kazokzo eri'za vahe manigahane. 
PRO.12.25	Antahintahi hakarema hu'zamo'a, vahe'mofona azeri antepri nehie. Hianagi zmazeri hanaveti ke'ma vahe'ma huzami zamo'a, zamazeri antesga nehige'za muse nehaze. 
PRO.12.26	Fatgo vahe'mo'za tava'ozamire'ma nemaniza vahe'mokizmia, knare antahiza zamiza knare kante zmavare'za nevaze. Hianagi kefo zamavu zamavama nehaza vahe'mo'za, zamavre'za havifi nevaze. 
PRO.12.27	Feru vahe'mo'zama zgagfa ahe'sazana onkregahaze. Hianagi kazigazi huno eri'zama eri'zamo'a, vahe'mofona mrerisa feno zama'e. 
PRO.12.28	Fatgo avu'avama huno manizamo'a, knare nomanizamofo ka me'ne. Hagi ana fatgo avu'avama avaririzamo'a, frizana omanene.
PRO.13.1	Ama' antahizane mofavremo'a nefa'ma avumroma antesiankea antahigahianagi, veganokano kema hu mofavremo'a, vahe'mo'ma avumroma antesiankea ontahigahie. 
PRO.13.2	Knare kema vahe'mokizmima huzmi vahe'mo'za, knare zana e'neriza muse hugahaze. Hianagi hazenke vahe'mo'za, vahe'ma zmazeri haviza nehu'za zmatama zamizanku zmave'nesie. 
PRO.13.3	Iza'o agi'ma kegavama huno kema himo'a, agra'a maniza kegva nehie. Hianagi rama'a keagama hania vahe'mo'a, agra'a azeri haviza hugahie. 
PRO.13.4	Feru vahe'mokizmi zmagu'amo'a, rama'a zama erizanku zmave'nesianagi, anazana e'norize. Hianagi amuho hu'za eri'zama erisaza vahe'mo'za, zmavesizana eri knare hugahaze. 
PRO.13.5	Fatgo vahe'mo'za havigema huzankura zamavesra nehaze. Hianagi kefo zamavu'zamava nehaza vahe'mo'za, rumokizmirera zmagaze huno zamagote zmavu'zmava nehaze. 
PRO.13.6	Fatgoma huno manizamo'a kva hugantena, knare hunka hazenkea omanesigenka manigahane. Hianagi kefo avu'avamo'a, kumi vahera azeri haviza hugahie. 
PRO.13.7	Mago'a zmunte omane vahe'mo'za, feno vahe kna nehaze. Hagi mago'a feno vahe'mo'za, zamunte omane vahe kna nehazanagi, feno vahe mani'naze. 
PRO.13.8	Feno vahe'mo'za nomaniza'zmima eri havizama huzankura, miza hu'za manigahaze. Hianagi zamunte'ma omane vahe'mofona, mago vahe'mo'a azeri korera osugahie. 
PRO.13.9	Fatgo vahe'mokizmi lamu tavimo'a, ru masa nehige'za, muse nehaze. Hianagi kefo zamavu'zamavama nehaza vahe'mokizmi lamu tavimo'a, asu nehie. 
PRO.13.10	Avufga ra huno vahe'mofo agorga omani avu'avazamo'a, ha' fra hu'za avreno ne-e. Hianagi avumro kema antahino amagema ante vahe'pina, knare antahizamo'a megahie. 
PRO.13.11	Revatga hunka havige kantetima eri'sana zgomo'a, ame huno fanane hugahie. Hianagi eri'zama erino, osia eri atruma hute hutema himo'a, rama'a eri atru hugahie. 
PRO.13.12	Vahe'mo'za fore hugahie huza amuha nehaza zamo'ma fore'ma osanige'za, zmagu'amo'a haviza hugahie. Hianagi ana zamo'ma e'ama'ma hania zamo'a, asimu ami zafagna hugahie. 
PRO.13.13	Avumroma antesia kemofoma zokagoma antesimo'a, agra'a hazenkefi mani'noe huno hugahie. Hianagi kasegema asaminia kemofo agorga'ama maninimo'a, nomanizama'afina knare hugahie. 
PRO.13.14	Ama' antahizane vahe'mo rempima hugamisia zamo'a, asimu ami ti kapui hanatiankna hu'neankino, iza'o ana kema antahimofona, frizamofo krifufintira agatenere. 
PRO.13.15	Knare hu'za antahi amama haza vahe'mokizmia, vahe'mo'za zamavesi nezamantaze. Hianagi hazenke vahe'mokizmi zmavu'zmavamo'a, hanavetino haviza hu'ne. 
PRO.13.16	Maka zamofo ankereno hu vahe'mo'a agesa antahiteno, maka zana nehie. Hianagi neginagi antahintahine vahe'mo'za, zamagesa ontahi neginagi zmavu'zmavaza eri ama nehaze. 
PRO.13.17	Kefo vahe'mofoma katogema huntesigeno vaniana, hazenkefi ufregahie. Hianagi iza'o tamagema huno kema hu vahe'ma, ke erino vanigu'ma katogema huntesigeno erino vaniana, vahe'mokizmia zmazeri knare hugahie. 
PRO.13.18	Iza'o avumaroma antesaza kema ontahisimofona amunte omnesigeno, agazegu hugahie. Hianagi izano azeri fatgohu kema asamisigeno antahino amage antesimofona, agrira husaga huntegahaze. 
PRO.13.19	Avenesinia zama e'nerisigeno'a, agu'amo'a muse hugahie. Hianagi neginagi vahe'mo'za havi zmavu'zmavama nehaza zampintima atreno atiramizankura zmavesra nehie. 
PRO.13.20	Iza'o knare antahizane vahe enema vanoma nehia vahe'mo'a, knare antahiza erigahie. Hianagi neginagi vahe enema tagrote'za vanoma nehaza vahe'mo'za, hazenke erigahaze. 
PRO.13.21	Hazenke zamo'a kumi vahe'mokizmi nezmavaririe. Hianagi fatgo vahe'mokizmia, fenozmimo'a rama'a hugahie. 
PRO.13.22	Knare vahe'mo'a mofavre'amo'ene henka negehoma eri sintima haresia zana, ko retro huzmanteteno nefrie. Hianagi kumi vahe'mo'zama fenoma eri atruma haza fenona, fatgo vahe'mo'za erigahaze. 
PRO.13.23	Zamunte omane vahe'mokizmi hozafina, rama'a neza fore hugahianagi hazenke nomanizamo'a timo'ma hiaza huno harafi huno vugahie. 
PRO.13.24	Iza'o mofavre'amo hazenke nehanigeno knoma amino azeri fatgoma osanuno'a, mofavre'a avesinonte. Hianagi iza'o mofavre'ama avesima nentemo'a, hanavetino azeri fatgo hugahie. 
PRO.13.25	Fatgo vahe'mo'za rama'a ne'za me'nege'za nezamu nehaze. Hianagi kefo vahe'mofoza, zamaga tevava nehaze.
PRO.14.1	Knare antahizane a'mo'a noma'a erise higeno, naga'amo'a so'e nehie. Hianagi neginagi a'mo'a, noma'ane naga'anena eri haviza nehie. 
PRO.14.2	Fatgo avu'avazama nevaririmofona, Ra Anumzamofo kore'zamo agu'afina me'ne. Hianagi iza'o kefo avu'avama nehimo'a Ra Anumzamofona korera hunonte. 
PRO.14.3	Neginagi vahe'moma kema hiankemo'a, agrazante kano eri agumpi nente. Hianagi fatgo vahe'mofo kemo'a, agu'vazigeno knare huno nemanie. 
PRO.14.4	Bulimakao omani'nea afu nompina avusese nehie. Hianagi hanave bulimakamo'a rama'a ne'za erifore nehie. 
PRO.14.5	Tamage huno kema hu ne'mo'ma, keagarema otinea ne'ma, aza huno huama haniana, tamage hugahie. Hianagi havige'ma hu ne'mo'a keagarema otinea nema kema aza hunoma haniana havige hugahie. 
PRO.14.6	Hagi kiza zokago kehu vahe'mo'ma, knare antahizanku'ma hake'suno'a, keno eri fore osugahie. Hianagi ama' antahizane vahe'mo'a, fru huno antahizana erigahie. 
PRO.14.7	Knare antahizama omane vahepintira, mani agetaginka manio, na'ankure knare antahizana e'origahane. 
PRO.14.8	Knare antahi'zane vahe'mo'a kama vania kana antahi ani' hu'neno vugahie. Hianagi neginagi vahe'mo'za, zamagrazmi rezmatga nehaze. 
PRO.14.9	Neginagi vahe'mo'za kumimofo nona'ama erizankura, hu kiza zokago nehaze. Hianagi fatgo avu'ava'ene vahepina, antahiami' avu'avazana me'ne. 
PRO.14.10	Mago'mago vahe'mo, agria'a rimpa aka'zana antahino keno nehie. Hagi mago'mo'e huno rumofo musezana mika'a erinte amara osugahie. 
PRO.14.11	Kefo vahemofo nomo'a, haviza hugahie. Hianagi fatgo vahemofo seli nomo'a, hanavetino megahie. 
PRO.14.12	Mago kamo'a vahe avurera knare hugahianagi, avaririno atuparega vaniana fri'za me'ne. 
PRO.14.13	Musema huzampinena rimpa akazana me'ne. Hagi musema hu'zamo'a vgamaresigeno'a, asuragiza egahie. 
PRO.14.14	Zmentinti osu vahe'mo'za zamagrama hu'nesaza zmavu'zmava zante, mizana erigahaze. Hagi knare vahe'mo'a agra'a, hu'nesia avu'ava zante, mizana erigahie. 
PRO.14.15	Osia antahintahima erinaza vahe'mo'za, maka zankura zamentinti nehaze. Hianagi knare antahizane vahe'mo'a, kama vu zama'afina kva nehie. 
PRO.14.16	Knare antahizane vahe'mo'a kva huso'e hu'neno, kefozana agatenere. Hianagi neginagi vahe'mo'a kva huso'e osuno, makazana amane hugahue huno nehie. 
PRO.14.17	Ame huno rimpama ahe vahe'mo'a, neginagi avu'ava nehie. Hagi kefozama hu antahintahima eri fore'ma nehia vahera, avesra hunentaze. 
PRO.14.18	Osi'a antahintahine vahe'mo'za, neginagi avu'avaza erisantiharegahaze. Hianagi makazama ankere'za hu vahe'mo'za, kini fetori anteankna huno antahizana erigahaze. 
PRO.14.19	Iza'zo kefo zamavu'zmava nehanamo'za knare'zama nehanaza vahe zamavuga zamarena regahaze. Havi zama nehamo'za fatgo vahe'mokizmi kegina kafante zamarena ome reza husga huzmantegahaze. 
PRO.14.20	Amunte'ma omne'simofona, knampa'amo enena avesiontegahie. Hianagi feno vahe'ma manisimofona, rama'a vahe'mo'za knampa'a manigahaze.
PRO.14.21	Inamo'o tava'oma'arema maninesimofoma kefenkami netreno knarema huontesimo'a, kumi hugahie. Hianagi iza'o amunte omane vahe'ma knarema huntesimofona, Anumzamo'a asomu huntegahie.
PRO.14.22	Havi avu'avama huzamofo kema retroma hanaza vahe'mo'za, havi kantera novazafi? Hianagi iza'zo knare avu'avama huzamofo kema retroma hazamo'za, mani fatgoma huno manizane vga'ore avesizana ke'za erigahaze.
PRO.14.23	Hanavetiza mika erizama eriza vahe'mo'za, rama'a eriguhe'za erigahaze. Hagi mani'neza ke'agema hu vahe'mo'za, zamunte omane vahe manigahaze.
PRO.14.24	Ama' antahizane vahemofo fenomo'a, anunte fetori meankna huno me'ne. Hianagi neginagi zmavu'zmavama nehaza vahe'mokizmi neginagi zmavu'zmavamo'a, zmazeri neginagi nehie.
PRO.14.25	Keagama humanezmantesafima, tamage hunka kema huamama hanamoka, rama'a vahe zmagu'vazigahane. Hianagi keagafima havigema hunka huamama hanamoka, havige vahe manigahane.
PRO.14.26	Ra Anumzamofoma korema huntesimofona, Agra hanave vihu huntenkeno mani'nena, mofavre'amo'za hanave vihufi manigahaze.
PRO.14.27	Ra Anumzamofoma kore'ma hunteno Agri agorga manizamo'a asimu ami' kapu'i ti me'neankino, vahe'ma ahefri krifu'fintira azeri atregahie.
PRO.14.28	Kinimo'ma rama'a vahe'ma kegvama hanige'za, agrira ragi amigahaze. Hianagi kinimo'ma osia vahe'ma kegvama hanuno'a, agra haviza hugahie. 
PRO.14.29	Ame' huno zmarimpa ohe vahe'mo'za, ama' antahiza e'nerize. Hianagi hatuma huza zamarimpahe vahe'mo'za, neginagi zmavu'zmava eri ama nehaze. (Jem 1:19-20)
PRO.14.30	Vahe'mo'ma rimpama ante fru hunoma mani'zamo'a, avufgamofona asimu amigahie. Hianagi rumofo zante'ma kesanema nehanimofona, ana avu'avamo'a zaferinafi namureno kasriankna hugahie. 
PRO.14.31	Kagrama amunte omane vahe'ma zmazeri havizama hanunka, troma huzmantenea Anumzamofo huhaviza nehane. Hianagi kagrama zmazeri so'e hanunka, Anumzamofona ra agi amigahane. 
PRO.14.32	Kefo avu'avama nehia vahe'mofona, ana kumi avu'avazamo azeri haviza hugahie. Hianagi fatgo vahe'mo'ma, frisigeno'a, agu'vazigahie. 
PRO.14.33	Knare antahi'zamo'a, ama' antahizane vahe'mofo agu'afi akoheno meso'e huno megahie. Neginagi vahemofo agu'afina ana knare antahizamo'a, agra'a azeri ante'ama' nehie. 
PRO.14.34	Fatgo avu'ava hu'zamo'a ana mopafi me'nea kumara azeri antesga nehie. Hianagi kumi'ma nehaza avu'avazamo'a mika ana mopafi vahe'mofona, azeri agaze nehie. 
PRO.14.35	Knare avu'avamahia eriza ne'mofona, kinimo'a muse hunente. Hianagi agazema hu avu'avama nehia eri'za vahera, kinimo'a rimpa ahentegahie.
PRO.15.1	Akohenka antefru hunka ke'nona hanana zamo, rimpa akahe'zana eri'amane hugahie. Hianagi hakrugema hanana zamo'a, rimpahezana azeri otigahie. 
PRO.15.2	Knare antahizane vahe'mofo agipintira, knare antahiza e'nige'za vahe'mo'za antahi muse hugahaze. Hianagi neginagi vahe'mofo agipintira, neginagi kemo akaha huneramie. 
PRO.15.3	Ra Anumzamo'a mika kaziga kefo vahete' ene, knare vahetera avua keteno nemanie. 
PRO.15.4	Fru kema hu'zamo'a vahe'mofo asimu ami zafagna hu'ne. Hianagi akrehe akrehe kema hu'zamo'a, vahe'mofo agu'a ahenefri. 
PRO.15.5	Neginagi antahizane vahe'mo'a nefa'ma azeri fatgo hiankea nontahie. Hianagi iza'o azeri fatgoma hiankema antahimo'a, knare antahiza e'nerie. 
PRO.15.6	Fatgo vahe'mokizmia nozamifina, fenozamo avinete. Hianagi kefo vahe'mo'za erisaza mizana, hazenke'za erigahaze. 
PRO.15.7	Knare antahi'zane vahe'mo'za, antahizana vahera nezamize. Hianagi neginagi antahizane vahe'mo'za, anahura osugahaze. 
PRO.15.8	Kefo avu'avama nehaza vahe'mo'zama, Ra Anumzamofonte'ma kre sramnama vunentaza zankura, agonete. Hianagi fatgo vahe'mo'zama haza nunamunku, Agra muse nehie. 
PRO.15.9	Kefo vahe'mo'ma hia avu'ava zankura, Ra Anumzamo'a agotenente. Hianagi fatgo avu'avama huzanku'ma kazigazima hia vahe'mofona, Ra Anumzamo'a avesinente. 
PRO.15.10	Fatgo kamofoma amefi humisimo'a, tusi'a hazenke erigahie. Iza'o azeri fatgohu kemofoma avesrama huntesimo'a, frigahie. 
PRO.15.11	Fri' vahe'mofo kuma'mo'ene frizamo'a, Ra Anumzamofo avurera amate me'neankino, tagutumotia keno antahino hu'ne! 
PRO.15.12	Veganokno kema hu vahe'mo'za, azeri fatgoma hanimofona avesra hunenteno, ama' antahizane vahe'mofontera aza hinogura urava'o osugahie. 
PRO.15.13	Krimpamo'ma musema hu'nesigeno'a, kavu'gosafintira knare huno kizankiza hugahie. Hianagi karimpamo'ma musema osu'nesigeno'a, kavugosamo'a rugaririgahie. 
PRO.15.14	Ama' antahizane vahe'mo'za antahizama erizankura zamaganete. Hianagi neginagi antahizane vahe'mofona havi kemo'a, ne'zama'agna hugahie. 
PRO.15.15	Zamunte omane vahe'mo'za mika zupa maniza zmifina tusi'a amuho nehu'za maragu'zanetize. Hianagi muse arimpane manisimo'a, nezane tine neneno muse huvava hugahie. 
PRO.15.16	Osi'a fenoma anteneta Ra Anumzamofonkuma kore'ma huntenunazamo'a, rama'a fenoza ante'neta hazenkema erizana agaterene. 
PRO.15.17	Vahe'ma avesinentenka hozafi kamo'ma osia refko hunka ne'zamo'a, ra bulimakao afu'ma ahegino rimpagnanema refkoma huno nezana, agaterene. 
PRO.15.18	Ame' hunoma rimpama ahe vahe'mo, ha'frama hu'zana eri fore nehie. Hianagi akohenoma rimpa fru huno mani vahe'mo, ha'frama huzana erifru nehie. 
PRO.15.19	Eri'za e'ori feru'ma mani vahemofo kamo'a, ave'ave trazampima neviankna hu'ne. Hianagi mani fatgo hu'za mani vahe'mokizmi kamo'a ranka me'nege'za nevaze. 
PRO.15.20	Ama' antahi'zama me'nea mofavremofo nefa'a, muse nehie. Hianagi neginagi ne'mo'a, nererana kefenkaminetre. 
PRO.15.21	Antahizama'a omane vahe'mo'a, neginagi avu'avazankura muse hugahie. Hianagi ama' antahizane vahe'mo'a, knare zanke nehuno, fatgo kante nevie. 
PRO.15.22	Knare antahizama vahepinti e'orinenka mago'a zama retroma hunaku'ma hananana, ana zamo'a forera osugahie. Hianagi rama'a knare antahintahima eritenka, retroma hanana zamo'a, efore hugahie. 
PRO.15.23	Fatgo hunoma kenonama hanimo'a, muse hugahie. Hagi kna fatgore'ma huga kema hania kemo'a, knare'zantfa hugahie. 
PRO.15.24	Knare antahi'zane vahe'moma asimu erisia kamo'a anagamu marenerino, fri vahe kumapima uramizankura kegva hunente. 
PRO.15.25	Ra Anumzamo'a avufama eri antesgama hanimofona nomanizama'a, eri haviza hugahie. Hianagi kento a'mofo fenoma'ane nonkuma'a, kegva huntegahie. 
PRO.15.26	Kefo avu'avazama hu antahizama retroma huzankura, Ra Anumzamo'a avesra huno agonete. Hianagi avusese hu'nea kema huzankura, Agra muse nehie. 
PRO.15.27	Iza'o mika'za rehatri huno nagrike zanema hu' vahe'mo'a, hazenke erino naga'afi efregahie. Hianagi havi kazigatima masavema huno mizama sezankuma avesrama huntesimo'a, knare huno manigahie. 
PRO.15.28	Fatgo agu'ane vahe'mo'a agesa antahiteno, kenona nehie. Hanki kefo vahe'mofo agipintera, kefoge atineramie. 
PRO.15.29	Ra Anumzamo'a kefo zamavu'zmavama nehaza vahe'mokizmirera, afete nemanie. Hianagi fatgo vahe'mokizmi nunamunte, agesa anteno antahinezamie. 
PRO.15.30	Musema nehia vahe'mofo avufima kesanana, muse hugahane. Knarezama hu'nesia zamofo agenkema hu ke'mo'a, vahe'mofona zaferina kampina azeri fru hugahie. 
PRO.15.31	Iza'o so'e nomanizama manisieguma, azeri fatgoma hu kema nehinkeno antahisimo'a, knare antahizane vahe'mozama manisaza amunompi manigahie. 
PRO.15.32	Iza'o azeri fatgo hu kema nehanigeno ontahisimo'a, agra'a azeri haviza nehie. Hianagi iza'o azeri fatgo hu kema nehinkeno, antahisimo'a, ama' antahintahi erigahie. 
PRO.15.33	Ra Anumzamofonku korema hunteno agorgama mani avu'avazamo, vahe'mofona knare antahintahia rempi hunemie. Hagi kagrama anteraminka manisunka, rankagia erigahane.
PRO.16.1	Vahe'mota e'ina hu'za hugahune huta antahintahia retro hugahunanagi, Ra Anumzamoke ana antahintahima retroma hanuntera, huvgare kea huntegahie. 
PRO.16.2	Tagrama mika zama hunazamo'a knare hune huta tagesa antahigahunanagi, nanknahu tagu'tagesareti ana mika'zana nehune Ra Anumzamoke refako hugahie. 
PRO.16.3	Mika'zama huku'ma hanana zana Ra Anumzamofo azampi antegeno, ana mika zama huku'ma antahintahima retro'ma hanana zamo'a, nena'a fore hugahie. 
PRO.16.4	Ra Anumzamo'a agafa'a me'negeno makazana trohune. Hagi zmahe fananema hania kefo zmavu'zmavama nehaza vahe'enena, tro huzmantene. 
PRO.16.5	Ra Anumzamo'a zmavufga ra nehaza vahekura, avesra huzmanteno agotenezmante. Hagi zamavufara hanaza vahe'mo'za, knazampi manigahaze. 
PRO.16.6	Tamage huta Ra Anumzamofo avesinteta mani fatgo huta manisunkeno'a, Ra Anumzamo'a kumitia eritregahie. Ra Anumzamofonku'ma kore hunteta Agri agorga manisunazamo, kefo zampintira tazeri amane hugahie. 
PRO.16.7	Ra Anumzamo'ma musema nehia kantema tavutva'ma hanunkeno'a, ha' vahetimo'zanena zamarimpa fru hurantegahaze. 
PRO.16.8	Fatgo manizane maninenka osi'a fenoma ante'snamo'a, havi kampinti rama'a fenoma ante'sana zana agaterene. 
PRO.16.9	Ana hugahune huta antahintahia retro hugahunanagi, Ra Anumzamo Agrake makazama hanuna kana erinte fatgo hugahie. 
PRO.16.10	Kini vahe'mo'za Anumzamo'ma e'ina hihoma huno zamia antahizanteti kea nehaze. Hagi vahe'ma refakoma hanu'za, fatgo hu'za vahera refako hiho. 
PRO.16.11	Fatgoma huno makazama refko hu'zana, Ra Anumzamofontegati ne-e. Hagi fatgoma huno makazama kna'amoma hu'nea avamente'ma refkoma huzanku avenesie. 
PRO.16.12	Kini vahe'mofona kefo avu'avazankura agoteno, avesra nehie. Na'ankure kini trama me'neana, fatgo avu'avamofo agofetu me'ne. 
PRO.16.13	Kini vahe'mo'za fatgo vahemofo kegu musena nehu'za, tamage keagama nehia vaheku zamavesinezamantaze. 
PRO.16.14	Kini ne'mofo rimpa aka'zamo'a frigahane naneke me'ne. Hianagi knare antahi'zane ne'mo'a, kini ne'mofona rimpa azeri fru hugahie. 
PRO.16.15	Kini ne'mofo avugosamo'ma kiza avu'avama haniana, kasimu erinka manigahane huno nehie. Ana avu'avamo'a, mona hampomo ko erino eramigeno, ne'zamo afureankna nehie. 
PRO.16.16	Knare antahi'zama eri'zamo'a golia agateregeno, ama' antahizama avesinteno erizamo'a, silva agatere'neankino hentofaza hu'ne. 
PRO.16.17	Fatgo vahe'mofo kamo'a, ranka me'nege'za, kefo avu'avazamofona azeri agateregahaze. Iza'o kva hu'neno ana kama avaririmo'a, agra'a agu'nevazie. 
PRO.16.18	Kavufga rahu zamo'a, kazeri haviza hugahie. Kagra kavufga husgama hu'zamo'a, kazeri tnafakofa hugahie. 
PRO.16.19	Akoheno anteramino amunte omane vahe enema manizamo'a, avufga rahu vahemo ha'pinti feno eri'neaza refko hu'zana agatere'ne. 
PRO.16.20	Iza'o avumro antesaza kema avaririsimo'a, hakare'zama hanifina knare hugahie. Ra Anumzamofontema amentinti'ma hanimofona, asomu huntegahie. 
PRO.16.21	Antahi amama haza vaheku, ama' antahizane vahere huza hugahaze. Knare kema hania nanekemo, vahe'mofona avare agrarega atregahie. 
PRO.16.22	Ama' antahintahima eri'naza vahe'mofontera ana ama' antahizamo'a asimu ami kampu'i tinkna hu'ne. Hianagi neginagi avu'avazamo'a, neginagi avu'avama haza vahetera, nona'a knaza nezamie. 
PRO.16.23	Ama' antahizane ne'mofo agu'amo azeriante fatgo higeno, mago'ane vahe'ma agu'ama azeri rukrahe hu kea agipintira atineramie. 
PRO.16.24	So'e kema hu'zamo'a tumemofo rima'agna hu'neankino, vahe'mofo agu'amemofontera haga higeno, zaferinamofona azeri so'e nehie. 
PRO.16.25	Mago'a vahe'mo'za knare kante nevune nahazanagi, anama nevaza kamofo atuparega friza me'ne. 
PRO.16.26	Eri'zama e'neriza vahe'mo'za antahi'naze, eri'zama zamu'nasisi hu'za e'orisanu'za ne'zana onegahazankiza, zmagamatezamo hige'za, eri'zana e'nerize. 
PRO.16.27	Kefo vahe'mo'za, kefozama eri fore huzanku nehakraze. Ke'zmimo'a afe tevemo te'osa hiankna huno, vahe'mokizmia zamazeri haviza nehie. 
PRO.16.28	Akrehe akrehe zmageru'ene vahe'mo'za, vahe'mokizmi amunompina kea erintage'za ha' fra nehaze. Vahe'mofo amefi agenke'ma huzamo knare arone'a, azeri netane. 
PRO.16.29	Ha'framahu ne'mo'a, tava'oma'arema nemanimofona revatga huno avreno havi kante nevie. 
PRO.16.30	Iza'o avuma mago ne' resukima nemimo'a, akrehe akrehe avu'avaza nehie. Hagi iza'o agi'ma haninkofisigenka, hazenke avu'ava nehie hunka antahigahane. 
PRO.16.31	Fatgo avu'avazama hu'zama nevaza vahe'mokizmia tu zmazokamo'a, kini fetori anunte antanintea kna nehige'za, ra agi nemize. 
PRO.16.32	Ame huno arimpa'gnama osu vahe'mo'a, himamu vahera agateregeno, iza'o rimpa he'zama azerirava nehimo'a, tusia kuma'ma ha'ma huno eri'nemofona agatenere. 
PRO.16.33	Mago'azama hunakura satu zokago renka antahiama hugahue hnananagi Ra Anumzamoke hu izora hutenkeno, anazamo'a eforera hugahie.
PRO.17.1	Vahe'mo'ma rimpa frune akoheno manineno naga'anema osia kave'ma ne'zamo'a, tusi'a ne'zama hafra nehuno kreno ne'zana agatere'ne. 
PRO.17.2	Knare antahizane eriza ne'mo'a, kva'amofo mofavre'mo'ma agaze hu avu'avama hania mofavremofona ugota huno kegva hunte'neno, mofavre'amo'za erisanti haregahaze huzmante'nesafintira erigahie. 
PRO.17.3	Koline silvanena tevefi kre'za eri agru nehaze. Hianagi Ra Anumzamoke tagu'amofona reheno nege. 
PRO.17.4	Kefo avu'ava'ene vahe'mo'a, havigema nehazankea nentahie. Hagi tavre vahe'mo'a, vahe'ma azeri haviza hukema hazanke nentahie. 
PRO.17.5	Amunte omane vahe'ma huhaviza huntesia vahe'mo'a, tro'ma huzmante'nea Ra Anumzamofo huhaviza hunente. Hagi hazenkema erisaza zanku'ma muse hanimo'a, agra'a havi mizana erigahie. 
PRO.17.6	Nenama huza ra avuma omesaza vahe'mokizmia, zamagehe'mo'za, kini fetorikna zamanuntera hu'nage'za, ra zamagi vahe'mo'za nezamize. Hagi mofavre'mo'za nezmarera zmafana muse huzmantegahaze. 
PRO.17.7	Neginagi vahe'mofontera knare ke'ma hu'zamo'a, haviza hu'neanagi, kva ne'mo'ma havigema hu'zamo'a, havizantfa hu'ne. 
PRO.17.8	Mago'mo'ma mago zama erinaku zgoreti'ma maseve'ma amino erisiazamo'a, agraragisa kaguvaza huno efore hiankna nehie. Iza'o anazama himo'a maka zampina knare nehie. 
PRO.17.9	Iza'o havizama huntesimofoma kefo zama'a atrentesimo'a, amu'nozanifina avesinte avu'avazamo'a, meno vugahie. Hianagi arone'amofo havi avu'avazama'agu hugantigama hanimo'a, knare knampa'a azeri atanegahie. 
PRO.17.10	Kemofoma refko huno antahi ankemare vahe'mofona, magoke zupama azeri fatgo hu kema asamisankeno'a antahigahianagi, neginagi vahe'mofoma azeri fatgo hunaku'ma 100ti'a zupa knona ami'sanana, avu'avara ruzahera osugahie. 
PRO.17.11	Kefo avu'avazane vahe'mo'za, ha'ma erifore hu zankuke zamave'nesiankino, hazenke'zami vahera huntenkeno zmavaririgahie. 
PRO.17.12	Anenta'ama kumzafama ase'nesaza beama, mago ne'mo'ma kantegama tutagihama huntezamo'a knare hu'neanagi, neginagi vahe'mo'za neginagi zamavu'zamavama nehaza vahe'enema tragoteno manizana agatere'ne. 
PRO.17.13	Hagi mago vahe'mo'a knare'zama magamofoma huntesia zanku'ma, nona huno kefozama huntesia vahe'mofona, kefo zamo'a naga'afintira atreno ovutfa hugahie. 
PRO.17.14	Ha' frama hu'zamo'ma agafama nehanigeta, koma eri amne osanunkeno'a, ti anagi atregeno ti hageno eankna huno rama'aza eri haviza hugahie. 
PRO.17.15	Kefo avu'avama nehia vaheku'ma fatgo vahere nehu'za, fatgo zmavu'avazama nehaza vaheku'ma, kefo vahere hu'zama nehaza tare zmavu'zmavakura, Ra Anumzamo'a agoteno avesra hunezmante. 
PRO.17.16	Neginagi vahe'mo'za knare antahi'zama rempima hu'za eri zmave'sizama omane'nege'za, na'a higeza avono hu zgoa zamazampina eri'naze? 
PRO.17.17	Mika zupa knampatimo'za zmavesirantegahaze. Hagi knazampima tza hanagu tafuhe'mokizmia kasezmante'naze. 
PRO.17.18	Knare antahi'zazmima omane vahe'mo'za zamagrazmi huvempa hu'za, tava'ozmire nemaniza vahe'mo'za nofima hu'naza zama ovakanesageta, tagrati vakanezmantegahune hu'za nehaze. 
PRO.17.19	Iza'o ha'frama hu'zankuma avesintemo'a, kumiku avenesie. Iza'o agra'a agima erintesgama nehimo'a, hazenke erigahie. 
PRO.17.20	Akrehe akrehe agu'ane ne'mo'a, knare zana hakeno erifore osugahie. Hagi iza'o tavre kema nehanimo'a, hazenkefi ufregahie. 
PRO.17.21	Neginagi vahe'mofo nerera nefa'a, tusi'a ataza e'nerie. Higeno nefa rimpamo'a, ana neginagi ne'mofonkura musena osugahie. 
PRO.17.22	Musema huno mani'zamo'a, tusazamo vahera azeri so'e higeno maniankna nehie. Hianagi vahe'mofo antahizamo'ma havizama haniana, havi krimo zaferinafi me'neno azeri haviza hiankna hu'ne. 
PRO.17.23	Kema refkohu tratema kefo ne'moma maninesuno'a, keagama eri haviza hinogu oku'a masevema huno amisia zgoa e'nerino, keaga eri rukrahe huno fatgo kantera ontahigosie. 
PRO.17.24	Antahi'zane vahe'mo'a knare antahizante avua anteno nevie. Hianagi havi vahe'mofo avumo'a, mopa ataginare ame huno omegege, emegege huno nevie 
PRO.17.25	Neginagi mofavremo'za nezmafana zamasuzana eri nezamie. Hagi kasema ante'nea zamarerahe'ina, zmarimpa zamata eri'nezamize. 
PRO.17.26	Fatgo hu'nesia vahe'ma knazama zamige, knare huno hazenke'a omane kva vahe'ma knoma ami'zamo'a, haviza hu'ne. 
PRO.17.27	Knare antahintahima me'nea vahe'mo'a, rama'a keaga osugahie. Hagi ama' antahizama me'nenia ne'mo'a, ame huno rimpagna osugahie. 
PRO.17.28	E'ina hu'negu neginagi vahe'mo'ma kema osuno manisia zankura, vahe'mo'za knare antahiza eri'ne hugahaze.
PRO.18.1	Agra'aku'ma nemanisia vahe'mo'a, agraguke agesa nentahie. Knare antahizama eri'nea vaheku'enena ana ne'mo'a avesiozmantegahie. 
PRO.18.2	Neginagi vahe'mo'a ama' antahintahima erizankura, musena osugosie. Hianagi agra'a antahi'zanke hu'netreno manigahie. 
PRO.18.3	Kefo avu'ava'ene vahe'mo'a, mago'a vahekura antahi amane'za neseno, zmagi'a eri haviza nehuno, zmagaze eri'nezamie. 
PRO.18.4	Knare antahizane vahe'mofo agipinti kemo'a, tiru kna hu'ne. Hianagi mika knare antahizamo, timo kerifinti aviteno herafiramino neviankna nehie. 
PRO.18.5	Hazenkema huteno trate'ma otisigenka, hazenkema hu'nesia vahera aza osutfa huo. Hagi fatgo vahe'ma keagafima oti'nenigenka havigema huntenka azeri atre'zankura kva huo. 
PRO.18.6	Neginagi vahe'mofo kemo'a, hafra hu'za eri fore nehigeno, ana ke'zmimo'a kanonkevegu meme nehie. 
PRO.18.7	Neginagi vahe'mofo agi'mo'a, havi ke'agage nehanigeno, krifu agra'a avufare anaginente'ankna nehiakino, agrira azeri haviza hugahie. 
PRO.18.8	Vahe agenkema hu'zamo'a, haga ne'zankna hu'neankino, ame huno vahe agu'afina ufregahie. 
PRO.18.9	Zaferina omane feru vahe'mo'a, makazama eri havizama nehia vahe'mofo nefu manine. 
PRO.18.10	Ra Anumzamofo agimo'a hanavenentake vihugna hu'neankino, fatgo vahe'mo'za agritega zamagare'za nevazageno, zamagu nevazie. 
PRO.18.11	Feno vahe'mofo fenomo'a ra kuma zmimofo vihugna hu'neakino, kegva hurantenkenta knare huta manigahune hu'za nentahize. 
PRO.18.12	Avufga ra hu'zamo'a, henka hazenkefi kavrentena manigahane. Hianagi knare hunka anteraminka mani'zamo'a, kazerisga huno knare kagi kamigahie. 
PRO.18.13	Iza'o kema antahi anke ore'neno ke'nonama hanimo'a, agra neginagi avu'ava nehuno agaze zana agra'a erigahie. 
PRO.18.14	Krima eri'nesimo'ma ana zankuma antahintahi hakarema osaniana, ana krifina amane manino vugahie. Hianagi vahe'mofo antahintahimoma havizama haniana, iza knarera huno manigahie? 
PRO.18.15	Maka'zama antahi ankere vahe'mo'a, knare antahintahima erinakura muse nehie. Knare vahe'mo'a agesazofo huteno nemanie. 
PRO.18.16	Musezama eri'neno esimofona, kafana anagisigeno keagama hukuma hania rankva nera negesigeno, keaga humigahie. 
PRO.18.17	Keagafima otinesia ne'ma ese'ma keagama refkoma huno kesiana tamage hugahazanagi, anantema antahigesia ne'mo, hazenke'a keno erifore hugahie. 
PRO.18.18	Taisi zokagoma re'zamo ha frama hu'zana eri fru nehuno, hanave netremoke'ma ha'ma hu'zana zanazeri netane. 
PRO.18.19	Kagrama negafu'ma arimpama azeri havizama hu'nenana ne'ma avare'zamo'a, rankumamofo hanavenentake vihu hunteankna huno negafu'ma avare'zamo'a amuho hu'ne. Ha' frama hu'zamo'a, rone ka'a hanavenentake kafa erigino rentroko huno, refko hiankna hugahie. 
PRO.18.20	Knare kema kagipintima atiramisuno'a, knare ne'zama nankeno kamuma hiankna huno kaza hugahie. Fatgo kema hanana kemo'a, kazeri knare hugahie. 
PRO.18.21	Kekamo'a vahera zmazeri so'e nehuno, zmazeri havizana hugahie. Hagi kema huzantema avesima nentesimo'a, ana ke'amoma rentesia rga'a agra'a erigahie. 
PRO.18.22	Iza'o a'ma hakreno erinesimo'a, knare'za hakreno eri'neankino, Ra Anumzamo'a avesinente. 
PRO.18.23	Amunte omane vahe'mo'a, asumaraginteno azama hanigu meme nehianagi, feno vahe'mo'a, hanave kefinti kenona nehie. 
PRO.18.24	Rama'a ronekamo'a kazeri haviza hugahianagi, tamage ronekamo'a negafuma nehiaza huno tava'onkare manigahie.
PRO.19.1	Amunte omane vahe'ma manineno, maka zampima mani fatgoma hu'zamo'a, neginagi vahe'moma akrehe krehe ageru'ma aruzana agaterene. 
PRO.19.2	Mago vahe'mo'ma keno antahinoma osu'nesia zama hunaku'ma haniana, knarera osugahie. Iza'o ame'ama huno mago zama hunakuma hanimo'a, ana zana eri haviza hugahie. 
PRO.19.3	Mago'a vahe'mokizmi zamagri'a neginagi zmavu'zmava zamo zamazeri haviza nehige'za, Ra Anumzamofona zamarimpa ahenentaze. 
PRO.19.4	Amunte'ma me'nea ne'mofona, rama'a knampa'a manigahaze. Hagi fenoma'a omane ne'mofona knampa'amo'za netraze. 
PRO.19.5	Keagare'ma omatinesia vahe'ma havigema huno huamama hunteno azama hanimo'a, knazana erigahie. Hagi havi kema hanimo'a, mizama'a erigahie. 
PRO.19.6	Rama'a vahe'mo'za zamazama hania vahe arone manizanku zamave'nesie. Hagi maka vahe'mo'za muse zama zamiza vahe'mofo rone nemanize. 
PRO.19.7	Kagrima kamunte'ma omanesige'za, kafuhe'za kavesi ogantegahaze. Hagi knampa ka'amo'za mago'ane agatere'za zamavesra hugantegahaze. Kazama hanazegu'ma hake'sanana, zamagra omanigahaze. 
PRO.19.8	Kagrama knare antahi'zama erisunka, kagraka'agu avesinentane. Kagrama ama' antahi'zama azeri hampo'nama hanunka, knare hunka manigahane. 
PRO.19.9	Keagafima otisia vahe'ma havigema huno huama huntesia vahe'mo'a knaza erigahie. Hagi havigema hanaza vahe'mo'za, frigahaze. 
PRO.19.10	Neginagi vahe'mo'za marerisa zampina manigara osu'naze. Kazokzo eri'za vahe'mo'ma kva vahe manino, kva (princes) vahe'ma kegva huntezamo'a, knarera osu'tfaza hu'ne. 
PRO.19.11	Knare antahi'zama eri'nesia ne'mo'a, ame huno arimpa ohegosie. Hagi havizama huntesia zanku'ma agesama ontahisiana, husga huntegahaze. 
PRO.19.12	Kini vahe'mofo rimpa he'zamo'a, laionimo rankrafa hiankna nehie. Hianagi vahe'ma zamavesinteno zamazama hu avu'avazamo'a, trazante ata ko arunteankna nehie. 
PRO.19.13	Mago ne'mofavremo'ma neginagi avu'avazama hiana, nefana tusi'a hazenke eri'nemie. Hagi mago ne'mofo a'mo'ma kefra nehuno, ke huvava hania a'mo'a, nomofo anuntupinti ko'arigeno varivri hiankna hugahie. 
PRO.19.14	Negrera negafampinti none fenozanena erisanti haregahane. Hianagi Ra Anumzamoke, ama' antahizane a'ra kamigahie. 
PRO.19.15	Feru vahe'moka kavu mase vava hugahane. Hagi eriza e'ori vahe'moka nezanku frigahane. 
PRO.19.16	Iza'o kasegema amage'antesimo'a knare huno manigahie. Hagi iza'o Ra Anumzamofo avu'avama amefi'ma humisimo'a, frigahie. 
PRO.19.17	Iza'o amunte omane vahe'ma knare avu'avama hunentemo'a, Ra Anumzamofo anara hunente. Hagi agrama hania avu'avamofo avamente, mizana amigahie. 
PRO.19.18	Mofavre kamofona azeri fatgoma hugama hu'nesire, avumaroma antenka azeri fatgo huo. Hagi azeri fatgoma osnanana, frinogu kave'nesie. 
PRO.19.19	Hantaka hunoma arimpa ahe vahe'mo'a, hazenke'a erigahie. Na'ankure kagrama aza hunka eri'amane hanankeno'a, henka ana ne'mo'a anazana nehinkenka aza huvava hugahane. 
PRO.19.20	Kavumro antesia kema nentahinka, kazeri fatgoma hania kema avaririsunka, mani so'e hunka vugahane. 
PRO.19.21	Vahe'mo'a rama'a zanku antahi'zana eri retro huno hugahue hugahianagi, Ra Anumzamo'ma antahino fore hugahie hu'nesia zamoke fore hugahie. 
PRO.19.22	Ra zama me'neana huvempama huntenesia kere, amagema anteno mani'zane. Hagi amunte omane vahe'ma manizamo'a, havige vahera agaterene. 
PRO.19.23	Ra Anumzamofonkuma koro'ma hunteno agorga'ama manizamo'a, kavreno knare mni'zante vugahie. Hagi iza'o e'inahu'ma hanimo'a, mago'zankura korera osuno knare huno manigahie. 
PRO.19.24	Eri'za e'ori feru vahe'mo'a, ne'za nenaku tafepi azana antesigeno vugahianagi, ana ne'zana agipina erinteno onegahie. 
PRO.19.25	Vahe'ma huhaviza nehania vahe'ma azerinka sefu'ma amisankeno'a, knare antahi'zama omane vahe'mo'za nege'za, knare avu'avara amage antegahaze. Hianagi knare antahizama me'nea vahe'ma azeri fatgo hanankeno'a, mago'ane antahizana erigahie. 
PRO.19.26	Mago mofavremo'ma nefama neheno, nererama nompinti'ma ahenati atresia mofavremo'a, tusi'a agazeza erino naga'afina eme antegahie. 
PRO.19.27	Kavumroma antesianke'ma ontahi'sanana, e'i knare antahizamofo kana atrenka havifi vugahane. 
PRO.19.28	Havige hu vahe'moma havigema huno keagafima omati'nea vahe'ma huamama hunte'zamo'a, keagama antahi trara kiza zokago zankna nehuno, havi avu'avazana ne'za nazankna nehaze. 
PRO.19.29	Vahe'ma huhavizama hunezmantaza vahe'mokizmi'a, mizazmia ko tro huzmantegeno me'neankiza erigahaze. Nehanage'za neginagi hanaza vahera, knonkeve zamigahaze.
PRO.20.1	Waini tima nenea vahe'mofona azeri neginagi higeno, vahe'ma huhaviza hu kea nehigeno, aka timo'a vahe'mofona azeri negi nenkeno ke huhaviza nehuno hara hugahie. Waini ti neno neginagi hu vahe'mofona, agripina ama' antahizana omanegahie. 
PRO.20.2	Kinimofo arimpa akahe zamo'a, laionimo rankrafa hiankna hu'ne. Kini vahe'mofo azeri arimpa ahe'simofona, ahe frigahie. 
PRO.20.3	Ha' frama hu'zanku'ma mani kore huno agatere'zamo'a, ra agi erigahie. Hianagi neginagi vahe'mo'za ame hu'za hafra nehaze. 
PRO.20.4	Feru vahe'mo'ma hozama ante knare'ma mopama rekorino hozama ontesuno'a, hozama hamare knarera ne'zana ohamaregahie. 
PRO.20.5	Vahe'mofo antahi'zamo'a tirukna huno me'neanagi, ama' antahizane vahe'mo'a ana tirupintira ana antahizana afi anaga netre. 
PRO.20.6	Rama'a vahe'mo'za, tavesi negantone hugahazanagi, mago mago vahe'mo'za tamage hu'za kavesigante'gahaze. 
PRO.20.7	Fatgo avu'ava'ene ne'mo'a, mani fatgo huno nemanie. Agri mofavre zgamo'za, asomu erigahaze. 
PRO.20.8	Kini vahe'mo'ma keagama refako hunaku'ma trate'ma mani'neno, keaga refko huno havi avu'avazana ke fore nehie. 
PRO.20.9	Nagu'amo'a fatgo higena, nagra agru hu'noankino nagripina kumira omane'ne huno iza hugahie? 
PRO.20.10	Havige hu'za makazama refko huza kna'ama ke'zane, havige hu'za avamente refkoma osu'zanena Ra Anumzamo'a avesra huno agotenezmante. 
PRO.20.11	Mofavremofona avu'avate negenka, agri avu'avamo'a agru hu'neanki, fatgo mofavre mani'neanki hugahane. 
PRO.20.12	Tagesama me'neana keaga antahizane, tavuragama me'neana tavuma ke'za me'neankino tarega'zana Ra Anumzamo museza tami'ne. 
PRO.20.13	Kagrama kavu'ma masetenka manizankuma kavesi kavesima haniana, kamuntera omanegosie. Kavu'ma omasesanana ne'zama nesana zamo'a rama'a megahie. 
PRO.20.14	Knare osu'ne! Knare osune! Huno mago'a zama mizama seku'ma himo'a nehie. Hianagi mizaseno kantegama nevuno'a, ana zankura knare'za erue huno rama'a muse ke hume nevie. 
PRO.20.15	Antahizama ami kemo'a, koline zago'amo'ma marerisa havea ageterene. 
PRO.20.16	Onke'nenana vahe'mo'ma nofima nehinkeno magomo apasegahue hanigenka, anamofo anakreku'a huvame hunka eri'negeno, ana nofima hu'neazana eme apaseno. Savri a'mo'ma nofima hanigenoma mago'mo apasegahue'ma hanigenka, aza hu'na apasentegahue huno kaminia zana erio. 
PRO.20.17	Kumzafa kave'mo'a haganentake hugahianagi, refuzufupe havemo kagipi aviteno kagi traga hiankna henka'a hugahie. 
PRO.20.18	Antahi'zana vahepinti erintenka erizama eri antahizana retro huo. Hagi knare antahi'zama mago'mofompinti'ma e'orinesunka hatera ovuo. 
PRO.20.19	Vahe zamagenkema hu vahe'moza vahe'mokizmi oku'zana hu ama nehaze. E'ina hunegu vahe zamagenkema hu vahe enena tragotenka omanio. 
PRO.20.20	Nerera nefama huhaviza huntesia vahe'mofona tvi'amo asu hanigeno kumazu hanimpi maniankna huno frigahie. 
PRO.20.21	Arera a'fama ofri maninesigeno'ma erisinti haregahanema hu'nesia zama ame'ama huno erisia mofavremo'a, atuparega asimu'a omanegosie. 
PRO.20.22	Kefo avu'avama hugante'sagenka anahukna huna nona huzamantegahue osuo. Hagi avega antenegeno Ra Anumzamo kaza huno ana knazana erino. 
PRO.20.23	Mago'azama mizaseku'ma hanigeno kna'ama refako huno kezama (skel) erinteno refako hu so'e osu avu'avazana, Ra Anumzamo'a avesra huno agonete. 
PRO.20.24	Vahe'mo'ma mika zama hiazana, Ra Anumzamoke azeri ante fatgo nehie. Inankna huno mago'a vahemo'a agra'ma nehia zana keno antahino hugahie? 
PRO.20.25	Kagesa antahi ankeretenka Anumzamofontera huvempa huo. Ame'ama hunka huvempama hutesunka henka'a anama hu'nesana kegu kagesa antahintahi nehunka kagraka'a kazeri haviza hugahane. 
PRO.20.26	Ama' antahizane kini ne'mo'a kefo zamavu'zamava nehza vahera witi hona'a hareno eriherahe hianka huno rezaganeno ke ama huteno, henka knanentake havenu witi'a refuzafupeankna huno knazana zamigahie. 
PRO.20.27	Ra Anumzamofo lampe tvi'mo'a, vahe'mofo kantu agu'afi ufreno mika kefo agu'agesama me'neana hakeno eri ama nehie. 
PRO.20.28	Kini ne'mo'ma vahe'mokizmima avesi nezamanteno knare avu'ava huzamantesiana, agra knare huno mani'neno, zaza kna kva eri'zantera manino vugahie. 
PRO.20.29	Nehazave ramimofona hanave zamimo ra zamagia nezamie. Hianagi ranra vahera efe'zmazoka nege'za vahe'mo'za husga hunezmantaze. 
PRO.20.30	Hazenkema hania vahe'ma knokeve'ma ami'zamo, kefo avu'avazana ahenati netreno, agu'a azeri agru hugahie.
PRO.21.1	Tima eriante fatgo'ma higeno kama'are vu fatgo hiankna huno, Ra Anumzamo'a kini vahe'mofo agu'agesa azeri antefatgo nehigeno, Agri avesite nevie. 
PRO.21.2	Vahe'mo'za maka zamavu'zamavama nehaza zankura, fatgo avu'avaza nehune hu'za hugahazanagi, Ra Anumzamoke zamagu'a refako huno nezamage. 
PRO.21.3	Ra Anumzamofo avurera fatgo avu'ava zane, fatgo huno refako hu'zamo'a, kre sramnama vu zana agatere'ne. 
PRO.21.4	Vahe'ma ke fenkamite zane, avufga ra hu'zamo'a, nena raga'a rentesiana kumire. 
PRO.21.5	Knare huno antahintahima retro huteno, hanavetino erizama erizamo'a, rama'aza erifore hugahie. Hianagi ame'ama huzamo'a, amunte omane vahe manigahie. 
PRO.21.6	Havigereti eri fenomo'a, hampogino kirga hiankna huno fanane nehuno, frikante kavreno vugahie. 
PRO.21.7	Kefo avu'avama nehaza vahe'mokizmi hazenke'zamo'a, zamavazu huno zamazeri haviza hugahie. Na'ankure zamagra fatgo zamavu'zamava huzankura, zamavesra hunentaze. 
PRO.21.8	Hazenke zamima me'nea vahe'mo'za mani fatgo hu'za nomanize. Hianagi hazenke zamima omane vahe'moza fatgo avu'avate nemanize. 
PRO.21.9	Fra vazivava a'ene mago nompi omanino, agraku'ma nomofo fegu'a mani'zamo'a, knare hu'ne. 
PRO.21.10	Kefo avu'avama nehaza vahe'moza, kefo zama huzankuke zamavenesie. Hagi tava'ozmirema nemaniza vahe'ra zamazeri haviza nehaze. 
PRO.21.11	Vahe'ma huhaviza'ma hu vahe'ma knoma amiza azeri fatgoma hazageno'a, antahi ama osu vahe'moza negeza ama' antahi'zana erigahaze. Hianagi knare antahizama eri'nesaza vahe'mo'za zamazeri fatgohu kema zamasamisage'za mago'ene antahi'za erigahaze. 
PRO.21.12	Ra Anumzamo'a fatgo hu'neankino, kefo vahe'mo'ma noma'afima hia avu'ava'zana keno antahino nehiankino, ana vahera zamazeri haviza hugahie. 
PRO.21.13	Mago vahe'mo'ma amunte omane vahe'mofo kezanke'ma antahi omisimofona, agrama mago zanku'ma upama hu'neno kezatisige'za antahi omigahaze. 
PRO.21.14	Rimpama hegante'nesia vahe'ma oku'ama musezama amizamo'a arimpa ahegante'nesia zana eri fru hugahane. 
PRO.21.15	Vahe'mo'ma fatgo huno refako hu avu'avama hanigeno'a, fatgo vahe'mo'za muse hugahaze. Hianagi kefo avu'avama nehaza vahe'mo'za, tusi koro hugahaze. 
PRO.21.16	Mago'mo'ma antahi ama'ma hu antahizamofo kama atreno havifima vanimo'a, frino ko'ma fri'naza vahe'ene umanigahie. 
PRO.21.17	Knare kave neneno, tima neno muse zanku'ma mika zupama avesivava hanimo'a, zgo'amo'a vgaresigeno amunte omane vahe manigahie. 
PRO.21.18	Fatgo avu'avama nehaza vahetema hazenkema esiana, kefo avu'avama nehaza vahe'mo'za zamagri nona eri'za ana hazenkea erigahaze. Hagi hazenke vahe'mo'za fatgo vahe'mofo nona eriza knazana erigahaze. 
PRO.21.19	Mago ne'moma kehakare nehuno, rimpa hevava nehania a'amofoma atreno ka'ma kopima umanisiana knare hugahie. 
PRO.21.20	Ama' antahi'zama eri'nesia ne'mo'a, knare feno zantamine olivi masavena noma'afina erivitegahie. Hianagi neginagi antahizane vahe'mo'za, mika fenozazmia atre vganeraze. 
PRO.21.21	Mago vahe'mo'ma fatgo avu'ava ene avesima ante avu'ava'ma hankavetino avaririsimo'a, knare nomani'zanki, fatgo avu'ava'ene ra agine erigahie. 
PRO.21.22	Ama' antahi'zane ne'mo'a, hanave vahe'mokizmi rankumara ha' huzamanteno e'nerino, hanave vihugu'ma amuha'ma hunemiza vihua tapage hutregahie. 
PRO.21.23	Iza'o kema hu'zampima agi'ene agnefu'nanema kvama hanimo'a, hazenkea e'origahie. 
PRO.21.24	Vahe'ma huhavizama huzamante vahe'mo'a, avufga ra nehuno, vahera zamage fenkami netreno, agra'a avufga erisga hu'zanke nehie. 
PRO.21.25	Eri'za e'ori feru vahe'mo'a mika zama eri'zankura avesi'avesi nehuno, frigahie. Na'ankure agra azana eri avako huno, erizana e'orine. 
PRO.21.26	Feru ne'mo'a mika'zama eri'zankura antahi'vava nehie. Hianagi fatgo ne'mo'a agra'agura ontahino, mika feno'zana vahera nezamie. 
PRO.21.27	Kefo avu'ava ene vahe'mo'ma kresramnama nevia zankura, Ra Anumzamo'a agoteno avesra hunenteankino, kefo zamagu'zamage'saretima eri'za aza vahera mago'ane agatereno avesra hunezamante. 
PRO.21.28	Keagama refako hu tratema havigema huno hu ama'ma huntesimo'a, frigahie. Hianagi tamage kema hanimofona, ana agenke'amo'a mevava huno vugahie. 
PRO.21.29	Kefo avu'avama hu vahe'mo'a, havige huno nagra knare vahe mani'noe nehie. Hianagi fatgo vahe'mo'za zamagesa antahi so'e hute'za kana nevaze. 
PRO.21.30	Ama' antahi'zana eri'nenka, antahi ama'ma hu antahizana erigahananagi, Ra Anumzamofoma ha'ma rente'sanana ana antahi zankamo'a amne zankna hugahie. 
PRO.21.31	Ha'ma huzana hosi afura azeri retro hugahazanagi, ha'ma azeri'agatere zana, Ra Anumzamofontegati egahie.
PRO.22.1	Vahe'mo'ma knare kagi'ma kami'zamo'a, rama'a fenoma ante'zana agatere'ne. Hagi vahe'mo'ma kagrima kavesigante zamo'a, koline silvanena agatere'ne. 
PRO.22.2	Feno vahe'ene amunte omane vahe'enena, Ra Anumzamo ana tarega vahera tro huzanantege'ne mani'na'e. 
PRO.22.3	Ankere antahizane vahe'mo'a, hazenke zama ne'esigeno negeno maniganesigeno agateregahianagi, knare antahizama omane vahe'mo'a, hazenkema fore'ma nehanigeno'a, negeno nevuno ana hazenkezana erigahie. 
PRO.22.4	Agra'a avufga anteramino nemanino, Ra Anumzamofonku'ma koro hunteno, agorga'ama mani'zamo'a, rama'a fenoza nentesankeno kagi'a husga nehanagenka, zaza kna manigahane. 
PRO.22.5	Akrahe krahe avu'ava ene vahe'ma nevaza kampina, ave'ave zane vahe'ma azeri kukone me'ne. Hianagi iza'o agra'ama kegvama himo'a afete nemanie. 
PRO.22.6	Mofavreka'a knare kantema vuza rempi humigeno knare kante nevuno, rama hanuno'a, ana avu'avara atreno rukrehe osino. 
PRO.22.7	Feno vahe'mo'za zmunte omne vahera, kegva hunezamantaze. Hagi zgoma nofi'ma nehaza vahe'moza, zago'ama nofima haza ne'mofo kazokazo eri'za vahe nemanize. 
PRO.22.8	Kefozama krinenimo'a, henka nezama'a hazenke'za kafigahie. Hagi vahe'ma zamazeri havizama nehia himamu'amo'a, vgaregahie. 
PRO.22.9	Iza'o zamunte'ma omane nagama muse zampintima ne'zama amisia vahera, Ra Anumzamo'a asomu huzamantegahie. 
PRO.22.10	Kehu haviza hu vahera zamahe anati atrenkeno, vahe'ma huhavizama hu'zane, ha'ma hu'zane, fragema hu'zana vgareno. 
PRO.22.11	Agu'amo'ma agru nehanigeno, fru kema huzanku avenesisimo'a, kini ne'mofo rone'a manigahie. 
PRO.22.12	Ra Anumzamo'a antahizama erizante avu'a anteno kegva nehianagi, hazenke vahe'mofo kea erinetre. 
PRO.22.13	Feru vahe'mo'a amanage nehie, megi'a laioni mani'neankino, vanuana nahe frigahie huno nehie. 
PRO.22.14	Savri a'mofo agipintima nea kemo'a, muri kankna hu'ne, izano Ra Anumzamo'ma arimpa hentesimo'a, ana muri kampi tamigahie. 
PRO.22.15	Mofavremofo agu'afina negi'nagi avu'avazamo avitegahianagi, kanoma amino azeri fatgoma hu'zamo ana avu'ava zampintira azeri arukrahe hugahie. 
PRO.22.16	Fenozami mago'ane eri rama'a hunaku'ma zamunte omane vahe kna zamiza zamazeri haviza nehaza vahe'ene, feno vahe'ma musezama nezamiza vahe'mokizmia, zamuntera omanegahie. 
PRO.22.17	Knare antahizane vahe'mofo kere kagesa antenka antahise nehunka, nagrama rempima hugamisuaza huo. 
PRO.22.18	Na'ankure ana kemo'a knare hu'neankinka kagu'afi erintenankeno ana kemo'a, kagitera me'nena kea hutere hugahane. 
PRO.22.19	Nagra menina rempi hunegamugu, nentahinka Ra Anumzamofonte kagranena kamentinti huo. 
PRO.22.20	Nagra 30ti'a knare kegaga krentegantenofina, kavumro kene, antahiza eri zamofo naneke kregaminoankinka, 
PRO.22.21	ama ana kereti tamage kea rempi hunka antahinenka, iza'o hugantenigenka e'nesamofona fatgo'are kenona ome asamigahane. 
PRO.22.22	Zamunte omane vahe'mokizmi zana ohanareho, na'ankure zamagra zamunte omane vahe mani'naze. Hagi zamunte omanesige'zama upama hu'nesaza vahera, keagarera zamavrenteta zamazeri havizana osiho. 
PRO.22.23	Na'ankure Ra Anumzamo'a, zamunte omane vahera zamahokeno zamazeri havizama hanaza vahe'mokizmia, zamazeri haviza hugahie. 
PRO.22.24	Arimpa hevava vahera rone huonto, ame huno rimpahe vahe enena tagro oto, 
PRO.22.25	ru ana vahe zamavuzmava enerisankeno, kukomo kazeriankna huno kagu'a azeri haviza hugahane. 
PRO.22.26	Mago vahera huvempa hunka mago'za hugantegahue osuo. Hagi ru vahe'mo'ma nofima hu'nesigenka, ana nofima hu'nea zana nagra vakanentegahue hunka osuo. 
PRO.22.27	Anama nofima hu'nesaza zama apa osesanke'za miko zanka'ane, tafe'ma masinkama nemasesana zanena eri vgaregahaze. 
PRO.22.28	Tamagehe'mo'za ko'ma re'nenaza kanagi kana, akasi kantutretma rumofo mopa eri havia osiho. 
PRO.22.29	Eri'zama eri antahizama eri'nea ne'mofo erizana negano? Agra kini vahe'mokizmi eri'za vahe nemanino, agi omane vahe'mofo eri'za vahera omanigahie.
PRO.23.1	Rankva ne'ene kave negahane hu'za kagima hanagenka umani'nenka nezama nekura, antahi so'e hutenka kva hunka ne'zana no. 
PRO.23.2	Rama'a ne'zama ne' vahe'moka, kagraka'a knankenofi kazinuti taga hiankna nehane. 
PRO.23.3	Rankva ne'mofo ne'zamo'a, ksanea osino. Na'ankure ana kaveteti, regavatga hugahie. 
PRO.23.4	Feno vahe'ma mni'zankura maragu'zatinka kazeri havizana osunka, ama' antahiza e'nerigeno feno vahe'ma mani antahizamo'a kazeri havizana osino. 
PRO.23.5	Kavuma keramage'ma hanankna huno, feno zankamo'a fanane hugahie. Na'ankure agekona eri atareno tumpa namamo hareno hampompi mareriankna huno, afe hugahie. 
PRO.23.6	Veva osu ne'mo'ma ne'za emeno huno kagi hania nezantera ovuo. Knare ne'za krentesia nezantera, ksanegura osuo. 
PRO.23.7	Na'ankure agra e'inahukna ne'kino, nama'a mizana hugahie antahintahi hakare nehuno, ne'zana nenenka tina no hugahianagi, agri agu'amo'a, kagri'enena omane'ne. 
PRO.23.8	Anama ne'nana nezana amu'atinetrenka, nanekema hu so'e huntenana zamo'a, amanezankna hugahie. 
PRO.23.9	Neginagi vahe'ma mani'nenafina keaga osuo, na'ankure ama' antahizanteti hanana kea, huhaviza hugahaze. 
PRO.23.10	Tamagehe'mo'za koma re'ne'naza kanagi kana akasi kantugma osuge, megusa mofavre'mofo mopa kavunofi ahenka e'orio. 
PRO.23.11	Na'ankure zamahoma ke'nia Nera hankave Ne' mani'neankino, tamagrira keaga Agra'a hurmantegahie. 
PRO.23.12	Kagu'areti kavumro kea nentahinka, antahizama kami kere kagesa antenka antahio. 
PRO.23.13	Mofavrema azeri fatgoma huzankura, korera osuo. Kagrama knoma amisanana ofrigahie. 
PRO.23.14	Azeri fatgo hu knoma amizamo'a, fri vahe kumapima vuzankura agu amena agu'vazigahane. 
PRO.23.15	Mofavre'nimoke, ama' antahizama erisiana, Nagri nagu'amo'a muse nehuno, 
PRO.23.16	kagipinti'ma fatgo ke'ma antahi'sugeno'a, mika nagu'amo'a muse hugahie. 
PRO.23.17	Kumi vahe'mokizmi zamavu'zmavakura kegasanea osuo. Hianagi Ra Anumzamofonku kore'ma hunteno agorga'ama manizanku maka kna, kagesa antahio. 
PRO.23.18	Henkama fore hania zankuma tamage hunka kagesa nentahinka, amuhama nehana zamo'a amnezanknara osugahie. 
PRO.23.19	Mofavre'nimoka, ke'ni'a antahinka knare antahi'zana erinka, fatgo kante kagu'a antenka vuo. 
PRO.23.20	Rama'a aka'tima nene'za neginagi nehaza vahe'ene, rama'a zgagfamofo ame'are'ma nehaza vahe'enena, trago oteho. 
PRO.23.21	Aka tinte vahe'ene ra'ma'a nezama ne' vahe'mo'za, zmunte omne vahe manigahaze. Hagi avu'ma mase vava vahe'mo'a, kukena zamimo'a tagato tagatu hugahie.
PRO.23.22	Kasema kante'nea negafa ke'a nentahinka, negrerama tvavaresigenka kefenkamia otro. 
PRO.23.23	Tamage ke'ma mizase'nenunka zgorera otro, ama' antahizanki, huoguma rempima hugamisiazanki, antahi'ama huno refkoma hu'zana erio. 
PRO.23.24	Fatgo avu'avama nehia mofavremofo nefa'a, tusi'a muse hugahie. Hagi ama' antahiza eri'nea mofavre'agura, nefa'a muse huntegahie. 
PRO.23.25	E'inahu kavukva hunka negrera kfama azeri muse nehunka, ksegante'nea negrerana azeri muse huo.
PRO.23.26	Mofavre'nimoke, kagu'tumoka'a Nagri nenaminka, kvuma ke'sanana, Nagri navu'navate kento. 
PRO.23.27	Monko avu'avama huno Savrima huno vanoma nehia a'mo'a, murigankna higeno, vema ante'nea a'mo'ma savrima huno vanoma nehia a'mo'a, osi tinkerigna huno urami'neankino, ana tinkerifima uramisaza vahe'mo'za haviza hugahaze. 
PRO.23.28	Ana a'mo'a kumza vahe'kna huno kazeri savri hunaku kaveganteno mni'neankino, venenea azeri savri hanigeno, mani fatgo huno a'are'ma omani'zamo'a ra hugahie.
PRO.23.29	Iza hazenkefina mni'vava higeno, iza asu zampina nemanie? Iza ke hakarea nehigeno, iza hara azeri o'netie? Iza avufamo hazenkea erigeno namuna nere? Iza avumo korankera nehie? 
PRO.23.30	E'i anazama fore'ma nehiana zazate'ma aka tima nenaza vahe'ene, hanave waini tima tagi havia hu'za ne'naza vahe'tmimofonte fore nehie. 
PRO.23.31	Atregeno wainimo'ma korankrema nehuno, agrema'amo taferopinti krakra huno mrenerino, knankente'ma fruma huno urami'nia zamo'a, kazeri kasanea osino. 
PRO.23.32	Hianagi henka'a hamu osifavemo kreankna nehuno, ha' osifavemo kamprino avuatgazama'a regatati huganteankna hugahie. 
PRO.23.33	Kavumo'a ruzahu ruzahu'za negenkeno, antahintahi kamo'a savri nehina, kema hanana kemo'a savri hugahie. 
PRO.23.34	Hagi e'inama nehanana, hageri amunompi me'nea ventefi masenankeno kranto kranto huno kazeri tore tore hiankna nehuno, ventemofo seri rente zafare mani'nankeno, zahomo kavregantugama hiankna hugahane. 
PRO.23.35	Anage hugahane, nahazanagi nata onkrine hunka nehunka, kanona namizanagi antahina kena osu'no'e hugahane. Hanki nagrama ete otisuna, mago'ane ana tina negahue nehane.
PRO.24.1	Havi vahe'mo'ma hania avu'ava zankura kegasane huge, ana vahe'enema tragotenka mani'zankura, kagesa ontahitfa huo. 
PRO.24.2	Na'ankure antahiza zamifina vahe'ma hazenke'zami antahizamo avitegeno, zamagipintima atineramia ke'mo'a, hazenke erinte kege nehaze. 
PRO.24.3	Knare antahizanteti nona neginka, ama' antahizanteti eri hanavetigahane. 
PRO.24.4	Antahi'zama erinenanteti, knare fenozane zgo'amoma mreri zantamina nonka'afina erinte avitegahane. 
PRO.24.5	Ama' antahizane vahe'mo'za rama'a hanave erizageno, antahizama eri vahe'mo'za mago'ane hanave e'nerize. 
PRO.24.6	Ha'ma hu'zante'ma ama' antahizama hunka e'orinesunka, hatera ovuo. Na'ankure rama'a vahe'mo'zama ha'tema vanana kavumroma kantensagenka, hara azeri agateregahane. 
PRO.24.7	Knare antahizamo'a mesga hu'neanki'za, neginagi vahe'mo'za erigara osu'nazankiza, rankumamofo kafante'ma kva vahe'mo'zama atruma hu'zama kema hanafina, mago kea osugahie. 
PRO.24.8	Kefo avu'avazama hu antahizama retro'ma nehaza vahe'mokizmigura, hazenke vahere hu'za nehaze. 
PRO.24.9	Neginagi avu'avama hu'zama retro'ma hanazana, kumi nehaze. Vahe'ma huhavizama hunezmantea vahe'mofona, vahe'mo'za zamavesra hu'za zamagote'nentaze. 
PRO.24.10	Knazampima unefrenka hanavema otisankeno'a, hanaveka'a omanegosie. 
PRO.24.11	Havigema hu'za zmahe frinaku'ma hanaza vahera, zamaza huta zamavreho. Hagi zamahe frinaku hanaza vahera, zamaza huta zamavreho. 
PRO.24.12	Antahi'nesunka ontahi'noe hunka havigea osuo. Na'ankure Anumzamo'a kagu'a kageno antahino nehuno, kagu'a kegva hunegantea ne'mo'a, kagu'a kageno antahino osugahie hunka osuo. Miko vahe'mokizmia zamagrama hu'nesaza zmavu'zmavate anteno mizana zamamigahie. 
PRO.24.13	Mofavre'nimoka tume rima'a no, na'ankure knare hu'neankino, kagitera haga hugahie. 
PRO.24.14	E'i anahukna huno, ama' antahizamo'a kagu'afina haga hugahie. Hagi hakenkama erifore'ma hanankeno'a, henkama erigahue hunka amuhama nehana zamo'a, amnezanknara osugahie. 
PRO.24.15	Kefo vahe'moka fatgo vahe'mozama nemaniza nontera, zmazeri haviza hunakura kva hunka omanio. Hagi fatgo vahe'mo'za nemaniza kumara eri havizana osuo. 
PRO.24.16	Na'ankure fatgo vahe'mo'za, 7ni'a zupa evuramiga hazanagi, ete otigahaze. Hianagi kefo avu'avama nehaza vahetera, mago hazenkema esuno'a, eme zamazeri haviza hugahie. 
PRO.24.17	Ha'ma renegantesaza vahe'ma evuramisagenka, musena osuo. Hagi tanafama hanaza zankura, musena osuo. 
PRO.24.18	Na'ankure Ra Anumzamo'a ana'ma hanankeno'a, negageno musena hunoganteno arimpahe zama'a anamofontetira eritregahie. 
PRO.24.19	Kefo vahe'mofo avu'avakura korera hunka antahintahi hakare nosunka, ana havi zamavu zamavakura kegasanea osuo. 
PRO.24.20	Na'ankure kefo zamavu'zama'ene vahe'mokizmia, henkama knare huzama mani' mani'zana omnesige'za, lamu tavi'mo asu hiankna hugahaze. 
PRO.24.21	Mofavre'nimoke, Ra Anumzamofone kinimofonena koro huneznantenka znagorga nemaninka, ha'ma reznantesaza vahe'enena magopina tragoteta omaniho. 
PRO.24.22	Na'ankure e'inahu vahetera, tusi'a hazenke zamo ame huno egahie. Ra Anumzamo'ene Kini ne'mo enema zamisaza knazana, mago'mo'e huno ontahitfa hugahie. 
PRO.24.23	Ama' antahizama eri'naza vahe'mo'za amanahu ke hugahaze. Nanekema trate refkoma hanuza magomofonkukera osugahaze. 
PRO.24.24	Iza'o kefozama hu'nesia neku'ma, kefozana osune hunoma hanige'za, rama'a vahe'mo'za anagema hania ne'kura, huhaviza hunentesageno, kokankoka vahe'mo'za antahi haviza huntegahaze. 
PRO.24.25	Hu'neanagi iza'zo kefoza hu'nesia neku'ma, kefoza hu'ne huzama huamama hanimo'a, rama'a asomu erino rama'aza antegahie. 
PRO.24.26	Tamagema huno ke nonama hu'zamo'a, e'i knare kvate knampaka'amo kanukino kantako huganteankna hugahie. 
PRO.24.27	Kotazana hozama antesanaza retro hunka hoza antetenka, henka nonka'a kigahane. 
PRO.24.28	Tava'onka'arema nemanisimofoma trate'ma kegagama hunentezama, kenana zanku nehazafi huama huo hanagenka, havigea hunka hazenkema osu'nesia zankura, hazenke hu'ne huonto. 
PRO.24.29	Hagi zmagrama hunantesaza zana nona huna huzamantegahue hunka osuge, mago'mo'ma havizama hugantesiana, nona hu'na havizana huntegahue hunka osuo.
PRO.24.30	Nagra feru ne'mofo hozafine antahintahi'a omane ne'mofo waini hozafi agaterena nevu'na koana, 
PRO.24.31	ave've trazamo'ene hozafi inozamo hageno ana hoza refitegeno, have keginama hugagi'nea zamo'a fraguvaziramine. 
PRO.24.32	Ana zama nege'na nagesama nentahugeno'a, mago'aza rempi hunamine. 
PRO.24.33	Osi'agna nagra navura masehimarege, osi'agna masege, osi'a nazana anamagina manisga huge'ma hanugeno'a, 
PRO.24.34	musufa vahe'mo'za mika fenozmi kumzafa sage'za, mika zazmimo'a ame huno vgaresige'za, zamunte omane vahe maniankna hugahaze.
PRO.25.1	Ama'i Solomoni knare antahizamofo naneke, Juda vahe kini ne' Hezekia eri'za vahe'mo'za eriza krente'naza naneke. 
PRO.25.2	Ra Anumzamo'a rama'a zama antahizama'afi erifrakinegu, ra agi nemune. Hagi kinimo'a anama frakinea zama hakeno erifore nehigeta, agrira ra agi'a amita husga nehune. 
PRO.25.3	Monamo onagamu me'geno, mopamo'a ufenkamu megeta antahita keta nosunankino, e'inahukna kante kini vahe'mokizmi antahintahizmia tagra antahita keta osugahune. 
PRO.25.4	Silvama kre'za eri avusese hazageno, knare'ma hige'za anantetira zgo'amo mareri zantamina tro nehaze. 
PRO.25.5	Kefo avu'avama hanaza vahe'ma kini ne'mofo kumapintima zamahenati atresazana, agrama kegvama hu'nea kumamo'a, hanavetino fatgo huno megahie. 
PRO.25.6	Kini ne' avurema emanisunka, nagra ra vahe'mani'noe hunka kavufga ra nosunka, zmagine vahe'mokizmi tratera eomanio. 
PRO.25.7	Akoheno mani'nenkeno kema huno avrenagamute zamo knarera hu'neanki, agine vahe'mofo avufima hugantesigenka anama mani'nenana tra'ma atrenka urami zamo'a kagaze hugahianki, antahinka kenka huntenka fatgoza huo. 
PRO.25.8	Ame hunka naneke hu tratera magomofona avrentenka kehara huonto. Na'ankure tava'onkarema maninaza vahe'mo'za, ana nanekeka'ama eriama huno kazeri kagazema haniana, atuparega na'a kagra hugahane? 
PRO.25.9	Kagrama tava'onkarema nemanisimo'enema ke ha'ma nehanunka, magomofo oku'a avu'ava'amofo nanekea hu amara osuo. 
PRO.25.10	Henka'ama vahe'mo'za antahisuza, frakiza hazankea kagra franokine huge, kazeri kagaze nehu'za mika zupa antahi haviza hugante vava hugahaze. 
PRO.25.11	Hagi vahe'mo'ma knare antahi'zama kna fatgo'arema hu'ama'ma hanigeno'a, ana ke'mo'a kolire tro hunte'naza epoli zafa rgamo silva zuompafi meankna hu'ne. 
PRO.25.12	Knare antahizantetima azeri fatgoma nehanigeno agesa anteno antahisimo'a, kolire tro hunte'naza avasaseza agesafi anteankna hu'ne. 
PRO.25.13	Kema erino esia ne'mo'ma, ome huo huno huntesigeno esia kema eme fatgohuno anankema hu ne'mo'a, hozafinti neza hamare knare ata ko'mo rufru hiankna nehigeno, kva'amofo agu'amo'a fru nehie. 
PRO.25.14	Mago vahekuma museza kamigahue hunoma avufga ra hu kazigati huvempa hunteteno, anazama omisia vahe'mo'a, ko aruku zaho e'nerino hampo ko atuno hanintiri huteno, kora oriankna nehie. 
PRO.25.15	Hagi ame hunka krimpama ohe'zamo'a, kva vahera rimpa azerifru hunka, kagrarega avrentegahane. Antefru hunka huke'mo'a, ha' frama hu'zana mika azeri agateregahane. 
PRO.25.16	Tume'mofo tima'amo'a haga hu'neanki, nenenunka avamente no, rama'a nesanana amu'atigahane. 
PRO.25.17	Tva'onkarema nemanisimofo nontera hakare zupa vuvava osuo, anama hanankeno'a musema hunoma negavreanknara osugosianki, avesra hugantegahie. 
PRO.25.18	Tava'onkarema nemanisimofoma havigema huntenka, agenkema hanana zamo'a, kumpa knonu aheankna nehunka, kazinteti avufgama akafriankna nehunka, keve aheankna hugahane. 
PRO.25.19	Kagrama kaza osuga vahe'ma antahinemisankeno havi knama esigeno'a, naza hugahiema hananana, ave'neneno ata negrifi ne'zama neankna nehunka, agamo haviza hu'nea ne'mo revazamu revazamu huno veankna hugahane. 
PRO.25.20	Vahe'mo'ma asunku zampima mani'nenigenka muse zgamema hananana, ana asunku zampi mani'nea vahe'mofona, zasi knafi nakreku'a zafi atreankna nehunka, aka tinu avufga taga hu'nefi tagi atreankna hugahane. 
PRO.25.21	Ha' vahekamofoma aga'zanku nehanigenka ne'zama nesia zana neminka, tinku'ma avenesinigenka tina amigeno neno. 
PRO.25.22	E'inahu'ma hanankeno'a, teve tankanuza asenifi hampagenteankna hanankeno, agra'a havi avu'ava zama'agura agaze nehanigeno, Ra Anumzamo'a mizana kamigahie. 
PRO.25.23	Vahe'ma amefiga ke'ma hu kemo'a, noti (north) kazigati zaho'mo ko atufeno eankna huno, ana vahe'mofontera arimpa ahe'za erino esigeno, avugosamo'a zahe hugahie. 
PRO.25.24	Fegi'a anaga nomote kagraku manizamo'a, nogu'afima kehakarema nehia a'enema manizana agaterene. 
PRO.25.25	Afete kumateti knare'zamofo agenkema egeno antahizamo'a, tinku avesinere zasi ti amigeno neankna nehie. 
PRO.25.26	Fatgo ne'mo'ma kefo avu'ava ene ne'ma, avaririno kefo avu'avama ome haniana, knare tinkerifi agamunke timo ufreno eri haviza hiankna hugahie. 
PRO.25.27	Vahe'mo'ma ra'ma'a tumerima ne'zamo'a, knarera osu'ne. Vahe'mo'ma agra'a ra agima erizanku'ma mraguzamati'zamo'a, knarera osu'ne. 
PRO.25.28	Iza'o, rimpa aka he'zama azeri aravama ohesiana, mago ra kuma'mofo have keginamo fragu vaziramiankna hugahie.
PRO.26.1	Neginagi vahe'ma ragima amizamo'a, zage knafi ko' ariankna nehigeno, ne'zamo afure knafi ko' ariankna huno knarera nosie. 
PRO.26.2	Magomo'ma hazenkema osu'nenigeno kazusi hunte kema hanigeno'a, ana kazusi kemo'a kisave namamo mika zupa mnigsa osuno hareno vano vano nehiankna huno, vahetera forera osugahie. 
PRO.26.3	Hosi afura sefu knonu ahe'za azeri antefatgo nehazageno, donki afumofona aeni zamagipina rentenaza zante zamavazu huza zmazeri fatgo nehaze. Hagi neginagi vahera knonteti zamagumpi zamahe'za zmazeri fatgo hugahaze. 
PRO.26.4	Neginagi vahe'mofona neginagi naneke zamirera kenona huozamanto, anama hananana zamagri kna hunka neginagi vahe manigahane. 
PRO.26.5	Antahiso'e hutenka neginagi vahe'mo'za, neginagi nanekema hanaza nanekerera, kenona zmia huzamanto, ru zamagra antahisazana knare antahiza eri'none hugahaze. 
PRO.26.6	Neginagi vahe'mofoma katogema huntesankeno kema erino vaniazamo'a, mago kaga akafri atreankna nehuno, avuatga ti neankna hugahane. 
PRO.26.7	Neginagi vahe'mo'ma knare nomanizamofo nanekema hu'zamo'a, vahe'mofoma frino sti'nea agamo eri'za e'oriankna huno, ana naneke'amo'a erizana e'origahie. 
PRO.26.8	Neginagi antahizane vahe'ma ra zamagima zmizamo'a, kumi'atifima have erinteno ahe atrenaku anteankna nehie. 
PRO.26.9	Neginagi antahizane vahe'mozama knare nomanizamofo naneke hanazana, negi ti neno neginagi hu'nea vahe'mo, ave ave nofi azampi azerineno traka truku huno vano hiankna nehie. 
PRO.26.10	Neginagi antahizane vahe'ene karankama enevanaza vahe'ma zgorema eri'za erisazegu'ma zamavresia zamo'a, keve ome ahetre emehetre huno rama'a vahe zamaheankna hugahie. 
PRO.26.11	Kramo'ma amu'ma atitrenere'ma eteno viaza hu'za neginagi vahe'mo'za koma nehaza neginagi zamavu'zmavara hutere nehaze. 
PRO.26.12	Neginagi vahe'mo'za amuhama hazazamo'a, ama' antahizane vahe'ma mani'none hu'za antahiza vahera zamagateneraze. 
PRO.26.13	Kampine ra kumamofo kantamimpina ha' zga laioni manine hu'za feru vahe'mo'za nehaze! 
PRO.26.14	Kafamo'ma hantintenare'ma me'neno anagino erigino hiankna hu'za, feru vahe'mo'za nemasaza tafe zamire, rukrahe rukrahe nehaze. 
PRO.26.15	Feru vahe'mo'a ne'zama ante tafepintira ne'zana erigahianagi, agipina erinteno nezankura avesra hugahie. 
PRO.26.16	Feru vahe'mo'a agraguma antahiana, 7nia knare antahizane vahera, nagra zamageterenoe huno nentahie. 
PRO.26.17	Rumozama ha' frama nehazafima, anintka huno kema hu'zamo'a, kramofo agesare avazu huno viankna nehie. 
PRO.26.18+PRO.26.19	Tava'oma'are nemanimofoma revatga nehuno, kiza zokago ke hugantoe hunoma nehimo'a, negi ne'mo teve nerea keve ome ahetre eme ahetre hiankna nehie. 
PRO.26.20	Hagege teve rampama omanesigeno'a, tevea rukru huno ontegahie. Hagi vahe zamefi kema hu'zama omanesigeno'a, ha' frama hu'zana omanegosie. 
PRO.26.21	Tevemo'a tanknuzare tevea nereno hagage teve rampare rukru huno tevea nereankna hu'za keframa vazi vahe'mo'za, ha'ma hu'zana eri agafa nehaze. 
PRO.26.22	Vahe'ma amefi agenke hu kemo'a, haganentake ne'zankna hu'neankino, vahe'mofo agu'afinka unefre. 
PRO.26.23	Vahe'ma azeri havizahu antahizama kagu'afima me'negenka, amne kagitetima fru kema humisanana, mopa kavomofo amega'a silva masave frenteno eri knare hiankna hugahane. 
PRO.26.24	Magomo'ma avesra hunentesia vahe'mofoma amega agiteti avurera so'e ke humigahianagi, agu'afina antahi muginente. 
PRO.26.25	Knare kema hanigenka ana kegura tamage hunka antahiomio, na'ankure agu'afina 7ni'a kasrino agote'zamo avitene. 
PRO.26.26	E'i ana kefo antahi'zana frakigahianagi, mika veamo'za, kefo avu'ava'afi eama hanige'za kegahaze. 
PRO.26.27	Iza'o kerima asentesimo'a, anama asentesia kerifi agra'a tamisigeno, iza'o havema rezahe huno mrenerinimofona, ana havemo'a ete eramino havema retufeno mrerino nevanimofona eme rehapatigahie. 
PRO.26.28	Havi kema hu vahe'mo'a, avesrama hunentea vahera, havige huno azeri havizahu ke hunente. Rumofo zante ke'neno masave kema hu'zamo'a, ruga'a vahera azeri haviza nehie.
PRO.27.1	Okina e'inahu'za hugahue hunka kavufga rana osuo, na'ankure mago mago knamo'ma erinoma e'nia zana ontahinane.
PRO.27.2	Atregeno ru vahe'mo'za husga hunegantena, kagra'agura husga osuo. Rurega vahe'mo'za husga huganteho, kagra'a kavufga husga osuo. 
PRO.27.3	Havemo'a kna higeno, kasepamo'a tusi'a knanentake hu'neanagi, neginagi vahe'mo'zama nehaza zamavu'zmavamo'a, ana tarega zana agatereno tusi'a knanentake hu'ne. 
PRO.27.4	Rimpama ahe'zamo'a havizantfa higeno, asivazi zamo'a ti hageno eankna hugahianagi vahe'mofo zantema negeno arimpa haviza hu'zamo'a, tusia havizantfa hu'ne. 
PRO.27.5	Havi avu'avama hanigenkama amate huama huntenka azeri fatgo'ma hu'zamo'a, frakinkama avesima nentenka azeri fatgoma osanana zana agaterene. 
PRO.27.6	Knampa kamoma kazeri fatgo hukuma katama kami'zamo'a, ha' vahekamo regavatga huno kagi'ma antakoma hania avu'avara agaterene. 
PRO.27.7	Amu'ma hu'nesimo'a, tumemofo rima'a one atregahie. Hianagi agazanku'ma nehania vahe'mofona aka hu'nesia nezamo'agi, agitera haga hugahie. 
PRO.27.8	Nonkuma zamire'ma maniso'e osu vahe'mo'za, nmamo'zama nozamire manirava osu kanke kankema hazankna nehaze. 
PRO.27.9	Kavesima kanteno kavumroma ante'zamo'a, mnanentake masavemo'ene knare mnavovo zamo mnaviankna huno rone'amofo agu'a azeri muse hugahie. 
PRO.27.10	Roneka'ane negafa rone'amofona kamefira huozamio. Hazenkema e'nerisunka kazama hinogura negafu nontega ovuo. Tava'onkarema nemanisimofo nontega vu'zamo'a, afete'ma mani'nenia nagafu nontegama vu'zana ageterene. 
PRO.27.11	Mofavre'nimoke, ama' antahiza e'nerigeno nagu'amo'a muse nehina, ana zamo'a knama namiza huhaviza hunenantaza vahera kenona zamia huzamantegahie. 
PRO.27.12	Knare antahi'zama me'nesia vahe'mo'a hazenkema agrite'ma eku'ma haniazana ko negeno, mani'ganenigeno agateregahie. Hianagi knare antahi'zama omane vahe'mo'a, avua onkeno ana hazenkefina vuno ufregahie. 
PRO.27.13	Zamagenka antahinkama osu'nesana vahe'mo'za nofi'ma kagripinti hugahue hanagenka, amanea ozaminka nakre kuzmia avame zama'a erinege'za, ana nofima hu'nesaza zana eme vakanegahie. 
PRO.27.14	Mago ne'mo'ma nanterama'afima kezatino, knare kne hunoma haniana, vahe'ma sifna aheankna hugahie. 
PRO.27.15	Ke fra nehuno kema huvavama nehia a'mo'a, nomo trovari huvava hiankna nehie. 
PRO.27.16	E'ina hu kna a'nema zamazeri ante fatgohu kema zamasamia zamo'a, zahoma azeriankna nehuno, masave fre'nea azanteti azerigeno arugraru vaziankna hugahie. 
PRO.27.17	Aeniretima, aenima kne'agonama nehiankna huno, vahe'mo'a, vahe'mofo antahintahia azeri fatgo hugahie. 
PRO.27.18	Fiki zafama kegva hanimo'a, raga'a tagino negahie. Hagi iza'o kva'amofoma kegva huntesimo'a, ra agi agra erigahie. 
PRO.27.19	Timpima kvugosama kanankna huno, kavukavama hanazamo'a kagu'afima me'neaza eri ama nehie. 
PRO.27.20	Fri vahe kumamo'ene, fri vahe'mo'za avima notazankna huno, vahe'mofo zmavenesia zamo'a zamura nosie. 
PRO.27.21	Koline, silvama azeri agruma hunakura, tusi'a tevefi kre'za negazanagi, vahe'mofoma reheno negeana ragima amizanteti reheno nege. 
PRO.27.22	Neginagi vahe'mofona neginagi avu'ava atresiegura, havereti witima refuzafupeno hona'a hareankna hunka zmahegahananagi, ana neginagi zamavu'zamavama nehaza zampintira, zamazeri otregahane. 
PRO.27.23	Memene, sipisipi afukamozama nemaniza nomniza zamia rezagnenka ke so'e hunka negenka, kagu'areti hunka kegva huzamanto. 
PRO.27.24	Na'ankure, fenozamo'a mevava osanigeno, ragima erizamo'a mago naga nofitera meno ovugahie. 
PRO.27.25	Trazama akafri atresigenoma kasefa hagesigeno agonaregati trazana erinoma ufresigeno'a, 
PRO.27.26	sipisipi afu'mo'zane meme afumo'za nenesageno, sipisipi afumofona azoka'aretira kukena hatino nentanino, meme afura mopama mizasega'are zgorera atreno zagoa erigahie. 
PRO.27.27	Hagi meme afumofo ami rima'a, rama'a me'nenkeno agrane noma'afima nemaniza naga'amo'zane nenesageno, kazokzo eri'za mofane'amo'za nesazama'anena megahie.
PRO.28.1	Kefo zamavu zamava'ma nehazamokizmia, vahe'mo'za zamarotgo nosazanagi, kore nefraze. Hianagi fatgo zamavu'zamava'ma nehaza vahe'mo'za, laionimo nehiankna hu'za hanavetiza nemanize. 
PRO.28.2	Mago kumapima vahe'mo'ma mago rimpama hu'zama omanesigeno'a, rama'a kva vahe fore hugahie. Hianagi antahizane vahe'ene antahi ama hu antahizane vahe'ma maninesigeno'a, maka zamo'a knare huno vugahie. 
PRO.28.3	Amunte omane vahe'mo'ma, amunte'ma omane vahe'ma azeri havizama nehiazamo'a, e'i ranko aruno hozamofo eri haviza hiankna nehie. 
PRO.28.4	Kasegema ruhantagi vahe'mo'za, kefo avu'avazama nehaza vahekura husga hunezmantaze. Hianagi kasegema nevaririza vahe'mo'za, kefo vahe'mokizmia ha' renezmantaze. 
PRO.28.5	Kefo zamavu' zamavama nehaza vahe'mo'za, fatgo huno refkohu avu'avazana antahi amara nosazanagi, Ra Anumzamofonkuma nehakamo'za makazana antahi amara nehaze. 
PRO.28.6	Amunte omane vahe'ma manineno fatgoma huno manizamo'a, havi avu'avatetima feno vahe'ma manizana agatere'ne. 
PRO.28.7	Kasegema amage'ma ante mofavre'mofona, ama' antahiza agripina me'ne. Hianagi nezama nehana hu vahe'enema tragoteno manisia ne'mo'a, nefana ra agaze erimigahie. 
PRO.28.8	Zagoma agrama trohu kazigatima ra zgo agima ahentesia vahe'mofona, ana zagomo'a agri kupina omanegosianki, zamunte omane vahe'ma zmavesinte'za kegvama huzmantesaza vahe'mo'za erigahaze. 
PRO.28.9	Kasegema antahizankuma amagena hunemia vahe'mofonena, Ra Anumzamo'a agri nunamuma antahizankura agotenente. 
PRO.28.10	Iza'o fatgo vahe'ma avreno kefo avu'avama hu kante'ma vanimo'a, agra'a asentenesia keri ramigahie. Hianagi tamagema huno manisimo'a, knare'za erisanti haregahie. 
PRO.28.11	Feno vahe'mo'a agra'aguma antahiana ama' antahizane vahe mani'noe huno hugahianagi, zamunte omane ama' antahizane vahe'mo'za, amane agrira age'za antahiza hugahaze. 
PRO.28.12	Fatgo vahe'mo'ma rankuma'mofoma kegvama higeno'a, mika ve'amo'a rimpa fru higeno, tusi muse nehaze. Hianagi kefo vahe'mo'ma kegvama higeno'a, mika vahe'mo'a franekie. 
PRO.28.13	Iza'o kumi'ama framakinimo'a, nomanizama'afina knarera osugahie. Hianagi kumi'ama hu ama nehuno, atreno arukrahe huno esimofona, Anumzamo'a asunku hunteno azeri so'e huntegahie. 
PRO.28.14	Maka knama Ra Anumzamofonku'ma koro hunteno agorgama mani vahe'mo'a, muse hugahie. Hianagi izano agu'amo'ma hanavema atisimo'a, hazenke erigahie. 
PRO.28.15	Kefo avu'avama nehia kva vahe'mo'a, zamunte'ma omane vahe'mokizmia, laionimo vahe aheno nenaku krafa hiankna nehigeno, beamo'ma vahe'ma aheno nenaku arotago nehianka nehie. 
PRO.28.16	Vahe'amofoma knama zami kva ne'mofona, ama' antahizana agripina omanene. Hianagi havigema huno fatgo osu kantetima fenoma erizanku'ma avesrama huntesia kva ne'mo'a, zazate manino vugahie. 
PRO.28.17	Mago vahe'ma ahefri'nesia ne'moma, vahe'ma ahe fri'nesia antahintahimo'ma knama neminkeno, nontema mani so'e osu vanoma nehina, aza osu atrenkeno frino. 
PRO.28.18	Tamage avu'ava huno manizamo'a, hazenkefintira kagu vazigahie. Hianagi iza'o mani fatgoma hunoma omanisimo'a, ame huno traka hugahie. 
PRO.28.19	Hanavema atino erizama mopafima erisimofona, ne'zama'amo'a avitegahie. Hianagi iza'o agafa'ama omanezante'ma avaririsimo'a, amunte omane vahe manigahie. 
PRO.28.20	Tamagema huno hugahue nehiazama fatgo hunoma nehia vahe'mo'a, rama'a asomu erigahie. Hianagi iza'o ame'ama huno feno vahe'ma maninaku'ma hanimo'a, hazenkefi ufregahie. 
PRO.28.21	Magomofo kazigama nemanino magomofoma atrezamo'a, knarera osu'ne. Hianagi mago'a vahe'mo'za breti ankra'are, kumi avu'avaza eri fore hugahaze. 
PRO.28.22	Agraguke'ma antahi' vahe'mo'a, ame' huno feno vahe'ma manizanku agu'agesa nentahie. Hianagi henkama amunte omnesia zankura, keno antahino nosie. 
PRO.28.23	Vahe'ma azeri fatgo hunaku azeri koneria ne'mo'a, vahe'mofoma masavenkema huzamante nera agatereneankino, henka rama'a vahe'mo'za agrikuke hugahaze. 
PRO.28.24	Iza'o nerera nefa zama kumzafama neseno kumira nosue nehimo'a, agra mikazama eri havizama nehia vahe'ene tragonete. 
PRO.28.25	Agraguke'ma antahi vahe'mo'a, ha' azeri onetie. Hianagi Ra Anumzamofonte'ma amentinti nehanimo'a, nomanizama'afina mani knare hugahie. 
PRO.28.26	Iza'o agra'a antahizanku'ma knare hu'neankina amne hugahuema hanimo'a, neginagi vahe kna nehie. Hianagi iza'o ama' antahizampima vanimo'a, knazana agateregahie. 
PRO.28.27	Iza'o amunte omane vahe'ma amisimo'a, mago zankura upara osugahie. Hianagi iza'o ozamage vahe kna nehuno zamaza osanimo'a, rama'a kazusifi manigahie. 
PRO.28.28	Kefo vahe'mozama kvama maniza kegvama hzageno'a, mika vahe'mo'za fra'nekize. Hianagi ana kefo kva vahe'zgama frizage'za, fatgo vahe'mo'za ome rama'a nehaze.
PRO.29.1	Iza'o rama'a zupama azeri fatgoma hanaza kema ontahino eritrenimo'a, ame huno havizantafa hanige'za, azeri fatgo hugara osugahaze. 
PRO.29.2	Fatgo vahe'mo'zama kvama manizage'za, mika vahe'mo'za muse nehaze. Hianagi kefo vahe'mo'zama kegvama hazage'za, zamarimpa kna nehu'za, kragi neraze. 
PRO.29.3	Ama' antahizama avesintea ne'mofo nefa'a muse nehie. Hianagi savri a'enema tagroteno nemanimo'a, fenoma'a atre vganere. 
PRO.29.4	Fatgo avu'ava ene kini ne'mofo kumamo'a, oti hanavetigahie. Hianagi masavema ami kazigatima ami'naza zagoma eri nemo'a, kuma'amofona eri haviza hugahie. 
PRO.29.5	Tava'o zamirema maninesia vahe'ma rezmatga hu'za masave kema huzmantaza zamo'a, zamagra'a kama nevazafi kuko anteankna nehaze. 
PRO.29.6	Kefo vahe'mofona krifumo azeriankna huno kumimo'a azenerianagi, fatgo vahe'mo'za zgame hu'za muse nehaze. 
PRO.29.7	Fatgo vahe'mo'za zamunte omne vahe'mofo nomni'zankura antahi nezamiza kegva hunezmantaze. Hianagi kefo vahe'mo'za, anara nosaze. 
PRO.29.8	Vahe'ma huhavizama huzamante vahe'mo'za ra kumapi tevea taginteankna nehaze. Hianagi ama' antahizane vahe'mo'za, haframa hu'zana eri amane nehaze. 
PRO.29.9	Ama' antahizane vahe'mo'ma neginagi vahe'ma keagarema avrentesiana, ana neginagi ne'mo'a, arimpa ahentege ana ke'arera kiza zokago ke nehanigeno znarimpa fruzana omanegosie. 
PRO.29.10	Vahe'ma zamahe fri vahe'mo'za, hazenkezmi omane vahekura zamavesra hunezmantaze. Hianagi fatgo vahe'mo'za, hazenkezmi omane vahe'ma zamazeri so'ema hanaza zanku nentahize. 
PRO.29.11	Neginagi vahe'mo'za zamarimpa he'zana azerirava nosazanagi, ama' antahizane vahe'mo'za, zamarimpa ahe'zana azerirava nehaze. 
PRO.29.12	Kva ne'mo'ma havigemofoma amagema antesiana, mika eri'za vahe'amo'za haviza hugahaze. 
PRO.29.13	Amunte omane vahe'ene, knama nezamiza vahe'enena, Ra Anumzamo'a ana taregamokiznima magozahu'zama, zanami'neana zanavuma ke'za zanamine. 
PRO.29.14	Zmunte omne vahe'ma fatgo huno refakoma huzmantesia kini ne'mo'a, zaza kna kinia manino vugahie. 
PRO.29.15	Mofavrema kanoma amino azeri fatgoma huzamo'a, ana mofavrea ama' antahiza amigahie. Hianagi kanoma amino azeri fatgo osu mofavremo'a, nererana agaze eri nemie. 
PRO.29.16	Kefo zamavu'zmava'ene vahe'mo'za kvama manizageno'a, kefo avu'ava zamo'a ra huno marenerie. Hianagi fatgo vahe'mo'za manine'za nezamagesage'za evuramiza haviza hugahaze. 
PRO.29.17	Mofavreka'a avumro antenka, azeri fatgoma hanankeno knare avu'avama hanigenka, karimpa fru nehina muse hugahane. 
PRO.29.18	Ra Anumzamo'ma henkama fore'ma haniazanku'ma, eri ama huno kasnampa kema ozamasmisige'za, vahe'mo'za savri hu'za magoke kantera omanigosaze. Hianagi iza'o kasegema amage'ma antesimo'a, muse hugahie. 
PRO.29.19	Kazokzo eri'za vahe'mofona kegera hunka azeri antefatgo osugahane. Na'ankure ana kea antahi ama hugahianagi, ana kemofona amagera anteno anazana osugahie. 
PRO.29.20	Zamagesa ontahi ame'ama kema nehaza vahera nezamagano? E'i ana vahera neginagi zamavu'zamava'ma nehaza vahe'mo'za zmaza huzama erisaza kamo'a zmagetere'ne. 
PRO.29.21	Osi'ma maninesigenka makazama hugnareke'ma hunte'nesana eriza ne'mo'a, henka'a kazeri haviza hugahie. 
PRO.29.22	Arimpama ahe vahemo ha'ma hu'zana eri agafa nehie. Hagi ame huno rimpa ahe vahe'mo'a, rama'a kumi nehie. 
PRO.29.23	Zamavufga eri antesga hu vahe'mo'za evuramigahaze. Hianagi zamavufgama anteramiza mani vahe'mo'za, ra zamagi erigahaze. 
PRO.29.24	Kumzafa vahe'enema tragoteno manisimo'a, agra'a azeri haviza nehie. Keaga refakohu tratetima antahige'sankeno huamama hanige'za kana amigahaze. Hagi huamama osniana, Anumzamo'a azeri haviza hugahie. 
PRO.29.25	Vahe'mofoma koroma huntesanana, kagra'a krifu anaginentane. Hianagi iza'o Ra Anumzamofonte'ma amentintima hanimofona, agu'vazinkeno knare huno manigahie. 
PRO.29.26	Rama'a vahe'mo'za kva vahe zamimozama zamavesima zamantesaza zanku zmavu'zmavara nehazanagi, Ra Anumzamo refako huno nege. 
PRO.29.27	Fatgo vahe'mo'za kefo vahekura zmavesra huza zmago atenezmantaze. Hianagi kefo vahe'mo'za, fatgo zmavuzmava'ene vahekura, zmavesra huza zamago'atenezmantaze.
PRO.30.1	Ama'na nanekea, Jake nemofo, Aguri Itielintegane Ukalintega huama huno kre zanami'nea naneke. 
PRO.30.2	Tamage nagra mago'a vahe'mo'zama nehaza havizana agaterena havizantfa nehu'na, vahe'mozama antahi ama'ma nehazaza hu'na antahiamara nosue. 
PRO.30.3	Nagra knare antahizana rempi hu'na e'orina, Anumzamoma Ruotage hu'nemofoma keno antahinoma hu antahi'zana e'ori'noe. 
PRO.30.4	Iza monafinka mareriteno ete erami'ne? Iza zahora aza agu'safina azeri'ne? Iza tvarave'afina tina anakino ante'ne? Iza mopa ometre emetretera mikazana antegeno fore huno me'ne? Agri agi'a iza'e, nemofo agi'a iza'e? Antahinesunka nasamio! 
PRO.30.5	Anumzamofo kema maka ke'za antahizama hu'nazana tamage ke me'ne. Agra mika zamagu vazinoguma Agritema neaza vahe'mokizmia hankogna hu'neno zamagu nevazie. 
PRO.30.6	Anumzamofo nanekerera kagra'a kagesafintira amerasenka ruokamaro, ru kazeri korino havige vahe maninane huno kazeri ama hugahie. 
PRO.30.7	Anumzamoka tare zantfanku kantahige'za huanki kavresra huonanto, ama mopafi ofrina kasefa hu'na maninesurera, 
PRO.30.8	ese' zanku'ma kantahigesuana, nazahuge'na vahe'ma revatgahu avu'avazane havigea osaneno. Anante'zana natrege'na rama'a feno vahera omanige, namunte omane vahera omanisuanki magoke magoke knama nesugeno namuma hania avamente namio. 
PRO.30.9	Na'ankure nagrama rama'azama antesuna, namefi hunegamina ru Ra Anumzamoka kagena antahina osu'noe huge, ru namunte omanena musufa nesena, kagi eri haviza huzankura, avamente namio. 
PRO.30.10	Mago kazokzo eriza nemofona kva'amofontera vunka ome azeri haviza hu kea osuo. Kagrama anama hnankeno'a, ana kazokzo eriza ne'mo'a antahi haviza hugantena, hazenkefi manigahane. 
PRO.30.11	Mago'a vahe'mo'za nezmafana hu haviza hunezamante'za, nezamrerana musenkea hunozmantaze. 
PRO.30.12	Mago'a vahe'mo'zama antahi'zana kumitia omne'ne nehazanagi, Anumzamofo avurera agrua osu'naze. 
PRO.30.13	Mago'a vahe'mo'za knare hu'none huza zamavufga ra nehu'za, mago'a vahe'mokizmia zmage fenkami netraze. 
PRO.30.14	Mago'a vahe'mokizmi zamavemo'a, vahe'ma zamahe bainati kazinkna higeno, tuke zmavemo'a kazinkna huno asaneneankino zamunte omane vahe ene, mago'a zanku'ma upama hu'nesnaza vahera, ama mopafintira zamasga huvazigahaze. 
PRO.30.15	Kukufamo'a taremofatre znante'ne. Zanagi'a, Namio, Namioke! Zmavesizama eriknarema nosia zana 3'a za me'ne. Zmamuma nosia zana 4'a za me'neankino, 
PRO.30.16	e'i anazantamina, fri vahe kumaki, venema mase a'mo'ma mofavrema nontea naravo aki, tima anihuma nehia hagege mopagi, ke'onke zama tefananema nehia tevemofonena zamura nosie. 
PRO.30.17	Nefama negeno azanava kema hunenteno, nererama kefenkami atresnia vahe'mofo avurga, kotkoti nama zgamo'za ana avurga ani kasonepesageno, tumpa namamo'za avufga nevgaregahaze. 
PRO.30.18	Nagritera 3'a zamo ruzahukna zana megeno, antahi ama'ma nosua zana 4'a zana me'ne. 
PRO.30.19	E'i anazana ina kante tumpamo'a monafina hareno nevie, ina kante osifavemo'a have agofetura regraroheno vanoa nehie. Ina kante ventemo'a, tusi'a hagerimpina vano nehie. Hagi na'a hu'nea zanku venenemo'za, vene omase akura zamavenesie.
PRO.30.20	Savri a'mofo avu'avamo'a amanahu hu'ne, venema maseteno'a, ne'za neteno agiteti eri ho'mu hiankna nehuno, kefo zana osu'noe nehie. 
PRO.30.21	3'a zamo ama mopamofona azeri tore nehanigeno, 4'a zamo rga oregosie. 
PRO.30.22	E'i kazokzo eri'za ne'mo'ma kini mani'zane, neginagi antahizane vahe'mo'za nezama nezamuma hu'zane, 
PRO.30.23	ave'sinontaza a'mo'ma ve'ma eri'zane, kazokzo eri'za a'mo'ma kva'ama maninesia a'mofo ve'ama rehanareno manizamo'a, ama mopa azeri tore nehie.
PRO.30.24	Ama'na mopafina 4'a onensa zgaramina mani'nazanagi, knare antintahimo'a, zamagripina avitene. 
PRO.30.25	Kipzuvemofona hanave zmimo'a osi hu'neanagi, ko knafima nesagura ne'zana zgegnafi eritru nehaze. 
PRO.30.26	Krofamofona hanavezmia omne'neanagi, havefi nozmia negize. 
PRO.30.27	Kenumofona kini vahe'zamia omni'neanagi, sondia vahe'mo'zama hazaza hu'za, vugota huza nevazageno, ana amage amage hu'za nevaze. 
PRO.30.28	Tagovira kazanteti amne fru hunka azeriga zgamo'agi, kini vahe'mokizmi marerisa nompina ufregahaze.
PRO.30.29	3'a zgamo'za knare huza kana nevazagena kenasane nehuanagi, 4'a zgamoza fatgo hu'za nevazagena negoe. 
PRO.30.30	E'i ana zga laionigino mika zgamofona hanave'amo'a zmagatere'neankino, mago zgagura korora huno manigane ozamantegahie. 
PRO.30.31	Ve kokoremoza zmahihiza eri antesga hu'za vazageno, ve memeki afumo'za zmasenia eri antesga hu'za vazankna huno, kini ne'mo'ma sondia vahe'anema nevuno'a, ana nehie. 
PRO.30.32	Kagrama neginagi kavukavama hunka kavufa ra nehunka, kefo avu'avama hu antahizama retro'ma nehanunka, kazanu kagite refintenka kea osuo. 
PRO.30.33	Mememofo amirima tatizana bata tronehaze. Hagi kagona ru hapati'sazana, kora hugahie. E'ina hu'negu arimpama ahezamo'a, ha' eri fore nehie.
PRO.31.1	Ama'na nanekea, kini ne' Lemuelina nerera knare antahintahi ami ke rempi humi'ne. 
PRO.31.2	Nagrani'a narimpafinti'ma kasegante'noa mofavre'nimoke, Ra Anumzamofonte huvempa hugeno nami'nea mofavre mani'nane. 
PRO.31.3	Hanave ka'a a'nerera hunka otro. E'inahu a'nemo'za kini vahe'ma zamazeri havizama nehaza a'nerera osuo. 
PRO.31.4	Lemueliga kini vahe'mo'za aka tina onesageno, kva vahe'mo'za hanave tima nezankura zamavesi zamavesi osugahaze. 
PRO.31.5	Na'ankure aka tima nesuza kasegemofona zamage'nekaniza zamunte omane vahera zamazeri so'e osugahaze. 
PRO.31.6	Aka tina fri'zama nehanaza vahe nezamita, waini tina ra hazenkefima mani'naza vahe zaminke'za neho. 
PRO.31.7	Zmatrenke'za aka tina nene'za, zamunte omnea zanku'ene, ra knazama eri'naza zankura zmagekaniho. 
PRO.31.8	Kema hugama osu'nesia vahe'mokizmima, trate'ma zamavrente'za zmazeri havizama nehanageta, kea hutma zamaza hiho. 
PRO.31.9	Zamunte'ma omane vahe'ene, zamagra'ama zamaza hugama osanaza vahe'mokizmi knarezankura, fatgo huza refkoma huzmantesaza zankura keaga hunka zamaza hugahane.
PRO.31.10	Izaga knare avu'ava ene ara erigahane? Na'ankure e'inahukna a'mo'a, zago'amo marerisa havea agaterene. 
PRO.31.11	Neve'a ana a'mofonkura makazana hugahie huno antahinemiankino, mago zankura upara osugahie. 
PRO.31.12	Mika zupa nomni'zama'afina, ana a'mo'a, knare zanke'za nevena hunenteno, azeri havizana osugahie. 
PRO.31.13	Ana a'mo'a muse nehuno sipisipi azoka ene nofi'ene hakeno erino nofi zagiteno, agra'a azanu kukena hatino tro nehie. 
PRO.31.14	Ana a'mo'a ventemo'za zagore atre feno eri avitete'za neazankna huno, afetetira nezana erino noma'afina egahie. 
PRO.31.15	Agra masa osu'nesigeno nanterampi otino nevene, noma'afi naga'amofo nezana retro nehuno, eri'za mofamo'ma erizama emerisia zana retro huntegahie. 
PRO.31.16	Ana a'mo'a hozama ante mopa rezagneno keteno, agra'a eri'nesia zagoreti mizaseno waini hoza antegahie. 
PRO.31.17	Ana a'mo'a hanavetino eri'zana eri a'kino, hanavetino erizana erigahie. 
PRO.31.18	Ana a'mo'a zgoma erifore'ma hu eri'za eri kaziga knare hu'neanakino, tavira rekru hunteno erizana e'nerinkeno kenage segahie. 
PRO.31.19	Ana a'mo'a agra'a, azanuti nofira zagino kukena hatino tro nehie.
PRO.31.20	Agra zamunte omane vahera zamaza nehuno, mago'a zanku'ma upama haza vahera zamaza nehie.
PRO.31.21	Ana a'mo'a zasi koma atanigeno'a, noma'afima nemaniza naga'amo'zama zasiku'ma fri'zankura, korora osugahie. Na'ankure amuhoma hu tavravereti hatino kukena huzamantene. 
PRO.31.22	Agra tafe'ma masi tafera hatino tafera nehuno, zgo'amo mareri efeke ene fitunke tavravereti kukena hugahie.
PRO.31.23	Rankumamofo kafantema ranra vahe'mo'zama atru huza kegagama nehazafina, ana a'mofo nevena antahimiza ke'za antahiza hu'naza nere. 
PRO.31.24	Mika zupa ana a'mo'a knare kukena nehatino, zamu'nofira tro nehige'za feno vahe'mo'za eme mizase'naze. 
PRO.31.25	Agra hanave'areti'ene ra agima amizanteti kukena hiankna nehuno, henkama esia zankura kiza regahie.
PRO.31.26	Ana a'mo'a ama' antahizanteti kea nehigeno, agipina vahe'mofoma knare kema hunte kemo avite'ne.
PRO.31.27	Arga mika'zama noma'afima me'nea zantamina kegva hu so'e nehuno, ferura nomanie.
PRO.31.28	Mofavre zga'amo'za hu muse hunentesageno, neve'a husga huntegahie. 
PRO.31.29	Rama'a a'nemo'za knare avu'avara nehazanagi, kagra zmagaterenka hiranto a'tfa mani'nane.
PRO.31.30	Mago a'mo'ma fru huno knare avu'avama haniazamo'a krevatga hanigeno, agi agonama keganunuma hananazamo'a, fanane hugahie. Hianagi Ra Anumzamofoma koro hunteno agorgama nemanisia a'mofona, husga huntegahaze. 
PRO.31.31	Agrama eri'zama eri'nesia avamente mizana neminkeno, knare avu'avama nehuno, knare eri'zama eri'nesia zankura, vahe'mo'za ra kumamofo kafante husga huntegahaze.
JON.1.1	Ramo'a Amitai nemofo Jonana, amanage huno asamine, 
JON.1.2	hantaka'a otinka, tusi'a ra kumate Ninive vunka, kefo avu'ava nehaza zankura kezatinka Anumzamo, Anumzamo'a keaga hunermante hunka zamasmio, na'ankure kefoza zamimo'a Nagri navure eama nehige'na negoe. 
JON.1.3	Ramo, Jonama ke hunteno, vuoma hirega atreno freno Tasisi atreno vunaku agesa antahi'ne, Jopa uramino Tasisi vuku nehia vente kefore huteno, vania zana mizaseno ventefi mrerino, Ramofo avatetira freno, afete Tasisi vu'ne.
JON.1.4	Ana higeno Ramo'a tusi'a zaho ko huntegeno hagerimo kranto kranto nehigeno ana ventemo tgana vaziza hu'ne. 
JON.1.5	Anampima eri'za e'neriza vahe'mo'za (sailors) tusi koro nehu'za zamagra anumaza zamire agihanta vazitere nehu'za fenoma ventefima me'neana o'za hurantesie hu'za asgahu'za hage rimpi atre'naze. Ana hazanagi, Jona'a ana ventemofo agu'afi fenka uramino avu uvaseno, hinkrafo ante'ne. 
JON.1.6	Vase'negeno ana ventema azeneria ne'mo'a agrite eazamo, Nahigenka kagra kavura mase'nane? Otinka anumzankamofo agihanta vazio, kagri anumzamo'a tagrikura antahiramino tza hugahio, taza osugahio, tagra ofrisune! 
JON.1.7	Ana ventefi eri'za vahe'mo'za ke hugantu kma hu'za, E'nenketa zgoa reta, ama'na hazenke'mofona aza ugagota hu'nefi kamneno, nehu'za zgoma razana Jona remi'naze. 
JON.1.8	Ana hute'za Jonana antahige'naze, aza hzenkere hagerimo'a tagrira refite'zana nehie? Kagra nankna eri'za e'nerine? Kagra igati e'nane? Ra nonkuma ka'a igatire? Kagra ina vahe'pinti e'nane? Hu'za antahige'naze. 
JON.1.9	Jona'a ke nona huzmanteno anage hu'ne, Nagra Hibru nere, monafinka Anumzama hagerine, hagage mopanema tro hu'nea nete, Ramofonte nagra monora hunentoe. 
JON.1.10	Ana ke nentahi'za, tusi zamanogu nehu'za, anage hu'za antahige'naze, Kagra inankna hazenke hu'nane? Na'ankure Jona'ma Anumzamofo ke rutagreno fre'nea kea, ana nagara zamasmige'za antahi'nareti hu'naze. 
JON.1.11	Hagerimo'a mago'ene tusiza huno kranto kranto huno regzarino avune ante'no e'ne. Hige'za antahige'naze, Inankna kagrira hugante sunkeno hage rimo'a tagrira rurva herante'gahie? 
JON.1.12	Nagrira nasgahutma hage rimpi matevu natrenkeno, timo'a rurava hino. Nagra hago ke'na antahi'na nehue, na'ankure nagri hzenke zamofo agofetu hage rimo'a tamagritera avunea nente, huno zamasmi'ne. 
JON.1.13	Nehiana netre'za ana vahe'mo'za tusiza hu'za avame ante'za tin ankenare vu'zante mraguzati'naze. Ana hu'nazanagi, amuhara osu'naze, na'ankure hagerimo'a mago'ane erirankasege'za ankenarega vugara osu'naze. 
JON.1.14	Anante Anumzamofo kezatimi'za, Ramoka muse (plis) hugantonanki ama ne'ma hae frisuna zankure hunka tagrira tahe fanane osuo. Ama, ke'a omne ne'ma hae frisuna zankura, tagrira tazerinka kegaga huoranto, Kagriku huta amanahura huntegahune, Ramoka kavesiniaza Kagra huo. 
JON.1.15	Anante Jonana asgahu'za hage rimpi matevu'za atrageno, avunema nentea hagerimo'a aru rva he'ne. 
JON.1.16	Anama hiazanku ana vahemo'za, Ramofona tusi'a koro hunte'za, kre sramna Ramofona hunente'za, mago'a huvempa ke Agrite hu'naze.
JON.1.17	Ana hzageno Ramo'a tusi'a nozame huntegeno Jonana asga huvzigeno, Jona'a nozamemofo rimpafina tagufa zgegi, tagufa kergeki huno mani'ne. (Mat 12:39-41)
JON.2.1	Jona'a nozamemofo arimpafinti, Ramofontega agri'a Anumzante nunamu hu'ne.
JON.2.2	Agra anage hu'ne,
JON.2.2	Nagra tusi'a hazenkefi mani'ne'na Ramofo agi hanta vazugeno, Agra kenona hunami'ne.
JON.2.2	Fri vahe'mofo kumapi mani'nena fri'za nehuna naza huogu kezatugenka, kagra zavi ke'ni'a antahi'nane. 
JON.2.3	Kagra nasga hunka ame fenkame hage rimofo agu'afinka nagrira natre'nane.
JON.2.3	Anampi timofo hnavemo nazeri kagigagi hu'ne.
JON.2.3	Kagrama hanave'ane zaho hunatankeno kranto kranto huno e'nea timo, nagrira nazeri nakrino refite'ne. 
JON.2.4	Ana hige'na, Kagripintira ko nagrira nahe anatitrenane hu'na nagra antahi'noe.
JON.2.4	Kagri ruotge ra mono nonka'a (tempol) mago'ene onkegahue, hu'na ngesa antahi'noe. 
JON.2.5	Kagigagi huno avune ante'nea timo, nanankempi mrerige'na ti nakrika ate'noe,
JON.2.5	Ame fenkame tami'nea timo nazeri kagigeno,
JON.2.5	Hgerimpi inozamo nanuna eri anovazi'ne. 
JON.2.6	Agonamofo agafafi nagra urami'noe,
JON.2.6	Ana mopamofo agu'afinka rentrako hunantesige'na kina hu'na manivava hugahue hu'na nagesa antahi'noe.
JON.2.6	Hu'neanagi, Kagra Ra Anumzamoka, ana kerifintira tumoni'a naza hunka navare atre'nane. 
JON.2.7	Navu evuevu hige'na frinaku nehu'na,
JON.2.7	nagra Ramoka nagesa antahi kmugeno, nunamuni'amo ruotge ra mono nonka'afine, Kagrite'ene e'ne.
JON.2.8	Knare osuno havi anumzante mono hunentaza vahe'mo'za, Anumzamofo asunku'zana zamagra erigaragi, zamagena hunemize.
JON.2.9	Hianagi, Ranimoka kezati'na kagia erisga nehu'na, nagra zgamepinti Kagritega ofa hugantegahue Ranimoka.
JON.2.9	Nagrama huvempama Ranimokane hua kea, amage hugahue, na'ankure nazahu hanavea Ramoka Kagrakere.
JON.2.10	Anante Ramo'a ana nozame huntegeno ke zafa huno, Jonana hageri ankenare hagage ksepante amu ome atitre'ne.
JON.3.1	Anante Ramofo kemo mago'ene Jonante eno anage hu'ne, 
JON.3.2	Mensitfa otinka, tusi'a kumate Ninive vunka, Nagrama kasmisua nanekea vahera ome zamasamio. 
JON.3.3	Anage higeno, Jona'a otino Ramo asmia kante anteno Ninive vu'ne. Ninive kumara tusi'a ranku'ma me'negeno ana kumapina tagufa zgegna rukitagi'za mago atuparega kana nevaze. 
JON.3.4	Jona'a ana kumapi agafa huno, magoke zgegnafi vuno, agra kezatino anage hu'ne, foti'a zgegna evanigeno Ninive kumamo'a haviza hugahie. 
JON.3.5	Anante Ninive vahe'mo'za Anumzamofo kere zamentinti nehu'za, zamagra ne'zana a'o nehu'za, ranteti vuno osite'ma vu'neana, zamasunku hu kukena (sek klos) eri hankre'naze. (Mat 12:41, Luk 11:31-32)
JON.3.6	Ana nanekemo'ma Ninive kini nete'ma uhnatigeno'a, kini tratetira otiazamo, kini kukena'a atova hutreno, asunku hu kukena erino vziteno, ta'nefapi mani'ne. 
JON.3.7	Anante kinine, kagota eri'za naga'ane amage'ma hanaza naneke atrageno ran kumapi vahe'zgare vuno eno higeno, kinimo'a magore hunka kagro, zgagfaka'a, atregeno ne'zane, tinena one'tfa hino, huno hu'ne. 
JON.3.8	Mago mago'moka kasunku hu kenage eri nehunka, hagi anazanke hunka zgagfaka'a asu kukena eri hunto. Kagra nena Anumzantega kagu'areti nunmuna nehunka, kumi hu'zane, ha' fra huno vahe azeri haviza hu'zana atreho. 
JON.3.9	Ontahi'none, Anumzamo'a nentahino asurgi ranteno Agra'a rimpa he'zana atresigeta ofri mani'gahune. 
JON.3.10	Kefo avu'ava zama nehaza zama atre'za zamagu'a rukrahe hzageno, Anumzamo negeno, Agra asurgi zamanteno zamahe frigahuema hia agu'agesa atre'ne.
JON.4.1	Jona'a tusiza huno musena osuno tusi'a asi vazigeno, 
JON.4.2	Ramofontega nunamu huno asmi'ne. Ramoka muse (plis) hugantoe. Ese agafareti nagra ko antahi'noe, Ninivea eri haviza osugahane hu'na kumani'are mani'nena antahi'noe. Antahite'na mopani'a atre'na, Tasisia nagra fre'na vu'noe! Na'ankure, Kagra kasunku nehunka knare huzmante Anumzane, agzone huzmantenka kasunku'zamo avite Anumzane, zamazeri haviza hugahue hana vahera ana nosane. 
JON.4.3	E'izanku nona'a, Ramoka nagri menina nahege'na fri'neno. Nagrama omni'na, frisugeno'a knare hugahie. 
JON.4.4	Ramo anage hu'ne, knare kegafa me'negenka krimpa nehano?
JON.4.5	Anage higeno, Jona'a zge hanati kaziga ra kumara atreno via'zamo, zge tonare huno osi no ome kino anampinka mani'neno, inankna'za Ninivea fore hugahie nehuno avu anteno mani'ne.
JON.4.6	Ra Anumzamo, zgefinti aza huno Jonana anumofo tona huntenogu, nofi huntegeno hgeno mreri'ne, ana nofi'ma hage'nea zankura Jona'a, tusi'za huno musena hu'ne. 
JON.4.7	Hianagi mseno ko'atigeno nanterampi, Anumzamo'a havigfa huntegeno ana nofira eme ani traga hutregeno, ana nofi'mo hagege hu'ne. 
JON.4.8	Zgema hanatigeno'a, Anumzamo amuho nentake zaho, zge hanati kazigati huntegeno, zgemo'a Jona anunte tentegeno, avu evu evu higeno Jona'a fri'za nehuno, kezati'ne, nagrama ngesa antahuana frisugeno'a knare hugahie, ksefa hu'na mani'zankura nave'osie. 
JON.4.9	Anante Anumzamo Jonana asmi'ne, knare ke agafare nofikura kasia nevzio? Huno antahigegeno Jona'a, knare ke agafare nagria nasivazige'na friku nehue.
JON.4.10	Higeno Ramo amanage hu'ne, eri'za erinka, krinka kegva hu'nana nofiku kagra krimpagna nehano, nofimo'a mago kergepi hageteno mago zgefina frigahie. 
JON.4.11	Ninive ra kumapi wan 120 tauseni'a agtere'nea vahe'mo huno, e'izana tamazanki, havi'zanki huno osugahie, afu' kevuzga rama'a mani'ne. Hianagi, kagrama antahi'nana, Nagra e'i ana ra kumakura nagesa nontahuo? Huno asmi'ne.
MAT.1.1	Ama'na avona Jisas Kraisi agigo azankomofo naneke, Agra Deviti nemofo'e, Deviti'a Abrahamu nemofo'e. 
MAT.1.2	Abrahamu'a, Aisaki nefa'e, Aisaki'a Jekopu nefa'e, Jekopu'a, Judane afu'agnahe'ina ksezmante'ne. 
MAT.1.3	Juda'a, Perezine, Zerakizni neznafa'e, neznarera'a Tamari kse znante'ne, Perezi'a, Hezroni nefa'e, higeno Hezroni'a, Rami nefa'e. 
MAT.1.4	Rami'a, Aminadabu nefa'e, Aminadabu'a, Nasoni nefa'e, higeno Nasoni'a, Salmoni nefa'e. 
MAT.1.5	Salmoni'a Boazi ksente'ne. Hagi Boazi nerera agi'a Rehapu'e. Boazi'a Oveti ksente'ne. Hagi Oveti nerera agi'a Ruti'e. Oveti'a Jesi ksentegeno, 
MAT.1.6	Jesi'a, kini ne'mofo Deviti nefa'e.
MAT.1.6	Deviti'a Solomon nefa'e, Betsiba, Uria a'ma eri'nemo ksente'ne. 
MAT.1.7	Solomoni'a Rehoboam nefa'e, Rehoboamu'a Abaija nefa'e, hagi Abaija'a Asa nefa'e. 
MAT.1.8	Asa'a Jehosafati nefa'e, Jehosafati'a Joramu nefa'e, hagi Joramu'a, Uzia nefa'e. 
MAT.1.9	Uzia'a Jotamu nefa'e, Jotamu'a Ahazi nefa'e, Ahazi'a Hezekaia nefa'e. 
MAT.1.10	Hezekaia'a Manase nefa'e, Manase'a Amoni nefa'e, hagi Amoni'a Josaia nefa'e. 
MAT.1.11	Josaia'a Jekonaia nefakino, afu'agnahe'ine kse zamante'ne. Anama hu'neana kinafima zamavre'za Babiloni vuku haza knafine.
MAT.1.12	Babilon kumate kina ome hutageno Jekonaia'a, Seatiel nefa'za hu'ne, Seatieli'a, Zerubabel nefa'e. 
MAT.1.13	Zerubabeli'a, Abihut nefa'e, Abihuti'a, Eliakim nefa'e, hagi Eliakimi'a, Azori nefa'e. 
MAT.1.14	Azori'a, Zedok nefa'e, Zedoku'a, Akimi nefa'e, hagi Akimi'a, Eliuti nefa'e. 
MAT.1.15	Eliuti'a, Eliaza nefa'e, Eliaza'a, Meteni nefa'e, hagi Meteni'a, Jekopu nefa'e. 
MAT.1.16	Jekopu'a, Josefe nefa'za higeno, Josefe'a Mariana neve'e. Hagino Jisasima ksentege'za, agi'a Kraisi'e hu'za antemi'naze.
MAT.1.17	Abrahamunteti vuno Devitinte'ma vahe'ma forehu anante anante hu'nazana 14tini'a naga nofi fore hu'naze. Hagi Devitinteti'ma eno Babiloni kina huzmante'nare'ma e'neana 14tini'a naga nofi fore hunante anante hu'naze. Hagi kinama huzmante'nareti vuno Kraisi knare'ma e'neana 14ni'a naga nofi forehu'nante anante hu'naze.
MAT.1.18	Jisasi Kraisi'ma fore hu'neana amanahu hu'ne, Agri nerera Mariama, Josefente huhampri ante'nageno, nomago hu'ne omni'nakeno, Ruotge Avamu'mo rimpafi emanigeno, amu'ene hu'nege'za kefore hu'naze. 
MAT.1.19	Ana hazageno, agri neve Josefe'a fatgo ne' mani'negu, Mariana azeri agaze hu'zanku, oku'a a' atrenaku agu'agesa antahi'ne. 
MAT.1.20	Hianagi ana antahintahima retro nehigeno'a, mago Ramofo ankeromo ava'nafi eno anage huno asmi'ne, Josefe, Devit nemofoge, korera osunka Mariana aka'agi avro, na'ankure agri rimpafima mani'neana, Ruotge Avamu'mofo mofavre mani'ne. 
MAT.1.21	Ne'mofavre ksentegahianki, ana mofavremofo agi'a, Jisasi'e hunka agi'a antemio, na'ankure Agra vahe 'amokizmi kumi'zmifinti zamaza hugahie. 
MAT.1.22	Ama ana maka'zama efore hu'neana, korapa Ra Anumzamo kasnampa ne'te ke hunte'nea zamo nena'a efore hu'ne.
MAT.1.24	Mse'nefinti Josefe otino Ramofo ankeromo asmino hunte'nea kante anteno, Mariana a' avare'ne. 
MAT.1.25	Hianagi anteno omseno amne kegva hu'negeno, Ne'mofavre ksentegeno, Josefe'a, Jisasi'e huno agi'a ante'ne.
MAT.2.1	Jisasi'ma Betrehem Judia kaziga mopare, Heroti'ma kini hu'nea knafi fore'ma hige'za, zge hanatitegati antahi'zane vahe'mo'za Jerusalem ehanati'za, anage hu'naze, 
MAT.2.2	Jiu vahe'motma Kinima manisia nera inantega ksente'ne? Na'ankure tagra Agri ofuna zge hanati kazigati keteta, mono hunteku e'none. 
MAT.2.3	Ama ana nanekema Heroti kini ne'mo nentahino'a, agu'agesamo kore'nehuno tarerare nehigeno, Jerusale kumate vahe'mo'zanena agrama hiaza hu'naze. 
MAT.2.4	Heroti'ma pris vahe'zgane, kasegere'ma ugagota hu'naza vahe'ma magopi zamazeri atru huteno'a, inantega Mesaia'a fore hugahie? huno zamantahige'ne. 
MAT.2.5	Zamagra, agri husmi'za, Judia kaziga Betrehe kumate ksentegahie, na'ankure korapa Anumzamofo kasnampa (profet) ke huama hu'nea ne'mo avon tafepi amanage huno krente'ne, 
MAT.2.6	 (Mai 5:2)
MAT.2.7	Heroti'a frakino oku'a antahi'zane vahera zamagenoka huno nankna ana ofumo'a fore hu'ne huno zamantahige'ne. 
MAT.2.8	Heroti'a Betrehem viho huno hunezmanteno, anage huno zamasmi'ne, Vutma ana Mofavrea ome haketa ketetma, Agri'ma kefore'ma hanutma eme nasminke'na, nagranena anazanke hu'na monora ome hunta'neno. 
MAT.2.9	Ana nanekema kini ne'mo hige'za antahite'za, nevu'za ko'ma zge hanati kaziga mani'neza ke'naza ofumo kagota huzmanteno nevige'za keme nevzageno ana Mofavre mani'nea nomofo agofetu eme otige'za ke'naze. 
MAT.2.10	Ana ofuma negageno'a tusi'a muse zamo zamagu'afina avite'ne. 
MAT.2.11	Ana nompi emareri'za ana Mofavre'mo, nerera Maria'ene mani'nege'za nege'za, zamugosa regati kepri hu'za mono hunte'naze. Eri'zama vu'naza feno'zana anagi'za, musezama ami'nazana, golima, mananentake paurane (frankincense), mere'ne (myrrh) ami'naze. 
MAT.2.12	Anumzamo'ma ava'nafi zamasmino Herotintera oviho hunoma hu'nea kea nentahiza, antahi'zane vahe'mo'za oti'za rugantegati mopa zamirega vu'naze.
MAT.2.13	Antahi'zane vahe'ma vzageno, Ra Anumzamofo ankeromo Josefena ava'nafi efore huno asmi'ne, Otio! Mofavrene, nerera'nena znavrenka Isipi frenka vuo, anantega umani'nege'na Nagrama kasmisugenka eno, na'ankure Heroti'a ana Mofavre hakreno azeri haviza hugahie huno asmi'ne. 
MAT.2.14	Anage higeno Josefe'a otino ana Mofavrene, nererane ana kenage agu'afi zanavreno Isipi vu'ne. 
MAT.2.15	Anantega Isip vuno umani'negeno Heroti'a fri'ne. Ana'ma hu'neana Anumzamo kasnampa ne'mofo asmigeno korapa kre'nea kemofo nena'a efore hu'ne, 
MAT.2.16	Anante Heroti'ma keama, antahi'zane vahe'mo'za revatga hzageno'a, agra tusi'a rimpa he'ne. Agra vahe huzmanteno, Betrehemi kumapinti ene, ana tva'onte me'nea kumapinti, zgegfu'zmimo tare zgekafureti urami'nea mofavre'zga ome zamahe friho huno antahi'zane vahe'mo'za ofugu'ma asmi'za, e'inahu'zana fore hugahie hazageno antahi'nea knagu anage huno zamasmi'ne. 
MAT.2.17	Anante korapa mago kasnampa ne' Jeremaia Anumzamo asmigeno kre'nea kemofo nena'a fore hu'ne, 
MAT.2.18	 (Jere 31:15)
MAT.2.19	Heroti'ma fritegeno, mago Ra Anumzamofo ankeromo Josefena avanafi e'no Isipi eme asmi'ne, 
MAT.2.20	otinka, Mofavrene nererane znavarenka Israeli mopare vuo, na'ankure ahe'naku hakre'naza vahera hago fri'naze. 
MAT.2.21	Anage higeno Josefe'a otino ana Mofavrene, nererane zanavreno eteno Israeli mopare e'ne. 
MAT.2.22	Hianagi, Heroti nemofo Akelasi, nefa no erino Judia kaziga kegva hie kema nentahino'a, ana kaziga vuzanku koro hu'ne. Anumzamo ava'nafima asmi'nea kante anteno, agra (Josefe) atreno Galili kaziga vu'ne. 
MAT.2.23	Agra zanavreno viazamo, Nasareti kumate umani'naze. Anama hu'neana korapa kasnampa vahe'mo'za hunte'naza kemo nena'a efore hiankino Jisasinkura 
MAT.3.1	Ana knafina mono ti frezmante Joni'a, Judia kaziga ka'ma mopafi ne-eno Anumzamofo ke huama huno zamasmi'ne. 
MAT.3.2	Kefozantamigu tmasunke huta tamagu'a rukrehe hiho, na'ankure mona kumamo'a hago tva'o nehie. 
MAT.3.3	Na'ankure korapa ama'na kegu kasnampa ne' Aisaia Joninku anagea hu'ne, 
MAT.3.4	Joni'a kemori azokateti trohunte kena masi'neno, trazama nenaza afu'mofo akruteti amu'nofira nehuno, kenu'ene, afi' tumemofo rima'ane ne'ne. 
MAT.3.5	Anante Jerusale kumate vahemo'zane, Judia kazigati ene, ana mika Jodani kzigati vahe'mo'zane mika eri hantage'za Joninte etere hazageno, 
MAT.3.6	Joni'a Jodani timpi huama kumi'zmi hutere nehzageno, mono ti fre zamante'ne. 
MAT.3.7	Hianagi agrama kege'za hakare'a Farisi vahe'ene, Sadusi vahe'ma mono ti frekure hu'za ageno, Joni'a anage huno zamasmi'ne, tamagra ha' osifavemofo mofavre nagare, aza tmasmino amuma ne-ea Anumzamofo rimpahe zampintira fregahaze. 
MAT.3.8	Ana hu'nagu rga rentenkeno, tamagu'a rukrehe hunaze huno tamage'za sena, 
MAT.3.9	hagi Abrahamu'a nerfakita, tagra knare hunone hutma osiho. Na'ankure nagrama tmagri'ma tmasmi'na, Anumzamo'a amne hanigeno ami havemo'a, Abrahamuna mofavre fore humigahie. 
MAT.3.10	Meninena hago sasumemo'a mika zafa agafare kriri'neankino, hakare zafamo knare rgama reontesia zafa'rmina, antagino tevefi mate'vuno atregahie.
MAT.3.11	Nagra amne tinteti mono tina fre nermantoe, tmagu'a rukrahe hnazegu, hianagi Agra henkama ne-emo'a nagrira nagtereno hihamu'ane ne' egahie, higena nagra Agri aganona (sendol) erizafiga osu'noe. Ruotge Avamupine, tevenu'ene Agra mono tina fre tmante'gahie. 
MAT.3.12	Witi ne'za eri atru hania kna hago atupa nehigeno, Agra vazihehehu azota azampi erino mani'ne. Hanki akru hre kuma eri hagro nehuno, anampinti nena'a zogirino erino nompi Agra ome nenteno, hona'a tevava tevefi krenkeno tegahie.
MAT.3.13	Anante Jisasi'a Galiliti atreno Joni mono ti frente'snie huno Jodani tinte e'ne. 
MAT.3.14	Hianagi Joni'a tima Agri'ma frente'zankura i'o nehuno, Kagra, nagrira tina fre nantesankeno knarera hugahie, hianagi Kagra nagritega neano? 
MAT.3.15	Hianagi Jisasi ke nona'a Jonina asmi'no, 
MAT.3.16	mono tima frentegeno, Jisasi'a ana timpinti ame huno otino ankenarega mrerino ne-egeno, monamo hagro nehigeno, keana Anumzamofo Avamu'mo maho nma'gna huno akoheno eramino Jisasinte emani'ne. 
MAT.3.17	Higeno, monafinkati mago ageru'mo huno, Ama'i Nagrama avesinento'a magoke Mofavre, hige'na Nagra tusi'a muse Agrira hunentoe.
MAT.4.1	Anante Jisasina Avamu'mo avreno vahe omni ka'ma mopafi Sata revatga hinogu vu'ne. 
MAT.4.2	Ka'ma mopafina 40ti'a hanine zgene ne'zana oneno a'o huno mani'ne. Ana huteno Agra tusi'a aga'zanku hu'ne. 
MAT.4.3	Revatga hu ne'mo anante ehanatino Jisasinku anage hu'ne, Kagrama Anumzamofo mofavre mani'nesunka, ke nehugeno ama have'zgamo'a breti fore hino. 
MAT.4.4	Hianagi Jisasi ana ke nona'a huno, 
MAT.4.5	Anantetira Sata'a, Jisasina avreno Jerusale ruotge ra kumate vuno, ra mono nomofo amumpare ome antege'no oti'negeno, 
MAT.4.6	anage huno Jisasina asmi'ne, Kagrama Anumzamofo Mofavrema mani'nesunka, Kagra amareti takauro, na'ankure Anumzamofo avontafepina anage hu'za krente'naze, 
MAT.4.7	Jisasi'a agriku hu'ne, 
MAT.4.8	Ete ru'ene Sata'a avreno Jisasina mago za'za agonarega mrerino, maka mopa kagi'afina avenerino, konariri zama'a averi hu'ne. 
MAT.4.9	Hagi Sata'a anage huno Jisasina asmi'ne, Kagrama krenarenka nagiafi mono hunantesnanana ama zantamina maka Kagri kamigahue. 
MAT.4.10	Anante Jisasi'a agriku huno, 
MAT.4.11	Anante Sata'a, Agrira atreno vige'za, ankero vahe'mo'za e'za Jisasina eme aza hu'naze.
MAT.4.12	Ana huteno Jisasi antahiama Jonima azeri'za kina nompi ante'naze kema nentahino'a, Agra atreno Galili kaziga vu'ne. 
MAT.4.13	Galilima mani'nereti Nazareti'a atreno Kapaneum nonkumate umani'naku ran tiru ankenare, Zebulunine, Nafatalikizni mopa kaziga vu'ne. 
MAT.4.14	Ama'i korapa kasnampa ne' Aisaiana Anumzamo asamigeno huama huno kre'nea kemofo nena'a efore hu'ne. 
MAT.4.16	 (Aisa 9:1-2) 
MAT.4.17	Ana knareti agafa hu'neana, Jisasi mono ke huzmasmino anage hu'ne, 
MAT.4.18	Galili tiru ankenarega nevuno, Agra tare kogna ome znage'ne, Saimoni'e, mago agi'a Pita'e, hagi negna'a Endru'e. Znagra nozame kuko tirupi atre'na'e, na'ankure znagra nozame zante netrenki'ne ana hu'na'e. 
MAT.4.19	Agra anage huno znasmi'ne, 
MAT.4.20	Hantaka hu'ne kuko zani'a netre'ne, amage'antene vu'na'e. 
MAT.4.21	Jisasi'a ananteti'ma viana, tare kogna ome znage'ne, Jemsi, Zebeti nemofoki, negna Jonine, osi ventefi neznafa, Zebeti ene kukozmi nehati'za mani'nageno anante ome znagi hu'ne. 
MAT.4.22	Hantaka huke osi ventene neznafana atre'ne, Agri amge vu'na'e.
MAT.4.23	Jisasi'a, maka Galili kaziga vono nehuno, osi mono nozmifi (sinagog) mrerino knare musenke (gospol) mona kuma'mofo naneke rempi hunezmino, maka zamufa haviza hu'nea kri vahe ene krimo amu'nozmifi me'nea vahera zamazeri so'e huzmante'ne. 
MAT.4.24	Ana nehigeno Jisasi agenkemo Siriane maka kaziga vuno eno hige'za, nentahi'za zamagra maka kri vahera zamavre'za Agrite e'naze, ruzahu ruzahu krima eri'naza vahe'ene, zamufa zamatazane, kefo avamu'mo zamagu'afi mani'neane, manani kri'ne, zamufa fri'nea vahe'ene (paralais) zamare'za Agrite ageno zamazeri so'e hu'ne. 
MAT.4.25	Ana higeno rama'a vahe krerafamo Jisasima amage ante'nazana, Galiliti'ma, Dekapolis kazigati'ma, Jerusaleti'ma, Judia kazigatiki, Joda timofo asoparegati etere huza amage ante'naze.
MAT.5.1	Jisasi'ma hakare vea kevuma nezmageno'a, mago agonare mrerine. Anante'ma umanige'za, amage'ma nentaza disaipol nagamo'za Agrite e'naze. 
MAT.5.2	Anante Agra agafa huno rempi hunezmino, amanahu ke hu'ne,
MAT.5.35	 hu'ne. (Aisa 6:1-2) 
MAT.5.48	 huno zamasmi'ne.
MAT.7.1	Jisasi'a anage huno mago'ane zamasmi'ne, 
MAT.7.28+MAT.7.29	Jisasi'a ana naneke zamasmi vgarege'za mika vahe anante atru hu'namo'za antahi'nazana, kasegere ugagota hu'naza vahe'mokizmi avamente ozmasmi'ne. Rankva vahe'mo rempi hunezamia kante, hihamu'ane naneke nehige'za nentahi'za muse hunente'za, hakare zamagesa antahi'naze.
MAT.8.1	Jisasi'ma agonaregati'ma eramige'za, tusi'a vea krerfamo'za amage vu'naze. 
MAT.8.2	Mago fugo namure'nea ne'mo, avuga rena emereno amanage hu'ne, Ramoke, Kagrama naza huku'ma nehanunka, Kagra amane nazeri avusese hugahane. 
MAT.8.3	Jisasi'a azana antegantuteno ana ne'mofo avufare avako nehuno, anage hu'ne, 
MAT.8.4	Jisasi'a ana nera asami'ne, 
MAT.8.5	Jisasi'ma Kapenium kumate uhanatigeno'a, 100ti'a sondia vahe'mokizmi kva ne'mo (sensurien), Agrite eno aza hinogu antahige'ne. 
MAT.8.6	Agra anage hu'ne, Ranimoke, eri'za ne'ni'a, avufamo'a frigeno, tusi'a atazampi nonte maseno mani'ne. 
MAT.8.8	Hianagi ana sondia kva nemo'a kenona'a anage hu'ne, Ramoka, nagra knarera osu'noankinka, eno hanugenka nagri nompina omegahane, hanki amane ke'age nehugeno, eri'za ne'nia knare hunteno. 
MAT.8.9	Na'ankure nagra'nena mago kva vahe'mofo hinkanaga mani'nogeno, sondia vahe'mo'zanena nagri hinkanaga mani'nazage'na, mago'mofonku hu'na vuo hugeno, agra nevie. Mago'mofonku eno hugeno agra ne-e. Hagi nagrani'a kazokzo eri'za neku, amana huo hugeno, agra anazana nehie. 
MAT.8.10	Jisasi ana ke nentahino'a, tusi antri nehuno, amage'ma vu'naza nagara anage huno zamasmi'ne, 
MAT.8.13	Anante Jisasi'a 100ti'a sondia vahete kva nera anage huno asami'ne, 
MAT.8.14	Pita nompi Jisasi'ma umrerino omekeana, nenemo ara avufa amuho amaho kri erino mase'negeno omege'ne. 
MAT.8.15	Ana a'mofo azante ome avako higeno, avufa amuho zamo'a atrentegeno, otino neza tro huno zami'ne.
MAT.8.16	Kinagama segeno'a, hakare havi avamutami zamagu'a fre'nea vahe zga zamare'za Agrite e'naze. Agra ana havi avamura kereti ahenati netreno, maka krima erinaza vahera zamazeri knamare'ne. 
MAT.8.17	Amana zana kasnampa ne'mo, Aisaia korapa hunte'nea kemofo avufa'a efore hu'ne. 
MAT.8.17	(Aisa 53:4)
MAT.8.18	Anante Jisasi'ma kegeno tusi'a vahe'mo'za Agrira azeri kagigeno'a, Agra zamasmino timofo kantu kaziga viho huno amagema nentaza disaipol nagara huzmante'ne. 
MAT.8.19	Anante magora kasegere ugagota hu'nea ne'mo Agrite eno, Rempi hurami nere, inantego vnanana, nagra kamage ante'na vugahue. 
MAT.8.20	Jisasi'a amanage huno agrira asami'ne, 
MAT.8.21	Jisasi amagema nentaza disaipol nagapinti mago zamimo anage hu'ne, Ramoka natrege'na pusazana nenfana ome asenteteno huno hu'ne. 
MAT.8.22	Hianagi Jisasi'a anage huno asami'ne, 
MAT.8.23	Jisasi'ma votifima mrenerige'za, Agri amagema nentaza disaipol nagamo'za avaririza vu'naze. 
MAT.8.24	Nevzageno tusi'a zaho komo ana tirupinti erira huteno, ana timo'a eri kranto kranto huno votia refite'za hu'ne. Anama nehiana Jisasi'a mase'ne. 
MAT.8.25	Hige'za amagema nentaza disaipol nagamo'za, Agrite eza eme azeri oneti'za anage hu'naze, Taza huo Ramoka, Hago tagra friza nehune. 
MAT.8.26	Hianagi zamagriku anage hu'ne, 
MAT.8.27	Hige'za ana disaipol nagamo'za tusi zamagogogu nehu'za, zahomo'ene, timo'ene ke'a erizafa nehianki, ama inankna vahere? hu'naze.
MAT.8.28	Jisasi'ma timofo kantu kaziga Gadara uhanatigeno'a, hankaro'mo znagu'a fre'negeke matipi nemani'a netremoke, Jisasi'ene tutagiha hu'na'e. Zanagra tusi hamponatikeno vahe'mo'za koro hu'za ana kantera novazane. 
MAT.8.29	Zanagra tusi kezatike, Anumzamofo Mofavre'moka, nago'azana huorantenka tataro. Kagrama amafima e'nanana tagri tazeri haviza hunaku e'nano, knama osu'nefina? 
MAT.8.30	Mago'a ogantu'agna rama'a afu zgamo'za ne'za nene'za mani'naze. 
MAT.8.31	Anante ana hankaromo'za anage hu'za antahige'naze, Tagri'ma tahe natitresunka, hurantegeta antu afu'zgafi uframneno. 
MAT.8.32	Hazageno Jisasi'a anage hu'ne, 
MAT.8.33	Unefrige'za afu' kva vahe'mo'za zamaga re'za vu'za kumate uhnati'za, anama hu'naza zamofo naneke vea' ome nezmasmi'za ana netremokizni znagu'afinti'ma hankro'mo'za atirami'zama afu'mofo agu'afi ufre'zama fri'naza naneke zamasmi'naze. 
MAT.8.34	Anante ana kumapinti vahe krerfamo'za eri hantge'za Jisasinte e'za, eme'ma nege'za, ama kzigatira ko atrenka vuo, hu'za hunte'naze.
MAT.9.1	Votifima mareriteno ti taka heno kantu kaziga Agra'a ran kumate vu'ne. 
MAT.9.2	Anama hutege'za vahe zgamo'za agamo fri'nea nera sesenku hu'za erizafa hu'za Agrite e'naze. Jisasi'ma zamagri zamentintima negeno'a, 
MAT.9.3	Mago'a kasegere ugagota hu'naza vahe'mo'za, zamagra zamagra anage hu'naze, Amana ne'mo'a Anumza'mofo huhaviza hunente. 
MAT.9.4	Jisasi'a zamagrama haza zamuzma negeno, anage hu'ne, 
MAT.9.6	 huno nehuno rukrahe huno, ana agaza sti'nea ne'mofonku, 
MAT.9.7	anante otino noma'arega vu'ne. 
MAT.9.8	Ana'ma hiaza vahe'mo'za nege'za, zamagra tusi kore nehu'za, Anumzamo'ma e'inahu hanave'ma Jisasima ami'neazankura, Anumzamofo agi'a ahesga hu'naze.
MAT.9.9	Ananteti Jisasi'a nevuno, mago nera agi'a Matiu'e nehaza ne' takisi zago zonegi'za onensa nompi mani'negeno omegeno, 
MAT.9.10	Jisasi'ma vuno Matiu nompi neza ome nenege'za, rama'a takisi zagoma zonegiza vahe'ene, kumi vahe'mo'zanena e'za Jisasi ene amage'ma nentaza disaipol naga'ane kave eme ne'naze. 
MAT.9.11	Ana'zama farisi vahe'mo'za nege'za, amage'ma nentaza disaipol nagara anage hu'za zamantahige'naze, nahigeno tamagri rempi hurami ne'mo'a, takisi zago zogi naga'ene, kumi naga'enena ne'zana nene huza zamantahige'ne? 
MAT.9.12	Jisasi'ma nentahino'a amanage hu'ne, 
MAT.9.13	Jisasi'a zmasamino, 
MAT.9.14	Hianagi Jonima amage nentaza disaipol naga'mo'za Jisasinte e'za, nahigeta tagrane, Farisi vahe enena ne'za a'o nehunke'za, Kagri kamage'ma nentaza disaipol nagamo'za, ne'zana a'o osu'a nenaze? hu'za antahige'naze. 
MAT.9.15	Jisasi'a zamagriku anage hu'ne, 
MAT.9.18	Ana kema nehigeno, mago ugoteno keaga nehia ne'mo eno, Agrite eme kepri nehuno, anage hu'ne, Mofanimo'a mensi fri'neanki, enka kza agrite eme antegeno, agra otino asimu erino manino. 
MAT.9.19	Higeno Jisasi'ene Agri amage nentaza disaipol naga'mo'za otiza ana ne' avariri'za amage vu'naze. 
MAT.9.20	Higeno mago ara korankri erino 12fu'a zgegfu maninea a'mo, Jisasi amefi eno zaza kena'amofo atupa'are eme avako hu'ne. 
MAT.9.21	Na'ankure agrama agesama antahiana, nagra magoke'zana Agri zaza kenarafante azeri sugeno'a, kri'nimo'a atrenantegahie huno agu'afina antahi'ne. 
MAT.9.22	Hianagi, Jisasi rukrahe huno negeno amanage hu'ne, 
MAT.9.23	Jisasi'ma vuno ana ugoteno keaga nehia kva ne'mofo nompima ufreno, uvire tafema neraza vahe'ene, zavisu krasu nehu'za zamasuzampi mani'naza vahe krerfa ome nezmageno, 
MAT.9.24	amanage huno zamasmi'ne, 
MAT.9.25	Hianagi, ana vahe krerfa'ma huzmantege'za megi'a vzageno'a, ana nomofo agu'afi ufrea zamo akoheno ana mofa'mofo azante azerigeno oti'ne. 
MAT.9.26	Higeno anama hiazamofo agenke'mo'a, ana kaziga vuno eno huno hezgani'ne.
MAT.9.27	Ananteti Jisasi'ma nevigeno'a, znavu asu hu'nea netremoke avariri'ne nevuke kezatine, Deviti mofavre'moka kasuragiranto huke hu'na'e. 
MAT.9.28	Ana nompima Jisasi ufregeke, ana zanavu asuhu ne'tremokea Agrite e'na'e. Jisasi'a amanage huno zanagriku hu'ne, 
MAT.9.29	anante Jisasi'a zanavuragare avako nehuno, anage hu'ne, 
MAT.9.30	Higeno zanavurgamo'a hari hu'ne. Jisasi'a hanave zanavumro znanteno, 
MAT.9.31	Hianagi zanagra atreke nevuke, ana nanekea ome hugantugma ana kaziga hu'na'e.
MAT.9.32	Hagi vu'za e'zama nehazana, mago nera havi hankaro'mo ke'a eritaganegeno kea nosia ne' avare'za Jisasinte e'naze. 
MAT.9.33	Ana kefo hankro'ma ahenatitregeno'a, kema nosia ne'mo'a keaga hu'ne. Mika vea krerfamo'za zamagogogu nehu'za amanage hu'naze, amanahu'zana Israeli vahe'motafina korapara fore higeta onke'nonazane, hu'za hu'naze. 
MAT.9.34	Hianagi Farisi vahe'mo'za amanage hu'naze, Jisasi'ma hankaroma ahenenatiana, hankromokizmi ugagota hankromofo (Satan) hankave'afi ana nehie hu'za hu'naze.
MAT.9.35	Ananteti Jisasi'a osi kumate'ene ra kumatera vano nehuno osi mono nompi rempi hunezmino, Anumzamofo mona kumakura mono nanekea nezamasmino, mika kri eri amane hu'ne. 
MAT.9.36	Ana vahe krerfama nezmageno, Jisasi'a tusiza huno asunkura huzmante'ne. Na'ankure zamagra tusi negine'za zamaza osu'are, nefa omani sipisipimo hia kna hu'naze. 
MAT.9.37	Ananteti Jisasi'a amage nentaza disaipol nagaku amanage hu'ne, 
MAT.10.1	Jisasi'a amage'ma nentaza disaipol nagara zamagi hige'za ageno, zamagrama hankro'ma ahe natinetre'za, ruzahu ruzahu krima zamagu'afi me'nea vahe'ene, krima erinesaza vahe'ma zamazeri so'e hanaza hanavea zami'ne. 
MAT.10.2	Ana 12fu'a aposol naga'mokizmi zamagi'a ama'ne, Pusana, Saimoni'e (Pita'e huza nehaze) Andru'e agri negna'e, Jemisi'e Zebeti nemofo Joni nefu'e. 
MAT.10.3	Filipiki Batolomiuki Tomasiki Matiu zamagire takesi zgo eneria nere, Jemisi Alfias ne'mofo ene, magora Tadiasi'e. 
MAT.10.4	Romu vahe ha' renezmantaza zaretie nehaza nagapinte nera Saimoni'e, hagi magora Judas Iskalioti Jisasima avrezmi'nea Aposolo nere.
MAT.10.5	Jisasi'a ana 12fu'a aposol nagara hunezmanteno, amanahu ke huno zamavumro ante'ne, 
MAT.11.1	Jisasi'a 12fu'a amagema nentea disaipol nagamokizmi naneke zamasmi vagareteno, anantetira rankumate'ene ne'onse kumate ene mono ke nehuno, rempi huzamiku vu'ne.
MAT.11.2	Hagi Joni'a kina nompi mani'neno, Kraisi'ma eria erizamofo ke nentahino, Joni'a agri'a amagema nentea disaipol naga agenoka ome hutma keho huno huzamantege'za, 
MAT.11.3	vu'za Kagra avegama ante'nomokafi ru nere, hifi tagra mago'a vaheku kegahune? 
MAT.11.4	Ana ke nona'a Jisasi anage huno zamasmi'ne. 
MAT.11.7	Joni amagema nentaza disaipol naga nevazageno, Jisasi'a agafa huno anampi mani'naza kevua Joninku zamasmi'ne, 
MAT.11.10	 hu'ne. (Mal 3:1) 
MAT.11.20	Anante Jisasi erigafa huno mago'a kaguvaza higeza ke'naza ranra kumateti vahe'mo'za zamagu'a rukarehe osaza zanku, ke ontahi vahere huno huhaviza huzamantene. 
MAT.11.25	Ana knazupa Jisasi anage huno nunamuna hu'ne, 
MAT.12.1	Ana kna mni fruhu knazupagino (sabat), Jisasi'a witi hozafi nevige'za, Agri amage nentaza disaipol nagamo'za zmaga'atege'za witimofo rga'a taniza ne'naze. 
MAT.12.2	Hianagi Farisi vahe'mo'za, anama hazaza nezmage'za, anage hu'za asmi'naze, ko! Kagri kamage nentaza disaipol nagamo'za, kasegemo osuo hu'neaza mni fruhu knarera nehaze. 
MAT.12.3	Hianagi Jisasi'a anage huno zamasmi'ne. 
MAT.12.4	 (1 Sam-Zga 21:1-6) 
MAT.12.7	hu'ne. (Hos 6:6) 
MAT.12.9	Ananteti Jisasi'a atreno osi mono nozimifi (Sinagok) vu'ne. 
MAT.12.10	Mago aza sti'nea ne' mni'negeno, zamagra Jisasi keaga hunte kanku nehake'za, Jisasina antahige'za, kasegemo'a vahera mni fruhu knazupa azeri knare huo hunefi? hazageno, 
MAT.12.11	Jisasi'a zamagriku huno, 
MAT.12.13	Anante aza sti'nea nera anage huno asmi'ne, 
MAT.12.14	Hianagi Farisi vahe'mo'za atre'za atinerami'za, ahesaza kanku hakeza keaga huge antahige hu'naze.
MAT.12.15	Jisasina ahenaku nehzageno nentahino, anampinti atreno nevige'za, rama'a vahe'mo'za amage avaririza nevzageno, Agra mika kri'zmia zmazeri knare hunezmanteno, 
MAT.12.16	anage huno zmasmi'ne, Agra inanka ne' mni'nefi vahera ozmasmiho huno hanavetino zmasmi'ne. 
MAT.12.17	Ama'i Aisaia kasnampa ne'mo hu'nea kemofo nena'a fore hu'ne. 
MAT.12.21	 (Aisa 42:1-4)
MAT.12.22	Anante hankro'mo agu'afi fre'nea ne'mofona avurga asu higeno kea nosia ne' avre'za Jisasinte vzageno, Agra eriknare huntegeno kea nehuno avua ke'ne. 
MAT.12.23	Miko vahe kevumo'za antri nehu'za anage hu'naze, Agra ama Nera David nemofopi? 
MAT.12.24	Hianagi Farisi vahe'mo'za ana ke nentahi'za anage hu'naze, ama ne'mo hankro'ma hunte'neana, hankro'mofo kagota kva Belsebul hanavefi hunte'ne hu'naze. 
MAT.12.25	Jisasi'a antahintahizmi refako huno nezmageno anage huno zmasmi'ne, 
MAT.12.38	Anante mago'a kasegere ugagota hu'naza vahe ene Farisi vahe'mo'za anage hu'za asmi'naze, Rempi Hurami ne'moka, mago avame'za Kagra hananketa kesunegu nehune. 
MAT.12.39	Hianagi Jisasi'a kenona anage huno zmasmi'ne, 
MAT.12.46	Jisasi'a ana naneke atru hu'naza vahe kevumokizmi nezmasmige'za, Nerera ene agnahe'za Agri'ene keaga hunaku megi'a emani'naze. 
MAT.12.47	Mago'a vahe'mo Agrira asmino, negrera'ene kagnahe'za Kagrane keaga hunaku megi'a emani'naze higeno, 
MAT.12.48	anama asmi'mofonku anage huno asmi'ne, 
MAT.12.49	Ana nehuno amage nentaza disaipol naga'a mni'narega azanu zmerino anage hu'ne. 
MAT.13.1	Ana knareke Jisasi'a nompinti atreno vuno, tiru ankenare umani'ne. 
MAT.13.2	Rama'a vahe'mo'za mni'nere umani korve hzageno, osi botifi mrerino umanige'za, rama'a vahe'mo'za tiru ankenare oti'naze. 
MAT.13.3	Rama'a fronka kea anage huno zmasmi'ne. 
MAT.13.10	Agri'ma amage'ma nentaza disaipol nagamo'za Jisasinte e'za anage hu'za antahige'naze, nahigenka fronka kefintikera nezmasmi'ne? 
MAT.13.11	Jisasi'a ke nona huno, 
MAT.13.15	 (Aisa 6:9-10)
MAT.13.24	Jisasi'a anage huno mago'ene fronka ke zmasmi'ne, 
MAT.13.31	Jisasi'a anage huno mago'ene fronka ke zmasmi'ne, 
MAT.13.32	(Ezi 31:3-14)
MAT.13.33	Jisasi'a anage huno mago'ene fronka ke zmasmi'ne, 
MAT.13.34	Jisasi'ma maka kema vea kevufi hu'neana fronka kege zamasmi'ne. Hagi Agra amate kea ozmasmi'ne. 
MAT.13.35	Amanage huno kasnampa ke hu'nea kemofo avufa'a fore hu'ne, 
MAT.13.36	Ana huteno ana vahe kevua, zmatreno nompi ufre'ne. Agri'ma amage'ma nentaza disaipol nagamo'za Agrite e'za, anage hu'za asmi'naze, hozafi hage'nea havi trazamofo agu'agesa'a tasmio. 
MAT.13.37	Jisasi'a anage huno zmasmi'ne, 
MAT.13.43	 (Dan 12:3)
MAT.13.52	Jisasi'a anage huno zmasmi'ne, 
MAT.13.53	Ana fronka kea Jisasi'a zamasmi vgareteno, ana kuma atreno, 
MAT.13.54	Agra kuma agafa'are Nazareti eno osi mono nompi eme rempi hunezmige'za, antri hu'za anage hu'naze, ama ne'mo'a knare antahi'zane, kaguvaza eriforehu hankavea igati erine? 
MAT.13.55	Ama kapenta ne'mofo mofavrefi? Nererankura Maria'e nehazafi? Agnahe'za Jemsi ene Josefe ene Simioni ene Judasizafi? 
MAT.13.56	Hagi asarahe'za tagrane omni'nazafi? Inaregati ama ne'mo'a maka'zana eri'ne. 
MAT.13.57	Nehu'za antahi haviza hunentageno, Jisasi anage huno zmasmi'ne, 
MAT.14.1	Ana knafina Heroti'a Galili kumate kota kva ne'mo, Jisasi agenke antahiteno, 
MAT.14.2	eri'za vahe'a zmasmi'no, e'i mono ti frente Joni frinefinti otine, e'ina hu'negu kaguvaza hu hanavea agripina me'ne. 
MAT.14.3	Hagi Heroti'a, Jonina azerino kina nompi ki rente'ne. Na'ankure nefu Filipi a' Herotias eri'neazanktekure. 
MAT.14.4	Na'ankure Joni'a anage huno asmi'ne, negafu a'ma rehanre'nanana tra kea hantaginane. 
MAT.14.5	Ana higeno Heroti'a ahe frinaku hianagi, rama'a vahe kevu mni'nageno kore hu'ne. Na'ankure Jonina mago kasnampa ne' mni'ne hu'za kente'naze. 
MAT.14.6	Hianagi Herotima ksente kna egeno, Herodias mofa'mo zmuga avo eme reazamo, Herotina tusiza huno azeri muse higeno, 
MAT.14.7	tusi'za huno avesinteno, agra hanave ke huno huvempa huno, na'anku'ma nantahigenanke'na amne kamigahue huno asmi'ne. 
MAT.14.8	Nerera'ma amia antahizante ana mofa'mo huno, mono ti frente Joni agenopa kitaginka zompafi eme namio. 
MAT.14.9	Kini ne'mo'a kamigahue hu'nea kegura keke hianagi, nezama nenaza vahe'mokizmi zmufi huvempa hu'negu, amigahaze huno huzmantene. 
MAT.14.10	Agra mago'mofo huntegeno kina nompi vigeno, sondia vahe'mo'za Joni agenopa akafri amizageno, 
MAT.14.11	aseni'a tafepi erinteno, ana mofa'mofo eme amigeno, erino vuno nerera ome ami'ne. 
MAT.14.12	Anante Joni amage nentaza disaipol vahe'amo'za e'za avufa'a emeri'za, ome asentete'za vu'za Jisasina ana kea ome asmi'naze.
MAT.14.13	Heroti'ma Joni ahe'nea naneke Jisasi'a nentahino ana kuma atreno vahe omni'nea ka'ma mopare agrake votifi mrerino vu'ne. Vige'za hakare vea'mo'za nentahi'za maka kumateti eri hantge'za avariri'za mopafi vu'naze. 
MAT.14.14	Vu'za uhnatizageno, Jisasi'a botifinti takaunereno keana hakare vea nezmageno tusi'za huno asunku hunezmanteno kri eri'namokizmi zmazeri so'e hu'ne. 
MAT.14.15	Kinaga sege'za, amage nentaza disaipol nagamo'za Jisasinte e'za anage hu'naze, ama vahe omni ka'ma kopi mni'nonkeno, hago hani hu'za nehianki, ama vahe'zga huzmantege'za kumatega vu'za, zmagra'a nesaza ne'zana ome miza seho. 
MAT.14.16	Hianagi Jisasi'a anage huno zmasmi'ne, 
MAT.14.17	Hige'za, zamagra anage hu'za Jisasina asmi'naze, 5fu'a bretigi, tare nozaki huta ama eri'none hazageno, 
MAT.14.18	 huno hige'za eri'za eme ami'naze. 
MAT.14.19	Ana vahetmina apepate maniho huno nezmasmino, ana 5fu'a bretine, tare nozara erino, monafi ke'nagamuteno negeno, asomu ke huno susu huteno, breti'a korino amage'ma nentaza disaipol naga zamige'za, ana vahetmina zami'ne. 
MAT.14.20	Makamo'za ana neza nageno zamu hu'ne. Nege'za atrazama'a zogiza 12fu'a ekaeka kupi zogiri avitente'naze. 
MAT.14.21	5 tauseni'a vahe nazamo'za ne'naze, hagi a'nene mofavre'zga ohampri'naze.
MAT.14.22	Amage'ma nentaza disaipol naga ame huno huzmanteno, ko botifi mreritma kantu kaziga viho nehuno, anampima mani'naza vahekrerfa huzmantege'za vu'za e'za hu'naze. 
MAT.14.23	Ana veara huzmantege'za vutageno, Agra agonarega nunamu hunaku mrerino umani'negeno, kinagasegeno Agra'ake anante mni'ne. 
MAT.14.24	Anama nehigeno, amage'ma nentaza disaipol nagamo'za ti amu'nompi nevzageno, hanave zahoko atigeno timo'a kranto kranto huno boti'a erirukrahe hu'za hu'ne. 
MAT.14.25	Ana nehigeno kotu afa'za nentegeno, Jisasi'a ana ti avozare ne-egeno, 
MAT.14.26	amage'ma nentaza disaipol nagamo'za negageno ti avozare ne-ege'za tusi koro nehu'za, amanu hankrore nehu'za koro hu'za krafa hu'naze. 
MAT.14.27	Hianagi ame huno Jisasi'a anage huno zmasmi'ne, 
MAT.14.28	Pita'a anage huno asmi'ne, Ra'moka Kagrama mni'nenunka, eno hunka huge'na kagritega va'neno. 
MAT.14.29	Higeno 
MAT.14.30	Hianagi tusi'a zaho enerigeno nevifinti koro huno, ana timpi uneramino kezatino, Ramoka nazahuo! 
MAT.14.31	Higeno Jisasi'a ame huno azana ante'gantu ateno avazu nehuno, anage huno asmi'ne, 
MAT.14.32	Ana botifi marerigeno, zaho'mo amane hu'ne. 
MAT.14.33	Ana botifi mni'namo'za mono hunente'za, tamage Kagra Anumzamofo mofavre mni'nane hu'za hu'naze.
MAT.14.34	Ana timofo kantu kaziga ankenare, Kenesareti mopare vu'naze. 
MAT.14.35	Ana kumate vahe'mo'za Jisasi e'ne kema nentahiza, kea huzmantageno ana kumamofo tva'onte me'nea kumapi vahe'mo'za kri eri'naza vahera zmavare'za Jisasinte e'naze. 
MAT.14.36	Kri vahe'mo'za Jisasinku muse hugantonanki tatregeta kena atupaka'are avako hamneno, nehu'za avako hzamokizmi krizamimo'a vgare'ne.
MAT.15.1	Anante mago'a Farisi vahe'ene kasegere ugagota hu'naza vahe'mo'za Jerusaleti, Jisasinte e'za anage hu'za asmi'naze. 
MAT.15.2	Na'a hige'za kamage nentaza disaipol nagamo'za tagehe'i avu'ava zana ruhanentagize? Na'ankure zmazana sese osu ne'zana ne'naze. 
MAT.15.3	Jisasi'a ana ke nona'a, amanage huno zmasmi'ne, 
MAT.15.4	 hu'ne. 
MAT.15.9	(Aisa 29:13)
MAT.15.10	Jisasi'a vahe kevu kehutru huteno anage hu'ne, 
MAT.15.12	Anante amage nentaza disaipol nagamo'za e'za, anage hu'za asmi'naze, Farisi vahe'mo'za kema hana antahite'za zmarimpama ahegante'nazana Kagra antahi'nano? 
MAT.15.13	Hianagi Jisasi'a ke nona'a amanage huno zmasmi'ne, 
MAT.15.15	Pita'a amanage huno hu'ne, ana fronka kemofo agafa'a eriama hugeta antahi maneno higeno, 
MAT.15.16	Jisasi'a amanage huno hu'ne, 
MAT.15.21	Jisasi ana kumara atreno, Taiane Saito kaziga kumate vigeno, 
MAT.15.22	mago Kenaniti a'mo eno ranke huno kezatino, kasunku hunanto Ramoka, Deviti nemofoga, mofanimofona havi hankro'mo agu'afi fre'negeno tusi haviza hu'ne. 
MAT.15.23	Hianagi Jisasi ana a'mofo kenona osu'ne. Agri amage nentaza disaipol nagamo'za e'za anage hu'za asmi'naze. Muse hugantonanki huntegeno vino, na'ankure agra tusi kereso nehianki huntegeno vino. 
MAT.15.24	Hianagi Agra amanage huno kea hu'ne, 
MAT.15.25	Hianagi ana a'mo eno avuga kepri huno amanage hu'ne, Ramoka Kagra naza huo! 
MAT.15.26	Higeno Agra ana ke nona anage hu'ne, 
MAT.15.27	Hu'neanagi ana a'mo anage hu'ne, izo Ramoka, hianagi ana kramoza rama'amofo itareti ankra heramiama'a nenaze. 
MAT.15.28	Anante Jisasi ana a'ku anage huno asmi'ne, 
MAT.15.29	Ana kuma atreno Jisasi'a Galili tinkenarega vuno, agonarega umrerino anantega umani'ne. 
MAT.15.30	Rama'a vahe'mo'za anantega Agrite ne'eza, zmagia zmaza sti'nea vahe'ene, zmagia haviza hu'nea vahe'ene, zmu suhu'nea vahe'ene, zmaza haviza hu'nea vahe'ene, zmagefuna atupa hu'nea vahe'ene, mago'a ruga'a vahe'ene zmare'za Jisasi agafi eme zmantageno zmazeri so'e hu'ne. 
MAT.15.31	Tusi'a zmanogu nehu'za antri hu'naze. Kageno agefuna atupahu vahe'mo ke nehigeno zmaza haviza hu'nea vahe'mo'za knare nehzageno agia havizahu vahe'mo otino nevigeno, zamavu asuhu vahe'mo'za zmavua negage'za, Israeli vahe'mokizmi Anumzamofo agi zmagra hesga hu'naze.
MAT.15.32	Jisasi'a amage nentaza disaipol naga'a ke huno anage huno zmasmi'ne, 
MAT.15.33	Amage'ma nentaza disaipol nagamo'za anage hu'za Agriku hu'naze, inantegati rama'a bretia erita ama tusi vahe krerfa zmisunke'za, ama vahe omni kokampina erignare hugahaze? 
MAT.15.34	Jisasi'a anage huno zmasmi'ne, 
MAT.15.35	Vea kevu huzmantege'za mopafi mni'naze. 
MAT.15.36	Manitageno ana 7ni'a bretine noza'ene erino Anumza'mofo susu hunteteno, tmanasino amage nentaza disaipol naga'a zmige'za eri'za ana vea kevu zmi'naze. 
MAT.15.37	Ana hige'za maka vahe'mo'za ana neza nazageno zmu hutege'za, atrazama'a eri atru hu'za 7ni'a ekaeka ku eri avite'naze. 
MAT.15.38	Hagi ana nezama ne'nazana 4tauseni'a vene'nenazamo'za ne'naze, anampina a'nene, mofavre'ramina ohampri'naze. 
MAT.15.39	Hagi ananteti Jisasi'a, ana tusi'a vea kevu huzmantege'za nozimirega vu'za e'za nehzageno, botifi mrerino Magatania kaziga vu'ne.
MAT.16.1	Anante Farisi vahe'ene Satusi vahe'mo'za Jisasinte e'za, monafinti avame'za huraveri huo hu'za rehe'za ke'naze. 
MAT.16.2	Hianagi Agra anage huno zamasami'ne, 
MAT.16.4	 (Jona 1:172:10)
MAT.16.5	Hianagi amage nentaza disaipol naga'amo'za tirumofo kantu kaziga ankenare unehanati'za, zmage'akani'za breti e'ori' e'naze. 
MAT.16.6	 huno Jisasi'a zmasmi'ne. 
MAT.16.7	Anage hige'za, zamagra'zmi hugantu kma huza bretima e'orima onazanteku nehie hu'naze. 
MAT.16.8	Jisasi antahino keno nehuno, Agra anage hu'ne, 
MAT.16.12	Anante zmagesa antahi ama nehu'za, bretifi nentageno zonerea zistigu kva hiho nosie. Hianagi Farisine Sadusi vahe'mo'za rempima hunemiza zanku kva hiho nehie.
MAT.16.13	Ananteti Jisasi'ma eno Sisaria Filipai kumate enehnatino, anage huno amage'ma nentaza disaipol naga zmasmi'ne, 
MAT.16.14	Zamagra ana kenona anage hu'za asmi'naze, mago'amo'za mono ti frezmante Joni'e nehaze, ruga'amo'za Ilaija'e nehaze, mago'amoza Jeremaiapi nehzageno, mago'amo'za kasnampa nere hu'za nehaze. 
MAT.16.15	Jisasi'a amanage huno zmantahige'ne, 
MAT.16.16	Saimoni Pita'a kenona'a anage hu'ne, kagra Kraisige, ksefa huno mni'nea Anumzamofo mofavre mni'nane. 
MAT.16.17	Jisasi'a anage huno asmi'ne, 
MAT.16.20	Anante amage nentaza disaipol naga'agu, Kraisi'e hutma vahera ozmasmiho huno zmasmi'ne.
MAT.16.21	Ana knareti'ma e'neana, Jisasi'a amage nentaza disaipol naga'a agafa huno zmasamino, Agrama Jerusale vanige'za, mono kva (elda) vahe'mo'zane, ugagota prisi vahe'mo'zane, kasegere ugota hu'naza vahe'mo'za, rama'a zampi azeri haviza nehu'za ahe frisageno tagufa knarera otigahie, huno zmasami'ne. 
MAT.16.22	Pita'a, Jisasi avare rure anteno, agafa huno anage huno kesu'ne, O'e Ranimoke! E'ina hu'zana Anumzamo'a atresigeno, Kagritera forera osugahie! 
MAT.16.23	Hianagi Jisasi'a rukrahe huno Pitankura anage hu'ne, 
MAT.16.24	Anante Jisasi'a amage nentaza disaipol naga'agu zmasamino, 
MAT.17.1	6gisi knamofo amefi zupa, Pitama, Jemisima, Jonima Jemisi nefu'ma huno Jisasi'a zamagri'ake zmareno zaza agonarega mreri'ne. 
MAT.17.2	Zmuga umninege'za negageno, avugosafintira zge avunasisimo hiaza nehigeno, kukena'amo efeke huno remsa hu'ne. 
MAT.17.3	Anante Mosesi ene Ilaijake zamuga efore hu'ne naneke Jisasi' ene hu'naze. 
MAT.17.4	Hagi Pita'a amanage huno Jisasi asmi'ne, Ramoke, amafima mni'nonana knare hu'ne, Kagrama knarere hananana, nagra tagufa tona nona kigahue. Magora Kagriki, magora Mosesinki, magora Ilaijanki hu'na kigahue, 
MAT.17.5	huno kema nehigeno, msa'ane hampomo tmino refite nezmantegeno, mago ageru'mo hampopinti anage hu'ne, Ama'i Nagri Ne'mofavre, Agriku navesi nentena, tusiza hu'na musena hunentoe, ke'a antahi amiho! 
MAT.17.6	Amage' nentaza disaipol nagamo'za nentahi'za tusi zmagogo fege'za mopafi ruhapati'za zmugosaregati mse'naze. 
MAT.17.7	Hianagi Jisasi eno zmako nehuno, 
MAT.17.8	Kesga hu'za kazana mago'a vahera onke'nazanki, Jisasi'a Agrake mni'nege'za ke'naze.
MAT.17.9	Ana hute'za agona atre'za eneramizageno, Jisasi'a kase huzmanteno, 
MAT.17.10	Amage nentaza disaipol nagamo'za anage hu'za antahige'naze. Nahige'za kasegere ugagota hu'naza vahe'mo'za, koteno Ilaija'a ete'ne hu'za nehaze? 
MAT.17.11	Jisasi'a kenona huno, 
MAT.17.13	Anante amage nentaza disaipol nagamo'za antahini nehu'za, mono ti frezmante Joninku Agra nehie hu'naze.
MAT.17.14	Hakare vea kevufi enehnatigeno, mago ne'mo eno, Jisasi agafi rena reno, 
MAT.17.15	anage hu'ne, Ramoke, kasunku mofavre nimofona hunto, na'ankure mananiza negegeno ran kna enerino, mago'a kna traka huno teve tanenkino, timpi traka huno masetere nehie. 
MAT.17.16	Nagra avare'na kamage'ma nentaza disaipol nagate oanagi, zamagra azeri onkanamre'naze. 
MAT.17.17	Jisasi'a kenona huno, 
MAT.17.18	Anante Jisasi'a havi avamu kesigeno atiramino vigeno, ana knazupage mofavremofo krimo'a so'e hu'ne. 
MAT.17.19	Anante amage' nentaza disaipol nagamo'za zamagraku Jisasinte e'za anage hu'naze. Na'a higeta havi avamura huntonkeno atinoramie. 
MAT.17.20	Jisasi'a anage huno zmasmi'ne, 
MAT.17.21	[Hagi amanahukna havi avamumo'a, vahe agu'afinti atioramigahie. Hagi kave atretma nunamuma hanutma amne huntegahaze.]
MAT.17.22	Galili utruma hutazageno, Jisasi'a anage huno zmasmi'ne, 
MAT.17.23	 huno hige'za amagema nentaza disaipol nagamo'za nentahi'za zmarimpa kna hu'naze.
MAT.17.24	Kapenium etageno ra mono nompi zgo e'neriza vahe'mo'za, Pitante e'za anage hu'naze, tamagri'ma rempi huneramia ne'mo'a, ra mono nompi tare takesi zgoa nentefi nonte? 
MAT.17.25	Pita'a izo nehuno nompi umrerigeno, Jisasi'a e'se antahigeno, 
MAT.17.26	Higeno Pita'a ru vahepinti e'nerize hutegeno, Jisasi'a anage hu'ne, 
MAT.18.1	Ana knafi amage nentaza disaipol nagamo'za Jisasinte e'za amanage hu'naze. Aza mona kumapina ugagota vahera manigahie? 
MAT.18.2	Hzageno Jisasi'a mago osi mofavre kehigeno egeno, amu'no zmifi azeri'otiteno, 
MAT.18.3	amanage hu'ne. 
MAT.18.21	Anante Pita'a, Jisasinte eno anage hu'ne, Ramoke, kumi hunantesia nenafuna, nama'a zupa kumi'a atrentegahue, 7ni'a zupa atrentegahufi? 
MAT.18.22	Jisasi'a Pitankura anage hu'ne, 
MAT.19.1	Jisasi ana naneke zmasmi vgareteno, Galili kumara atreno, Judia kaziga, Joda tina agatereno vu'ne. 
MAT.19.2	Tusi'a vahe krerfamo avaririza nevazageno, anantega zmazeri so'e huzmante'ne.
MAT.19.3	Anante mago'a Farisi vahe'mo'za rehe'za kenaku Agrite e'za, mago'azama hanigeno'a amne nenarona ahenatigahie huno kasegemo'a hu'nefi? hu'za antahige'naze. 
MAT.19.4	Jisasi'a ke nona huno, 
MAT.19.5	amanage hu'ne, 
MAT.19.7	Hige'za Farisi vahe'mo'za Agriku anage hu'naze. Na'a higeno Mosese'a tagrikura huno, a'ma hunte avona kretma nemita hunteho hu'ne? 
MAT.19.8	Jisasi anage zamagriku hu'ne, 
MAT.19.10	Agri amage nentaza disaipol nagamo'za anage hu'naze, amana ke'mo'ma arave hu'nea vene a'enenku'ma hu'nesiana, arave osuta amane manisnunkeno'a knare hugahie. 
MAT.19.11	Jisasi'a anage zamagriku hu'ne. 
MAT.19.13	Anante neonse mofavre zimi zmavare'za aza anteno nunamu huzmantehogu Jisasinte e'naze. Hianagi Jisasi amage nentaza disaipol nagamo'za ke zmasu'za i'o huzmante'naze. 
MAT.19.14	Hianagi Jisasi'a huno, 
MAT.19.15	nehuno azana zmanunte anteteno zmatreno vu'ne.
MAT.19.16	Anante mago ne'mo Agrite eno amanage hu'ne, Rempi hurami ne'moka, inaknahu knare navunava hutena mani'vava nasimura erigahue? 
MAT.19.17	Jisasi anage huno ana ne'ku hu'ne, 
MAT.19.18	higeno ina su'ane? Huno antahi'gegeno, Jisasi ke'nona huno, 
MAT.19.20	Ana nehazave ne'mo, anage hu'ne, nagra nagu'areti ana miko tra kea amage'nentoe, hagi inaza nagra nosue? 
MAT.19.21	Jisasi agriku anage hu'ne, 
MAT.19.22	Hianagi ana nehza'moma ananke nentahino'a, tusi'a asuzampi vu'ne. Na'ankure agra tusi'a afufeno ante'negu anara hu'ne.
MAT.19.23	Jisasi'a amage'ma nentea disaipol nagara anage huno zmasamine, 
MAT.19.25	Amage nentaza disaipol nagamo'za, ana kema nentahiza, tusi antri hu'za zmagogogu nehu'za anage hu'naze. Hagi aza knare huno agura vazisigeno manigahie hu'naze. 
MAT.19.26	Hzageno Jisasi'a ana mokizmi nezmageno amanage hu'ne, 
MAT.19.27	Pita'a amanage agriku hu'ne, hagi kmago. Hakare zanti atreta Kagri kamage nentone! Tagra naza erigahune? Higeno, 
MAT.19.28	Jisasi amanage huno zmasmi'ne, 
MAT.20.17	Jisasi'ma Jerusale mrerino nevuno'a amage nentaza disaipol nagara, zmavare otage atreno anage huno kantega zamagri'ake zamasamime vu'ne, 
MAT.20.20	Anante Zebeti ne' mofavre zgane nezmarera ene Jisasinte e'za, mopafi neznerera'a renareno mago zanku antahige'ne. 
MAT.20.21	Jisasi'a anage huno ana aku asami'ne. 
MAT.20.22	Higeno Jisasi kenona'arera anage hu'ne, 
MAT.20.23	Agra zanagri znasmi'ne, 
MAT.20.24	Anante 10ni'a amagema nentaza disaipol nagamo'za nentahiza, tusiza hu'za tare kognagura zmarimpa hezmante'naze. 
MAT.20.25	Hianagi Jisasi zmagi hutru huno zmasmi'ne, 
MAT.20.29	Zamagrama atre'za Jerikoma nevzage'za, tusi vahe kevu krerfamo'za avariri'za vu'naze. 
MAT.20.30	Tare znavu asuhu netre'moke kamofo ankenare mopafi mni'neke, Jisasi evie kema nentahikea, znagra kezatike, Ramoke, Deviti nemofoga kasunku huranto. 
MAT.20.31	Hakeno vahe kevumo'za kne hu'za taganetna mni'o hu'nazanagi, tusi kezatike mago'ane vivi huke, Ramoke, Deviti nemofoga kasunku huranto huke hu'na'e. 
MAT.20.32	Jisasi'a anante eme otino, znagi hiazamo anage hu'ne, 
MAT.20.33	anage znagra hu'na'e, Ramoka tavurga eri hari huranto hakeno, 
MAT.20.34	Jisasi'a asuntgi znanteno zanavurgare znavako higeno, ame huno zanavurga ruhari higeke nege'ne Jisasi avaririke vu'na'e.
MAT.21.1	Jerusale kuma emeri tupa hute'za Betfage kumate ehnati'za, Olivi agonare emanine'za, Jisasi'a amage nentaza disaipol nagapinti tare'mokizni huznanteno, 
MAT.21.2	anage huno znasmi'ne, 
MAT.21.4	Amazama fore hu'neana korapa avontafepi kasnampa vahe'mo hunte'nea, kemo eama hu'ne. 
MAT.21.5	 (Zek 9:9)
MAT.21.6	Amage nenta'za disaipol nagapinti vu'namoke Jisasi kema huznante'neaza hu'na'e. 
MAT.21.7	Ana a' donkine, anenta'ane znavre'ne eke anakre kuzni'a zafike ana donki agumpi vasi'nakeno, Jisasi'a ana agofetu mrerino mani'ne.
MAT.21.8	Manino nevige'za rama'a veamo'za anakre ku'zmi zafiza kante vasi'za nevzage'za, mago'amo'za zafa azankuna akafri'za kampi vasinageno anante vu'ne. 
MAT.21.9	Rama'a vahe kote'za Agri avuga vu'naza vahe'zgane, henkama aza vahe'mo'za tusi muse nehu'za kezati'za, 
MAT.21.10	Ana nehzageno Jisasi'ma, Jerusale kuma agu'afi uhnatige'za mika veamo'za antri nehu'za muse hu'za, Ama nera iza'e? 
MAT.21.11	Ana vahe kevumo'za hu'za, Ama'i kasnampa ne' Jisasi'e, Nasareti kumateti, Galili kazigati e'nea nere.
MAT.21.12	Jisasi'a mono nomofo agu'afi ufreno maka zgore netre'za miza neseza nehza vahe'zga zmahe anatige'za fegi'a atirami'naze. Hagi zgo rezahe nehza vahe sipa eri herafi netreno, mizante maho nma zga ante'naza vahe tra'zmi eri rukrahe hutre'ne. 
MAT.21.13	Jisasi'a anage huno zmasmi'ne, 
MAT.21.14	Ana hige'za zmuraga asu hu'nea vahe'ene, zmaga haviza hu'nea vahe'mo'za Agrite ra mono nompi ageno zmazeri so'e huzmante'ne. 
MAT.21.15	Hianagi pris vahe'ene kasegere ugagota hu'naza vahe'mo'za Jisasi'ma kaguvaza hiaza negazageno, mofavre ramimo'za ranke hu'za, Deviti Nemofo muse huntone hazazamo zamarimpa hege'za, Jisasinku anage hu'naze, 
MAT.21.16	Amama mofavre ramimo'zama nehza kea nentahino? Jisasi anage hu'ne, 
MAT.21.17	Jisasi anage huteno Jerusale rankumara atreno Betani kumate vuno, anante umse'ne.
MAT.21.18	Jisasi'a nanterana otino ete Jerusale rankumatega vunaku nevuno aga'zanku hu'ne. 
MAT.21.19	Keana ka vutega magoke fiki zafa oti'negeno, Agra ana zafa tava'onte eno eme keana magore huno nena'a omneno ani'namoke hu'negeno, Agra ana zafagu huno, 
MAT.21.20	 Ana zafamo osapategeno amage nentaza disaipol nagamo'za nege'za zmanogu nehu'za antahige'naze. Nankna huno ama fiki zafamo'a ame huno osaparare? 
MAT.21.21	Hu'za hzageno, Jisasi'a anage huno kenona zmirera hu'ne, 
MAT.21.23	Jisasi'a ra mono nomofo kumate mrerino rempi hu'nezmige'za, pris vahemo'zane, Jiu kva vahe'mo'za Jisasinte e'za amanage hu'za antahige'naze, Ina hihamure ama eri'zana Kagra e'nerine, Aza ana hihamua Kagrira kami'ne? 
MAT.21.24	Jisasi zamagri kenona huno, 
MAT.21.25	 Hige'za ana vahe'mo'za nanekea nentahi'za agafa'agu naneke ohumi ahumi hu'za, tagrama huta, monafintire hanunkeno'a, Agra tagriku anage hugahie, hanki nahigetma agritera tamentintina nosaze? Huno hugahie. 
MAT.21.26	Hianagi tagrama hutma, vahe'mo'za huntageno eri'ne hanunke'za, vahe'mo'za tahegahaze hu'za koro hu'naze. Na'ankure maka vahe'mo'za Joninkura kasnampa nere nehaze. 
MAT.21.27	Nehu'za Jisasina ke nona'a hunte'za, Tagra ontahi'none hzageno, Agra anazanke huno zmasmi'ne, 
MAT.21.31	 Zamagra hu'za Pusante'mo'e, hzageno Jisasi anage huno, 
MAT.21.41	Agrira anage hu'za asmi'naze, Agra havi avu'ava hanaza vahera zmazeri havizahutfa hugahie. Huteno ana waeni hoza zmazampinti hanare'mreno, hoza kegva hu'ne'za hoza anerere knare, agrama erigahue hu'nesiama'ama amisaza vahe zamigahie hu'naze. 
MAT.21.42	Jisasi'a anage huno zmasmi'ne, 
MAT.21.42	(Sam-Zga 118:22-23) 
MAT.21.45	Hige'za ugagota prisi vahe'mo'zane, Farisi vahe'mo'za ana fronka kema hia nentahiza, zamagra antahi'za zmifina, tagriku nehie hu'za hu'naze. 
MAT.21.46	Jisasina azerisaza kanku hakre'nazanagi, zamagra tusi'a vahe kevugu kore hu'naze. Na'ankure ana vahe kevumo'za, Agrikura kasnampa nere hu'za nehza'zankure.
MAT.22.1	Jisasi'a fronka kea mago'ene zamagrikura anage huno zmasamine. 
MAT.22.15	Anante Farisi vahe'mo'za magopi omeri truhu'za, rehesageno, Agra'a hania kefinti azerisune hu'za ke retro hu'naze. 
MAT.22.16	Hute'za zamagri zmage nentaza naga'ene, Herodima amage nentaza disaipol naga'ane, magoka huzmantage'za Jisasinte vu'za anage hu'naze. Rempi huzami nere, tagra antahi'none, Kagra tamage ne'tfa mni'nenka, tamage ke'moma hu'nea kante antenka Anumzamofo kankura rempi hunezmine. Mago'mofonkukera nosane, na'ankure mago'mofontega nontane. 
MAT.22.17	Hagi tagrira tasmio. Kagra nankagesa nentahi'ne? Knare hu'negu, Sisama ami takisi zgoa amigahumpi omigahune? 
MAT.22.18	Hianagi, Jisasi'a havi antahi'zama eri'zana nezmageno anage hu'ne, 
MAT.22.19	 hige'za mago zgo eri'za Agrite e'naze. 
MAT.22.20	Jisasi'a zamagriku anage hu'ne, 
MAT.22.21	Zamagra ke nona'a hu'naze, Sisa su'ane hazageno, Agra zamagriku anage hu'ne, 
MAT.22.22	Anankema nentahi'za antri nehu'za, Agrira atre'za vu'naze.
MAT.22.23	Ana zupage Satusi mono vahe'mo'za (vahe'mo'za fripintira o'otigahaze nehaza vahe'mo'za) Jisasinte e'za eme antahige'naze, 
MAT.22.24	Rempi huzami ne'moka, Mosesi'a huno, 
MAT.22.25	Tagripina 7ni'a kogna mni'nafinti, agonesa mofavremo a' eriteno, mofavre onteno fri'geno, ana ara negna erinte'ne. 
MAT.22.26	Anantemo'a anazanke hu'ne, hagi 3mo'a anazanke huno tamino 7nimofonte vu'ne. 
MAT.22.27	Ana ara henka fri'ne. 
MAT.22.28	Ana hu'negu Fripinti otisaza kna'zupa, ana kognafintira iza a' manigahie? Na'ankure ana miko'mo'za ana ara erinte'naze. 
MAT.22.29	Jisasi'a ke nona'a anage huno zmasmi'ne, 
MAT.22.32	(Ekso-Uti 3:6) 
MAT.22.33	Tusi'a vea kevumo'za ana nanekema nentahi'za, rempima huzmia kegura tusi zmagogogu nehu'za antri hu'naze.
MAT.22.34	Hianagi Farisi vahe'mo'zama antahi'zama, Satusi vahera ke'osza kema Jisasi huzmantege'za, Farisi vahe'mo'za magopi eritru hu'naze. 
MAT.22.35	Zamagripinti mago'zmimo'a, kasegere ugagota hu'nemo, reheno kenaku agenoka hu'ne. 
MAT.22.36	Rempi huramine'moka, inana tra kemo mareri'agetereno vugagota hu'ne? 
MAT.22.37	Jisasi'a kenona'a asmino, 
MAT.22.39	(Lev-Pris 19:18) 
MAT.22.41	Farisi vahe'ma eri'tru'ma nehazageno'a Jisasi'a mago zmagenoka ke zmantahige'ne, 
MAT.22.42	 Huno zmantahigege'za, Deviti mofavre hu'naze. 
MAT.22.43	Agra zamagrira anage huno zmasmi'ne, 
MAT.22.44	 hu'ne. (Sam-Zga 110:1) 
MAT.22.46	Ana kemofo nona'a, mika'amo'za mago'a kea huntega osu'za, ana knareti'ma vu'neana koro kazigati mago'anena, Agrira agenoka osu'naze.
MAT.23.1	Jisasi'a anante ana vea kevugu'ene, amage nentaza disaipol nagaku anage hu'ne. 
MAT.24.1	Jisasi'ma mono kuma'ma atreno nevige'za, amage'ma nentaza disaipol nagamo'za ra mono nontami eme averisagu e'naze. 
MAT.24.2	Hianagi zamagriku anage Jisasi'a hu'ne, 
MAT.24.3	Olivi agonarema vuno unemnige'za amage'ma nentaza disaipol nagamo'za, zmagra'agu e'za Jisasina eme antahige'za, nazupa kema hanazana fore hugahifi tasamio. Kagrama eku'ma nehnankeno'ene, ama mopama vgareku'ma hanigeno'a, nankna avame'za fore hugahie? Hu'za hu'naze. 
MAT.24.4	Jisasi'a ke'nona zamirera anage hu'ne, 
MAT.24.37	 (Jen-Agf 6:5-8) 
MAT.24.39	 (Jen-Agf 7:6-24) 
MAT.26.1	Jisasi'ma ana maka naneke huvgareteno, amanage huno amage'ma nentaza disaipol nagara zmasmi'ne. 
MAT.26.3	Hanki ugagota pris vahe'mo'zane, Israeli vahe'mokizmi ranra kva vahe'mo'zane, ugagota mono kva ne' Kaiafasi kumapi atru nehu'za, 
MAT.26.4	Jisasima havige hunte'za, azeri'za ahefrisaza naneke, oku'a huge antahige hu'naze. 
MAT.26.5	Hu'neanagi anage hu'za aru amu'nozmifinti ke hakare hu'za ha' eri fore hu'zanku kinafinti zmare'nea knagu antahimi'za ne'zane knarera anara osugahune hu'naze.
MAT.26.6	Jisasi'a Betani kumate Saimoninku fugo ne're nehaza nemofo nompi marerino mani'negeno, 
MAT.26.7	mago a'mo hentofa have tafempi mananentake huno mizama'amo mareri'nea masave erineno, Jisasi'a aza tununte itare mase'negeno, asenire tagino frente'ne. 
MAT.26.8	Hianagi amage'ma nentaza disaipol naga'mo'za, anama hiaza nege'za zmarimpa haviza nehige'za, ama masavena na'a higeno amne zanknara nehie hu'naze? 
MAT.26.9	Ra mizante atreno, zago erino amunte omne vahe zamigare nehazageno, 
MAT.26.10	Jisasi keno antahino nehuno'a anage hu'ne, 
MAT.26.14	Anante 12fu'a amage nentaza disaipol naga'afinti Judas Isakarioti'e nehza ne'mo, ugagota prisi vahete vuno, 
MAT.26.15	amanage huno zmantahige'ne. Na'a namisagu nagra Jisasina avreramigahue? Hige'za tagufa zota zgoa hampriza ami'naze. (Zek 11:12-13) 
MAT.26.16	Ana knaretima vu'neana Jisasima avare zamisia kankamu fore hanigu Judasi'a hakrene.
MAT.26.17	Zo'ore Breti nenaza hompa knamofona ese zupa, amage nentaza disaipol nagamo'za Jisasinte e'za eme antahige'za, inantega kinafinti zmare'nea knagu antahimi ne'zana retro hugante'sunkenka negahane? 
MAT.26.18	Jisasi ke nona'a huno, 
MAT.26.19	Higene Jisasi'ma huznantea kante anteke, amage'ma nenta'a disaipol netremokea ne'zana ome retro hu'na'e.
MAT.26.20	Anama higeno Jisasi'a 12fu'a amage' nentaza disaipol naga'ane neza nenaza trate zmaza tununte mni'naze. 
MAT.26.21	Ne'za nenageno Jisasi'a zmasamino, 
MAT.26.22	Amage'nentaza disaipol naga'mo'za zmusunku nehu'za magoke magokemo'za Jisasinku anage hu'naze, Ramoka tamage nagriku nehampi? 
MAT.26.23	Jisasi' kenona'a huno, 
MAT.26.25	Komoru huno ha' vahe avare zmisia ne' Judasi'a amanage hu'ne, Hurami' ne'moka tamage nagriku nehampi? huno higeno, 
MAT.26.26	Anama nenageno, Jisasi'a breti erino Ramofonte sus huno nunamu huteno, erigorino amage'ma nentaza disaipol naga'a nezmino amanage hu'ne, 
MAT.26.27	Anante Jisasi'a mago waini tafero erino Anumzantega susu huno nunamu huteno nezamino, 
MAT.26.30	Mago zgame hute'za, atirami'za Olivi agonare vu'naze.
MAT.26.31	Jisasi'a amanage huno zmasmi'ne, 
MAT.26.33	Pita'a kenona huno, mikamo'za kagrite'ma fore'ma hania zankura katre'za fre vgaregahaze. Hianagi nagra onkatretfa hugahue. 
MAT.26.34	Jisasi'a huno, 
MAT.26.35	Pita'a amanage huno asmine. Ha nagra Kagrane fritfa hugahue, hanki'na Kagrira okage'noe hu'na vahane huogantegahue. Hige'za ana miko amage'ma nentaza disaipol nagamo'za ana kege hu'naze.
MAT.26.36	Jisasi'a amage nentaza disaipol naga'ene Getsamenie nehzarega vuteno, anage huno zmasami'ne, 
MAT.26.37	Pita nevreno Zeveti ne'mofavrea zanagri kogna Jemisine Jonine znavreno nevigeno agafa huno rimpamo tusi kna avenesigeno agu'amo haviza nehigeno, 
MAT.26.38	amanage huno zamasmi'ne, 
MAT.26.39	Osi'a vu ogamnu'a atreno avugosaregati mopafi unemaseno, Anumzamofontega nunamu huno, 
MAT.26.40	Ananteti amage'ma nentaza disaipol nagate eno, zamageana, zamu mse'nageno, Pitanku amanage hu'ne. 
MAT.26.42	Ete mago'ene vuno nunamu ome huno, 
MAT.26.43	Ete eno eme zamageana zamu toko hige'za zamu mase'nageno, 
MAT.26.44	ete zmatreno vuno tagufa zupa ko'ma hu'neankna ke huno Anumzantega nunamu ome hu'ne. 
MAT.26.45	Ananteti eno amage'ma nentaza disaipol naga'a zmasmi'ne, 
MAT.26.47	Jisasi'a ke huvga ore'negeno 12fu'a amage'ma nentaza disasipol naga'afinti mago'mo Judasi ehanitino tusi'a vahe kevune e'ne. Ugagota pris kva vahe'mo'zane, Jiu kva vahe'mo'za huzmantage'za kazinknone kumpa knone eri'za e'naze. 
MAT.26.48	Jutasi'a komoru hu'nemo zamasmino, agi'ma antako hanuana, e'i ana neki azeriho. 
MAT.26.49	Judasi'a ame huno Jisasinte vuno knare kenegere hurami Ne'moke nehuno, agi antako hu'ne. 
MAT.26.50	Jisasi'a ke nona'a huno, 
MAT.26.51	Hianagi mago Jisasi'ene mani'nea ne'mo, kazinknoma'a erino ugagota pris ne'mofo kazokzo eri'za ne' agesa rukafri atre'ne. 
MAT.26.52	Ana higeno Jisasi'a amanage huno asmi'ne, 
MAT.26.55	Ana knafi Jisasi'a ana vahe kevu amanage huno zamasmi'ne, 
MAT.26.56	 Ananknafi amage nentaza disaipol nagamo'za atre'za fre'naze.
MAT.26.57	Jisasima azeri'za vu'naza vahe'mo'za, Kaiafasi ugagota pris nemofo nompi avare'za vu'naze, ana nompina kasegere ugagota hu'naza vahe'ene Jiu ranra kva vahe'mo' za atru hu'za mani'nazafi avare'za vu'naze. 
MAT.26.58	Hu'neanagi Pita'a ogama'a zmavaririno nevuno, ana mono ne'mofo no kumapi ufreno, Jisasinte'ma fore haniaza kenaku eri'za vahe'ene umani'ne.
MAT.26.59	Ugagota prisi vahe' mo'zane ana miko kanisol (Senhitren) vahe'mo'za, Jisasi havige huntesage'za ahefrisaza vaheku hakare'naze. 
MAT.26.60	Hianagi miko vahe'mo'za eama hu'za havige huntazanagi, mago havizama'a hake'za eri fore osu'naze. Hianagi henka'a taremoke eama huke, 
MAT.26.61	Jisasinku anage hu'na'e, Ama ne'mo Anumzamofo ra mono nona tapage hu'na tagufa knafi ki vgaregahue, huno hu'nea nere. 
MAT.26.62	Anante ugagota prisi nemo otino amanage huno, Ama nanekema hunegantarera kenona osugahampi? Na'a hu'nanke'za ama vahe'mo'za kea hunegantaze? 
MAT.26.63	Jisasi'a ke osu' mani'negeno ana ugagota prisi ne'mo amanage hu'ne, kasefa huno mani'nea Anumzamofo agire nehuanki tasamio. Kagra, Kraisiga Anumzamofo Nemofogafi? higeno, 
MAT.26.65	Higeno ugagota mono kva ne'mo kukena'a eritagato hunetreno amanage hu'ne, keho Anumzamofonku azanava ke nehie! Mago'ene naneke huontegosune, tamagra tami azanava kema huntea kea nentahize. 
MAT.26.66	Hagi na'ane tamagesa nentahize? Hige'za kenona hu'za, hazenke hu'neankino frisie.
MAT.26.67	Nehu'za Jisasina avufi zmetu henente'za zamaza kano ahe'naze. Mago'amo'za zamaza rutarete'za nehe'za, 
MAT.26.68	amanage hu'za antahige'naze, kagra Kraisige, aza negahefi kasnampa ke hu'ama hunka tasimio?
MAT.26.69	Ana kumapi fegi'a Pita'a umani'negeno mago eri'za mofa'mo eno, kagranena Galili ne' Jisasi ene vano nehazafinti mago zamimoke, hu'ne. 
MAT.26.70	Pita'a maka vea zamufi vahane huno, nagra ontahi'noa zanku nehane. 
MAT.26.71	Ananteti atiramino ana kumamofo kafante vigeno, mago ru eriza mofa'mo negeno, anante'ma mani'naza vahera zamasmino, ama nera Jisasi Nazareti ne'ene nemnia nere. 
MAT.26.72	Pita'a mago'ene vahane huhampo'na huno, nagra onke'noa neku nehane hu'ne. 
MAT.26.73	Anante osi'a kna evige'za, oti'za mani'naza vahe'mo'za Pitante eza, anage hu'naze, tamage kagra mago zamimoke, na'ankure kageru'mo hufore nehie. 
MAT.26.74	Pita'a hanave kefinti agra'agu huhaviza nehuno, monamo'a antahine, tamage nagra onke'noa neku nehaze, higeno kokoremo'a ana agi'ene krafa hu'ne. 
MAT.26.75	Anante Jisasi'ma hu'nea kere Pita'a agesa antahigeno vu'ne, 
MAT.27.1	Ko'matigeno nanterama'a maka ugagota mono kva vahe'ene, ranra kva vahe'mo'za atru huza Jisasi ahefrisnaza naneke hunaki'naze. 
MAT.27.2	Ana hute'za Jisasina azeri'za nofi kite'za, rankumamofo kagota kva ne' (Gavana) Paeroti avare'za omemi'naze.
MAT.27.3	Komoru huno avare zami'nea ne' Judasi'a antahiama Jisasi frigahie kema nentahino'a, rama'a asuza e'nerino, tagufa azotama ami'naza zgo'a erino ugagota mono kava vahete'ene ranra vahete vuno, 
MAT.27.4	amanage hu'ne, hazenke'a omane ne'ma komoru hu'na avare tamuana, nagra kumi hue huno hige'za zamagra anage hu'naze, tagri zana omane'neanki kagri'zane hu'naze. 
MAT.27.5	Judasi ana zgo'a mate'vuno ra mono nomofo agu'afi netreno, vuno kana ome he'ne. 
MAT.27.6	Ugagota mono kva vahe'mo'za ana zgo eneriza anage hu'naze, trakemo'a i'o hu'negu vahe'ma zamahe frikuma mizama ase'naza zgo'a mono nomofo zgo tafempina ontegahu'ne. 
MAT.27.7	Anante kehuge antahige hute'za, ana zgonuti mopa kvo tro nehia ne'mofo mopa, ru kazigati emani vahe fri hanageta asezamantesuna mope hu'za mizase'naze. 
MAT.27.8	Amana kegafare, ana mopagura kora mope hu'za meninena nehaze. 
MAT.27.9	Anante kasnampa ke Jeremaia hunte'nea kemo avufga'a fore hu'ne. 
MAT.27.11	Jisasi'a anante ra kumamofo kva (Gavana) ne' avuga uotigeno agenoka huno, Kagra Jiu vahemokizmi Kini mani'nano? 
MAT.27.12	Hagi ra mono kva vahe'mo'zane, ranra kva vahe'mo'za naneke humanentageno'a Jisasi'a kenona huozmante'ne. 
MAT.27.13	Anante Paeroti'a amanage hu'ne, hakare hazenkema hu'nana zanku'ma naneke'ma huma negantazana nentahimpi? 
MAT.27.14	Jisasi'a magore huno keagama huntea kerera, ke nona'a osutfa higeno, Paeroti'a tusi'a antari hu'ne.
MAT.27.15	Ra kumate kva ne'mo'a agri'a avu'avakino mika kafurera kinafinti zamavre'nea knare muse hu'za kave ne zupa (pasova) kinafinti zamesimofonku hazageno avare fegu'a netreane. 
MAT.27.16	Hagi ana knafina mago nera agi'a Barabasi'e tusi hazenketi'nea ne' kina nompi mani'ne. 
MAT.27.17	Maka veama atru hutageno'a, Paeroti'a zamantahigeno, azanku tamenesi'a katufe tamisue? Barabasipi, Jisasinku Kraisi'ema nehaza nere? 
MAT.27.18	Krunonkema Jisasi hunte'za avare'za eme ami'nazana agra antahinokeno hu'ne. 
MAT.27.19	Paeroti'a ke refakohu tra'are'ma mani'negeno'a, nenaro'a ke atregeno vu'ne. Meni kenagera mse'ne'na Agrite'ma ke'noa avanamo'a tusi ngogofe'ne. E'i Nera fatgo ne' mani'neanki, mago zana huonto.
MAT.27.20	Hianagi ra mono kva vahe'mo'zane, ranra kva vahe'mo'za, Barabasi tamiho nehutma Jisasina ahefrio hutma hiho, hu'za mika atru hunaza veara masave ke zmasami'naze. 
MAT.27.21	Hianagi rankuma kva ne'mo'a, ama tare netrempitira inamofonku tamenesigu nagra katufe tamisue? Higeza zamagra Barabasie hu'naze. 
MAT.27.22	Paeroti'a zmasamino, Jisasinku tazahu ne' Kraisi'ema nehaza nera na'a huntesuegu tamenesi'e? Hige'za ana mika veamo'za, Rugeka zafare aho, hu'za kezatiza hzageno, 
MAT.27.23	Paeroti'a kenona huzmanteno, Naza havizana hu'negeta neheze? huno hige'za, mago'ene kezati'za, Rugeka'zafare ahegeno frino. 
MAT.27.24	Paeroti'a keana maka vea'moza ra kege hazageno, mago'za huga nosuno tifino hakare vea zamufi aza sese nehuno, ama ne'mofo kora kumira nagripina omanegahianki, tmagri zane hu'ne. 
MAT.27.25	Hakare veamo'za ke nona'a hu'za, atregeno agri kora kumimo'a, tagripine mofavreti'fine meno, hu'naze. 
MAT.27.26	Anante Paeroti'a Barabasina atregeno vigeno, Jisasina sefu amite'za rugeka zafare hesnazegu avare'zmine.
MAT.27.27	Rankumate kva ne'mofo sondia vahe'mo'za Jisasi avare'za ana nemofo kumapi mika sondia vahe nemniza kumate ufrageno regaginte'naze. 
MAT.27.28	Anante Jisasina kukena'a eri'hate netre'za koranke kukena hunente'za, 
MAT.27.29	ave'ave nofite kini vahe'mokizmi fetorikna huza tro hu'za asenire antaninte'za, azota tmaga azampi erinte'naze. Hagi avuga kaziga zamarena renamagi'za revatga nehu'za, Jiu vahe'mokizmi kini nera ama'ne! hu'za hu'naze. 
MAT.27.30	Zametu ahenente'za azampinti azota hanare'za anumpi amasgi'naze. 
MAT.27.31	Ana hu'za huhaviza huntete'za, ana koranke kukena hatenetre'za, agri kukena ete erihuntete'za, rugeka zafare aheza hantinaku avare'za vu'naze.
MAT.27.32	Anama atinerami'zageno mago nera Sairini kazigati Saimoni'e hu'za nehaza ne' eme nege'za, Jisasi rugeka zafa eri kofino vinogu tutu hunte'naze. 
MAT.27.33	Mago kumara aseni zaferine nehazare (Golgota) uhanatinaze. 
MAT.27.34	Anante waini timpi akaza erihava hute'za, Jisasi amizageno neno keana higeno, one'ne.
MAT.27.35	Rugeka zafare azerinte'za hanto'ma ahete'za kukena refako huku kasi zokago (tais) re'naze. 
MAT.27.36	Anante Jisasinte kvagri'za mani'naze. 
MAT.27.37	Hagi anuntega avoma kre'za ahentenazana, 
MAT.27.38	Anante ruga raga asopare kumzafa netrena rugeka zafare znahe'za magoka hanti'naze. 
MAT.27.39	Hagi ana kante agatere'za vu'za e'za haza vahe'mo'za, azanva ke nehu'za zmagena ru'za, 
MAT.27.40	amanage hu'naze, Kagra ra mono nona tapage hunka tagufa knafina ete kivga'regahue hu'nane, hagi Anumzamofo Mofavre mani'nesnunka kagraka'a kza hunka rugeka zafaretira eramio. 
MAT.27.41	Anahu kante anteza ugagota prisi vahe'mozane, kasegere ugagota hunaza vahe'mozane, ranra vahe'moza azanva ke nehu'za amanage hu'naze. 
MAT.27.42	Ru vahe'mokizmi zamagu vazineanagi Agra'a agura novazie. Israeli vahe'mokizmi Kinima maninesuno'a! Atregeno rugeka zafaretira menina eraminketa, tagra Agrite tamentinti hamaneno. 
MAT.27.43	Anumzanku amentinti nehie. Atregeno Anumzamo avesima antesuno'a menina aguvazino, na'ankure Anumzamofo Mofavre mani'noe huno hu'ne. 
MAT.27.44	Hagi tare kumzafa netre Agri'ene znahe'za hantinaza netremokea, ana zanke huke huhaviza hunte'na'e. (Sam-Zga 22:7-8)
MAT.27.45	Zgemo anuntupi me'negeno mika mopane haninkino kinaga 3 kiloki uhanitine. 
MAT.27.46	Jisasi'a ranke huno, 
MAT.27.47	Anage hige'za anante mago'a oti'za mani'namo'za nentahiza, Ilaijanku ke nehie hu'naze. 
MAT.27.48	Ame huno mago'zimimo agareno kapuku (Spans) urino aka waini timpi areteno zotare antenagamu teno Jisasi nesiegu ami'ne. 
MAT.27.49	Ruga'amo'za anage hu'naze. Ilaija eme agu vazigahifi atre'nenketa kamaneno, hu'za hu'naze. 
MAT.27.50	Jisasi mago'ene kezatino ra krafa nehuno, asimu'a atreno fri'ne.
MAT.27.51	Anama nehigeno'a, ra mono nomofo kasante tfi'nea tavravemo amu'nompinti sgane huno nagamuti tami'ne. Ana nehigeno imi enerigeno, ranra haveramimo rutane herafine. 
MAT.27.52	Ana nehigeno fri vahe'mofo keriramimo, hagro nehige'za korapa'ma rama'a fatgo veama fri'namo'za oti'naze. 
MAT.27.53	Jisasima otitege'za, matipinti otite'za Jerusale ruotage hu'nea rankumapi ufre'za hakare vahete eama hu'naze. 
MAT.27.54	Anante 100ti'a sondia vahe'mokizmi kva ne'ene, mago'ama Jisasinte kvagri'naza sondia vahe'moza imima enerigeno fore hiaza nege'za tusi kore nehu'za, Tamage ama Nera Anumzamofo Mofavre! hu'naze. 
MAT.27.55	Galili kazigati hakare a'nenemo'za, aza nehu'za magoka vano nehazamo'za anampi ogamu'a mani'ne'za ke'naze. 
MAT.27.56	Ana a'nefina, mago a'ra Maria'e Makdala kazigatire. Hagi mago a'ra Jemisine Josefegizni neznerera Maria'e. Hagi mago a'ra Zeveti mofavre'mokizini neznera'e.
MAT.27.57	Kinaga segeno mago afufenone nera agi'a Josefe, Jisasi amage nentea ne' Arimatia kazigati e'ne. 
MAT.27.58	Paerotinte vuno Jisasi avufga amisiegu ome antahige'ne. Paerati'a Jisasi avufga eriamiho higeno, sondia vahe'mo'za eri ami'naze. 
MAT.27.59	Josefe kahefa tavaravefi erinteno ano vazino, 
MAT.27.60	agri'a keri havefi kasefa asente'nazafi ome asenteno, ra have retufeno ana have kana runkni reteno vu'ne. 
MAT.27.61	Hagi ana kerimofo tva'onte kanti kaziga, mago ara Maria Makdala kazigati a'ene, Mariake anantera mani'nene ke'na'e.
MAT.27.62	Trotra huknamo 
MAT.27.63	amanage hu'naze. Ra nemoke ana havige ne'mo ofri mani'neno amanage hu'ne. Frite'na tagufa kna mnitena, ete otigahue hu'nea kegu nentahune. 
MAT.27.64	Ana hu'negu huzmantege'za, vu'za ana kerire tagufa knafina ome kva hiho. Ru agri'ma amage'ma nentaza disaipol vahe'moza e'za avufga'a musufa emeneriza, vahe'mokzimi zmasamiza Jisasi'a frinefinti otine hanaza kemo'a, kote krunage zmia agatereno, rankrunage fore hugahie. 
MAT.27.65	Paeroti amanage huno zamasmi'ne, sondia vahe ome zmavreta tamagra ma antahizaza huta ome kva hiho. 
MAT.27.66	Hagi zmagra sondia vahe'ene vu'za, ana have rezahe hutre'zanku kase ome hunente'za sondia vahe'moza kegva hu'naze.
MAT.28.1	Mni fruhu kna vgaregeno ese knazupa ame nanterampi, Makdala kumateti Maria ene Mariake matimati havega kenaku e'na'e. 
MAT.28.2	Ame huno tusi'a imikrefa erine, na'ankure Ramofo ankeromo monafinti eramino matite runkani re'naza have eme revahe hugantu atreno ana agofetu manine. 
MAT.28.3	Ana ankeromofo masa'amo'a kopsinamoma hiaza nehiegeno, kukena'amo'a efeke hampomo'ma hiaza hu'ne. 
MAT.28.4	Matite kva hu'naza vahe'mo'za ana ne'ku tusi agoro hunente'za zmahiritege'za fri vahe kna hu'naze. 
MAT.28.5	Hianagi ankeromo'a ana a'trena zanismino korora osi'o, na'ankure nagra antahinue, Jisasima rugeka zafare ahe'zama hantinaza neku eme nehaka'e. 
MAT.28.6	Agra amafina omanine, na'ankure koma hu'nea kante oti'ne. Amare eta ante'nazafina eme ke'o. 
MAT.28.7	Ame' hutna amage nentaza disaipol nagara, Agra ko fripintira otine huta ome smasami'o, Galili vugotegahianki Agrira anantega ome kegahaze. Nagrama tanasamua nanekea antahi ankere'o. 
MAT.28.8	Higeke ana keria atreke kore nehune tusi musezampi zanagareke amage nentaza nagatega ananke zamasminaku vu'na'e. 
MAT.28.9	Antari ha'aza huno Jisasi'a tutagiha huznenteno, 
MAT.28.10	Anante Jisasi zanasmino 
MAT.28.11	Ana a'trema nevake'za matitema kva hunaza sondia vahepinti, mago'amo'za rankuma agu'a ufre'za, fore'ma hu'nea zama'a maka ugagota prisi vahetaminte huama hu'naze. 
MAT.28.12	Hagi vugota prisi vahe'mo'za mono kva vahe enema atru hu'za kema retro hute'za, ana sondia vahe'mokizamia rama'a zago nezamiza, 
MAT.28.13	anage hu'za zmasmi'naze, amanahu ke tamagra hugahaze. Amage'ma nentaza disaipol nagamo'za ana nera kenage'afi tavu mase'nonke'za kerfa'a musufa emeriza fre'naze, hutma hiho. 
MAT.28.14	Ama kemo'ma rankuma kva (Gavana) ne'mofo agesare hanigeta, tagra kaziga avrenenteta, hazenkefima ufreku hanazana tmaza hugahune. 
MAT.28.15	Hige'za sondia vahe'moza ana zago eneri'za, zamisminaza kante kea Jiu vahepina huganti kma hazage'za ana kemo'a meninena meno ne-e.
MAT.28.16	Ananteti 11ni'a Jisasi amage nentaza disaipol naga'moza Galili vu'za, Jisasi'ma zmasamino vihoma hu'nea agonare uhanati'naze. 
MAT.28.17	Agri'ma ome nege'za, mono hunte'naze. Hianagi mago'amo'za tare antahintahi hu'naze. 
MAT.28.18	Anante Jisasi zmagrite eno amanage hu'ne, 
MRK.1.1	Anumzamofo Mofavre Jisas Kraisi knare musenkea ama agafa hu'ne.
MRK.1.2	Kasnampa ne' Aisaia amanage huno avona krentene, 
MRK.1.3	 (Aisa 40:3, Mal 3:1)
MRK.1.4	Ka'ma mopafinti mono ti frezmante Joni'a eama nehuno, agafa huno kumi'zmigu zmagu'ama rukrahe hanegeno apasezmante mono tima fresaza'zanku huama huno zamasmi'ne. 
MRK.1.5	Maka Judia kazigati vahe'mo'zane Jerusaleti'ene, agrite maka'mo'za vu'za huama kumizmia ome hazageno, Jodani timpina mono tina frezmante'ne. 
MRK.1.6	Hagi Joni'a kemori azokate tro hu'nea anakre ku'a hu'neno, zgagfa akruteti tro hu'nea amu nofi afafafi rugagino hu'neno, kenu ene afi' tumemofo tima'ane nenea nere. 
MRK.1.7	Hanki mago'ma henkama ne-emo'a nagrira nagetereno hanave'ane ne' neankina, prihu'na aga anomofonte anakinea nofira kazufega osu'noe. 
MRK.1.8	Nagra tintfanu mono tina freneramantoe. Hianagi Agra Ruotge Avamunu, mono tina freramantegahie, huno huama huno zmasamine.
MRK.1.9	Ana knafi Galili kaziga Nazareti kumateti Jisasi'a egeno, Joni'a Joda timpi mono ti frentene. 
MRK.1.10	Timpinti anama Jisasi'a marerino ne-egeno, mona kamo hagro nehigeno Ruotge Avamumo maho namagna huno hareno Agrite emanine. 
MRK.1.11	Monafinti mago agerumo amanage hu'ne, Kagra navesimanegantoa mofavre'nimokagina muse hugantoe. 
MRK.1.12	Avamumo'a ame huno ka'ma kopi atufegeno vu'ne. 
MRK.1.13	Ka'ma kopi 40ti'a kna umani'negeno, Sata'a revatga hu'ne. Agra afizga kfane maninegeno, ankero vahe'mo'za aza hu'naze.
MRK.1.14	Jonima kina huntageno, Jisasi'a ana knafi Galili vuno Anumzamofo knare so'e naneke huama huno, 
MRK.1.16	Galili timofo ankenare Jisasi'a nevuno Saimoni'ene Endrukea, koganararemoke, kuko timpi netrakeno ome znagene. Na'ankure znagra nozame ahe ne'trene. 
MRK.1.17	Jisasi'a anage huno znasami'ne, 
MRK.1.18	Higeke ame huke kuko zani'a netre'ne amage anteke vu'na'e. 
MRK.1.19	Ananteti Jisasi'a mago'ene osi'a nevuno, Jemisi Zebeti nemofokino nefu'ene ventefi mani'ne'za kukozamia nehatizageno ome zamage'ne. 
MRK.1.20	Neznageno zanagi higeke, neznafa Zebetine eriza vahe'a nezmatreke ame huke amage eme ante'ne vu'na'e.
MRK.1.21	Zamagrama Kapanea kumate'ma umahanatite'za, mni fruhu knama egeno'a ame huno Jisasi'a osi mono nompi vuno rempi ome huzami'ne. 
MRK.1.22	Vahe zagamo'za tusiza hu'za rempima huzamia zankura antri hu'naze. Na'ankure kasegere ugagota hu'naza vahe'moza nehazaza osu'neanki, hanave'ane agi me'nea vahe'mo rempi hu'nezamiakna hu'ne. 
MRK.1.23	Anama nehigeno'a mago'mofona agu'afi havi avamu fre'nea ne'mo osi mono nompinti kezatino, 
MRK.1.24	Nazareti Jisasiga na'a hurantenaku nehane? Tagri tazeri haviza hunaku neampi? Nagra antahi'noe, Kagra Anumzamofona Ruotge hunamoke. 
MRK.1.25	Hianagi Jisasi'a kesuno, 
MRK.1.26	Ana havi avamumo azeri hirahi hirahi nehuno, tusiza huno krafage nehuno ana ne' agu'afinti atiramino evu'ne. 
MRK.1.27	Ana'ma higeza vahe'mo'za tusiza hu'za zmagogogu nehu'za, ontahige antahige hu'za, amazana na'a fore nehie, kahefaza hanave'ane rempi nehuno, havi avamumofona kea higeno ke'a amage nente. 
MRK.1.28	Anama hiazamofo agenkemo'a maka Galili kaziga ame huno vuno eno hu'ne.
MRK.1.29	Hanki osi mono nompinti' atirami'za Saimonine Endru kizini nonte Jemisi'ene Joniza vu'za umareri'naze. 
MRK.1.30	Hagi Saimoni nenaro nerera'a avufa amuhohu kri erino maseno maninegeno, Jisasina krima eri'nea kea ame hu'za ome asami'naze. 
MRK.1.31	Ana a'te vuno azante ome azerioti'geno, avufga teveha nehiazamo atrentegeno, otino ne'za krezamante'ne.
MRK.1.32	Zage uramino kinagasegeno, vahe'zgamo'za krima eri'naza vahe'ene, havi avamu zamagu'afi mani'nea vahera zamavre'za Jisasinte e'naze. 
MRK.1.33	Ana rankumate vahe'mo'za ana kasante eme eritru huvgare'naze. 
MRK.1.34	Ana nehazageno rama'a ruzahu ruzahu krima eri'naza vahera zmazeri so'e nehuno, havi avamu rama'a zmagu'afi mani'neana hufegi netreno, ama anazankura kea osiho huno i'o huzmantene. Na'ankure havi avamumo'za Agrira keza antahiza hu'naze.
MRK.1.35	Kotu hanimpi Jisasi ana nompinti atiramino vuno vahe omani'afi umani'neno, anantega nunamu hu'ne. 
MRK.1.36	Hagi Saimoni ene mago'amo'za oti'za hake'naze. 
MRK.1.37	Ome age'za erifore nehu'za, mika vahe'mo'za kagriku nehakraze hu'za asami'naze. 
MRK.1.38	Anage huno Agra kenona zmirera zamasmi'ne, 
MRK.1.39	Anage nehuno maka Galili kaziga vano nehuno, osi mono nontamimpi mono naneke huama nehuno, havi avamutmi zamagu'afi freneana hufegi atrezmante'ne.
MRK.1.40	Hagi mago fugo namurenea ne'mo Jisasinte eno kepri huno agiafi traka humaseno, muse hugantoanki Kagrama nazeri knamrenaku hanunka, amne nazeri agru huo, huno antahigene. 
MRK.1.41	Jisasi'a asunku hunenteno, azana asuteno avako nehuno anage hu'ne, 
MRK.1.42	ana fugo namumo'a ame huno vgarentegeno agru hu'ne. 
MRK.1.43	Hanki Jisasi'a amazama hugantoazankura vahera ozamasamio huno hanave avumro nenteno, ame huno hunteno, 
MRK.1.45	Hianagi ana ne'mo nevuno, kri'ama azeri knamare neazankura vahepi huama nehige'za, rama'a vahe'mo'za nentahizageno, ana kemo'a ra hiazanku, rankumapina Jisasi'a eamara huno omeno, megia rama'a vahera omani'naza kumapi umaninege'za rama'a vahe'mo'za anantega eme ke'naze.
MRK.2.1	Mago'a kna evutegeno Jisasi'a rukrahe huno Kapanea nemania kumate emani'nege'za, Jisasi'ma e'ne kea vea'mo'za antahi'naze. 
MRK.2.2	Rama'a vahe krerfamo'za atru hu'za nompine kasante'ene mani titipa nehzageno, mono kea zamasmi'ne. 
MRK.2.3	Mago'a vahe'mo'za aga sti'nea ne' avare'za e'naze. 4'a vahe'mo'za sesenku hu'za erizafa hu'za e'naze. 
MRK.2.4	Zamagra zafahu'za ufrega osu'naze, na'ankure rama'a vahe krefamo'za manihiza hazageno, Jisasi'ma mani'nea avamenteti nomuza eri anasege'za, ana nera sesenkufi mase'nege'za nofite azerineza atrageno akoheno urami'ne. 
MRK.2.5	Avare'za e'namokizmi zamentinti Jisasi'a negeno, aga sti'nea nera amanage huno asami'ne, 
MRK.2.6	Hianagi anampina mago'a kasere ugagota hu'naza vahe'mo'za mopafi mani'ne'za, anage hu'za zmagu'afina antahi'naze. 
MRK.2.7	Na'a higeno ama ne'mo'a kumira atregantoe nehie? Anumzamofo huhaviza hunente! Iza Agra kumira atregantoe nehie, Anumzamoke kumira atrentegahie hu'za antahinaze? 
MRK.2.8	E'i anage hu'za zamagesa nentahizageno, Jisasi'a zmagu'afi negeno, ame huno zmasami'ne, 
MRK.2.12	Higeno ame huno otino sesenku'a eri kofino mika vahe zamure atiramino vu'ne. Nevige'za mika vahe'mo'za zamagogo fege'za, Anumzamofo agi erisaga nehu'za, e'inahu ruzahu ruzahu avu'avazana nonkonaza erifore nehie, hu'naze.
MRK.2.13	Henka ete Jisasi'a Galili tiru ankenarega nevige'za, veamo'za eri hantage'za mani'nerega azageno rempi huzami'ne. 
MRK.2.14	Agra nevuno Alfiasi nemofo agi'a Livai takisi e'neriza osi nompi mani'negeno ome keno, 
MRK.2.15	Hagi Jisasi'ma Livai nompi ne'za ome ne'negeno'a, rama'a takesi zagoma eneriza vahe'mo'zane, kumi vahe'mo'za Jisasi'ene amage'ma nentea disaipol naga'ane magopi ne'za ne'naze. Na'ankure rama'a vahe'mo'za Jisasina amagera ante'naze. 
MRK.2.16	Kasere ugagota hu'naza vahe'ene, Farisi vahe'mo'zama, kazageno kumi vahe ene takisi zgo e'neriza vahe'ene, magopi tine nezama nenazageno, na'a higeno takesi e'neriza vahe'ene kumi vahe'enena magopina ne'zana nene? Hu'za amage'ma nentaza disaipol nagara zmantahige'naze. 
MRK.2.17	Jisasi'a ana naneke nentahino amanage huno zamasmi'ne, 
MRK.2.18	Hagi Joni amage'ma nentaza disaipol nagamo'zane, Farisi mono vahe'mo'za, ne'zana a'o nehu'za Jisasinte e'za anage hu'naze. Na'a higeno Joni amage'ma nentaza disaipol vahe'ene Farisi vahe'mo'za ne'za a'o nehazageno, Kagri kamagema nentaza disaipol vahe'mo'za ne'zana a'o nosaze? 
MRK.2.19	Jisasi'a anage huno zmasami'ne, 
MRK.2.23	Mago mni fruhu knazupa Jisasi'a witi hozafi rukitagino nevigeno, Agri amage'ma nentaza disaipol naga'mo'za mago'a witi eritaniza nene'za vu'naze. 
MRK.2.24	Ana hazageno Farisi vahe'mo'za anage Jisasinkura hu'naze. Ko, na'a hige'za kasegemo mni fruhu knazupa osiho hu'neazana nehaze? 
MRK.2.25	Agra anage huno zmasami'ne, 
MRK.2.27	Huteno Jisasi'a anage huno zmasami'ne, 
MRK.3.1	Mago'ane Jisasi'a osi mono nompi ufregeno, aza stinea nera anampinka mani'ne. 
MRK.3.2	Hagi vahe'mo'za Jisasi'ma aza stinea ne'ma azeri so'e mni fruhu knazupa hanige'za, keaga Agrira huntesagu zamua antete'za mani'naze. 
MRK.3.3	Hagi Jisasi'a azama sti'nea ne'mofonku anage hu'ne, 
MRK.3.4	Anante Jisasi'a anage huno zmasami'ne, 
MRK.3.5	Zmarimpamo hanavetia zanku, arimpa henezmanteno keganti kegama huno nezmageno, asunku huno aza sti'nea nera 
MRK.3.6	Farisi vahe'mo'za ame hu'za atirami'za Heroti naga'ene Jisasina ahe frisnaza naneke ome huge antahige hu'naze.
MRK.3.7	Anampinti Jisasi'ene amage'ma nentaza disaipol nagamo'za atre'za tinkenarega nevazageno, Galiliti'ene Judiati'enena tusi'a vahe krerfamo'za avaririza vu'naze. 
MRK.3.8	Jerusale kumateti'ene, Itumia kuma Joda timofo kantu kazigati'ene Taia kumapinti ene Saido kuma agu'afinti'ene tusi'a veamo'za Jisasi'ma hiazamofo kema nentahiza, erihantge'za Agrite omeri atru hu'naze. 
MRK.3.9	Tusi'a vahe'ma emetruma hazazanku, amage'ma nentaza disaipol naga'agu mago vente retro hunantenkeno veamo'za naretufe'za omeho huno zmasamine. 
MRK.3.10	Na'ankure rama'a vahezga zmazeri so'e hu'negu, krima eri'naza vahe'mo'za Jisasima avako hanageno kri zmimo'ma atre zmantesiegu oretufe aretufe hu'naze. 
MRK.3.11	Hagi agru osu havi avamu'mo'za, Jisasi'ma nege'za upri hu'za ranke hu'za, Anumzamofo nemofoge hu'naze. 
MRK.3.12	Hianagi ana havi avamukura Jisasi'a huhankavetino, Nagra iza'na manino'e, vahera ozmasamiho huno huzmante'ne.
MRK.3.13	Hagi Jisasi'a agonarega marerino umniteno, avesi'nea vahe zamagi hige'za agra maninerega e'naze. 
MRK.3.14	Azageno 12fu'a aposol namage'ante nagare huno huhampri zmantene. Agrane mani'ne'nageno huzmantesige'za mono kea huama hanagu huhampri nezmanteno, 
MRK.3.15	havi avamu'ma huzmante hihamu zmine. 
MRK.3.16	12fu'a huhamprizmanteno, Saimoninkura Pita'e huno agi'a antemi'ne, 
MRK.3.17	Zebeti mofavre'rarena, Jemisine Joni kizanigura Bonzis hu'ne, ana agimofona agafa'amo'a mona krafagemofo Mofavre huno znagia ante'ne. 
MRK.3.18	Endruki, Filipiki, Vatoromuki, Matiuki Tomasi'e, hanki Arafiasi nemofo agi'a Jemisi'e. Hagi Tatiasiki, mago ne' agi'a Saimoni Zaleti nagapinti nere. 
MRK.3.19	Hanki Judasi Isakarioti, henka'a Jisasima ha' vahe'amokizmi zmazampi komoru huno avrentesige'za ahesaza nere.
MRK.3.20	Jisasi'a kumatega ete vige'za, hakare veamo'za eri hantage'za ome atru hazage'za, Jisasi'ene amage'ma nentaza disaipol nagamo'za ne'zana neknazmia omanene. 
MRK.3.21	Ana kema naga'amo'za nentahiza avrenaku vu'naze. Na'ankure zamagra'ma zmagesama antahi'zana hago negi nenegahie hu'za hu'naze. 
MRK.3.22	Hagi Jerusaleti erami'naza kasegere ugagota hu'naza vahe'mo'za anage hu'naze. Belsebul agu'afi fre'negeno, ugagota havi Avamumofo hanavefi, havi avamura hunente hu'naze. 
MRK.3.23	Anage nehzageno Jisasi'a nentahino, kehige'za azageno fronka kea anage huno zmasmi'ne, 
MRK.3.30	Na'ankure zmagra hu'za, Jisasina agru osuno havi avamu ene mani'ne hu'za hu'naza kegu hu'ne.
MRK.3.31	Anante Jisasi nerera'ene agnahe'zane e'za fegi'a eme oti'neza, ome asaminkeno eno hu'za ke huzmante'naze. 
MRK.3.32	Tusi'a vahe'mo'za mani kaginte'nazafi anage hu'za ome asami'naze, antahio, negarera'ene kaganahe'zane kasaraheza megia mani'ne'za kagriku ke nehaze. 
MRK.3.33	Ana kenona'a amanage huno zmasami'ne, 
MRK.3.34	Keganti kegma huno manigagi'naza vea nezmageno anage hu'ne, 
MRK.3.35	Iza'zo Anumzamofo avesizama amage'ma nentamo'za, nenaganaki nensaroki nenreraki hu'za mani'naze.
MRK.4.1	Mago'ene Jisasi'a ra tiru'mofo ankenare mani'neno naneke erigafa huno rempi huzami'ne. Tusi'a vahe krerfamo'za regorave hazageno, Jisasi'a votifi marerino maninege'za, tusi'a vahe krerfamo'za tiru ankenarega mani'naze. 
MRK.4.2	Agra rama'a fronka ke zmasami'ne. Rempima huzamifina, anage hu'ne, 
MRK.4.9	Ana nehuno anage hu'ne, 
MRK.4.10	Anama huteno Jisasi'ma Agrakema umani'negeno, mago'a manigagi'naza vahe'mo'zane, 12fu'a amage'ma nentaza disaipol nagamo'za, ana fronka keramimofo agafa'a antahise hunaku antahige'naze. 
MRK.4.11	Jisasi'a anage huno zmasami'ne, 
MRK.4.12	 (Aisa 6:9-10) 
MRK.4.13	Jisasi'a anage huno zmasami'ne, 
MRK.4.21	Jisasi'a amanage huno mago'ane zamasmi'ne, 
MRK.4.24	Mago'ane anage huno zamasmi'ne, 
MRK.4.26	Jisasi'a mago'ane anage hu'ne, 
MRK.4.30	Jisasi'a mago'ane anage huno zmantahige'ne, 
MRK.4.33	Ana nehuno rama'a fronka kefinti zamagrama antahi ama hanaza avamente zmasami'ne. 
MRK.4.34	Agra mago'a kema hunakura fronka kefintike zamasmi'ne. Ana hu'neanagi amage'ma nentaza disaipol naga'ma zamagrake mani'nageno, eriama huno maka'zana zmasami'ne.
MRK.4.35	Ana zupa kinaga segeno Jisasi'a amage nentaza disaipol naga'agura hu'ne, 
MRK.4.36	vahe krerfama zmatrete'za Jisasi'ma mani'nea ventefi mareri'za vazageno, mago'a ventea zamagrane vu'naze. 
MRK.4.37	Nevzageno tusi'a ununko atuno, tina erikranto kranto nehuno, ana ventefi timo'a marevite'za higeno, timpi tami'za hu'ne. 
MRK.4.38	Hagi Jisasi'a ventemofona arigarega fita runo mase'negeno, azeri oti'za anage Agrikura hu'naze. Rempi hurami ne'moka, timo'ma tazeri nakri'za nehiana nonkano? 
MRK.4.39	Anante otino zaho'mofona kenesuno, 
MRK.4.40	Ana higeno Jisasi'a anage huno zmantahige'ne, 
MRK.4.41	Ana nehige'za tusi'a zamagogo fege'za, Inankna ne'mo kea nehigeno zahomo'ene timo'ene ke'a antahine hu'za hu'naze.
MRK.5.1	Ventefi vu'za Galili timofo kantu kaziga'a Gerasin uhnati'naze. 
MRK.5.2	Anama Jisasi'a ventifinti eneramigeno, agru osu havi avamumo agu'afi fre'nea ne'mo, ame huno hezamopinti (matipinti) tutagiha huntene. 
MRK.5.3	Ana ne'mo vahe asenentea kumapi mani'nege'za, mago vahemo'e huno azerino anaki ontege, seni nofinu anaki onte'ne. 
MRK.5.4	Na'ankure ana ne'mofona azeriza seni nofi'nu azampi kina renentaza aeni agare azantera kina rente'naze. Hianagi ana ne'mo'a azampine agafinema rente'nea nofira rukampruhu osi osi hu'ne. Ana higeno mago vahe'mo'a hanaveti'za azeriarava hugara osu'naze. 
MRK.5.5	Mika zupa hanine, zagene vahe asenentaza kumapine agonaregane vano nehuno, rankege huno, have erino avufa tagarago hu'ne. 
MRK.5.6	Jisasi'a afete mani'negeno ana ne'mo negeno, agareno agafi ome renareno, 
MRK.5.7	anante ranke huno kezatino, Jisasiga marerisa Anumzamofo Mofavremoka, na'a hurante'za nehane! Nagra Anumzamofo agifi huhanavetina negasamue, tazeri havizana osuo! 
MRK.5.8	Na'ankure Jisasi'a havi avamumofonku 
MRK.5.9	Jisasi'a 
MRK.5.10	Jisasiga amafintira hurantegeta atreta ovamneno huno kazikazi huno asami'ne.
MRK.5.11	Agonamofo asoparega rama'a afu'mo'za ne'za nene'za mani'naze. 
MRK.5.12	Ana havi avamumo'za kazigazi hu'za antahige'za, tataregeta antu afutamimofo zmagu'afi uframaneno hu'za hu'naze. 
MRK.5.13	Jisasi'a knareki viho huno ana havi avamutamina huzmantege'za, ana ne'mofo agu'afinti atirami'za, afu'mokizmi zamagu'afi ufre'naze. Ana maka afu'tamina 2 tauseni'a afu'mo'za agonaregati tragi'za uramiza timpi takaure'za ti nakri'za fri'naze.
MRK.5.14	Afu kva vahe'mo'za anazanku koro nehu'za, fre'za vu'za rankumate'ene osi kumate'ene ke huganti hugma hu'za vahe zamasmi'naze. Nezmasmige'za ana veamo'za nentahi'za ana'ma hu'neaza kenaku eri hantage'za e'naze. 
MRK.5.15	Jisasintega e'za eme kageno havi avamu'mo'ma agu'afi fre'nea ne'mo'a anante mani'negeno ke'naze. Kukena nehuno fatgo antahintahi erino mani'nege'za, rama'a havi avamumo agu'afi fre'nea nere nehu'za koro hu'naze. 
MRK.5.16	Hagi ana nete fore nehuno afute fore hu'neaza ke'naza vahe'mo'za, onke'naza vahe'mokizmi zmasmi vgarage'za antahi'naze. 
MRK.5.17	Ana vahe'mo'za Jisasinku hankavetiza, ama mopa atrenka vuo hu'za hunte'naze. 
MRK.5.18	Hagi Jisasi'a ventefi marenerigeno havi avamumo agu'afi fre'nea ne'mo'a, natregena kagrane va'neno huno antahige'ne. 
MRK.5.19	Hianagi Jisasi'a nagranena ovugahane nehuno, anage huno asami'ne, 
MRK.5.20	Anage huno asamigeno atreno Dekapolisi 10ni'e nehaza kumate vuno Jisasi'ma knare huno aza hu'nea nanekea zamasmige'za, maka vahe'mo'za nentahi'za antarintru hu'naze.
MRK.5.21	Hagi Jisasi'a ete ventefima vuno kantu kaziga Galili tiru ankenare umahnatige'za, hakare veamo'za agrite e'za eme regagi ante'naze. Anama hazazanku Jisasi'a anante mani'ne. 
MRK.5.22	Anante osi mono nonte kva vahe zgafinti mago nemofo agi'a Jairasi'e nehaza ne'mo, eno Jisasima eme negeno, agafi emaseno, 
MRK.5.23	muse hugantoanki, osi mofa'nimo'a fri'za higena neonki, enka kzana eme antegeno ofrino manino huno antahige'ne. 
MRK.5.24	Jisasi'a agrane nevigeno tusi'a vahe krerfamo'za otufe atufe hu'za vu'naze.
MRK.5.25	Mago ara korankri 12fu'a zage kafufi eri'nea a'mo anampi mani'ne. 
MRK.5.26	Zgo afufenoma'a ana krimoma vagarentesigu atrevgareno rama'a tusa vahe'mofo ome miza hu'neanagi, atage'za amizageno ana kri'amo'a vgaore erirahu'ne. 
MRK.5.27	Hagi ana a'mo Jisasi agenke antahiteno tusi vea kevufinti, Jisasina amefiti zaza kena'are eme avako hu'ne. 
MRK.5.28	Na'ankure antahintahi afina kukena'are ome avako hanugenoke kri'nimo'a atrenantegahie huno nentahino, 
MRK.5.29	ome avako higeno ame huno korankrima eri'neazamo'a atrente'ne. 
MRK.5.30	Hagi Jisasina mago'a hanave'amo nevigeno nentahino, ame huno ana vahe kevufi rukrahe huno anage hu'ne, 
MRK.5.31	Agri amage'ma nentaza disaipol naga'mo'za anage hu'za, mika vahe'mo'za oretufe aretufe hu'nazanki nahigenka, aza navako hu'ne nehane? 
MRK.5.32	Hianagi Jisasi'a rukrehe huno keganti kegma huno avako hu'nemofonku hakare'ne. 
MRK.5.33	Nehakregeno ana a'mo koro nehuno agu'amo'a fakifaki nehigeno kri'ama amane hu'neazanku nentahino, vea amu'nozimifi kepri huno maka kri'amo vgarenteazana huama huno asami'ne. 
MRK.5.34	Jisasi'a anage huno ana aku hu'ne, 
MRK.5.35	Anage huno nehigeno'a, osi mono nomofo kva ne' nompinti e'naza vahe'mo'za, Jairusinku huza mofa kamo'a hago fri'neanki rempi hurami ne'mofona kna omio. 
MRK.5.36	Hianagi anama hazenkea Jisasi'a antahi amane nehuno, ana kva nera anage huno asami'ne, 
MRK.5.37	Maka vahera maniho hunezmanteno, Pitama Jemisi nefu Jonima huno zmavrege'za amage anteza vu'naze. 
MRK.5.38	Ranke hu'za tusi zavi krafa hu'za zavira netageno, ana kva ne' nonte uhaniti'za ome zmage'naze. 
MRK.5.39	Ana nompima unefreno'a, 
MRK.5.40	Anage hiankegura zmagra kiza re'naze. Hianagi miko megi'a huzmantege'za mani'zageno, ana mofa'mofo nerarane, nefane nezanevareno amage'ma nentea disaipol naga'a nezamavreno ana mofa hunaragi antepinka ante'nazafinka ufre'naze. 
MRK.5.41	Anante ana mofamofo azante akoheno aze'nerino 
MRK.5.42	Ana mofamo'a 12fu'a zgegafu hu'neakino ame huno otino kana vano hige'za tusi antri hu'naze. 
MRK.5.43	Jisasi'a hanavetino ama zankura mago vahere hutma ozmasamiho nehuno, ne'za aminkeno neno huno zmasami'ne.
MRK.6.1	Jisasi'a ana kumara netreno kuma'arega ege'za, amage'ma nentaza disaipol naga'mo'za avariri'za e'naze. 
MRK.6.2	Mni fruhu knama (Sabat) egeno'a agafa huno osi mono nompi rempi huzamigeno, rama'a vahe'mo'za antahizamo'za, antri hu'za zmagogogu nehu'za anage hu'naze, igati amanahu antahintahia erine? Iza amanahu knare antahintahizana ami'ne, nankna huno kagu'vazana eri fore nehie? 
MRK.6.3	Ama kapenta ne' Maria mofavrefi? Jemisi'ma Josefi'ma Judasima Saimonikizmi nempu'zimi mani'ne. Hanki asarahe'za tagrane mani'nazafi? Anage nehu'za ha' arente'naze. 
MRK.6.4	Anante Jisasi'a anage huno zmasami'ne, 
MRK.6.5	Anampina mago'a kaguvazana Agra eri fore osu'neanagi, mago mago kri vahete azanteno zmazeri so'e huzmantetere hu'ne. 
MRK.6.6	Hanki zamentintima osaza'zankura Jisasi'a antahintahi hakare nehuno, mago'a kuma tamimpi vano huno, Agra rempi huzami'ne.
MRK.6.7	Jisasi'a 12fu'a amage nentaza disaipol naga zamagi hige'za ageno, tare tare huno hunezmanteno, agru osu havi avamu humazmante hihamu zami'ne. 
MRK.6.8	Agra amana hugahaze huno zmasamine, 
MRK.6.12	Ana hige'za amage'ma nentaza disaipol naga'mo'za vu'za, zmagu'a rukrehe hanazegu, mono kea ome huama hu'za mika vahe zmasami'naze. 
MRK.6.13	Zamagra rama'a havi avamura hunezmante'za, krima eri'naza vahe'mokizimi, masave tagi'za frenezmante'za, zmazeri kanamre'naze.
MRK.6.14	Hagi kini Heroti'a, Jisasi agi agenkemo'a ra higeno nentahigeno, mago'amo'za mono ti frezmante Joni frinefinti oti'negu kagu'vazana nehie hu'naze. 
MRK.6.15	Hianagi mago'amo'za Ilaiaj'e hu'za nehazageno, mago'amo'za hu'za, agra korapa mani'naza kasnampa vahekna nere hu'naze. 
MRK.6.16	Hagi mago'ane Heroti'ma nentahino'a anage hu'ne, Joni agenama akafrinoa ne'mo otino e'negahie! Hu'ne. 
MRK.6.17	Na'ankure nefu, Filipi nenaro Herotiasi, Herotima rehanare'nea agenke Jonima huama hu'neazanku, Heroti'a huzmantege'za Jonina ome azeri'za kina nompi ome ante'naze. 
MRK.6.18	Na'ankure Joni'a hanavetino ke huvava huno Herotina asamino, negafu a'ma rehanarenka a'ma erinanana kasege rufutaginka knare avu'avara osu'nane. 
MRK.6.19	Ana higeno Herodiasi'a Jonina rimpa ahenteno ahe frinaku hu'ne. Hianagi ahe ofri'ne. 
MRK.6.20	Na'ankure Heroti'a Joninku koro nehuno, kegva krintene. Na'ankure agra antahino keno hu'ne. Joni'a fatgo huno ruotage hu'nea nere. Joni agenke nentahino agogogu hu'neanagi, Jonima hania kema antahinakura muse hu'ne.
MRK.6.21	Mago kankamu eforema hu'neana, Herotima kasente'nea kna fore higeno, muse huno kasente'nea ne'za nenaku atru nehzageno, agri nompima eri'zama e'neriza vahe'ene sondia vahe'mokizimi ugagota kva vahe'ene, Heroti'a ne'zana ne'ne. 
MRK.6.22	Herodiasi mofamo efreno avoma eme hageazamo Heroti'ne ne'za neku zmagima hu'nea vahera zmazeri muse higeno, Heroti'a ana mofa asmino, na'ankuro kve'ma siniazankuma nantahi kesnankena, amane kamigahue hu'ne. 
MRK.6.23	Heroti'a huvempa huno ana mofara asamino, na'ankuro kavesinesia zanku'ma nantahi kesnankena, amane kegvama kri'noa kumara amu'nompintira refko hu'na kamigahue. 
MRK.6.24	Anage higeno ana mofa'mo atiramino vuno, nererankura na'ane hu'na ome antahigegahue? Higeno nerera'a anage hu'ne, mono ti frezmante Joni agenope hunka ome huo huno asamigeno, 
MRK.6.25	ana mofa'mo ame huno Herotinte vuno, menitfa mono ti frezmante Joni agenopa rukafrinka zompafi antenka erinka eme namisane huno higeno, 
MRK.6.26	Kini ne'mo nentahino Joninku tusiza huno asuragi ante'neanagi, hanave huvempa kema mofa'ama agrane mani'naza vahe zamufi hunte'nea kegu nentahino, i'ora osu'ne. 
MRK.6.27	Hagi kini ne'mo'a ame huno agenama ome akafri vahe huntegeno kina nompi vuno, Joni agena ome akafrine. 
MRK.6.28	Ana ne'mo agenopa'a zompafi erino vuno, ana mofa ome ami'geno, ana mofamo erino vuno nererana ome ami'ne. 
MRK.6.29	Hagi Joni amage'ma nentaza disaipol nagamo'za ana kema nentahi'za, avufa'a eri'za havegampi ome asente'naze.
MRK.6.30	Anante Jisasi aposol nagamo'za, ehanatiza miko'zama nehu'za, rempima hu'zaminaza nanekea eme asami'naze. 
MRK.6.31	Jisasi'a anage huno zmasamine, 
MRK.6.32	Zamagraku vahe omani kaziga vunaku ventefi mareri'za vu'naze. 
MRK.6.33	Hianagi zahufama nevazageno, hakare veamo'za e'irega vazanki hu'za nentahi'za, mopafi rugagi'za miko kumapinti veamo'za kote'za anama umanisare, ko umani'naze. 
MRK.6.34	Jisasi'ma anante uhanitino ventefinti takaureno, tusi'a vea kevu nezmageno asunku huzmante'ne. Na'ankure zmagra kvazimi omani sipisipigna hu'nazageno agafa huno hakare kea rempi huzami'ne.
MRK.6.35	Kinaga nesegeno, amage'ma nentaza disaipol naga'mo'za Jisasinte e'za anage hu'naze, vahe omani ka'ma kopi mani'nonkeno hago kinaga nesegu, 
MRK.6.36	huzmantege'za hozafi kiza mani'naza kumapine, kuma tamimpi vu'za ne'zama nesazazana ome miza seho hu'naze. 
MRK.6.37	Hianagi Jisasi'a anage huno zmasami'ne, 
MRK.6.38	Agra anage huno zmasami'ne, 
MRK.6.39	Anante Jisasi'a amage'ma nentaza disaipol naga'a huzmanteno, zafa asinage hu'nea apepate huzmantege'za omeri atru, eme eritru hu'za maniho huno huzmante'ne. 
MRK.6.40	Maka vahe'mo'za fko hu'za mago'a kevufina 100ti'a vahe nemanizageno, mago'a kevufina 50ti'a nemanizageno hutere hu'naze. 
MRK.6.41	Mani'nageno 5fu'a bretine, tare noza'ene erino kesga huno monafi negeno, Anumzamofontega susu huteno, eri korino amage'ma nentaza disaipol naga'a veva hnazegu nezamino, nozamea anazanke huno refko huno zami'ne. 
MRK.6.42	Ana maka'mo'za nazageno zamu hu'ne. 
MRK.6.43	Nene'zama atraza bretine, noza enena zogi'za, 12fu'a eka eka kupi erivite'naze. 
MRK.6.44	Bretima ne'nazana 5tauseni'a venenemo'za ne'naze.
MRK.6.45	Jisasi'a ame huno amage nentaza disaipol naga'a ventifi vugote'za kantu Betsaida kaziga vihogu hunezmantage'za nevageno, vahetaminkura viho huno huzmante'ne. 
MRK.6.46	Viho huno huso'e huzmanteteno, agonarega nunamu hunaku vu'ne. 
MRK.6.47	Kinagama segeno'a ventemo'a timofo amunompi nevigeno, Agrake moparera manine. 
MRK.6.48	Jisasi'a nezmagegeno, tusi maraguzatiza azotanu tina vakakiza vu'naze, na'ankure zahomo tusiza huno eme zmaretunefege'za, mraguzatiza nevazageno ko'ma atu masa hu'za nehigeno, Jisasi'a timofo avozare eno zmagatere'za nehige'za, 
MRK.6.49	zamagrama timofo agofetu nevigeza nege'za, zmagesama antahizana hankrore nehu'za zamagogo hu'za krafa hu'naze. 
MRK.6.50	Na'ankure makamo'za nege'za zmagogogu hu'naze. Hianagi hantaka huno anage huno zmasami'ne, 
MRK.6.51	Anage huteno mani'naza ventifi marerigeno, zaho'mo amane nehigeno tusiza hu'za antri hu'naze. 
MRK.6.52	Na'ankure bretima tamanasino zami'nea zamofo agafa'a, ke so'e osazageno zmaguamo hanavetine.
MRK.6.53	Hanki kantu kaziga takahe'za Genesareti mopare uhanati'za, ventea kina rentete'za, 
MRK.6.54	ventifinti atineramizageno'a, vahe'mo'za ame hu'za Jisasi'e hu'za ke'ama nehu'za, 
MRK.6.55	zamaga re'za vu'za e'za hu'za, ana kazigama me'nea kuma tamimpinti kri vahetamina sesenku hu'za zmarente'za, Jisasi'a mani'ne haza kumate vu'naze. 
MRK.6.56	Hagi ina osi kumatero rankumatero, hozafi kiza maninaza kumapino, Jisasima virega kri vahera zamavre'za maketi kumapi ome zmantene'za, knare tataresanketa zaza kena kamofo atupare azerigahuno huza antahinege'za, kukena'arema avakoma hazamo'za, kri zmimo'a vgarene.
MRK.7.1	Hagi Farisi mono vahe'mo'zane kasere ugagota hu'naza vahe'mo'za Jerusale kumateti' e'za, Jisasinte emeri atru nehu'za, 
MRK.7.2	Jisasi amage'ma nentaza Disaipol naga'mo'za zmazana sese osu'za bretia nenage'za ke'naze. 
MRK.7.3	Na'ankure Farisi vahe'ene, mika Jiu vahe'mo'za, zmagehe'mofo zamavu zmavama avaririza, zamazana sese huso'e osune'za ne'zana nonaze. 
MRK.7.4	Maketi kumapinti ne-e'za, zamagra ne'zana onene'za zmazana sese hute'zage ne'zana nenaze. Hagi zamagra rama'a zmagehemofo kasegea eri'naze, kapuma kavoma tinkavoma nezama anteno ne' zamtamima sesehu agruma hute'za, ne'zama ne'zana azenerize. 
MRK.7.5	Hagi Farisi vahe'mo'zane, kasere ugagota hu'naza vahe'mo'za Jisasi antahige'za, nahige'za kamagema nentaza disaipol vahekamo'za tagehe'i avu'avamofo kea amage onte'za, ne'zama nenakura zmazana sese nosaze? 
MRK.7.6	Jisasi'a anage huno zamasmi'ne, 
MRK.7.7	(Aisa 29:13)
MRK.7.9	Anage huno mago'ane zmasami'ne, 
MRK.7.14	Maka veaku Jisasi'a ke hige'za ageno anage huno zamasmi'ne, 
MRK.7.17	Anage huteno, ana vahe zamatreno Jisasi'a nompi mrenerige'za, amage'ma nentaza disaipol naga'mo'za, ana fronka ke'mofo agafa'agu antahige'naze. 
MRK.7.18	Jisasi'a anage huno zmasami'ne, 
MRK.7.19	 (Jisasima anagema hu'nea kemo'a, mafka ne'zamo'a agru hu'ne.) 
MRK.7.20	Jisasi'a anage huno zmasamine, 
MRK.7.24	Jisasi'a otino ana mopa atreno Taia kuma kaziga vu'ne. Vuno mago nompi ufreno, vahe'mo'za emenine huza ontahisaze nehuno umanine, hianagi frakigara osu'ne. 
MRK.7.25	Ana hianagi mago mofara havi avamumo agu'afi fre'nea mofa'mofo nerera'a Jisasi'ma emani'nea ke nentahino, ame huno eno agafi eme prihuno, 
MRK.7.26	ana ara Sairofonesia kuma Griki megi'a vahepinti a'kino, Jisasinku muse hugantoanki havi avamura ome hunto huno asami'ne. 
MRK.7.27	Jisasi'a anage huno ana aku hu'ne, 
MRK.7.28	Ana a'mo'a anage hu'ne, Ramoka tamage hananagi, itaretima mofavre'mo'za nenazageno, ankrama hermiama'a kramo'za zogi'za ne'naze. 
MRK.7.29	Anante Jisasi'a anage hu'ne, 
MRK.7.30	Higeno noma'arega vuno ome keana, mofa'amofona havi avamumo ko atreno vigeno, sipare mase'negeno ome ke'ne.
MRK.7.31	Anante Jisasi'a Taia kumara atreno, Saido kumapinti rugitagino Dekapolisi kaziga, Galili tirutega uhanatige'za, 
MRK.7.32	mago agesa ankani neregeno kea nosia ne' avare'za e'za, Jisasinku muse hugantonanki kazana agofetu anto hu'naze. 
MRK.7.33	Jisasi'a veara nezmatreno ana ne' avareno znagrake umanine'ne, agesa gampi azana nevazino, avetu aheno azankonu aganefunare avako nehuno, 
MRK.7.34	kesga huno monafi negeno ra asimu nenteno, 
MRK.7.35	Ame huno ana ne'mofo agesamo'a ru hagro higeno, agefunamo'a oza higeno, knare huno kea hu'ne. 
MRK.7.36	Jisasi'a amazama huazana vahera ozmasmiho huno nezmasamiana netre'za, ete mago'ane vahera huama hu'za zmasaminaze. 
MRK.7.37	Hagi tusi zamagogo fege'za, Agra mika' zana knare'za nehie hu'za nehu'za, zamagesa anknire'naza vahe erinkro huzmantege'za, knare hu'za kea nentahize. Hagi zamagnefu'na kna hu'nea vahe zamazeri so'e hige'za knare hu'za kea nehze hu'za hu'naze.
MRK.8.1	Ana knafi mafka vea mago'ene eritru hzageno, ne'zana omanegeno, Jisasi'a amage'ma nentaza disaipol naga ke hige'za ageno anage huno zamasmi'ne. 
MRK.8.4	Agri amage'ma nentza disaipol naga'mo'za anankemofo nona'a anage hu'za asami'naze, vahe omani mopafi mani'nonanki inantegati' ne'zana erizamisunke'za neganare hugahaze? 
MRK.8.5	Hzageno Jisasi'a huno 
MRK.8.6	hzageno, Jisasi'a ana maka veara mopafi maniho huno zmasamige'za manizageno, 7ni'a breti erino Anumzamofo susu hunteteno, tamanasino amage'ma nentaza disaipol nagara zmige'za ana veara refko hu'za zami'naze. 
MRK.8.7	Ana nehzageno onensa nozamene mago'a me'negeno erino Anumzamofo susu hunteteno, amagema nentazana disaipol nagakura eritma zamiho huno zamasmi'ne. 
MRK.8.8	Maka vahe'mo'za ana ne'za nenageno zamu hige'za ankra'ama atrazama'a, amagema nentaza disaipol nagamo'za 7ni'a ra eka eka kupi zogiri avite'naze. 
MRK.8.9	Ana vahera 4tauseni'a vahe nazamo'za netageno, huzmantege'za vu'za e'za hu'naze. 
MRK.8.10	Jisasi'a anama huteno, ame huno amage'ma nentaza disaipol naga'ane ventefi mareri'za Talmanuta kaziga vu'naze.
MRK.8.11	Anante Farisi vahemo'za e'za Jisasinku ke hakare hu'za, monafinti ruzahu hankave'za erifore hugeta kamneno huza rehe'za ke'naze. 
MRK.8.12	Jisasina rimpamo kna nehigeno anage hu'ne, 
MRK.8.13	Ana huteno zamatreno ete ventefi marerino kantu kaziga vu'ne.
MRK.8.14	Hagi amage'ma nentaza disaipol naga'mo'za zmagekani'za bretia eri'za omazanagi, magoke bretige ventefina me'nege'za vu'naze. 
MRK.8.15	Nevzageno Jisasi'a huno, 
MRK.8.16	Hige'za zmagra zmagra ke huge antahige hu'za bretima erita ome'nonazanku nehugahie hu'naze. 
MRK.8.17	Nehazageno Jisasi'a antahino keno nehuno, 
MRK.8.19	12fu'a eka eka kupi zogiri'none hu'naze. 
MRK.8.20	 Hige'za 7ni'a kupi zogiri'none hu'za hu'naze. 
MRK.8.21	Anante Jisasi'a anage huno zmasami'ne, 
MRK.8.22	Zamagra Bedsaita kumate azageno, mago'a vahe'mo'za avusu hu'nea ne' avare'za Jisasinte e'naze. Avurgare avako hinkeno so'e huntenogu hanaveti'za Jisasi antahige'naze. 
MRK.8.23	Ana nehzageno, Jisasi'a avusu hu'nea ne'mofo azante avazu huno kumara atreno megi'a vuteno, Jisasi'a avufi avetu ahenenteno, azanu avako nehuno, 
MRK.8.24	Kesga huno avua negeno, vahera vano nehazagena zmagoanagi, zafamo vano nehiaza nehige'na nezmagoe huno hu'ne. 
MRK.8.25	Anante Jisasi'a mago'ene azanu avurgare avako higeno, ana ne'mofo avurgamo'a hari higeno, ke ankereno negeno maka'zana keama huno ke'ne. 
MRK.8.26	Anante Jisasi'a hunenteno, 
MRK.8.27	Jisasi'a amage nentaza disaipol naga'ane Sisaria Filipai kumatamimpi vu'naze. Kantegama nevu'za Jisasi'a anage huno zmantahige'ne, 
MRK.8.28	Mago'amo'za, hu'za mono ti frezamante'nea Joni'e hu'za nehze. Hagi mago'a mo'za, kasnampa ne' Ilaija'e hu'za nehze. Hagi mago'amo'za korapa kasnampa vahepinti mago'zmimo'e hu'za neheze. 
MRK.8.29	Anage hzageno Jisasi'a zamagri zmantahigeno, 
MRK.8.30	Agra hu hankavetino mago vahera ana naneke huama hutma ozmasmiho huno zamasmi'ne.
MRK.8.31	Anante Jisasi'a erigafa huno amage'ma nentaza disaipol naga'a rempi huzamino, Vahe'mofo Mofavremo'a rama'a ata e'nerisigeno, mono kva vahe'mo'zane, ugagota kva vahe'mo'zane, kasegere ugagota hu'naza vahe'mo'za zmefi humiza ahefrisageno, tagufagna maseteno otigahie huno zmasami'ne. 
MRK.8.32	Huama huno amate zmasamigeno, Pita'a nentahino Jisasina avaregantiteno, agafa huno e'inahu kea osuo huno kesu'ne. 
MRK.8.33	Hianagi Jisasi'a rukrahe huno, amage nentaza disaipol nagatega nezmageno Pitana kesuno, 
MRK.8.34	Anante Jisasi'a maka veamokizmi ke hige'za, amage'ma nentaza disaipol naga ene emetru hazageno, anage huno zmasami'ne, 
MRK.9.1	Jisasi'a mago'ane zmasamino, 
MRK.9.2	6si'a zagegna evutegeno, Jisasi'a, Pitama, Jemisima, Jonikizmia zmavreno za'za agonafi mareriza zamagrake umani'ne'za, negageno avufagamo'a rukrehe huno ruzahe nehigeno, 
MRK.9.3	kukena'amo efe anentake huno tampre tampre hu'ne. Mopafina kukena sese nehigeno e'inahukna efenentake nosiaza huno efenentake hu'ne. 
MRK.9.4	Hagi Ilaija'a Mosesi'ene zmavuga efore huke Jisasi'ene naneke hu'naze. 
MRK.9.5	Ana higeno Pita'a anage huno Jisasina asami'ne, Hurami' nemoke, knare amafina mani'none. Hagi tagufa tona nona kigahune, mago nona Kagriki, mago nona Mosesinki, mago nona Ilaijanki huta kigahune. 
MRK.9.6	Na'ankure zmagra tusi koro nehazageno, na'ane naneke hugahie, Pita'a ontahineno ana kea hu'ne. 
MRK.9.7	Anante hampomo refitenezmantegeno, mago agerumo amanage ana hampopinti hu'ne, ama'i tusiza hu'na navesima nentoa Mofavreni'e. Agrama hania kea antahi amiho! 
MRK.9.8	Keganti kegma hu'za kazana, ame huke Moseke Ilaijake omninakeno, Jisasi Agrake mani'nege'za ke'naze.
MRK.9.9	Zamagrama agonaregati magoka eneramizageno hanave ke zmasamino, ke'naza zana vahera ozmasamitfa hu'nenkeno, Vahe'mofo Mofavremo'a, fripinti otiteno hu'ne. 
MRK.9.10	Zamagra'a fritena otitanenoma hia nanekema nentahiza, na agu'agesare nehie hu'za hu'naze. 
MRK.9.11	Anante zmagra Jisasina anage hu'za antahige'naze, na'a hige'za kasegere ugagota hu'naza vahe'mo'za, hu'za Ilaija'a etenkeno'e hu'za nehaze? 
MRK.9.12	Jisasi'a anage huno zmasami'ne, 
MRK.9.14	Jisasi'ene tagufa amage'ma nentaza disaipol nagamo'zama, ete ruga'a amage'ma nentaza disaipol nagatema, e'za eme zmagazana kasegere ugagota hu'naza vahe'mo'za keha renezmantazageno eme zmage'naze. 
MRK.9.15	Ana maka vahe'mo'za Jisasina nege'za antri nehu'za, ame hu'za zmagare'za vu'za muse ome hunte'naze. 
MRK.9.16	Jisasi'a huno 
MRK.9.17	Tusi'a vahepinti mago'mo ana kemofo nona'a anage hu'ne, Rempi hurami ne'moke, havi avamumo agu'afi mani'neno agira eri antrako higeno, ke nosia mofavreni'a avarena Kagrite neoe. 
MRK.9.18	Anama havi avamumo agu'afi nefreno'a azeri traka hutregeno mopafi masenegeno, ahirahi neregeno agipinti agremo zuzu nehigeno, avera anikreki nehuno mase havavu nehie. Ana nehigena avre'na Kagri kamage'ma nentaza disaipol nagate havi avamu humegi atresazegu zmantahigo'anagi, azeri so'e huonte'naze. 
MRK.9.19	Ana kemofo nona'a Jisasi'a anage huno zmasami'ne, 
MRK.9.20	Hagi ana mofavre avare'za azageno, havi avamumo Jisasima anama negeno'a, ana mofavre azeri traka hutregeno mopafi traka huno maseno rukre rukre nehigeno, agipinti agremo zuzu huramine. 
MRK.9.21	Ana nehigeno Jisasi'a ana mofavremofo nefana antahigeno, 
MRK.9.22	Rama'a zupa tevefine tirupine ahefri'naku azeri traka hunetre. Hagi Kagrama azahuga hunesunka, kasunku hurantenka taza huo huno hu'ne. 
MRK.9.23	Jisasi'a anage huno ana mofavremofo nefana asami'ne, 
MRK.9.24	Ana mofavremofo nefa'a ranke hantka huno anage hu'ne, namentinti huanki namentintima osu'zana naza huo! 
MRK.9.25	Jisasima keama rama'a vahe'mo'za ame hu'za eritru nehazageno, havi avamura hanavetino hunteno, 
MRK.9.26	Higeno ranke huno azeri tagosi tagosi nehuno atiramino enevigeno, ana mofavremo fri vahekna huno mase'nege'za, hago frine hu'za hakare vahe'mo'za sumi sumi ke hugantigama hu'naze! 
MRK.9.27	Hianagi Jisasi'a azante akoheno azeri otigeno oti'ne. 
MRK.9.28	Ana huteno Jisasi'a nompi umarerige'za, amage'ma nentaza disaipol naga'mo'za, Agrane zamagraku umani'ne'za, na'a higeta havi avamura ahenati notrone hu'za antahige'naze? 
MRK.9.29	Jisasi'a anage huno zmasami'ne, 
MRK.9.30	Jisasi ene amage'ma nentea disaipol naga'mo'za ana kumara atre'za, atiramiza Galili kaziga rukitagiza vu'naze. Hianagi Jisasi'a kama vazama'a mago vahemo antahi zankura ave'osine. 
MRK.9.31	Na'ankure amage'ma nentea disaipol nagara rempi hunezamino, anage huno zmasami'ne, 
MRK.9.32	Hianagi ana naneke antahi ama nosu'za, antahige'zankura koro hu'naze.
MRK.9.33	Ananteti Kapanea kumatega ete'za, Jisasima nompinka enemanino'a anage huno zmantahige'ne, 
MRK.9.34	Hianagi kantegama ne-eza i'za amu'nontifintira ugagota hu'ne hu'za hugantugama hu'nazagu, zamagra kea osutfa hu'naze. 
MRK.9.35	Anante'ma Jisasi'ma mopafima nemanino 12fu'a amage'ma nentaza disaipol naga'a, kehuno anage huno zmasamine, 
MRK.9.36	Agra osi mofavre amunozmifi azante azerino azeri onetino, anage huno zmasami'ne. 
MRK.9.38	Joni'a Jisasi asamino, Hurami ne'moka mago ne'mo kagri kagifi havi avamutamina humegi netregeta negeta, ana osuo huta hunte'none. Na'ankure ana ne'mo'a tagranena vano osu'negu ana osuo huta asevazinte'none. 
MRK.9.39	Hianagi Jisasi'a anage hu'ne, 
MRK.9.42	Jisasi'a anage huno zmasamine, 
MRK.9.48	 (Ais 66:24) 
MRK.10.1	Jisasi'a anankuma atreno Judia kaziga vuno Joda ti takaheno kantu kaziga vu'ne. Nevige'za tusi'a veamo'za mago'ene Agrite emeri atru hzageno anante umani'neno, ko'ma nehiaza huno naneke mago'ene agafa huno rempi huzami'ne. 
MRK.10.2	Farisi vahe'mo'za e'za Jisasina rehe'za anage hu'za antahige'naze, vemoma nenaro atrezamo'a kasege amage antegahifi? 
MRK.10.3	Ana kenona'a anage huno zmasami'ne, 
MRK.10.4	Zamagra anage hu'naze, Mosesi'a avompina, vemo'a nenaro atrenakura amane katroe huno eriamahu avona kre nemino, huntekeno vugahie. 
MRK.10.5	Hianagi Jisasi'a amanage huno zamasmi'ne, 
MRK.10.7	 (Diu-Kas 24:1, Jen-Agf 1:27, 5:2) 
MRK.10.11	Jisasi'a ke'nona zamire anage huno zmasami'ne, 
MRK.10.13	Anante vahe'zgamo'za ne'one mofavre ramina Jisasi azanteno asomu huzmantenogu zmavare'za neage'za, amage'ma nentaza disaipol nagamo'za ke zmasu'za azeri amuho osiho hu'naze. 
MRK.10.14	Hianagi Jisasima nezmageno asi vazigeno, anage huno zmasami'ne, 
MRK.10.16	Jisasi'a anage huteno, ana mofavre'rami zamavreno, azana zmagofetu anteno agafa huno asomu ke huzmante'ne.
MRK.10.17	Jisasi'a otino kantega nevigeno mago ne'mo negeno, agareno agafi rena omenereno anage huno hu'ne, knare rempi hurami ne'moka, nankna hanuna manivava asimura erigahue? 
MRK.10.18	Higeno Jisasi'a anage huno ana nera asami'ne, 
MRK.10.20	Anante ana ne'mo Jisasina anage huno asami'ne, Hurami ne'moka, osi'ma maninoreti, nagu'areti hu'na maka ana kasegea amage ante'noe. 
MRK.10.21	Jisasi'a ana nera negeno avesinteno anage hu'ne, 
MRK.10.22	Ana naneke nentahigeno, avugosamo ruzahe higeno, rama'a afufeno ante'negu rimpagna nehuno atreno oti'no vu'ne.
MRK.10.23	Vigeno Jisasi'a ome zmage eme zmage nehuno, amanage huno amage'ma nentaza disaipol naga'a zmasmi'ne, 
MRK.10.24	Amagema nentaza disaipol nagamo'za antri ana kegura hu'naze. Hianagi mago'ene Jisasi'a anage huno zmasami'ne, 
MRK.10.26	Mago'ene antri hu'za tusi zmagogogu nehu'za, zamagra zmagra anage hu'naze, hagi iza manivava manizana erigahie? 
MRK.10.27	Jisasi'a nezmageno ana kenona amanage huno hu'ne, 
MRK.10.28	Pita'a anage huno Jisasina asmi'ne ko, tagra mafka'zana atreta kagri kamage'nentone. 
MRK.10.29	Jisasi'a anage hu'ne, 
MRK.10.32	Jerusale vu kantega mareri'za nevazageno, Jisasi'a ugota huno vu'ne. Hianagi amagema nentaza naga'mo'za antri nehzageno, zmavaririza vu'naza vahe'mo'za koro hu'naze. Hianagi Jisasi'a 12fu'a amage'ma nentaza disaipol nagara zmare kanti mago'ene zmanteno, agafa huno agritema fore haniazamofo naneke zmasami'ne. 
MRK.10.35	Anante tare Zebeti nemofoke Joni'ene Jemisike Jisasinte e'ne anage hu'na'e, Hurami ne'moka, menima tagrima tave'manesiza hurantogu kantahinego'e? 
MRK.10.36	Jisasi'a anage hu'ne, 
MRK.10.37	Anage huke asami'na'e, monafima hihamu hanaveka'afima kinima umaninunka tatregeno, mago'mo'a kazantmaga manina, mago'mo'a kaza hoga'a maninogu nehue. 
MRK.10.38	Hianagi Jisasi'a anage huno znasami'ne, 
MRK.10.39	Ana netremoke anage huke Jisasina asami'na'e, tagra amane negahu'e huke hakeno, anante Jisasi'a anage huno znasami'ne, 
MRK.10.41	Anage nehige'za 10'a amage'ma nentaza disaipol naga'mo'za ana naneke nentahi'za, Jemisine Jonigizni agafa hu'za zmarimpa aheznante'naze. 
MRK.10.42	Jisasi'a mika'amokizmi ke higeza ageno anage huno zamasmine, 
MRK.10.46	Zamagrama Jeriko kumate ehnatite'za, Jisasi'ene amage'ma nentaza disaipol naga'ene tusi'a veamo'za ana kuma atre'za nevazageno, Timeasi nemofo Batamiasi avusuhu ne'mo, kamofo ankenarega mani'neno, azama hanagu meme hu'ne. 
MRK.10.47	Ana ne'mo antahiama Nazareti Jisasi ne-e hia ke nentahino'a, agafa huno kezatino, Jisasiga Deviti nemofoga nagrira kasunku hunantenka nazahuo! 
MRK.10.48	Rama'a vahe'mo'za kesu'za, kagra tagano hu'naze. Hianagi mago'ene kezatino, Jisasiga Deviti nemofoga nagrira kasunku hunanteka nazahuo! 
MRK.10.49	Higeno Jisasi'a nevifinti uotino, 
MRK.10.50	Ana ne'mo zanra anakreku'a netreno ame huno otino Jisasinte e'ne. 
MRK.10.51	Anante Jisasi'a anage hu'ne, 
MRK.10.52	Higeno, Jisasi'a anage huno asami'ne, 
MRK.11.1	Hagi Jerusale kuma tva'onte e'naze. Betfakene Betani Olive agonare me'nea kumate ne-eza, Jisasi'a tare amage'ma nenta'a disaipol netrena huznanteno, 
MRK.11.2	anage huno znasami'ne, 
MRK.11.4	Huno huznantegeke karanka nevu'ne ome ka'ana, fegia nomofo kafante rente'nagene ome negene katufe'na'e. 
MRK.11.5	Anante oti'naza vahe'mo'za, na'a hunaku donkina katunefa'e hu'za znantahige'naze? 
MRK.11.6	Jisasi'ma hu'nea kea nezmasmige'za, anante'ma oti'naza vahe'mo'za knarere hu'za huznante'naze. 
MRK.11.7	Anante ana kasefa donkina avre'ne Jisasinte ne-ene anakreku'zani zafi'ne ana donkimofo agumpi tafevasi nentakeno, Jisasi'a ana agofetu manino vu'ne. 
MRK.11.8	Mika veamo'za zaza anakre ku'zimi zafiza kampi vasiza nevu'za, mago'amoza zafa asina hozafinti akafri'za kampi tafe vasiza nevzageno, Jisasi'a ana tafete vu'ne. 
MRK.11.9	Kote'za vaza vahe'mo'zane henkama aza vahemo'zanena amrara hu'za ranke hu'za muse hunente'za, 
MRK.11.10	Nerafa Deviti nagapintima ne-emofonkura mrerisa Anumzamofona muse hunenteta, Tazahu ne'mofona agi'a hentesga hanune. 
MRK.11.11	Anante Jisasi'a Jerusale kumapi vuno, ra mono nompi ufreno maka'za ome kagino ke vgareteno, atiramino 12fu'a amage'ma nentaza disaipol naga'a zgemo kinaga segeno nezamavreno atreno Betani kumate vu'ne.
MRK.11.12	Masete'za nanterana Betani kumara atre'za neageno, Jisasina aga ate'ne. 
MRK.11.13	Fiki zafa'mofo asina ogamanu me'negeno negeno, nezama rente'nenigu kenaku eme ke'ne. Hianagi eme keana asinage me'negeno ke'ne. Na'ankure fiki zafa raga rentekna omane'ne. 
MRK.11.14	Ana zafa mofonku anage huno hu'ne, 
MRK.11.15	Jisasi'ene amagema nentaza disaipol naga'ane Jerusale kumate uhnati'za, ra mono nompi marerino, agafa huno maketima nehaza vahera zmahenati netreno, zagore netre'za miza nesaza vahe'mokizmi trara erikaha hunetreno, mani'ne'za maho nma zgore netraza tra enena erikaha hutrene. 
MRK.11.16	Ana huteno feno zantamia mago vahe'mote hutma eritma ra mono nompina aru kitagita vuta eta osutfa hiho huno hu'ne. 
MRK.11.17	Ana huteno agafa huno rempi hunezamino anage huno zamasmi'ne, 
MRK.11.18	Ra mono kva vahe'mozane, kasegerema ugagota hu'naza vahe'mo'za nentahiza, inankna huta ahegahune hu'za ahesaza kankamunku hakrenaze. Na'ankure zmagra koro Agrikura hu'naze. Hagi maka vahe'mo'za rempima huzamia zankura antri hu'naze. 
MRK.11.19	Ana kinaga Jisasi'ene amage'ma nentaza disaipol nagamo'za, rankuma atre'za fegi'a vu'naze.
MRK.11.20	Nantera enevu'za kazana, sifnama Jisasi'ma ahente'nea fiki zafamo'ene arfu'na'amo'a, osapa re'nege'za ke'naze. 
MRK.11.21	Pita'a Jisasi'ma hu'nea kegu age'sa nentahino anage hu'ne, Hurami ne'moka ko! Okima sifna kema hunka raga renontenka osaparo hu'nana Fiki zafamo'a osapa re'ne. 
MRK.11.22	Jisasi'a kenona anage huno zamagrira zmasami'ne, 
MRK.11.27	Jerusale kumate ete uhnatizageno, Jisasi'a ra mono no kumapi nevige'za, ra mono kva vahe'mo'zane, kasegere ugagota hu'naza vahe'mo'zane, mago'a ugagota kva vahe'mo'zane, nege'za Jisasinte e'za, 
MRK.11.28	anage hu'za antahige'naze, Kagra ina hihamure hakare zana eri fore nehane? Iza hihamua kamigenka hakare zana nehane? 
MRK.11.29	Jisasi'a zamagri kura anage huno hu'ne, 
MRK.11.31	Jisasi nehige'za zamagra ohumi ahumi nehu'za anage hu'naze. Tagrama monafintire huta hanunkeno'a, Agra anage hugahie. Hagi nahigetma tamentinti ana zankura nosaze huno hugahie? 
MRK.11.32	Hianagi vahe'mo eri fore hu'ne, huta osugosune, nehu'za maka veaku koro hu'za atre'naze. Na'ankure maka veamo'za Joninkura, tamage kasnampa nere hu'za antahinaze. 
MRK.11.33	Anage nehu'za Jisasina kenona hunte'ze, ontahinone hazageno Jisasi'a anage huno zmasami'ne, 
MRK.12.1	Jisasi'a erigafa huno fronka ke zmasami'ne, 
MRK.12.11	 (Sam-Zga 118:22-23)
MRK.12.12	Hagi ana vahe'mo'za azeri'saza kanku hakre'naze. Na'ankure fronka kema hu'neana zamagriku hu'ne. Hianagi zmagra tusi'a vahe kevugu koro nehu'za atre'za vu'naze.
MRK.12.13	Hagi Juda kva vahe'mo'za Jisasina rehe'za kema huhaviza hanige'za, ana ke eri'za keaga hunte'naku, mago'a farisi vahe'ene, Heroti naga'ane huzmantege'za vu'naze. 
MRK.12.14	Zamagrama Jisasinte'ma ne-eza anage hu'naze, Hurami ne'moka, tagra antahi'none, kagra tamagege nehunka, mago vahekura koro nosunka, havi vahe'ene fatgo vahe'ene mago'zanke hunka Anumzamofo fatgo kankura rempi huneraminketa nentahune. Hagi knare Sisana takesia amigahumpi omigahune? 
MRK.12.15	Hianagi krunage haza nezamageno, anage huno zmasami'ne, 
MRK.12.16	hige'za mago zago eri'za eme amizageno, 
MRK.12.17	Anante Jisasi'a amanage huno hu'ne, 
MRK.12.18	Mago'a Satusi mono vahe'mo'za (fripinti o'otigahaze nehaza vahe'mo'za) Jisasinte e'za anage hu'za antahige'naze. 
MRK.12.19	Hurami ne'moke, anage huno korapa Mosesi'a avona krerami'ne, mago ne'mo'ma 
MRK.12.20	Hagi 7ni'a kogna mani'nazafinti, agonesa zimimo ara eriteno mofavre onteno frine. 
MRK.12.21	Nagna'amo ana ara eri'ne. Eriteno mofavre onte frigeno, anante'mo'a anazanke huno ana ara eriteno, mofavre onteno fri'ne. 
MRK.12.22	Ana 7ni'a kogna naga'mo'za, magore hu'za mofavre kse onte fri vgaretageno, ana ara henka'a fri'ne. 
MRK.12.23	Fri'pintima oti knazupa, ana maka kognamo'za fri'pintima oti'nageno'a, iza a' manigahie? Na'ankure maka ana 7ni'a kognamo'za ana ara kazo eritere hute'za fri'naze. 
MRK.12.24	Jisasi'a anage huno zmasami'ne, 
MRK.12.26	 (Eks-Uti 3:2, 6) 
MRK.12.28	Hagi mago kasegere ugagota hu'nea ne'mo eme antahiama ke hakare nehazageno, Jisasi'a so'eza huno kenona zamirera nezmasamigeno, ananke eme nentahino, Jisasina antahigeno, maka kasegefina ina kasegemo vugota hu'ne? 
MRK.12.29	Higeno Jisasi'a amanage huno hu'ne, 
MRK.12.30	 (Diu-Uti 6:4-5) 
MRK.12.31	 (Lev-Pris 19:18) 
MRK.12.32	Kasegere ugota hu'nea ne'mo'a anage hu'ne, Hurami ne'moka, tamage hunka hane, Agra magoke mani'neankino magore huno amefiga'a vahera omani'ne. 
MRK.12.33	Ana hanigeta Anumzamofona tagu'areti avesinteta, maka antahintahireti avesinteta, maka hanavereti avesinteta, tagragu tavesi nentonaza huta tva'onte maninesaza nagara zmavesinte sunazamo'a, kre sramna vuzane, Anumzamofo hakare zanka'a ami'zana agatereno ugagotaza me'ne. 
MRK.12.34	Jisasima antahiama ana ne'moma kenona'a hu so'e higeno, anage huno asami'ne, 
MRK.12.35	Jisasi'ma ra mono nompi rempi hunezamino, anage hu'ne, 
MRK.12.38	Rempima huzamifina Jisasi'a anage huno mago'ene zmasami'ne, 
MRK.12.41	Jisasi'a ra mono nompi, zagoma nentaza taferomofo tva'onte mani'neno zagoma eme antazana zmage'ne. Feno zimi me'nea vahe'mo'za rama'a zago eme ante'naze. 
MRK.12.42	Ana nehageno amunte omane kento a'mo eno, tare osi koranke zago mago toza avamente me'nea erino ana taferopi eme netregeno, 
MRK.12.43	Jisasi'a amage'ma nentaza disaipol nagara ke hige'za ageno anage huno zmasami'ne, 
MRK.13.1	Ra mono nompinti atiramigeno, amage'ma nentaza disaipol nagapinti mago'mo anage hu'ne, Hurami ne'moke, asinentike havereti hiro naro nontamina ki'nazanki ko! 
MRK.13.2	Higeno Jisasi'a anage huno zmasami'ne, 
MRK.13.3	Anante ra mono nomofo kantu kaziga, Olive agonare Jisasi'a marerino umaninege'za, Pita'ma, Jemisi'ma, Joni'ma, Endru'ma hu'za zamagrake emanine'za Jisasina antahige'naze. 
MRK.13.4	Tagrira tasamio, nankna zupa anazana fore hugahie? Anazama fore hunaku'ma hanigeno'a, nankna avame'za fore hinketa ketenunkeno ana knazana fore hugahie? hu'za hu'naze. 
MRK.13.5	Jisasi'a agafa huno zmasami'ne, 
MRK.13.14	Jisasi'a anage huno zmasamine, 
MRK.13.25	 (Aisa 13:10, 34:4, Joel 2:31-32) 
MRK.13.26	 (Dan 7:13) 
MRK.14.1	Anumzamo Israeli vea kinafinti zmare'nea knagu antahimi'za zo'ore breti nenaza kna zahufa tare zgegna me'nege'za, ra mono kva vahe'mo'zane, kasegere ugagota hu'naza vahe'mo'za, Jisasi havige hunte'za oku azerizama ahesaza kanku hake'za ahe fri'naku huge antahige hu'naze. 
MRK.14.2	Na'ankure mafka vahe'mo'za ana ne'zama (pasova) nenaza knare'ma ana'ma hanunke'za, ke hakare nehu'za ha' azeri oti'za hugahaze.
MRK.14.3	Jisasi'a Betani kumate ko fugo namure'nea ne'mofo Saimoni nompi, zmaza tununte manine'za trateti ne'za nenageno, mago a'mo zago'amo'a mareri'nea, mananentake masave zafa rafunareti tro hu'naza, alabasta tafempi erino e'ne. Ana tafe avaza'a runagino Jisasina anumpi taginte'ne. 
MRK.14.4	Hianagi mago'amo'za anampi mani'namo'za zmasigu nehu'za, zamagra zmagra anage hu'naze, na'a higeno ana masavena amne tagi netre? 
MRK.14.5	Mizante atreta 300ti'a zago nazana erita zamunte omane vahe zmuntesine. Hianagi nahigenka amnefina tagi netrane? Ana nehu'za ana ara kesu'naze. 
MRK.14.6	Hianagi Jisasi'a amanage huno zamasmi'ne, 
MRK.14.10	Tuelufu'a amage'ma nentaza disaipol nagapinti, Judas Iskarioti'a Jisasina komoru huno avrezamisia naneke vugota mono kva vahera ome zmasami'ne. 
MRK.14.11	Ana nanekema nentahiza muse hunte'naze. Judasina zago kamigahune hu'za huvempa kea asamizageno, Jisasima komoru huno ha' vahe zmazampi avare'zamisia, kanku agafa huno hakre'ne.
MRK.14.12	(Zo'ore breti nenaza kna efore higeno) e'se knazupa kinafinti Anumzamo'ma ozmahe zmagatere'nea kna antahimiza sipisipi afu anenta aheza kre sramna nevaza knazupa, Jisasima amage nentaza disaipol nagamo'za anage hu'za antahige'naze, inantega Kagrira kinafinti zmavre'nea knagu antahimi'za nenaza (Pasova) ne'zana retro hugantesunegu kvenesie? 
MRK.14.13	Jisasi'a tare disaipol ne'tre amage'ma nentaza nagapinti znasmi'no, 
MRK.14.16	Anage hige'ne ana netre moke vu'ne, rankumate vu'na'e. Anante Jisasi'ma znasami'nea kante fore higene ke'na'e. Anumzamo ozmahe zmagatere'nea knagu antahimiza nenaza ne'zana ome retro hu'na'e. 
MRK.14.17	Kinaga sege'za, Jisasi ene amagema nentaza 12fu'a disaipol naga'ane e'naze. 
MRK.14.18	Ne'zane sipare mani'neza ne'za nenageno, Jisasi'a amanage huno zamasmi'ne, 
MRK.14.19	Zmarimpamo'a ana kegu kna nehige'za, mago mago'mo'za nagra anara osugahue hu'za hutere hu'naze! 
MRK.14.20	Jisasi'a kenona zmire amanage huno zmasami'ne, 
MRK.14.22	Ne'zama nenageno, Jisasi'a mago'a breti erino Anumzamofo antahigegeno asomu huntegeno, tamanasino nezmino amanage huno zamasmi'ne, 
MRK.14.23	Hagi waini tintafe erino Anumzamofo nunamu huno antahigegeno asomu huntegeno, zamige'za maka'mo'za anampinti ne'naze. 
MRK.14.24	Nenageno amanage huno zamasmi'ne, 
MRK.14.26	Mono zgame hute'za, atirami'za Olive Agonarega vu'naze.
MRK.14.27	Jisasi'a amanage huno zamasmine, 
MRK.14.29	Pita'a anage huno Jisasina asami'ne, mika'mo'za katre'za vnazanagi, nagra katrena ovutfa hugahue. 
MRK.14.30	Pitana kenona Jisasi'a amanage huno asmi'ne, 
MRK.14.31	Hianagi Pita'a agra'a kere hu hankavetino, vahane huogantegosue nehuno, amne kagranena frigahue huno hu'ne. Hige'za mika'mo'za ana kege'za hu'naze.
MRK.14.32	Jisasi'ene amage nentaza disaipol naga'mo'za Getsamenie nehazare ehnati'naze. Anante Jisasi'a zmasamino, 
MRK.14.33	Anante Pitanki, Jemisinki, Joninki huno zmareno nevigeno, agu'amo'a tusi'gna nehigeno, asunku hu'ne. 
MRK.14.34	Jisasi'a amanage huno zamasmi'ne, 
MRK.14.35	Nehuno osi'a vugamuteno mopafi vutrakahu maseno, Anumzamofonte nunamu ome nehuno, knare'ma hanigeno'a, ana knamo'a evu nagateresie hu'ne. 
MRK.14.36	Agra huno, 
MRK.14.37	Ana huteno eno eme amagema nentea disaipol nagama zmageana masenageno, Pitanku amanage huno antahige'ne, 
MRK.14.39	Ete mago'ane vuno, anahu kna nunamu ome hu'ne. 
MRK.14.40	Agrama mago'ene ete eno eme zmageana, mase'nagenokino zamuma hari huzamo'a kna huzmante'ne. Na'ane huta ke'arera hugahune hu'za kegura hake'naze. 
MRK.14.41	Jisasi'a mago'ene tagufa zupa zmagrite eno, amanage hu'ne, 
MRK.14.43	Anankea huvga ore'negeno, amage'ma nentaza 12fu'a disaipol nagapinti mago'zmimo, Judas Iskarioti anante ehnatine. Agri'enena sondia vahe'mo'za kaziknone, kumpa kno zmine eri'neza, prisi kva vahe'mo'zane, kasegere ugagota hu'naza vahe'mo'zane, ugota kva vahe'mo'za huzmantege'za e'naze. 
MRK.14.44	Judasi'a ha' vahe zmazampi komoru huno avrezmi ne'mo anage hu'ne, amanahu avame'za hugahuanki keho, ome agi'ma antakoma hanuana, e'i ana neki ome azerita kegva huta avreta viho. 
MRK.14.45	Judasi'ma anantema ne-eno'a, Jisasinte hantka huno vuno, Hurami Nemoke, nehuno agira antako hu'ne. 
MRK.14.46	Anante mafka vahe'mo'za zmaza ante'za, azeri'naze. 
MRK.14.47	Anante otinazafinti mago'mo kazinknoma'a erisaga huno, ugagota prisi ne'mofo kazokzo eriza ne'mofo agesa rukfri atre'ne. 
MRK.14.48	Jisasi'a amanage huno zmasami'ne, 
MRK.14.50	Anage nehige'za amage'ma nentaza nagamo'za, atre'za koro fre'naze. 
MRK.14.51	Mago nehaza nera amage anteno vu'nea ne'mo, mago'a kukena osu'neanki zaza kukenage'za hu'nea ne' azeri'naze. 
MRK.14.52	Hianagi ana zaza kukena'a ruzafi atreno, avufa avapa koro fre'ne.
MRK.14.53	Jisasina avare'za ugagota prisi kva nete vzageno, ranra prisi kva vahe'mo'zane ranra kva vahe'mo'zane, kasegere ugota hu'naza vahe'mo'za atru hu'naze. 
MRK.14.54	Pita'a, Jisasina amefi afete avaririno, ugagota prisi ne'mofo kumapi ufre'ne. Teve hegare'nare avufa ome tonehino ha' kva vahe'ene umani'ne. 
MRK.14.55	Ugagota prisi vahe'mo'zane, maka kanisol vahe'mo'za Jisasina havige hunte'za ahesnaza ke agafa'agu hakre'naze. Hianagi magore hu'za ke'za eri fore'osu'naze. 
MRK.14.56	Rama'a vahe'mo'za havige hunte'nazankino, ana ke zmimo'a magoke kantera ovu'ne.
MRK.14.57	Mago'a mo'za oti'za amanage hu'za havige hunte'za, 
MRK.14.58	tagra nentahunkeno ama ne'mo anage hu'ne, ra mono nona vahe'mo zmazanuti ki'naza no tapage hunetrena, tagufa knamofo agu'afi vahe'mo azanuti onki'nea mono no ru kigahue hu'ne. 
MRK.14.59	Hianagi kezamimo'a fatgo osu'ne.
MRK.14.60	Anante ugagota prisi kva ne'mo zamuga otino, anage huno Jisasina antahige'ne, na'ane hunka kezimirera huzmante'gahane? Na'anku Kagrira keaga hunegantaze? 
MRK.14.61	Hianagi ke nona'a osu akoheno mani'negeno, mago'ene ugota prisi ne'mo'a antahigeno, Kagra Kraisigo, Mrerisa Anumzamofo mofavremokafi? 
MRK.14.62	Jisasi'a huno, 
MRK.14.63	Anankema nentahino, ugota prisi ne'mo agra'a kukena eri tagato nehuno anage hu'ne. Na'anku mago'enena keagama hufore hunte vahekura hakegahune. 
MRK.14.64	Hagi tamagra nentahizageno Ramofona huhaviza hunte'ne! Tamagra na'ane hutma hugahaze? Makamo'za huza Anumzamofo huhaviza hunteankino frisie hu'za hunte'naze. 
MRK.14.65	Anante mago'amo'za zmavetu ahenente'za avu kisu hune'za, zmaza knonu nehe'za, Kagra kasnampa ke hunka, iza negahefi hufore huo. Mago'a ha' kva vahe'mo'zanena avregantu atre'za avugosafi ahe'naze.
MRK.14.66	Pita'a ufenkamuteno kva nemofo kumapi mani'negeno, anante ugagota prisi nemofo eri'za mofane zgafinti mago'mo e'no, 
MRK.14.67	Pita'ma teve tonehino mani'negeno eme negeno'a, kagranena Nazareti kumateti Jisasi'ene vanoma nehana ne' mani'nane hu'ne. 
MRK.14.68	Hianagi Pita'a vahane huno, nagra antahina kena osu'nogenka nehane! Anante kama emrerite nevigeno mago kokorege hu'ne. 
MRK.14.69	Ete ana mofa'mo mago'ene Pita negeno anante oti'naza vahe zmasmino, e'i nera Jisasi amage anteno vano nehia nere huno hu'ne! 
MRK.14.70	Hianagi ete Pita'a, mago'ene vahane hu'ne. Anante oti'naza vahe'mo'za, osiagna manige'za Pitanku anage hu'za, tamage kagra mago zmimoke. Na'ankure Galili ne' tfa mani'nane. 
MRK.14.71	Anante Pita'a ontahinoa neku nehaze nehuno, nagra tamage ana nekuma havigema hanenkeno'a, huvempa huankino Anumzamo nazeri haviza hanie huno, 
MRK.14.72	nehigeno, ame huno mago'ane anante kokorege nehigeno, Pita'a, Jisasi'ma asmi'nea kegu agesa antahi'ne. 
MRK.15.1	Nanterame ranra prisi mono kva vahe'mo'zane, ranra kva vahe'mo'zane, kasegere ugagota hu'naza vahe'mo'zane, maka kanisol vahe'mo'za, ame hu'za ome atru hute'za, Jisasina nofi kinte'za avre'za Paeroti ome ami'naze. 
MRK.15.2	Paeroti'a agenoka huno, Kagra Jiu vahe'mokizmi kini mani'nano? huno Jisasina antahige'ne. 
MRK.15.3	Anante ranra prisi kva vahe'mo'za, Jisasinku rama'a haviza hu'ne hu'za hunte'naze. 
MRK.15.4	Paeroti'a mago'ane agenoka huno ko, Kagrira rama'a ke hunegantazanki, Kagra ke zmirera kenona hugahampi? 
MRK.15.5	Hianagi Jisasi'a ana kemofo nona'a osu mani'negeno, Paeroti'a tusiza huno antri nehuno agogogu hu'ne.
MRK.15.6	Kafune kafune Anumzamo kinafinti zmavre'nea knama egeno'a, Paeroti'a kina vahepintima zmavesimofonku hazageno kazufe netrea kna e'ne. 
MRK.15.7	Hagi ana knafi mago nera Barabasi'e nehia ne'ene, mago'a kamani vahe'mozane ha' hu'naza knafi, vahe zmahe frinaza zanku kina huzmante'naza vahe'ene anampina mani'naze. 
MRK.15.8	Hagi maka vea'mo'za Paerotinte e'za, ana kna'ma egeno nehiaza huno kina vahe katufe atresnigu antahige'naze. 
MRK.15.9	Anante Paeroti'a kenona huno anage hu'ne, Jiu vahe kini ne' katufe tamisuegu tmave'nesio? 
MRK.15.10	Na'ankure agra, ranra prisi kva vahe'mo'za kanive renente'za, avare'za eme ami'zama'a ko antahi'ne. 
MRK.15.11	Hianagi ranra prisi kva vahe'mo'za maka vahe zmarimpa rekehu'za, Barabasi kazufe tamiho hutma hiho hu'za zmasami'naze. 
MRK.15.12	Anante Paeroti'a mago'ene kenona huno, Jiu vahe kinie hutma nehaza nera, na'a huntesuegu tmave'nesie? 
MRK.15.13	Hige'za ete mago'ane kezati'za, aheta kekazafare hantiho hu'naze. 
MRK.15.14	Hianagi Paeroti'a anage huno zmasami'ne, na'a kefoza hune, inankna kefoza hu'negeta aheta hantiho nehaze? Hianagi zmagra mago'ene ranke hu'za, ahe friho hu'naze. 
MRK.15.15	Na'ankure Paeroti'a ana maka vea'mokizmi zmarimpamo so'e hania kazigati, Barabasi kazufe nezamino, Jisasina sefu amiho hige'za, sefu amitazageno keka zafare ahe'za hantisagu avrezmi'ne.
MRK.15.16	Anante sondia vahe'mo'za avare'za mrerisa kumapi ufre'naze. (E'i ana kumara Gavana ne'mofo kumapi) maka Roma sondia vahetamina ome ke hutru hu'naze. 
MRK.15.17	Zamagra fitunke kukena hunente'za, ave'ave nofite kini vahe'mokizmi fetorikna huza fetori tro hu'za asenire antaninte'naze. 
MRK.15.18	Kezanke hunte'za, Jiu vahe'mofo kinimokagura muse hugantone. 
MRK.15.19	Mago'ane kno eriza asenire nemasagi'za, zmavetu ahenente'za, zmarena renamagiza, pri hu'za havi mono hunte'naze. 
MRK.15.20	Zamagrama azanava anteteza fitunke kukena erizafi netre'za, ete Agri kukena eri huntete'za, keka zafare aheza hantinaku megi'a avare'za vu'naze.
MRK.15.21	Sairini kumateti ne' Saimoni, (Aleksendane Rufusikizni neznafa) fegu'ati enevige'za, keka zafa'a erio hu'za hunente'za kofintageno eri'ne. 
MRK.15.22	Jisasina avare'za Golgote nehaza agonare uhnati'naze. (Tagri kefima rukrahe'ma hanunana, anu zaferine hu'ne.) 
MRK.15.23	Anante waini tine mere zafa arima'ane magopi taginte'za eri havia hute'za tagiami'zana, one atre'ne.
MRK.15.24	Hagi rugeka zafare ahete'za, mago'mo tagatere simo erisie nehu'za taisi zokogo re'za kukena'a refko hu'naze. 
MRK.15.25	Nanterama zage hanatino 9 kiloki hige'za, Jisasina rugeka zafare ahe'naze.
MRK.15.26	Ahe'naza nanekema avoma krente'nazana, JIU VAHE'MOKIZMI KINI NERE, huza krente'naze. 
MRK.15.27	Ana nehu'za tare kumzafa netrena magoka znahe'za, magomofona azantmaga'a nehantiza, magomofona hoga'a hanti'naze. 
MRK.15.28	[Ana nehzageno korapa'ma Anumzamofo avontafepi kre'nea kemofo avufga'a efore' hu'ne. Ana kemo'a, hazenke vahe'kna hugahie hu'ne (Aisa 53:12)]. 
MRK.15.29	Hagi anante'ma vute ete nehu'za vahe'mo'za azanva ke hu'za, Oho! Kagra ra mono nona tapage hunka tagufa knafi kigahue hu'nana nere, nehu'za zmage'na ru'naze. 
MRK.15.30	Kagra ka'a kaza hunka keka zafaretira eramio, hu'naze! 
MRK.15.31	Anahukna hu'za ranra prisi kva vahe'mo'zane kasegere ugagota hu'naza vahe'mo'za, azanva ke hunte'za, ru vahe azama nehiaza huno Agra'a aza osugahifi? 
MRK.15.32	Atregeno Kraisi'a Israeli vahe'mokizmi kini ne'mo'a, keka zafaretira menina eraminketa negeta, tamentinti hamaneno! Tare ne'trema keka zafare'ma ahe'za hanti'naza ne'tremokea, anazanke huke Jisasina azanava ke hunte'na'e.
MRK.15.33	Ana knazupa zgemo'a anuntu age higeno, maka ana mopafina hanimo refitegeno vuno kinaga 3 kiloki higeno rumsa hu'ne. 
MRK.15.34	Tri (3) kiloki higeno Jisasi'a agra kefi ranke huno kezatino, 
MRK.15.35	Hanki tva'onte mani'naza vahe'mo'za nentahi'za, anage hu'naze, antahiho, Ilaijanku ke nehie hu'za hu'naze. 
MRK.15.36	Hagi mago'mo aga reno vuno mi'mi'tata hu'nea waini timpi kapukua ome reteno, zotare vazigase huno erino Jisasi nesigu eme nemino anage hu'ne, atrenenketa Ilaijama eme avarefenka atresigura kamneno! 
MRK.15.37	Hianagi Jisasi'a ran krafa nehuno, vgare asimu anteteno fri'ne. 
MRK.15.38	Ana nehigeno ra mono nomofo agu'afi hanti'naza tvaravemo, anagamuti ruhakeke hutare huno henkamu erami'ne. 
MRK.15.39	Hanki 100teti'a sondia vahete kva (centurian) ne'mo Jisasina avuga mani'neno nefrino hiazana keteno, anage huno hu'ne. Tmage e'i nera Anumzamofo Mofavre mani'ne huno hu'ne! 
MRK.15.40	Mago'a anemo'za ogantu'a mani'ne'za uruha ke'naze. Ana a'nefina, Makdala kumateti Meriki, Saromeki mago Meri'a (osi Jemisine, Josefekizni neznareraki) hu'za mani'naze. 
MRK.15.41	Ana a'ne zgamo'za Jisasi Galili mopare mani'nege'za amage nente'za aza nehaza ane zgane, mago'a anampina Jerusale ne-ege'za avaririza e'naza ane zgane mani'naze.
MRK.15.42	Anazama fore hu'neana Frante zupa kinage. Mni fru hukna esigu (Sabat) retro tra nehaza kna e'ne. 
MRK.15.43	Arimatia kumateti Josefe'a koro osu hanave enerino, Jisasi avufa'ama erisigu Paeroti ome antahige'ne. (Ana nera kanisol vahepina agi me'negeno, Anumzamofo Kuma esigu nentahino aveganentea nere.) 
MRK.15.44	Jisasima frine higeno'a, Paeroti antri nehuno, 100teti'a sondia vahete kva (centurian) ne' ke huno frinesigu antahige'ne. 
MRK.15.45	Ana sondia kva ne'mo hago fri'ne huno Paerotina asmigeno, knareki avufga erinka vuo huno Josefena hunte'ne. 
MRK.15.46	Josefe'ma efeke tavrave miza huno avufa'a eri mopafi atreno, ana efeke tavravenu kazrinteno, havefi frage'za tro hunte'naza kerifi ome asenteno, have rekrehe huno kama efrete runkni re'ne. 
MRK.15.47	Makdala kumateti Meriki, Meri Josefe nereraki huke anama asentea kumara ke'na'e.
MRK.16.1	Mni fruhu kna (Sabat) vagarege'za Makdalati Meriki, Maria Jemisi nereraki, Salomeki hu'za mananentake masave Jisasi avufare ome frentenaku miza se'naze. 
MRK.16.2	Ana knamofo ese zupa (Sonta) nantera zge nehnatige'za, Jisasi kerirega vu'naze. 
MRK.16.3	Nevu'za ontahige antahige hu'za, kerimofo kafantema rehiza hu'nea havea iza rekrehe hutregahie, hu'za hume vu'naze. 
MRK.16.4	Hianagi tusi'a haveagi, ko revahe hutrenege'za ome ke'naze. 
MRK.16.5	Anante have kerigampi ufre'za kazana, mago nehaza ne'mo efeke kukena huno tmaga'a kaziga mani'negeno ome nege'za zmagogogu hu'naze. 
MRK.16.6	Hianagi anage huno zmasami'ne tmagogogura osiho, Nazareti Jisasima keka zafarema ahe'naza ne'ku nehakaze. Hianagi Agra ko otine. Amafina omanine, avufa'ama ante'nazarera ami'nagi keho! 
MRK.16.7	Hianagi vutma amage'ma nentaza disaipol naga'ane, Pitanena ome zmasamiho, Agra vugota huno Galili vu'ne, koma tmasami'nea kante antetma anantega Jisasina ome kegahaze. 
MRK.16.8	Anagema hige'za zmagare'za keria atre'za atinerami'za, zmahirahi nerege'za zmagogogu hu'naze. Na'ankure zmagra koro nehu'za, mago vahere hu'za ozmasmi'naze.
MRK.16.9	[Hagi ana knamofo ese zupa (Sonta), nanterame Jisasi'a fri'nefinti otiteno, esera Makdala kumate a' Meri, 7ni'a havi avamu agu'afi maninegeno eri atrente'nea ate efore hu'ne. 
MRK.16.10	Jisasi'ene vano nehza vahe'mo'za zavi krafage nehazageno ana a'mo ome zmasmi'ne. 
MRK.16.11	Ana a'mo'a, Jisasi'a otino asimu erino maninege'na ke'noe hunoma hia kegura, antahi omi'naze.
MRK.16.12	Ana'ma hutegeno tare ne'tremo'kea Jerusale atreke fegi'a nevakeno, Jisasi avufagamo'a ruzahe nehigeno znagrite efore hu'ne. 
MRK.16.13	Fore nehige'ne kete'ne rukrehe hu'ne e'ne, mago'a mani'namokizmi eme zmasamige'za, anankegura zamentinti osu'naze.
MRK.16.14	Ana huteno 11ni'a amage'ma nentaza disaipol nagatera, ne'za nene'za maninageno, Jisasi'a zmagrite efore nehuno, frinefinti otine hu'za zmasaminaza kere antahi ozami'naza zankura, nahigeta tamentintia osu'naze huno ke zmasu'ne. 
MRK.16.15	Anage huteno, 
MRK.16.19	Anage huno zamasmitegeno, Anumzamo'a Jisasina avareno monafi marerino, azantmaga kaziga ome antegeno mani'ne. 
MRK.16.20	Ana huno vutege'za, amage'ma nentaza nagamo'za maka kaziga vano nehu'za, Ramofona kea huama nehazageno, Jisasi'a ana kezmia eri hanavetino avame'zane, kaguva'zanena anama hazankefina hu'ne.]
LUK.1.1	Tiofolisiga, korapara rama'a vahe'mo'za zmazanu eritru hute'za, Anumzamo tagripi erifore hu'nea zamofo nanekea kre'naze. 
LUK.1.2	Ese agafare'ma Ramofo eri'za e'neri'za zamavunuma ke'naza vahe'mo'za, anama ke'nazaza krente'naza hunerasamizageta, ama ana naneke krente'none. 
LUK.1.3	Ana hu'negu ese agafare'ma fore'ma hige'za krente'naza zana, rezagane so'e hu'na kogeno knaretfa hunantege'na, anama hu'nea kante ante'na, knare ne'moka Tiofolisiga kre'negamue. 
LUK.1.4	E'i anazanku koma antahinana tamage nanekea, nentahinka tamage huogu nehue.
LUK.1.5	Herotima kinima Judia kaziga mani'nea knafina, mago prisi nera Sekaraia'e nehia nera, Abaiza nagapinti ne' mani'ne. Hagi nenaro agi'a Elisabeti'e, Aroni nagapinti efore hu'ne. 
LUK.1.6	Ana aravemokea Anumzamofo avurera fatgo hu'ne nemani'ne, maka kasegene tra kea amage nentene, mago havi avu'avara osuke, fatgo huke Ramofontera mani'na'e. 
LUK.1.7	Hu'neangi mofavre onte'na'e. Na'ankure Elisabeti'a mofavre onteno naravo mani'gene tvava ozafa re'na'e.
LUK.1.8	Mago zupa Sekaraia ene ra mono nompi Anumzamofonte kre sramnavu prisi eri'za eneri'za nagamo'za, zamagrama eri'zama eneri'za kna ege'za emetru hu'naze. 
LUK.1.9	Prisi vahe'mo'za koma zamuzmapina kre sramna vunaku taisi zokago razageno, iza agimo'ma e'amama himofo huntageno ra mono nompi ufreno Ramofonte kre sramna nevia kante, Sekaraina ana hu'za huntageno kre sramna mananentake'za hu'naku ufre'ne. 
LUK.1.10	Hagi rama'a vahemo'za fegi'a ra mono no agu'afi manine'za, ana gnamofo agu'afina (hour) nunamu nehazageno agu'afina mananentake'zana kre sramna vu erizana eri'naze. 
LUK.1.11	Magora Ramofo ankeromo kre sramnavu tra'mofona tmaga kaziga efore huno oti'ne. 
LUK.1.12	Ana'ma higeno'a Sekaraiama ankeroma negeno'a, antri nehuno koro hu'ne. 
LUK.1.13	Hianagi ankeromo'a anage huno hu'ne, Sekaraiaga korora osuo, na'ankure nunamunka'a Anumzamo'a antahi'neankino, neganaro Elisabeti'a mago ne'mofavre kasentegahie. Agi'a Joni'e hunka antemigahane.
LUK.1.14	Ana mofavre ksentenkeno krimpa so'e nehina muse hugahane. Hanki rama'a vahe'mo'za ana mofavrema ksente kema nentahiza anazanke hu'za muse hugahaze. 
LUK.1.15	Na'ankure Ramofo avurera ra vahe trohuno manigahie. Agra waini tine, hanave tinena onetfa hugahie. Na'ankure nerera rimpafi maninenigeno'a Ruotge Avamumo'a agu'afi fre avitegahie. 
LUK.1.16	Ana mofavremo'a hakare Israeli vahe'mokizmi zamazeri rukrahe hinke'za, Ramofo Anumza zimire egahaze. 
LUK.1.17	Ana nehuno agra Ramofona ugota huno nevuno, Ilaija'ma eri'neankna hanavene avamu'ene enerino, 
LUK.1.18	Hanki Sekaraia anage huno ankeromofo asami'ne, nankna hanige'na nagra kena antahina hugahue? Nagra ozafa rogeno, a'nimo'a anahukna huno tvavate'ne higeno, 
LUK.1.19	ankeromo'a anage huno asami'ne, nagra ankero ne' Gabrieline, Anumzamofo tva'aonte nemanuankino, Anumzamo hunanteno knare musenke erinka ome asamio huno hunantege'na, eme negasamue. (Dan 8:16) 
LUK.1.20	Hanki kagra knare ke negasamugenka kamentinti osanku, kagerura orunka mni'nenankeno ana kna forehina kea hugahane. 
LUK.1.21	Hagi megi'a ra mono nompi Sekaraia avega maninaza vahe'mo'za, agafa hu'za zmagesa hakare nehu'za, na'a higeno agru huno Ruotage hu'nea nompina zazakna nemanie hu'za hu'naze. 
LUK.1.22	Hianagi agrama megia ne-eno'a kea eme huozami avame name hige'za, zamagrama zmagesama antahizana, mago'aza agru huno routge nompina efore higeno ke'ne hu'za hu'naze. 
LUK.1.23	Ra mono nompima kre sramnavu eriza kna'amo vgaregeno, atreno noma'arega vu'ne.
LUK.1.24	Mago'a gna evigeno, nenaro Elisabeti amu'ene huno mni frakino mani'negeno, 5fu'a ika enevigeno, amanage huno hu'ne. 
LUK.1.25	Amazana Ramo asunku hunenanteno vahe'mo'zama mofavre onte a're hu'za nehu'za nagazema eri nenamizana eri atre'nante.
LUK.1.26	Elisabeti 6si'a ika amu'ene huno mani'negeno, mago ankeromofo agi'a Gebrieli'e nehimofo Anumzamo huntegeno, Galili kaziga osi kuma Nazaretie nehaza kumate uhanatino, 
LUK.1.27	Maria'a vene omase'nea mofara, Josefe Deviti negeho a' erigahie huza huhampriante'naza mofate uhanati'ne. 
LUK.1.28	Ana ankeromo Mariante ehanatino anage hu'ne, knare kne Mariaga, Anumzamo'ma avesigantenemoka, Ramo'a kagrane mni'ne. 
LUK.1.29	Hianagi ana mofamo'a, ana musenkema nentahino'a, antahintahi hakare nehuno, ama kea nankna agu'agesa me'nea musenke nehie huno hu'ne. 
LUK.1.30	Ana higeno ankeromo'a ana mofamofonku anage hu'ne, korora osuo Mariaga, na'ankure Anumzamo'a kagrira antahi muse hunegante. 
LUK.1.31	Hanki kma antahio, kagra kamu'ene hunka ne'mofavre ksentenka agi'a, Jisasi'e hunka antegahane. 
LUK.1.32	Ana mofavremo ra vahe fore nehinke'za vahemo'za, Marerisa Anumzamofo Mofavre nehnageno, negeho Deviti kini trara, Anumzamo'a eri aminigeno kva hugahie. 
LUK.1.33	Agra, Jekopu nagate kegva huzmantevava nehinkeno, kini erizama'amo ene Agrama kegva hania kumamo'a mevava hugahie. 
LUK.1.34	Maria'a anage huno ankeromofo asami'ne, inankna huno fore huku higenka nehane, nagra venena omasenoanki? 
LUK.1.35	Ankeromo'a kenona'a anage huno asami'ne, Ruotge Avamumo kagrite ne-enkenka, Marerisa Anumzamofo hihamu'amo refitegantegahie. E'ina hu'negu ksentesana Mofavremo'a ruotge hanigeno, Anumzamofo mofavre hu'za hugahaze. 
LUK.1.36	Hanki ko, negamomo Elizabeti'a anahukna huno tavava'tefinka amu'ene hu'ne. Naravo a' manino mofavre onte are hu'nazanagi, menina amu'ene higeno' 6si'a ika agatere'ne. 
LUK.1.37	Na'ankure Anumzamofontera mago'zamo'e huno amuho osugahie. 
LUK.1.38	Higeno Mari'a anage hu'ne, izo nagra Ramofo kazokzo eriza are, atregeno kema hana kante efore hino, higeno ankeromo atreno vu'ne.
LUK.1.39	Ana knafina Maria agona kumatega ame huno otino Judia kaziga rankumate uhanatino, 
LUK.1.40	Sekaraia nompi umarerino, knare kne huno Elisabetina humuse huntene. 
LUK.1.41	Mariama knare kne huntea kema, Elisabetima netahigeno'a, rimpafi mani'nea mofavremo muse nehuno, haru huno marerigeno Ruotage Avamumo'a Elisabetina agu'afi frevite'ne. 
LUK.1.42	Ana higeno ana amo'a ranke huno, maka a'nemofo asomura agatereno kagrira rama'a asomu Anumzamo'a huneganteno, karimpafima mani'nea mofavrea asomu huntene! 
LUK.1.43	Nagra iza'na mani'nogeno Ranimofo nerera'a, eno eme nage. 
LUK.1.44	Hanki antahio, kagra humuse hunka, anama knare kne hunka nehankena nentahugeno'a, narimpafi mani'nea mofavremo'a haru huno marenerino muse hu'ne. 
LUK.1.45	Hagi Ramo'ma hu'nea kemofo kamentinti hanku, asomu hunegantena, anama hu'nea kemo'a, kagripi avufa'a efore hugahie.
LUK.1.46	Maria amanage hu'ne, nagu'amo'a Ramofo ragi amigeno, 
LUK.1.47	nagri avamunimo'a naguvazi Anumzamofo agafa huno muse huntene. 
LUK.1.48	Na'ankure Agra anteramina kazokzo eriza vahe'ama mni'noana navu'navara nage'ne. Menima agafa huno vaniana maka vahe'mo'za Anumzamo'a asomu hunte'ne hu'za hugahaze. 
LUK.1.49	Na'ankure Hihamu'ane Anumzamo'a raza hunante'ne, Agri agi'a ruotage hu'nemo'e. 
LUK.1.50	Henkama efore'ma huterema hanaza nagapinti'ma, iza'zo Agriku koro hanamokizmia asuragizmanteno zamaza hugahie. 
LUK.1.51	Ramo'a hanavenentake avu'avaza azanura eri fore'ma nehuno, antahintahizmifima zmagima eri'za mareneri'za vahera zmahe panani hu'ne. 
LUK.1.52	Agra hanave kini vahera, kini tratetira zmazuhu fenkama netreno, hanave'a omane vahera ana kini trate zamavre antene. 
LUK.1.53	Zmagaku haza vahera, knare'zanu erivite'nezmanteno, fenomo avitenea vahera, zmaza zamavapa huzmantege'za nevaze. 
LUK.1.54	Agra eri'za vahe'a Israeli vahe zmaza nehuno, asunku huzmantegahue huno huvempa hu'nea kegura agera nokanie. 
LUK.1.55	Tahi'mofo koma mevava huvempa ke Abrahanku asamino, agehemo fore hunante fore hunante knane knane hu'noma esia vahe zamaza huku hunte'ne. 
LUK.1.56	Maria anage huno Elisabeti asamiteno, 3'a ika agranena maniteno noma'arega vu'ne.
LUK.1.57	Hagi Elisabeti mofavre kasentesia kna egeno, ne' mofavre ksente'ne. 
LUK.1.58	Ana a'mofo nagamo'zane, agri kumapi nagamo'za Ramofo asuntagizamo'ma Elisabetinte'ma eama hu'nea kema nentahiza rama'a musenkase hu'naze. 
LUK.1.59	Eit knazupa Mosese kasegemo'ma hu'nea kante ante'za avufa tga huku e'za, nefa agire Sekaraia'e huta agi'a asamresune hu'za hu'naze. 
LUK.1.60	Hianagi nerera'a kenona huno, ama mofavre'mofo agi'a Joni'e huta antegahune higeno, 
LUK.1.61	zamagra anage hu'naze. Tamagri nagapina mago'mofo agi'a Joni'e agine vahera omani'ne. 
LUK.1.62	Hu'za nehu'za, nefana zmazanu avame'name hu'za iza'e hunka agi'a antegahane hu'za antahigageno, 
LUK.1.63	avontafe eritma eho huno azanu avame'name hige'za eriza eme amizageno, agi'a Joni'e huno kre zamige'za nege'za antri hute'za, hakare zamagesa nentahizageno, 
LUK.1.64	ame huno Sekaraia agimo'a aka higeno, agefunamo agafa huno eri'za erigeno, Anumzamofo agi erisaga hu'ne. 
LUK.1.65	Hagi ana higeno, anama megaginea kumate maka vahe'mokizimi tusi zamagogo nefege'za, maka Judia agona kumatega ana agenkea hugantugma hu'naze. 
LUK.1.66	Maka ana naneke antahimo'za zmagu'afi netre'za, anage hu'naze. Henka ama ana mofavremo'a nankna vahe manigahie? Na'ankure Anumzamofo hanavemo'a agrane me'ne.
LUK.1.67	Hagi nefa, Sekeraiana Ruotge Avamumo agu'afi frevitegeno, amanage huno kasnampa kea hu'ne,
LUK.1.68	Israeli vahe'mofo Rana, ra agi amisune. Agra'a vahe'a zmaza huno zmagu'vazinaku e'ne. 
LUK.1.69	Tagri Anumzamo'a, Agri eri'za vahe'a Deviti nagapinti hankave'nentake ne' kefozampinti tahokeno taza hania ne' neramie. 
LUK.1.70	Korapara Ramo'a ruotage kasnampa vahe'mofo zmagipi huvazino kea hu'ne. 
LUK.1.71	Menina ha' vahetimofo azampinti taza nehuno, maka antahi haviza hurantesaza vahepintira taza hugahie. 
LUK.1.72	Amazama hiana tagehe'i asunku hunezmanteno, korapa huhagerafino huvempa huno zamasmi'nea hanave kasegegu, agesa nentahino eriama nehie. 
LUK.1.73	Huvempa huhagerafi kema neregeho Abrahanku huntene. 
LUK.1.74	Ha' vahe'mofo zmazampintira tagu'vazinketa, koro osu manineta erizama'a erintegahune. 
LUK.1.75	Mani ruotge nehuta, fatgo avu'ava huta, Agri avurera hakare gna manivava hugahu'ne. 
LUK.1.76	Hagi kagra ama mofavre'moka, Marerisa Anumzamofo kasnampa vahere hugahaze. Na'ankure kagra Ramofona vugotenka Agri kana retro huntegahane. 
LUK.1.77	Kagra, Agri vahera Anumzamo'ma zmaguma vazino kumizimi eri apasezmante'nia kea zmasami'sanke'za, zmasunku hanageno zamagu'vazigahie. Agra monafi msa huntenigeno eme remsha hugahie. 
LUK.1.78	Na'ankure Anumzamo avesi ranteno fru avu'avama huranteazamo'a, nanterama zagemo monafinti hanatino remsa hiankna huno remsa hurantegahie. 
LUK.1.79	Zamagrama hanimpi manine'za frizamofo turinapi mni'namokizmia masa nezamino, tagrira tazeri fatgo huno rimpa fru kante tavereno vugahie. 
LUK.1.80	Jonima ra huno avamupima hanaveti'teno, ka'ma mopafi vuno umani'negeno, kna'a egeno Israeli vahepina eama hu'ne.
LUK.2.1	Ana knafi mika Roma kamani vahe'mo'za kva hu'naza mopafina, Roma rankva ne' agi'a Sisa Ogastusi'a kasege erinteno, maka vahe'mo'za zamagia eme kreho hu'ne. 
LUK.2.2	Hagi Siria mopafina Kuiriniasi Gavana mni'nere, ana knafi ese kna agafa hu'za zamagia kre'naze. 
LUK.2.3	Ana hige'za maka vahe'mo'za zamagi kre'naku mopa agafa zimire vutere hu'naze. 
LUK.2.4	Josefe'a agranena Galilitira atreno Judia kaziga mrerino Deviti kuma agi'a Nazaretie nehaza kumate vu'ne. Na'ankure agra Deviti nagapinti nere. 
LUK.2.5	Josefe'a a'isa kinte'nea a' nevareno, znagi kre'naku amu'ene hu'negene vu'na'e. 
LUK.2.6	Hagi anantega umaninakeno, Mariana mofavrema kasentesia kna egeno, 
LUK.2.7	ese ne' mofavre kasenteno tavravenu ano vazino, bulimakamofo ne'za zuompafi antegeno mase'ne. Na'ankure miza seno mase nontamina ana mika vahe'moke hiza higeno'e.
LUK.2.8	Hagi ana kuma tva'onte, sipsipi kva vahe'mo'za kenage sipsipia kva hu'za megi'a mani'nageno, 
LUK.2.9	ame huno ankeromo efore nehigeno, Ramofo msa'amo anamokizmi remsa hunezmantege'za koro hu'naze. 
LUK.2.10	Hianagi ankeromo anage huno zmasami'ne, kore osuta antahi so'e hiho, nagra knare musenke eri'na neonkino, maka ama mopafi vahe'mo'za tusi muse hugahaze. 
LUK.2.11	Na'ankure menina Deviti kumatera, tmagri'ma tamagu'vazinia mofavre kasente'ne. Hanki ana nera Ramo, Kraisi'e. 
LUK.2.12	Hanki avame'za ome kesnazana amana hu'ne, ana mofavre tavaravefi antegafino bulimaka ne'za zuompafi ante'nenketa ome kegahaze. 
LUK.2.13	Anage nehigeno, ame huno rama'a ankeromo'za monafinti anante efore hu'za, Anumzamofo agi erisaga nehu'za anage hu'za,
LUK.2.14	Monafi mrerisa kumapi nemnia Anumzamo'a Ra agi erino. Hagi mopafina vahe'moza zmarimpa frune maniho, Anumzamo'a rimpa fru huzmante!
LUK.2.15	Anage hute'za ankero vahe'mo'za zamatre'za monafi ete marerizage'za, sipsipi afu kva vahe'mo'za zamagragu anage hu'za, erinketa Ramo menina Betrehe kumate hentofazana forehie huno tasamiazana ome kesune, 
LUK.2.16	nehu'za ame hu'za oti'za vu'za ome kazana Maria'ene Josefekea, mofavre'zinia bulimakamofo ne'za zuompafi antemase nege'za ome ke fore hu'naze.
LUK.2.17	Sipsipi kva vahemo'za ome ke fore nehu'za, ankero vahe'mo'zama ana mofavregu hu'naza kea, nererane nefanena znasami'naze. 
LUK.2.18	Hagi ana kema maka vahe'mo'za antahi'namo'za, antri nehu'za antahintahi hakare hu'naze. 
LUK.2.19	Hianagi Maria ana nanekema haza kea nentahino, agu'afi ana maka kea nenteno ana kea agera okani'ne. 
LUK.2.20	Hagi sipsipi kva vahe'mo'za rukrahe hu'za nevu'za, ankero vahe'mo'za hu'naza kemofo nena'a maka fore hige'za, nege'za nentahiza hu'naza zanku, Anumzamofo muse hunente'za, Agi'a erisaga hume vu'naze. 
LUK.2.21	8 knazupa avufa tga nehu'za, agi'a Jisasi'e hu'za antemi'naze. Ana agi'a ankeromo nerera rimpafima fore osu'negeno Jisasi'e hunka agi'a antegahane hu'nea kante ante'za agi'a ante ami'naze.
LUK.2.22	Hagi zmazeri agruhu knama vagaregeno, Mose kasegemo'ma hu'nea kante ante'ne Josefe ene Mariakea Jisasina avare'ne Jerusale kumate ra mono nompi vu'na'e. 
LUK.2.23	Ramofo kasegefi krente'neana, 
LUK.2.24	Ramofo kasegefi huno, kre srmanama huntesazana, 
LUK.2.25	Hagi mago nera Jerusale kumate mani'nea ne' agi'a Simioni'e. Ana nera fatgo nekino, kazigazi huno Anumzamofo amage nevuno, Israeli vahe'mokizmi zamahoke ahesnia vahe fore hanigu avega anteno mani'negeno, Ruotge Avamumo'a agripina avite'ne. 
LUK.2.26	Ruotge Avamumo korapa averi huno, ofri mani'nenka, Ra Anumzamo taza hania ne' Kraisina huntena fore hinkenka ketenka frigahne, huno asami'negeno antahino mani'ne. 
LUK.2.27	Ana higeno Simionina Ruotage Avamumo azeri otigeno, ra mono nompi marerino umani'negeno, Jisasi nerera ene nefakea avare'ne kasegemoma hu'neaza huke e'na'e. 
LUK.2.28	Simioni ana mofavre nevareno, Anumzamofo ra agi erisaga nehuno amanage huno hu'ne.
LUK.2.29	Ramoka kazokzo eri'za vaheka'amona, huvempa kema hunante'nanazana hago fore hige'na koe. Hagi natrege'na kema hunana kante ante'na narimpa frune fri'neno. 
LUK.2.30	Na'ankure tahokeno taza hanimofona, nagra navunu koe, 
LUK.2.31	Kagra korapa retro hunte'namo maka vahe zamufi efore hie. 
LUK.2.32	Agra masagino maka megi'a vahetera remsa hunezmantena, Israeli vahe kamofona ra agi amigahie. 
LUK.2.33	Ana mofavremofo nerera ene nefakea ana kema huntea kegu tusiza hu'ne, antri nehune znagesa antahi'na'e. 
LUK.2.34	Ana huteno, Simioni'a asomu ke hunezmanteno, anage huno Mariana asami'ne, antahi so'e huo. Ama mofavre kamo'a rama'a Israeli vahe'mofo zmazeri traka nehuno, mago'a nagara zmazeri onetino, mago avame'zakna huno mani'nena, rama'a vahe'mo'za zamefi humigahaze. 
LUK.2.35	Ana hina tamage maka vahe'mofo oku'a antahintahimofona eri ama nehina, kagri'enena asne kazimo tumoka'a reaza hugahie.
LUK.2.36	Hagi anampina anahu kna huno kasnampa ara agi'a Ana'e, Fanuel mofakino, Asa nagapintire. Ana a'mo ve erino neve'ene 7ni'a kafuzage maninegeno, neve frigetegeno, tavava teno mani'ne. 
LUK.2.37	Ana a'mo kentoza huno maninegeno kafuzage'amo'a 84'a hu'negeno mono nona notreno, monora Anumzamofona hunenteno, neza a'o huno nunamuna kenage'ene feru enena nehuno manine. 
LUK.2.38	Anama nehigeno anante ana 'a eno, Anumzamofo susu hunenteno, Jerusale vahe'mota taza hunka tavaresanegu kavega antenona ne' fore hane, huno ana mofavregu hune.
LUK.2.39	Hagi Josefe ene Mariakea Ramofo kasegemo'ma hu'neazana ana mika huteke, ete Galili mopare vu'za, Nazarete kumazinire umani'naze.
LUK.2.40	Ana hu'ne umaninakeno, Mofavre'zinimo nena huno hanave netino, knare antahintahifi avitegeno, Anumzamofo asunkuzamo'a Agrane me'ne.
LUK.2.41	Maka kafuma ne-egeno'a Jisasi nerera ene nefakea, Anumzamo Israeli vahe kinafinti ozmaheno zmagaterenea kna (Pasova) fore'ma nehigekea, Jerusalemi vutere hu'na'e. 
LUK.2.42	Hagi Jisasi'a 12fu'a kafuzage higeno, koma neha'aza hu'ne ra knamofo neza nenaza kna fore higeno avare'ne marerine vu'na'e. 
LUK.2.43	Hianagi ne'za neknamo vagamaregeno, nontegama vunaku neazageno, Jisasi'a Jerusale kumate mani'negene, nerera ene nefakea onke atreke e'na'e. 
LUK.2.44	Hianagi znagrama znagesa antahi'ana, magoka e'nona vahe'ene ne-e hu'ne nentahine nevakeno kinagase'ne. Kinaga onke'ne rone'zinine, mago'a vahe zamantahigeana, a'o tagranena nome hu'naze. 
LUK.2.45	Hakreke erifore osuke, ete rukrehe huke Jerusale ome hakenaku vu'na'e. 
LUK.2.46	Tri'a zagegnama enevigene, ra mono nompi kasegemofo rempi huzami vahe'mofo amunompi manineno, kema hazana nentahino zmantahige kea nehigeno, ome kene eri fore hu'na'e. 
LUK.2.47	Hagi Jisasi'ma antahino keno nehuno, kenonazamima hiazankura, maka'mo'za ana kema nentahiza, zamagra antri hu'za hakare antahintahi hu'naze. 
LUK.2.48	Hagi nererake nefake nege'ne, antri nehune, nerera'a anage huno hu'ne. Mofavre timoka na'a higenka amanahu kavukvara hunerantane? Ko negafa'ene, nagreranena amuhohuta kagrikura nehako'e. 
LUK.2.49	Hianagi Jisasi'a kenona huno, 
LUK.2.50	Hianagi Anagema hia kemofo agafa'a nerera ene nefakea antahi amara osu'na'e. 
LUK.2.51	Anante Jisasi'a nerera'ene nefa'ene Nasareti uramino umanineno, nererane nefane kea amage ante'ne. Hianagi nerera'a makazama hiazana agu'afi erintegeno me'ne. 
LUK.2.52	Jisasi'a knare antahintahizane hanavene nena nehigeno, Anumzamo'a avesinentegeno, vahe'mo'zanena avesinte'naze.
LUK.3.1	Taiberias Sisama Romu kumate 15ni'a zage kafuma kinima mni'negeno'a, Pontius Pailoti'a Judia mopare ugagoteno kva mni'geno, Heroti Antipasi'a rankva Galili manigeno, nefu Filipi'a rankva Ituriane, Trakoniasi kaziga mni'geno, Laiseniasi'a rankva Abilini kumate mni'ne. 
LUK.3.2	Ana knafina Anasike, Kaiafasikea mono nonte ugagota rakva mani'na'e. Higeno Anumzamofo kemo, vahe omani hagege kokampi Sekaraia ne'mofo Joninte e'ne. 
LUK.3.3	Joni'a mika Jodani rantima me'nea kaziga vano nehuno, tamagu'a rukrahe nehutma mono ti nefrenkeno, kumi tamia atreramteno huno mono ke hu'ne. 
LUK.3.4	Kasnampa ne' Aisaia avontafepina amanage huno krente'ne, 
LUK.3.6	 (Aisa 40:3-5) 
LUK.3.7	Higeno Joni'a, agrite'ma mono ti frerantesie hu'za e'naza vahe krerfa, anage huno zamasmi'ne, tamagra ha' osifave'mofo mofavre nagare! Aza hanigetma Anumzamofo rimpa hezampintira korera fregahaze? 
LUK.3.8	E'ina hu'negu, tamagrama tamagu'ama rukrehema hu'nenutma knare tamavutmava hinkeno hago zmagu'a rukrehe hu'naze hu'za hugahaze. Tamagra agafa hutma Abrahamu'a tagri nerageho mani'ne huta osutfa hiho. Na'ankure tamagri'ma neramasmuana, Anumzamo'a amne ama haveramintetira Abrahamuna mofavrea erifore humigahie. 
LUK.3.9	Menina hago sasumemo'a zafa antaginaku agafafi kriri'ne, hagino anampintima knare ragama reontesia zafa antagino tevefi asaga huno kregahie.
LUK.3.10	Hige'za ana vahe kevumo'za Jonina anage hu'za antahige'naze. Hagi tagra na'a hugahu'ne? 
LUK.3.11	Hu'za antahi'gageno, Joni'a, zamagari kenona anage huno zamasmi'ne, azagama tare kenama ante'nesamoka, magora onte'nesimofo ome fako humio, hagi azagama ne'zama ante'nesamoka, anazanke hunka fako huzamio. 
LUK.3.12	Takisi zago zonegiza vahe'mo'zane, ti frerantegahie hu'za enamoza'nena, Jonina anage hu'za antahige'naze. Rempi huzami nemoke, tagranena nankna hugahune? 
LUK.3.13	Agra anage huno zamasmi'ne, kvamo'ma eriho hu'nesia kana arugateretma mago'ene zgoa zo'onkiho. 
LUK.3.14	Anante mago'a Sondia vahemo'za antahige'naze, Hagi tagaranena na'a hugahune? Hzageno Joni'a anage huno zamagrira zamasmi'ne, Vahe'mokizami zagoa tutu huzamanteta havigereti rezmataga hutma e'oriho. Hagi tmarimpa fru hutma mizantami erifatgo hiho.
LUK.3.15	Anagema hianke vahe'mo'za nentahi'za, Joninkura Kraisi hago ama e'nefi nehu'za, tare tagufa zamagesa antahi'naze. 
LUK.3.16	Joni'a mika'mokizmi kenona anage hu'ne, nagra amane tintafanteti fre'neramantoe. Hianagi magoma ne'emo'a nagrira nagatereno tusi hihamu'ane ne' egahie. Nagra amuha osu'noankina Agari aganomofo nofira katu ofegahue. Agra mono tina Ruotage Avamuteti'ene, tevereti'ene freramantegahie. 
LUK.3.17	Agra witi eri herahehu fokua azampi eri'no, witi hona'a hare kuma harafi nehuno, nena'a witi ante nompi eri'nenteno, hona'a vga ore tevefi kre fanene hugahie.
LUK.3.18	Ana huno amanahu kante, Joni'a rama'a knare antahintahi erinteno, vahera knare musenkea zamasmi'ne.
LUK.3.19	Hianagi Joni'a ra kva ne', Herotina haviza hu'nane huno hanavetino asmi'ne, na'ankure nefu nenaro rehanereno Herodiasina a' erinte'neazanku'ene, havi avu'avazama hiazanku anagea hunte'ne. 
LUK.3.20	Heroti'a mago'ene ana agofetu kefozama hu'neana, Jonina kina hunte'ne.
LUK.3.21	Maka veamo'za mono ti fretageno, Jisasi enena mono ti freteno, nunamu nehigeno mona kafamo'a anagigeno, 
LUK.3.22	Ruotage Avamumo'a maho namagna huno eramino avufare emanigeno, monafinkati mago agerumo'a anage huno, Mofavre nimoka tusiza hu'na Kagrikura muse hunegantoe.
LUK.3.23	Jisasi'ma mono eri'za ma'ama erigafa hu'neana, 30ti'a kafuzage naza huteno erigafa hu'ne. Hanki vea'mo'za zamagesa antahizana, Josefe mofavre mani'ne, hu'za zamagesa antahi'naze. Hanki Josefe nefa agi'a Eli'e. 
LUK.3.24	Eli nefa agi'a Matati'e. Matati nefa agi'a Livae'e. Livae nefa agi'a Melki'e. Melki nefa agi'a Janai'e. Janai nefa agi'a Josefe'e. 
LUK.3.25	Hagi Josefe nefa agi'a Matataiasi'e. Matataiasi nefa agi'a Emosi'e. Emosi nefa agi'a Nahomu'e. Nahomu nefa agi'a Esli'e. Esli nefa agi'a Nagai'e. 
LUK.3.26	Hagi Nagai nefa agi'a Meati'e. Meati nefa agi'a Matataiasi'e. Matataiasi nefa agi'a Simei'e. Simei nefa agi'a Joseki'e. Joseki nefa agi'a Jota'e. 
LUK.3.27	Hagi Jota nefa agi'a Joanani'e. Joanani nefa agi'a Resa'e. Resa nefa agi'a Selubabeli'e. Selubabeli nefa agi'a Sieltieli'e. Sieltieli nefa agi'a Neri'e. 
LUK.3.28	Hagi Neri nefa agi'a Melki'e. Melki nefa agi'a Eti'e. Eti nefa agi'a Kosamu'e. Kosamu nefa agi'a Elmadamu'e. Eladamu nefa agi'a Er'e. 
LUK.3.29	Er nefa agi'a Josua'e. Josua nefa agi'a Eliesa'e. Eliesa nefa agi'a Jorimi'e. Jorimi nefa agi'a Mateti'e. Mateti nefa agi'a Livai'e. 
LUK.3.30	Hagi Livai nefa agi'a Simioni'e. Simioni nefa agi'a Juda'e. Juda nefa agi'a Josefe'e. Josefe nefa agi'a Jonamu'e. Jonamu nefa agi'a Eliakimi'e. 
LUK.3.31	Hagi Eliakimi nefa agi'a Melea'e. Melea nefa agi'a Mena'e. Mena nefa agi'a Matata'e. Matata nefa agi'a Neteni'e. Neteni nefa agi'a Deviti'e. 
LUK.3.32	Hagi Deviti nefa agi'a Jesi'e. Jesi nefa agi'a Obeti'e. Obeti nefa agi'a Boasi'e. Boasi nefa agi'a Salmoni'e. Salmoni nefa' agi'a Nasoni'e. 
LUK.3.33	Hagi Nasoni nefa agi'a Aminatabu'e. Aminatabu nefa agi'a Edmini'e. Edmini nefa agi'a Arni'e. Arni nefa agi'a Hesroni'e. Hesroni nefa agi'a Peresi'e. Peresi nefa agi'a Juda'e. 
LUK.3.34	Hagi Juda nefa agi'a Jekopu'e. Jekopu nefa agi'a Aisaki'e. Aisaki nefa agi'a Abrahamu'e. Abrahamu nefa agi'a Tera'e. Tera nefa agi'a Neho'e. 
LUK.3.35	Hagi Neho nefa agi'a Seruki'e. Seruki nefa agi'a Reu'e. Reu nefa agi'a Peleki'e. Peleki nefa agi'a Ebe'e. Ebe nefa agi'a Sila'e. 
LUK.3.36	Hagi Sila nefa agi'a Kenani'e. Kenani nefa agi'a Arfaksati'e. Arfaksati nefa agi'a Semi'e. Semi nefa agi'a Noa'e. Noa nefa agi'a Lemeki'e. 
LUK.3.37	Lemeki nefa agi'a Metusela'e. Metusela nefa agi'a Inoku'e. Inoku nefa agi'a Jareti'e. Jareti nefa agi'a Mahalale'e. Mahalale nefa agi'a Kenani'e. 
LUK.3.38	Kenani nefa agi'a Enosi'e. Enosi nefa agi'a Seti'e. Seti nefa agi'a Adamu'e. Adamu nefa agi'a Anumzane.
LUK.4.1	Jisasi'a Jodani timpi mono ti fretegeno, Ruotage Avamumo agu'afi efre viteno avareno ka'ma kopi vu'ne. 
LUK.4.2	40ti'a zgeferupi Satana mago agi'a hankromofo kvamo, ne'za a'o huno mni'nea kna'afi Jisasina revatga hu'ne. Anama nehigeno Jisasi'a agaku hu'ne. 
LUK.4.3	Sata'a amanage huno Jisasinku hu'ne, Kagrama Anumzamofo mofavre mani'nesnunka ama havegura breti fore huo hunka hugeno breti fore hino. 
LUK.4.4	Jisasi'a ana kemofo nona'a amanage hu'ne, 
LUK.4.5	Sata'a Jisasina avareno zaza agonare marerino, maka ama mopafima me'nea ranra kumatamina ame huno averi'ne. 
LUK.4.6	Ana huteno Sata'a amanage huno asami'ne, maka'zana nagrike kvafi me'neakina, ama ana makazana kamigahue. Na'ankure ama ana mikazana, izano aminaku'ma hanumofona amane amigahue. 
LUK.4.7	E'ina hunegu Kagrama krenarenka mono hunantesankena, ama ana makazana kaminugeno kagriza segahie huno higeno, Jisasi'a ananke nona'a anage huno hu'ne, 
LUK.4.8	(Diu-Kas 6:13)
LUK.4.9	Anante Sata'a Jisasina avareno Jerusale kumate vuno, ra mono nomofo amumpare ome nenteno, amanage huno asami'ne, Kagra Anumzamofo mofavre mani'nenunka fenamufi takauro, 
LUK.4.10	na'ankure avontafepi anage huno krente'ne, 
LUK.4.11	 (Sam-Zga 91:11-12) 
LUK.4.12	Jisasi ana kemofo nona'a anage huno asami'ne, 
LUK.4.13	Sata'ma mika revatga huvagareteno, henka'a kankamuma fore hanigeno revatga hanigu atreno vu'ne.
LUK.4.14	Jisasi'a ete Galili mopare Avamumofo hihamufi vigeno, agenke'amo ana mopafina vuno eno hu'ne. 
LUK.4.15	Ana nehuno Jisasi'a, agafa huno osi mono no zimifi mono kea nehige'za, agi erisga hu'naze.
LUK.4.16	Hagi Jisasi'a nenama hu'nea kumate Nazarete eno, nehiaza huno mni fruhu knazupa (sabat) osi mono nompi marerino avontafe hamprinaku o'netige'za, 
LUK.4.17	Kasnampa ne' Aisaia avontafe eri'za eme nemigeno, eri vakanereno, hakreno amanage huno kre'nea ke hampri'ne, 
LUK.4.19	 (Aisa 61:1-2)
LUK.4.20	Anage huno hampriteno, ana avontafe regazarino, avontafemofo kva ne' nemino manige'za, ana osi mono nompi mani'namo'za zamua Agri kete'za mani'naze. 
LUK.4.21	Ana huteno agafa huno zamasmi'ne, 
LUK.4.22	Hagi maka vahe'mo'za knare kema hia kegura antri nehu'za, mago'ene ontahige antahige nehu'za, ama Josefe mofavre omaninefi? hu'za nehazageno, 
LUK.4.23	Jisasi'a anage huno zmasami'ne, 
LUK.4.26	 (Jem 5:17-18, 1 Kin 17:1-16)
LUK.4.28	Anage hige'za, osi mono nompi mani'naza maka vahe'mo'za nentahiza tusiza hu'za zmarimpa ahente'naze. 
LUK.4.29	Zamagra oti'za Jisasina ra kumateti retufe'za, kuma zmimofo zava ankinare aretufe atrenaku vu'naze. 
LUK.4.30	Hianagi Jisasi'a amu'no zimifinti nezamatreno vu'ne.
LUK.4.31	Ana huteno Kapaniamu rankumate Galili kaziga uramino umani'neno, mni fruhu knarera (sabat) mono kea rempi huzami'ne. 
LUK.4.32	Zamagra rempima huzamia kegu zmagogogu hu'naze. Na'ankure hanave'a me'nea vahe'mo'ma nehiaza huno rempi huzamine. 
LUK.4.33	Hanki osi mono nompina agru osu havi avamumo agu'a fre'nea vahemo mani'neno, ranke huno kezati'ne. 
LUK.4.34	Ee! Tatregeta mani'maneno Nazareti Jisasiga, Kagra tazeri haviza hu'naku ne-eampi? Tagra antahi'none, Kagra izage, Kagra Anumzamofona Ruotge hu'namoke! 
LUK.4.35	Hianagi Jisasi'a kesuno 
LUK.4.36	Ana nehige'za mafka vahe'mo'za antri nehu'za zamagogogu nehu'za ke ohumi ahumi hu'za anage hu'naze. Nankna hihamu'ane ke ama ne'mo'a nehie? Na'ankure agi me'nea vahe'mo nehiaza huno tusi'a hihamu hanave'areti, agru osu havi avamura huntegeno ke'a antahino atineramie! 
LUK.4.37	Ana higeno Jisasi agenke'amo ana mopa kagiafina vuno eno huvgare'ne.
LUK.4.38	Jisasi ana osi mono nompinti atiramino Saimon nompi ufre'ne. Saimoni nenemo avufga teve ha kri erino mase'nege'za, aza haniegu Jisasi asami'naze. 
LUK.4.39	Jisasi'a ana a'te vuno, teveha kri huntegeno fanane higeno, ame huno ana a'mo'a otino ne'za kre'zmante'ne.
LUK.4.40	Zage uramino kinaga sege'za, ruzahu ruzahu kri eri'za mase'naza vahe'mokizmi, naga'zmimo'za zamavre'za Jisasinte e'naze. Ageno magoke magoke'mofona azanu zamako hutere nehigeno, ana krizmimo atre zamante'ne. 
LUK.4.41	Ana hukna huno rama'a vahepinti, havi avamutamina huzmantege'za atinerami'za ranke hu'za, Kagra Anumzamofo mofavre! Hu'neanagi Agra zmazeri korino, e'inage osiho huno hu'ne. Na'ankure Kraisi'e hu'za zamagra ko antahi'nazageno'e.
LUK.4.42	Jisasi maseno ko' atigeno ka'ma moparega vu'nege'za, vahe'mo'za hakre'za ome ke'za erifore nehu'za tagrane manigahanki, tatrenka ovuo hu'za kazigzi hu'za antahige'naze. 
LUK.4.43	Hianagi Jisasi'a anage huno zmasami'ne, 
LUK.4.44	Ana nehuno mago'ene Judia osi mono nontamimpi vuno, vahera mono kea ome zmasamino vano hu'ne.
LUK.5.1	Mago knazupa Jisasi'a Genesareti tiru ankenare otino mani'nege'za, tusi'a vahe kevumo'za Anumzamofo naneke antahinaku ome eritruhu'za manititipa hu'naze. 
LUK.5.2	Ana tiru ankenare tare onensa vente me'negeno ke'ne. Hianagi nozamema nehaza nagamo'za anampintira urami'za, kukozimi umaniza sese hu'naze. 
LUK.5.3	Mago ventefi Agra umrerine, ana suzana Saimoni ventefi mrerino antahigegeno osi'a tinkenaretira aretufe ogantu'a atre'ne. Hagi Jisasi'a anampi marerino tamu mani'neno, mika vahe mono kea ana onensa ventefinti zamasmi'ne. 
LUK.5.4	Ana nanekema huvama nereno'a Saimoninku anage hu'ne, 
LUK.5.5	Hianagi Saimoni'a kenona'a anage hu'ne, Ramoke, tagra tusi amuho huta meni keragera noza azeri naku tusi'a amuho eri'za erinonanagi, magora aze'oritfaza hu'none. Hianagi Kagrama hana kere kukoni'a ataregahue. 
LUK.5.6	Anama hute'za zamagra tusi nozamezga azerizageno kukozamimoa agafa huno tagato hu'za hu'ne. 
LUK.5.7	Anama hige'za, zamagra mago onensa ventefima maninaza knampa zamirega eme zamaza hihogu kezanke hugantu atrage'za zamagra e'za tarega onensa venterarena emeri avitageno, anantarega ventemokea tirami'za hu'na'e. 
LUK.5.8	Hianagi Saimon Pita'a negeno'a, Jisasi agafi renareno anage hu'ne, Ramoka nagri navatetira ogantua vuo. Na'ankure nagra kumimo avite'nea ne'tfa mani'noe! 
LUK.5.9	Na'ankure Pita'ene, ruga'a nagama agrane mani'naza nagamo'za nozamema zamagrama azeri'naza zankura, tusi'za hu'za antri hu'naze. 
LUK.5.10	E'i anazanke huke Zebedi ne'mofo Jemisike, Jonikea znagogogu hu'na'e, Saimoni ene tragote'za erizana e'nerizane. Higeno Jisasi'a Saimoninku anage huno asami'ne, 
LUK.5.11	Onensa vente'zamia eri'za tinkenare'ma vute'za, mika zazmia anante netre'za, Jisasi amage ante'naze.
LUK.5.12	Jisasi'ma mago ra kumapima umani'negeno'a, mago nera fugo namumo miko avufga azeri anovazi'nea ne'mo, Agrite e'ne. Jisasima eme negeno'a, avugosaregati mopafi prihuno unemaseno anage hu'ne, Ramoka nazeri so'e hunaku'ma kvemasisigenka, Kagra amane nazeri so'e huo. 
LUK.5.13	Higeno Jisasi'a azana avufare avako nehuno anage hu'ne, 
LUK.5.14	Anante Agra ana ne'ku hunteno, 
LUK.5.15	Hianagi anama hu'nea avu'avazamofo kemo vuno eno higeno, tusi'a vahe kevumo'za Agri ke nentahisageno, krizmia eriamane hanie hu'za e'naze. 
LUK.5.16	Hianagi anama hutageno, akoheno Jisasi'a zamatreno vahe omani ka'ma kopi viazamo nunamu ome hutere hu'ne.
LUK.5.17	Mago knazupa Jisasima rempima hu'nezamige'za anampina Farisi vaheki, kasegerema ugagote'naza vahe'enena tavaoma'are mani'naze. (Zamagara mago mago kumateti Galilitima, Judiati'ma, Jerusaletima hu'za Agrane emani'naze.) Higeno Ra Anumzamofo vahe'ma zamazeri knamare hanavea, Agripi me'negeno zmazeri so'e hu'ne. 
LUK.5.18	Anama hutegenoa anante, mago'a vahe'mo'za sesenku hu'za avufa fri'nea ne' zafa hu'za e'naze. Zamagara ana krinera Jisasi avuga eri'za ufre'za ome antenaku ana'ana hu'naze. 
LUK.5.19	Hianagi eri'za ufre kankamuna hakare'za erifore osu'naze. Na'ankure tusi'a vahekrerfamo hiza hazageno, ana'nera eri'za nomote mareri'za, no amumpa eri akasine'za ana sesenku'aga atrageno vahe amu'nompinti Jisasina avuga fatgo huno uramine. 
LUK.5.20	Jisasi'ma ana nagamokizmi zamentintima negeno'a, Agra anage hu'ne, 
LUK.5.21	Anante kasegere ugagota hunaza vahe'ene, Farisi vahe'moza agafa hu'za ke hakare hu'za, ama nera i'za Anumzamofona huhaviza nehie? Iza Agra huno kumira apasenegantoe nehie. Anumzamoke kumira apasegahianki? 
LUK.5.22	Hianagi Jisasi'a ha'arente antahintahima antahi'zana nezmageno, Agra anage hu'ne, 
LUK.5.24	 Nehuno ana avufga fri'nea nera asami'ne, 
LUK.5.25	Hagi zamagri zamufi ame' huno otino, mase'nea tafe'a enerino Anumzamofo agi erisaga hume noma'arega vu'ne. 
LUK.5.26	Anama hiazamo zamagrira zamazeri zamanovazige'za, ananteti agafa hu'za Anumzamofo agia erisga nehazageno, kore'zamo zamagripina avitege'za, ruzahu zantafa menina kone, hu'za hu'naze.
LUK.5.27	Anama huteno Agra megi'a nevuno omegeana, takisi zago zonegia nera agi'a Liva'e mago'a agi'a Matiu'e nehaza ne'mo zago zogi nompi mani'negeno agriku huno, 
LUK.5.28	Higeno agra miko'zana anante netreno, otino amage'anteno vu'ne. 
LUK.5.29	Hagi Livae'a tusi'a ne'za noma'afi Jisasina krentenege'za, anantega takisi zagoma zogi vahe krerafane, ruga'a vahe enena zamaza tununte kave'ne sipare zanagrane atru hu'za mani'naze. 
LUK.5.30	Farisi vahe'ene, kasegere ugagota hu'naza vahe'mo'za, Jisasi amage nentaza disaipol nagara kanunkanu hu'za ke ha' rezmante'za anage hu'naze, na'ahigetma tamagra kave ene, tinena takisi zagoma eneriza naga'ene, kumike naga'enena nenaze? 
LUK.5.31	Jisasi'a kenona huzamanteno anage hu'ne, 
LUK.5.33	Mago'a vahe'mo'za Jisasina amanage hu'za asmi'naze, Jonima amage'ma nentaza disaipol nagamo'za, hakare zupa ne'zana a'o hu'za mani'ne'za nunamu huvava hu'naze. Hagi Farisi mono vahe'mo'za anazanke nehazanagi, Kagrima kamage'ma nentaza nagamo'za nezane, tinena nevava nehaze. 
LUK.5.34	Anage hazageno Jisasi'a kenona anage zamagriku hu'ne, 
LUK.5.36	Jisasi'a anazanke huno mago fronka kea zamasmi'ne. 
LUK.6.1	Mago mni fruhu kna (Sabat) zupa Jisasi'a witi hozafi ufreno nevige'za, amage nentaza disaipol naga'amo'za mago'a witi rga eritaniza, zamazampi arekasegasufe'za ne'naze. 
LUK.6.2	Ana nehazage'za mago'a Farisi vahe'mo'za anage hu'naze, nahigetma osihoma hu'neazana mni fruhu kna (Sabat) zupa nehaze? 
LUK.6.3	Jisasi'a kenona zamire anage hu'ne, 
LUK.6.5	Nehuno zamagriku anage hu'ne. 
LUK.6.6	Hagi ru mani fruhu kna zupa (sabat) Jisasi'a osi mono nompi (sinagok) mrerino mono naneke rempi hu'nezamigeno, mago nera tamaga kaziga azamo'a sti'nea ne' mani'ne. 
LUK.6.7	Kasegere ugagota hu'naza vahe'ene, Farisi vahe'mo'zanena, zamua ante'soe hu'za kete'za mani'naze. Jisasima mni fru knarema ana nera azeri'soe hanige'za, hagi zamagra kegafa erifore hu'za Agrira azerinaku, kete'za mani'naze. 
LUK.6.8	Hianagi inakna antahintahima hu'nazana, Agra ko antahino keno nehuno, azama haviza hu'nea neku huno, 
LUK.6.9	Jisasi'a zamagriku anage hu'ne, 
LUK.6.10	Arukrahe huno ome zamagege, eme zamagema huteno Jisasi'a azamo'ma stinea ne'ku anage huno asami'ne, 
LUK.6.11	Hianagi kasegere ugagota hu'naza vahe'ene, Farisi vahera zamarimpamo'a aka hege'za, Jisasina naza huntegahune hu'za zamagra zamagra kehugantu hugama hu'naze.
LUK.6.12	Anaknafina Jisasi'a nunamu hunaku agonarega marerino, Anumzamofontega ana kenegera nunamu ome nehigeno ko atune. 
LUK.6.13	Ko'ma netigeno'a amagema nentaza disaipol naga'a kehige'za ageno, anampinti 12fu'a aposolo nagare huno huhamprino, zmagi'a zami'ne. 
LUK.6.14	Saimoninku Pita'e huno mago agi'a nenteno, nefunku Endru'e hu'ne. Hagi Jemisi'e, Joni'e, Filipi'e, Bataromio'e. 
LUK.6.15	Matiu'e Tomasi'e, Alfiasi nemofo Jemisi'e, Saimoni Zealeti nagapinti nere. 
LUK.6.16	Hanki Jemisi nemofo agi'a Judasi'e. Hagi mago ne'mofo agi'a Judas Isakarioti'e, ha' vahe'mokizami zmazampi Jisasina komoru huno avarentesia nere.
LUK.6.17	Jisasi'a amage'ma nentaza disaipol naga'ane agonaregati erami'za agupofi eme otinege'za, anante amage'ma nentaza tusi'a disaipol veamo'za eritru nehazageno, maka Judia kazigatiki Jerusaletiki, Saitonitiki, Taia hageri ankena regati'enena, 
LUK.6.18	ana vea'mo'za Jisasi naneke nentahisageno krizimi zmazeri knamresiegu emeri atru nehazageno, agru osu havi avamumo'za zmazeri haviza hu'naza vahera zmazeri knamare'ne. 
LUK.6.19	Tusi veamo'za avako hunaku hu'naze. Na'ankure tusi'a hihamumo Agripinti ne-egeno, avakoma hia vahera maka krizmimo'a atrezmante'ne.
LUK.6.20	Jisasi'a amage'ma nentaza disaipol naga'a zamufi nezmageno, amanage huno zmasami'ne. 
LUK.6.39	Jisasi'a anage huno fronka kea zmasami'ne. 
LUK.7.1	Jisasi'ma ana miko veama rempima huzami vgareteno zmatreno Kapeneam kumate vu'ne. 
LUK.7.2	Mago 100ti'a sondia vahete kva nera, vahe'mo'za antahi nemiza ne'mofo, kazokzo eriza ne'amo'a, kri erino fri'za nehigeno, 
LUK.7.3	ana sondia vahete kva ne'mo'a Jisasi kema nentahino, Jiu ra vahe'mokizmi huzmantege'za kazokzo eri'za vahe'a eme azeri so'e hunteniegu ome antahigenaku Jisasintega vu'naze. 
LUK.7.4	Zamagrama Jisasinte enehnati'za amanage hu'za hanaveti'za antahige'naze. Ana sondia kva nera knare'za nehia ne'kinka, Kagra amne aza hugahane. 
LUK.7.5	Na'ankure agra tagrikura avesineranteno, osi mono nontinena ki'ne. 
LUK.7.6	Jisasi'a magoka zamagrane vuno, no tva'onte uravao nehigeno, ana sondia kva ne'mo rone'amokizimi huzmantege'za Jisasinte vu'za, huzmante'nea kea ome asami'naze. Ramoka nagri nontegama ezankura amuho osuo. Na'ankure nagri nontega kagrama e'arera knarera osu'noe. E'ina hu'nogu, Kagrite'ma esuana knare osu'noe. 
LUK.7.7	E'ina hu'nogu, Kagrite'ma esuana knare osu'noe. Hianagi eri'za vahe'nimofo magoke ke hugeno kri'amo'a amne hunteno. 
LUK.7.8	Na'ankure nagranena rankva ne'mofo agoraga'a mani'noge'za, ete sondia vahe'mo'za, nagri nagorga mni'nage'na, nagrama amamofonku hu'na, vuo hugeno, agra nevie, magomofonku eno hugeno, agra ne-e. Kazokzo eri'za vahenigu hu'na, e'ina huo hugeno anaza nehie. 
LUK.7.9	Jisasi'ma ana ne'mofo kema nentahino'a tusi'a antri nehuno, rukrahe huno avariri'za vu'naza vaheku anage huno zmasami'ne. 
LUK.7.10	Huzmantege'za e'naza vahe'mo'za rukrahe hu'za nontega ome kazana, ana kazokzo eri'za ne'mo knamreno mani'nege'za ome ke'naze.
LUK.7.11	Anama huteno henka Jisasi'a Nainie nehaza rankumate amage'ma nentaza disaipol naga'ane nevige'za, tusi'a veamo'za avariri'za magoka vu'naze. 
LUK.7.12	Ana kuma kasante nevigeno, mago fri'nea nera eri'za atirami'zma e'naze. Ana a'mofona magoke mofavregino, kento'a mani'negeno ana kumapi tusi'a vahe krefamo'za ana a'enena e'naze. 
LUK.7.13	Ramo ana a'ma ome negeno'a asunku hunenteno, 
LUK.7.14	anante eno sesenku'are ome avako nehigeza, zafa hu'za nevaza vahe'mo'za anante oti'naze. Jisasi'a anage hu'ne, 
LUK.7.15	Anama fri'nea ne'mo otino nemnino, agafa huno keaga nehigeno, Jisasi'a ana nera avazuhuno nererana ami'ne. 
LUK.7.16	Tusi koro nehu'za Anumzamofo agi erisaga hu'za anage hu'naze. Agatererfa kasnampa ne' amu'nontifina efore nehigeno! Anumzamo'a Agra'a vahe'a eno zamaza nehie hu'naze! 
LUK.7.17	Ama anazama Jisasi'ma hiazamofo agenkemo'a maka Judiane mika megaginea kumatmipina vuno eno hu'ne.
LUK.7.18	Mono ti frente Jonima amage'ma nentaza disaipol nagamo'za makazama Jisasi'ma hu'neazamofo agenke'a ome Jonina asamizageno, tare amage'manenta'a disaipol ne'tre kehuno, 
LUK.7.19	Jisasi ome antahige'ogu huznanteno, Kagra egahiema hu'nea ne Mesaiaga tazama hunka taguvazi ne'pi, Rumofonku avega antegahuno? 
LUK.7.20	Higeno ana netremoke e'ne anage hu'ne Jisasina asami'na'e. Mono ti fre Joni'a amanage huno hurantegeta kantahigenaku neo'e. Kagra egahiema higeta avegama ante'nona tazahu ne' Mesaiagafi, rumofonku avega antegahuno? 
LUK.7.21	Anakna fatgorera hakare rumofo rumofo kri eri'naza vea Jisasi'a zamazeri so'e nehuno, havi avamutmi zmagu'afinti hunezmanteno, rama'a zmurga asu hu'nea vahera zmazeri hari huzmante'ne. 
LUK.7.22	Ana huteno anage huno kenona zanirera, znasami'ne, 
LUK.7.24	Joninkema eri'ne e'na'a netremokea vutakeno, Jisasi'a agafa huno tusi'a veapi Joninku huno, 
LUK.7.27	 (Mal 3:1)
LUK.7.29	Maka vahe'mozane havige hu'za takesi zgo eneriza vahe'mo'zanena ana nanekema nentahiza, Anumzamofo avu'avazamo'a fatgo hu'ne hu'naze. Na'ankure Joni'ma mono tifre zmantenegu ana hu'naze. 
LUK.7.30	Hianagi Farisi mono vahe'mozane, kasegere ugagota hu'naza vahe'mo'za, Anumzamo'ma zamagri'ma zmaza hunaku retro hu'neazana zmefi humi'naze. Na'ankure zamagrira Joni'a mono tina fre ozmante'ne. 
LUK.7.36	Mago Farisi ne'mo, Jisasi ne'za agrane ome nesniegu agi higeno vu'ne. Farisi ne'mofo noma'afi ne'zane trate aza tununte anteno mni'ne. 
LUK.7.37	Anante ana kumateti mago kumi a'mo, Farisi ne'mofo nompi Jisasima nezama nene kema nentahino, mago mananentake masave aravasta have tafempi me'negeno erino eno, 
LUK.7.38	amefiga'a agare emaniteno, zavi neteno avunuteti agia sese nehuno, azokanu eri ho'mu nehuno, agia antako nehuno, mana nentake masave tagino agare frente'ne. 
LUK.7.39	Hagi Jisasima ke higeno e'nea Farisi ne'mo anazana negeno, amanage huno agu'afina agesa antahi'ne, ama kasnampa ne'ma mni'neresina, kumi' hu'nea a'mo avako Agrira nehiankino, agafa'a keno antahino nehuno kumi are huno hisine. 
LUK.7.40	Jisasi'a Saimoni antahintahia negeno kenona'a huno, 
LUK.7.43	Saimoni'a kenona anage hu'ne, nagesama antahuana rama'a zgoma nofi'ma hu'nemo'e. Higeno Jisasi'a huno, 
LUK.7.44	Anante rukrehe huno ana ara negeno, Saimoninku huno, 
LUK.7.48	Ana huteno Jisasi'a ana a'ku anage huno asami'ne, 
LUK.7.49	Hianagi trate'ma agrane zmaza tununte ante'za mani'namo'za, zamagra'a anage hu'naze. Iza'e ama nera, kumi'ma erinetreana? 
LUK.7.50	Jisasi amanage huno ana ara asmi'ne, 
LUK.8.1	Mago'agna evutegeno Jisasi'a rankuma tamimpine, osi kuma tamimpi vano nehuno, Knare Musenkea rempi hunezamino, Anumzamofo Kumamofo kea huama nehigeno, 12fu'a amagema nentaza disaipol nagamo'za magoka vano hu'naze. 
LUK.8.2	Hagi mago'a, havi avamu mni'negeno eri atrezmante'nea a'nene, krizimifinti zamazeri so'e hu'nea a'nene vu'naze. Anampina Makdala kumateti Meri'e nehaza a' 7ni'a havi avamu hufegi atre'nea a'ki, 
LUK.8.3	Joana Kusa nenaro'e (Heroti eri'za vahe'mofo kva nere) Susana ene, mago'a rama'a a'nema zamagra'a fenozampinti Jisasima azama nehaza a'nene vu'naze.
LUK.8.4	Tusi'a vahe krefamo'za eritru hu'za mani'nageno, mago'a ranra kumateti veamo'za Jisasinte azageno, amanage huno fronka kea zamasmi'ne. 
LUK.8.8	 Anage huteno ranke huno, 
LUK.8.9	Amage'ma nentaza disaipol naga'amo'za, ana fronka kemofo agafa'agu, nankna agu'agesa me'ne hu'za Jisasina antahige'naze. 
LUK.8.10	Agra anage huno zmasami'ne, 
LUK.8.19	Jisasina nerera'ene agnahe'zane agritega e'naze, hianagi zamagra tvaoma'arera ovu'naze. Na'ankure tusi'a vea mani'nazageno'e. 
LUK.8.20	Ana higeno Jisaina asami'za, negarera'ene kaganahe'za kavega ante'za megi'a otine'za kagenaku nehaze hu'za asami'naze. 
LUK.8.21	Hianagi kenona zimirera anage huno zmasami'ne, 
LUK.8.22	Mago zupa Jisasi'a amage'ma nentaza disaipol naga'ane ventifi mrenerino anage huno zmasami'ne, 
LUK.8.23	Ana hu'za nevazageno, Jisasi'a avu mase'negeno, tusi'a zaho'mo eramino timofona eri kranto kranto nehuno, ventefi mrerino erinakriza nehige'za zmagogofene. 
LUK.8.24	Zamagra Jisasina eme azeri oti'za anage hu'naze. Ramoke, Ramoke, tagra tinakrita fri'za nehune hazageno, Jisasi'a otino zahoku'ene kranto kranto nehia timofona kesigeno, timo'a rurava he'ne. 
LUK.8.25	Anante Jisasi'a anage huno amage'ma nentaza disaipol nagakura zmasami'ne, 
LUK.8.26	Ana hutege'za zamagra venti eriza Geresa mopafi kantu kaziga Galili timofona vu'naze. 
LUK.8.27	Anante uhnati'zageno Jisasi'ma ventefinti takau reno uneramigeno, ana kumateti mago nera havi avamu'mo agu'afi fre'nea ne'mo eme tutagiha hunte'ne. Ana ne'mo'a zaza knafi kukena'a nosuno, nompina omanine. Hianagi vahe asenentaza havegampi nemniane. 
LUK.8.28	Ana nemo Jisasima negeno'a, avuga eme traka humaseno, ranke huno anage hu'ne, Jisasiga Mrerisa Anumzamofo mofavremoka nataro! Keke hugantoanki nazeri havizana osuo! 
LUK.8.29	Na'ankure Jisasi'a ko ana agru osu havi avamukura ana nemofona atrenka atiramio huno hanave ke hunte'negeno'e. Ana havi avamumo rama'a zupa retufenetregeno, ana kumate vahe'mo'za agiare azante seni nofinu anakinte'za kavagri'za mani'nazane. Hianagi ana ne'mo'a, nofira rukno hunetregeno, havi avamumo'a avreno ka'ma kotamimpi vu'ne. 
LUK.8.30	Anante Jisasi'a anage huno antahige'ne, 
LUK.8.31	Ana agru osu havi avamumo'za hu'za, keke hugantonanki hanave kea hurantegeta ro'a omane kerifina ovamneno hu'za hu'naze. 
LUK.8.32	Hagi rama'a afutamimo'a agonamofo asoparega ne'za nene'za mani'nageno, havi avamumo'za zamatresige'za vnagu Jisasina keke hunte'za, tataregeta antu afu tamimofo zmaguafi uframneno hu'za antahigageno, knareki viho huno huzmante'ne. 
LUK.8.33	Hanki havi avamumo'za ana ne'mofo agu'afinti atirami'za afu'mokizmi zmagu'afi ufrage'za, agonaregati zmagare'za zavateti tirupi takauramiza ti nakri'za fri'naze.
LUK.8.34	Afu kva vahe'mo'za anazama fore hiaza nege'za, koro fre'za ra kumate'ene osi kumate'ene vu'za, anama fore hiazamofo kea ome zmasami'naze. 
LUK.8.35	Anazama hiazanku vahe'mo'za ome kenaku Jisasinte e'naze. Zamagrama eme kazana, havi avamuma atirami'nea nera Jisasi agafi kukena huno knare antahintahi erino maninege'za eme nege'za koro hu'naze. 
LUK.8.36	Anazama fore hige'za ke'naza vahe'mo'za, inaknahuno ana havi avamuma agu'ama fre'nea nera azeri so'e hunte'ne. Ana agenkea onke'namokizmi zmasami'naze. 
LUK.8.37	Anante maka Gesarin vahe'mo'zane, ana kaziga mani'naza vahe'mo'za hanavetiza, tatrenka vuo hu'naze. Na'ankure zamagra tusi zmano vazige'ze. Ana hazageno Jisasi'a ventefi marerino zmatreno ete vu'ne. 
LUK.8.38	Havi avamu'mo'za atirami'nea ne'mo atresigeno avaririno vanigu antahige'ne. Hianagi Jisasi'a ana nera hunenteno anage hu'ne. 
LUK.8.39	 huno Jisasi hiazanku, rukrehe huno ran kumapi nevuno, maka vahera knare'za huno azeri so'ema hunte'neazana huama huno zmasamino vu'ne.
LUK.8.40	Anantegatima ete Jisasima egeno'a, tusi'a veamo'za muse hu'za avre'naze. Na'ankure zamagra avega ante'za mani'nazaretire. 
LUK.8.41	Anante Jairusi'e nehaza ne'mo osi mono nomofo kva nekino, Jisasi agiafi eme rena reno noma'afima esigu tutu huno antahige'ne. 
LUK.8.42	Na'ankure 12fu'a kafunaza hu'nea magoke mofa'amo, fri'za nehigeno hu'ne.
LUK.8.42	Jisasi'ma kantegama nevigeno, hakare vea'mo'za oretufe aretufe hu'za vu'naze. 
LUK.8.43	Anampina mago ara 12fu'a kafu zgefi korankria eri'nea a' mani'ne. Hianagi mago vahe'mo'e huno ana ara azeri so'e osu'ne. 
LUK.8.44	Ana a'mo Jisasina amefigati zaza kena'amofo atumpare eme avako higeno, ana korankrimo'a ame huno vgarente'ne. 
LUK.8.45	Anante Jisasi'a zmantahigeno, 
LUK.8.46	Hianagi Jisasi'a anage hu'ne, 
LUK.8.47	Ana a'mo'ma keno antahinoma hiana, frakigama nosuno'a ahirahi neregeno avuga eme traka humaseno, eme avako higeno, kri'amoma ame huno vgarente'nea kea maka vahe zmasami'ne. 
LUK.8.48	Anante Jisasi'a anage huno ana ara asami'ne, 
LUK.8.49	Jisasi anagema nehigeno, mago ne'mo osi mono nomofo kava ne' Jairus nontegati eno, anage huno eme asami'ne. Mofa kamo'a fri'neanki mago'anena, Rempima hurami nera kna omio. 
LUK.8.50	Hianagi Jisasi' ananke nentahino, anage huno kenona hu'ne. 
LUK.8.51	Hanki nonte'ma eteno'a mago'a vahera zmatrege'za uofre'naze. Hanki Pitane, Jonine, Jemisine ana mofamofo nefane nererane ke hige'za zamagrake ufre'naze. 
LUK.8.52	Anampina maka zamagra zavi nete'za tusi krafa ana mofaku nehazageno Jisasi'a anage hu'ne, 
LUK.8.53	Ana veamo'za agiza re'naze. Na'ankure ana mofamo'a frinege'za ke'nazagure. 
LUK.8.54	Hianagi Jisasi'a akoheno azante azeri otino anage hu'ne, 
LUK.8.56	Ana mofa'mofo nerera'ene nefakea antri nehakeno, amama huazana vahera ozmasamitfa hi'o huno znasami'ne.
LUK.9.1	Jisasi'ma 12fu'a amage'ma nentaza disaipol naga'a ke hutruma huteno maka havi avamu ene krinema eritresaza hanavene hihamune zami'ne. 
LUK.9.2	Hanki Anumzamofo Kumamofo huama nehu'za, kri vahe zmazeri knamarehogu huzmante'ne. 
LUK.9.3	Agra anage huno zmasami'ne, 
LUK.9.6	Hanki anage'ma hutege'za, atre'za kumatamimpi vu'za eza nehu'za, knare musenke huama nehu'za, hakare kaziga kri vahera zmazeri knamare'naze.
LUK.9.7	Ana knafi Heroti'a rankva ne'mo, ana makaza fore hu'neazamofo agenke'a nentahino, antahintahi hakare hu'ne. Na'ankure mago'a vahe'mo'za mono ti frezamante Joni frinefinti oti'ne nehazageno, 
LUK.9.8	mago'amo'za Ilaija efore hie nehazageno, mago'amo'za mago korapa kasnampa ne' fri'nefinti oti'ne hu'naze. 
LUK.9.9	Heroti'a anage hu'ne, nagra Jonina ko agena akafri'noanagi, iza e'inahuzana nehige'na agenke'a nentahue? Anage nehuno, Herotia Jisasina kenaku hu'ne.
LUK.9.10	Aposolo nagamo'za vu'nazaregati ete ehnatiza, eri'zama eri'naza zamofo kea mika Jisasina eme asmi vgare'naze. Anante zamagrike zmavrege'za anampinti atre'za Betsaide nehaza kumate vu'naze. 
LUK.9.11	Hianagi tusi'a vahe krerfamo'za Jisasi'ma vu'ne kema nentahiza avaririza vu'naze. Agra muse huno nezamavreno, Anumzamofo kumamofo ke huama huno nezmasamino, krizmima eri atrenogu'ma zmesi'nea vahe'mokizmi kria zmazeri knamre'ne. 
LUK.9.12	Hanki kinagaseno hanima hu'za hiazanku, 12fu'a aposel nagamo'za e'za Jisasina eme asami'naze. Ama vahe krefa huzmantege'za tva'onte kuma tamimpina vu'za e'za hu'za mase nonku'ene, ne'za zimigu'ene ome hakreho. Na'ankure vahe omani kokampi mani'none. 
LUK.9.13	Hianagi Jisasi'a anage huno zmasami'ne, 
LUK.9.14	Anampina 5 tauseni'a venene mni'naze. (Anampina a'nene mofavreramina ohamprine) Anante Jisasi'a amage'ma nentaza disaipol nagaku huzmanteno, 
LUK.9.15	Anama Jisasi'ma zmasamiaza hu'za amagema nentaza disaipol nagamo'za, ana maka vahera zmazeri atru hutere hige'za mani'naze. 
LUK.9.16	Jisasi'a 5fu'a bretine tare noza'ene erino, monafi kesga huno negeno, Anumzamofo susu hunteteno, ana bretiramina eritamanasi zamizmi nehige'za, ana amagema nentaza disaipol nagamo'za eri'zami'naze. 
LUK.9.17	Ana mikomo'za nazageno zamuma hutege'za, meama'a eritru hu'za 12fu'a eka eka kupi eriri'naze.
LUK.9.18	Mago zupa agraku Jisasi'a nunamu nehigeno, amagema nentaza disaipol nagamo'za, tva'onte mani'nazageno anage huno zmantahige'ne, 
LUK.9.19	Zamagra kenona'a anage hu'za hu'naze, Ti frente Joni'e hu'za mago'amo'za nehazageno, mago'amo'za Ilaija'e nehazageno, mago'amo'a korapa kasnampa ne' frinefinti oti'negahie hu'za nehaze. 
LUK.9.20	Jisasi'a amanage huno zmantahige'ne. 
LUK.9.21	Hianagi Jisasi'a amana kea mago vahere hutma ozmasmitfa hiho huno hunezmante'no, 
LUK.9.22	anage hu'ne, 
LUK.9.23	Anante Jisasi'a ana maka'mokizmigu anage huno zmasami'ne, 
LUK.9.28	Anagema Jisasima huteno, 8ti'a kna evutegeno, Pitama, Jonima, Jemisima, huno nezamavreno, agonarega nunamu hunaku vu'naze. 
LUK.9.29	Nunamuma ome nehigeno, avugosamo'a ruzahu higeno, kukena amo'a tusi efe'nentake hu'ne. 
LUK.9.30	Anantera ame huke tare netre Mose'ene Ilaijakea oti'nene, Jisasi'enena nanekea hu'naze. 
LUK.9.31	Mosese'ma Ilaijama Jisasima hu'za tusi'a masafi mani'ne'za, Jerusale Jisasima friteno otino vaniazamofo nenekea hu'naze. 
LUK.9.32	Pita enema mani'naza nagamo'za zmavutoko hige'za mase'naze. Hianagi zamagrama oti'za nege'za, Jisasi'a tusi'a masa'afi tare netrene oti'za mani'nageno zmage'naze. 
LUK.9.33	Anante tare netremoke atrene nevakeno, Pita'a anage Jisasinku hu'ne. Kva'nimoka, amare'ma manunana knare hie. Tatregeta tagufa tona nona kimneno, magora Kagriki, magora Mosesenki, magora Ilaijane. Anama hu'nea kemofo agafa'a antahini' osu'neno hu'ne. 
LUK.9.34	Pitama anagema nehigeno, hampomo tamino refite nezmentegeno, ana hampompi mani'ne'za koro hu'naze. 
LUK.9.35	Anante mago agerumo hampopinti eno anage hu'ne. Ama'i Nagri Mofavre, Nagra huhampri ante'nomo'e. Hanki ke'amofona antahimiho. 
LUK.9.36	Ana agerumo'ma kea huvgama retegeno, Jisasi'a Agrake mani'nege'za amagema nentaza disaipol nagamo'za ke'naze. Ana hiazanku zamagra kea eri tagane'za mani'ne'za, ana knafina mago vahere hu'za ke'naza'zana ozmasamitfa hu'naze.
LUK.9.37	Nanterana agonaregati eneramizageno, hakare veamo'za eri hantage'za kantega tutagiha hunte'naze. 
LUK.9.38	Anante ana vahe amu'nompinti mago nemo ranke huno, Rempi hurami ne'moka, keke hugantoanki, magoke ne'mofavre'niagi ko. Na'ankure agra mago mofavre'ni'e! 
LUK.9.39	Havi avamumo azeri haviza higeno krafa nehigeno, azeri traka hunetregeno, kentu kentu nehigeno, agremo zuzu nehigeno, azeri haviza hutere mago'agnafina hu'ne. 
LUK.9.40	Nagra kamagema nentaza disaipol nagaku keke huzmante'na, havi avamura humegi atreho huanagi, zamagra humegi atregara osu'naze. 
LUK.9.41	Jisasi'a kenona huno, 
LUK.9.42	Ana mofavrema avreno ne-egeno'a havi avamumo azeri traka hutregeno, mopafi maseno kentu kentu hu'ne. Hianagi Jisasi'a ana havi avamu ke nesuno, azeri so'e huno nefa ami'ne. 
LUK.9.43	Anama hige'za Anumzamofo tusi'a hihamuma nege'za, antri hu'za zmagogogu hu'naze.
LUK.9.43	Anama hu'za mika'mo'za antrima nehu'za zmagogogu nehazageno, Jisasi'a amage'ma nentaza naga'a zmasamine. 
LUK.9.45	Hianagi ana nanekea zamagritera frakino me'nege'za ana kea antahi amara osazageno, zamagra ana nanekemofo agu'agesa'a antahi ama osu'za, azeri akona osu'naze. Ana nehu'za ana kegura koro hu'za antahi onke'naze.
LUK.9.46	Jisasima amage nentaza disaipol nagamo'za, agafa hu'za iza rana manigahie hu'za zamagra zamagra hu'naze. 
LUK.9.47	Hianagi Jisasi'a zamagu'afi nezmageno, osi mofavre avazu huno eme azeri o'netino, 
LUK.9.48	anage huno zmasami'ne, 
LUK.9.49	Joni'a kenona anage hu'ne, Kva nemoka, negonkeno Kagri kagifi, mago ne'mo havi avamura hunetregeta anara osuo huta i'o hunte'none. Na'ankure agra kamagera anteno tagranena vano nosigu hu'none. 
LUK.9.50	Hianagi Jisasi'a anage huno zmasami'ne, 
LUK.9.51	Agrama monafima marerisia knamo tva'oma nehigeno, Jisasi'a Jerusale kumate vunaku hanave agesa antahi'ne. 
LUK.9.52	Agra mago'a ke eriza vugotahu vahe huzmante'ne. Zamagra Samaria kumate nevnu'za, mago'azana ko ome retro hu'nenageno vunaku huzmante'ne. 
LUK.9.53	Hianagi anampi vahe'mo'za ozamavre'naze. Na'ankure Agra Jerusale vunaku hu'negeze. 
LUK.9.54	Ozamavre'nage'ne amagema nentaza disaipol naga'afinti Jemisike Jonike nentahike amanage hu'ne Jisasi antahige'na'e, Ramoka tagra ha'manena monafinti tevemo eramino zamaresniegu nehano? 
LUK.9.55	Hianagi Jisasi'a rukrahe huno ke'znasutege'za, 
LUK.9.56	ana kumara atre'za ru kumatega vu'naze.
LUK.9.57	Kantega zamagrama nevzageno, mago vahe'mo Jisasinku huno inantegama vnantega nagra kamage' ante'na vugahue. 
LUK.9.58	Jisasi'a anage huno asami'ne, 
LUK.9.59	Jisasi'a magomofonku huno, 
LUK.9.60	Hianagi Jisasi'a huno, 
LUK.9.61	Mago'mo enena anage huno asami'ne, Ramoka nagranena kamage antegahue. Hianagi natrege'na nonirega vuna nagani'a ome huso'e huzmantetena, ena kamage emeantaneno higeno, 
LUK.9.62	Jisasi'a anage huno asmi'ne, 
LUK.10.1	Ama anazama huteno, Ramo'a 72'a vahe huhampri zmanteno, Agra'ama vunaku'ma hia rankuma ene maka osi kuma tamimpi, ugote'za vihogu tare tare huzmantetere hu'ne. 
LUK.10.2	Jisasi'a anage huno zmasami'ne, 
LUK.10.16	Anante Jisasi'a disaipol nagakura anage huno zmasamine, 
LUK.10.17	Henka 72'a vahe'mo'za huzmantege'za vute'za ete muse hume ne-eza, anage eme hu'naze. Ramoka havi avamumo'zanena Kagri kagifi hunezmantonke'za ketia amage ante'naze! 
LUK.10.18	Jisasi'a ana kezmirera anage hu'ne, 
LUK.10.21	Ana zupage, Ruotge Avamumo azeri muse Jisasina higeno, anage huno hu'ne. 
LUK.10.22	Jisasi'ma nunamu huvgamareteno agafa huno kea zmasami'ne. 
LUK.10.23	Anante Jisasi'a rukrehe huno amage'ma nentaza disaipol nagara zamagrike anage huno zmasami'ne, 
LUK.10.25	Hagi mago ne'ra kasegere ugota hu'nea ne'mo otino, Jisasi reheno kenaku anage hu'ne. Rempi hurami nemoka, nankna hutena manivava asimura erigahue? 
LUK.10.26	Jisasi'a kenona'a anage huno asmine, 
LUK.10.27	Higeno ana kasegere ugagota hu'nea nemo'a kenona huno, 
LUK.10.28	Jisasi'a anage huno kenona'a asami'ne, 
LUK.10.29	Hianagi ana ne'mo, agra'a fatgo hu'noe hunaku anage huno Jisasina antahigene, tvaonte'ma nemniza nagakuma hanana inamokizmigu hane? 
LUK.10.30	Jisasi' kenona'a fronka ke huno, 
LUK.10.37	Kasegere ugota hu'nea ne'mo huno, asunkuma hunte'nea ne'mo'e higeno, 
LUK.10.38	Jisasi'ene amage'ma nentaza disipol naga'ane kantega nevu'za, mago kumapi zamagra vazageno, Mata'e nehaza a'mo Jisasina agi hige'za noma'afi ufre'naze. 
LUK.10.39	Matana nenunkna agi'a Meri'e hu'za nehaza a'kino, Ramofo agafi mani'neno, kema hiana antahine. 
LUK.10.40	Hianagi Mata'a ne'zama retromahu erizanku antahintahi hakare nehuno, Jisasinte eno anage hu'ne. Ramoka kagra nogano, nenanuknama natregena maka nezama nagrake'ma retroma nehuana? Huntegeno eme naza hino. 
LUK.10.41	Hianagi Ramo'a, kenona'a anage hu'ne, 
LUK.11.1	Mago zupa, Jisasi'a magokaziga manineno nunamu huvgaretegeno, amagema nentea disaipol ne'mo anage huno ome antahigene. Ramoka nunamuma hu'zana, Joni'ma amagema nentaza disaipol naga'ama huzami'neaza hunka rempi huramio huno antahigene. 
LUK.11.2	Agra anage huno zmasami'ne, 
LUK.11.5	Anante Jisasi'a anage huno zmasami'ne, 
LUK.11.14	Mago zupa ageruma eritagne havi avamu mago ne'pinti Jisasi'a humegi atrene. Ana havi avamumo atineramigeno, kema nosia nemo'a agafa huno kea nehige'za, tusi'a veamo'za antri hu'naze. 
LUK.11.15	Hianagi mago'amo'za hu'za, Belsebul, havi hankromofona, ugagota havi hankromofo hanavefi, Agra havi avamu hunente hu'naze. 
LUK.11.16	Mago'amo'za rehe'za kenaku, agafa hu'za monafinti mago avame'za huraveri huo hu'za hankavetiza antahige'naze. 
LUK.11.17	Hianagi Jisasi'a antahintahizmia negeno, anage huno zmasmi'ne, 
LUK.11.27	Jisasi anage huno nehigeno, mago a'mo vea kevumofo amuno'zimifi mani'neno kezatino, amanage hu'ne, Negrera kaseganteno ami kami'nemo'a muse hugahie. 
LUK.11.28	Hianagi Jisasi'a kenona huno, 
LUK.11.29	Tusi'a vea krefamo'za mago'ane etruhu rama nahazageno, Jisasi agafa huno anage hu'ne, 
LUK.11.32	 (Jona 3:4-10,1 Kin 10:1-13)
LUK.11.37	Jisasima ana kea huvgaretegeno, mago Farisi ne'mo huno, nagrane feru nezana eme no huno antahigegeno, vuno neza nenaza trate aza tununte (reclined) umanine. 
LUK.11.38	Ana Farisi ne'moma keama, zamagra Farisi vahe'mo'zama zmazama sesema hute'za nezama nenazaza osu, Jisasima nezama amne nenegeno'a, antri hu'ne.
LUK.11.39	Hianagi Ramo'a anage huno ana nera asamine, 
LUK.11.45	Kasegere ugagota hu'naza vahepinti magomo kenona anage hu'ne, rempi hurami ne'moka, Kagrama ama kema hanana, tagriku'ene huhaviza hurantane huno hu'ne. 
LUK.11.46	Hianagi Jisasi'a amanage hu'ne, 
LUK.11.53	Jisasima anama huteno, ananteti atreno nevige'za, kasegere ugagota hunaza vahe'mo'zane, Farisi vahe'mo'zanena agafa hu'za zmarimpa henente'za, rama'a zanku agenoka nehu'za, 
LUK.11.54	mago'a kema hanifinti azerinaza kanku hake'naze.
LUK.12.1	Anama nehazage'za mika veamo'za emeritru nehazageno, rama'a tauseni'a vahe'mo'za titipa hu'za zamagiareti orentrako arentrako hu'naze. Pusantera Jisasi'a rukrehe huno, amage' nentaza disaipol naga'a zamavumro ante'ne, 
LUK.12.13	Tusi'a veapinti magomo'a amanage huno Jisasinku hu'ne, Rempi hurami nemoke, nenfuna asamigeno nerfama erisanti haregaha'e huno anterante'nea zampintira, refako hunamino. 
LUK.12.14	Jisasi'a ana kenona huno, 
LUK.12.15	Anante amanage huno zamasmi'ne, 
LUK.12.16	Nehuno fronka ke zamasmino anage hu'ne, 
LUK.12.22	E'i ana agafare Jisasi'a amanage huno amagema nentaza disaipol nagara zamasmi'ne. 
LUK.12.41	Pita'a anage huno antahige'ne, Ramoka ama fronka kea tagrikuke nehampi, maka vaheku'ene nehane? 
LUK.12.42	Anante Ramo huno, 
LUK.12.54	Hagi Jisasi'a anage huteno, tusi'a veara anage huno zmasami'ne, 
LUK.13.1	Jisasi'ma anante mani'negeno, Galili vahe'ma Paeroti zamahe frino korazmi erino Anumzamofonte kre sramna vu'zane eri havia huzamige'za, kre sramna vu'naza nanekea mago'a vahe'mo'za eme asmizageno, 
LUK.13.2	Jisasi'a anage huno eme zmasami'ne, 
LUK.13.6	Anage nehuno, Jisasi'a ama fronka ke zmasami'ne, 
LUK.13.10	Mni fruhu (Sabati) knazupa Jisasi'a osi mono nompi umrerino rempi hunezmigeno, 
LUK.13.11	mago ara 18ni'a kafu zgefi havi avamumo amagena azeri fagagigeno, pripri huno vano nehuno, oti fatgo huno vano nosia a' 
LUK.13.12	Jisasi'a negeno ke higeno egeno, 
LUK.13.13	Nehuno ana a'mofo agofetu azana antegeno, ame huno ana kriamo'a vgaregeno oti fatgo nehuno, agafa huno Anumzamofo agi erisaga hu'ne. 
LUK.13.14	Hianagi osi mono nonte kva ne'mofona rimpa he'ne. Na'ankure Jisasi'ma manifru knazupa (sabat) ana a'mofo eri so'e hunte'negu, maka veara amanage huno zamasmi'ne. 6si'a eri'za eneruna kna me'negu, tamazeri so'e hanie hanutma, e'i ana knafi egahaze. Hanki mni fruhu (sabati) knazupa tmazeri so'e hanie hutma omeho. 
LUK.13.15	Hianagi Ramo'a ana kenona'a anage'a huno asami'ne, 
LUK.13.17	Anagema nehigeno'a, ke ha'ma rentaza vahe'mo'za zmagazegu nehazageno, maka veamo'za hirozantfama hu'neazankura muse hu'naze.
LUK.13.18	Anante Jisasi'a amanage hu'ne, 
LUK.13.20	Mago'ane Jisasi'a anage huno hu'ne, 
LUK.13.22	Anage huteno, Jisasi'a ranra kuma'tamimpine, osi kuma'tamimpi ufreno rempi huzamime Jerusale vunaku nevigeno, 
LUK.13.23	mago vahe'mo amanage huno antahige'ne, Ramoka Anumzamo'ma zmaguma vazi'nea vahera osi'a mani'nafi? Jisasi'a anage huno zmasami'ne. 
LUK.13.31	Anagema nehigeno, Farisi vahe'mo'za e'za amanage hu'za Jisasi asmi'naze, atrenka amafintira ru kaziga vuo. Na'ankure Heroti'a kahenaku nehie. 
LUK.13.32	Jisasi'a huno, 
LUK.14.1	Mago mni fruhu knazupa (sabati) Jisasi'a Farisi kva ne'mofo nompi ne'za nenaku vuno umani'nege'za, nankna hugahie hu'za zamagra kete'za mani'naze. 
LUK.14.2	Ana higeno avuga mago nera avufga zore krimo azeri haviza hu'nea ne' mani'ne. 
LUK.14.3	Kasegere ugota hu'naza vahe ene, Farisi vahera Jisasi'a anage huno zmantahigene. 
LUK.14.4	Hianagi zamagra ke osu manizageno, ana nera avufare azerino kri'a azeri so'e huteno huntegeno vu'ne. 
LUK.14.5	Ana huteno anage huno zmasami'ne, 
LUK.14.6	Zamagra ana kemofo nona'a hugara osu'naze.
LUK.14.7	Jisasi'a kegeno ne'za nehogu ke hazage'za e'naza vahemo'za, ra zmagima eri trateke emanizageno, Jisasi'a anage huno fronka kea zmasami'ne. 
LUK.14.12	Anage nehuno, neza nehoguma ke hige'za e'naza kva nera asamino, 
LUK.14.15	Mago'mo nezane trate zamaza tununte mni'nafinti ana kema hia nentahino, anage huno Jisasina asmi'ne. Maka vahe'mo'za Anumzamofo Kumapima bretima nesamo'za asomu erigahaze! 
LUK.14.16	Hianagi Jisasi'a ana kemofo nona'a anage huno asmi'ne, 
LUK.14.25	Jisasina tusi'a vea krerfamo'za amage avaririza nevzageno, rukrehe huno amanage huno zamasmi'ne.
LUK.15.1	Hanki maka takisi zgo e'neriza vahe'mo'zane, kumi vahe'mo'za Jisasinte erava'o hu'za naneke'a antahinaku hu'naze. 
LUK.15.2	Hianagi Farisi vahe'ene kasegere ugota hu'naza (sraib) vahe'mo'za zamagra'a ke hugantu hugama hu'za, ama nemo'a kumi vahe zmareno nezana zamagrane magopi nene hu'za nehazageno, 
LUK.15.3	Jisasi' ana kenona amanage huno fronka kea zmasami'ne, 
LUK.15.8	Jisasi'a mago'ane huno, 
LUK.15.11	Jisasi amanage huno zmasmi'ne, 
LUK.16.1	Jisasi'a, mago'ene amage nentaza disaipol naga'amokizmi anage huno fronka kea zamasmi'ne, 
LUK.16.14	Farisi vahe'mo'za ana maka ke nentahi'za, (zgogu zamesi zamesi nehaza nagamo'za) agiza nere'za, hupri hunte'naze. 
LUK.16.15	Hu'neanagi Jisasi'a amanage huno zamasmi'ne, 
LUK.16.19	Jisasi'a amanage hu'ne, 
LUK.17.1	Jisasi'a amanage huno amagema nentaza disaipol naga'a zmasami'ne, 
LUK.17.4	.
LUK.17.5	Aposol naga'amo'za, Ramofona anage hu'za asmi'naze, tamentintia eri ra huo hu'za hazageno, 
LUK.17.6	Ramo'a anage huno zmasamine, 
LUK.17.11	Jisasi'a Jerusale vunaku nevuno, Sameria kuma'ene Galili kumamofo amunompi agatereno vu'ne. 
LUK.17.12	Nevuno mago kumapi ufregeno, 10ni'a fugo namune vahe'moza ogamnu otiza mani'ne'za ome tutagiha hunte'naze. 
LUK.17.13	Amanage hu'za kezati'naze, Jisasiga kva ne'moke, kasuntgi ranto! hu'za nehzageno, 
LUK.17.14	Jisasi'a nezmageno amanage huno zamasmi'ne, 
LUK.17.15	Hagi mago'zmimo'a keana avufgamo so'e higeno, rukrahe huno ranke huno Anumzamofo agi erisaga nehuno, 
LUK.17.16	Jisasi agafi avugosaregati epri huno, susu huno musenke huntene. Ana nera Sameria nere. 
LUK.17.17	Anante Jisasi'a anage hu'ne, 
LUK.17.19	Jisasi'a anage huno ana ne'mofonku hu'ne, 
LUK.17.20	Farisi vahe'mo'za Anumzamofo kumakura, ina knare egahie hu'za Jisasina antahigazageno, kenona zimirera anage hu'ne, 
LUK.17.22	Anage nehuno, amagema nentaza disaipol naga'a zmasamino, 
LUK.17.27	 (Jen-Agf 7) 
LUK.17.32	 (Jen-Agf 19:24-26) 
LUK.17.37	Anankemofo nona zamagra Jisasinku hu'za, Ramoka inantega anazana fore hugahie? Hu'za amage'ma nentaza disaipol nagamo'za antahigazageno, anage huno zmasami'ne, 
LUK.18.1	Zmavesra osu maka zupa nunamu hanagu, fronka ke Jisasi'a amagema nentaza disaipol naga'a anage huno zmasamine. 
LUK.18.6	Ramo'a anage huno zamasmi'ne, 
LUK.18.9	Mago'ane fronka kea huno, zamagrazmigu antahi'za tagra fatgo vahe mani'none nehu'za, ruga'amo'za knare osu vahe mani'naze hu'za zmagefenkami netrazamokizmi zmasami'ne, 
LUK.18.15	Mago'a veamo'za ne'one mofavre'zmia Jisasi zamufare zmavako nehuno, asomu ke huzmantenogu zmavre'za neageno, amage'ma nentaza disaipol nagamo'za nege'za, ke zmasu'naze. 
LUK.18.16	Hianagi Jisasi'a amagema nentaza disaipol nagara zmagi huno zamasmi'ne, 
LUK.18.18	Mago afufenone kva ne'mo amanage huno Jisasina antahige'ne, Knare Rempi Hurami Ne'moke, nankna hutena manivava asimura erigahue? 
LUK.18.19	Jisasi'a anage huno kenona ana nemofona asmi'ne. 
LUK.18.20	 (Eks-Uti 20:12-16, Diu-Kas 5:16-20)
LUK.18.21	Huno Jisasi'a higeno, ana kva ne'mo'a mofavre mani'na enoregatira ana mika kesegea amage ante'na e'noe, huno higeno, 
LUK.18.22	Jisasi' ana ke antahiteno amanage huno ana ne'mofona asmi'ne, 
LUK.18.23	Hianagi ama ana naneke nentahino, rimpagna afufenoma'agura hu'ne. Na'ankure agra tusi'a afufeno antenegu ana hu'ne. 
LUK.18.24	Jisasi'a ana nemofo negeno anage hu'ne, 
LUK.18.26	 hagi iza manivava asimura erigahie hu'za antahigenaze? 
LUK.18.27	Hianagi Jisasi'a anage hu'ne, 
LUK.18.28	Pita'a amanage huno hu'ne. Ko, mika zantia atreta, Kagri kamage anteta neone. 
LUK.18.29	Higeno Jisasi'a anage huno zmasami'ne, 
LUK.18.31	Jisasi'a 12fu'a amage'nentaza disaipol naga'a zmavrekanti anteno, anage huno zmasami'ne, 
LUK.18.34	Hianagi amage'ma nentaza disaipol nagamo'za fritena otigahue hiankemofo agafa'amo'a frakino oku'a me'negeno, ana kemofo agafa'a antahi amara osu'naze.
LUK.18.35	Jisasi'ma Jeriko kumate vugofa nehigeno, mago avusuhu ne'mo kamofo ankenarega meme nehuno mni'neno, 
LUK.18.36	antahigeno rama'a vahe enevzageno, naza fore nehie? huno zmantahigege'za, 
LUK.18.37	zamagra asmi'za, Nazareti kumateti ne' Jisasi enevie nehazageno, 
LUK.18.38	Ranke huno kezatino, Jisasio Deviti Nemofoga kasuntginanto! Higeno, 
LUK.18.39	kotama vaza vahe'mo'za ana ke nentahi'za kesu'za, kea osunka kagira hamunkinka manio hu'naze. Hianagi mago'ane kezatino, Deviti Nemofoga kasuntginanto! 
LUK.18.40	Jisasi'a neviretira anante uotino, kehinkeno eno hige'za, ana nera ome avare'za erava'o hazageno, anage huno antahige'ne. 
LUK.18.41	 Higeno, Ramoka ete navua kesuegu nehue! 
LUK.18.42	Jisasi'a anage huno asmi'ne. 
LUK.18.43	avurgamo'a ame huno anante hari higeno, ete knare huno negeno, Jisasina amage'anteno nevuno, Anumzamofo agi erisaga nehige'za, miko vahe'mo'za nege'za zamagranena Anumzamofo agi erisaga hu'naze.
LUK.19.1	Jisasi'a Jeriko rankumapi ufreno nevigeno, 
LUK.19.2	mago nera Sakiasi'e nehaza nera, takesi zgo eneriza vahe'mokizmi kva nekino, afufeno ne' mani'ne. 
LUK.19.3	Nankna ne' Jisasi'a mni'ne huno Sakiasi'a kenaku hianagi, tusi'a vahe'mo'za rehiza huntazageno onke'ne. Na'ankure agra upa ne' mni'ne. 
LUK.19.4	Ana higeno agareno vugoteno, vunaku'ma hiakante me'nea sikamo zafare umrerino kenigu mni'ne. Na'ankure Jisasi'a ana kante enaku higeno'e. 
LUK.19.5	Jisasi'a anama maninere ne-eno, kenagamuteno negeno anage huno asami'ne, 
LUK.19.6	Higeno Sakias'a ame huno eramino, muse nehuno avreno noma'arega vu'ne. 
LUK.19.7	Ana'ma hige'za maka vahe'mo'za nege'za, ke hakare hunte'za, kumi vahe'mofo nompina nantura antenente hu'naze. 
LUK.19.8	Hanki Sakiasi'a otino amanage huno Ramofona asmi'ne. Ramoka antahio, fenoni'a amu'nompinti refko hu'na zmunte omne vahe nezamina, nagrama rezmatga hu'na eri'noazana refko hu'na 4'a zupa zamigahue. 
LUK.19.9	Jisasi'a amanage huno asami'ne, 
LUK.19.11	Ana nenekema nentahizageno, Jisasi'a mago'ane fronka kea zmasami'ne, na'ankure mago'a vahe'mo'za antahizana, Anumzamofo kumara ame huno egahie hu'za nentahizageno, Jisasi'a Jerusale tvaonte mni'neno zmasamino, 
LUK.19.28	Jisasi anage huno zamasmiteno, ugagota huzmanteno Jerusale kumate vu'naku vu'ne.
LUK.19.29	Jisasima Jerusale vunaku Betfakene Betani kumatema nevuno, Olive nehaze agonare erava'o nehuno, amagema nenta'a disaipol ne'trena huznanteno, 
LUK.19.30	anage huno znasamine, 
LUK.19.32	Jisasima anage huno huznantegeke vu'ne ome ka'ana, kema huzananteneaza hu'negene ome ke fore hu'na'e. 
LUK.19.33	Nofi'ma ana donki rentenea ome katu nefakeno, ana donki afumofo nfa'amo'a znantahigeno, Na'a hunaku e'i afura katu nefa'e? huno znantahigege'ne, 
LUK.19.34	Ramofona eri'za me'negeno hurantegeta eme katu nefo'e hu'na'e. 
LUK.19.35	Ana hutene avare'ne Jisasinte uhnatikeno, zamagra nakre kuzmi ana donkimofo agofetu zafiza antegeno Jisasi'a agofetu mni'ne. 
LUK.19.36	Jisasi'ma nevige'za nakrekuzmi zafiza kampi tafe vasinte'nageno ana agofetu vu'ne. 
LUK.19.37	Ana'ma huno Olive agonare vu kantema umanehnatigeno, maka amagema nentaza disaipol nagamo'za, Anumzamofo agi erisaga hu'naze. Na'ankure maka kaguvazama higeza kenaza zanku ranke hu'za musenkase nehu'za amrara hu'za, 
LUK.19.38	ranke hu'za, 
LUK.19.39	Ana veapinti mago'a farisi vahe'mo'za hu'za anage huza asmi'naze, Rempi hurami nemoka, kamagema nentaza disaipol nagaka'a ke zmasuge'za anage osiho huza asmi'naze. 
LUK.19.40	Hianagi Jisasi'a kenona anage hu'ne, 
LUK.19.41	Jisasima Jerusale kuma tvaonte vugofa huno, ana ran kuma'ma negeno zavi neteno, 
LUK.19.42	anage hu'ne, 
LUK.19.45	Jisasi'a ra mono nonte vuno, miza neseza zgore netraza nagamofona, agafa huno zamahe megi netreno, 
LUK.19.46	amanage huno zamasmi'ne, 
LUK.19.47	Mago mago knarera Jisasi'a ra mono nompi rempi huzami'ne. Hianagi prisi vahe'mo'zane, kasegere ugagota hu'naza vahe'mo'zane, ranra vahe'mo'zanena azeri haviza hanaza kanku hakre'naze. 
LUK.19.48	Jisasima azeri haviza hanaza kana keza eri fore osu'naze. Na'ankure maka vahe'mo'za Jisasima hu'nea ke antahinazageno'e.
LUK.20.1	Mago zupa ra mono nompi mani'neno, knare musenkea Jisasi'a vea'mokizmi rempi hunezmigeno, prisi vahe'mo'zane, kasegere ugota hu'naza vahe'mo'zane, ranra vahe'mo'zanena eme nege'za, 
LUK.20.2	anage hu'za Jisasinkura asmi'naze, nankna himamu eri'nenka amazana nehampi tasamio, hifi i'za ama hihamua kaminegenka nehane? 
LUK.20.3	Jisasi'a kenona anage hu'ne, 
LUK.20.5	Huno zamantahigege'za, zamagra zamagra hugantu hugama hu'za, Monareti eriza erifore hu'ne huta hanunkeno'a, nahigeta Jonima hu'neazankura tamentinti osu'naze? Huno hugahie. 
LUK.20.6	Hianagi tagrama huta mopafi vahe'mofo eri'zanema hanunkeno'a, maka vahe'mo'za have knonu tahefrigahaze. Na'ankure zamagra ko keza antahiza Joni'a kasnampa ne' mni'ne hu'naze. 
LUK.20.7	Anage hu'za nehu'za, Jisasi kenona hunte'za, mono tima frentezana igati e'neo tagra ontahi'none hazageno, 
LUK.20.8	anage huno Jisasi'a zamagrira zmasami'ne, 
LUK.20.9	Hagi Jisasi'a veamokizmia amanahu fronka kea agafa huno zamasmine. 
LUK.20.14	. 
LUK.20.16	 Jisasima ana kema hige'za nentahiza, anahura osugahie hu'za zamagra hu'naze! 
LUK.20.17	Hianagi Jisasi'a nezmageno anage hu'ne, 
LUK.20.19	Kasegere ugota hu'naza vahe'mozane, prisi vahe'mo'za Jisasina anante azerinaku hunazanagi, vaheku kore hu'naze. Na'ankure Agrama fronka kema hu'neana zamagrama nehaza zamuzmaku hu'negeze. 
LUK.20.20	Ana nehu'za zmavu anteza keteza manine'za, afure vahe huzmantege'za, fatgo vahekna huza umnine'za kema hania kere azeriza ugagota vahete (gavana) vnige'za, kva vahete avrenente'za kegaga huntehogu vu'naze. 
LUK.20.21	Zamagra anage hu'za Jisasina agenoka hu'za, tagra antahinone, Rempi hurami nemoka, kema nehunka rempi huzaminana fatgo hunka nehunka, mago vahe aza huzankuke nosunka, rempima huzaminana fatgo hunka Anumzamofo avu'avazankuke nehane. 
LUK.20.22	Hanki Roma kva ne' Sisama takisi zgo nemunazamo'a knare hunefi, haviza hu'ne? 
LUK.20.23	Hianagi Jisasi'a revatga hunaku'ma hazana ko negeno, amanage huno zamasmi'ne, 
LUK.20.24	 Higeno, zamagra Sisa amema'e hu'za hu'naze. 
LUK.20.25	Jisasi'a anage huno zmasamine, 
LUK.20.26	Hige'za rama'a vahe zamavufi manineno kea nehige'za, zamagra revatga hu'za ke'afintira magore hu'za azerigara nosu'za, kenona zmima hiankegura antri hu'za kea osu'naze.
LUK.20.27	Anante mago'a Sadusi vahe'mo'za, fripintira o'otigahaze nehaza vahe'mo'za, Jisasinte e'za, 
LUK.20.28	anage hu'za antahige'naze. Rempi hurami ne'moka, Mose'a anage huno avontafema kreraminefina hu'ne, 
LUK.20.29	Hanki 7ni'a kogna mani'nazankino nempuzmimo ara erino mofavre onte manineno frigeno, 
LUK.20.30	negna ana ara eri'ne. Eriteno mofavre onte manineno fri'ne. 
LUK.20.31	Anantemo'a anazanke huno ana ara erinteno, mofavre onteno frine. Anahukna hu'za ana maka'mo'za ana ara eri'za mofavre kaseonte manine'za fri'naze. 
LUK.20.32	Fri vgaretazageno henkarfana ana ara fri'ne. 
LUK.20.33	Hanki fri'nafinti oti snaza knazupa, inamofo a' manigahie? Na'ankure ana maka 7ni'amo'za ana ara erintenaze, hu'za hzageno, 
LUK.20.34	Jisasi amanage huno zamasmi'ne, 
LUK.20.37	huno hu'ne. (Ekso-Uti 3:6) 
LUK.20.39	Mago'a kasegere ugota hu'naza vahe'mo'za kenona'a hu'za, Rempi Hurami Ne'moka knare ke hane hu'za hu'naze. 
LUK.20.40	Na'ankure mago'ene Jisasi'ma mago'azankuma agenoka hugara osu'za, antahionke'naze.
LUK.20.41	Anante Jisasi'a amanage huno zamantahige'ne, 
LUK.20.43	 hu'ne.
LUK.20.43	(Sam-Zga 110:1) 
LUK.20.45	Hakare veamo'za ana naneke nentahizageno, Jisasi'a amage'ma nentaza disaipol nagakura anage huno zmasami'ne, 
LUK.21.1	Jisasi ranmono nompi mani'neno kesga huno nezmagege'za, feno vahe'mo'za zgoma ante taferopi ofa zgoa ante'naze. 
LUK.21.2	Hagi amunte omne kento a'mo tare osi zgo ana taferopi netregeno ke'ne. 
LUK.21.3	Jisasi'a anage huno hu'ne, 
LUK.21.5	Mago'a amagema nentaza disaipol nagamo'za ra mono no knare have eri'za no negiza, vahe'mo'za museza eri'za ementazaza, eriza avasese hunte'naza zantaminku naneke nehzageno, Jisasi'a amanage hu'ne. 
LUK.21.7	Hige'za, ana kegu anage hu'za antahige'za, rempi hurami ne'moka, nanknafi anazana fore hugahie? Ana knama atupama hinkeno'a nankna avame'za fore hinketa ketesunkeno anazana fore hugahie? 
LUK.21.8	Jisasi'a anage hu'ne, 
LUK.21.10	Jisasi mago'ane huno, 
LUK.21.25	Jisasi'a anage hu'ne, 
LUK.21.27	 (Dan 7:13) 
LUK.21.29	Anante Jisasi'a anage huno mago fronka kea zamasmi'ne, 
LUK.21.34	Jisasi'a mago'ane anage hu'ne, 
LUK.21.37	Mago mago knafina ra mono nompi veara rempi hunezmino, kinagasegeno'a Olivie huza nehaza agonare mrerino umanine. 
LUK.21.38	Hagi maka vahe'mo'za nanterampi otiza rempima huzamisige'za antahisagu ra mono nompi vu'naze.
LUK.22.1	Anumzamo Israeli vahe ozmahe zamagterenege'za ana knagu antahimiza, (Pasova) zo'ore bretima kreza nenaza kna fore hu'za nehige'za, 
LUK.22.2	ugagota prisi vahe'mo'zane kasegere ugota hu'naza vahe'mo'za Jisasima ahefrisaza kanku hake'naze. Na'ankure vahetaminku kore hu'naze. 
LUK.22.3	Ana nehzageno, Jisasima amage'manentaza 12fu'a disaipol nagapinti, mago zmimofo Judasinku, Iskarioti'e nehaza ne' agu'afi Sata'a ufrene. 
LUK.22.4	Hagi ana ne'mo prisi vahe'ene, ra mono nonte kegva nehaza vahe'mokizmi kva vahetaminte vuno, Jisasima komoru huno avare zamisige'za ahesaza kea ome retro hu'naze. 
LUK.22.5	Zamagra muse nehu'za, mago zmarimpa hu'za zgo amisaza naneke hu'naze. 
LUK.22.6	Judasi'a mago rimpa ana kerera huteno, Jisasima Agraku mni'nenigeno, komoru huno avrezamisia kankamunku hakre'ne.
LUK.22.7	Anantera zo'ore bretima nenaza kna ege'za, ese knazupa sipisipi anenta ahe'za kre sramna (Pasova) nevaza kna fore hu'ne. 
LUK.22.8	Anante Jisasi'a Pitane Jonigizni amanage huno huznante'ne, 
LUK.22.9	Zanagra anage hu'na'e, inante ome retro hanu'egu nehane? huke hakeno, 
LUK.22.10	Jisasi'a anage huno znasami'ne, 
LUK.22.13	Higene znagra vune ome ka'ana, kehiaza huno makazana fore higene, ana nezana ome retro hu'na'e.
LUK.22.14	Ana ne'za nesnaza kna egeno, Jisasi'ene aposol nagamo'za, ne'za nenaku trate zmaza tununte magopi mani'naze. 
LUK.22.15	Anante anage huno zmasami'ne, 
LUK.22.17	Anagema huteno, waini ti me'nea kapu erino Anumzamofo susu hunteteno, anage huno hu'ne, 
LUK.22.19	Hagi Jisasi'a bretima erino Anumzamofo susu hunteteno korino nezamino anage hu'ne. 
LUK.22.20	Ne'zama netageno'a, anahukna huno kapu erino anage huno zamasmi'ne, 
LUK.22.23	Anage hige'za zamagra zamagra ontahige antahige hu'za, iza e'inahu'zana hu'naku higeno nehie? hu'za hu'naze.
LUK.22.24	Jisasima amage'ma nentaza disaipol nagamo'za, zamagra zamagra kehakare hu'za, i'za amu'nontifina ra vahera manigahie hu'za nehazageno, 
LUK.22.25	Jisasi'a anage huno zmasami'ne, 
LUK.22.33	Hianagi Pita'a anage hu'ne, Ramoka, nagra tro hunoankina, Kagra kina nompi vnanana, nagrane vugahu'e. Frisanana nagrane frigahu'e. 
LUK.22.34	Anage Agra hu'ne, 
LUK.22.35	Nehuno anage huno zmasami'ne, 
LUK.22.36	Jisasi'a anage huno zmasami'ne, 
LUK.22.37	 (Aisa 53:12) 
LUK.22.38	Hige'za amage'ma nentaza disaipol nagamo'za amanage hu'za hu'naze, Ramoka ko, tare kzi eri'none hu'za hzageno, 
LUK.22.39	Jisasi anage huteno, nompinti atiramino koma nehiaza huno Olivi agonare nevige'za, amagema nentaza disaipol nagamo'za avariri'za vu'naze. 
LUK.22.40	Jisasi'ma ana agonare uhnatiteno, amanage huno zmasami'ne, 
LUK.22.41	Anage huteno, have matevazageno uneramia avamente zmatreno vuno, ome renarenamagino agafa huno nunamu huno, 
LUK.22.42	anage hu'ne, 
LUK.22.43	anante monafinti mago ankeromo Agrite efore huno azeri hankavetine. 
LUK.22.44	Jisasina tusiza huno kna'avenesigeno, mago'ane hanavetino nunamu nehigeno, kora amunasisi huno mopafi tagiramine. 
LUK.22.45	Nunamuma huteno otino vuno ome zmageana, amagema nentaza disaipol nagara zmasunkuma hazazamo kna zamesino, zmazeri zamavutoko hige'za mase'nazageno, 
LUK.22.46	anage huno zmasamine, 
LUK.22.47	Jisasi'a anage huno nezmasamigeno, hakare vahe'mo'za eri hantage'za neazageno, ananpina 12fu'a amagema nentaza disaipol nagapintira magozamimo, Judasi'ema nehaza ne'mo zmavreno ne-eno, eama huno Jisasina agi'antako hu'naku e'ne. 
LUK.22.48	Hianagi Jisasi'a amanage huno Judasina asami'ne, 
LUK.22.51	Hianagi Jisasi'a anage hu'ne, 
LUK.22.52	Anante Jisasi'a ugota prisi vaheku'ene, mono nompi kegva nehaza vaheku'ene, mono kva vahe'mo'za azerinakuma aza vahekura anage huno zmasami'ne, 
LUK.22.54	Jisasina azerite'za avre'za ugota prisi ne'mofo nonte nevazageno, Pita'a zmavaririno ogamu'a e'ne. 
LUK.22.55	Ugota prisi nemofo kuma amunompi teve hugrete'za, mni'nageno, anampi Pita'a zamagrane umani'ne. 
LUK.22.56	Mago eri'za mofamo'a Pita'a teve anefate mni'negeno ke'nene huno negeno, ama nera Jisasi'ene nemnia nere. 
LUK.22.57	Hianagi Pita'a anage hu'ne, ama a'moka nagra antahina kena osunoa neku nehane huno vahane hu'ne. 
LUK.22.58	Anante osi'agna evigeno, mago nemo negeno Pitanku huno, kagranena mago zmimoke! Hianagi Pita'a huno, ama ne'moka nagra ana nera omani'noe! Hu'ne. 
LUK.22.59	Mago'a osi'a knama evigeno, mago ne'mo eno mago'ane hankavetino, ama nera agrane vano nehigena kenoa nere. Na'ankure agranena Galili ne' mani'ne. 
LUK.22.60	Hianagi Pita'a anage hu'ne, ama nemoka, nagra kena antahina osu'noa neku nehane nehigeno, kokorege hu'ne. 
LUK.22.61	Ramo'a rukrahe huno Pita negegeno, 
LUK.22.62	Pita'a megi'a vuno tusiza huno zavi ome ate'ne.
LUK.22.63	Hagi Jisasima azeri'namo'za azanava ke hunenteza kano nemiza, 
LUK.22.64	avua kisu hunente'za, iza negehefi kasnampa ke hunka huama huo hu'za antahige'naze. 
LUK.22.65	Mago'ane hakare azanava ke hunente'za, huhaviza hunte'naze.
LUK.22.66	Nanterama segeno'a, kva vahezgane, ugota prisi vahe'ene, kasegere ugota hu'naza vahe'mo'za, Jisasina avare'za mono kanisol vahete vu'za anage hu'naze, 
LUK.22.67	Kagra Kraisiga maninenunka, tasamio hazanagi, Jisasi'a anage huno zmasami'ne, 
LUK.22.68	 hu'ne. 
LUK.22.69	 (Sam-Zga 110:1) 
LUK.22.70	Hige'za zamagra makamo'za hu'za, kagra Anumzamofo mofavre mani'nampi? Hu'za hazageno, 
LUK.22.71	anante zamagra hu'za, mago'enena na'ane hanigeta antahisunku antahigegahune. Na'ankure tagra nentahunkeno Agra'a agipinti Anumzamofo mofavre mani'noe hu'ne.
LUK.23.1	Ana maka vahe'mo'za erihantage'za Paerotinte, Jisasina avre'za vu'za, 
LUK.23.2	amanage hu'za erigafa hu'za naneke hunte'za, tagra konkeno ama ne'mo'a havi kante Jiu vahetia zmareno nevuno, Sisana takesi zgoa omiho nehuno, Agra'agura huno Nagra Kraisina kini mani'noe hu'ne. 
LUK.23.3	Ana hazageno, Paeroti'a Jisasina anage huno antahigene, Kagra Jiu vahe'mofo kinio? Jisasi'a ana kenona'a anage huno hu'ne, 
LUK.23.4	Anante Paeroti'a ugagota prisi vahe'ene, ana vahe kevugura anage huno zmasamine, nagra ama ne'mofompina mago hazenke zama'a kena eri fore osue. 
LUK.23.5	Hianagi zamagra hu hankveti'za, agra rama'a vahe'mokizmi zmarimpa zmazeri otino, maka Judia kaziga rempi huzamine. Anazamo Galiliti agafa huno amarera ehnati'ne.
LUK.23.6	Paeroti ana naneke nentahino'a, Jisasi'a Galili ne' mani'neo huno hu'ne. 
LUK.23.7	Hagi Paerotima antahiama, Jisasi'a Heroti kvagrinea mopafinti e'ne nehuno'a, Herotinte huntene. Herotia ana knafina Jerusale emaninegeno huntegeno avare'za vu'naze. 
LUK.23.8	Herotinte avare'za vzageno, Heroti'a Jisasima negeno'a tusi muse hu'ne. Na'ankure Jisasina agenke'a hakare zupa antahitere nehuno, magokna Agra kaguvaza eri fore hanigena kesue huno antahinegu hu'ne. 
LUK.23.9	Heroti'a rama'a antahige naneke hianagi, Jisasi'a kenona'a osu mani'ne. 
LUK.23.10	Hagi ugagota prisi vahe'mo'zane, kasegere ugota hu'naza vahe'mo'za, anante oti'za mani'ne'za, hu hankveti'za Jisasina kegaga hunte'naze. 
LUK.23.11	Hanki Heroti'ene sondia vahe'ane, Jisasina revatga vatago nehu'za, azanava anteza azeri haviza hute'za, knare avonke kukena eri antaninente'za, huzmantege'za Paerotinte ete avre'za vu'naze. 
LUK.23.12	Na'ankure znagra kora ha' vahe tro hune manina'ankino, ana knazupage, Paeroti'ene Herotikea erimago znarimpa hu'na'e.
LUK.23.13	Hagi Paeroti'a ugota prisi vahezgane, kva vahezgane, vahetamine kehutru huno, 
LUK.23.14	anage huno zmasami'ne, ama ne'ma avretma nagritema aza nekura hutma, vahetamina avreno havikante nevie hutma hazanagi keho, nagrama tamagri tamavuga Agri'ma rezagnena koana, tamagrama hunentaza kemofona agafa'a kena erifore osue. 
LUK.23.15	Heroti'enena magozahu antahintahi hu'negu, ama nera huntegeno tagritega e'ne. Antahiho, ama ne'ra magore huno ahefriga hazenke osu'ne. 
LUK.23.16	E'ina hu'negu, kanonkeve amitena atresugeno vugahie huno Paeroti'a hu'ne.
LUK.23.17	[Amanahukna nehazane, kafune kafunena Anumzamo Israeli vahe ozmahe zamagtere'negu antahimi ne'za neknarera, Paeroti'a kina nompinti mago vahe kazufe zamitere nehiane.] 
LUK.23.18	Hianagi maka vahe'mo'za ranke hu'za kezati'za, Jisasina avreta ome ahenefrita, Barabasi katufe tamio! hu'naze. 
LUK.23.19	[Barabasi'a, Jerusale rankumate kamani vahe ha' renezmanteno, mago vahe ahefrigeza kina huntageno mani'nea nere.] 
LUK.23.20	Paeroti Jisasima atresigeno vanigu, mago'ene veara zamantahigene. 
LUK.23.21	Hianagi zamagra mago'ane kezatiza, rugeka zafare aheta hantiho! Rugeka zafare aheta hantiho! Huza nehazageno, 
LUK.23.22	Paeroti'a mago'ene 3'a zupa zamantahigeno, nagafarere? Nankna hazenke ama ne'mo'a hu'negeta nehaze? Nagrama kena eri fore'ma huana, friga hazenke'a osu'ne. E'ina hu'negu nagra kanonkeve amitena atresugeno vugahie. 
LUK.23.23	Hianagi zamagra kazigazi hu'za, rankefinti antahige'za, rugeka zafare ahefrio hu'zama hazankemo, Paerotina agu'a azeri rukrehe hu'ne. 
LUK.23.24	Hagi kema hazare, Paeroti'a antahintahi'a retrohuno Jisasinkura ahefriho hu'ne. 
LUK.23.25	Hagi zamagrama kamani vahe ha' renezmanteno vahe zmahe fri'nege'za kina hunte'naza ne'kuma antahigaza ne' katufe nezamino, hanki Jisasina ahefrisunema hazagu avarezamine.
LUK.23.26	Jisasima avare'za nevazageno mago Sailiniti (Afrika) nera agi'a Saimonikino, Jerusale ne-ege'za kantega ome nege'za, Jisasi rugeka zafa erio hu'za eri kofintageno erino Jisasina avaririno vu'ne. 
LUK.23.27	Jisasina tusi'a vea kevumo'za avaririza nevazageno, ananpina mago'a a'nenagamo'za zamasunku hunente'za, zavite'za vu'naze. 
LUK.23.28	Hianagi Jisasi'a rukrahe huno nezmageno amanage huno zamasmi'ne, 
LUK.23.30	 (Hos 10:8) 
LUK.23.32	Tare kumzafa netrene, Jisasine magoka zanahe frisazegu zanavre'za vu'naze. 
LUK.23.33	Aseni zaferine (Golkote) nehaza agonarema zamagra vute'za, Jisasine tare kumzafa netrena keka zafare zmahe'za hanti'naze. Magomofona Jisasi azantmaga ahe'za nehantiza, magomofona aza hoga hanti'naze. 
LUK.23.34	Hianagi Jisasi'a anage hu'ne, 
LUK.23.35	Ana nehazageno, hakare veamo'za anante otine'za uruha nehzageno, kva vahe'mo'zanena azanvanke hunte'za, vahe'mokizmia zamza nehia neki, Anumzamo huhamprintenemo Krasima mani'nesuno'a atregeno agra agu'vazisnigura kamaneno hu'za nehazageno, 
LUK.23.36	Sondia vahe'mo'zanena azanava ke nehu'za, akahenea waini tina eme nemiza, 
LUK.23.37	Kagra Jiu vahe'mokizmi kinima mani'nesunka, kagra ka'a kaguvazio! hu'za hu'naze. 
LUK.23.38	Hanki asenirega anage hu'za avona kreza ome hentenaze, 
LUK.23.39	Mago kumzafa ne'ma aheza hantinaza nemo'enena Jisasina kesuno, Kagra Kraisiga omninano? Kagra'ka'a kagu'nevazinka, tagri'enena taguvzio! 
LUK.23.40	Hianagi mago'mo'a azerikorino, kagra Anumzamofonkura korera nosano? Ana mikomota anahukna knazampi mani'none. 
LUK.23.41	Tagra tamage huta hazenke hu'noa zamofo nona'a, eriga knaza eneru'e. Hianagi ama ne'mo'a mago hazenke osu'ne. 
LUK.23.42	Anantera anage huno ana ne'mo'a hu'ne, Jisasiga hihamukafima manisunka kagesa antahinamio. 
LUK.23.43	Jisasi'a anage huno ana nera asami'ne, 
LUK.23.44	Tuelufu kilokinaza higeno, maka mopafina hanimo refitegeno, kinaga 3 kilokuma higeno rumsa hu'ne. 
LUK.23.45	Na'ankure zgemo'a ananknafina remsa osu'ne. Hagi ra mono nompi tafinaza tavravemo'a amu'nompinti ruhakeke huno fenkamu uramine. 
LUK.23.46	Jisasi'a ranke huno, 
LUK.23.47	Sondia vahe'mokizmi kva ne'mo anazama hiazama negeno'a, agafa huno Anumzamofo agi erisaga nehuno, tamage ama fatgo ne'kino hazenkea omnene hu'ne. 
LUK.23.48	Hanki maka vea kevumo'za anazama fore hu'neaza ome kete'za ne-eza, zamasunku zampi zamarimpare zamaza refiteriri huza vu'naze. 
LUK.23.49	Hanki maka Jisasi rone'amo'zane, Galili kazigati Agrane e'naza a'nene, ogantu umani'ne'za ana zama fore hiazana ke'naze.
LUK.23.50	Mago nera Josefe'e nehaza nekino knare huno fatgo avu'va ene ne', kanisol vahepina mani'ne. 
LUK.23.51	Kanisol vahe'mo'za, Jisasima ahenakuma kema retroma hazankerera agra mago rimpa osu'nea nere. Ana nera Jiu vahe'mofo rankumapinti Aramatia nekino, Anumzamofo kumaku avega ante'ne. 
LUK.23.52	Ana ne'mo Jisasi avufga erino ome asentenigu, Paeroti ome antahigeteno, 
LUK.23.53	vuno rugeka zafareti Jisasi avufga ome eri fenkma atreno, efeke tavravefi anovazino erino have fregeno hanagatitenea kampi ome antene. Magore huno ana havegampina kora fri vahera ome ontenefi ome ante'ne. 
LUK.23.54	Mni fruhu kna (Sabat) eza hige'za ana knarera retrotra nehaza kna fore hu'ne. 
LUK.23.55	Galiliti Jisasi amagema ante'za e'naza a'nemo'za, ana havegampima avufga'ama antazana ke'naze. 
LUK.23.56	Anante rukrahe hu'za vu'za mana nentake'zane, masvene retro ome hu'naze. Mni fruhu kna (Sabat) zupa kasegemoma hu'nea kante anteza manigsa hu'naze.
LUK.24.1	Hanki ese knazupa Sonta nanterana rumsa osu'nege'za, mananentake'zama tro hu'nazaza eri'za Jisasima havegampi ome ante'narega vu'naze. 
LUK.24.2	Hagi zamagrama vu'za ome kazana, ana havegantema runkanirenea havea rezahe hutrenage'za kenaze. 
LUK.24.3	Hianagi zamagrama havegampima ufre'za kazana, Ramofo Jisasi avufga omnenege'za ome ke'naze. 
LUK.24.4	Avufa'a nonke'za tusi zamagesa nentahizageno, masanentake huno efeke kukena hu'na'a netremoke ame hune anante otinake'za, 
LUK.24.5	ana a'nemo'zama zmagogogu nehu'za, kepri hu'za mani'nage'no, ana netremoke anage hu'ne zmasami'naze. Na'a higeta ksefa huno mani'nea vahekura, fri vahe kumapina nehakraze? 
LUK.24.6	Amafina Agra omanine, frinefintira ko otine. Hanki tamagrane Galili mani'neno tamasmi'nea kegu tamagesa antahiho. 
LUK.24.8	hu'ne nehake'za, ana a'nemo'za Jisasima hu'nea kegu zmagesa nentahiza, 
LUK.24.9	ana havegana atre'za rukrehe hu'za vu'za, 11ni'a amagema nentaza naga'ane, ruga'amokizminena maka naneke ome zamasmi vgare'naze. 
LUK.24.10	Hanki ana a'nemokizmi zamagi'a, Makdala kumateti' a' Mariaki, magora Joanaki, Jemisi nerera agi'a Maria ene, mago'a a'nemo'zane, ana nanekea aposolo nagara ome zmasami'naze. 
LUK.24.11	Hianagi anankema nentahiza amne kehaze nehu'za, anakegura zmentinti osu'naze. 
LUK.24.12	Hianagi Pita'a otino agareno vuno havegante ome kepri huno agu'afi keana, efeke tavravema anakintenaza tavravege me'negeno negeno, rukrahe huno anazanku tusiza huno agesa antahime vu'ne.
LUK.24.13	Ana zupage tare amagema nenta'a disaipol netremokea Emeus nehaza kumate vuna'e. Ana kumateti Jerusale vnazana 11 kilomitanaza me'ne. 
LUK.24.14	Znagra maka'za fore'ma hu'nea zanku naneke hume nevakeno, 
LUK.24.15	Jisasi'a Agra'a ehnatige'za magoka ana netrene vu'naze. 
LUK.24.16	Hianagi zanavurgamofona rehiza higene Jisasi'e huke ke anke orena'e. 
LUK.24.17	Jisasi'a anage huno znasamine, 
LUK.24.18	Hagi magomofo agi'a Kriopasi'e nehaza ne'mo ana kemofo nona'a huno, kagrake'za Jerusale nantu antenka ne-enka amagnafima fore huneazana ontahinano? 
LUK.24.19	Jisasi'a anage huno znasami'ne, 
LUK.24.20	ugagota pris vahe'mozane, kva vahetimo'zane ahesageno frisniegu, avarezamizage'za ahe'za keka zafare hantinaza ne'ku nehu'e. 
LUK.24.21	Hianagi tagrama tagesa antahunana, Israeli vahe'mota knazantifinti tahoke ahesia nere huta nentahune. Tmage ama anazana fore'ma hu'neana 3'a kna evu'ne. 
LUK.24.22	Hianagi tagripinti ana havegante nanterame ome ke'naza, a'nemo'za antri huna ke eme tasamiza, 
LUK.24.23	avufa'a omne'nege'za ome negazageno, avana kazankna huke, tare ankero netremoke, kasefa huno Jisasi'a mani'ne huke huna'a naneke eme tasmi'naze. 
LUK.24.24	Tagripinti mago'amo'za havegantega anaza ome kenaku vu'naze. Mika zanku'ma ana anemo'za hu'nazaza ome kazanagi, Jisasina onke'naze. 
LUK.24.25	Jisasi'a amanage huno znasami'ne, 
LUK.24.27	Huteno anante agafa huno, Mosesinteti vuno maka kasnampa vahe'mozama, Agrikuma huza krentenaza kea znasamime vu'ne. 
LUK.24.28	Hagi znagrama vunaku'ma hu'na'a kumate unehnatizageno, Jisasi'a ana kumara agatereno vaniaza hu'ne. 
LUK.24.29	Hianagi hanavetike agaterenka ovugahane huke znagra nehuke, hanihuza nehianki masetenka vnane hu'ne kazigazi hakeno, ana nompi znagrane umreri'ne. 
LUK.24.30	Jisasima nezama nenaku aza tununte tratema umanineno breti erino, Anumzamofo susu hunteteno, tamanasino agafa huno neznamigeno, 
LUK.24.31	zanavurgamo hari higeke Jisasi'e huke ke ankenerakeno, Jisasi'a ru fnane hu'ne. 
LUK.24.32	Znagra znagra anage hu'na'e, kantegama neokenoma keagama nerasamino, Anumzamofo avontafepinti kema eriama nehigeno'a, tagu'amo'a otianagi, keta antahita osu'no'e. 
LUK.24.33	Znagra anage nehuke, ame huke rukrehe huke Jerusale kumate vuna'e. Jisasima amagema nentaza 11ni'a disaipol nagamozane, mago'a naga'moza'nena eri atru hu'nage'za ome nezmagake'za, 
LUK.24.34	Zamagra anage hu'naze, tamage Ramo'a otino, Saimoninte ufore hu'ne! Huza nehazageno, 
LUK.24.35	ana amagema nenta'a disaipol netremoke kantega fore hu'neazane, breti erino tamanasino znamigeke, Jisasina ke ankerena'a agenke huama hu'na'e.
LUK.24.36	Anazanku'ma naneke nehazageno'a, Jisasi'a amu'no zimifi efore huno otineno anage hu'ne, 
LUK.24.37	Hianagi zamagra havi avamu negone hu'za zamagesa nentahi'za, antri hu'za koro hu'naze. 
LUK.24.38	Ana nehzageno Jisasi'a anage huno zmasamine. 
LUK.24.40	Anagema huteno'a, agane, azane anamokizmi zameri hu'ne. 
LUK.24.41	Na'ankure zamagra tusi muse nehu'za, antri nehu'za zamentinti nosazageno, Jisasi'a anage hu'ne, 
LUK.24.42	Zamagra kre hagege huntenea nozame eri amizageno, 
LUK.24.43	anamokizmi zamure erino nenege'za ke'naze.
LUK.24.44	Jisasi'a anage huno zamasmi'ne, 
LUK.24.45	Anante Jisasi'a zamaza huno antahintahizmia zmazeri ama hige'za, maka Anumzamofo avontafepima krente'nea kea antahini hu'naze. 
LUK.24.46	Agra anage huno zmasami'ne, 
LUK.24.50	Jisasi'a anage huteno zamavreno Betani vuno azana erisaga hunagamuteno, asomu ke huzmantene. 
LUK.24.51	Anama hunezmantegeno, Anumzamo'a avregeno zmatreno monafi mareri'ne. 
LUK.24.52	Zamagra mono huntete'za, tusi musenkase hume Jerusale kumate ete vu'naze. 
LUK.24.53	Ana hute'za ra mono nompi mreri'za Anumzamofo agi erisaga huvava hu'naze.
JHN.1.1	Ese agafare Ke me'neane, higeno ana Kemo'a Anumzane me'ne, ana Kea e'i Anumzane. 
JHN.1.2	Ese agafarera Agra Anumzane tragoteno mani'neane. 
JHN.1.3	Maka'zana Agrake'za tro hu'ne, hagi mago'zana ru kampintira fore osu'ne, makazana Agrake tro hu'ne. 
JHN.1.4	Agripi asimura me'ne, hagi ana asimumo'a vahe'mofo Msa'e. 
JHN.1.5	Ana msamo'a hanizana remsa hunetreankino hanizamo'a agateore'ne.
JHN.1.6	Mago nera Anumzamo huntegeno e'ne, Ana nemofo agi'a Joni'e. 
JHN.1.7	Ana ne'ma e'neana, Msamofo naneke hanigu e'ne. Ana hanige'za naneke'a nentahiza zamentinti hugahaze. 
JHN.1.8	Agra ana msa omni'ne, hanki ana msamofo naneke hu'ama hanigu e'ne.
JHN.1.9	Agra tamage msamo ama mopafi maka vahe remsa huzmentesigu egahie. 
JHN.1.10	Ama mopafi Agra mani'ne, hagi Agra'a ama mopa tro hu'ne hu'neanagi, ama mopafi vahe'mo'za Agrira antahi'za ke'za osu'naze. 
JHN.1.11	Agra'a vaheku huno e'ne, hianagi Agri vahe'mo'za ovre'naze. 
JHN.1.12	Hianagi iza'zo nevareza Agri agifima zamentinti nehaza vahe'mokizmia, Agra'a hugnare hige'za Anumzamofo mofavre se'naze. 
JHN.1.13	Mofavremo'za arera afa zamesitero, vahe avesitero neve avesitera forera osunazanki, Anumzamo zamazeri fore hu'ne.
JHN.1.14	Ana Kemo vahe fore huteno, tagri'ene mani'ne. Agri msazama'a tagra ke'none, magoke ante'nea Ne'mo hanave'ane msa zama'a Nefantegati e'ne. Asunku zamo'ene tmage kemo'a avite'nea Nere. 
JHN.1.15	Joni'a huama huno Agriku hu'ne. Agra kezatino amanage hu'ne, nagrama amama nehuana Agriku nehue, nagri nmage'ma ne-emo'a, nagrira nagateretfa hune. Na'ankure nagra fore osu'nogeno Agra pusante fore huno mani'neane. 
JHN.1.16	Higeta tagra ana maka'mota hakare zana Agripi avitenefinti eri'none, asunku huranteno muse zama'a agumpi agumpi huno neramie. 
JHN.1.17	Na'ankure kasegea Mosesempi tami'ne. Hagi asunku'zane tamage kea, Jisas Kraisimpi tami'ne. 
JHN.1.18	Mopafi vahe'mo'a magore huno Anumzana onketfa hu'ne. Anumzamofo mofavre magoke mani'neno, Nfa'amofo asumpinka mani'ne, Agra'a Anumzana mani'neno huama hu'ne.
JHN.1.19	Ama Joni agi agenke, Jiu kva vahe'moza, mono kva pris vahe'ene Livai vahera Jerusale kumateti huma zamantage'za antahigeku vu'za, Kagra azage? hu'za ome antahige'naze. 
JHN.1.20	Antahigageno'a, agra huama nehuno vahane osu'ne, huama huno, Nagra tmazahu nera Kraisi'na omni'noe. 
JHN.1.21	Hige'za, hagi azaga mani'nane? Ilaijago? hu'za hzageno, a'o, nagra Ilaijana omni'noe huno hige'za, kagra kasnampa nero? hu'za antahigageno, Agra kezmi nona huno i'o huno hune. 
JHN.1.22	Hurantagetama e'nona vahe ome zamasmisunku nehune. Azaga mani'nane huta kagrikura ome zamasmigahune? Kagragura azage hunka nehane? 
JHN.1.23	Agra anage hu'ne, 
JHN.1.24	Hu'zmantage'za e'naza Farisi vahe'mo'za, 
JHN.1.25	zamagra antahige'za, amanage agriku hu'naze, kagra Kraisigafi, Ilaijagafi, mago Kasnampa ne'ma omninenka, nahigenka mono tina fre nezmantane? 
JHN.1.26	Joni'a kenonazamire anage hu'ne, nagra amne tintfanteti mono tina frenermantoe. Hu'neanagi tmagripina magora tamagra onke'naza ne' oti'ne. 
JHN.1.27	E'ima Agra nagri nmage'ma esnimo'e, Agri aga'nona knare osu'noankina katu ofegahue. 
JHN.1.28	Ana nanekea Betani kumara Jodani timofo asoparega antahige'naze, anante Joni'a mono tina frezamante'ne.
JHN.1.29	Anante kotigeno Jisasi'a agrite egeno negeno, Joni amanage hu'ne, keho, Anumzamofo sipisipi anentara, ama mopafi vahe'mokizmi kumira, Agra eri atregahie! 
JHN.1.30	Ama'ne ana nera, Agriku'ma hu'na nagrama kema hu'noana, nagri namge'ma esnia nera, nagrira nagtereno ra agi eri'nea nere, nagra fore osu'nogeno, Agra korapa Agraragisa mani'nea nere. 
JHN.1.31	Nagra antahi'na ke'na Agrira osu'noanagi, Israeli vahemo'za Agrira antahiza keza hnaze hu'na, nagra ena mono tina eme frezmante'noe. 
JHN.1.32	Joni'a huama huno amanage hu'ne, Nagra kogeno Avamura maho nmamo hiaza huno monafinti eramino Agrite emanige'na ke'noe. 
JHN.1.33	Nagra ke'na antahi'na Agrira osu'noanagi, Agra'a hunantege'na mono tina frente'noa ne'mo nagrikura anage hu'ne, kankeno'ma avamu'mo monafinkati'ma, eramino Agrite'ma emani'nea ne'mo, Agra Ruotge Avamupi mono tina fre zamantegahie hu'ne. 
JHN.1.34	Nagrani'a kete'na, huama hu'na ama Anumzamofo mofavre hu'na neramasmue.
JHN.1.35	Anante zupa Joni'a, amagema nenta'a disaipol netrema'ane oti'neno, 
JHN.1.36	Jisasi ne-egeno Joni'a negeno amanage huno hu'ne, Keho, amu Anumzamofo Sipisipi anentare, 
JHN.1.37	anage hige'ne, Joni amagema nenta'a disaipol netremoke nentahi'ne, Jisasi amage'anteke vu'na'e. 
JHN.1.38	Jisasi'a amage'a nevakeno rukrahe huno neznageno, 
JHN.1.39	Agra anage znagriku hu'ne, 
JHN.1.40	Ana nanterana mago'mo Joni hiankema antahiteno Jisasi amage'ma vu'nea nera Endru'e, Saimon Pitana nefu'e. 
JHN.1.41	Hagi Endru'a, Jisasi keteno pusante Endru'a nefu Saimoni keno, amanage huno asmi'ne, Tagra hago Mesaiana hakreta erifore hu'none. (E'i ana agima eri rukrehe'ma hu'neana Kraisi'e hu'ne.) 
JHN.1.42	Jisasinte Endru'a, Saimonina avreno vu'ne. Vigeno Jisasi'a negeno anage huno asmi'ne, 
JHN.1.43	Mseno kotigeno Jisasi'a Galili vunaku nehuno Filipi ome negeno, 
JHN.1.44	Hanki Filipi'a Betsaidati ne' Andrune, Pita kiznia ra kuma zani'areti nere. 
JHN.1.45	Filipi'a, Natanieli'e nehaza ne' kefore huteno amanage huno asmi'ne, Mosesi ene Kasnampa vahe'mo'zama avo tafepima agenke'ama krente naza Ne'ma, Nazareti kumateti Josefe nemofo Jisasi'e hu'naza nera hago hakreta erifore hu'none, huno asmi'ne. 
JHN.1.46	Natanieli'a anage huno Filipina antahige'ne, Nazaretia knare'zana efore hugahio? Filipi'a anage hu'ne, kagraka'a enka emego. 
JHN.1.47	Natanieli Agritega ne-egeno Jisasi'a negeno amanage hu'ne, 
JHN.1.48	Nataniel Agriku anage hu'ne. Kagra inankna hunka nagrira nage'nane? Jisasi ke'nona huno amanage hu'ne, 
JHN.1.49	Higeno Natanieli'a Agri ke'nona amanage hu'ne, Hurami nere, Kagra fatgo hunka Anumzamofo nemofoga mani'nane. Kagra Israeli vahe'mokizmi Kini nere. 
JHN.1.50	Higeno, Jisasi'a ke'are anage huno asmi'ne, 
JHN.1.51	Higeno Agra amanage huno Natanielina asmi'ne, 
JHN.2.1	Tareknamofo efi knazupa, arave hunaku Kana kumate Galili kaziga nehzageno, Jisasi nerera'a anante mani'ne. 
JHN.2.2	Ana hige'za Jisasine Agri amage nentaza disaipol naga'anena, aravema huku hzarega zamagi hazage'za vu'naze. 
JHN.2.3	Wainima vgaregeno'a, Jisasi nerera'a asmi'no, waini tina sago vgare'ne huno Agrira asmi'ne. 
JHN.2.4	Jisasi'a nererana amanage huno asmi'ne, 
JHN.2.5	Jisasina nerera'a eri'za vaheku anage huno zamasmi'ne, Agrama inankna kema tmagrima tmasminia'zana hiho. 
JHN.2.6	Higeno keana 6si'a havereti tro hunte ti afi kavo Juda vahe'mokizmi avu'avapina kvofinti ankehi'za tina fre'za avu sese nehazane, tina mago 100 lita azeritere huga tin kvorami me'ne. 
JHN.2.7	Jisasi'a eri'za vahe huzmanteno 
JHN.2.8	Higeno Jisasi anage hu'ne, 
JHN.2.9	Ana ne'mo tima neno keana waini ti fore higeno, igati efore hu'neo antahino keno osu'ne, (hagi tima omefi'naza vahe'moza ke'naze), kavete kva hu'nea ne'mo aravema hia ne' asmi'no, 
JHN.2.10	maka vahe'moza pusante knare wainia tgi zamige'za kema hazage'za, aza vahe'moza netageno, anante evurami'nea waini'a tgi zamige'za nenaze. Nehazanagi kagra knare wainia ante'nanteti menina eri fore hane! 
JHN.2.11	Agra'a kaguva avu'ava zama'a erigafa huno Jisasi'a Galili kaziga Kana kumate nehuno, Agri'a hihamu msa zama'a eri ama hige'za, Agri amage nentaza disaipol naga'mo'za Agrite zamentinti hu'naze. 
JHN.2.12	Anama huteno Jisasi'a Kapenium urami'ne, Agrane nerera ene afuhe'zane amagema nentaza disaipol naga'anena ana kumate vu'za mago'a zgegna umani'naze.
JHN.2.13	Jiu vahe'ma kinafinti zamare'nea (Pasova) neza'ne knamo kofta higeno Jisasi'a Jerusale kumate mreri'ne. 
JHN.2.14	Vuno ra mono nompi omege'neana vahe'mo'a vurimaka'ma, sipisipi'ma, maho nmane, zgo rezahe nehza vahe'moza tra omente emente hu'za maketi nehzageno ome zamage'ne. 
JHN.2.15	Ome zamageteno nofite kno tro hiazamo ra mono nompintira sipisipi'ne vurimakane vahe'ene zamahenati'netreno zgoma re'zahema nehaza naga'mokizmi zgoa ruherafi netreno, ita zamia eriruvahe huherfi'ne. 
JHN.2.16	Maho nmama maketima nehza vaheku, 
JHN.2.17	Agri amage nentaza disaipol nagamo'za, kasnampa vahe'mo'za avontafepi kre'nea kegu zamagesa antahi'naze. Amanage huno kre'ne 
JHN.2.18	Jiu vahe'mo'za Agriku anage hu'naze, Kagra inankna avame'za tagrira huraverisanketa negeta ama nera mrerisa nere huta hugahune? 
JHN.2.19	Jisasi'a ana kemofo nona'a amanage hu'ne. 
JHN.2.20	anante Jiu vahe'mo'za anage hu'naze, 46si'a zgegfu eri fri'za ama mono nona ki'naze. Hagi Kagra inankna hunka tagufa zge knafina kigahane? 
JHN.2.21	Hianagi ra mono nonku'ma kema hu'neana, Agra avufa mono nonku hu'ne. 
JHN.2.22	Anagema hu'nere, fri'nefinti'ma otige'za, Agri amage nentaza disaipol nagamo'za e'inahu zanku hu'ne hu'za zamagesa antahi'naze. Nentahi'za avon tafemo hu'nea kere ene, Jisasi'ma hu'nea nanekere zamagesa nentahi'za zamentinti hu'naze.
JHN.2.23	Kinafinti zamavre'nea kna antahimiza (Pasova) muse ne'zama ne'knare Jerusale mani'nege'za, hakaremo'za Agri agire zamentinti nehu'za, kaguvazama Agrama hiazana ke'naze. 
JHN.2.24	Hu'nazanagi, Jisasi'a Agra kzigatira antahiozmi'ne. Na'ankure miko vahera Agra zamantahino zamage'ne. 
JHN.2.25	Na'ankure, Agra antahiantahizankura upara osuneankino magomo'a hugesa osugahie. Na'ankure, Agra vahe'mofo agu'afina na'a me'neo, ko antahino keno hu'ne.
JHN.3.1	Farisi vahepinti mago nera agi'a Nikodimasi, Jiu vahe'mokizmi mono kanisol ne' mani'ne. 
JHN.3.2	E'i ana ne'mo'a kenage hanimpi Jisasinte eno amanage huno antahige'ne. Hurami ne'moka antahi'none, Kagra hurami ne' Anumzamofontegati e'nane. Mago'mo'a Kagra hanaza huno amanahu avame zana osugahie, Anumzamo agrane mani'nesimo hugahie. 
JHN.3.3	Jisasi kenona'a amanage huno asmi'ne, 
JHN.3.4	Nikodimasi'a kenona'a huno, inankna huno ra vahe'mo'a ete osi mofavregna huno fore hugahie? Ete ra vahe'mo'a anta'amofo arimpafi ufrenkeno eteno ksentegahifi? 
JHN.3.5	Higeno Jisasi'a ana kemofo nona'a amanage huno asmi'ne, 
JHN.3.9	Nikodimasi'a ana zanku, amanahu zamo'a inankna hugahie? huno higeno, 
JHN.3.10	Jisasi'a ana kemofo nona'a amanage huno hu'ne, 
JHN.3.22	Ananteti Jisasi'a amage nentaza disaipol naga'ane, Judia kaziga vu'za vahe'ene mago'a kna umani'ne'za mono tina fre zamante'naze. 
JHN.3.23	E'i ana knafi Joni'a, Salim kumamofo tava'onte Ainoni kumate mono tina frezmante'ne. Na'ankure anantega rama'a tina me'nege'za vahe'mo'za ete'vute hu'za mono tina fre'naze. 
JHN.3.24	Na'ankure Jonina kina huonte'naza knafine.
JHN.3.25	Ana nehzage'za Jonima amage nentaza disaipol naga'ane, mago Jiu ne' ene, Juda vahe'mokizmi avu'avapi ti fre'za avu sese nehaza zanku keaga hu'naze. 
JHN.3.26	Nehu'za Joninte e'za amanage hu'za asmi'naze. Hurami (Rabbai) ne'moke, Jodan timofo kantu kaziga kagrane mani'neama, Agri agi hu'ama hu'nana ne'mo'a, mono ti fre nezmantege'za mika vahe'mo'za Agrite nevaze. 
JHN.3.27	Joni'a anage hu'ne, mago vahe'mo'a, mago zana e'origahie, ana hugahianagi monafinkati mago'zama amisigeno'a amne erigahie. 
JHN.3.28	Tamagra tmi antahi'nage'na amanahu kea hu'noe, Nagra Kraisi'na omni'noe hu'na hu'noe. Hianagi Agrira azeri henka atreno, nagrira pusante hunantege'na e'noe. 
JHN.3.29	Mago vemo'ma a'ma erinaku nehigeno rone'amo oti'neno antahi nemino, aravema huku hia vahe'mofo ageruku muse nehie, e'ina higu nagrira muse zamo'a avite'ne. 
JHN.3.30	Agri agimo mreri anagamu atresigeno, nagri nagimo uramisie.
JHN.3.31	Agra anagamiti e'nemo'a maka'zana agtere'ne, aza'o ama mopafinti'ma e'nesimo'a, ama mopafi vahekino, ama mopafi zankuke kea hugahie. Agra aza'o monafinkati'ma e'nemo'a, Agra maka'zamofona zamagtere'ne. 
JHN.3.32	Agrama antahino keno hu'nea zante Agra naneke'a huama nehie, hianagi mago'mo'e huno agi agenke'a antahi anira osu'naze. 
JHN.3.33	Iza'o, Agri agi agenke'a erimo'a, tamage huno Anumzamofo nanekegura nehie. 
JHN.3.34	Na'ankure Agrira Anumzamo huntege'no e'neankino, Anumzamofo keaga nehie. Na'ankure Agra refko osuga'are Avamura aviteno ami'ne. 
JHN.3.35	Nefa'a, Nemofona avesinteno mika'zana kva hugahie huno, Agri azampi ante'ne. 
JHN.3.36	Aza'o Nemofonte amentinti hanimo'a manivava asimu erigahie. Hagi iza'o Nemofo kema rutagresimo'a asimura e'origahie. Hanki Anumzamofo tusi'a rimpahe knazamo agrite megahie.
JHN.4.1	Jisasi'a antahiama Farisi vahe'mo'za hu'za Jisasi'a, Jonina agatereno rama'a amage antesaza disaipol nagara zamazeritru huno, mono tina frenezmante hu'za nehazanke antahi'ne. 
JHN.4.2	(Anage hzanagi Jisas Agra'a mono tina freozmante'ne. Hagi Agri'ma amage nentaza disaipol nagamo'za mono tina fre zamante'naze.) 
JHN.4.3	Judia kaziga atreno Agra mago'ene Galili vu'ne. 
JHN.4.4	Galilima vunakura Samaria mopa kazigati nevza kantega rugitgino vu'ne. 
JHN.4.5	Anante Samaria mopa kaziga nevuno, ana mopafi mago kuma agi'a Saikar nehazare uhanati'ne. Korapara Jekopu'a ana mopa tva'oma'are me'nea mopa, Josefena ami'neane. 
JHN.4.6	Ana kuma tva'onte Jekopuna tinkeri'a me'ne. Hagi Jisasi'a kama e'nea zamo avesra higeno ana tinkerire umanigsa hu'ne. Feru avame zgeha higeno anante umani'ne.
JHN.4.7	Anante mago Samaria a'mo ti afinaku ana tinkerire egeno, Jisasi ana a'mofonku, 
JHN.4.8	huno hune. Na'ankure Agri amage nentaza disaipol nagara ran kumategati ne'za mizasenaku zamagra vu'nazageno mani'neno hu'ne. 
JHN.4.9	Anage higeno ana Samaria a'mo Jisasinku huno Kagra Jiu ne' mani'nananki nahigenka Samaria a' monagura, tina afi namio hunka nantahi'negane? (Na'ankure Jiu vahe'mo'za Samaria vahe'enena tragote'za nomnize.) 
JHN.4.10	Jisasi'a ana ke nona'a asmi'ne, 
JHN.4.11	Ana a'mo Agriku huno Ra ne'moke Kagra tima afisana tafena e'ori'nankeno tinkerimo'a zaza huno urami'ne. Hagi Kagra igati ana asimu eri tina afigahane? 
JHN.4.12	Jekopu neragehona Kagra agterenka onaga'a mani'nampi? Na'ankure agra ama tinkeria tamine, agra ana tinkerifinti nenege'za, mofavre naga'amozane afu'zga'amoza ne'naza tine. 
JHN.4.13	Jisasi'a ana a'mofo ke nona'a huno asmi'ne, 
JHN.4.15	Ana a'mo Agriku amanage hu'ne, Ra nemoka, ana tina namigeno, nagrira tinkura nave'osisige'na tima afi'zantera afetera oma'neno, huno hu'ne. 
JHN.4.16	Agra ana aku huno, 
JHN.4.17	Ana a'mo kenona'a huno asmi'ne, Nagra ve onte'noe higeno, Jisasi ana ara asmine, 
JHN.4.19	Ana a'mo Agrira asmino, Ra nemoke, nagrama negagoana Kagra mago kasnampa ne' mani'nane. 
JHN.4.20	Tagri tfahe'za ama agonafi monora hunte'naze. Jiu vahe'motma Jerusale kumateke monora huntegahaze hutma tamagra nehaze. 
JHN.4.21	Jisasi'a amanage huno ana ara asmi'ne, 
JHN.4.25	Ana a'mo Agrira amanage huno asmi'ne, nagra antahi'noe Mesaia'a (tazahu ne') egahie, (Kraisi'e hu'zama agima ante'naza nera), 
JHN.4.26	Jisasi'a ana ara asmino, 
JHN.4.27	Anage nehakeno Jisasi amage' nentaza disaipol nagara anante enehanatiza, ana a'ene naneke nehige'za antri nehu'za hakare antahintahi hu'nazanagi, nazanku nehakre huge, nazanku a'ene kegaga nehie? Hunora mago'mo'a antahi onke'ne. 
JHN.4.28	Anante ana a'mo tinkvo'a netreno, rankumatega viazamo vene'ne zga ome zamasmino, 
JHN.4.29	Eta eme keho, maka'zama hu'noa zanku'ma huama huno nasmi'nea nera, Kraisi'ema hu'naza ne' e'negahie? 
JHN.4.30	Ome zamasmige'za, rankumara atre'za zamagra atirami'za Agritega e'naze.
JHN.4.31	Vahe'ma zamarenaku vu'nege'za amage nentaza disaipol nagamo'za Jisasina tutu hunte'za, hurami ne'moka (Rabbai), ne'zana no hu'naze. 
JHN.4.32	Hianagi Jisasi'a zamasmi'no, 
JHN.4.33	Anage hige'za amage nentaza disaipol nagamo'za, ke ohumi ahumi nehu'za, zamagra hu'za mago'mo ne'zana eme amigeno ne'neno Agra nehifi? 
JHN.4.34	Jisasi amanage huno zamagrira zamasmi'ne, 
JHN.4.39	Samaria rankumateti hakare vahe'mo'za Agrite zamentinti hu'naze. Na'ankure ana a'moma huama hu'negu maka'zama nagra ko'ma hu'noa zana, Agra huama hunante'ne. 
JHN.4.40	E'inage hige'za, Samaria vahe'mo'za Jisasinte e'za, tagrane manigahane hu'za hanaveti'za antahigageno, Agra tare zgegna zamagrane mani'ne. 
JHN.4.41	Jisasi'ma zamasmia ke nentahi'za, hakare'a ontahi'naza vahe'mo'zane zamentinti hu'naze. 
JHN.4.42	Zamagra ana ara amanage hu'za asmi'naze, kagrama hana kegukera tamentinti nosune, hagi tagra tagesafinti antahita tamentinti nehune. Agra tamage maka kokankoka vahemota tzahu nere.
JHN.4.43	Tare zge knama maniteno, Jisasi'a ana kumara atreno Galili vu'ne. 
JHN.4.44	Na'ankure Jisasi'a Agra'a huama huno, Kasnampa (profet) vahe agi'a mopa agafa'arera erisaga osugahaze huno hu'ne. 
JHN.4.45	Hagi anante Galilima ehanatige'za, Galili vahe'mo'za Agrira muse hu'za avare'naze, na'ankure Jerusale kumate kinafinti zamare'nea muse ne'za ne'knarema (pasova) Agrama maka'za hige'za ke'nagure. Zamagranena kinafinti zamare'nea muse ne'za ne knarera (pasova) Jerusale vu'neza ke'nareti muse hunte'naze.
JHN.4.46	Ana hzageno Kana Galili kaziga, tinteti waini'ma trohu'nea kumate eteno e'ne. Anante mago kamani eri'za ne'mofo mofavre'mo Kapenium kumate kri erino mse'ne. 
JHN.4.47	Jisasi'a Judia atreno Galili kaziga ehanatia kema nentahino'a, kri eri'nea mofavre'mofo nefa'a Agrite viazamo asuragi kefinti, enka mofavre ni'a eme azeri so'e huo huno nemofo'a fri'kante mse'negeno antahige'ne. 
JHN.4.48	Anage higeno Jisasi'a asmino, 
JHN.4.49	Ana kamani eri'za ne'mo Jisasinku huno, Ramoke mofavreni'a frisanigi ko eramio. 
JHN.4.50	Jisasi ana ne' asmino, 
JHN.4.51	Atreno kantega uneramige'za, kazokzo eri'za vahe'amo'za eme asmi'za, negamofona kri'a atrentegeno mani'ne hu'za eme asmi'naze. 
JHN.4.52	Anagema hu'za asmizageno kri'ama atrente'nea knagu zamantahigege'za zamagra asmi'za, okina wan kiloki higeno avufa teve hazamo'a atrente'ne. 
JHN.4.53	Anagema nehzageno nefa'a agesa antahi'ne, Jisasi'a ana knareku huno, 
JHN.4.54	Ama'i ru'ene Jisasi'ma avame'za tro higeno'a, Agra Judia kazigama atreno Galili ehanatia knafina tare avame'za tro hu'ne.
JHN.5.1	Ana maka'zama higeno agteretegeno, Jiu vahe'mo'za mono nehza kna fore higeno, Jisasi'a Jerusale kumate mreri'ne.
JHN.5.2	Jerusale kuma'mofo kaha hagente'za, Sipisipi Kafane hu'naza tvaonte mago tiru me'nege'za, Hibru kefina Betsaida
JHN.5.3+JHN.5.4	Ana hanko nontera hakare'a kri vahera mse'za mani'naze, zamusuhu vahe'ene zamagia krere hu'nea vahe'ene zamaga zamaza sti'nea vahe'ene mani'naze. 
JHN.5.5	Mago nera 38ti'a kafufi kri eri'nea ne', ana tirutera mseno mani'ne. 
JHN.5.6	Anante mseno mani'negeno Jisasi'a negeno, za'za kna ana krifina mse'ne huno antahi'ne. Jisasi'a anage huno asmi'ne, 
JHN.5.7	Ana kri ne'mo kenona'a asmino, Ra vahe'moka timoma kazama nehanigeno navreno ome nantesia vahera omni'nege'na, ana'ana hu'na nevuge'za rumo'za tirupina nagtere'za unermize. 
JHN.5.8	Jisasi'a nentahino ana neku huno, 
JHN.5.9	Hantaka huno kri'amo atrentegeno, tafe'a erirenamgino e'nerino otino agafa huno kana vu'ne.
JHN.5.9	Ana kna mni fruhu kna (Sabat) zupa ana kaguvazana hu'ne. 
JHN.5.10	Ana hige'za Jiu kva vahe'mo'za kri'ama eri amne huntea ne' antahige'naze, menina mni fruhu (Sabat) kna meno nagru hu'neankinka, naverisaka'a erinka vano osu'gahane. 
JHN.5.11	Hianagi kri'a eri amne hu'nea ne'mo zamasmi'ne, agra aza'o kri'nima eri amne hu'nea ne'mo Agra nasmino, naverisaka'a erisaga hunka vuo huno hunante'ne. 
JHN.5.12	Zamagra, agrira antahige'naze, Iza ana nera huganteno, naverisaka'a eri kofinka vuo huno hugante'ne? 
JHN.5.13	Hianagi azeri so'ema hunte'nea ne'mo'a, iza anara hu'neo antahino keno osu'ne, na'ankure Jisasi'a maka vahepi ruhavia huno vu'ne. 
JHN.5.14	Henka Jisasi'a ana nera ra mono nompi ome kefore huno asmi'ne, 
JHN.5.15	Ana ne'mo'a atreno viazamo, Jiu vahera ome zamasmino, Jisasi kri'nia eri amane hunante'ne huno zamasmi'ne.
JHN.5.16	E'inage hige'za, Jiu kva vahe'mo'za agafa hu'za Jisasina azanva hu'naze, na'ankure ana zantmina mago'a, mni fruhu kna (Sabat) zupa hu'nea zante ana hu'naze. 
JHN.5.17	Hianagi Agra zamasmino, 
JHN.5.18	E'i ana agafare, Jiu kva vahe'mo'za Agri ahenaku mraguza'ati'za maka kanku hakre'naze. Na'ankure Agra mni fruhu kasege hantagia zantekukera ana osu'naze. Hagi Agra Anumzanku Nenfa'e nehuno, Agra Anumzane mago tragave hu'noe, hia zante'ene ahenaku hu'naze.
JHN.5.19	E'inage hzageno Jisasi kenona zmirera amanage huno zamasmi'ne, 
JHN.6.1	Anazama vgaregeno'a, anantetira Jisasi'a zamatreno Galili mago kaziga vu'ne, mago agi'a Taiberias tirure hu'za nehaze. 
JHN.6.2	Tusi'a vahe krerfamo'za Agrira avariri'za vu'naze, na'ankure krima vase'naza vahe'ma kaguvazana huno zamazeri so'e hige'za nege'za avariri'za vu'naze. 
JHN.6.3	Anante Jisasi'a agonarega mrerino amage nentaza disaipol naga'ane Agrane anante umani'naze. 
JHN.6.4	Hagi Jiu vahe kinafinti zamare'nea kna (Pasova) muse hu'za ne'za ne kna'zmi atupa hu'ne. 
JHN.6.5	Anante Jisasi'a, keganti kegma huno keama hakare vahe krerfa Agritega neageno Filipina asmino, 
JHN.6.6	Ama kema Jisasima hiana Filipina reheno ke'ne, na'ankure Agra inankna zano hni'ana antahi'neno, reheno antahige'ne. 
JHN.6.7	Filipi'a ke nona'a amanage huno asmi'ne, 2 hantreti'a silva zgoreti 
JHN.6.8	Agri amagema nentea disaipol ne' Endru, Saimon Pita negna amanage huno Jisasina asmi'ne, 
JHN.6.9	Amafi mago osi mofavre emani'neno 5fu'a bali bretigi, tare nozamegi huno eri'neanagi, asi'amo'a inankna huno ama veapina knarera hugahie? 
JHN.6.10	Jisasi'a amanage huno hu'ne, 
JHN.6.11	Jisasi'a breti erino Anumzamofonte nunamu hunteteno, erigorino mani'nare refko huno nezmino, anazanke huno nozamea zamige'za nenazageno zamu hu'ne. 
JHN.6.12	Nazageno zamu'ma higeno'a, Agri'ma amage' nentaza disaipol naga'a zamasmino, 
JHN.6.13	Anage hige'za eri atru hzageno, 5fu'a bali bretima kori'za ne'naza atupa atupa'a, 12fu'a eka'eka kupi eriri'naze. 
JHN.6.14	E'ina hige'za veamo'za ana kaguvazama Agrama hiaza nege'za, zamagra anage hu'naze. Ama'i tamage huno Kasnampa nere, ama mopafima henka'a egahie hu'za hu'naza ne' mani'ne. (Diu-Kas 18:15)
JHN.6.15	Ana vahe'mo'za zamagraregati eme azeriza kini kvazmi manisie hu'za azeri otiku hzageno, Jisasi'a antahino keno nehuno, anantetira zamatreno agonarega Agraku mreri'ne.
JHN.6.16	Kinaga sege'za, Agri amage' nentaza disaipol naga'mo'za ana kumara atre'za hagerintega urami'naze. 
JHN.6.17	Anante ventefi marerite'za, hagerina tkahe'za Kapenium vu'naze. Hago haninkigeno Jisasi'a zamagrama mani'narega uohanati'ne. 
JHN.6.18	Hagerimo'a tusiza huno kranto kranto hu'ne, na'ankure tusi'a zaho'mo atufeno egeno ana hu'ne. 
JHN.6.19	Ana nehige'za kuta azotareti tina vakakiza 5fu'o, 6si'a kilo mita naza nevu'za zamagra kazana Jisasi'a hagerimofo agofetu ne-eno ventemofo erava'o hige'za nege'za, zamagra tusi zamanogu hu'naze. 
JHN.6.20	Hianagi Jisasi'a anage huno zamasmi'ne, 
JHN.6.21	Anante zamagra zamagu'areti muse nehu'za, Agrira ventefi avrentazageno, vunaku zamagesa antahi'naza mopare ana ventemo'a ame huno uhanati'ne.
JHN.6.22	Vase'za ko'atige'za, ana hagerimofo ankenare mani'naza vahetmimo'za kazana magore huno onensa vente ramimpintira omne'neanki mago me'ne, anampina Agri amage nentaza disaipol naga'enena Jisasi'a mreorige'za ke'naze. Hianagi Agri'ma amage' nentaza nagamo'za zamagraku vu'naze. 
JHN.6.23	Hianagi mago'a ne'one vente rami Taiberias kumateti e'za, Jisasi susu huteno breti zamige'za ne'naza mopa tva'onte ehnati'naz e. 
JHN.6.24	Ehnati'za kazama Jisasi'ene, Agri'ma amage nentaza disaipol naga'anema omninage'za nege'za, zamagra osasi vente ramimpi mreri'za, Jisasinku hakre'za Kapenium vu'naze.
JHN.6.25	Ome hakre'za hagerimofo kantu kaziga Jisasima azeri fore nehu'za, amanage hu'za Agrira antahige'naze, Hurami ne'moka (Rabbai) Kagra nazupa amarera e'nane? 
JHN.6.26	Jisasi'a kenonazmia anage huno zamasmi'ne, 
JHN.6.28	Anankere zamagra anage hu'za Jisasina asmi'naze, tagra naza huteta, Anumzamo'ma hania eri'zana erigahune? 
JHN.6.29	Jisasi kenona'a huno zamasmi'ne, 
JHN.6.30	Anankere zamagra Agri asmi'naze, Kagra na'a avame'zana nehnanketa negeta, tamage huta Kagritera tamentinti'a hugahune? Kagra nankna'za hugahane? 
JHN.6.31	Tagri tfahe'za ka'ma mopafi mana ne'za ne'naze, hu'za krente'naze, 
JHN.6.32	Anante Jisasi'a zamagrira zamasmi'ne, 
JHN.6.34	Zamagra anante Jisasina asmi'naze, Ramoke, e'i ana bretia maka'zupa tmivava huo. 
JHN.6.35	Jisasi anage huno zamasmi'ne, 
JHN.6.41	E'igu Jiu vahe'mo'za Agrikura ke hakare hu'naze, na'ankure Agrama huno 
JHN.6.42	Zamagra anage hu'naze, ama Jisasi'ma, Josefe nemofo, nefane nereranema negona nepi? Nankna huno menia monafinti Nagra e'noe huno nehie? 
JHN.6.43	Jisasi'a ana kemofo nona'a, amanage huno zamasmi'ne, 
JHN.6.45	 (Aisa 54:13) 
JHN.6.52	Anage nehige'za anante Jiu vahe'mo'za nentahi'za, zamagra ke hugantigma hu'za anage hu'naze, Inankna huno ama ne' mo'a Agra avufa tamisigeta nenaku hunkeno nehie? 
JHN.6.53	Ananku Jisasi'a anage huno zamasmi'ne, 
JHN.6.59	Ama naneke zga Kapenium Jiu vahe osi mono nompi (sinagog) mani'neno Agra'a rempi huzami'nea naneke.
JHN.6.60	Anazanku hu'za hakare'a Jisasi amage nentaza disaipol naga'mo'za, ama ana nanekema nentahi'za, ama kna'nentake naneke nehianki, iza agesa anteno antahigahie? hu'za hu'naze. 
JHN.6.61	Hianagi Jisasi'ma hiankemo amage' nentaza disaipol nagara zamarimpa eri haviza hzageno, nezmageno, Jisasi amanage huno zamantahige'ne, 
JHN.6.64	 Na'ankure ese agafareti Jisasi'a zamentinti osnaza vahera, nezmageno iza'o komoru hanige'za Agri'ma ahe simofona agu'a ko ke'ne. 
JHN.6.65	Anante Agra anange hu'ne, 
JHN.6.66	Ana kema hiazanku Agri amage nentaza disaipol nagapintira ruga'amo'za atre'za, Agranena vano osu'naze. 
JHN.6.67	E'igu Jisasi'a 12fu'a naga'a zamantahige'ne, 
JHN.6.68	Saimon Pita'a ana kemofo nona'a Agri asmino, Rantimoka izante katreta vunaku hunkenka nehane? Kagri kemo manivava asimura nemie. 
JHN.6.69	Tagra tamentinti nehuta Kagrira antahita keta hu'none, Kagra magoke Anumzamofo Ruotge' ne', hugantegenka e'nane. 
JHN.6.70	Jisasi'a ke nona'a zamagri zamasmi'ne, 
JHN.6.71	E'i anagema hu'neana Saimon Iskarioti nemofo Judasinku hu'ne, na'ankure 12fu'a nagapinti, agra mago zmimoma henkama komoru huno Jisasima ha' vahe zmazampi avrezamisigeno ahesamofonku hune.
JHN.7.1	Ana nanekema huteno Galili kaziga vano nehuno, Judia kaziga vu'zankura ave'osi'ne, na'ankure Jiu kva vahe'mo'za ahenaku ke retro nehzageno ovu'ne. 
JHN.7.2	Jiu vahe'mo'za fugagi nompi mani'neza, kave eri'za eme ante'za muse hu'za ne'za nekna kofa hu'ne. (Lev-Pri 23:34) 
JHN.7.3	Ananku hu'za afu'agnahe'za Jisasi asmi'naze, Amafina atrenka Judia kaziga vuge'za, Kagri kamagenentaza disaipol naga'mo'za, Kagrama eri fore nehana avame'zana kageho. 
JHN.7.4	Na'ankure mago'mo'a oku'a mago'zana osugahie. Vahe'mo'ma amate antahino keno haniema hanunka, avamezama maka mopafi vahete Kagraka'a kzeri ama hunka huge'za kageho, hu'za hu'naze. 
JHN.7.5	Na'ankure Agri afu'agnahe'za anazanke hu'za, Agritera zamentinti osu'naze. 
JHN.7.6	Anazanku Jisasi'a zamagrira zamasmino, 
JHN.7.9	Ama ana nanekema zamasmiteno, Galili kaziga mani'ne.
JHN.7.10	Hianagi Agri afu'agnahe'za ana muse ne'zantera mareritazageno, anante Agraku anazanke huno zamage'a mrerino, oku'a vu'ne. 
JHN.7.11	Ana hige'za Jiu kva vahe'mo'za Agriku ana muse ne'za neknare nehakre'za anage hu'naze. Inantega Jisasi'a mani'nesie? hu'za hu'naze. 
JHN.7.12	Jisasinku ana vahe kevufinti sumi ke ohumi ahumi hu'za Agra knare Ne' mani'ne, nehzage'za ruga'amo'za huza a'o havi ne'kino, vahera zamavreno havi kante nevie hu'naze. 
JHN.7.13	Anage hzanagi mago'mo'e huno eri amateno Agrikura osu'ne, Jiu kva vaheku kore hu'za ana osu'naze.
JHN.7.14	Hianagi muse ne'zante mani'nageno knamo'a amu'nompi egeno Jisasi'a ra mono nompi mrerino, ome agafa huno rempi huzami'ne. 
JHN.7.15	Rempi hunezmige'za Jiu kva vahe'mo'za nentahi'za antri nehu'za, anage hu'naze. Inantegati ama ne'mo'a antahi'zana eri'nesnie, avonona osu'nea ne'mo'a? 
JHN.7.16	Ana kemofo nona'a Jisasi'a amanage hu'ne, 
JHN.7.20	Ana vahe kevumo'za ke nona'a asmi'naze, Kagri kagu'afina havi avamu mani'ne! Iza Kagrira kaheku higenka nehane? 
JHN.7.21	Jisasi ke nona'a zamasmi'ne, 
JHN.7.25	Anage hige'za mago'a Jerusale kumate vahe'mo'za amanage hu'naze, Ama'na Nera aheku'ma nehakraza nepi? 
JHN.7.26	Keho, Agra amate kevumokizmi zamufi naneke nehiana nahige'za kea nosaze? Kva vahe'mo'za Agrama Kraisi mani'negura, antahi'nafi? 
JHN.7.27	Ana hu'neanagi, tagra antahi'none igati ama nera e'neo, hianagi ina knarema Kraisi'ma esiana, mago ne'mo'a Agra igati e'neo ontahigahie. 
JHN.7.28	E'i anage nehzageno Jisasi'a ra mono kumapinti (tempol) kezatino rempi hunezmino anage hu'ne, 
JHN.7.30	Anage hige'za Jisasi'na azerinaku hu'nazanagi, mago'mo'a aze'orine, na'ankure Agri kna zahufa ome'ne. 
JHN.7.31	Hianagi ana vahe kevufinti hakaremo'za, Agrite zamentinti nehu'za anage hu'naze, Mesaia'ma 
JHN.7.32	Atru hu'naza vahe'mo'za Jisasinku sumi ke hugantu hugma nehzage'za, Farisi vahe'mo'za nentahi'za, vugote'naza mono kva (Pris) vahe'mo'zane Farisi vahe'mo'za, Jisasi azerihogu ra mono nonte kegva hu'naza vahe (tempol gats) huzmantage'za vu'naze. 
JHN.7.33	Anazanku Jisasi zamasmi'ne, 
JHN.7.35	Jiu kva vahe'mo'za zamagra zamagra ke hugantu hugma nehu'za anage hu'naze, Inantega Agra vnigeta Agrira onkeku hunkeno nehie? Agra tatreno Jiu vahe'mo'za Griki umani'naza vahe ene, Griki vahe rempi huzamiku Jisasi'a nehio? 
JHN.7.36	Ina knahu ke Agra huno, Tamagra, Nagrikura hakre'gahazanagi, Nagria nage fore osugahaze, hagi Nagrama mani'nesurega tamagra vuga osu'naze huno nehie?
JHN.7.37	Ne'za nene'za musenkase nehzageno, vgare kna zupa ran knagino, Jisasi otino kezatino anage hu'ne, 
JHN.7.39	Hianagi Agrama amanahu kema hu'neana Ruotge Avamuku hu'ne, Agrite zamentinti hanamo'za erisagu hu'ne, na'ankure Jisasi'a ra agi e'orineno, Ruotge Avamura eoraminegeno hu'ne.
JHN.7.40	Ana kema mago'a vahemo'za nentahi'za, amanage hu'naze, Ama'i tamage huno Kasnampa ne' mani'ne hu'za hu'naze. 
JHN.7.41	Ruga'amo'za anage hu'naze, Ama'i Kraisi'e nehzageno, ruga'amo'za hu'za, Galili kzigatira tamage Kraisi'a omesnifigure? 
JHN.7.42	Anumzamofo avontafe'mo huno, Deviti nagapinti Betrehemia Kraisi'a fore hugahie. Deviti mani'neno hu'nea kumateku osu'nazo? (Sam-Zga 89:3-4, Maik 5:2) 
JHN.7.43	Ana vahe kevufinti Agriku hu'za antahi'za zamifi refko hu'naze, 
JHN.7.44	Mago'amo'za Jisasina azerinaku hu'nazanagi, mago'mo'e huno aze'orine.
JHN.7.45	Anante ra mono nonte kva vahe'mo'za azage'za, vugota pris kva vahe'ene Farisi vahe'mo'za anage hu'naze, nahigetma Jisasina avretma ome'naze? 
JHN.7.46	Ana ra mono nonte kva vahe'mo'za kenona'a hu'za, Mago ne'mo'a kora higeta ontahi'nona naneke, ama ne'mo'a nehie. 
JHN.7.47	Farisi vahe'mo'za kenona'zmirera amanage hu'za zamantahige'naze. Tamagri'enena anazanke huno havi kante tmareno nevifi? 
JHN.7.48	Mago ran kva vahe'motafi, Farisi vahe'mota, Jisasintera tamentintia nehumpi nosu'ne? 
JHN.7.49	Hianagi ama vahe kevua, kasegema ontahi'nagu havizamofo agu'afi mani'naze. 
JHN.7.50	Nikodimasi'ma kenagepi Jisasinte vu'nea kva ne'mo, amu'no zamifi mani'nereti amanage huno zamasmi'ne. 
JHN.7.51	Tagri kase kemo'a mago nera refko huno kegaga hunonteanki, pusante agripinti na'a hu'nesie kea eriteno, tamagefi havige huteno keaga huntegahie. (Diu-Kas 17:6) 
JHN.7.52	Zamagra kenona'a asmi'naze, Kagra anazanke hunka Galili kazigati e'nampi? Anumzamofo avon tafepi hamprinka ko, mago kasnampa (profet) nera Galilia fore osugahie, hu'za Nikodimasi asmi'naze. 
JHN.7.53	[
JHN.8.1	Hianagi Jisasi'a Olivi Agonare vu'ne. 
JHN.8.2	Nanterame otino Agra ra mono kumapi eteno ege'za, maka vahe'mo'za Agrite ageno, Agra tamumnino agafa huno rempi huzami'ne. 
JHN.8.3	Kasegere ugagota hu'naza vahe'mo'zane, Farisi vahe'mo'za ru vene monko'za hu'nea a' avare'za, ana nomofo amu'nompi eme azeri oti'za, 
JHN.8.4	zamagra anage hu'za Jisasina asmi'naze, Hurami ne'moka, ama a'mo'a monko'za nehigeta keta eri fore hu'none. 
JHN.8.5	Mosese kasegemo'a huramino, monko'za hu'nesia a'nea, have knonu ahe friho hu'ne. Hagi Kagra na'ane hunka hugahane? 
JHN.8.6	Zamagra anagema hu'nazana Jisasi revatga hu'za naneke huntenaku, kema huntesaza agafa'a keza eri fore hunaku hu'naze. Hianagi Jisasi kepri huno azankonu mopare avon kre'ne. 
JHN.8.7	Hianagi zamagra kazigzi hu'za antahi'negageno, Jisasi otino amanage huno zamagrira zamasmi'ne, 
JHN.8.8	Ete pri huno mago'ane azankonu mopare avon kre'ne. 
JHN.8.9	Ana naneke zamagra nentahi'za, esera ranra vahe atirami'za nevzageno, ana amage'a magoke magoke'mo'za atirami'za vutere hu'za vuhna hzageno, Jisasi'ene ana a' ene znagrake anampina mani'na'e. 
JHN.8.10	Jisasi'a otino anage huno ana ara asmi'ne, 
JHN.8.11	Ana a'mo anage hu'ne, Ramoka mago'mo nanekea hunonante, anante Jisasi'a huno 
JHN.8.12	Anante Jisasi'a mago'ene anage huno zamasmi'ne, 
JHN.8.13	Nehigeno Farisi vahe'mo'za anage hu'za asmi'naze, Kagrama kema nehanana, Kagra kagenke huama nehane, Kagrama huama nehanana tamagea nosane. 
JHN.8.14	Jisasi'a anankemofo nona'a amanage huno zamasmi'ne, 
JHN.8.17	 (Diu-Kas 17:6, 19:15) 
JHN.8.19	Zamagra amanage hu'za asmi'naze, Negfa'a iga mani'ne? Jisasi'a kenona'a zamasmi'ne, 
JHN.8.20	Ama nanekema hu'neana ra mono nompi zgoma nentazare mani'neno, Jisasi'a rempi hunezmige'za mago'mo'a aze'ori'ne, na'ankure Agri kna'a ome'ne.
JHN.8.21	Anante ete mago'ene anage huno zamasmi'ne, 
JHN.8.22	Jiu kva vahe'mo'za anage hu'naze, agrazante ahe fri'naku nehifi, Agra huno Nagrama vanurega, tamagra ovugahaze hunoma nehiana? 
JHN.8.23	Jisasi anage huno zamasmi'ne, 
JHN.8.24	 (Ekso-Uti 3:14, Jon 8:28, 8:58, 13:19, 18:5-8) 
JHN.8.25	Zamagra anage hu'za Jisasina asmi'naze, Kagra izage? Jisasi'a anage huno zamasmi'ne, 
JHN.8.27	Nefanku Agra nehige'za zamagra antahi ama osu'naze. 
JHN.8.28	Jisasi'a anage hu'ne, 
JHN.8.30	Anagema nehige'za rama'a vahe'mo'za Agrite zamentinti hu'naze.
JHN.8.31	Jisasi'a, Jiu vahe zamentinti hu'namokizmia amanage huno zamasmi'ne, 
JHN.8.33	Zamagra kenona'a anage hu'naze, tagra Abrahamu agehete, magore huta mago netera kazokzo eri'zana e'ori'none, Kagra nahigenka katufe tmantesageta amne vugahaze hunka nehane?
JHN.8.34	Jisasi'a anage huno zamasmi'ne, 
JHN.8.39	Zamagra kenona'a Jisasina anage hu'za asmi'naze, Abrahamu'a tagri nerfa'e, Jisasi'a anage huno zamasmi'ne, 
JHN.8.41	 Zamagra kenona'a anage hu'naze, tagra savri avu'avatetira fore osu'none, tagrira magoke Nerfa, Anumzana Agrake mani'ne. 
JHN.8.42	Jisasi'a anage huno zamagrira zamasmi'ne, 
JHN.8.48	Jiu vahe'mo'za anage hu'za kenona'a asmi'naze, hufatgo huta negasmune, Kagra Sameria vahe mani'nankeno hankromo kagu'afi fre'nefi? 
JHN.8.49	Jisasi'a anage huno kenona hu'ne, 
JHN.8.52	Jiu vahe'mo'za Jisasinku anage hu'za asami'naze, menina tagra antahi'none, hankromo kagu'afi mani'ne. Abrahamu'a fri'negeno, kasnampa vahe'mo'zanena anazanke hu'za fri'nazagenka, Kagra anage nehane, iza'o nanekeni'a avariri simo'a, agra ofrigahie hunka nehane. 
JHN.8.53	Abrahamu nerfa'a ko fri'neanki, Kagra agtere'nano? Kasnampa vahera ko fri'nazanki! Kagra kagesa antahinana aza'ne hunka nehane? 
JHN.8.54	Jisasi'a anage huno zamasmine, 
JHN.8.57	Jiu vahe'mo'za Jisasinku anage hu'naze, Kagra 50'a kafuzge osu'nane, Kagra Abrahamuna ke'nano? 
JHN.8.58	Jisasi'a anage huno zamasmi'ne, 
JHN.8.59	E'inagema hiazanku have eri'za mate vuza ahe'za hu'naze. Hianagi Jisasi'a ra mono nompinti (tempol) oku'a atiramino fegi'a vu'ne.
JHN.9.1	Anama Jisasi'a vugatereno nevuno, mago nera reranku'afinti avu asuhu'nea ne' ksente'nea omege'ne. 
JHN.9.2	Agri amage nentaza disaipol nagamo'za antahige'za, Hurami ne'moka (Rabbai) aza kumira hu'negeno ama avu asuhu nera ksente'ne, agra'afi nererapi nefa'e? 
JHN.9.3	Jisasi'a amanage huno kenona hu'ne, 
JHN.9.6	Anage Agra huteno, mopare avetu heno eri igri huno, higogna huteno, ana mopa tarega avure frenenteno, 
JHN.9.7	amanage huno asmi'ne, 
JHN.9.8	E'ina hige'za, ana ne'mofo tvaonte nemni'za vahe'mo'zane, ana ne'mo keza netige'za negaza vahe'mo'zanena amanage hu'naze, Ama ne'mo mani'neno kezatino meme nehigeta negona nepi ru nere? 
JHN.9.9	Mago'amo'za anage hu'naze, ama ana nere nehazageno, mago'amo'za hanaveti'za anage hu'naze, a'o agra ana ne' kna'nehie. Ana ne'mo huno, nagra ana ne' mani'noe, huno zamasmi'ne! 
JHN.9.10	Zamagra anage hu'za antahige'naze, Inankna hankeno kavurga erihari hugante'ne? hu'za agenoka hu'naze. 
JHN.9.11	Agra ana ke'nona anage hu'ne, mago ne'ma Jisasi'e nehaza ne'mo, mopa erino tinuti eri igri huteno navurgare frenanteno, amanage huno nasmi'ne, Siloamu vunka tirupi omefro hige'na, vu'na tina ome frogeno, navu rgamo'a hari hige'na navua ke'noe. 
JHN.9.12	Zamagra ana ne'ku anage hu'naze, kvuma eri so'e hu'nea nera inantega mani'ne? Hzageno avuma azeri harima hunte'nea ne'mo'a, nagra onke'noe hu'ne.
JHN.9.13	Anama avu asu hu'negeno azeri hari hu'nea nera, avare'za Farisi vahete vu'naze. 
JHN.9.14	Anankna mni fruhu kna (sabat) zupa Jisasi'a hapara erino avurga erihari hu'negeze. 
JHN.9.15	Anante Farisi vahe'mo'za mago'ene antahige'za, nankna hankeno kavumo'a hari hu'ne hzageno, ana avuma eri so'e hunte'nea ne'mo anage huno zamasmi'ne, Agra hapa erino navure frenantege'na, ti ome frogeno navumo'a hari hige'na ke'noe. 
JHN.9.16	E'ina hu'negu mago'a Farisi vahe'mo'za anage hu'naze, e'i ana nera Anumzamo'a huntegeno ome'ne, na'ankure mni fruhu kna ana ne'mo kegva nosie. Hianagi mago'amo'za anage hu'naze, inankna huno kumi ne'mo'a amanahu kaguvazana erifore hugahie? Anage nehu'za keha're'za amu'nompinti vahera refko hu'naze. 
JHN.9.17	Ana hute'za mago'ene avuma asu hu'negenoma, eriso'e hu'nea nera antahige'za, na'ane hunka kavurgama eriso'e hu'nea nekura nehane? Ana ne'mo huno, Agra kasnampa nere.
JHN.9.18	Jiu kva vahe'mo'za, avurga asu osu'nea neku nehaze, nehu'za zamentinti osu'za, ana ne'mofo nererane nefane znagi hu'naze. 
JHN.9.19	Zamagra nererane, nefane znantahige'naze, ama'i mofavrea avu asuhu'negeta ksente'na'o? Hanki inankna huno menina avua nege? 
JHN.9.20	Nererake, nefake kenona'a anage hu'na'e, Tagra antahi'no'e, ama tagri mofavre, avu asu hu'nea ksente'no'e. 
JHN.9.21	Hianagi tagra antahita keta osu'none, menima avuma negea'zane, aza avua eri so'e hunte'neo ontahi'no'e. Agra ra vahe mani'neanki, antahigenkeno agra tmasmino. 
JHN.9.22	Nererake nefakea amanahu kema hu'na'ana, na'ankure Jiu mono kva vaheku koro huke anage hu'na'e. Na'ankure Jiu mono kva vahe'mo'za ke retro hu'za, mago'mo Jisasinku Kraisi'e huno, huama hanimofona, Jiu mono nompinti (Sinagog) ahe natigahune, hu'naze. 
JHN.9.23	Ana ke agafare nererake nefakea huke, agra ra vaheki agri antahigeho hu'na'e.
JHN.9.24	Ete mago'ene, ko'ma avu asuhu'nea ne' agi hu'za asmi'naze, Anumzamofo avure tamage hunka huo, kavu eri hari hu'nea nera, kumi ne' mani'negeta tagra antahi'none. 
JHN.9.25	Ana ne'mo anage hu'ne, nagra ontahi'noe Agra kumi ne' mani'neo, magoke'zama nagra antahi'noana, navua asu hu'neane, hagi menina navu negoe. 
JHN.9.26	Anante Farisi vahe'mo'za asmi'za, Jisasi'a nankna'za kagrira hugante'ne? Inankna huno Agra kavurga erihari hu'ne? 
JHN.9.27	Avuma eriharima huntenea ne'mo anage hu'ne, nagra ko tmasmi'noanagi ontahi'nazo. Nahigetma ru'ene antahinakura nehaze? Tamagra nena Agri amage'ante disaipol naga maninaku nehazafi? 
JHN.9.28	Zamagra ana kemofo nona'a knara kefinti fra vazinte'za, kagra Agri amage nentana disaipol ne' mani'nananki, tagra Mosese amage nentona vahe mani'none! 
JHN.9.29	Anumzamo Mosesena kea humigeta tagra antahi'none, hianagi ama'i nera igati e'neo, tagra ontahi'none. 
JHN.9.30	Ana ne'mo anage huno zamasmi'ne, ama ruzahu'zama hu'nea nera, Agra igati eno, navurga erihari hige'na ke'noe, tamagra ontahi'naze! 
JHN.9.31	Tagra antahi'none, kumi vahera Anumzamo'a antahi'nomie, hianagi iza'o mono hunenteno Agri amage' ante fatgohani'mofona, Anumzamo antahiamigahie. 
JHN.9.32	Mona mopa fore hu'nea knareti, avu asu hu'nea vahera mago ne'mo'e huno avurga eri hari hie kea ontahi'none. 
JHN.9.33	Ama ne'ma Anumzamofontegatima ome'nesuno'a, Agra mago'zana osugahie. 
JHN.9.34	Farisi vahe'mo'za anage hu'naze, Kagrira miko kumi'zampi ksegante negenka, tagri rempi hurami'za nehano? Anage nehu'za Jiu mono nompintira (Sinagog) avazu hu'za, atufe atrageno vu'ne.
JHN.9.35	Ana ne'ma avazuhu megi atraze kea Jisasi'a nentahino, ome kefore huno Agra amanage hu'ne, 
JHN.9.36	Ana ne'mo anage hu'ne, Agra iza'e ramoka, nagrama Agrite namentinti'ma hanuana? 
JHN.9.37	Jisasi'a anage huno asmi'ne, 
JHN.9.38	Avuma eri hari hu'nea ne'mo anage hu'ne, Ranimoka nagra namentinti hue, nehuno anante mono hunte'ne. 
JHN.9.39	Jisasi'a amanage hu'ne, 
JHN.9.40	Mago'a Farisi vahe Agrane anante mani'namo'za, ana naneke nentahi'za anage hu'za Jisasina antahige'naze, Tagri tavumo'enena asu hu'nefi? 
JHN.9.41	Jisasi'a anage huno zamasmi'ne, 
JHN.10.6	Jisasi'a fronka kefinti zamasmi'neanagi, zamagra nankna kema Agrama zamasmiana, ana kemofo agafa'a zmagra antahi ama osu'naze.
JHN.10.7	Ana hzageno Jisasi'a mago'ene zamasmino, 
JHN.10.19	Na'ankure anagema hiazanku, Jiu vahe'mo'za zamagra'zmi mago'ene tarefi refko hu'naze. 
JHN.10.20	Rama'amo'za hu'za, kefo hankro'mo agu'a fre'negeno negi neneanki, nahigetma naneke'a nentahi'ze? 
JHN.10.21	Mago'amo'za anage hu'naze, hankro'mo agu'afi fre'nea vahe nanekea omne'ne. Hankromo'a avu asuhu vahera erihari hanigeno kegahifi, onkegahie?
JHN.10.22	Anante mono noma renagi'za Anumzamofo ami'naza ne'zane kna Jerusale kumate fore hu'ne. 
JHN.10.23	Zasi ko atu knafi, Ra mono kumapi Jisasi'a, Solomon agire asamare'naza no kinte'nafi vano hu'ne. 
JHN.10.24	Jiu kva vahe'mo'za Jisasina eme regagi'za, anage hu'za asmi'naze, nama'a kna kagra tazeri antesanketa kvega antegahune? Kagra Kraisiga mani'nenunka huama hunka amne tasmio. 
JHN.10.25	Jisasi'a kenona zamire anage huno zamasmi'ne, 
JHN.10.31	Huno nehige'za Jiu kva vahe'mo'za ahe frinaku ru'ene havekno eri'naze. 
JHN.10.32	Jisasi amanage huno zamasmi'ne, 
JHN.10.33	Jiu kva vahe'mo'za ke nona'a anage hu'naze, knare eri'zama eri'nana zantera tagra have knonura onkahe'gosune, hianagi Anumzana huhaviza nehunka, kagra amne vahe'moka, Anumza mani'noema hanazanku kaheku nehune. 
JHN.10.34	Jisasi'a kenona'a zamasmi'ne, 
JHN.10.39	Mago'ene azerinaku nehzageno, zamatreno rufanene hu'ne.
JHN.10.40	Jisasi'a eteno Jodani ti takaheno Joni mono ti ese'ma frezmante'nea kaziga vuno, anantega umani'ne. 
JHN.10.41	Hakare vahe'mo'za mani'nerega uhnati'za amanage hu'naze, Joni'a mago avame'za osu'ne, ana hu'neanagi Joni'ma ama ne'ku'ma maka kema hu'neana tamage hu'ne. 
JHN.10.42	Ana hige'za, anante rama'a vahe'mo'za Jisasinte zamentinti hu'naze.
JHN.11.1	Mago nera Lasarusi'e nehza ne'mo kri eri'ne. Agra Betanitire, Maria ene nenunkna Matake nemni'a kumate nere. 
JHN.11.2	Maria Ramofo mananentake masavenu agare frenteteno, anu azokateti ana aga eri ho'mu hu'nea a'mofo nesaro kria eri'ne. 
JHN.11.3	Ana nanunkna'moke Jisasintega kea atrenteke, anage hu'na'e, Ramoka antahio, Kagrama avesima nentamo'a kri eri'ne. 
JHN.11.4	Higeno Jisasi'a ana ke nentahino, anage hu'ne, 
JHN.11.5	Jisasi'a Matane nenunknane, Lasarusine avesizamante'ne. 
JHN.11.6	Lasarusi kri eri'ne nanekema hzageno nentahino'a, tare zge'gna anama mani'nea kumate mani'ne. 
JHN.11.7	Ana huteno amage'nentaza disaipol nagaku huno, 
JHN.11.8	Amage' nentaza disaipol nagamo'za anage hu'za asmi'naze, Hurami ne'moke (Rabbi), Jiu kva vahe'mo'za mensitfama have knonu kahenaku nehzarega, Kagra ete vu'za nehano? 
JHN.11.9	Jisasi'a kenona zamire anage hu'ne, 
JHN.11.11	Anagema huteno, mago'ene Jisasi'a anage hu'ne, 
JHN.11.12	Amage nentaza disaipol nagamo'za anage hu'naze, Ramoka, agra avu'ma mse'nesuno'a, knare hugahie. 
JHN.11.13	Jisasi'ma hu'neana, Lasarus ko fri'nea zanku hu'neanagi, zamagrama antahizana amne avu mse'zanku nehie hu'za antahi'naze. 
JHN.11.14	Jisasi'a anante huama huno zamasmi'ne, 
JHN.11.16	E'ina hianagi Tomasi (Didimasi'e hu'neana kugavezare) nehaza ne'mo, magoka Jisasi amage nentaza disaipol nagaku huno, tagranena erinketa vuta Agrane ufri'maneno hu'ne.
JHN.11.17	Jisasi ana kumate uhnatino, ome antahiana Lasarusina ko kerifi asentageno, 4'a zgegna evu'ne. 
JHN.11.18	Betani kumara Jerusale tva'onte 3 kilo mitanaza me'ne. 
JHN.11.19	Rama'a Jiu vahe'mo'za e'za Matane Maria kiznia, neznasaro fri'negeza e'za zname rentinti hu'naze. 
JHN.11.20	Jisasi ne-e hia kema Matama nentahino, kantega ome kenaku vu'ne. Hianagi Maria'a nompi mani'ne. 
JHN.11.21	Mata'a, Jisasina ome keno anage huno asmi'ne, Ramoka, Kagrama amafima mani'nantesina, nensaro Lasarusi'a ofrisine. 
JHN.11.22	Hianagi meninena nagra antahi'noe, na'anku'ma Anumzamofo antahige'sankeno'a, Anumzamo'a anazana kmigahie. 
JHN.11.23	Jisasi'a kenona huno asmi'ne, 
JHN.11.24	Mata'a amanage huno Jisasina asmi'ne, nagra antahi'noe, henkama otisaza zupa vgare knarera, agra otino asimu erigahie. 
JHN.11.25	Jisasi'a amanage huno Matana asmi'ne, 
JHN.11.27	Mata'a anage huno asmi'ne, izo Ramoka, nagra namentinti hue, Kagra Kraisige, Anumzamofo mofavre'moka Kagra ama mopafi erami'nane.
JHN.11.28	Mata'a anage huteno, vuno nenunkna Mariana sumi huno agesafi asmi'ne, Hurami ne'mo ne-eno kagriku ke nehie, huno asmi'geno, 
JHN.11.29	ana kema nentahino'a, ame' huno Jisasinte vu'ne. 
JHN.11.30	Jisasi'a ana kumapina uofreno, kantega Matama omege'nere mani'negeno, Maria'a emege'ne. 
JHN.11.31	Anante Jiu vahe'mo'za Maria'ene nompi ame rentinti hu'za mani'nareti, kageno'ma agra ame' huno otino megi'a vige'za, zamagra amage nevu'za, keri'are zvi ome ate'naku nevie hu'za antahi'naze. 
JHN.11.32	E'ina higeno, Maria'a Jisasi mani'nere eno eme negeno, agiafi emaseno, anage huno asmi'ne, Ramoka Kagrama amafi mani'nantesina, nensaro Lasarusi'a ofrisine. 
JHN.11.33	Jisasima kegeno zavi'ma netegeno'a, ana a'ene e'naza Jiu vahe'mo'zane zvi atageno, Jisasi'a nezmageno avamupina tusi'za huno rimpamo'a kna nehigeno, 
JHN.11.34	Jisasi'a zamantahigeno, 
JHN.11.35	Jisasi'a zvi' ate'ne. 
JHN.11.36	Zamasuma ragiku'ma e'naza Jiu vahe'mo'za anage hu'naze, Keho agrira tusi'za huno avesinte'ne! 
JHN.11.37	Hianagi mago'amo'za anage hu'naze, ama ne'mo avu suhu ne' eri hari hunte'neankino, Agra Lasarusina mago'a zana huntegeno ofrino manisimpi?
JHN.11.38	Anante Jisasi mago'ene, rimpamo'a kna nehigeno ana ne'mofo kerire uhanati'ne. Havega me'nege'za ufrekantera have eri'za runkani re'naze. 
JHN.11.39	Jisasi'a huno
JHN.11.40	Jisasi'a anage huno ana ara asmi'ne, 
JHN.11.41	Nentahi'za ana have rezahe hutre'naze. Anante Jisasi'a kesga hunagamuteno, anage hu'ne, 
JHN.11.43	Jisasi'a anagema huteno'a, kezatino 
JHN.11.44	Higeno fri'nea ne'mo atiramino e'ne, agiane, azanena, tavrave nofi'nu ana'neki'za, avugosa tavravenu anovazinageno Jisasi'a zamasmino, 
JHN.11.45	E'ina hige'za, rama'a Jiu vahe Maria'ene e'namo'za, Jisasi'ma hiaza nege'za, Agrite zamentinti hu'naze. 
JHN.11.46	Hianagi mago'amo'za vu'za Farisi mono vahete uhnati'za, Jisasi'ma hu'nea zamofo naneke ome zamasmi'naze. 
JHN.11.47	E'ina higeno, vugota mono vahe'ene (Sanhedrin), Farisi vahe'mo'za magopi eme atru hu'za anage hu'naze, Na'a menina hugahune? Ama ne'mo'a rama'a kaguvaza nehie. 
JHN.11.48	Atresnunkeno anazanke huno Agra vaniana, maka vahe'mo'za Agrite zamentinti hanageno, Romu vahe'mo'za e'za ra mono nontine, mopatinena tarega hanaregahaze. 
JHN.11.49	Anante mago'zmimo, Kaiafasi ra mono kva (hai pris) ana kafufina mani'nea ne'mo, anage huno zamasmi'ne, tamagra mago'za antahintahitamifina nontahize. 
JHN.11.50	Na'a hanigeno maka kumatine, mopatia eri havizana hugahie? Atrenkeno magoke'mo miko vahekura frisnie. 
JHN.11.51	Kazafasi'a agra antahi'zampinti ama kea osu'ne, hianagi ana kafufina ran mono kva (hai pris) mani'neno, kasnampa ke huno Jisasima frino maka Jiu vahe zamaza hania zanku hu'ne, 
JHN.11.52	Nehuno Jiu kuma vaheke Agra zamaza osugahie, e'inama hanuno'a hazagre'za vu'za e'za hu'naza vahera zamazeri mago hanige'za Anumzamofo mofavre manigahaze. 
JHN.11.53	E'i ana knareti erigafa hu'za, Jisasi ahe frisaza ke retro hu'naze.
JHN.11.54	E'inama hazazanku Jisasi'a mago'ene Jiu vahe zamurera kana onte'ne. Hianagi atreno vuno mago ka'ma kokampi me'nea rankuma kaziga Efraimie nehazarega amage' nentaza naga'ane umani'naze.
JHN.11.55	Menina Anumzamo Jiu vahe kinafinti zamare'nea knare (Pasova) ne'za ne kna atupa nehige'za, rama'amo'za kuma'zmi atre'za Jerusale mreri'za, ne'za nesagu zamagrazmi zmazeri agru huza retro hu'naze. 
JHN.11.56	Ana nehu'za ra mono nomofo (tempol) kumapi oti'za mani'neza Jisasinku nehakre'za, zamagra zamagra anage hunaze. Na'ane hutma tamage'sa nentahize? Agra ama (Pasova) nezantera egahifi, omegahie? 
JHN.11.57	Vugota hu'naza prisi vahe'ene, Farisi vahe'mo'za, anage hu'za rama'a vahepi hu'naze, iza'o Jisasima kesimo'a, eme tasamisigeta tagra azerisune hu'naze.
JHN.12.1	Kinafinti Jiu vahe zamare'nea kna (Pasova) 6si'a zgegna atupa nehigeno, fri'nefinti azeri oti'nea ne' Lasarusi'ma nemnia kumate Jisasi'a Betani uhanati'ne. 
JHN.12.2	Anante Jisasima hu'nea nezana retro hunte'naze. Mata'a ne'za netigeno Lasarusi'ene, mago'a vahe'ene kave'ne sipare mani'naze. 
JHN.12.3	Trazamofo rafu'nareti tro hu'naza msavena, zgo'amo mreri'nea masaventafe Maria'a erino, Jisasina agiare tagino frenteteno, anu azokateti eri ho'mu huntegeno, ana nomofona mana'amo avite'ne. 
JHN.12.4	Hianagi Judas Iskariot, mago amage nentea disaipol ne'mo, komoru huno Jisasina avreno ha' vahe zamazampi antesimo anage hu'ne, 
JHN.12.5	na'a hanigeta ama msavena 3 hantreti'a silva zgorera atreta, zgo erita
JHN.12.6	Menima Judas Iskariotima ama kema nehiana, na'ankure agra zamunte omne vahe zamaza hunaku nentahino nosie, hagi agra kumza nere. Zgo tafente kva nehia nekino, ome nentazana osi'a anampinkati musufa eritere nehia ne'mo anage higeno, 
JHN.12.7	Jisasi'a anage hu'ne, 
JHN.12.9	Maka Jiu vahe'mo'za antahizana Jisasi emani'ne hige'za, zamagra Jisasinke kenaku ome'nazanki, Lasarusima, fri'nefinti azeri oti'nea ne' kenaku e'naze. 
JHN.12.10	Ana nehu'za vugota prisi vahe'mo'za Lasarusi'nena ahe frinaku ke anaki'naze. 
JHN.12.11	Na'ankure Lasarusinte'ma fore hu'nea'zanku, rama'a Jiu vahe'mo'za atre'za nevu'za Jisasinte zamentinti hu'naze.
JHN.12.12	Anante nanterana rama'a vahe'mo'za, kinafinti zamare'nea knagu antahimiza ne'za (Pasova) nenaza knare e'namo'za, Jisasi'a Jerusale ne-ea ke antahi'naze. 
JHN.12.13	Antahite'za tofe zafamofo ani'na hantagi'za e'neri'za, ome ke'za amrara nehu'za kezati'za, 
JHN.12.14	Jisasi'a mago agaho ve tonki afu keteno, agumpi mrerino mani'ne, kasnampa vahe'mo'za korapa krente'naza kemo efore hu'ne. 
JHN.12.15	 (Zek 9:9) 
JHN.12.16	Agri amage nentaza disaipol naga'mo'za e'inama pusante hiazana antahi so'e osu'naze. Hianagi Jisasi'ma hanave'afi mrerino, Ra agi erige'za zamagra zamagesa nentahi'za, e'i Agriku huno avontafepina krente'negeno, amazana Agrite fore hie hu'naze. 
JHN.12.17	Ana higeno, rama'a vahe'mo'za, Jisasi'a kerifinti Lasarusi azeri otige'za ke'naza vahe'mo'za, mago'ene ome huama hume vu'naze. 
JHN.12.18	Ama'na agafare, vahe'mo'za anahu kna hu'za ome Agrira ke'naze. Na'ankure vahe'mo'za nosaza kaguvaza (mirakol) hu'nea ke nentahi'za ome ke'naze. 
JHN.12.19	Ana hige'za Farisi vahe'mo'za ohumi ahumi hu'za zamagra anage hu'naze, keho tagrira neratre'za maka vea'mo'za Jisasi amage avriri'za nevze.
JHN.12.20	Ana zupage Griki vahepinti mago'a vahe'mo'za, kinafinti zamare'nea ne'za ne'knare mono hunaku mreri'naze. 
JHN.12.21	Ana vahe'mo'za Galili kazigati Betsaida kumateti ne' Filipinte uhaniti'za antahige'za, ramoka Jisasi kenaku nehune. 
JHN.12.22	Filipi'a eno Andruna eme asmitege'ne, tarega'moke vu'ke, Jisasina ome asmi'na'e. 
JHN.12.23	Jisasi'a anage huno kenona zani'arera hu'ne, 
JHN.12.28	 Anante mago ageru monafinti eno amanage hu'ne, hago Nagra erisaga hu'noanki'na, rune Nagra erisaga hugahue hu'ne. 
JHN.12.29	Rama'a vahe'ma atru hu'za anante oti'namo'za, ana ageru nentahi'za, monage nehie nehzageno, mago'amo'za ankeromo naneke hu nemigahie hu'za hu'naze. 
JHN.12.30	Jisasi kenona'a anage hu'ne, 
JHN.12.33	E'inagema hu'neana, fri'zamo avate'ma fore hanigeno frisnigu huama hu'ne. 
JHN.12.34	Hakare vahema atru hu'namo'za, Agrikura amanage hu'naze, tagrama kasegefinti antahi'nonana, Kraisi'a manivava hugahie hu'neanki, nahigenka Kagra hunka, 
JHN.12.35	Jisasi'a kenona anage huno zamasmi'ne, 
JHN.12.36	 Jisasi'a anage huteno, Agra zamatreno vuno ome frakino mani'ne.
JHN.12.37	Jisasi'a rama'a kaguvaza (mirakol) huzmeri hu'neanagi, zamagra zamentintia Agritera osu'naze. 
JHN.12.38	Ana higeno kasnampa ne'mo Aisaia hu'nea kemofo avufa'a fore nehie, 
JHN.12.39	E'i ana agafare vahe'mo'za zamentinti osugahaze, Aisaia'a mago ene anage hu'ne, 
JHN.12.40	 (Aisa 6:10)
JHN.12.41	Ama'i zanku'ma Aisaia'ma hu'neana, na'ankure Jisasi'a hanave'afi mani'negeno ke'negu huno, Agriku hu'ne.
JHN.12.42	Ana hianagi hakare'a mono kva vahe'mo'za zamentinti Agrite hu'naze. Hianagi Farisi vaheku kore hu'za Jisasi'a, Kraisi'e hu'za huama osu'naze, anagema hanage'za mono nompinti (Sinagog) zamahe fegi atre'zanku kore hu'za osu'naze, 
JHN.12.43	Na'ankure vahe'mo'za husga huzmante zanku nehu'za, Anumzamo husga huzmante zankura ontahi'naze.
JHN.12.44	Jisasi'a ranke huno amanage hu'ne, 
JHN.13.1	Menina kinafinti zamare'nea knagu antahimiza (Pasova) ne'za nekna atupa higeno, Jisasi'a antahi'ne, ama mopa atreno Nefantega vnia kna egeno, amage nentaza disaipol nagara, Agrama zamesi nezmantea zamo'a atupare ehnati'ne.
JHN.13.2	Jisasi'a amage' nentaza disaipol naga'ane ne'za nenegeno, Hankromo (Sata) Judas Iskariot, Saimon nemofo rimpafi ha' vahe zamazampi komoru huno avrentesia antahi'zana eme ante'ne. 
JHN.13.3	Jisasi'a antahi'ne, Nefa'a maka'zana Agri azampi ante'ne, Anumzamofonteti e'neankino, ete Anumzamofonte vugahie. 
JHN.13.4	Ne'za nenafinti otino, anakre ku'a zafi nenteno, tauri erino afafafi rugagino anakine. 
JHN.13.5	Anante Jisasi'a zompafi ti taginteno, amage nentaza disaipol naga zamaga agafa huno sese huteno, afafafi rugagi'nea taurinu zamagia eriho'mu huzmante'ne. 
JHN.13.6	Anante Saimon Pitante aga sese hunte'naku egeno, agra Jisasinku anage hu'ne, Ramoka nagia sese hugahano? 
JHN.13.7	Jisasi'a kenona anage huno asmi'ne, 
JHN.13.8	Pita'a anage huno Jisasina asmi'ne, Kagra nagia sese osu'tfa hugahane! Jisasi anage huno kenona'a hu'ne, 
JHN.13.9	Saimon Pita'a anage huno Jisasina asmi'ne, Ramoka nagiarfana sesera osuo, hianagi anazanke hunka nazane, nanune sese huo! 
JHN.13.10	Jisasi'a anage huno asmi'ne, 
JHN.13.11	Na'ankure mago'mo komoru huno ha' vahe zamazampima avrentesimofona, Agra ko antahi'ne, e'ina hu'nea agafare, tamagra maka'mota avu sese osu'naze hu'ne.
JHN.13.12	Anage huteno Jisasi'a zamagia sese huvga rezmantete'no, Nakre ku'a erino mani'neno hu'nere umniteno, Jisasi'a anage huno zamsmi'ne, 
JHN.13.21	Jisasima anage huvgama reteno, agu'amo kna nehigeno anage hu'ne, 
JHN.13.22	Amage nentaza disaipol naga'mo'za zamagra zamagra oge age nehu'za, inamo anara hunaku higeno nehie hu'za hu'naze. 
JHN.13.23	Amage' nentaza disaipol nagapinti, Jisasi'ma avesi nentemo, azantmaga kaziga tvaonte mani'ne. 
JHN.13.24	Ana higeno Saimon Pita'a avesima nentea disaipol ne'ra avame'name huno, izanku Jisasi'a nehifi antahigenka ko huno asmni'ne. 
JHN.13.25	Anante avesima nentea ne'mo, Jisasi asumpi mase kantiteno, anage huno Agrira antahige'ne, Ramoka ana nera iza'e? 
JHN.13.26	Jisasi'a kenona anage hu'ne, 
JHN.13.27	Ana bretima netegeno, Sata'a havi avamumofo kvamo agu'afi ufre'ne. E'ina nehigeno Jisasi anage huno asmi'ne, 
JHN.13.28	Mani'ne'za ne'za ne'naza vahe'mo'za, anama Judasinku'ma hia kea na'a agafare hu'nefi, antahi amara osu'naze. 
JHN.13.29	Judasi zgo taferote (bogisi) kva nehia neki'za, mago'amo'za antahizana mago'a upama hunona ne'za ome miza sege, amunte omne vahe, zgo ome zaminogu Jisasi'a hunente hu'za zamagesa antahi'naze. 
JHN.13.30	Ana higeno, Judasi'a bretima nehana nehuno'a, atiramino megi'a vu'ne. (Ko hani hu'negeno ana hu'ne.)
JHN.13.31	Judasi'ma megi'a vute'geno, Jisasi anage hu'ne, 
JHN.13.36	Saimon Pita'a anage huno Jisasinku hu'ne, Ramoka, kagra iga vunaku nehane higeno? Jisasi'a ana kenona'a huno, 
JHN.13.37	Pita'a anage Jisasinku hu'ne, Ramoke, na'a hanige'na nagra menina Kagri kmagera omegahue? Nagra Kagriteku hu'na frinaku menina tro nehue. 
JHN.13.38	Jisasi'a kenona'a anage huno asmi'ne, 
JHN.14.5	Tomasi'a anage huno Jisasi asmi'ne, Ramoke tagra ontahi'none, iga Kagra vugahane, tagra inankna huta ana kana kegahune? 
JHN.14.6	Jisasi'a anage huno asmi'ne, 
JHN.14.8	Filipi'a anage huno Agri asmi'ne, Ramoke Negfana tveri hugeno tagrira knare huranteno. 
JHN.14.9	Jisasi'a anage huno asmi'ne, 
JHN.14.22	Ru Judasi amanage huno Ramofona antahige'ne, nankna hunka Kagra tagrite eama nehunka, ama mopafi vahetera eamara osugahane? 
JHN.14.23	Jisasi'a ana kenona'a anage huno zamasmi'ne, 
JHN.15.18	Jisasi amanage huno zamasmi'ne, 
JHN.15.25	(Sam-Zga 69:4) 
JHN.16.17	Mago'a amage' nentaza disaipol naga'mo'za zamagra zamagra ohumi ahumi nehu'za anage hu'naze, ama'i nankna naneke tasmino, osi'a knafi tamagra onagegahaze nehuno, ete osi'a knafi nagegahaze nehie. Na'ankure Nagra Nenfante vugahue nehie? 
JHN.16.18	Amage' nentaza disaipol naga'mo'za anage hu'naze, ama'i na'anku Agra anage huno, osi'a knafine nehie? Tagra ontahi'none, na'anku Agra nehifi ontahi'none hu'za hu'naze. 
JHN.16.19	Zamagra antahigenaku Jisasina nehazageno nentahino, anage huno zamasmi'ne, 
JHN.16.29	Agri amage' nentaza disaipol naga'mo'za anage hu'naze, ko menina Kagra amate ke huama nehunka, fronka kea osane. 
JHN.16.30	Tagra menina antahi'none, Kagra maka'zana antahi'nane, mago zankura vahe'mo'a kagenoka osugahie. E'ina'ma hanazante tagra tamentinti nehuta, Anumzantegati e'nane huta nehune. 
JHN.16.31	Jisasi'a kenona huno, 
JHN.17.1	Jisasi ana naneke huvareteno, Agra kesga huno monafi negeno amanage hu'ne, 
JHN.17.5	 (Eks-Utr 3:14)
JHN.17.12	 (Sam-Zga 41:9) 
JHN.18.1	Ana nanekema huvareteno, Jisasi'a atreno disaipol naga'ane Kidron agupofi vute'za, ananteti vumare'za mago knagune zafa hoza me'nefi vu'naze. 
JHN.18.2	Judasima komoru huntesia ne'mo'a, ana zafa knagune hoza ke'ne, na'ankure Jisasi'a disaipol naga'ane knagune hozafi mago'a knafina zamareno vutere'ma higeno ke'ne. 
JHN.18.3	Higeno Judasi'a mago'a Roma sondia kevune, ra mono nonte kva nehaza naga'ene (Gat), vugote'naza prisi vahe'ene, Farisi vahe'enena olivi zafa hozafi tosine, tafentavi'ene, ha'zane eri'nageno zamavreno vu'ne. 
JHN.18.4	Mika'zama Agrite fore haniazana, na'ankure Jisasi antahino keno nehuno, 
JHN.18.5	Zamagra ana kemofo nona'a Agriku hu'za, Nazareti kumateti Jisasinku nehakrone, hzageno, 
JHN.18.6	Jisasi'ma anage zamagriku huno, Nagra ana Nere hige'za, zamefiti vu'za mopafi traka truku humse'naze. 
JHN.18.7	Ana hzageno, Jisasi'a mago'ene zamantahige'ne, 
JHN.18.8	Jisasi'a ke nona'a huno, 
JHN.18.9	Agrama hu'neana, ko'ma Agra'ama hunte'nea kemofo nena'a fore hinogu hu'ne. 
JHN.18.10	Pita'a ra kazinkno (bainat) eri'nereti anoma'afinti avazu hia zamo vugote'nea prisi ne'mofo kazokzo eri'za nera tamaga kaziga agesa ahe tavrofe atre'ne. Ana kazokzo eri'za ne'mofo agi'a Malakusi'e. 
JHN.18.11	Ana higeno Jisasi'a, Pitanku huno, 
JHN.18.12	Anante mago sondia kevune, sondia vahete vugota huno kvakri zmante'nea ne'ene, Jiu vahe'mokizmi ati vahe'mo'zane, Jisasi azeri'za azante nofi kinte'naze. 
JHN.18.13	Anakite'za esera Anasinte avare'za vu'naze, na'ankure agra Kaiafasi nenemo'e, Kaiafasi'a ana kafumofo agu'afina vugota prisi ne' mani'ne. 
JHN.18.14	Korapara Kaiafasi Jiu kva vahera antahintahizamino, hakare vahe'mokizmi nona huno magoke ne'mo frigahie huno hu'neane.
JHN.18.15	Saimon Pita ene, magora Jisasima amage' nentea disaipoli ne'ene Jisasima avare'za Anasinte vazage'za anantega zamavririke vu'na'e. E'i anama vu'nea disaipoli nera, prisi ne'mo'a ke'nea disaipoli nere. 
JHN.18.16	Hianagi, Saimon Pita'a kasante fegi'a otino mani'ne. Ana higeno Jisasi amage' nentea disaipoli nera vugota pris ne'mo ke'nea ne'mo atiramino, kazokzo eri'za mofa'mo kafante kva hu'nea mofa asamigeno, Pitana avreno agu'afi emareri'ne. 
JHN.18.17	Anante kazokzo eri'za mofa'ma kafante kva nehia mofa'mo Pitanku amanage huno antahige'ne, Kagra ama Ne' amage' nentana disaipol nere, tamage ana nepi? Huno antahigegeno, A'o, Nagra ru nere. 
JHN.18.18	Anantera kazokzo eri'za vahe'ene, nonte kva nehaza vahe'ene, tanknuzare teve hegre'za oti'za mani kagi'naze. Na'ankure zasi hige'za teve tohiku hugre'naze. Pita'enena ana tevere uoti'neno teve tohi'ne.
JHN.18.19	Ana zama fore nehigeno'a, vugota pris ne'mo, amage nentaza disaipol naga'ene, rempi'ma huzami'nea kegu Jisasina agenoka hu'ne. 
JHN.18.20	Jisasi ana kenona'a anage hu'ne, 
JHN.18.22	Jisasi'ma ana nanekema higeno'a, mago ra mono nonte kva nehia ne'mo, Jisasina avugosafi ruhapatino neheno amanage hu'ne, E'inahu hunka vugota pris vahe kerera ke nona hugahano? 
JHN.18.23	Jisasi ke nona huno agri asmi'ne, 
JHN.18.24	Higeno anante Anasi'a nofira ovasneno huntegeno, Kaiafasi vugota pris nete avare'za vu'naze.
JHN.18.25	Saimon Pita'a oti'neno teve tonehige'za, tevere mani'naza vahe'mo'za antahige'za, Kagra'nena e'ina ne' amage' nentana disaipol ne' mani'nampi? Hu'za antahigageno, Pita'a vahane huno, A'o nagra ru nere. 
JHN.18.26	Mago vugota pris ne'mofo kazokzo eri'za ne'ma, Pita kazi knonteti (bainat) agesa rutavrofe atre'nea ne'mofona nefu' Pitanku huno, Zafa hozafi Agrane mani'nanke'na kagrira kage'noa nepi, ru nere? 
JHN.18.27	Higeno, Pita'a mago'ene vahane nehigeno, ana amage hantaka'a, kokoremo ageru ru'ne.
JHN.18.28	Ananteti zamagra Kaiafasintetira ko'atu avame Jisasina avare'za Roma ugagota kva (gavana) ne'mofo nonte vu'naze. Vunazanagi zamagra ugagota nemofo kumapina uofre'naze. Ana zamo zamazeri pehena resige'za, Hibru vahe kinafinti zamare'nea knagu antahimiza neza nenaza knare ovuzanku ana hzageno, 
JHN.18.29	Paeroti ne'mo zamagritega megi'a atiramino eno anage hu'ne, Ama'na nera nankemofo agafare nanekea hu'nentaze? Huno zamantahige'ne. 
JHN.18.30	Zamagra kenona hu'za asmi'naze, ama ne'mo'ma hazenke ne'ma omni'nesina, tagra avreta kagritera omosine. 
JHN.18.31	Hzageno Paeroti'a zamasmi'ne, tamagratami avaretma tamagri kasegemo hu'nesia kante Agrira keaga hunteho. Jiu vahe'mo'za Paerotinku anage hu'naze. Tagrira vahe'ma zamahe fri'zantera i'o hurante'naze. 
JHN.18.32	Ana kema hu'nazana, Jisasi'ma korapa Agrama fritenoma otinia zankuma zamasmi'nea kemo e'ama hu'ne.
JHN.18.33	E'ina higeno, anante Paeroti'a eteno ugagota vahe (gavana) nompi vuno, Jisasina kehuno, Kagra Jiu vahe'mokizmi Kinifi? Huno antahige'ne. 
JHN.18.34	Jisasi kenona huno, 
JHN.18.35	Paeroti'a ke nona huno, Nagra Jiu ne' mani'nofi? Kagri vahe'mo'zane, ra mono kva vahe'mo'za (hai pris) Kagrira kzerite'za, kvare'za eme nami'naze. Kagra na'a hu'nantere? 
JHN.18.36	Jisasi ke nona'a hu'ne, 
JHN.18.37	E'inage higeno Paeroti'a asmi'ne, higenka Kagra kinio? Jisasi ke nona'a hu'ne, 
JHN.18.38	Paeroti'a antahige'ne, tamage nanekea inanknahu ke me'ne? Anagema huteno'a, megi'a atiramino Jiu kva vahete vuno anage hu'ne, Mago havizana nagra, Agripina ke'na erifore osue. 
JHN.18.39	Hu'neanagi tamagri avu'avate kinafinti tamavare'nea (Pasova) knare mago ne' kinafinti azeri atretere hugahue hu'negu, tamagra ma antahizana nagra kinafintira, Jiu vahe'motma Kini ne' hunte'sugeno vanio? 
JHN.18.40	Hige'za kezati'za amanage hu'naze, Ama'na nera avare otre'gahane, hagi Barabasi avare atro, Barabasi'a kumzafa ne'ku hu'naze.
JHN.19.1	Anante Paeroti'a huzmantege'za Jisasina sefu ami'naze. 
JHN.19.2	Anante sondia vahe'mo'za ave'ave nofite kini vahe'mokizmi fetorikna huza tro hute'za, Jisasi anunte antani nente'za, koranke kukena hunte'naze. 
JHN.19.3	Zamagra Agrite ete'vute nehu'za, Husga hunte'za ankaza nente'za, Keho, ama Jiu vahe'mokizmi kinia! Nehu'za avugosafi mago'ene ruhapa hapa hu'za ahe'naze. 
JHN.19.4	Mago'ene Paeroti'a ete atiramino, Jiu kva vaheku amanage huno zamasmi'ne, Keho, ama ne'ma nagrama avare'na tmagrite'ma neoana, antahisazana mago keaga Agri'ma hunte'zana omne'ne. 
JHN.19.5	Anante Jisasina ave'ave nofite fetori'ene, koranke kukena antani antetageno, atiramino e'ne. Paeroti'a anage hu'ne, Keho, ama Nera! 
JHN.19.6	Vugote'naza pris vahe'ene, mono no kegva nehza vahe'mo'za (gad) Agri'ma nege'za amanage hu'za kezati'naze, aheta hantiho, aheta hantiho! Hzageno Paeroti'a zamasmi'ne, Tamagratmi avretma rugeka zafare ome aheho, na'ankure nagra mago hazenke'a omne'nege'na negoe, huno zamasmi'ne. 
JHN.19.7	Jiu kva vahe'mo'za ke nona'a amanage hu'naze, Tagrira kasegetia me'ne, hagi ana kase kemofo amage' anteno Agra frigahie. Na'ankure Agra Anumzamofo Ne'mofavre mani'noe huno hu'ne. 
JHN.19.8	Ana kema Paeroti'a nentahino, tusiza huno agra mago'ene amanogura hu'ne. 
JHN.19.9	Eteno Paeroti'a kuma'afi ufreno, Jisasinku anage hu'ne, Kagra igati e'nane? Hianagi Jisasi'a magore huno agri kenona'a osu'ne. 
JHN.19.10	Ke osigeno, Paeroti'a anage huno asmi'ne, kema hunami'zankura nahigeno kave nosie? Kagra ontahi'nano, Kagri'ma katufe katre hanavene, rugeka zafare kahena hanti hanavema nagrama eri'noana? 
JHN.19.11	Jisasi ke nona'a asmi'ne, 
JHN.19.12	Ana kema antahiteno'a Paeroti'a aza huno katufe atrenaku tusiza huno agesa antahi'ne. Hianagi Jiu kva vahe'mo'za kezati'za, kagrama ama ne'ma katufe atresunka, kagra Sisa knampa omni'nane! Mago'mo kini manigahue hanimo'a, Sisana ha' rentegahie. 
JHN.19.13	Paeroti'a ana kema haza nentahino, Jisasi avare fegi'a atreno naneke fgagohu trate umani'ne, ana kumamofo agi'a, Havereti simeni hunte'naza kumare nehaze, hagi Hibru/Arami kefina, Gabate hu'za nehaze.
JHN.19.14	Jiu vahe'mo'za kinafinti zamare'nea knagu antahimiza nenaza (Pasova) ne'za retro tra hunaku nehzageno, zgemo'a feru asegeno Paeroti'a Jiu vaheku huno, Keho, ama tamagri Kinia! 
JHN.19.15	Anagema hige'za kezanke hu'za, Avretma viho, avretma viho, Agrira ahetma hantiho! Nehzageno Paeroti'a zamantahige'ne, Nagra, tamagri Kinia ahena hantisuo? Hige'za pris vahe'mo'za ke nona'a hu'za, Tagri kinia magora omni'neanki, Sisa agrake mani'ne. 
JHN.19.16	Anagema hzageno Paeroti'a Jisasina ahe'zama keka zafare hantihogu zamige'za Jisasina azeri'naze.
JHN.19.17	Anante Jisasi'a keka zafa'a erino, vahe anu zaferine nehaza mopare, Hibru kefina Golgote nehazare erino vu'ne. 
JHN.19.18	E'i anante Jisasina nehe'za, tare netrena ruga raga asopare znahe'za rugeka zafare nehanti'za, Agrira amu'nompi hanti'naze. 
JHN.19.19	Paeroti'a mago avona kreno, ana keka zafare hanti'ne. Anage huno kre'ne, JISASI'A NAZARETI NERE, JIU VAHE'MOKIZMI KINIE. 
JHN.19.20	Huno krente'nege'za hakare Jiu vahe'mo'za hampri'za ke'naze. Na'ankure Jisasima ahe'za hanti'naza mopa, rankuma tva'onte me'ne, ana kema krente'neana Hibru kefine, Latini kefine, Griki kefima huno ana avona krentene. 
JHN.19.21	Anante Jiu vahe'mokizmi vugota pris vahe'mo'za Paerotina asmi'za, Jiu vahe'mokizmi Kinie hunka onkrenka, hagi Agra'a huno, Nagra Jiu vahe'mokizmi Kinie huno hu'ne hunka kro hu'za asmi'naze. 
JHN.19.22	Paeroti'a ke nonazmire zamasmino, Inankna keo nagrama krente'noana hago krente'noe.
JHN.19.23	Anante sondia vahe'mo'za, Jisasi rugeka zafare ahe'za hantite'za, amegati kukena'a eri refko hu'za 4'a kevu ante'naze, mago'mo mago kevu eritere hu'are, avate kukena'ama hati'nazana eri mago hu'za anagamuti hati'za fenkamu urami'naze. 
JHN.19.24	Hige'za sondia vahe'mo'za ke hugantu hugma hu'za, erisagnera osinkero, hagi satu zokago reta kesune, aza erisifi, e'i ana kemo Anumzamofo avon tafe'mo hu'nea ke eriama hu'ne, 
JHN.19.25	Hianagi Jisasi ahe'za hanti'naza keka zafamofo agafafina, Agri nereraki, nererana nenunknaki, Klopas nenaro Mariaki, Magdala kumateti Mariaki hu'za oti'naze. 
JHN.19.26	Nerera'ene, amage' nentegeno avesi nentea disaipoli ne' ene anante oti'nakeno Jisasi'ma neznageno'a, Agra nereranku huno, 
JHN.19.27	Anante amage' nentea disaipoli neku hu'ne, 
JHN.19.28	Anama huteno'a, Jisasi antahino keno hiama maka'zamo hago vgaregeno, Anumzamofo avontafemo hu'nea kea eriknare huteno, 
JHN.19.29	Mago mopa kavofi akake waini ti aviteno anante menege'za, kapuki eri'za hisopu zafare anakite'za, ana aka waini timpi rete'za (spons) erisaga hu'za agite ante'naze. 
JHN.19.30	Ana hzageno Jisasi'ma ana akake waini tima neteno'a, Agra hu'ne, 
JHN.19.31	Anante retrotra huknazmi me'negu hu'za, mni fruhu kna (sabat) efregahianki rugeka zafare kerfa'a omnesie hu'naze, (na'ankure kinafinti zamavre'nea knagu antahimiza ne'za nenaza knane, mni fruhu (sabat) knanena magoka ra kna'zmi me'negu hu'za,) Jiu kva vahe'mo'za huza, zamagia ru hantagi tenketa, anante fri kerfa eri mopafi atreta, erita vamneno hu'za Paeroti antahige'naze. 
JHN.19.32	Higeno sondia vahe'mo'za e'za, Jisasine znahe'za hanti'naza netremo'kizni znaga ru hantagi'naze, pusante mago'mofo ru'hantagiteno, mago'mofona henka ana hu'ne. 
JHN.19.33	Hianagi Jisasinte'ma e'za eme kazana, ko fri'nege'za tarega agia ruha'ontagi'naze. 
JHN.19.34	Hianagi mago sondia ne'mo krugru kevereti Agrira asopafi regeno, hantaka huno korane, avufa rimo'ene herfino evu'ne. 
JHN.19.35	E'i ana zama ke'nea ne'mo ama naneke huama huno kre'ne, agrama hu'nea nanekea tamage hu'ne, agra antahi'neno tamage huno nehie. Ana hanigenka kagranena anazanke hunka kmentinti hugahane. 
JHN.19.36	Na'ankure ama anazama fore hu'neana, Anumzamofo avontafepi kre'nea nanekemo nena'a fore hanigu huno, 
JHN.19.37	Ete mago avontafemo mago'ene huno, 
JHN.19.38	Anazama vgaregeno Arimatia kumateti ne' Josefe, Jisasi amage' nentea disaipoli ne'mo, Jiu kva vahe koro nehuno oku'a Jisasi fri'kerfa erino vanigu Paerotina antahige'ne. Antahigegeno Paeroti'a hugnare huntegeno agra vuno Jisasi fri'kerfa ome erino vu'ne. 
JHN.19.39	Nikodimasi mago kenage, Jisasinte e'nea ne'mo, Josefe'ene tragoteno eno, mana nentake msavena miane, alone, magopi tagi havia hu'nea masvena kna'zanimo 34 kilo'naza hu'nea erino vu'ne. 
JHN.19.40	Anante znagra Jisasi fri'kerfa eri'ne, ana masaventami avufare frente'ne, tvarave tafepi frikerfa'a kargina'e. Jiu vahe'mo'za vahe ase nezmante'za nehaza avu'ava hu'na'e. 
JHN.19.41	Anama ahe'za Agri'ma hanti'naza kaziga hoza me'negeno, anante ksefa havegana, vahera ase ozmante'naza havega ana hozafina me'ne. 
JHN.19.42	E'ina hu'negu Jiu vahe'mokizmi mni fru hunaku retro tra nehaza kna'zmi (sabat) atupa hige'za, ana tva'onte me'nea havegampi Jisasina eri'za ome asente'naze.
JHN.20.1	Pusa zgegna Sonta zupa msa osu'negeno, ko'atu hanimpi Magdala kumateti Maria, Jisasi asente'naza kerirega kenaku uhnatino ome keana, ana keri agite runknire'naza havea ko atufe atre'negeno ome ke'ne. 
JHN.20.2	Ome keama agite renkanire have retufe atre'nageno, ete rukrahe huno agareno eno Saimon Pitane, mago amage nentegeno Jisasi avesi'nentea disaipoli ne'ene eme znasmi'ne. Ramofo fri'kerfa'a kerifintira hago erisaga hu'za iga Agrira ome ante'nafi onke'none. 
JHN.20.3	Zanasamige'ne Pita'ene mago'ma amage' ante'nea disaipoli ne'ene ana keri ome kenaku vu'na'e. 
JHN.20.4	Tarega'moke znaga re'ne nevapinti, mago'ma amage' ante'nea disaipol ne'mo, Pitana agtereno kagota huno asente'naza havegantera uhanati'ne. 
JHN.20.5	Uhnatino upri huno ome keana anoma vazinte'naza tavrave (linen) anante me'negeno ke'ne, hagi agra ana havegamofo agu'afinka umre ori'ne. 
JHN.20.6	Anante Saimon Pita'a amage'a ne-ereti ehnatino ana havegampi evumareri'ne, marerino ome keana avufare karagi'naza tavrave anantera me'negeno ke'ne, 
JHN.20.7	avugosafi tavravene Jisasi anunte karaginte'naza tavravene, avufare karaginte'naza tavravenena, omne'negeno ke'ne. Hianagi avugosafi tavravea regazri'za rure antageno me'negeno ke'ne. 
JHN.20.8	Anante amage nentea disaipoli ne'ma ese'ma kerire ehanati'nemo, mrerino ome negeno tamage huno amentinti hu'ne. 
JHN.20.9	Na'ankure Anumzamofo avontafepima Jisasi friteno otigahie hu'naza nanekea, zamagra antahi ani osune'za ana hu'naze. 
JHN.20.10	Ana huteke tarega amage' nenta'a disaipol ne'tremoke, noznirega atre'ne vu'na'e.
JHN.20.11	Hianagi Maria'a fegi'a ana havegante oti'neno zvi neteno mani'ne. Zavi netereti pri huno ana have kamofo agu'afinka keana, 
JHN.20.12	tare ankero netremoke efe kukena hute'ne mani'nakeno, Jisasima antemse'nare znage'ne, mago'mo agama me'nea kaziga manigeno, mago'mo asenima me'nea kaziga manigeno hu'na'e. 
JHN.20.13	Znagra ana a'mofonku amanage hu'na'e, Ama a'moka na'anku zvira netane? Maria ke nonaznire huno, na'ankure Ranimofona inantega eri'za vu'nazo, inantega ante'nazo nagra ontahi'noe. 
JHN.20.14	Anagema a'mo huteno rukrahe'ma hiana, Jisasi anante oti'negeno keanagi, Jisasi'e huno ontahi'ne. 
JHN.20.15	Jisasi ana a'ku huno, 
JHN.20.16	Jisasi ana a'ku hu'ne, 
JHN.20.17	Jisasi'a ke nona'a huno, 
JHN.20.18	Magdala kumateti Maria'a ete rukrahe huno eazamo, amage' nentaza disaipol naga'a eme zamasmino, Nagra Rantimofona ke'noe! Ana a'mo Jisasi'ma hu'nea ke eme zamasmi'ne.
JHN.20.19	Ana zupa kinaga, eri'za knamofona ese zupa Sonta, haninkige'za amage nentaza disaipol naga'mo'za Jiu kva vaheku zamagoro hu'za kafa eri ki'za no agu'afi mani'nageno, Jisasi eazamo amu'nozmifi eme otino zamagriku anage hu'ne, 
JHN.20.20	Anagema Agra huvgareteno, tarega azane, ratimpa avufane zamaveri higeza nege'za amage' nentaza disaipol nagamo'za, Rantie hu'za muse hu'naze. 
JHN.20.21	Ru'ene Jisasi zamasmi'ne, 
JHN.20.22	Anage Agra huteno, Jisasi asimu'a zamagrite huhu huvazi nezmanteno, 
JHN.20.24	Hianagi Tomasi, mago 12fu'a amagema nentaza disaipol nagapinti, Didimasi'e nehazana, ana agimofo agu'agesa kugavezare nehaza ne'mo Jisasi'ma e'nea zupa omni'negeno e'ne. 
JHN.20.25	Ana hu'negu mago'a amage nentaza disaipol nagamo'za asmi'za, Tagra Ramofona ke'none! Hianagi agra ke nona zamire zamasmino, Azante niri afuhe nege'na niri afuhete avako nehu'na, ratimpare nazama avako hutesu'nage, nagra namentintia hugahue.
JHN.20.26	7'a zgegna agaterege'za, rosaza hu'za amage' nentaza disaipol nagamo'za, Tomasi'ene magopi kafana erigi'za mani'nazageno, zamagri amu'nompi Jisasi eme otino, 
JHN.20.27	Anante Tomasinku huno, 
JHN.20.28	Tomasi ke nona huno Jisasi asmi'ne, Nagri Ranimoka, nagri Anumzane! 
JHN.20.29	Jisasi agriku hu'ne, 
JHN.20.30	E'izanku hakare'a kaguvazama Jisasi'a amage nentaza disaipol naga'mokizmi zamufi huzmeri'ne. Ana zantmina ama avontafepina kre onte'noe. 
JHN.20.31	Hianagi ama kre'naza avomo hugasmisigenka kmentinti nehunka, Jisasi'a Tzahu ne', Anumzamofo Ne'mofavre, Kraisi'e hunka kmentinti hanunka kagra manivava mani'zana Agri agireti erigahane.
JHN.21.1	Henka'a Jisasi'a mago'ene Taeberias mago agi'a Galili tiru ankenare, amate efore huzmerige'za amage' nentaza disaipol naga'amo'za ke'naze. Ama'amokizmire efore hige'za ke'naze. 
JHN.21.2	Saimon Pita'ma, Tomasi mago agi'a Didimasi'ma, Natanael Kana kumateti ne'ene, Zebedi nemofokegi, tare amage' nenta'a disaipol netrene atru hu'za mani'naze. 
JHN.21.3	Saimon Pita zamasmino, nagra nozame kuko atreku nevue higeno, tagra anazanke huta magoka vugahune, nehu'za ventefi mreri'za vu'naze. Ana kengera magore hu'za nozamea avazu osu'naze.
JHN.21.4	Anante ko'ma atigeno, nanterana Jisasi'a tinkenare oti'neanagi, amage nentaza disaipol naga'mo'za, Jisasi'e hu'za keso'e osu'naze. 
JHN.21.5	Anante Jisasi zamasmi'ne, 
JHN.21.6	Agra zamasmino, 
JHN.21.7	Jisasi'ma avesi nentea disaipol ne'mo Pitanku anage hu'ne, antu e'i Ramo'e! Saimon Pita'ma antahiama Rane higeno'a, amega kukena'a eri hankre'ne, (na'ankure timpi eri'za erinaku agra atova hutre'nereti ana hu'ne), timpi tkaureno nagosa runo ti ankenarega vu'ne. 
JHN.21.8	Hianagi mago'a amage' nentaza disaipol naga'mo'za osi ventefi e'naze, na'ankure mopa afete'are omne'negeze. Hagi 100ti'a mita zaza'a hu'nege'za nozame zgamo avi'ma te'nea kukona avazu huzma e'naze.
JHN.21.9	Zamagrama tinkenare e'za eme kazana tanknuza (sakol) teve hegre'nare, mago nozamene, breti'ne ana tevere menege'za ome ke'naze. 
JHN.21.10	Jisasi, zamagriku huno, 
JHN.21.11	Higeno Saimon Pita'a ventefi mrerino ana kukona avazu huno tinkenare e'ne. Ranra nozamea 153'amo avite'ne, mago'a rama'a nozamemo kukompina ufre'neanagi, ana kukona tagato osu'ne. 
JHN.21.12	Jisasi'a zamagriku anage hu'ne, 
JHN.21.13	Jisasi eno breti emerino zamagrira nezmino, nozamea anazanke huno zami'ne. 
JHN.21.14	Fri'nefinti Jisasi'ma otino zameri'neana, tagufa (3) zupa amate efore huzmerige'za amage' nentaza disaipol naga'mo'za ke'naze.
JHN.21.15	Nantera ne'zama nehna hutageno, Jisasi'a Saimon Pitanku huno, 
JHN.21.16	Jisasi'a tare zupa mago'ene asmi'ne, 
JHN.21.17	Jisasi'a tagufa zupa ana kege huno asmi'ne, 
JHN.21.19	(Menima Jisasi'ma hu'neana, Pitama henka frino Anumzamofoma ra agi ami'nia zanku huama hu'ne.) Ana kema Agra huteno, Jisasi'a Pita asmino, 
JHN.21.20	Pita'a rukrahe huno keana, Jisasi avesi avesi hunentegeno amage' nentea disaipoli ne'mo znavaririno e'ne. Ana nera Jisasi ahihi'zafi umase tragoteno ne'zama nenafima antahigeno, Ramoke, iza Kagrira vahe zamazampina kazerino antegahie? Huno antahige'nea ne' e'ne. 
JHN.21.21	Pita'ma ana ne' negeno'a, Jisasina antahige'ne, Ramoke, ama nera nankna hugahie? 
JHN.21.22	Jisasi ke nona'a agri asmino, 
JHN.21.23	Higeno anama hu'nea kemo'a Jisasinte zamentinti nehaza nagate vuno eno higeno, ama'na disaipol nera ofrigahie hu'naze. Hianagi Jisasi'a, agrikura ofrigahie huno osu'ne, 
JHN.21.24	Ama'na disaipol ne'mo agra'a amazana huama huno ana zantamina kre'ne, higeta tagra antahita agri kegura (testimoni) tamage huta nehune.
JHN.21.25	Hagi hakare ruga'a zama Jisasi'a hu'nea zana me'ne, ana maka'zama avon tafepima kre'neresina, nagrama antahuana ama mopafina avon tafemo'a titipa higeno, anama kraza avontafe ante kankamuna omneresine.
ACT.1.1	Nagra Luku'na, ese avontafe'ma kre'nofina, Tiofolisiga ko kasmi'noe, Jisasi'ma agafa huno hakarezama nehuno rempima hunezamigeno, 
ACT.1.2	avreno monafinka vu'nea knare ehanati'ne. Hianagi vunaku nehuno Agrama zamavare'nea aposol nagara ruotge Avamu'mo aza higeno, eri'zama erisaza'zanku zamasmi'ne. 
ACT.1.3	Ana amage nentea aposol nagateke, atama erino fri'nefinti otino, Nagra mani'noe huno 40ti'a zage'gnafina zamavure vano nehuno, anahu kna huno Agra rama'a kampinti, ruzahu ruzahu ke nehuno, mika'zama Anumzamofo kumapima me'nea avu'ava zanku kea nehige'za nege'za antahi'naze. 
ACT.1.4	Ko'ma zamagrane mani'neno'a, anage huno huzmante'ne, 
ACT.1.6	Aposol nagamo'za eritru hu'za magopi manite'za, agafa hu'za Jisasina antahige'naze. Ramoka amagna, Israeli vahe'mokizmi nomani'za zamazeri fatgo nehu'na, kva krizmantegahue hu'nana knafi? 
ACT.1.7	Agra anage huno zamasmi'ne, 
ACT.1.9	Ana naneke zamasmiteno, negageno hampompi ufrege'za onke'naze. 
ACT.1.10	Monafi kete'za mani'nageno, ame' huno efeke kukena hu'na'a ne'tremoke anante oti'ne'ne, 
ACT.1.11	anage hu'na'e, Galili vahe'mote na'a higetma amarera oti'netma monafinka negaze? Ama ana Jisasi tmatreno monafi negageno mreri'neaza huno, ete anahu kna huno egahie, huke zamasmi'na'e.
ACT.1.12	Anante mago agona Olivie nehaza agona atre'za Jerusale e'naze, e'i ana agona Jerusale tva'onte me'ne, kama vu'amo'a, mani fruhu kna zupa vute'za neaza avamente me'nea agone. (1 kilomita avamenteku hu'ne.) 
ACT.1.13	Zamagrama Jerusale ufrete'za, nemaniza nompi anagame umreri'za hunaragintepinka mani'naze. Pita ene Joniki, Jemisi ene Endruki, Filipi'ene Tomasiki, Bataromio ene Matiuki, Jemisi Alfiasi nemofo ene Saimon Zelaiotiki, Judasi nemofo Jemisiki hu'za anampi umani'naze. 
ACT.1.14	Maka ana naga'mo'za magoke antahintahifi maka'zupa nunamu nehu'za mago'a a'nene, Meri Jisasi nerera'zane, Jisasi nefu'za mani'naze.
ACT.1.15	Ana knafina zamentinti nehaza nagapinti Pita'a 120ti'a naza naga amu'no zamifi otino anage hu'ne. 
ACT.1.16	Nafuhete, Ruotge Avamumo ko Deviti asmigeno avontafe krente'neana, Judasi zamareno vige'za ha' vahe'mo'za azeri'naze kemo'a avufa'a forehie. 
ACT.1.17	Tagrane mani'neno, agra ama mono eri'zana eri'ne. 
ACT.1.18	(Menina Judasi havi avu'ava'mo ana mopa miza se'ne, ana mopafi kanahegeno rimpamo tagatiramine. 
ACT.1.19	E'ina huno frige'za Jerusale kumate vahe'mo'za ana naneke nentahi'za ana mopagu Aramu kefi Hakaltemie hu'naze, zamagra kefina Korantmi'nea mope hu'naze.) 
ACT.1.20	Anazanku Zgame avontafipina anage huno kre'ne, 
ACT.1.21	Ana hu'negu tagra mago ne azeri otisunkeno, Judasi nona erisie. Ana ne'mo'a tagrane maka knama, Ramo Jisasi'ma mani'nereti vuno, 
ACT.1.22	Joni'ma mono tima fre ante'nea knareti eno, tagripinti avareno monafi vu'neaza ke'nenimo, fri'nefinti oti'neazana huama huno tagranena vano hugahie. 
ACT.1.23	Ana hute'za tare ne'tre znazeri oti'naze, Josefenku Banabasi'e (nehaza ne'kino mago' agi'a Jastusi'e) magora Matiasi'e. 
ACT.1.24	Ana hute'za nunamu hu'za, Ramoka kagra hakare vahe'mofo zamarimpa ke'nane. Hanki ama tare ne' trenpintira, inamofo huhampri antenampi taveriho. 
ACT.1.25	Ama ana eri'za erinogura, kamagema'ante'nea aposol ne' Judasi eri'zana atreno kuma'arega vu'ne. 
ACT.1.26	Anante mago'zokago (lots) Tais zokago reza kazageno, Matiasi huhampri'naza su'amo eama hige'za, Matiasi azeri otizageno, 1lni'a aposol nagapi ufre'ne.
ACT.2.1	Kasefa hoza vasage kna Pentikos ege'za, aposol nagamoza mago nompi atru hu'naze. 
ACT.2.2	Ana hu'za mani'nageno amehuno zaho'mofo agasasamo hiaza huno, tusi'a agasasa runo monafinti eramino mani'naza nompi avite'ne. 
ACT.2.3	Tevemofo agefu'nagana huno, tagareno vuno eno huno, magoke magoke'mofonte emani'ne. 
ACT.2.4	Maka'mofona Ruotge Avamu'mo zamagu'afi viteno, zamazeri otige'za, Avamu'mo zamasamia kante ante'za, agafa hu'za aru agerupinti kea hu'naze.
ACT.2.5	Ana knafina knare hu'za amage ante'naza Juda vahe'mo'za, mopane mopane kotegati e'za Jerusale kumate emani'naze. 
ACT.2.6	Ana agasasa fore nehige'za, miko vahe'mo'za atru hu'za na'a fore nehie hu'naze. Na'ankure mago mago'mo'a agra'a agerupi antahitere hu'ne. 
ACT.2.7	Zamagra antri nehu'za anage hu'naze, ana maka Galili vahe'mo'za kea nehazanki na'a fore nehie? 
ACT.2.8	Na'a higeta tagra mago mago'mota tagra mofavremota nehuna tagerupina nentahune? 
ACT.2.9	Tagra rukotegati rukotegati (Amama mani'nona vahera) Patia mopareti'ene, Medes mopareti'ene Elami mopareti'ene, Mesopotemia mopareti'ene, Judia mopareti'ene, Kapatosia mopareti'ene, Pontasi mopareti'ene, Esia mopareti'ene, 
ACT.2.10	Frigia mopareti'ene, Pamfilia mopareti'ene, Isipi mopareti'ene, Livia kazigati'ene, Sairini mopareti ene, Romuti nantu vahe'ene, Hibru vahe'ene, megi'a vahe'mo'za zamagu'a rukrahe hu'naza vahe'enene. 
ACT.2.11	Kriti mopareti'ene Arab mopareti vahe'mota tagra hanavenentake avu'ava'zama Anumzamo'ma hia zana tagerupi nentahune!
ACT.2.12	Maka'mo'za mago'ene na'a fore nehie nehu'za, tusi'za hu'za antahintahi hakare hu'naze. Zamagra'a ohumi ahumi nehu'za anage hu'naze, Na'a amazana fore nehie? 
ACT.2.13	Hianagi mago'amo'za anama haza zankura anage hu'za zamagi'za nereza, zamagra kahefa waini ti ne'za negi nenegahaze! Hu'za hu'naze.
ACT.2.14	Hianagi Pita otino 11ni'a amage' nentaza naga'ane mani'neno, ranke huno zamasmino, tamagra Judia vahe'ene, miko Jerusale mani'namota ama huankea tamagesa anteta antahi ankereho. 
ACT.2.15	Amama kema nehaza zanku'ma tamagesa hakare nehazana, menina nantera 9 kiloki hu'neanki'za, zamagra negi tina one'naze. 
ACT.2.16	Hu'neanagi ama'i korapa kasnampa ne'mo, Joeli hu'nea nanekemofo avufa'a meni negaze. 
ACT.2.17	Hagi vagare knafina, Anumzamo'a anage hu'ne, 
ACT.2.21	(Jol 2:28-32)
ACT.2.22	Israeli vahe'motma ama kea antahiho, Nazareti ne' Jisasina, Anumzamo azeri oti'nea ne'mo, kaguva zane ruzahu'zane, avame'zana Anumzamo'a, Agripi runtanino amuno tamifina eri'zana erigeta, keta antahita hu'naze. 
ACT.2.23	Ama ana nera, Anumzamo antahino ahegahaze huno korapa retro hu'nea kante antetma, tamagra avaretma megi'a vahe zamazampi antage'za, keka zafare hanto ahegeno fri'ne. 
ACT.2.24	Hianagi Anumzamo'a fri'nefinti azeri otino, fri'zamofo atazampinti azeri so'e hu'ne. Na'ankure frizamofo hanave'amo'a azerintega osu'ne. 
ACT.2.25	Deviti'a amanahu ke agriku hu'ne, 
ACT.2.28	 huno Deviti'a hu'ne. (Sam-Zga 16:8-11)
ACT.2.29	Nafuhete, nagra fatgo hu'na neramasmu'e, mago tahiti'a Deviti'a frige'za asentageno, keri'amo'a menina tagrane me'ne. 
ACT.2.30	Na'ankure agra kasnampa nekino antahine, Anumzamo'a mago negeho avareno tra'are (kini trate) antesigeno mani'nigu averino huvempa hu'ne. 
ACT.2.31	Deviti'a kegamuteno, Kraisi friteno otisniazana ke'ne, fri vahe kumapina (Heidis) avufamo'a atresigeno zaza kna omaneno, onkasrisia zanku hu'ne. (Sam-Zga 16:10)
ACT.2.32	E'i ana Jisasina, Anumzamo'a fri'nefinti azeri otigeta, tagra maka'mota tavufinti ke'nona zanku nehune. 
ACT.2.33	Ana higeno Anumzamo ragi nemino, azantamaga kaziga'a avarentegeno, huvempama hu'nea Ruotge Avamura Nefampinti erino, eritagitregeta menina negeta nentahita nehaze. 
ACT.2.34	Na'ankure Deviti'a monafinka mareori'neanagi, Deviti agra'a huno, 
ACT.2.35	 huno hu'ne. (Sam-Zga 110:1)
ACT.2.36	E'ina hu'negu, maka Israeli vahe'motma tamage hutma antahi ankereho, tamagrama aheta hanti'naza nera, Anumzamo azeri otigeno, Ra vahe tro huno Kraisi mani'ne.
ACT.2.37	Ana kema zamagrama nentahizageno, kemo'a zamarimpafi agonaza zamareaza hige'za, Pitanku ene ruga'a aposol nagaku anage hu'naze, tafuhete tagra na'a hugahune? 
ACT.2.38	Hazageno, Pita'a zamagrikura anage hu'ne, tamagu'a rukrahe nehutma, Jisas Kraisi agifi mono tina frenkeno, kumi'timia apaseramante'na, ruotge Avamu'mofo museza tamagra erigahaze. 
ACT.2.39	Na'ankure huvempama hu'neana tamagri'ene, mofavre tamimofonku'ene, afete mani'namokizmigu'ene, ruga'a vahera tagri Ra Anumzamo zamagi hanige'za, Agrite egahaze. 
ACT.2.40	Rama'a ruga'a ke Pita'a huama nehuno, zamazahuke zamasami'ne. Kefo zampima mani'naza vahe'pintira, manigneta manisaza zamo tamagu'vazina, knare huta manigahaze. 
ACT.2.41	Agri kere zamentintima haza nagapintira, monoti fre'naze, anazupage tima fre'nazana, 3tauseni'a nazamo'za fre'naze.
ACT.2.42	Ana vahe'mo'za aposol nagamokizmi naneke antahiza atru hu'za monora rempi hu'za nentahiza, magopi breti kori'za nene'za (Lords sapa) nunamuna hu'naze. 
ACT.2.43	Aposol nagamo'za hakare ruzahu'zane, kuguva'zana erifore nehazageno, maka'a vahe'mo'za nege'za zamanogu nehu'za amazana na'za fore'nehie hu'naze. 
ACT.2.44	Hanki Jisasinku zamentinti hu'naza vahe'mo'za tragote'za nemani'za, maka'za zamia omi'ami nehu'za, 
ACT.2.45	mago'a zazamine, mopa zaminena agafa hu'za zagore atrage'za, miza'sage'za zago eri'za upama hu'naza vahe refako hu'za zami'naze. 
ACT.2.46	Maka kna ra mono (tempol) kumapi atru hu'za mono kea nehu'za, zamagu'a anterami'za, zamarimpa fruregati nonte nonte bretia koriza nene'za kave'zamia fako hutere hu'naze. 
ACT.2.47	Anumzamofo agi hentesga nehazageno, mago'a vahe'mo'za ana vahe'mokizmi muse huzmante'naze. Ana nehazageno Anumzamo zamagu'ma vazi'nea vahe'mo'za mago mago kna rama'a efare'naze.
ACT.3.1	Mago zupa, Pita'ene Jonikea, ra mono nontega nunamuhu knare, mago kiniga 3 kiloki higeke marerike nevakeno, 
ACT.3.2	mago nera, nerera agu'afinti agia frinea ksente'nea nera zafa hu'za vazaza'mo'za ra mono nomofo kasana, knare so'e kasane hu'za agia nehare ome ante'naze. Mika zupa anante ome ante'nageno mani'neno, mono nompima umreriza vahekura, azama hanagu meme nehiane. 
ACT.3.3	Ana nemo'a znagege'ne Pita'ene Jonikea ra mono nompi umreri'snuanki nehakeno, ana ne'mo'a zgogu znantahige'ne. 
ACT.3.4	Hianagi Pitake Jonikea avufi kefatago huke negeke, kma tagrira tago! Huno Pita'a hu'ne. 
ACT.3.5	Higeno, ana ne'mo mago'a zana zanagritegati erigahue huno agu'agesa antahi'ne. 
ACT.3.6	Hianagi Pita'a anage hu'ne, silvane, kolinena e'ori'noanki, nagrama eri'noazana kamigahue. Jisas Kraisi Nazareti ne'mofo agifi, otinka vuo! 
ACT.3.7	Nehuno Pita'a azantmaga'a ana nera azerino azerioti'ne. Anama nehigeno'a ame' huno agia avozamo'ene, agia avu'a zaferinamo'a hanaveti'ne. 
ACT.3.8	Higeno agra haru huno marerino tamino nehuno, agia reno vu'ne. Pita'ene Joni'ene magoka ra mono'nompi nevuno, haru huno marerino tamino huno nevuno, musenkase huno Anumzamofo agi erisaga hu'ne. 
ACT.3.9	Ana hige'za miko vahe'mo'za negageno nevuno, Anumzamofo agia hesga hu'ne, 
ACT.3.10	hige'za mika vahe'mo'za nege'za, ra mono (tempol) nomofo knare so'e kasante mani'neno zagogu meme nehia ne'mo amanahura nehianagi, nankna hu'neha hu'za tusi'a antri nehu'za zamagogogu hu'naze.
ACT.3.11	Pitane Joni kizni ana ne'mo zanazeri'negeke, mika vahe krerfamo'za magoka zamagare'za zamagritega Solomonine hu'za humegi atre'naza nompi, vano nehaza kante tusi zamagogogu nehu'za e'naze. 
ACT.3.12	Hianagi anama hazaza Pita'a negeno, anage huno ana vahe'zga zamasmi'ne, Israeli vahe'motma nahigeta amanahu zankura antri nehutma, tamagogogura nehuta, tagrira uruhara neragaze? Tagritia hanaveretiro, Anumzamofo avu'ava hu'azamo azeri otigeno kana vifi? I'o, 
ACT.3.13	Abrahamune, Aisakine, Jekopu Anumzana tafahe'i Anumzamo kesga nehia eri'za Ne'a Jisasina, Paeroti atrenigeno vunaku nehigeta, tamagra ma azeritma ha' vahe azampi ahenogu nenteta, Paeroti ne'mofo avufi tamefi humi'naze. 
ACT.3.14	Hianagi tamagra fatgo huno ruotge hu'nea Nera, tamefi humitma vahe'ma ahenefria neku avare atreho, hazage'za avare'za tamami'naze. 
ACT.3.15	Hagi tamagra Asimu'mofo agafa ahe fri'nazanagi, Anumzamo azerioti nemofo, tagra tamage huta tavufinti ke'no'a zanku nehu'e. 
ACT.3.16	Hagi Jisasi, Agri agire tamentinti hu'azamo, e'i ama ana agimo amama negaza nera azeri knare hu'ne. Hagi Jisasinte amentinti hu'nea zamo, mika vahe'moka kavufina agrira azeri so'e hu'ne.
ACT.3.17	Menina nafuhete, nagra tamantahi'noe, ontahinetma Jisasima tamavutamavama hunte'nazana, kva tamimo'za nehazankna hutma ontahi'netma hu'naze. 
ACT.3.18	Hagi korapa Anumzamo'a, Kasnampa vahepima runtaninoma, Kraisia ata hoza erigahie hu'noma hunte'neazamo, ana kante efore hu'ne. 
ACT.3.19	E'i zanku, kasunku hunka kagu'a rukarehe hunka, Anumzamofonte egeno, kumika'a eri atregantegahie. 
ACT.3.20	Ana knafi Rantimofo avateti kahefa hanave ne'e sigeno, hagi ko'ma Agra'ma huramante'nea nera Kraisina huntesigeno egahie. E'i Jisasi'e. 
ACT.3.21	Ama ana Nera monamo avare'anagamu tenesigeno umani'nenigeno, Anumzamo'a mika zana azeri kasefa hugahie, Anumzamo ko' huama hu'ne, korapa knafima ruotge kasnampa vahe'mofo zamagipi huvempa hu'naze. 
ACT.3.22	Mosese'a huno, 
ACT.3.24	Anahu kante maka Samuelinteti'ma eno erami'naza kasnampa vahe'moza, ke nehu'za huama hu'nazana, ama knagu hu'naze. (Diu-Kas 18:15-19) 
ACT.3.25	Tamagra kasnampa vahe'mokizmi mofavre, Anumzamo'ma tmafahe'zanema huvempa huno huhagerafinea kemofo mofavre mani'naze, Abrahamunku'ma huno, 
ACT.3.26	Na'ankure Anumzamo'a pusante eri'za Ne'a azeri otigeno tagrite e'ne, havi zampintira magoke magoke'mota, tazeri rukarahe huno asomu hurante'ne.
ACT.4.1	Pita'ene Jonikema ana vahe zganema keaga nehake'za, prisi vahe'ene ra mono nonte kva nehaza kva vahe'mokizmi kva'neki, Sadusi vaheki hu'za znagrite e'naze. 
ACT.4.2	Na'ankure keagama hapina, vahe'ma frisutma, Jisasi hanavefi etetma otigahaze huno zamasmia kegu zamarimpagna hu'naze. 
ACT.4.3	Ana higeno znazerino kina nompi ome znantege'ne mase'na'e. Na'ankure hago kinaga se'negeno'e. 
ACT.4.4	Hianagi mika kema antahi'naza vahe krerafamo'za zamentinti hu'nazana, venene'agema hampri'nazana 5 tauseni'a nazampi mareri'ne.
ACT.4.5	Msakeno ko atigeno, kasegere ugagota hunaza vahe'ene mono nonte kva vahe'ene Jerusalemi etru hu'naze. 
ACT.4.6	Ugagota hu'nea prisi ne' Ananaisi'a anampina mani'ne. Hagi Kaiafasi'ma Joni'ma Aleksendaki, ugagota hu'nea prisi ne'mofo nagapinti ruga'a mani'naze. 
ACT.4.7	Amu'no zamifima Pitane Joni kizni zanzeri otite'za, agafa hu'za znantahige'naze, Inankna hankavereti ene iza agifi amanahu'zana hu'na'e? 
ACT.4.8	Pitana Ruotge Avamu'mo avite'nea ne'mo, zamagri kenona anage hu'ne, tra kere ugagota hu'naza vahe'ene ranra kva vahere, 
ACT.4.9	menima knare tavutva'ma kri ne'ma hunte'no'a zantema, tagri'ma refko hutma tagesnazana, na'amo higeno ama nera kri'amo'a atrente'ne nehazana, 
ACT.4.10	tamagra ne Israeli vahe'enena antahi ankereho. E'i Nazareti Jisas Kraisima tamagra ma aheta hantizageno, Anumzamo'ma azeri oti'neama, e'ina ne'mofo agire, amama tamugama oti'nea nera kri'amo'a knare huntegeno oti'ne. 
ACT.4.11	Ama ana Jisasina, 
ACT.4.12	Mago vahe'mo'e huno tza huga osu'ne, na'ankure ama mopafi vahe'motafina, tahokehehesia agi'a ontami'neanki, magoke ne' Jisas Kraisi agifi, Anumzamo'a tahokehegahie. 
ACT.4.13	Anante'ma ana vahe'mo'za znagazana, Pitake Jonikea, kema ha'ana korera osake'za, zanagrira antahi ama hu'za, avonona osuke, nontega ne'tremoke Jisasi'enena mani'na'e hu'za antahi ama nehu'za tusi antri nehu'za, nankna'za fore nehie hu'naze. 
ACT.4.14	Ana higeno azeri so'e hunte'nea ne', znagranema oti'nege'za nege'za, anazanku kema huznantekea omane'ne. 
ACT.4.15	Hianagi kva vahe'mo'za huznantegeke ana atru zamifintima atirami'ne fegia vake'ne, zamagrazmi ke hugantugma hu'za, 
ACT.4.16	anage hu'naze, ama netrena na'a huznantegahune? Na'ankure ama kri ne' azeri so'e'ma hu'nea kaguvazamo'a, mika Jerusale mani'naza vahe'pina amate hige'za hago ke'nazankita tagra onke'none huta hufra okigahune. 
ACT.4.17	Hianagi ama kemo'ma mago'ane vahepima vuno'eno osanigura, kore ke znasamisunke'ne, mago'ane ama ana agirera mago'a vahera ozanasmisaze huta zanasamisune. 
ACT.4.18	Pitane, Joninena ke hzageke efrake'za zanasmi'za, mago ene Jisasi agirera vahera zamasmige, rempi huzamige osutfa hi'o, hu'naze. 
ACT.4.19	Hianagi Pitake Jonikea, anage huke ke nona zamire hu'na'e, Anumzamofo avurera knare, tmagri ke antahisupi, Anumzamofo ke antahigahu'e, tamagra tmi fako huta antahiho. 
ACT.4.20	Na'ankure tagra keta antahita huno'a zante keaga nehuankita, tagra'ma kema tagane'zamo'a amuho hurantegahie. 
ACT.4.21	Anama hu'za mago'ane korekema huznantete'za, kina huzanante kankmuna hake'za eri fore osu'za hu'zanantage'ne vu'na'e. Na'ankure ana mika vahe'mo'za e'inahu zama fore hiazankura Anumzamofo ra agi amizage'za nege'za, vaheku koro hu'naze. 
ACT.4.22	Na'ankure ana nera 40ti'a zgekfu agatere'nea nete ana avame'zana fore huno azeri so'e hu'ne.
ACT.4.23	Huma znantegekea, va'azamo'ke, prisi vahe'mo'zane, ranra vahe'mozama makazama humaznante'naza kea magoka zamentinti nehaza naga ome zamasmi'na'e. 
ACT.4.24	Ana kema nentahi'za, mago zamagu zamagesare zamagerura erintesga huza Anumzantega anage huza hu'naze. Maka'zamofo Ramoke, Kagra monane, mopane, hagerine, hagi mika zama anampinkama me'nea zantmina trohu'nane, 
ACT.4.25	Kagra ka'a Avamukafi hankeno Deviti nerafa eri'za ne'kamofo agipi huvazinkeno anage hu'ne, 
ACT.4.26	 (Sam-Zga 2:1-2) 
ACT.4.27	Na'ankure tamagerafa huno Herotiki, Pointus Pailatiki, megi'a vahe'ene, Israeli vahe ene, ama rankumapina zogitru hute'za, Ruotge eri'za Ne'ka'a huhamprinte'nana Jisasina ha' rentaze.
ACT.4.27	Tamage e'i ana avamente Heroti'ene Paeroti'ene ru vahe'ene Israel vahe'mo'zane ama kumate eri atru hu'za manine'za kagri mofavre kagrama hampri'nana nera Jisasina ahenaku hu'naze. 
ACT.4.28	Himamu hanaveka'afima ko antahinka egahie hunka retro hunte'nanazamo efore nehie. 
ACT.4.29	Hagi menina Ramoka, amama tazeri kore'ma hunerantaza'zana ko, tagra kagri eri'za vaheki, tazeri hanavetigeta oti hampona huneta Kagri nanekea huama hugahune. 
ACT.4.30	Kagra kri vahe'ma krizmima zamazeri amane huzantema, tazama nentesunkeka avame zane, kaguva zanena, Kagri ka'a ruotge eri'za ne' Jisasi agire eri fore huo. 
ACT.4.31	Nunamu hutageno, anama zogitru hu'za mani'naza nomo'a kazakaza higeno, ruotge Avamumo'a zamagu'afi avitege'za, Anumzamofo nanekea reku osu'za agafa hu'za hu'naze.
ACT.4.32	Jisasinte zamentinti nehaza vahe'mo'za raru hu'za mago zamarimpare ene antahintahire nemni'za, tagri' zane hu'za osu'za havia mika'zana omiami nehu'za mani'naze. 
ACT.4.33	Tusi'a hanavereti aposol nagamo'za, Ramo'ma Jisasi'ma fripinti oti'nea nanekea huama nehazageno, zamentintima haza nagara tusi'a asunku huzmante'ne. 
ACT.4.34	Anampima mani'naza kevufintira mago'zankura mago'mo'a upara osu'ne, na'ankure inamofoma mopa'a me'neo, noma'a me'nemo'a zagore atreno ana zago erino, 
ACT.4.35	aposol naga eme zamizage'za, fako hu'za zagogu'ma upa'ma hu'naza vahe zami'naze. 
ACT.4.36	Hagi mago Livae nera, Saiprus hageri amuragozafi ksente'nea nera Josefe'e, mago agi'a aposol nagamo'za antemi'nazana Banabasi'e. (Ana agimofo agafa'a, zamazeri hankaveti ke zamasmi mofavre.) 
ACT.4.37	Hanki agripina mopa'a menegeno ana mopa zagore atreno, ana zagoa erino viazamo aposol nagamofo ome zami'ne.
ACT.5.1	Ana hutegeno Ananaiasi ene nenaro Safaira enena anahuke, mopa zania zagore atreteke, 
ACT.5.2	nenaro'a mago rimpa huno antahi'negeno, mago'a zagoa refako huno agra suna nenteno, mago'a zagoa erino aposol naga ome zami'ne. 
ACT.5.3	Hu'neanagi Pita'a anage hu'ne, nahigeno Ananaiasiga Sata'a kaguafina efregenka ruotge Avamura revataga hunka mago'a zgoa mopama atrantetira refko hunte'nane? 
ACT.5.4	Zagore'ma otre'nantera, kagri mopa megeno, zagore'ma atrantera, kagri kavesite me'neane. Na'a higenka amanahu antahintahia kagu'afina antahi'nane? Kagra vahe rezmataga osananki, Anumzamofo revtaga hane. 
ACT.5.5	Hagi anankema nentahino'a, Ananaiasi'a traka huno frige'za, anankema antahiza nagatera tusi'a kore'zamo zamagrite e'ne. 
ACT.5.6	Anante nehazave nagamo'za azeri anteno vazite'za, eri'za ome asente'naze.
ACT.5.7	Tri'a aua evigeno nenaro'a anazama fore hu'neana ontahineno anante e'ne. 
ACT.5.8	Pita'a, anage huno Safairana antahige'ne, zgorema mopama atra'ana, mizana asma'areke atrenampi? nasamio higeno agra anage hu'ne, Izo atreno'a mizana asi'ne higeno, 
ACT.5.9	Pita'a amanage huno Safairana asamine, Nahigetna kagrane negave'enena mago tanarimpa huta Ramofo Avamura reheta nega'e? Negavema ome asentete'za aza vahera, kasante oti'nazanki ko, kagrira anazanke hu'za eri'za vugahaze. 
ACT.5.10	Anage nehigeno agafi hantaka'a traka huno frige'za, nehazave zgamo'za emegazana hago fri'nege'za, erizafa hu'za vazazamo'za, nevema asente'naza asopare ome asente'naze. 
ACT.5.11	Higeno tusi'a kore zamo ana mika mono vahete'ene, ana zama hia kema antahi'naza vahete enena e'ne.
ACT.5.12	Aposol nagamofo zamazantera, rama'a avame'zane, kuguva zamo mika vahetera fore hige'za, ra mono nompi, Solomoni'e hu'za hunaraginte'pinka ana mika vahe'tamimo'za mago zamarimpa huza magopi atru hu'naze. 
ACT.5.13	Magore hu'za anampintira zamagripina hageorafi'nazanagi, mika vahe'moza kentahiza, agazone hunezmante'za husga huzmante'naze. 
ACT.5.14	Hanki hakare vahe krerfamo'za a'nea, venenea hu'za Ramofonte zamentintia hu'za, rama'a vahekrerfa efre'naze. 
ACT.5.15	Ana higeno mika vahe'mo'za Pita'ma ene vanigeno, amemo'a hagutesie huza kri vahera sesenku huza zafa hu'za kampi, nosiva masi'ne'za zmantage'za mase'naze. 
ACT.5.16	Anazanke huno ranra kuma'ma Jerusalemi me'nefintira, kari'erinea vahepi, havi avamu'mo agu'afi fre'nea vahe tmina zamare'za ageno, maka vahera zamazeri so'e hu'ne.
ACT.5.17	Hianagi ugagota prisi kva ne'mofo, agri kvafima erizama e'neri'za nagamo'za, (sadusi nagare) aposol nagara kanive rezmante'naze. 
ACT.5.18	Zamagra e'za aposol naga eme zamazeri'za mika vahe'mokizmi kina nompi omezmante'naze. 
ACT.5.19	Hu'neanagi ana kenegera Ramofo ankeromo'a eno kina vahe kafantmina eme anagino, zamareno atineramino, anage huno zamasmi'ne, 
ACT.5.20	Ra mono nompi vutma vahepi omo otitma kahefa mani'za eri'zamofo keaga mika zamasmiho. 
ACT.5.21	Anankema nentahiza, zahufa ko'ma atiama'afi, ra mono nompi umareri'za agafa hu'za rempi huzami'naze.
ACT.5.21	Anante mono nonte ugota kva ne'ene (hae pris), agranema nemni'za naga'ane e'za, kanisol (Senhidren) vahe ke hige'za atru nehazageno, ana maka Isareli kva vahetminena ke hutru hute'za, kina nonte kva vahetega ke atre'za, kinama hu'naza aposol vahera zamaretma eho hu'naze. 
ACT.5.22	Hu'neanagi kina nonte eri'za vahe'mo'za kina nompi eme kazana onke'za, ete'za naneke eri'za vazazamo'za ome zamasmi'za, 
ACT.5.23	anage hu'naze, Ome konana kina nona nofinu hentrako hunte'za, kerage kva vahe'ene ana nonte kegva hu'naza vahe'mo'za kafante otiza mani'naze. Hu'neanagi tagrama anagitama ufronana, agu'afina mago vahere huta onke'none. 
ACT.5.24	Ra mono'nontema kegva nehaza (tempol kat) vahe'mofonte ugagota hu'nea kva ne'ene, mono nonte ugota kva (hae prisi) vahe'mo'za anankema nentahi'za, tusi'za hu'za hava nehu'za antahintahi hu'naze. Amanahu'zamo'a nankna hugahie hu'naze. 
ACT.5.25	Hu'neanagi mago vahe'mo eno, kinama ome huzmante'naza vahe'mo'za, mono nompi otine'za, vahe'zgarmi mono naneke rempi hu'nezmize huno zamasmi'ne. 
ACT.5.26	Mono nonte kva nehia ne'mo'a, magoka sondia vahe'ene vazazamo'za, ana aposol nagara ome zamavare'za e'nazanagi, sondia vahe'mo'za akohe'za agazone hu'za zamavare'za e'naze. (Na'ankure vahe'mo'za have knonu zamahe frizanku kore hu'za razana osu zamare'za e'naze.)
ACT.5.27	Ome zamare'za ana aposol nagara ete'za kanisol (Senhidren) vahe zamure eme zamazeri oti'naze. Mono nontema ugote'nea nemo'a (hae prisi) zamantahigeno anage hu'ne, 
ACT.5.28	tagra menina hanave kea huta, mago'anena ama ana agifina vahera rempi huozmitfa hiho huramantone. Keho amama rempima huzamiza zamo'a Jerusale kumapina antahi vgaraze, hankino Jisasima ahe'nazana tagriku ahe'naze hutma huneranta'ze. 
ACT.5.29	Hu'neanagi Pita'ene ruga'a aposol nagamo'za kenona zamire anage hu'naze, Anumzamofo ke'age nentahita ama mopafi vahe'mofonkea ontahigahune. 
ACT.5.30	Tagri tafahe'i Anumzamo, keka zafarema ahetma hantinaza nera Jisasina azeri otine. 
ACT.5.31	Anumzamo'a azeri otino aza tmaga kaziga'a anteno, ugagota kva ne' taguvazi nere hu'ne. Agrite Israeli vahe'mo'za zamagu'a rukrahe hanageno, kumizmia eri atrezmantegahie. 
ACT.5.32	Higeta tagra e'i ana zama fore'ma hu'neana keteta, ama anankea hu'ama nehune. Ana higeno tagrama ke'nonazana ruotge Avamumo'a keteno huama hu'ne, kema antahiza avariri'za vahera Anumzamo'a zami'ne.
ACT.5.33	Kva vahe'mo'za anankema nentahi'zageno'a, tusi zamarimpa hege'za zamahe frinaku hu'naze. 
ACT.5.34	Hianagi Farisi nera Gamalieli'e nehaza ne'mo tra kemofo (lo) kagota huno rempi hunezmige'za, rama'a vahe'mo'za antahinemiza ne'kino otino, osia kna ama vene'ne zga zamare megi'a zamanteho huno huzmante'ne. 
ACT.5.35	Anante amanage huno kansol vahera zamasmi'ne, Israeli vahe'mote, Inazama huzmante'gahune hutma kema retroma hana'zana, antahi so'e hunetma anazana huzmanteho. 
ACT.5.36	Mago'a kna koma evunefina, Tiutasi'a otino, Nagra ra vahe mani'noe hige'za, vahera 400ti'a naza vene'nemo'za, agranena eme hagerafi'naze. Hianagi agrira ahefri'zage'za, amage'ma nentaza naga'moza atre'za panini hazageno mago'zana osu'ne. 
ACT.5.37	Anama hutegeno'a ana mefiga, mago Galiliti nera, Judasi'e nehaza ne'mo, zamagi kre'za erifatago haza knare otino, mago'a vahera zamare agrarega atre'nea nera anazanke huno fri'geza amage'ma antenaza naga'mo'za panini hu'naze. 
ACT.5.38	E'inahu'za fore hu'negu, tamagrira ama nanekea neramasmue, ama nagara mago kea huozmanteta zamatreho. Na'ankure, mopafi vahe'mo'ma amanahu'zama hanigeno'a, amne'zankna hugahie. 
ACT.5.39	Hianagi Anumzantegati'ma ne'esigetma keaga huozmantegahaze. Anama hanutma aru Anumzamofo ha'rentezanku nehue, hige'za nentahi'za zamatre'naze.
ACT.5.40	Kanisol vahe'mo'za ana zamumro kema nentahi'za, ana aposol nagara kehu'agu'a zamante'za zamazeri'za tusi sefu zamite'za, mago'anena Jisasi agifina nanekea osutfa hiho nehu'za, zmatrage'za vu'naze. 
ACT.5.41	Hige'za aposol nagamo'za ana kanisol naga zamureti'ma zamatre'za nevu'za, Anumzamofo avure mani'neta Jisasi agire'ma eriga knaza erune, nehu'za muse hume vu'naze. 
ACT.5.42	Hanki hakare knafina, ra mono nompi'ne, nonte nontera nevu'za Jisasi'a, tazahu ne' Kraisi'e hu'za knare muse kea rempi hunezmi'za huama hu'naze.
ACT.6.1	Anama haza knafina, amage nentaza disaipol nagamo'za ra hu'za ame'nanempi mareri'zageno, Griki kema nehaza Jiu vahe'mo'za, Hibru kema nehaza Jiu kuma agafa vahetmina kanive rezamante'za, mika zupa kave'ma fakoma hazana kento a'ne nagara antahi nozamize hu'za hu'naze. 
ACT.6.2	Hage'za 12fu'a aposol nagamo'za ana mika amage'ma nentaza disaipol kevu zamasmizage'za emeritru hazage'za anage hu'naze. Ne'zama fakohu avu'avazamo'a, Anumzamofo nanekema hu'zampina tazeorigahie. 
ACT.6.3	E'ina hu'negu tafuhete, tamagra amu'no tamifinti keso'e hutma 7ni'a vahema zamu'zmamo knare'ma hu'nesnia vahe'ma, Avamu'ene knare antahi'zamo'ma avitenesia vahe zamazeri otinke'za, esageta tagra ama erizana refako huta zamazampi antesune. 
ACT.6.4	Hu'neanagi tagratia nunamu hu'zante'ene, Anumzamofo naneke'a huama huta veamofona zamasmita maka knafina vugahune. 
ACT.6.5	Ana mika vahe kevumokizmia zamesige'za, ana hugahune nehu'za, ana 70ti'a vahe hampri'naze, mago ne'ma hampona amentintine ne' Ruotge Avamu'mo agu'afima avite'nea nera Stiveni huhampriza Filipinki Prokulusinki Nikenanki Taimoninki Pamenasima, mago Antioku ne' Nikolasi'a megi'a nagapinti ne'mo agu'a akrehe huno Jiu monopi amentinti nehia ne' huhampri'za zamaretru hu'naze. 
ACT.6.6	Ana hute'za ana vene'ne zga zamare'za aposol nagate vazage'za zamaza ante'za, nunamu huzmante'naze.
ACT.6.7	Anumzamofo kemo'a mago'ane ra huno nevigeno, amagema nentaza disaipol nagamo'za Jerusalemi kumapina rama'a efore nehageno, ra'ma'a Jiu prisi vahe'mo'za zamentinti hu'za ke amage'anteme vu'naze.
ACT.6.8	Ana higeno, Stivenina Anumzamofo asunkuzamo'ene hihamumo avite'negeno, tusi'a kaguva zane, avame'zanena vahe'mokizmi amunompi erifore hu'ne. 
ACT.6.9	Hianagi mago'a vene'nezga, Hibru osi mono nona (Sinagog) vahe zamazeri atre monore nehazafinti Sairini kumate'ene Aleksandria kumate'ene, mago'a Silisiane, Esia rankuma'mo kegva hu'nefinti (provins) vahe'mo'za oti'za Stiveni keha rente'naze. 
ACT.6.10	Hianagi Stiveni'ma knare Avamupine, knare antahizampine kema hiazamofona, zamagra magore hu'za kea osu'naze. 
ACT.6.11	Anante zamagra oku'a mago'a vahera anage hiho hu'za zamasmi'naze; Tagra nentahunkeno Mosesene, Anumzanena zanazeri havizahu kea hu'ne hutma hiho hu'naze. 
ACT.6.12	Ana kema hazazamo vahera zamarimpa zamazeri otigeza, ranra vahe'mo'zane kasere ugagota hunaza vahe'mo'zanena oti'za Stivenina eme avazu hu'za kanisol (Senhitren) vahe zamure vu'naze. 
ACT.6.13	Zamagra pusante havigema hunte vahe zamaretageno, ana vahe'mo'za hu'za ama ne'mo'a, ontagneno Mosese kasegegu'ene, ra mono nonku enena huhaviza hunte'ne hu'za hu'naze. 
ACT.6.14	Na'ankure tagra nentahunkeno ama nemo'a amanage huno hu'ne, Nazareti Jisasi'a eri haviza ruotge mono nona nehuno, Mosesi'ma tami'nea avu'ava'zana, eriatreno kahefa avu'ava eri fore hunaku nehie. 
ACT.6.15	Anankema huntaza fakohu'za kenaku nehu'za ana mika kva vahe'mo'za avugosafima kazana, avugosamo'a ankero vahe'mofo avugosamo msa hiaza hige'za ke'naze.
ACT.7.1	Ugagota prisi ne'mo'a Stiveniga, amama hunegantaza kemo'a tamagefi? 
ACT.7.2	Higeno Stiveni'a huno, nafuhetane nafaheta mika'motma nagri kea antahiho, nerageho Abrahamu'a, Mesapotamia mani'negeno, Msanentake Anumzamo'a avure ehanati'tegeno henka'a atreno Harania umani'negeno, 
ACT.7.3	Anumzamo'a amanage huno asami'ne, 
ACT.7.4	Anante Kaldia mopa atreno, Harani kumate umani'ne. Anante Abrahamu nefa frigeno, Anumzamo'a huntegeno amama menima mani'nana mopare e'ne.
ACT.7.5	Anumzamo'a mago mopa manisana zane huno Abrahamuna omi'ne, mago osi atupa'e huno refako huomi'ne. Mofavrea onte'tfa hunananagi Anumzamo'a huvempa hu'ne, ana hu'neanagi Nagra kagri'ene mofavre zgaka'a henka zamigahue huno hu'ne. 
ACT.7.6	Hianagi Anumzamo'a amanahu ke huno Abrahamuna asami'ne, 
ACT.7.7	 (Jen-Agf 15:13-14) 
ACT.7.8	Anumzamo'a Abrahamu'ene huvempa hagerafikea huno oku avufama tagahu nanekea hutegeno, Abrahamu'a, Aisakina nefaza higeno 8'a zgegnama nemaniana, oku avufa taga hu'naze. Aisaki'a Jekopu nefaza higeno, Jekopua 12fu'a tagehemofona nezmafa mani'ne. (Jen-Agf 17:10-14)
ACT.7.9	Ana tagehe'mo'za Josefena kanive rente'za mizante atrage'za ru vahe'mo'za avare'za Isipi vu'naze. Ana hu'nazanagi Anumzamo'a agrane mani'neno, 
ACT.7.10	knama nemizageno'a aza nehuno, knare avu'vazane, antahizana Josefena amigeno, Isipi kini ne'mofo Fero avurera knare higeno, Fero'a huntegeno ugagota kva Isipia hu'neno, noma'afima me'neazane nemania vahetera anazanke huno kegva hu'ne. 
ACT.7.11	Anante Isipi mopare'ene Kenani moparera ne'zana fanane higeno, vahe'mo'za tusi'a zamagate'zampi mani'zage'za, tagehe'za mago kavera hakare'za eri fore osu'naze. 
ACT.7.12	Hianagi ne'zana Isipi me'ne kema Jekopu'a nentahino'a, tagehemofona esete ne'za omerihogu huzmantege'za vu'naze. 
ACT.7.13	Anante'ma mago'ane (second time) vazageno'a, Josefe'ne huno agra'agu huama higeno, Fero'a, Josefe afuhe'za e'naza kea antahi'ne. 
ACT.7.14	Anantera Josefe'a ke naneke atrenteno nefa Jekopunku ene ana miko tuzgarazga'agura nagritega eho huno hu'ne, ana mika'a 75fu'e. 
ACT.7.15	Hanki Jekopu'a Isipi umani'neno, anantega agrane tagehezanena fri'naze. 
ACT.7.16	Anantegatira zaferina'a eri'za Sekemu vazazamo'za, Abrahamuma zagoma atreno Hamori mofavre nagapinti'ma mago'a zagoreti'ma mizama asente'nea kerigampi Sekamu ome asente'naze. (Jen-Agf 50:13)
ACT.7.17	Hu'neanagi, Anumzamo'ma, Abrahamuma huvempama hunte'nea knamo'a kofta huno eku nehigeno, Isipima tagri vahe'ma mani'naza vahe'mo'za tusi vahe krerfa fore hu'naze. 
ACT.7.18	Henka Josefema antahino keno osu'nea kini ne' Isipi fore huno kegva hu'ne. 
ACT.7.19	Ana kinimo'a vahetia rezmatga nehuno, tagehe'ina havi avu'ava hunezmanteno kasefa mofavrema ksentenazana megi'a zamatrenke'za friho huno huhanavetine. (Ekso-Uti 1:82:15) 
ACT.7.20	Anama hianknafi Mosesena ksentegeno Anumzamofo avurera hentofa mofavre fore huteno, 3'a ikamofo agu'afina nefa nompi manitegeno, 
ACT.7.21	henka avare'za megi'a ometrageno, Fero mofamo'a avareno agri'a mofavregna huno kegva hu'ne. 
ACT.7.22	Mosese'a Isipi vahe'mofo antahi'zana rempi huno maka eriteno, kema hu'zampine, avu'ava'zama'afina hankave nentake ne' fore huno mani'ne.
ACT.7.23	Hu'neanagi 40ti'a zagegafu huku'ma nehuno'a nafuhei, Israeli vahera nantu antezmante nagesahie huno antahi'ne. 
ACT.7.24	Mosese nevuno keana Isipi ne'mo, Israeli kazokzo eri'za nera nehegeno negeno, Israeli ne'mofo ahoke heno Isipi nera ahe fri'ne. 
ACT.7.25	Mosese'a antahiana agri vahe'mo'za antahi ama hu'za, nagripi huvazino Anumzamo'a huntegeno tagrira tahokeheno tavarenaku e'ne hu'za hugahaze huno antahine, hianagi zamagra Mosesena antahi omi'naze. 
ACT.7.26	Umaseno nanterana Mosese'a nevuno keana, tare Israeli ne'tremoke ha' nehakeno, zanarimpa zanazeri fru hunaku, agra amu'noznifi vuno znazeri atrenaku nehuno anage hu'ne, Ama ve rarena, tanagra kogna mani'na'e. Nahigeta hara neha'e? 
ACT.7.27	Magomo'ma haviza huno ahe frinaku nehimo'a, Mosesena retufe kanti netreno anage hu'ne, 
ACT.7.28	 (Ekso-Uti 2:14) 
ACT.7.29	Ana kema hia Mosese'a nentahino, Isipia atreno viazamo, Midieni mopare anantega rurega vahe umani'ne. Mosese'ma Midienima umani'neno'a, tare ne'mofavre kseznante'ne.
ACT.7.30	Foti'a zgegfuma agateregeno mago ankeromo hagage kokampi Sainai agonamofo agiafi osi zafafi teve srasra huno nerefi fore humi'ne. 
ACT.7.31	Mosese'ma anazama negeno'a, naza fore nehieha nehuno kenakuma etvaoma higeno'a, Ra Anumzamo keza tino, 
ACT.7.32	 huno higeno, Mosesena, tusi ahirahitegeno avuge'zankura tusi agogogu nehuno uravao osu'ne. 
ACT.7.33	Higeno Anumzamo'a Mosesena anage huno asami'ne, 
ACT.7.35	E'ima ana Mosesima zamesra hunente'za, anagema hu'za, 
ACT.7.36	Ana ne'mo zamavreno nevuno Isipi mopare ene koranke hagerinte'ene ka'ma hagege mopafina kaguvazane avame'zana 40ti'a zgegfufina huzmeri hu'ne. 
ACT.7.37	Ama ana Mosese, Israeli vahe'zgagura huno, Anumzamo'a kasnampa vahe'tmia tmagri'pintira nagrima hiaza huno azeri otigahie. 
ACT.7.38	E'i ana ne'mo, vahe kevumokizmi amu'nompima ka'ma mopafi mani'negeno ankeromo Sainae agonafima tagri tagehemokizmi, Anumzamo kea huntegeno asimu erino mani naneke erino'ma eme tmi'nea nere. 
ACT.7.39	Tagri tagehe'za ke'a antahizanku zamefi hunemi'za, retufeganti netre'za, zamagu'afina Isipigura tusi zamagesa antahi'naze. 
ACT.7.40	Eronina amanage hu'za asmi'naze, 
ACT.7.41	Hige'za ana knafina kolire havi anumzana bulimaka anenta kna huza tro hu'za, kre sramna avuga vunente'za anama zamazanuma troma hazazankura muse hunte'naze. (Ekso-Uti 32:1-10) 
ACT.7.42	Hu'neanagi Anumzamo'a amagena huzmantege'za, zamagra havi anumzantema zagere'ma, ofunte'ma ikante monora hunte'naze, ko'ma kasnampa vahe'moma krente'neana 
ACT.7.43	 (Emo 5:25-27)
ACT.7.45	Henka tagehe'za ana seli mono nona e'neriza, zamagra ana mopafi Josua'ene naga'amo'zanena megi'a vahe'mofo mopafi ha'hu'za eri'za mani'neza, seli mono nona kiza mani'nageno henka Deviti kna e'ne. 
ACT.7.46	Anumzamofo avesi zamo'a Devitinte megeno, Anumzamoka natregena ra mono nonka'a kineno huno antahige'ne, Jekopu Anumzamo'ma manisia no kinaku hu'ne. 
ACT.7.47	Hu'neanagi Solomoni'a Agri ra mono nona kinte'ne. (1 Kin 6:1) 
ACT.7.48	Hu'neanagi, Mareri Agatere'nea Anumzamo'a vahe'mo azanteti kinte nompina omanigahie huno, Kasnampa ne'mo hunte'ne, 
ACT.7.50	 (Aisa 66:1-2)
ACT.7.51	Tamagra ke ontahi vahe mani'nageno tamaguamo ene tamagesamo'a tamage kemofona ifo nehie! Tamagra Ruotge Avamumofona tamagehemoma hu'nea kna hutma maka kna tmefi hunemize! 
ACT.7.52	Kasnampa vahepintira ina'na vahe tamagehe'za zamahe ofri'naze? Fatgoma Hu'nemo'ma esia zamofoma ko'ma huama'ma hu'naza vahera, zamagra zamahe fri'nazanki, tamagratmi menina komoru huta zamahe fri vahe fore nehaze. 
ACT.7.53	Korapara Anumzamo'a kasege'a ankero'mokizmi zamazampi antege'za, eri'za eme tamasmigetma antahi'nazana, ana nanekea tamagra amagera ontetma kea rutagare'naze.
ACT.7.54	Ana kema Jiu kva vahe'mo'za nentahi'za, tusi zamasi vazige'za zame'anikreki hu'naze. 
ACT.7.55	Hianagi Stivenina Ruotge Avamumo agu'afi efregeno, kefatgo hunagamuteno monafinka Anumzamofo msa'zana negeno, Jisasi'a Anumzamofo azantamaga kaziga'a oti'negeno ke'ne. 
ACT.7.56	Nehuno agra anage hu'ne, Keho Monamo'a anagige'na negogeno, Vahe'mofo mofavremo'a Anumzamofo azantmaga'a oti'negena negoe. 
ACT.7.57	Hianagi, zamagra tusi'za hu'za rankege nehu'za, zamagesa rekani nere'za, magoka zamagare'za Stivenina ome azeri'naze. 
ACT.7.58	Rankumapinti retufe'za megiama ete'za, agafa hu'za have knonu ahe'naze. Ana nehazage'za, havige hunteza huama hanigeta antahi sune hu'naza vahe'mo'za amega nakreku'zamia hate'za mago nehazavea, Soli'e nehaza ne'mofo agafi eme ante'naze, (Apo 6:13) 
ACT.7.59	Stivenima have knonu nehageno'a, Ramofo agi aheno amanage hu'ne, Ramoka Jisasige, avamuni'a erio! 
ACT.7.60	Anage huteno rena reno ranke huno amanage hu'ne, Ramoka kumi'zami'a aze'orinka atrezmanto, huno nehuno fri'ne.
ACT.8.1	Stiveni'ma ahe friza zankura Solina rimpamo'a so'e hu'ne. Jerusale kumapina mono vahe'ma zamahe'zamo'a tusiza huno ana knarera avitege'za, maka vahe zgamo'za panini hu'za fre'za Judia kaziga nevazage'za, Samaria kaziga nevzage'za aposol vahe'age mani'naze. 
ACT.8.2	Knare hu'za fatgoma hu'naza vahe'amo'za Stiveni asenente'za, tusi zamasunku hu'za zavike agriku hu'naze. 
ACT.8.3	Hianagi Soli'a, mono vahe zamazeri haviza nehuno, mago'mago nompina vuno eno huno vene'nene, a'nene zamazuhu zmavazu hu megi nezmatreno zamavreno kina ome huzmante'ne.
ACT.8.4	Anante e'ima zamahe pananima hige'za fre'naza vahe'mo'za, maka kumate kumate vutere hu'za mono kea hu'naze. 
ACT.8.5	Filipi'a, Sameria rankumate viazamo, Kraisinku zamagrite huama ome hu'ne. 
ACT.8.6	Filipi'ma hia nanekema tusi'a vahe'mo'za nentahiza, avame'zama hiazante'ma nege'za nentahiza, magoke antahintahire mika vahe krerafamo'za zamagesa ante'za antahi'naze. 
ACT.8.7	Na'ankure havi avamu'tamima zamagu'afima mani'naza vahe'pintira, havi avamutmimo'a tusi'a kezati'za krafa nehu'za atirami'naze. Hagi mika zamufa fri'nea vahe'ene, kama vano nosaza vahera kri zamimo'a knare huzmante'ne. 
ACT.8.8	Higeno ana rankumapina tusi'a museza fore hu'ne.
ACT.8.9	Ana rankumatera, Saimoni'e nehaza ne'mo, afa' vahe'mofo avu'ava'za eri fore huvava nehia nera mani'neakino, Sameria vahera huzamerige'za tusi'a zamagogogu nehu'za antri nehageno, agra ra ne' mani'noe huno hu'ne. 
ACT.8.10	Ositetima vuno rante'ma vu'nea vahe'mo'za, ke'ankere'za nege'za ana mika vahe'mo'za agri ke nentahi'za anage hu'naze, Ama nera, Ra Anumzamofo hanavegino, tusi'a hanave hu'za hu'naze. 
ACT.8.11	Hige'za agri ke'are antahi'za amage hu'naze. Na'ankure agrama zaza knafi havige nehuno, zagoreno eri fore hu'neazanku ana hu'naze. 
ACT.8.12	Ana hu'nazanagi Anumzamofo kumamofo avu'avaku'ene, Jisas Kraisi agire knare musenkema Filipi huama nehige'za zamentintima nehu'za, vene'nene, a'nemo'zanena erigafa hu'za monoti fre'naze. 
ACT.8.13	Saimoni'enena amentinti nehuno henka mono tina nefreno eteno ovu'are Filipi'ene mani'ne. Hagi mika ruzahu zane ra avame'zama hiaza fore higeno negeno tusi agogogu nehuno antri hu'ne.
ACT.8.14	Jerusale mani'naza aposol vahe'mo'za antahizama Samaria vahe'mo'za Anumzamofo naneke erize kema nentahi'za, Pitane Joni kizni huznante'naze. 
ACT.8.15	Zanagrama uramina'ana nunamu huzmante'sake'za Ruotge Avamu'ma erisnagu urami'na'e. 
ACT.8.16	Na'ankure mago mago'mofontera Ruotge Avamumo ome'nege'za, ko Ramofo Jisasi agire mono tinke fre'naze. 
ACT.8.17	Anante Pita'ene Jonikea agafa huke zanazama ana Sameria vahe'mokizmi zamufare antake'za Ruotge Avamura eri'naze. 
ACT.8.18	Hianagi Saimoni'ma kegeno Aposol vahe tfamo'zama zamazatfama antaza zante'ma Ruotge Avamu'ma zamigeno'a, agra zagoma zanamikema nehuno'a, 
ACT.8.19	anage hu'ne, amana hanave'a nagri'enena nami'nenkena ina vahe'tema nazama antesugeza anahu'za Ruotge Avamura eriho. 
ACT.8.20	Hianagi Pita'a, agrikura anage hu'ne, zago ka'ane kagranena haviza hugahie. Na'ankure kagrama kagesama antahinana zagoreti Anumzamofo muse'zana miza hugahue hunka nehane. 
ACT.8.21	Kagrira ama erizampina mago erizanka'a omanetfa hu'ne. Na'ankure Anumzamofo avurera, tumoka'amo'a knarera osu'tfa hu'ne. 
ACT.8.22	E'i zanku kefo kavukva zanka'a neterenka, kagu'a rukarehe hunka havizama nehana zana atrenka, Ramofonte nunamu nehugeno, kagu'amo'a knarema hanigeno'a kumi ka'a atregantegahie. 
ACT.8.23	Na'ankure nagrama navuma kagoana, kagra kanive nerenka, kumi'mo kegina hugantegenka mani'nane, huno Pita'a higeno, 
ACT.8.24	Saimoni'a ke nona anage hu'ne, nagrikura, tanagra Ramofontega nunamuna hikeno, kema hu'na'a zamo'a nagritera ometfa hino hu'ne.
ACT.8.25	Anante'ma Pita'ene Jonikema hamponatine, Ramofo nanekema huama'ma hutekea, ete Jerusale vunaku nevuke, Sameria vahe'mokizmi nonkumapi mono naneke hume vuna'e.
ACT.8.26	Anante mago Ramofo ankeromo Filipina asamino, Sameriatira otinka Jerusale kaziga Gaza urami'nea kantega kavugosa huntenka vuo. E'i, hagage ka'ma kopi vuo huno asamigeno, 
ACT.8.27	nevigeno magora agonkna'za hari'nea Itiopia nera, kantesi'e nehaza Itiopia kuini a'mofo zagore kegavama hu'nea ne'mo, Jerusale mono eme huteno eteno kuma'arega nevigeno, 
ACT.8.28	hosimo renteno avazu huno vano nehia karisifi manino nevuno, kasnampa ne' Aisaia krente'nea avontafera hamprime nevigeno, 
ACT.8.29	Avamumo'a Filipina asami'no, vunka antuma hosimo renteno avazuma hu'nea karisire urava'o huo higeno, 
ACT.8.30	Filipi'a agiareno agrite viazamo ome antahiana, Aisaia kasnampa ne'mofo naneke nehamprigeno nentahino, amama nehamprina nanekea, kagra antahiama nehano? Huno antahige'geno, 
ACT.8.31	Agra huno mago'mo'ma huonasamisigena, inankna hu'na antahi amara hugahue? Nehuno Filipina ke higeno umarerino agrane umani'ne. 
ACT.8.32	Ana ne'mo'ma hampri'nea avontafemo'a, amanahu ke hu'ne, 
ACT.8.33	 (Aisa 53:7-8) 
ACT.8.34	Anante ke'nonama hifina, agonkna'zama hari'nea ne'mo'a anage huno, Filipinkura hu'ne, muse hugantoanki (plis) azanku kasnampa ne'mo'a ama kea hu'ne, agri'agu hu'nefi, hipi ruga'a vaheku hu'ne? 
ACT.8.35	Filipi'a anama hampri'nea avontafepinti nanekea agafa huno, Jisasi knare musenkea ana nera asmi'ne. 
ACT.8.36	Anama hu'za karankama nevu'za mago'a ti me'nere ageno, agonkna'zama hari'nea ne'mo'a, Keho! Ti me'neaki! Na'amo mono tima frezanifina nazerigahie? huno nehigeno, 
ACT.8.37	[Filipi amanage huno hu'ne, tamage hunka maka kagu'areti Jisasinku kmentinti hanunka tina fregahane nehigeno ozo hu'ne. Anumzamofo nemofo Jisasi Kraisi'a mani'ne, hu'na nentahue, huno hu'ne,] 
ACT.8.38	ana hosimo renteno avazu nehia karisia ana ne'mo kehigeno azerigeno, anantarega'moke uramike tinte vuke, Filipi'a agonkna'za hari'nea nera mono tina tigua repanogino frente'ne. 
ACT.8.39	Anama huteke timpinti'ma megi'a akeno'a, Ramofo Avamumo Filipina avaresga huno vigeno, agonkna'zama hari'nea ne'mo'a mago'ane nonkeno, tusi muse hume karanka vu'ne. 
ACT.8.40	Hianagi Filipi'a Azotasi kumate mani'neno nankna hu'na e'noeha huno agra'a keno erifore hu'ne. Ana kazigama nevuno'a mika ranra kumatera mono kea hutere hume nevuno Sisaria kumate uhanati'ne.
ACT.9.1	Ana knafinke Soli'a ana zanke huno Ramofo amage' nentaza disaipol nagara zamahe frinaku tusi asi nevazigeno, rimpa henezmanteno, ugota prisi nete vuno, 
ACT.9.2	ome antahigegeno mago'a avona kremigeno erino Damaskasi vuno atruma nehu'za mono nehaza nontamimpi (sinagogs) marerino huama huno, agrama veo, aro Kraisti amage' nentaza vahe'ma zamagesuno'a, kina rezmanteno eteno zamareno Jerusale vugahie huno kre'ne. 
ACT.9.3	Agrama vuno Damaskasi urava'o nehigeno'a, ame huno monafinkati hanavenentake tavi'mo agrite remsa huntegeno, 
ACT.9.4	traka huno mopafima nemseno'a, agrama mago kezankema antahi'nea kemo'a anage hu'ne, 
ACT.9.5	Higeno kenona'a, Ramoka, Kagra izage? huno higeno, Agra huno, 
ACT.9.7	Soli enema nevaza vene'nemo'za kea osu'za oti'za mani'ne'za, kema hia agerura antahi'nazanagi, mago vahera onke'naze. 
ACT.9.8	Soli'a mopafinti otigeno, avumo'a hari hu'neanagi, mago'zana onke'ne. Magoka vu'naza vahe'mo'za azante avazu hu'za Damaskasia avare'za ufare'naze. 
ACT.9.9	Taregi magoki zagene haninena, avua onkeno ne'zane, ti'nena oneno amane mani'ne.
ACT.9.10	Magora Jisasi amage' nentea nera, Ananaiasi'e nehaza ne'mo Damaskasi kumatera mani'neno, ava'na keankna huno negegeno, Ramo'a anage huno asami'ne, 
ACT.9.11	Anante Ramo'a asamino, 
ACT.9.12	Ana nehigeno Soli'ma ava'nagna'zama kefina, Ananaisi'ema nehaza ne'mo efrea zamo avuma kesigura azanteno nunamu hunentegeno, ana avanagnazampina ke'ne. 
ACT.9.13	Hianagi Ananaisi'a ke'nona'a huno, Ra Anumzamoka nagra rama'a vahepinti, nama'a vahe krerafama Kagrite'ma zamentintima nehaza vahe'ma Jerusale kumapima mani'naza zamahe'neana ana ne'mofo agenkea nagra antahi'noe. 
ACT.9.14	Nehuno ama kumapi eno, ugagota kva (hai pris) vahe'mo'za hugnare huntageno, iza'o Kagri kagima ahesaza vahera zamareno kina huzamante kva agi eri'ne. 
ACT.9.15	Hianagi Ramo'a anage huno agrira asami'ne, 
ACT.9.17	Huno higeno, Ananaisi otino mani'nea nonte vuno, azama omenteno nunamuma hunteteno anage huno asami'ne, nenafu Soliga, kantegama neankeno, Ra Jisasi'ma kagrite efore'ma hu'nemo, kagrama etenka kavu negenka, Ruotge Avamura eri avitesane huno hunantege'na nagra e'noe. 
ACT.9.18	Anagema nehigeno'a, ame huno avuragafinti irikna'zamo knope ramigeno, avua eteno negeno otino mono ti fre'ne. 
ACT.9.19	Hagi anante ne'za neno hanavema e'nerino'a, Jisasima amage' nentaza disaipol naga'ene Damaskas mago'a kna mani'ne. 
ACT.9.20	Ame huno, ana zupage Jisasi agigenkea osi mono nompi marerino, ama Nera Anumzamofo Mofavre huno huama huno zamasmi'ne. 
ACT.9.21	Hige'za maka antahiza vahe'mo'za tusiza hu'za antri nehu'za, anage hu'naze, Ama'na nera Jerusalema mani'neno, Jisasi agire'ma zamazeri havizama nehia nero? Menina eno Jisasi agima huama nehaza vahera kina huzamanteno zamareno ugota ra mono (hetprisi) kva vahete vunaku ne-eo? Hu'naze. 
ACT.9.22	Hianagi Soli'a, antahintahi'afina hageno nevuno Jisasi'ema nehaza nera tazahu ne' Kraisi'e huno eri ama huno tusiza huno hanavetino nehigeno, ana kema Damaskasima mani'naza Jiu vahe'mo'za, nentahiza inankna huta nanekea huntesune ha hu'za kea osu'naze.
ACT.9.23	Mago'a knama evutege'za, Jiu vahe'mo'za komoru hu'za Solina ahenaku hu'naze. 
ACT.9.24	Hu'nazanagi ana komoru hu'naza kemo'a Soli agesafi efre'ne. Zgene haninena ahe fri'snagu zamurga ra vihu kafante ke ankerete'za mani'naze. 
ACT.9.25	Hu'nazanagi, Polima amage'nentaza disaipol nagamo'za kerage'afi avare'za eka eka kupi antete'za, kumamofo vihu keginamofo megi'a kankamumpi nofi rentete'za mago kaziga avazu nehu'za atrageno urami'ne.
ACT.9.26	Jerusale ema nehanatino'a, Jisasi amage nentaza disaipol nagapi hagerafigahue huno hianagi, agrikura tusi kore nehu'za agra Jisasi amage' nentea nere hu'za maka'mo'za antahi'za zamifina ontahi'naze. 
ACT.9.27	Hianagi Banabasi'a, Solina avareno aposol nagate viazamo, Jisasima kampi kegeno keaga humi'neazane, Damaskas mani'neno hanavetino'ma Jisasi agifima keaga hu'neazanku ene, agigenke'a hu'ama huno aposol vahera zamasmi'ne. 
ACT.9.28	Ana huteno Soli'a zamagrane mani'neno, Jerusalemia fru huno vuno eno huno, Jisasi agigura korera osuno hanavetino keaga huama hu'ne. 
ACT.9.29	Agra keaga nehuno, Griki kema nehaza Jiu vahe'enena, keha hu'nazanagi, zamagra ahe frisnaza kanku hakare'naze. 
ACT.9.30	Hige'za mono afuhe'za anankema nentahi'za, avare'za Sisaria urami'za ometrageno Tasisi vu'ne.
ACT.9.31	Anante Judia kazigane Galili kazigane Sameriama nemaniza mono vahe'mo'za, hagera hu'za nevu'za zamarimpa fru hu'za nemani'za, Anumzamofonku kore hunentageno, Ruotge Avamu'mo zamazeri hanavenetige'za, rama'a mono vahe fore hu'naze.
ACT.9.32	Pita'a mago'a kumate kagino vano vano huteno, agra Lida kumate mani'naza (saints) mono nagatega erami'ne. 
ACT.9.33	Anampina mago nera Ainiasi'e nehaza ne' 8ti'a zgegfu'mofo agu'afi avufa fri kri erino sipa'a atreno novia ne' keno erifore huteno, 
ACT.9.34	Pita'a anage huno asami'ne, Ainiasiga, Jisas Kraisi'a krika'a kazeri so'e huganteanki, otinka tafeka'a atrenka vuo, higeno anante ame huno oti'ne. 
ACT.9.35	Ana hige'za ana mika Lidane, Saroni kumate ene mani'namo'za agri nege'za, Ra Anumzamofonte zamagu'a rukarehe hu'naze.
ACT.9.36	Jopa kumatera Jisasi amage nentea a'mofo agi'a Tavita'e. Ana a'mofo agima (Griki kefi eri rukarehe'ma hazana Dokasi'e hu'naze. Ama ana agimofo agafa'a, dia afure hu'ne) agripina knare eri'zamo avite'negeno upa'ma nehu'za zamasunku zampima nemaniza naga miko zupa zamaza hu'ne. 
ACT.9.37	Ananknafina kri erino fri'geno, avufama tinu sesema huntete'za eri'za vazazamo'za, anaga nomofo hunaragintepinka ome ante'naze.
ACT.9.38	Jopa kumamo'a Lida kuma tva'onte me'ne, Pita'a anantega Lida kumate mani'ne hianke nentahiza, Jisasi amage nentaza disaipol nagamo'za tare ne'tre huznantageke, vuke hampo'nage huke, Tagriku tavega ontenka muse hugantonaki (plis) ko eno huke ome asami'na'e. 
ACT.9.39	Anankema asamikeno nentahino'a, Pita'a otino zanagrane vu'ne. Uma hanatige'za, avare'za anaga agofetu nomofo hunaragintepinka vu'naze. Miko kento a'nemo'za agrane oti'ne'za, zavira nete'za Dokasi'ma zamagranema ofri mani'neno tro hu'nea zanra kukenarami'ne, ruga'a kukenane averi'naze. 
ACT.9.40	Hianagi Pita'a ana mika vahera megi'a hunezmanteno, rena reno nunamu hu'ne. Huteno fri vahe kerafarega rukarehe huno, Tabitaga otio! Higeno avua hari huno, Pitana negeno oti'ne. 
ACT.9.41	Nehuno Pita'a aza antegantuteno azeri oti'ne. Anama nehuno zamentintima nehaza naga'ene, kento a'ne nagara kehuno asimu erie huno avazu huno eme zami'ne. 
ACT.9.42	Anama hia nanekemo'a Jopa kokampina zamukino vuno eno higeno, rama'a vahe krerfamo'za Ra Anumzamofonte zamentinti hu'naze. 
ACT.9.43	Pita'a mago'a zaza kna, afu akruteti hanave'zantami tro nehia ne' Saimoni'ene Jopa mani'ne.
ACT.10.1	Sisaria kumatera mago nera Koniliasi'e nehaza ne'mo, Italie hu'za nehaza 100ti'a Roma Sondia vahete ugagota kva nera, 
ACT.10.2	megi'a nagapinti monoku agesa nentahino, noma'afi nemaniza naga'ane, Anumzamofo kore hunenteno, zamunte omane vahera ne'zane, kukena muse huno nezamino, Anumzantega nunamuna huvava nehia nere. 
ACT.10.3	Mago kinaga ferura 3 kilokinaza higeno, agra kefatgo huno ava'nagna'za kegeno, Anumzamofo ankeromo efreno anage hu'ne, Koniliasio! higeno, 
ACT.10.4	tusi kore huno uruha negeno anage hu'ne, Ramoka, na'ahie. Higeno agra anage huno asami'ne, nunamu ka'ane, zamunte omane vahe'ma zamaza nehana kavukvara Anumzamo'a ko antahino keno hu'ne. 
ACT.10.5	Menina mago'a vahera huzamantege'za Saimoni'e nehu'za, mago agi'a Pita'e hu'za nehaza netega Jopa vu'za ome kehinkeno eno. 
ACT.10.6	Mago nera Saimoni'e hu'za nehaza nera, afu akruteti hanave'za tro nehia ne'mo, hageri ankenare noma'a me'nefi anampi Pita'a mani'ne. 
ACT.10.7	Kema humia ankeroma atreno vigeno, agrite eri'za erinenta'a netre'ne, mago sondia ne'mo monoku agesa antahintahi nehuno agri tvaonte nemni'a ne' ene kehige'za e'naze. 
ACT.10.8	Mika kema zamasmiteno huzmantege'za, Jopa vu'naze.
ACT.10.9	Anante kna zupa kantega vu'za ranku'ma tvaonte'ma vzageno'a zgemo'ma feru asegeno, Pita'a no agofetu nunamu hunaku mareri'ne. 
ACT.10.10	Huteno aga'zamo higeno ne'za nenaku nehige'za ne'zama retroma nehazageno'a, avu evuevu higeno nemaseno ava'na keankna huno, 
ACT.10.11	kegeno monamo'a hagaro higeno, mago'zana, tusi'a tavarave'gnaza 4'a atupare atupare azerino mopafi atrageno erami'ne. 
ACT.10.12	Anampina ruzahu ruzahu 4'a agazane zgarmi'ne, ama mopafi zge havu nehia zgane, zahopi hareno vono nehia nama zgagi hu'za mani'naze. 
ACT.10.13	Anama higeno'a mago ageru'mo agrite eno Pitaga, otinka ahenka no! 
ACT.10.14	Anage hianagi Pita'a huno i'o Ramoka, na'ankure nagra magore hu'na onetfa hu'noe. Vahe'mo'zama nonaza kfane, avusese osuno ruotage osu'nea zgagfa onegahue. 
ACT.10.15	Higeno mago'ene eteno ana ageru'mo agrite eno, ina kna'zama Anumzamo'ma azeri avusese hu'nesia zankura, avusese osu'ne hunka osuo. 
ACT.10.16	Anahu'zana 3'a zupa fore hutegeno, anazana ame huno erino monafinka mreri'ne.
ACT.10.17	Pita'a agu'afi nentahino, nazafore hige'na koeha huno agesa omeantahi emeantahi nehigeno, Koniliasi'ma huzmantege'za aza nagamo'za Saimoni nonku zamantahigeke hu'za, kegina kafante eme oti'ne'za, 
ACT.10.18	kezati'za Saimoniku mago'agi'a Pita'ema hu'za nehaza agine nera amifina mani'neo hu'za zamantahige'naze. 
ACT.10.19	Ava'na kna'zama ke'nea zanku Pita'a agesa nentahigeno, Avamu'mo asami'no, Ko, 3'a nagamo'za kagriku nehakaze. 
ACT.10.20	Hianagi kagesa ontahinka otinka uraminka zamagrane vuo, na'ankure Nagra hu'zmantoge'za e'naze. 
ACT.10.21	Pita'a ana nagate uramino anage huno zamasmi'ne, antahiho, ama nagritfanku nehakraze, nagafare tamagra e'naze? 
ACT.10.22	Hige'za zamagra anage hu'naze, mago sondia vahe kva nera, Koniliasi'e megi'a ne'mo fatgo huno Anumzamofonku kore nehia nekino, mika Jiu vahe krerafamo knare nere hu'za nehaza ne'mofo Ruotge hu'nea ankeromo asamigeno, kagriku noniarega eno keaga eme nasminkena antahineno huno hurantegeta e'none. 
ACT.10.23	Higeno Pita'a zamarenompi zamantege'za masete'za, ko ati'geno otino zamagrane nevige'za Jopatira ruga'a zamentinti nehaza afuhe'za agrane vu'naze. 
ACT.10.24	Hute'za anante knazupa, Sisaria uhanati'naze. Koniliasi'a egahaze nehuno, naga'ane tragoteno nemania knampa'aramina kehutru hu'ne. 
ACT.10.25	Pita'a noma'afi e'fregeno'a, Koniliasi'a negeno, agafi rena omereno mono hunte'ne. 
ACT.10.26	Pita'a avazuhu o'netino anage hu'ne, Otio! Nagra amama hanaza hu'na vahetfa mni'noe. 
ACT.10.27	Nehuno agranema keaga hume nevu'ne, nompima ufreno omegeana rama'a vahe krerafa atru hu'za mani'naze. 
ACT.10.28	Pita'a omenezmageno amanage huno zamasmi'ne, Tamagratmi ko kasegea antahitma ketma hu'naze, megi'a vahepinti mago'mo'a Jiu vahe'ene tragotezano, nantuma antente zakuma i'o hu'za hampo'na kasegema ante'nazana antahi'nazanagi, Anumzamo'a naverino, mago'mofonkura haviza hu'ne huge, avusese osu'ne hu'na osugahue. 
ACT.10.29	E'ina hu'negu nagriku'ma kema hu'nana ke antahina e'noana, ke huhaviza hurmantezani'a omane'ne, higena nagra kantahinegoe, na'amofo agafare nagrikura huzmantanke'za vu'naze? Huno antahigegeno, 
ACT.10.30	Koneliasi'a kenona'a anage hu'ne, 4'a knama evia knafina noni'afi mani'nena, amanahu knare tri kilokia nunamu nehu'na, koana ame huno mago nera msa'nentake kukena hu'nea ne'mo navuga eme o'netino, 
ACT.10.31	anage hu'ne, Koniliasiga nunamu nehunka, zamunte omane vahe'ma zamaza nehana kavukvara Anumzamo'a ko antahino keno hu'ne. 
ACT.10.32	E'izanku vahera huzmantege'za Jopa vu'za Saimoninku, mago'agi'a Pita'e hu'za nehaza nera ke humisageno eno. Zgagfa akruteti hampo'naza tro nehia nera, Saimoni'e nehia ne'mofo nompi hageri ankenare mani'ne. 
ACT.10.33	Hige'na avega ontena ko huzmantoge'za kagritega vazagenka knare'za hunka e'nane. E'inahu'ma hu'negu menina, mika'mota Anumzamofo avurera emeritru hu'none. Ramo'ma tagriku'ma ome zamasmio huno hugantegenka e'nana nanekea tasmio.
ACT.10.34	Higeno Pita'a amanage hu'ne, tamagerafa hu'na menina antahue, Anumzamo'a rukna rukna huno vahera zamesi nozmanteanki, magoke avamente avesinezmante. 
ACT.10.35	Hianagi mika kotegati vahe'mo'za (nation) Agri'ma koro hunte'za, fatgoma hu'neazama nehaza vahera, Agra avesi nezmanteno, Agrarega zamarenente. 
ACT.10.36	Nagra antah'inoe, tamagra ko knare musenkema Israeli vahe'ma zamasmi'neana antahi'naze. Anumzamofo rimpa fruzana Jisasi Kraisimpi efore hu'ne, Agra mika zamofo Rane. 
ACT.10.37	Tamagratmi ko antahita ketma hu'naze, Judia kokampi Galiliti erigafa hu'ne, henka Joni'a mono tima frenezmante kea huama hu'ne. 
ACT.10.38	Tamagra ko antahi'naze Nazareti Jisasina inankna huno Anumzamo'a Ruotge Avamuteti'ene hanave areti'ene huhamprinte'ne. Ana higeno Jisasi'a vano huno knare hunezmanteno, Sata'ma knama nezmia vahera zamazeri so'e huzmante'ne, na'ankure Anumzamo'a Agrane mani'negeno ana hu'ne. 
ACT.10.39	Tagra mika'zama Judia mopafine Jerusalema hiazama tvuma keta antahita hu'nona vahere. Zamagra anazanke hu'za avare'za keka zafare hantite'za ahe fri'naze. 
ACT.10.40	Hu'neanagi ama ana Nera, Anumzamo'a taregi magoki knazupa azeri otino, azeri anteama hu'ne. 
ACT.10.41	Mika vahe'mo'za onke'nazanagi, tagra ke'none, Anumzamo ko'ma huhampri tante'nea vahe'mota ke'none, Agrama fripinti'ma otigeta, ne'zane tinema ne'nona vahere. 
ACT.10.42	Mono kea vahera ome zamasmiho huno huhanavetino huranteno, kore ke huzmanteta, Anumzamo azeri antesga huno fri vahete'ene mani vahetera keaga Jisasi'ke refko huzmantegahie. 
ACT.10.43	Agrikura korapa mika kasnampa (profeti) vahe'mo'za kea hunte'za, miko'mo'ma Agri agire'ma amentinti hanimofona, kumi'a atrentegahie hu'naze.
ACT.10.44	Pita'ma ana naneke nehigeno'a, Ruotge Avamu'mo ana mika nanekema nentahiza vahete e'ramine. 
ACT.10.45	Hige'za zamufama tagahu'nea vahe'pinti zamentintima nehaza vahe'ma Pita'enema e'naza vahe'mo'za, megi'a vahete'enena Ruotge Avamu'mofo muse zamo'a herafiramie hu'za tusi antari nehu'za rama'a antahintahi hu'naze. 
ACT.10.46	Na'ankure zamagra nentahizage'za, ruzahu ruzahu zamagerupinti Anumzamofo muse hunte'za Agi'a hesga hu'naze. Anante Pita'a huama huno, 
ACT.10.47	tamagerafa huno, magomo'a timpima vahe'mo'ma mono tima fre'zankura i'o osugahie. Menima Ruotge Avamu'ma tagra erunakna hu'za eri'nazankita, mono tima frezamante zampina iza i'o hurantegahie? 
ACT.10.48	Anante Jisas Kraisi agire mono ti freho huno hampo'nanentake ke zamasmi'ne. Mago'agna tagrane manitenka, vugahane hu'za agrira antahige'naze.
ACT.11.1	Menina Anumzamofo aposol naga ene mago'a Judia nemni'za mono naga'mo'za, megi'a vahe'mo'za (Gentiles) Anumzamofo naneke eri'naze nanekea antahi'naze. 
ACT.11.2	Ana huteno Pita'a Jerusale kumate mrerino vige'za, zamufama tgahu (circumcised) zamentinti vahe'mo'za agriku ke hakare hunente'za, 
ACT.11.3	kagra zamufa tga osu vahe nompi vunka ne'zana zamagrane omene'nane. 
ACT.11.4	Hu'neanagi Pita'a ke aseni'are erinte erinte huno huama hu'ne, 
ACT.11.5	Nagra Jopa ran (city) kumapi manine'na nunamu hute'na mase'nena ava'nagna'za kogeno, mago tavrave'gna zamo erami'ne, atupare atupare azeri'neno atregeno monafinti eramino nagrite e'ne. 
ACT.11.6	Keankere'na ana tavravefi koana, 4'a agiaza hunte'nea zgagfa ama mopafi mani'neane, trampi zgane asagugati vano nehia zgane afi' namaramine ke'noe. 
ACT.11.7	Nagra nentahugeno mago agerumo'a anage nagrikura hu'ne, Pitaga otinka, ahenka no hu'ne! 
ACT.11.8	Hu'neanagi nagra anage hu'noe, Ra'moka nagru hu'nanke'na nonoa zgagfagina onegahue hu'na hu'noe! 
ACT.11.9	Hianagi ana ageru'mo mago'ene anage monafinti hu'ne, Anumzamo'ma azeri agruma hu'neniazana, haviza huno agaru osu'ne hunka osuo! 
ACT.11.10	Anazana tagufa (tri) zupa fore huteno, ete ana mika'zana avazu higeno monafi mareri'ne. 
ACT.11.11	Anama nehigeno, Sisaria kumateti huzmantege'za tagufa vahe'mo'za, nemanua nonte ehnati'naze. 
ACT.11.12	Avamumo nasamino i'o osunka ana vahe'ene amane vuo hige'na, 6si'a nenafu'za nagrane azageta Konilias nontega vu'none. 
ACT.11.13	Koniliasi kegeno ankeromo noma'afi oti'neno asami'nea kea, anage huno tasami'ne, huzamantege'za Jopa vu'za Saimoni'e nehaza ne', mago agi'a Pitana avare'za esageno, 
ACT.11.14	agra mono naneke neramasaminkeno, kagri'ene mika nagaka'anena, kefo zantmifinti tamahoke ahegahie. 
ACT.11.15	Anante naneke erigafa hu'na nehugeno, Ruotge Avamu'mo zamagrite erami'ne, ese'ma tagrite e'neaza huno emani'ne. 
ACT.11.16	Ana hige'na Ramo'ma huno, Joni'a tinu mono tina fre ramante'neankina, Avamunu tina frermantegahue hu'nea kegu nagesa antahi'noe. 
ACT.11.17	Ana hu'negu Anumzamo'ma magozahu muse'zama (gift) zamagri'ma zami'neana, anahu kna huno Agra Ramofo Jisasi Kraisinte tamentinti nehunkeno tami'neaza hu'negu, iza'na nagra Anumzamofo eri'zankura i'o huzamantegahue? 
ACT.11.18	Ana kema zamagrama antahite'za, kema huzmanteku'ma hazana netre'za, Anumzamofo ra agi ami'za anage hu'naze, Anumzamo'a megia vahera zamarege'za zamagu'a rukarehe hu'za zamasimu e'nerize hu'naze.
ACT.11.19	Ananknafi Stivenina ahe nefri'za mago'a nagara zamahe fragu vazige'za, atre'za Fonesiane, Saiprasine, Antiokune, nevu'za ru vahete mono osu, Jiu vaheteke mono kea ome zamasmi'naze. 
ACT.11.20	Hu'neanagi Saipras vahe'ene Sairini vahe'mo'za zamagripinti mago'a Antioku e'za, agafa hu'za Ramofo Jisasi knare musenkea huama hu'za Griki vahe zamasmi'naze. 
ACT.11.21	Ramofo hihamumo zamagripi me'negu, tusi'a vahe'mo'za zamagu'a rukarehe hu'za Ramofonte zamentinti hu'naze. 
ACT.11.22	Anama zamagrama hazankemo'a, Jerusale mono vahete ege'za nentahi'za, zamagra Banabasi huntageno Antioku vu'ne. 
ACT.11.23	Agrama eno Anumzamo'ma asunku'ma humazmanteaza negeno, muse nehuno zamazeri hanaveti ke zamasmino, tamage huta tmaguareti Ramofonte maniho hu'ne. 
ACT.11.24	Banabasi'a knare ne' mani'neno, Avamupi aviteno amentinti hu'negeno, maka vahe'mo'za Ramofonte e'naze.
ACT.11.25	Ana huteno Banabasi'a Tasisi kuma atreno Soli omegenaku vuno, 
ACT.11.26	ome ke fore huteno avareno Antioku kumate uhanati'na'e. Ana kafufina Banabasi'ene Solikea mono vahe'zga mono kea hunezamikeno tusi'a vahe fore hu'ne. Anante amage'ma nentea disaipol naga'mo'za pusa (kristen) mono vahere huno zamagi'a eri'naze.
ACT.11.27	Ana knafina mago'a kasnampa vahe'mo'za Jerusaleti erami'za, Antioku kumate ehanati'naze. 
ACT.11.28	Mago'zmia Agabasi'e hu'za nehaza ne'mo, otino Avamumofo hanavefi maka mopafina agate'za fore hugahie huno hu'ne. Romu kamanimo kva kri'nea mopa ramimpi, ana kemofo avufga'a (Klaodias Sisama ran kva emania knafi fore hu'ne). 
ACT.11.29	Jisasi amage'ma nentamo'za, mago mago'mo'za zagoma eri'naza avamente eritru huta Judia mani'naza tafuheintega (mono nagate) zamaga'zanku hugahazanki atre'zmantesune nehu'za, 
ACT.11.30	anante eri tru hute'za, mono vahe'mo'za, Banabasine Soli kizani znamige'ne, Jerusale mono kva vahetega eri'ne vu'na'e.
ACT.12.1	Ana knafina Kini Heroti'a mago'a mono vahe zamahe, frinaku zamazeri'ne. 
ACT.12.2	Joni nefu Jemisi azeri'za zanra kazinu ahe fri'naze. 
ACT.12.3	Anama hiazama Agrama kegeno Juda vahe'mo'za musema hazageno'a, Pitana azerino kina hunteku hu'ne. (Zo'ore breti muse hu'za nenaza knare, anara hu'ne.) 
ACT.12.4	Heroti'a, Pitama azeriteno avareno 4'a sondia vahe kevumofo (16) zamazampi ome antege'za, oza aza hu'za kava kri'naze. Heroti'a Pasova ne'za netesageno, amefi'a maka vahe zamufi Pitana azeri ama hunaku antahi'ne. 
ACT.12.5	Ana higeno Pita'a kina nompi mani'nege'za, mono vahe'zgamo'za Anumzamofontega hampo'nati'za nunamu hunte'naze.
ACT.12.6	Ana kenegera masenkeno okina Heroti'a avareno keaga huntegahianki nehigeno, Pita'a tare sondia netremokizni amunompi masenegeno, tarega azantera seni nofiteti kina rentenageno, kva vahe'mo'za kina vahete kava kri'za kafante mani'naze. 
ACT.12.7	Ana nehigeno ame huno, Ramofo ankeromo efore higeno, masamo kina vahe nona remsa hu'ne. Ankeromo Pitana asoparega aheno ame hunka otio! Higeno seni nofimo'a Pita azantetira evurami'ne. 
ACT.12.8	Ankeromo'a amanage huno Pitana asami'ne, Kamu'nofira nehunka kaga nona vazio, higeno Pita'a agano antanine. Anante ankeromo anage huno asami'ne, anakre kuka'a nentaninka namage' eno hu'ne. 
ACT.12.9	Pita'a amage' avaririno nevuno, ankeromo'ma azama hiazana agra antahino keno osu'neanagi, agra avana keaza hu'ne. 
ACT.12.10	Ese kafante kava hu'naza sondia vahe'ene, anante kafante kava hu'naza sondia vahe zamagterete'ne, ran kumapi vu kafana aenireti hagente'nea ran kafante akeno agra'a kafamo'a anagige'ne atirami'ne osi kampi nevakeno, ankeromo'a ame huno atreno vu'ne, 
ACT.12.11	Pita'a agrake nevuno amanage hu'ne, menina nagra antahi'noe, Ra Anumzamo'a ankeroma'a huntegeno, Heroti'ene Jiu vahe'mo'za maka'zama hunantenaku hazafintira naza huno katufe natre'ne.
ACT.12.12	Anante Pitama anama hiaza antahino keno nehuno, Jonina mago agi'a Maki'e nehaza ne'mofo nerera Meri nontega, maka vahe'mo'za mani'neza nunamu nehazarega vu'ne 
ACT.12.13	Anante Pita eno megi'a kafante eme vagare vagare higeno'a, Roda'e nehaza eri'za mofa'mo eno eme antahi'ne 
ACT.12.14	Pita ageruma nentahino'a, ana kafana onagi atreno tusi muse nehuno, agareno vuno Pita'a kafante oti'ne huno ana vahe zga ome zamasmi'ne. 
ACT.12.15	Hu'neanagi zamagra anage ana mofakura hu'naze, Kagra negi nenegahane! Ana mofamo hanavetino tamage Pita'e nehige'za, kagra ankeroma'a ke'negahane hu'za mago'ane hu'naze. 
ACT.12.16	Pita vagare vagare nehigeno zamagrama kafa anagi'za nege'za, nankna huno e'neha hu'za tusi'a antri hu'naze. 
ACT.12.17	Agra azanu avame hige'za akohe'za mani'zageno Ramo'ma kina nompinti azama huno avare atre'nea kea zamasmi'ne. Ana huteno anage hu'ne, Jemisine mono nafuheina ama ana nanekea zamasmiho huteno atreno ru kumatega vu'ne.
ACT.12.18	Ko'ma atige'za, kina nonte'ma kva hu'naza sondia vahe'mo'za tusiza hu'za Pita'a na'a hu'neha hu'za rama'a antahintahi hu'naze. 
ACT.12.19	Anante Heroti'ma hakareno keama, keno erifore nosuno'a kavama hu'naza vahera kegaga huzmanteno tamagra frigahaze hige'za, zamahe friku zamare'za vazageno, henka Judiatira atreno uramino Sisaria umani'ne.
ACT.12.20	Anante Heroti'a Taia kumate vahe'ene, Saito kumate vahe'mokizmigura arimpa ahezamantege'za, zamagra mago zamarimpa hu'za agrite emeri atru hu'za, Kini ne'mofo tva'onte eri'za ne' Blastusi, zamaza hinogu rimpa azeri fru hute'za, knare nomanizama kini ne'mo'ma zamisigu antahige'naze. Na'ankure zamagrama kave'ma e'nerizana kini Heroti'ma kava kri'nea mopafinti e'neri'ze. 
ACT.12.21	Mago kna erintaza knazupa, Kini Heroti'a kini vahe kukena huteno, keaga refakohu trate mani'neno zamagrira rama'a keaga zamasmi'ne. 
ACT.12.22	Hu'neanagi tusi'a vahe'mo'za agafa hu'za rankehu'za mago anumzamofo agerure, hanki vahe'mofo agerura omane'ne! hu'naze. 
ACT.12.23	Ana kema nehazama'a, mago Ramofo ankeromo Herotina ahe tre'ne, na'ankure Anumzamofo ra agi omigeno agrira knimo amprigeno fri'ne.
ACT.12.24	Hu'neanagi Anumzamofo kemo'a hageno rura huno vuno eno hu'ne.
ACT.12.25	Banabasi'ene Solikea Jerusale mono eri'zama eri vgareteke, Jon Makina nevareke ete Antioku kumate vu'na'e.
ACT.13.1	Antiokua mono nontema menima mani'naza kasnampa vahe'ene, rempi huzmi vahera ama'a mani'naze, Banabasiki, Simioni (aganumpa nere hu'za nehaze ne'ki), Lusiusi'a Sairini ne'ki, kumate ugagota kva (Gavana) ne' Heroti knampa, magoka ositeti rasena'a ne' Maeniaki, Soliki hu'za mani'naze.
ACT.13.2	Anamo'za Ramofonte mono hunente'za, ne'za a'o hu'za nunamu nehzageno, Ruotge Avamu'mo'a anage hu'ne, Banabasine Soli kizni huhampri znante'keno, eri'za eriogu hua eri'zana eri'o hu'ne. 
ACT.13.3	Ana hute'za ne'zama a'o hu'za mani'neza henka zamazana znagofetu ante'za nunamu hute'za huzamantake'ne vu'na'e.
ACT.13.4	Banabasine Soli kiznia Ruotge Avamu'mo huznantege'ne Sulisia uramike osi voti omerike Saipras ti amunompi me'nea kumate vu'na'e. 
ACT.13.5	Zamagrama Saramisi kumate vute'za, agafa hu'za Anumzamofo kea Jiu vahe osi mono nompi (Sinagog) huama hu'naze. Zanaza hanigu Joninena avare'ke umani'naze. (Mago agi'a Jon Maki'e.) 
ACT.13.6	Zamagrama maka ti amunompi kumatami agatere'za nevu'za Pafosi uhanati'za zago nereno Jiu vahepi havige kasnampa nera, Bar Jisasi'e nehaza nera mani'negeke ke'na'e. 
ACT.13.7	Ana nera, Segias Paulosi knare antahizamo agatere'nea ne' Romu kamanimo huhamprintegeno ana ti amunompi kuma kava hu'nea ne' ene mani'ne, ana kamani kva (gavana) ne'mo Banabasine Soli kizni Anumzamofo ke eme asamiogu zanagi hu'ne. 
ACT.13.8	Hu'neanagi amene ne' Elimasi'a zago nereno ha' arezmanteno ana kamani kva ne'mo amentinti osanie hu'ne. (Elimasi'e huno Griki kefi hu'neana, avuatga huno zago nereno vahe zamahe fri nere hu'ne.) 
ACT.13.9	Hu'neanagi Solina, mago agi'a Poli'e, Ruotge Avamumo'a agu'afi avinetegeno avua kefatago huno negeno, 
ACT.13.10	anage hu'ne, kagripina havige avu'avamo'ene havizahu zamo'a avite'ne, Sata mofavre mani'nenka, fatgo avu'avamofona ha' arenentane, kagra fatgo osu avu'avara netrenka, Anumzamofo fatgo avu'avara osugahampi? 
ACT.13.11	Menina ko, Anumzamofo azamo'a ha' reganteankino kavurgamo'a asu hanigenka, osi'a knafina kavua onkegahane! higeno ame huno avumo'a su higeno azante azerino vanohu vaheku hakre'ne. 
ACT.13.12	Anante kamani (Gavana) kva ne'mo anazama agrite fore hiaza negeno, amentinti hu'ne. Na'ankure agra tusi'za huno Ramofonkema rempima humia zankura antri hu'ne.
ACT.13.13	Anante Poli'ene agrane vu'naza vahe'mo'za Pafosi kuma atre'za hagerimpi vu'za Pega kumate Pamfalia kaziga ehnati'naze. Hianangi Joni'a anante ome zanatreno ete Jerusale kumate vu'ne. 
ACT.13.14	Pega kumara atreke, zanagra Pisidi Antioku ehanatike, mni fruhu knazupa osi mono nompi (sinagog) marerike umani'na'e. 
ACT.13.15	Kasegene kasnampa vahe kema hampri vagarete'za osi mono nompi kva vahe'mo'za ke atrezmante'za anage hu'naze, tafuheta mago'a tazeri hanaveti ke eri'nenutma amane hugahaze. 
ACT.13.16	Hazageno Poli'a anante otino azanu avame huno anage hu'ne,
ACT.13.16	Israel vahe'motmane megi'a vahe'ma Anumzamofonku koroma nehaza'motma antahiho. 
ACT.13.17	Ama'i Israeli vahe'mofo Anumzamo'a, tagri tagehe'ina huhampri zamanteno, ru vahe kumapima umani'nageno zamazeri knare zantfa Isipi kumapina nehuno hihamu'areti anampintira zamare megi atre'ne. 
ACT.13.18	40ti'a naza kafufi ka'ma mopafi zamareno ome zamantege'za mani'naze. 
ACT.13.19	7ni'a ranra kumatamimpi mani'naza Kenani vahe zamahe hana huteno, Anumzamo'a ana mopafi vahe'amo'za manisagu mopa erizamige'za zamagra mopa erise'za mani'naze. 
ACT.13.20	Anazama fore'ma hu'neana 450'a zgegfu nazampi fore hu'ne. Anama huteno'a henka kva vahe azeri otigeno kva krizmantege'za mani'za e'za kasnampa ne' Samueli'gnare ehnati'naze. 
ACT.13.21	Anante kini ne' tamisane hu'za antahigageno, Anumzamo'a Kisi nemofo Benzameni naga nofipinti ne' Soli zamigeno, 40ti'a zgegfufi kini manino kva huzmante'ne. 
ACT.13.22	Anumzamo'a kini Solina azeri netreno, Deviti azeri otigeno kini manino kva huzmante'ne. Agra anage huno Devitinkura hu'ne, 
ACT.13.23	Ama ana ne'mofo negehompinti, Israeli vahe'mota tahoke'ma heno tazahu nera Jisasina huvempa hu'nea kante anteno tami'ne. 
ACT.13.24	Jisasi'ma hakare'a Israeli vahe zamufi eama osu'negeno, Joni'a huama huno mono tina fretma tmagu'a rukrehe hiho huno maka Israeli vahe'mota tasami'ne. 
ACT.13.25	Hu'neanagi Joni'ma huhamprinte'nea eri'zama'a eri vga reteno'a, mago'ene anage hu'ne, Iza'e hutma nagrikura nentahize? Nagra ana nera omni'noe. Hu'neanagi antahiho, mago'mo'a namage ne-e. Nagra knarera osu'noankina agia anontema anaki'nea nofira katu ofegahue huno hu'ne.
ACT.13.26	Nafuhetma Abrahamu agigo azankomofo nagare, amama Anumzanku koro nehu'za tamagrane mani'naza megi'a vahe'motma kumipinti tazahu kea tagrite atregeno e'ne. 
ACT.13.27	Na'ankure Jerusale mani'naza vahe'mo'zane, kva vahe'zmimo'zanena Agra taza hu'nere hu'za ke'za antahi'za osu'naze. Kasnampa vahe'mo'za Agriku hu'za kre'naza kea maka mni fruhu (sabat) mono knare'ma hampri'za nentahi'za, antahiso'e osu'za ahenaku huhaviza hunte'naza kemo'a, avufa'a fore hu'ne. 
ACT.13.28	Ahe fri agafagura ke'za erifore osu'za, zamagra Paerotinte vu'za, antahige'za ahe frio hu'za hu'naze. 
ACT.13.29	Agriku'ma hu'zama avon tafepi krente'naza maka nanekea huvgarete'za, keka zafareti erifenka atre'za eri'za vu'za kerifi ome ante'naze. 
ACT.13.30	Hu'neanagi Anumzamo'a fri kragefe'nefinti azeri otigeno, 
ACT.13.31	Galiliti amage' ante'za Jerusalem mareri'za e'naza vahe'taminte rama'a zupa efore hu'ne. E'ima ke'naza nagamo'za vahepina huama hu'za menina zamasmi'gahaze. 
ACT.13.32	Hanki neragehokizmima huvempa huzmante'nea knare musenke tagrama neramasmunana, 
ACT.13.33	ama ana huvempa kea, Anumzamo'a tagrite eri knare huranteno Agra'a mofavre'aza huneranteno, Jisasinena azeri oti'ne, ko'ma tare zgame avon tafepi krente'nea kante, 
ACT.13.34	Hu'neanagi e'ima hunte'nere, Anumzamo'a tamage huno Jisasina azeri oti'neakino mago'anena frino onkasritfa hu'ne, Anumzamo'a anage huno hu'ne, 
ACT.13.35	E'ina hu'negu mago'ene zgame avon tafepina anage huno kre'ne, 
ACT.13.36	Deviti'a, agrama manino e'nea knafina Anumzamo'ma erigahane huno hunte'nea eri'zana eri vagareteno, frige'za negehoma asentenafi ome asentageno avufamo'a kasri'ne. 
ACT.13.37	Hu'neanagi Jisasina fri'nefinti Anumzamo azeri otigeno onkasri'ne. 
ACT.13.38	E'ina hu'negu nenafutma antahita keta hiho, ama ana ne'pinti kumi tamia eri atresia ke huama hu'na neramasmune. 
ACT.13.39	Ama ana nete'ma zamentinti hanu'za fatgo vahe manigahaze. Mosese kasegemo'a tamazeri fatgo osugahie. 
ACT.13.40	Ana hu'negu tamagra kava hu'nenkeno, kasnampa vahe'mo'za hu'naza nanekemo'a tmagritera fore osino. 
ACT.13.41	 (Hava 1:5)
ACT.13.42	Anage huteke Poli'ene Banabasike atineramikeno, vahe'mo'za ama ana nanekea ru mni fruhu kna (sabat) zupa knare eme tasmigaha'o, hu'za zanasmi'naze. 
ACT.13.43	Mono'ma osi mono nompi (sinagog) huvgarete'za, vu'za e'za nehageno, rama'a Jiu vahe'mo'zane, Anumzanku koro nehaza megi'a vahe'mo'za, Poline Banabasi kizani zanavriri'za nevzage'ne, zamazeri hanaveti ke hu'ne, Anumzamofo asunku'zampina hanavetita maniho hu'ne ana vahera zamasmi'na'e.
ACT.13.44	Hanki anante Mni fruhu kna (Sabat) zupa, ran kumapi mani'naza vahe'mo'za kuma azute'za Ramofo ke antahinaku emeritru hu'naze. 
ACT.13.45	Mika vahe eritru nehzage'za Jiu mono vahe'mo'za nezmage'za kanive reneznantegeno Poli hiankegura mago zamarimpa huoznante'za, ana vahe'mo'za ha' reznante'naze. 
ACT.13.46	Poli'ene Banabasi'kea hanavetike koro osu anage hu'na'e, Esera Juda vahe'motma Anumzamofo nanekea tmasmi'nonanagi, tamagra tmefi ana kea hunemitma fatgoma hutma mani'netma manivava asimu erizankura tame'nosigu, megi'a vahete tagra rukarehe nehu'e. 
ACT.13.47	Ramo'a amanage huno hanavege hurante'ne, 
ACT.13.48	Megi'a vahe'mo'za ana naneke nentahiza muse nehu'za, Ramofo kegu tusi'za hu'za musenkase nehazageno, mani'vava zamasimu erigahaze huno huhampri zamante'nea vahe'mo'za zamentinti hu'naze. 
ACT.13.49	Ana hazageno Ramofo kemo ana mopa kaziga haezganino vuno eno hu'ne. 
ACT.13.50	Hu'neanagi Jiu vahe'mo'za, Anumzamofonku koro nehu'za zamagi me'nea a'nene, zamagi me'nea vene'nene zamarimpare ke hu'za zamazeri otige'za, Poline Banabasi kiznia, ana mopa kazigatira zamahe anati tre'naze. 
ACT.13.51	Zanahe anatizageke, zanagiareti kugusopa rupopo hutra'azamo'a, huzmerino e'izama hazazamo'a knare osiaza hazankino knazamo'a tmagripi megahie nehuke, Ikoniamu atreke vu'na'e. 
ACT.13.52	Hu'neanagi Antioku kumate'ma zamentinti nehu'za Ramofo amage nentaza nagapina muse'zamo'ene Ruotge Avamu'mo'a avite'ne.
ACT.14.1	Antioku mani'nakeno fore hu'neankna kna'za fore hu'ne, Poli'ene Banabasikea Ikonia kumate vuke, Jiu vahe osi mono nompi (sinagog) hampo'natike hakare vahe'mo antahi ama hu'are, mono kea huama nehake'za, rama'amo'za Jiu vahe'ene Griki vahe kevumo'za zamentinti hu'naze. 
ACT.14.2	Hu'neanagi Jiu vahe'mo'za zamentinti ana kegura nosuza, megi'a vahe antahintahi eri savri hazage'za, ana netrena ha' rezanante'naze. 
ACT.14.3	Ana hazageno mago'a knafina anantega mani'neke, mono kea hanavetike Ramofonkura nehune, asunku'zamofo kea nehakeno, avame'zane kaguvazanena zanagri znazampi eri fore hu'ne. 
ACT.14.4	Hu'neanagi ana ran kumapi mani'naza vahe krerafamo'za amu'nompinti refako hu'za, mago'amo'za Jiu vahetega vazage'za, mago'amo'za aposol vahetega vu'za hagerafi'naze. 
ACT.14.5	Megi'a vahe'ene Jiu vahe'mo'zane kva vahe zamine, zamazeri haviza huta have knonu tare netrena zanahefrigahune hu'za nehazageke, 
ACT.14.6	Poli'ene Banabasikea ananke nentahi'ne, freke Likonia rankumamofo osi kumatrena Listrane Debine ana kaziga asoparega meno vu'nea mopare umani'na'e. 
ACT.14.7	Anantega umani'neke mago'ene Knare Muse Kea huama hu'ne zamasmi'na'e.
ACT.14.8	Listra kumatera mago agia havizahu ne' ksente'nea ne' mani'ne, ksente'neregatira kana vano nosia nere. 
ACT.14.9	Ana ne'mo Poli'ma huama hiankea mani'neno antahine. Poli'a ana ne'ma avufi kefatgo huno negeno'a, amentinti nehiankino knare huntegahie nehuno, 
ACT.14.10	ran ke huno asami'ne, kagareti oti fatgo huo huno higeno, ana ne'mo, haru huno marerino tamino nehuno otino vu'ne. 
ACT.14.11	Poli'ma hiazama ana vahe tamimo'za nege'za, Lakonia kefinti ranke hu'za anumzantamimo vahe fore huno tagrite ne-e hu'za hu'naze! 
ACT.14.12	Zamagra Banabasinku Ziusi (havi anumzane) nehu'za, Polinku Hemesi'e (havi anumzane) hu'za kahefa zanagi ante'naze. Na'ankure Poli'a ke ne'ku hu'naze. 
ACT.14.13	Ziusi havige anumzamofo mono nona, ran kumamofona megi'a, tva'onte me'nea nomofo kva ne'mo'a mago'a, bulimakaona nevareno mago'a avasase'zantamine erino ran kumamofo kahante vige'za, agrane ana mika vahe'mo'za kre sramna huznantenaku hu'naze. 
ACT.14.14	Hu'neanagi aposol Poli'ene Banabasikea ananke nentahike kukena zani'a tagato tagatu nehu'ne, zanagare'ne ana vahetamimofo amunompi ufre'ne kezatike anage hu'na'e. 
ACT.14.15	Ama vahe'motma, na'a amazana nehaze? tagra vahetafa mani'neta tamagri kna hu'no'e! Tagra knare musenke huama huta neramasmu'e, ana hanunketa tmazama osuno havi zampintira atretma, Agra monane mopane, hagerine maka'zama tro huno asimu anteno mani'nea Anumzante monora huntegahaze. 
ACT.14.16	Korapa knafima mani'naza vahera, Anumzamo zamatrege'za maka mopafi vahe'mo'za zamagra zamesia kante vu'za e'za hu'naze. 
ACT.14.17	Hu'neanagi Agrama knare'zama hu'neana fraoki'neanki, monafinti kora atregeno runo ne'za raga rentegeno eri knare hunermanteno tmesia ne'zana neramino musezana tamagu'afina ante'ne. 
ACT.14.18	Anahu kea hu'neanagi kresramna vuznantenaku hu'nazana vahe'ma i'o huzmantenaku hu'noana, tusi'a amuho hurante'ne.
ACT.14.19	Hu'neanagi Jiu vahe'mo'za Antioku kumateti'ene Ikonia kumateti e'za, havige nehie hu'za zamagrarega eme zamavrente'za, Polina have knonu ahe'za avazu hu'za rankumapinti ati rami'za megi'a frie hu'za zamagesa nentahiza ome atre'naze. 
ACT.14.20	Hu'neanagi Anumzamofo amage nentaza disaipol naga'mo'za, regorave nehazageno anampinti otino ran kumapinka eteno ufarene. Maseke nanterana Banabasi'ene atre'ne Debi vu'na'e.
ACT.14.21	Ana ran kumate'ma knare muse ke (gutnius) huama hakeno rama'a vahe'mo'za, amage ante disaipol naga fore hazageno, zanagra Listra kumate'ene Ikoniane Antioku kumate vu'na'e. 
ACT.14.22	Zanagra Jisasi amage' nentaza disaipol naga zamagu'a zamazeri hanaveti ke hunezmasmike, hanavetita tamentintifina maniho, Anumzamofo kumapima vunakuma hanuta, rama'a knazampi ufreteta henka vugahune hu'na'e. 
ACT.14.23	Ana nehuke, mono kva vahe (elda) mago'a mono nonte zamazeri onetike ne'zana a'o huneke nunamu nehune, zanamentintima neha'a Ramofo azampi zamante'na'e.
ACT.14.24	Ananteti Pisidi'a distrikifi ufareke agatera'azamoke, Pamfilia provinsifi ehanati'na'e. 
ACT.14.25	Zanagra Pega kumate mono naneke ome huteke, Ataria kumate urami'na'e. 
ACT.14.26	Anantetira atre'ne ventifi marerike ete Antioku kumate vu'na'e, korapara ana kumateti Anumzamofo asunkuzampi huzamantake'ne vunate ete ehanatina'e. 
ACT.14.27	Zanagrama ehanatike mono vahezga eme zamazeri atru huteke, makazama Anumzamo'ma zanagripima hu'neazana nezamasmi'ne, megi'a vahete kama eri hagro hige'za zamentinti hu'naza ke zamasmi'na'e. 
ACT.14.28	Ana kumate Anumzamofo amage' nentaza disaipol naga'ene zazakna mani'na'e. 
ACT.15.1	Mago'a vahe'mo'za Judia kazigati e'za Antioku ehanati'za amanage hu'za amage' nentaza nagara rempi huzami'naze, Mosese hu'nea kere amage' antetma tamavufa taga hiho, anama osanutma tamahoke heno tamaza osugahie. 
ACT.15.2	Poli'ene Banabasi kema ke hakare ana vahe'enema hugantigama hutageno, mono vahe zgamo'za Poline Banabasine amu'no zamifinti mago'a vahe'mo'zane kehakare hu'nazaza eri fatgo hunaku mago'a, aposol naga'ene mono kva vahe'ene (eldas) mago zamarimpa osu'naza keaga huza eri fatgo hunaku Jerusale vu'naze. 
ACT.15.3	Ana hige'za mono nagamo'za, huzamantege'za, Fonesiane Sameria ufare'za agatere'za maka megi'a vahe'tamimo'za zamagu'a rukarehe hu'naza kea mono vahe'zga zamasmige'za tusi'za hu'za muse hu'naze. 
ACT.15.4	Zamagrama Jerusale uhanatizage'za, mono vahe'mo'zane, mago'a aposol naga'ene mono kva vahe'mo'za (eldas) muse hu'za zamarage'za, maka'zama Anumzamo zamagrite'ma hu'neazana huama hu'za zamasmi'naze. 
ACT.15.5	Hu'neanagi mago'a Farisi mono vahepinti, zamagua rukarehe hu'za Kraisinte zamentinti hu'namo'za, oti'za anage hu'naze, megi'a vahe'mo'za zamufama taga hute'za Mosesi kasegema amage antesazana knare hugahie.
ACT.15.6	Aposol naga'ene mono kva (eldas) vahe'mo'za atru hu'za ana naneke erifatgo hu'naze. 
ACT.15.7	Eri atru hu'za zazate kea refako hu'za antahizageno, Pita otino ana nanekemofo nona'a amanage huno zamasmi'ne, nenfutma, tamagra antahi'naze mago'a kna evigeno, Anumzamo'a nagri huhamprinanteno, megi'a vahepi mono kea huo huno hunantege'na, hugeno knare musen ke antahi'za zamentinti hu'naze. 
ACT.15.8	Higeno Anumzamo vahe'mofo agu'a keno antahino hu'nemo'a, zamagritera eriama huno Ruotge Avamura zami'ne, na'ankure tagri'ma hu'neazana huno zami'ne. 
ACT.15.9	Hankino tagrira Anumzamo'a ruzana huranteno, zamagrira ruzana huozmante'ne, zamentinti nehazageno zamagu'a zamazeri agru hu'ne. 
ACT.15.10	Hagi menina nahigetma Anumzamofona rimpa he'zana nehutma, bulumaka'amofo zamanankempi anaki nezmantaza kna knanentake agare namare zafa (Yoke) Jisasi amage nentaza disaipol nagapina nentaze. Tagri nerageho'ene, tagranena eriga osu'nonankna knazana zaminaku nehazo? 
ACT.15.11	Hu'neanagi tagrama tamentintima nehunana, Ramofo Jisasi asunku'zamo kefo zantifinti tahoke heno zamagri hu'nea kante anteno taza hu'ne.
ACT.15.12	Atru hu'naza maka vahetamimo'za, ke osu mani'nage'za Polike Banabasikea kaguva'zane avame'zanema zanagripinti Anumzamo'ma megi'a vahe'ma huzmante'nea zana zamasmi'na'e. 
ACT.15.13	Ana nanekema huvgamaretageno, Jemisi'a anage huno kenona hu'ne, nafuhetma ke'ni'a antahiho, 
ACT.15.14	Saimoni anage huno huama hu'ne, Anumzamo'a megi'a vahera zamare'na Nagra'ni'a vahere hu'na huhampri zamantegahue hu'ne. 
ACT.15.15	Kasnampa vahe'mo'za krente'naza kemo'a, ama kenena mago kna hu'ne, 
ACT.15.17	 (Emo 9:11-12) 
ACT.15.18	Korapama evu'nea knafina amazana antahino keno hu'neane.
ACT.15.19	E'ina hu'negu, huvgare nanekea nagra (Jemisi'na) amanage nehue, tagra mago'anena knazana ozamisune, na'ankure megi'a vahe'mo'za amu'no zamifinti rukarehe hu'za Anumzamofonte e'naze. 
ACT.15.20	Hu'neanagi avo kreta amanage huta zamazeri haviza huzampintira manigneta maniho huta zamasmi snune. Havi anumzamofo ami'nesia zane, monko avu'avazane, anankema tga osu zgagfane, korama me'ne'nia ame'a oneho huta zamasmisune. 
ACT.15.21	Na'ankure tagra antahinone, ofenka'a knareti eno menima e'neana, Mosese kasege'a huama hakare kumatera nehu'za, maka mni fruhu knarera (Sabat) osi mono (sinagog) nompi umareri'za hampri'za nezamasmize.
ACT.15.22	Anante aposol naga'ene, mono kva vahe'mo'zane, maka mono kevumo'za amuno zamifinti huhampri zamanteneana, Judasinku Basabasi nehaza ne'ene Sailasi'a ana naga'amofo kva ne' zamine huhampri zananteke, Poline Banabasi kizni Antioku vihogu huzmante'ne. 
ACT.15.23	Ama'na avon karentage'za eri'za vu'naze, aposol nagategati'ene mono kva vahe'motane, tamagri tamafuheta megi'a tafuhetane nerasarogta Antiokune Siriane, Silisiama mani'namotarega musen ke huramantone. 
ACT.15.24	Kema antahunkeno'a, mago'a vahe'mo'za tagripinti vu'za, huozmantenona ke ome tmasmi'za kemo'a, kna neramino antahintahitami tmazeri savari hu'naze. 
ACT.15.25	Tagra mago tarimpa huta tagri aroneti Banabasine Poline magoka ama vahera huhampri zamanteta huzamantesunke'za vanaze. 
ACT.15.26	Zanagra zanavufa tagri Ramofo Jisasi Kraisi agi'are atre'za neha'a netre'ne. 
ACT.15.27	E'ina hu'negu Judasine Sailasi kizni huzmantonankino, zanagra zani'a ama kemofona ome hamprike tamasmigahaze. 
ACT.15.28	Na'ankure knare'ma hu'neana, Ruotge Avamu'ene tagranena, ruga'a knazana ontaminaku nehunanki, ama kemofo avaririgahaze.
ACT.15.29	Ana hu'neanki havi anumzamofo ami'nesia zane korama'a me'nenia ame'ane, anankema tagaosu zgagfa onetma monko'zana osugahaze. Tamagrama amazama osutma maniganeta manisazana knare hugahaze. Tamarimpa frune maniho.
ACT.15.30	Ana hute'za zamagra atre'za Antioku urami'za, maka naga ome zamazeri atru hute'za anama kre'naza avona zami'naze. 
ACT.15.31	Rankema hu'za ana avoma hampritageno, vahe'tamimo'za zamazeri hanaveti kema hazazankura, tusi'a musenkase hu'naze. 
ACT.15.32	Hagi Judasike Sailasikea znagranena kasanampa netrenkike, so'e hu'za mani'saza kene zamazeri hanaveti ke nezmasmike, zamentinti nagara zaza naneke hu'ne zamasmi'na'e. 
ACT.15.33+ACT.15.34	Mago'agna manitakeno, ana kumate zamentinti nehaza naga'mo'za, tanarimpa farune vi'o hu'za huznantageke, e'na'a vahetega eteke vu'na'e. 
ACT.15.35	Hu'neanagi Poli'ene Banabasikea, rama'a rempi huzami vahe'ene Antioku kumate mani'ne'za rempi hunezami'za Ramofonkea huama hu'za zamasmi'naze.
ACT.15.36	Henka'a mago'a kna evutegeno, Poli'a Banabasina amanage huno asami'ne, ete vuta maka kumapi zamentinti nagara, Anumzamofo kema zamasmi'no'ana, nankna nehazafi ome zamagesu'e. 
ACT.15.37	Banabasi'a, Joninku mago agi'a Maki'e nehaza ne' avare'neta vanu'e hu'ne, 
ACT.15.38	Hianagi ko'ma avareke Pamfili'a kumate nevakeno, zanatreno eri'za e'o'ri vu'negu Poli'a hamponatino i'o, avareta ovugahu'e hu'ne. 
ACT.15.39	Hu'nege'ne anazanteku fra vaziteke, otare atre hu'na'e. Banabasi'a Makina avareno votifi marerino Saiprasi ti amunompi kumate vu'na'e. 
ACT.15.40	Hu'neanagi Poli'a Sailasi avarena vugahue nehige'za, Anumzamofo asunku'zane knare vi'o hu'za mono afuhe'zane asarahehe'zanena musen ke huznantageke atreke vuna'e. 
ACT.15.41	Siriane Silisi'a kumapi Poli'a ufreno nevuno, mono vahera zamazeri hanavetime vu'ne.
ACT.16.1	Poli'a Debe kumate ene Listra kumate'ene ne-eno, mago nera Timoti'e nehaza ne'kino, nerera'a Jiu a'mo amentinti nehia a'mofo mofavre. Hianagi nefa'a Griki ne' mani'ne. 
ACT.16.2	Listrane Ikoniam mani'naza zamentinti naga'mo'za knare nere hu'za nehaza nere. 
ACT.16.3	Poli'a avareno Timoti vunaku nehuno, avufa taga huntene, na'ankure mago'a Jiu vahera ana kumatera mani'nageno ana hu'ne, makamo'za antahi'naze agri nefa'a Griki ne' mani'ne. 
ACT.16.4	Zamagrama kumate kumate ufare'za nevu'za, aposol naga'mozane mono (elda) kva vahe'mo'zama Jerusale kumate hu'naza kea megi'a zamentinti vahe'mo'za avaririsaze hu'naza ke ome zamasmi'naze. 
ACT.16.5	Anama higeno mono vahe'mo'za zamentintifina hanave e'nerizageno, mago mago knafina rama'a vahe efare efare hu'za ra hu'naze.
ACT.16.6	Zamagra Pamfaliane, Galasia kaziga ugatere'za nevzageno, Ruotge Avamu'mo mono ke Esia kaziga huzanku i'o huno huzamantege'za agatere'za vu'naze. 
ACT.16.7	Zamagrama Misia kaziga ete'za, Bitania kaziga vunaku hu'nazanagi, Jisasi Avamu'mo zamatrege'za ovu'naze. 
ACT.16.8	Ana hige'za zamagra Misia agatere'za, Troasi rankumate urami'za vu'naze. 
ACT.16.9	Keragera Poli'a mago ava'nagnaza efore higeno keana, Masedonia ne'mo otino mani'neno asamino, tagritega erakahenka Masedonia eme taza huo huno nehigeno ke'ne! 
ACT.16.10	Ana ava'nagnaza Poli'a ketegeta, Anumzamo tasmino Masedonia vutma knare musenke ome zamasmiho nehiankita, ame huta ome zamasmisune huta hu'none.
ACT.16.11	Troasi kumateti votia erigantu atreta hagerimpi vufatgo huta Samotresi vuta, ugatereta anante kna zupa Niapolisi kumate uhanati'none. 
ACT.16.12	Anantetira atreta Filipai kumate vu'none, anama mani kagi'naza kumamofo, ran kumare Masedonia, Romu kamanimo kavagri'nea kumate mago'a kna ana kumate mani'none. 
ACT.16.13	Mni fruhu knazupa rankumamofo kafampinti atiramita tinkenare nevuta, tagesama antahunana mago'a Jiu vahe'mo'za nunamu nehaza kumara me'negahie nehuta, a'ne naga mani'nageta anante umanita agafa huta, ana a'ne naga'enena kea hu'none. 
ACT.16.14	Mago ara agi'a Lidia'e nehaza a'mo knare konariri'ane fitu tavrave hatino zagore netrea a'mo, Taitaria rankumateti a' mani'neno Anumzamofonte mono hunentea a'mo kema hu'na kea antahi'ne. Anumzamo'a agu'a eri rukrehe higeno Poli'ma hiankea antahi'ne. 
ACT.16.15	Ana a'ene noma'afi nemani'za naga'anema mono tima frete'za, anage huno Lidi'a tantahigeke hu'ne, tamagra nagriku'ma Ramofonte mani tragotenoma mani'ne hanutma noni'afi eta emaniho, huno hampo'natino tantahigeke higeta noma'afi vuta umani'none.
ACT.16.16	Anante nunamuhu kumatega vunaku nevunkeno, kazokzo mofa'mo'a eme tage'ne. Ana mofara havi avamu'mo agu'afi mani'neno henkama fore'ma haniaza hufore nehigeno, kva'amo'za hufore'ma nehige'za knare zago e'nerizane. 
ACT.16.17	Hanki ana mofa'mo Poline tagri tamefi tavririno ne-eno kezatino zmasamine, ama vahera Marerisa Anumzamofo kazokzo eri'za eneri'za vahere. Ama vahe'mo'za kefozantamifinti tmahoke aheno tamavaresia naneke tamasmiku neaze. 
ACT.16.18	Hakare knafina ana mofa'mo anazanke hu'ne. Hu'neanagi Poli'ma anankege antahiazamo'a avesra higeno, rukrehe huno ana avamuku anage hu'ne, Nagra Jisas Kraisi agifi hugantoanki atiraminka evuo! Higeno ana mofara atreno atirami'ne.
ACT.16.19	Hu'neanagi ana mofa'mofo kva vahe'mo'za zamema ante'za zgoma e'neriza zama vige'za, Poline Sailasi'kizni zamagra ome zanazerite'za, zanavazu hu'za kva vahe'zgare maketi kumapi uhanati'naze. 
ACT.16.20	Zamagrama kagota hu'za ke fakohu (megistret) kva vahe zgare zanavare'za vute'za anage hu'naze. Ama netremokea tagri ran kumapi vahera zamazeri savari neha'e, na'ankure zanagra Juda netrenkike, 
ACT.16.21	zanagrama vahe'ma rempi hunezmike amaza hiho ha'azamo'a, Romu vahe'mota tavutava'za ha'renerante. 
ACT.16.22	Rama'a vahe'mo'za eri atru hu'za ha' rezmantageno, ke fakohu kva ne'mo Poline Sailasi kizni kukena zani'a eri vararo hutreteno, knonteti knonkeve zanami'o huno huzmante'ne. 
ACT.16.23	Tusiza hu'za sefu knonkeve znamite'za, kina nompi zanavare'za ome matevu'za nezanatre'za, kina kva ne'ku hunte'za, kegva huso'e huo hu'za asami'naze. 
ACT.16.24	Ke fakohu kva vahe'mo'za, kina nompi kva ne'ku, kina nompi avarento hia ke antahiteno, agu'afinka me'nea kinanompi zanavarenteno, zafafi zanagia erinteno anaki znantege'ne mani'na'e.
ACT.16.25	Kenage amunompi Polike Sailasikea, Anumzamofontega nunamune zgame'ene nehakeno, ruga'a kina vahe'mo'za zanantahi'naze. 
ACT.16.26	Ana nehakeno ame huno tusi'a imi enerigeno kina vahe nomofo agafa'amo'a tore tore hu'ne. Ame huno maka kafamo'a anagigeno, maka kina vahe zamazampi rente'naza nofimo'a evurami'ne. 
ACT.16.27	Kina vahete kva ne'mo'a avu vase'nefinti otino, keana kafana anagi vgare'negeno, kazinknoma'a erino agra'a ahefrinaku hu'ne, na'ankure agesama antahiana hago kina vahe'zgamo'za fre'naze hanuno ana hu'ne. 
ACT.16.28	Hu'neanagi Poli'a amanage huno ranke hu'ne, kagra kavufarera mago'zana osuo, na'ankure tagra ama ofreta maka mani'none! 
ACT.16.29	Tavi tagita eho huteno ana kina nompinka ufareno Poline Sailasi kizni zanagiafi ahirahi neregeno utraka huno umase'ne. 
ACT.16.30	Anante otino zanavreno atiramino fegi nevuno, amanage huno zanantahige'ne, Ina kna hanugeno kefo zaniafinti nahoke ahegahie? 
ACT.16.31	Ana ke'arera anage hu'na'e, Ramofo Jisasinku kamentinti nehugeno, kefozanka'afinti kahoke neheno, nonka'afima nemani'za naga'moza'nema zamentintima hanageno'a zamahoke ahegahie. 
ACT.16.32	Anage nehuke Ramofonke nesamike, maka noma'afima mani'naza vahera zamasami'na'e. 
ACT.16.33	Ana kenageke kina nonte kva nemo'a zanavufafi zanahe'naza namuna sese huznantetegeno, agri'ene noma'afi mani'naza nagara mono ti ana keregeke frezmante'na'e. 
ACT.16.34	Kina nonte kva ne'mo zanavreno noma'afi ufareno ne'za ome tro huznanteteno, Anumzante amentinti hia zankura, tusiza huno ana miko noma'afima nemaniza naga'anena musena hu'naze.
ACT.16.35	Nantera ko'atigeno ke fakohu kva vahe'mo'za, ati vahe zga huzamanteno anage hu'ne, zanatrenke'za ana ne'trena vi'o hu'naze. 
ACT.16.36	Kina nonte kva ne'mo Polina amanahu ke ome asami'ne. Ke fakohu kva vahe'mo'za (jas) zanazeri megi'a zanatre'o hunantage'na e'noe, hagi menina atiramita tanarimpa frune vi'o huno zanasmi'ne. 
ACT.16.37	Hu'neanagi Poli'a ati vahe'mokizmi ke nona'a amanage huno zamasmi'ne. Zamagra rama'a vahe zamufi knare ke agafa e'orine'za havige zante tahenaze, tagranena Romu mopa agafa vahe mani'nonanagi, kinafi tavare'za emerante'naze. Hagi menina oku'a hurantenaku nehazo? Tamage anara osu'tfa hugahaze! Zamagra'zmi e'za eme tavare megi tatregahaze. 
ACT.16.38	Ana naneke ati vahe'mo'za ke fakohu kva vahe ome nezamasmige'za nentahi'za, Poli'ene Sailasike Romu vahe mani'no'e hukema ha'azanku zamagogo fege'za koro hu'naze. 
ACT.16.39	Ana hute'za vu'za Polina zamasunku ke ome huznantete'za, zanavre'za atirami'za ama ran (siti) kumara atreta vi'o hu'za mago'ane huzanante'naze. 
ACT.16.40	Anama kina nompinti atiramitekea Lidia nontega vutene, zamentinti nehaza naga ome nezamageke, zamazeri hanaveti ke hunezmanteke atreke vu'na'e.
ACT.17.1	Amfipolisine Apoloniane ran kumatre ugatere'za vute'za, henka Tesalonaika rankumate Jiu vahe osi mono no (sinagog) anantega menere e'naze. 
ACT.17.2	Poli'a Jiu vahe'mo'za osi mono nozmifi mani'nageno marerino, korapa agrama nehiaza huno, tagufa mni fruhu kna (Sabat) zupa avontafepinti kea zamasmino, 
ACT.17.3	ana kemofo agafa'a eriama nehuno huzamerino, Kraisina ahesnageno ata eriteno fripintira otigahie hu'ne. Ama ana Jisasinku'ma nehuana e'i Kraisi'e. 
ACT.17.4	Mago'a Jiu vahe'mo'zane, rama'a Anumzanku koro nehaza Griki vahe'mo'zane, zamagine a'nemo'zanena Poline Sailasi ene tragote'za hagerafi'za mani'naze. 
ACT.17.5	Hu'neanagi zamarimpa zamazeri otige'za Jiu vahe'mo'za antahi haviza hunezmante'za, kanivere'za kefo vahe maketi kumapi zamazeritru hu'za, ran kumapi ranke hute'za ana vahe'mo'za Jasoni nona tagana taganu vazi'za, Poline Sailasi kiznigu hake'za zanavre'za atru nehazafi vunaku hu'naze. 
ACT.17.6	Ana vahe'mo'za Poline Sailasi kizanima hake'za erifore nosu'za, Jasonine, mago'a zamentinti nehaza afuhe'inena zamazu hu'za rankumamofo kva (siti ofisa) vahete vu'za ranke hu'za anage huzmante'naze, ama vahe'mo'za mopane mopane hazenke eri fore nehaza vahera ama e'naze. 
ACT.17.7	Hagino Jesoni'a muse huno nantu vahe noma'afi osi'agna manihogu zamarente'ne! Zamagra Sisa hanave tra kea ha' renente'za anage hu'naze, mago kinima mani'neana agi'a Jisasi'e hu'za nehaze! 
ACT.17.8	Ana vahe'mo'za rama'a vahe'zga zamazerisavri nehazageno, rankumamofo kva vahe'mo'za ana kea antahi'naze. 
ACT.17.9	Anante ran kumamofo kva vahe'mo'za Jesoni ene zamentinti naga'mo'za mizasaza zago erite'za, henka zamatrage'za vu'naze.
ACT.17.10	Zamentinti naga'mo'za ame hu'za Poline Sailasinena kenageke huznantage'ke, Beria ran kumate vu'na'e. Uhanatiteke Jiu vahe osi mono nonte vu'na'e. 
ACT.17.11	Ana Jiu vahe'mo'za antahi'za zamimo'a knare huno ama hu'negu, Tesalonaikama nemaniza Jiu vahe'mo'za nehazaza osu'naze. Na'ankure mono kema ha'ana muse hu'za eneri'za, tamage amagemo'a hu'nefi hu'za maka zupa avon tafepi ke'ankere'naze. 
ACT.17.12	E'ina hu'negu rama'a Jiu vahe'mo'za zamentinti nehazageno, zamagima me'nea Griki a'nene vene'nemo'zanena zamentinti hu'naze. 
ACT.17.13	Hu'neanagi Tesalonaika mani'naza Jiu vahe'mo'za antahizama, Poli'a Anumzamofo kea Beria ome huama nehie kema nentahi'za, zamagranena anantega e'za, keomente emente hu'za, zamagu zamagesa eri savari hu'naze. 
ACT.17.14	Anante Anumzante mani'naza naga'mo'za, Polina huntageno ame huno hagerinkena vu'ne, hianagi Sailasi'ene Timotikea anante Beria kumate mani'na'e. 
ACT.17.15	Hanki Poli'ene vu'naza vahe'mo'za, avega hu'za Antens ran kumate ome netrazageno, Sailasine Timoti kiznigu nagritega ame huke e'o kema humazamantetege'za, atre'za ete Beria vu'naze.
ACT.17.16	Poli'ma Atens kumate zanavega anteno mani'negeno, rimpamo'a kna nehigeno asunku hu'ne, na'ankure ana kumapina havige anumza tro'ma hunte'naza'zamo'a, rama'a me'negeno negeno ana hu'ne. 
ACT.17.17	Ana huteno mago'a Jiu vahe'ene, Anumzamofonku koro nehaza megi'a vahe'ene osi mono nompi ome zamaretru huno nezamasmino, maketi kumapi maka kna emeri atruma haza vahera nanekea zamasmi'ne. 
ACT.17.18	Anahu kna huno mago'a Epikurien vahe'ene, Stoik vahe'mo'zanena vahe'mofo nomani'zama rezagane'zama negaza vahe'mo'za (Filosofa) kehakare hunentageno mago'amo'za anage hu'za antahi'naze, Nankna ke ama neginagi vahe'mo'a hunaku nehie? Ruga'amo'za hu'za, Agra ru anumzanku nehia nere. Na'ankure Jisasi agi agenkene, fripintima oti'nea knare musenkegu hu'naze. 
ACT.17.19	Ana hutege'za Polina avareza (areopagus) kanisol vahe'mo'za ke erifatgo nehazare vu'za anage hu'naze, Knare ama'i kahefa kema rempima hunezamina kea hananketa antahisumpi? 
ACT.17.20	Na'ankure tagra tagesa hakare huna ke kagra nehane, hagi ke agafa'amo'a na'ane hu'nefi antahinaku nehune. 
ACT.17.21	Maka Antens vahe'ene ru mopareti vahe'mo'za ana kumapi emani'naza vahe'mo'za knazimi'a atre'za manine'za kahefa zama fore hia zamofo naneke huge antahige hu'naze.
ACT.17.22	Ana higeno Poli'a kanisol vahe'mo'za ke erifatgo nehazare otino (Areopagus) anage hu'ne, Antens vahe'mota, nagrama koana hakarezante tamagra monora hunentaze. 
ACT.17.23	Na'ankure nagra vano nehuna urava'o hu'na rezagane'na monoma hunentaza'zama koana, mago itama (alta) husga huntenarera anage hutma krente'naze, ontahinona Anumzanetege hutma hu'naze. E'ina hu'negu ontahinetma mono'ma hunentaza zamofonku, e'i nagra huama hu'na neramasmue. 
ACT.17.24	Ama mopane maka'zama me'neaza tro hu'nea Anumzamo, Agra'a monafine mopafinena Ra mani'neno, vahe'mo'za zamazanu ki'naza mono nompina nomanie. 
ACT.17.25	Mago'a zankura atupara nosigeno vahe'mo'za zamazanu tro hu'za aza nosaze. Na'ankure agra'a asimu anteno mani'zana zamigeno zamasimu antageno, maka'zana hakare vahe'mofona nezamie. 
ACT.17.26	Magoke vahepinti Agra maka kaziga kuma ante'za manisaza vahera tro hu'ne. Mopafi manivitesazegu nehuno, manisnaza kna'a nenteno, kumama manisaza kumara, kankamu zamino e'ire manigahaze huno huzmantetere hu'ne. 
ACT.17.27	Anumzamofonku hake'za nege'za, agrikura zamazama hu'za hake'za erifore hu'nazanagi, agra tagrira magoke magokemota afetera omani'ne. 
ACT.17.28	Na'ankure agripi manineta mika'zana nehuta, ama mopafina manita neone, mago'a tamagri fronka kemo'a anage hu'ne. Na'ankure tagranena agripinti fore hu'none. 
ACT.17.29	Anumzampinti fore huta mani'none hanuta, kolima silvare'ma, havereti'ma vahe'mo'zama antahintahi zamiretima tro huntea zankura Anumzamo e'inahu kna hu'ne huta ontahisune. 
ACT.17.30	E'inahu hu'za zamagena hu'miza e'naza kna'a, Anumzamo'a agesa ontahi'ne, hagi menina agra miko kaziga vahera hankave nentake ke huno, tamagu'a rukarehe hiho huno hu'ne. 
ACT.17.31	Na'ankure ama mopama Agrama refako hania kna, agra'a fatgo avu'ava zampi ko huhampri tegeno me'ne. Mago ne' huhampri ante'neana miko vahera amate huzameri huno fri'nefinti azeri oti'ne.
ACT.17.32	Fri'nefinti azeri oti'nea naneke nehige'za nentahiza, mago'amo'za agiza re'naze. Hianagi mago'amo'za anage hu'naze, mago'ane ama nanekea hananketa antahigahune hu'naze. 
ACT.17.33	Poli'a havige mono kumara (Areopagus) atreno vu'ne. 
ACT.17.34	Hu'neanagi mago'a vahe'mo'za Poli'ene hagerafi'za zamentinti hu'naze. Anampintira magora Dionisiosi'e nehaza nera kanisol vahe'mo'za ke erifatago nehaza kumate kanisol nere, magora Damarisi'e nehaza a'ene mago'amo'za zamentinti hu'naze.
ACT.18.1	Ana amefiga'a, Poli'a Anten kumara atreno Korinti vu'ne. 
ACT.18.2	Anantega mago Jiu ne' ome keno erifore hu'neana, Pontusi kasente'naza ne' agi'a Akuila'e, mensin'tfa nenaro Prisila ene Italiti ena'e. Na'ankure Sisa Klaodiasi'a mika Jiu vahe'ma Romu nemani'za vahera atretma viho huno huzmantegeno Poli'a zanagri ome zanage'ne. 
ACT.18.3	Na'ankure agrama mago'zahu eri'zama e'nerigu huno magopi zanagri'ene mani'neno eri'zana eri'ne, (na'ankure zamagra mago kna eri'za antahine'za nofiteti seli no nehatiza nagare). 
ACT.18.4	Nehuno mika mni fruhu kna (Sabat) zupa atru nehu'za mono nehaza osi mono nompi, marerino mono naneke huno, Jiu vahe'ene Griki vahera masevenke huno zamarimpa eri vakaneno zamasmi'ne.
ACT.18.5	Masedoniati Sailasi'ene Timotike eramike akeno, Poli'a agafa huno mika Jiu vahera zamazeri atru huno mono kege'za maka kna nezamasmino, Jisasi'a, Agra'a tazahuno taguvazi nere huno eriama huno zamasmi'ne. 
ACT.18.6	Ana nehigezama ha'ma rente'za krunagema huntaza vahera anakre ku'a (saket) zafino kugusopa rupopo nehuno anage huno zamasmi'ne, tamagri kora kumimo'a tamagritami tamasenire megahie! Nagripina mago knazani'a omane'tfa hugahie. Amareti agafa huno vaniana, Jiu vahe'rompage megi'a vahete vugahue. 
ACT.18.7	Huno nezamasmino Poli'a anante osi mono nontetira atreno, mago megi'a nera agi'a Taitus Jastusi'e nehaza ne'mo, Anumzante mono hunentea ne'mofo nontega atru nehu'za mono nehaza nomofo asopare me'negeno vu'ne. 
ACT.18.8	Atru nehu'za mono nehaza nonte kegva nehia nera (presitent) Krispusi'e nehaza ne'ene, mika agri kvafi nemaniza vahe'mo'za Ramofonte zamentinti hu'naze. Ana nanekema nentahi'za, rama'a Korinti vahe'mo'za zamentinti hu'za mono ti fre'naze. 
ACT.18.9	Ramo'a kerage ava'nagna zampi anage huno Polina asami'ne, 
ACT.18.10	 nehigeno ke'ne. 
ACT.18.11	Higeno anampina mago kafugi sigisi'a ika mani'neno, ana vahera Anumzamofo keaga rempi huzami'ne.
ACT.18.12	Kalio'ma, ugagota ra kvama (Gavana) Akaea kumatema mani'nege'za, Jiu vahe'mo'za oti'za mago antahintahi eri retro hu'za, avare'za ke refakohu trate (koti nonte) vu'za, 
ACT.18.13	anage hu'naze, ama ne'mo'a ruzahu huno tagri tra kemo'a osu'nea kante, vahekura mono antahiho huno nezmasmie nehazageno, 
ACT.18.14	Poli'ma agi'reaka hu'na ke hanuanki huno higeno, Kalio'a amanage huno Jiu vahera zamasmi'ne, mago'a hazenke zankuro, tusi'a havi kefo zanku Jiu vahe'motmama hanazana, knare hanige'na, nagra tamagri kerera hagerfigahue. 
ACT.18.15	Hianagi amama hunentaza kemo'a tamagra kegu'ene tamagigu'ene, tamagratmi kasege eri hankave netizanki tamagratmi erifatgo hiho. Nagrira nave'osigu ama'na naneke'a erifatgo osugahue. 
ACT.18.16	Anante kema refakohu tratetira agra'a zamahe natitrene. 
ACT.18.17	Anante mika'mo'za mono nonte kva nehia ne' Sosteni azeri'za kema refkohu tramofo avuga agafa hu'za hae'naze. Ana hu'nazanagi Galio'a ana zankura agesa ontahi'ne.
ACT.18.18	Mago'a rama'a knama Korinti kumate Poli'a maniteno'a, afuhe'mokizmia hufru huno mani'neho hunezmanteno, votifi hageri tkaheno Siria nevigeke Prisila'ene Akuilake agrane vu'na'e. Na'ankure Anumzamofo avure'ma huvempama hu'negu, Sensarea kumate Poli'a anuzokara vagateno erivo'vo hu'ne. 
ACT.18.19	Efesasi uhanatite'za, anante Poli'a Prisila'ne, Akuilagizni'a ome nezanetreno, agra osi mono nompi umarerino, Jiu vahe'ene naneke hugantugma hu'za antahi'naze. 
ACT.18.20	Antahige'za za'zakna tagrane manisane nehazageno, knarere huno osu'ne. 
ACT.18.21	Hianagi hufru hunezmanteno anage hu'ne, Anumzamofo avesi'zama me'nenige'na, ete'na tamagritega egahue. Anage nehuno Efesasiti'ma votifi,
ACT.18.22	vuno Saeseria unehanatino, Jerusalem umarerino mono vahera musenke hunezmanteno, anantetira Antioku urami'ne.
ACT.18.23	Antioku'ma mago'a knama maniteno, ana kumara atreno mago'mago kumate Galasiane Fezianena vano huno Jisasi amage nentaza disaipol nagara zamazeri hampo'na hu'ne.
ACT.18.24	Mago Jiu nera, agi'a Apolosi'e, Aleksandria kumate kasente'naza nera, knare keaga nehuno avontafera antahi ankere'nea ne'mo Efesasi e'ne. 
ACT.18.25	Agri'ma Ramofo Jisasi kanku rempi humizageno, hampo'natino huzmenerino keaga nehuno, Joni'ma tima frezmante'nea zantfa antahi'neanagi, Jisasi avu'ava'mofo nanekea fatgo huno huzamasmi'ne. 
ACT.18.26	Agra korora osuno, agafa huno osi mono nompina hu'ama huno mono nompina keaga hu'neanagi, zanagrama agri kema nentahikea, Prisilake, Akuilakea avareke va'azamoke Anumzamofo avu'avara mago'ene huhagro huke fatgo kante asami'na'e. 
ACT.18.27	Akaea vuku Apolosi'a nentahige'za, mono (kristen) naga'mo'za azeri hanavetike nesamiza huso'e sa'e hunente'za, Jisasi amage nentaza disaipol nagatega azeri so'e hiho hu'za avonkretrenaze. Anante'ma unehanatino'a, Anumzamofo asunku'zamo zamaza hige'za zamentinti nehaza nagara tusi'a zampi zamaza hu'ne. 
ACT.18.28	Na'ankure agra hampo'natino Jiu vahera zamazeri hagro huno, mika vahe zamufi avontafepinti eriama huno Jisasi'a Tazahu Nere (Kraisi'e) hu'ne.
ACT.19.1	Apolosi'ma Korintima mani'negeno, Poli'a agu'afinka kuma tamimpi ufreno vuno Efesasi kumate uhnatino, mago'a disaipol naga anantega ome zamageno erifore nehuno, 
ACT.19.2	zamagriku anage hu'ne, tamagra ma tamentintima hu'nazana, hago Ruotge Avamura erinafi? Agriku anage hu'naze. A'o Ruotge Avamura mani'ne huta tagra ontahitfa hu'none. 
ACT.19.3	Hazageno Poli'a zamantahige'ne, Nazamofonte mono tina fre'naze? Zamagra ke'nona hu'za, Joni'ma ti fre'zama huraveri'nea zantere. 
ACT.19.4	Poli'a huno, Joni'ma tima frezmante'neana, zamasunku hu'za zamagu'a rukarehe hanaza tine huno frezmantene. Vahera zamasmino, agri amage'ma ne'emofonte Jisasimpi tamentinti hiho hu'ne. 
ACT.19.5	Anankema antahite'za, Jisasi Ramofo agifi mono ti fre'naze. 
ACT.19.6	Hagi Poli'ma zamagrite azama antegeno'a, Ruotge Avamu'mo'a zamagrite ege'za, agafa hu'za ruzamageru ruzmageru neru'za, henkama esiazamofo kasnampa kea huama hu'naze. 
ACT.19.7	Ana mika vene'nea 12fu'a naza eritru hu'naze.
ACT.19.8	Hagi 3'a ikamofo agu'afina, Poli'a osi mono nompi ufreno korera osuno, antahintahizamia eriama huno agrarega zamatreku Anumzamofo avu'ava zankura huankereno zamasmi'ne. 
ACT.19.9	Hu'neanagi mago'amo'za antahi'za zami'mo'a hampo'na atige'za, zamentinti hu'zankura zamagena hunente'za, ana vahe'mokizmi zamufi Ramofo avariri kankura huhaviza hunentageno, zamagrira nezamatreno, Jisasi amage' nentaza disaipol naga nezamavreno, mago nera Tairanusi'e nehaza ne'mofo rempi huzami nonte via'zamo, mika zupa vahe'ene keaga hu'ne. 
ACT.19.10	Amanahu'zana tare kafufi fore huno vu'ne, tarega Jiu vahe'ene Griki vahe'ma Esia provinsifi nemani'za vahe'mo'za Ramofo naneke antahi'sazegu anahura hu'ne.
ACT.19.11	Anumzamo'a Poli azampi huvazino rama'a ruzahu ruzahu avame'za mago'ane erifore hu'ne. 
ACT.19.12	Ana hinogu asi'me nehamia nosivane (ankasipimo'ene), masine'za kave kre kenane (apronimo'a), Poli avufare eme avako hute'za, eri'za kri vahe zamufare ome antageno, krizmimo'a vgaregeno, havi avamumo'a zamagripintira atirami'ne. 
ACT.19.13	Mago kevu Jiu vahe'mo'za retro hu'za mago mago kumate vano vano nehu'za, Jisasi agifi huvame hu'za havi avamura huntenaku nehu'za, ana huvava hu'za nevu'za anage hu'naze. Poli'ma huama nehia Jisasi agifi atiramio huta tagra hunegantone. 
ACT.19.14	Mago Jiu vahe'mokizmi rankva nera Skeva'e nehaza ne'mofona, 7ni'a mofavre zga'amo'za anahu'zana hu'naze. 
ACT.19.15	Hianagi ana havi avamu'mo'a ke'nona zamire huno zamasmi'ne, Jisasina nagra ke'na antahi'na hu'na, Polina ke'noe, hagi tamagra izagate? 
ACT.19.16	Higeno agu'afima havige avamu'ma fre'nea ne'mo'a zamagumpi takaureno, himamutino zamaheno rehapatige'za, korankno eneri'za ana nompinti atiramiza zamufa zamapake fre'naze. 
ACT.19.17	Efesasi kumate nemaniza Jiu vahe'ene Griki vahe'mo'zane ana ke nentahizageno, tusiza huno zamagogo nefege'za Anumza Jisasi agi'a erisaga hu'naze. 
ACT.19.18	Rama'a zamentinti vahe'mo'za eama hu'za zamasunku hu'za, havi zamu'zma'zana eriama hu'naze. 
ACT.19.19	Huama nehu'za zamene vahe'mo'zane avuatga vahe'mo'zane kre'naza avontafe tamina eri'za amate hakare vahe zamure tevefi kre hana hu'naze. Ana avontafe miza se'naza zgoa 50 tauseni'a zgo atre'naze.
ACT.19.20	Ramofo hanavere, e'inahu'zana fore nehigeno, Ramofo nanekemo vuno eno huno hankavetino me'ne.
ACT.19.21	Anazana fore hutegeno Poli'a Masedonia kaziga vute'na Griki kaziga nevu'na Jerusale kumate vute'na, henka'a Romu kuma enena ome kegahue huno agesa antahine. 
ACT.19.22	Tare azahu netrema, Timotine Erastusine huzanantegeke Masedonia kaziga vakeno, osi'agna Poli'a, agra Esia mani'ne.
ACT.19.23	Ana knafina, Jisasi Kamofonkura tusi'a hazenke Efesasia fore hu'ne. 
ACT.19.24	Na'ankure magora silvare tuzampaza tro nehia ne'mofo agi'a Demetriasikino, silvareti mago amema'a trohu'neana, Atemasi mono hunentea kna'za tro hu'ne. Anazama tro'ma nehaza naga'mo'za, tusi'a zgokrerafa anazantetira tro'nehaze. 
ACT.19.25	Demetriasi'a anahu erizama antahi'naza eri'za vahera kehutru huno anage hu'ne. Ama vahe'motagi, amanahu eri'zantetira zgogrerafa erifore nehune hu'ne. 
ACT.19.26	Hanki tamagra ketma antahitma nehaze, Efesasige ana nosianki, Esia kokampina Polima vahetamima kehiazamo, vahe'mo'ma azanteti'ma trohu'nea anumzana, e'i tamage huno anumzana omanitfa hune huno tusi'a vahe krerafa zamazeri ruvahe nehie. 
ACT.19.27	Hago menina hazenke fore hu'ne, tagri zgo erizankera eri havizana osugahie. Hianagi so'e a' anumza Atemisi mono nomo'a amne zankna hanigeno, Esia kokampi vahe'mo'zane, ama mopa kagi'afi vahe'mozama, mono hunentaza vahe'mo'za atre'sageno, ana a'mofo hanave'amo'a haviza hugahie.
ACT.19.28	Anankema nentahi'za, zamarimpamo'a haviza nehige'za oti'za keza ati'za Efesasia so'e rantia, Atemisi'a agrake mani'ne! 
ACT.19.29	Higeno rankumapina rama'a kereso nehu'za, vahe'mo'za magoka zamagare'za krina nehazage'za mani'neza negaza kumapi (stetium) ufre'za, Mesadoniati Poli'enema e'na'a netre Gaiusine Aristakusikiznia zanavazu hu'za vu'naze. 
ACT.19.30	Poli'ma ana vahe'zgamo'ma atru hu'nefima ufreku'ma nehige'za, Jisasi amage nentaza disaipol naga'mo'za otre'naze. 
ACT.19.31	Higeno mago'ene mago'a Esia kumate kva vahera, Polina knampa'agi'za anama atru hu'nafina keke huntonanki uofreno hu'za hampo'nati'za kea atrente'naze. 
ACT.19.32	Higeno mago'amo'a magoke zanku kezati'zageno, mago'amo'a otage zanku kezati'zageno, anama atru hu'za negaza vahe'mo'za tusi savari nehazageno, rama'amo'za nahige'za atru hu'nazo ama'osu'naze. 
ACT.19.33	Vahe'pintira Aleksandana Jiu vahe'mo'za atufe'za zamuga eme nente'za, ama ana zamofo keaga eriama hunka zamasmio hu'za huhanavetinaze. Aleksanda'a ama ana vahe'mo'zama hazankere nona huzmanteku azana antesga hu'ne. 
ACT.19.34	Hu'neanagi kazama Aleksanda'a Jiu ne'ma mani'nege'za nege'za, ana mika vahe'mo'za magoke kere zamagerura erinte'za, 2'a auamofo agu'afina kezati'za, Efesasitira knare huno agatererfa rantia, Atemisi agrake mani'ne! 
ACT.19.35	Rankumapima avoma negrea (kuskus) ne'mo ana vahe kevua zamazeri rava huteno anage hu'ne. Efesasi vahe'motma antahiho, ina vahe'mo antahino keno osu'ne? Efesasia ranku'mamo'a Atemasi agetererfa ra anumzamofo mono nona kegva nehie. Ana a'mofo amema'ama monafinti'ma asga hurami'ne. 
ACT.19.36	Ana hu'negu ama anazankura ke hakare osugahaze, taganetma mani'netma ame'amara osutma tamage'sa antahitetma anazana hugahaze. 
ACT.19.37	Na'ankure tamagra ma, ama ana vene'nema zamaretma e'nazana, ra mono nompintira kumazafa ose'na'e, tagrama anteneta mono hunentona a' anumzankura (goddess) huhavizana huonte'na'e. 
ACT.19.38	E'ina'ma Demetriasi'o agrane eri'za eneriza naga'mo'zama rumokizmima huzmante'nesigetma ke refakohu nonte zamaretma vinke'za, kva vahe'mofo zamure keaga hugantu hugama hugahaze. 
ACT.19.39	Hu'neanagi mago'anema keagama hunaku hanutma, vahe'ma atruhu'za keagama azerirva nehaza knazupa kanisol vahete mareritma azerirava hugahaze. 
ACT.19.40	Na'ankure menima ke hakarema nehuna zankuma, Romu rankva vahe'mo'za tantahigesageta hazenkefi manigahune. Na'ankure eriama huta zamasmisuna knare agafa'a omane'ne. 
ACT.19.41	E'inahu kema huno nezmasmino'a, ana atrua eritrege'za vuza e'za hu'naze.
ACT.20.1	Ana ke hakarema haza'zamo vgaregeno, Jisasi amage nentaza disaipol nagara Poli'a kehige'za emeritru hazageno, zamumro kea anteteno, hufru huno knareki manineho hunezmanteno, atreno Masedonia vu'ne. 
ACT.20.2	Ana mopa kazigama vano huno rama'a keretima zamentinti naga zamazeri hanavematiteno, Grisi ehanati'ne. 
ACT.20.3	Anantega 3'a ika maniteno, Siria kaziga ventefi vunaku'ma nehigeno, mago'a Jiu vahe'mo'za haenaku ke retro haza nanekema nentahino'a, eteno Masedonia mopafi kampi vunaku Poli'a agesa antahi'ne. 
ACT.20.4	Mago'a vahe'mo'za Poli'ene vu'nazana, Beria kumateti ne' Sopati, Perusi nemofoki, Tesalonikati Aristakusi'ene Sekanduskegi, Debe kumateti Gaiusiki, Esia kumateti Timotiki, Tikikusiki, Trofimasi'za vu'naze. 
ACT.20.5	Ama ana vene'nemo'za vugote'za Troasi ome tavega ante'naze. 
ACT.20.6	Zo'ore bretima Juda vahe'mota nenona kna'mofo amefiga'a hompama vagaregeta, Filipai kumara atreta ventefi mrerita 5fu'a zge ferupi nevuta, Troasi kumate tavega ante'nare uhnatita ana kumate mago sonta umani'none.
ACT.20.7	Ana Sontamofo pusa kna're bretima kori'za (komonion) neku eritruma nehunkeno'a, Poli'a oki vugahue huno agesa nentahi'no keaga nezmasmino, mono kea huvava nehigeno kerage amu'no ase'ne. 
ACT.20.8	Anagamu kino mareri'nea nomofo hunaraginte pinka rama'a rampe tvira manenegeta atrua hu'none. 
ACT.20.9	Hagi mago nehaza nera agi'a Jutikasi'e, zaho kamofo atupare (windo) marerino mani'neno, Poli'ma keagama huvava huno nevigeno'a, antahirega avukoko higeno, mase himarenefinti, tagufa nonteti anagamuti asaga huramino ahe fri'ne. 
ACT.20.10	Hianagi Poli'a uramino agri agumpi umseno azana rugagino anu'nekino tmasunkura osiho hu'ne. Tamagra antria osiho, na'ankure agra ofri'neanki amne mani'ne huno hu'ne. 
ACT.20.11	Nehuno Poli'a eteno anagamu marerino, bretima korige'za netageno, za'za kna zamagranena keaga nehigeno ko'atigeno zamatreno vu'ne. 
ACT.20.12	Ana nehazavea ofrino mani'nege'za muse nehu'za avare'za nontega vu'naze.
ACT.20.13	Ananteti tagra ventefi umarerita Asosi vunaku nehuta, Polina avarenteta vunaku tagesa antahi'none, na'ankure ama kana agra'a azeri antefatgo huno, agra mopafi vugahue huno agesa antahi'ne. 
ACT.20.14	Asosima rutagiha higeta, agrira ventefi avarenentata, Miteleni ti amunompi me'nea ran kumate vunaku vuvava hu'none. 
ACT.20.15	Anantetira maseta mago knarera ventefi nevunkeno ko'atigeta, Kiosi tinkenare uhanatita, mago knarera Samosi uhanatita, hagi ana kna'mofo amefiga'a Mailitusi vu'none. 
ACT.20.16	Na'ankure Poli'a Efesasia agateregahue huno antahi'ne, na'ankure Esia za'za kna omani'na ko knare'ma hanuna Jerusale nagra mani'nesugeno hompa (pentikos) kna fore hugahie hu'ne.
ACT.20.17	Mailatusi uhanatite'za, Poli'a ke atrezmanteno Efesasi mono nonte kva (elda) vahe'zga eme nageho hu'ne. 
ACT.20.18	Ke hige'za agrite ageno, amanage huno zamasmi'ne, Pusante'ma Esia mopare nagiama rentoa zupa, tamagripima maka zupa mani'na e'noana, tamagratmi ko ketma antahi'naze.
ACT.20.18	Esia kaziga e'na tamagrane nemanugeta nagri agafa'a nage'naze. 
ACT.20.19	Jiu vahe'mo'za nazeri havizahu kema retro'ma haza zamo'a tusi'a knazamo nagri navufare ege'na anterami'na zavira nete'na, Ramofo erizana eri'noe. 
ACT.20.20	Tamagri'ma tamaza hania kea, korera osu'na huama hu'na tamasmugetma antahi'naze. Vahe'pina neramasmi'na, nonte nontera tamasmugetma ko antahi'naze. 
ACT.20.21	Jiu vahe'ene Griki vahera hu'ama hu'na tamagu'a rukarehe hutma Anumzante ne-etma, Ranti Jisasinte tamentinti hiho hu'na zamasmi'noe. 
ACT.20.22	Hagi menina Ruotge Avamu'mofo ke amage antena, nagra Jerusalemi nevue, nagri navufarera na'a fore hugahio, ontahi'noe. 
ACT.20.23	Hankino Ruotge Avamu'mo nagrira nasamino, mika ranra kumapina, kina hu'zamo'ene kna'zamo'enena kavega ante'ne hu'ne. 
ACT.20.24	Hu'neanagi navufagura nagesa nontahue, tusi'a zana eri'zani'a erivaga nere'na, Ra Jisasi'ma eri'zama namino vahe'ma zamasmio hu'nea eri'za eri'na Anumzamofo asunku zankura knare nanekea vahera zamasmigahue. 
ACT.20.25	Hagi menina nagra antahi'noankitma, azago menima Anumzamofo kumakuma neramasmumota, mago'enena nagri navugosafina onke'tfa hugahaze. 
ACT.20.26	E'ina hu'negu, meni nagra huama hu'na neramasmue, miko vahe'mofo koran kumimo'a nagritera ome'tfa hugahie. 
ACT.20.27	Na'ankure Anumzamofo miko avesi'zama'a nagra korera osu'na hu'ama hu'na neramasmue. 
ACT.20.28	Tamagratmia kegva nehutma, lama afu kevua kegva hiho, Ruotge Avamu'mo tamazeri antegetma kva hu'naze. Agrama magoke Mofavre ama huntegeno koranteti'ma mizama ase'nea Anumzamofo mono nagara zamazeri fatgo hutma kavagri zamantegahaze. 
ACT.20.29	Nagrama tamatrena vanugeno'a amefiga, nagra antahi'noankino, mago'a afi' kra esaniazamo lama afu kevua zamazeri savri hugahie. 
ACT.20.30	Kagri ka'a nagapinti enena vahe'mo'a otino tamage kea eri ruvahe hu'za rempi hunezmi'za, Jisasima amage' nentaza disaipol nagara zamagrarega zamavrenteku hugahaze. 
ACT.20.31	E'ina hu'negu tamavura omase kava hute maniho, tamagesama antahi ankeresazana tagufa zagegfumofo agu'afina hanine zgenena ontagane'na kazigzi hu'na zavira nete'na, mago'mago'moka kavumarora ante'noe. 
ACT.20.32	Hagi menina nagra Anumzante'ene, Agri asunku'zamofo kere maniho hu'na huneramantoe. Ama kemo'a tamazeri hanave netina, ruotage'ma hu'za mani'naza nagapi tamagra erisanti haregahaze. 
ACT.20.33	Mago'moka silvaguro, Goliguro, kukenagu nagra kenasane nehu'na keaga nosue. 
ACT.20.34	Tamagratmi ko antahita keta hu'naze, ina zanku'ma nagri'ene, magoka vano nehuna naga'enema atupa'ma nehunazana, ama anazamo erifore huno neramie. 
ACT.20.35	Ana mika zampina nagra ko hugaveri'noe, anahu'ma hunka hanavetinka eri'zama erisanana, hanave'a omane vahera aza nehunka, Ramofo Jisasinkere kagesa antahio, Agra'a anage hu'ne, ami'zamofo asomumo'a, eri'zamofona agatere'ne hu'ne.
ACT.20.36	Poli'ma ana nanekema huvama nereno'a, agra renareno zamagrane nunamu hu'ne. 
ACT.20.37	Anampina zamagra tusi zavi'ateza Polina anankempi azeri anuki'za antako hu'naze. 
ACT.20.38	Kema huno mago'ene onagegahaze hu'nea kegura, tusi zamasunku hu'naze. Nehu'za ventema me'nerega avare'za vu'naze.
ACT.21.1	Tagra anama huteta, zamatreta ventea atufegantu hagerimpi atreta fatgo huta vuta, Kozie nehaza hageri amunompi me'nea osi mopare (ailen) vuta, nanterana Rodsie nehaza kumate (ailen) uhanatiteta, anantetira Patara mopare uhanati'none. 
ACT.21.2	Patara atreta, Fonesia kumate vunaku nehia vente keta eri fore huteta, miza huta marerunkeno atreno timpi vu'ne. 
ACT.21.3	Saiprasima ventemo unemnia kuma hoga kaziga agatereta, Siria Provinsifi vuta, Taia kumate umani'none. Na'ankure ventemo'a mago'a fenona anante eri netregete. 
ACT.21.4	Jisasima amagema nentaza disaipol nagara ome nezmageta, ana kumate 7ni'a kna mani'none. Zamagra mago'ene Avamu'mo zamazeri otige'za Poliga Jerusale ovuo hu'za hu'naze. 
ACT.21.5	Ananknama vagaregeta, atreta kantega nevunkeno, ana mika'mo'zane, a'ne zamine, mofavre naga'zamine tagrane magoka vazageta ana kumara atreta vu'none. Hagerinkena vuta tarena reta nunamuna ome huteta, 
ACT.21.6	mani'neho huta mago mago'mokizmi hunezmanteta ventifi marerita nevunke'za, zamagra rukrahe hu'za nozimirega vu'naze.
ACT.21.7	Tagra Taia kumara atreta vuva vuva huta Tolemeas uhanatiteta, mono nagara ome nezmatagita anante magokna mani'none. 
ACT.21.8	Nanterana ana kumara atreta, Siseria ehanatita mono nehia ne' (evangelis) Filipia 7ni'a naga mono kva zamazeri oti'nafinti mago zamimofo nonte umani'none. (Apo 6:1-6) 
ACT.21.9	Ana ne'mofona 4'a ve e'ori kasnampa mofane'zga'a mani'naze. 
ACT.21.10	Anante mago'a kna mani'nonkeno, mago kasnampa nera Agabasi'e nehaza ne'mo, Judia kazigati eramino anante e'ne. 
ACT.21.11	Tagra mani'nontega Agabasi'a eno, Polina amu'nofi'a (belt) erino agra azante ene agiare renenteno anage hu'ne, Ruotge Avamu'mo'a anage hie, Amanahu kante Jerusale mani'naza Jiu vahe'mo'za ama amu'nofi'mofo nefana azeri'za kina rente'za megi'a vahe zamazampi antegahaze. 
ACT.21.12	Ana naneke antahiteta, tagrane anampi nemani'za vahe'ene kazigazi huta, Poliga Jerusalea mareorio huta asami'none. 
ACT.21.13	Anante Poli'a kenona zamirera anage hu'ne, Tamagra nahigetma zavira netetma, narimpamofona nazeri kna nehaze? Na'ankure nofinukera nazeri'za anaki nantehogukera trora osuanki, Ramofo Jisasi agire Jerusale fri'naku retro nehue. 
ACT.21.14	Na'ankure agra ketia ontahisiaza higeta, tagra kea osuta Ramofo avesi'zamo fore hanie huta hu'none.
ACT.21.15	Ana knama evutegeta trotra nehuta otita Jerusale vu'none. 
ACT.21.16	Mago'a Sisaria kumate nemniza disaipol nagamo'za tagrane ne-eza tavare'za Saiprasi ne' Masoni nompi vazageta, korapa amage nentea disaipol ne'mofo nompi umanigahune hu'nona ne'mofo nompi umani'none.
ACT.21.17	Jerusale uhanatunke'za Anumzamofo naga'mo'za muse nehu'za tavatagi'za knare hutma aze hu'naze.
ACT.21.18	Uvasonkeno ko'ma atigeno, Poli'a, Jemisine maka mono kva vahe'zgama (eldas) mani'naza ome zamagenaku tagrane vu'ne. 
ACT.21.19	Poli'a ome zamageno zamatagiteno, agra agafa huno mago' mago'zama Anumzamo'ma mono eri'za megi'a vahepima e'nerigeno hu'neazana zamasmi'ne. 
ACT.21.20	Ama ana nanekema antahite'za, Anumzamofo agi erisaga hu'naze. Zamagra anage hu'za Polina asami'naze, kagra nerafuga antahio, nama'a tauseni'a Jiu vahe'mo'za zamentinti nehu'za, Mosese Kasege'ne amage' nentaza vahe'mo'zanena hampo'nati'za amage' nentaze. 
ACT.21.21	Mago'a vahe'mo'za anage hu'za kagrikura zamasmi'naze, kagra maka Jiu vahe'mo'za megi'a vahepi mani'nazana, Mosese Kasegemo'a taza osugahie hunka nehunka, mofavreramina zamufa taga huozmanteho nehunka, tagri tavu'tvamofo avu'ava osugahaze hunka hu'nananke antahi'none. 
ACT.21.22	Tagra na'a hugahune? Kagrama kamama e'nana nanekema zamagra antahisu'za tamage hugahaze. 
ACT.21.23	Ana hu'negu tagrama kasmisunaza huo. 4'a vene'nemo'za Anumzamofonte huvempa hu'za mani'naze. 
ACT.21.24	Hanki zamavarenka kagrane magoka tamazeri agru nehutma, zamazoka'ma haresazazana miza sezmantegahane. E'ina hananke'za, maka vahe'mo'za antahi'za kema hazage'za kagriku'ma antahi'nazana tamage hu'naze hugahaze. Hu'neanagi kagraka'a kasegea amage antenka manigahane. 
ACT.21.25	Hu'neanagi megi'a vahe'ma zamentinti nehaza vahetega, tagra avonkreta, havi anumzante kre sramna vuntesia zgagfane, korane anankema taga osu zgagfane onetma, monko'zana atreho huta tagesa antahiteta kre zami'none. (Apo 15:29) 
ACT.21.26	Nanterana Poli'a zamareno agrane ana vahe'ma zamazeri agru huteno, ra mono nompi vuno, ana zupa mago mago'mofonte kre sramna vuno azeri agaruhu kna vgaregahie huno ome zamasmi'ne.
ACT.21.27	7ni'a kna vagare'za nehigeno, Esia provinsifinti Jiu vahe'mo'za ra mono nompi mani'nege'za nege'za, rama'a vahe zamarimpa zamazeri otige'za Polina azeneri'za, 
ACT.21.28	anage hu'za ranke hu'naze, Israeli vahe'mote taza hiho! Ama ne'mo'a hakare kaziga mani'naza vahetamina rempi hunezmino, vahetine kasegetine, ra mono nontia ha' renente! Mago'enena agra Griki vahera zamareno ra mono nomofo agu'afi nevuno, ruotage hu'nea ra mono nona eri pehena nehie! 
ACT.21.29	Zamagra negageno Efesasiti nera Trofimasi'a, Poli'ene Jerusalemi vano nehige'za negaza ne'ku, ra mono nomofo agu'afinka avreno marerinegahie hu'za zamagesa antahi'naze. 
ACT.21.30	Maka vahe'mo'za eritru hu'za zamaga re'za e'za, Polina azeri'za avazu hu'za ra mono nomofo agu'afinti atimaneramizageno'a, ame hu'za ra mono nonkafana erigi'naze. 
ACT.21.31	Polima ahe friku'ma nehzageno, anampinti vahe'mo'za zamaga re'za vu'za, maka Jerusale vahe'mo'za ha' nehaze hu'za sondia vahete kva nehia nera ome asmi'naze. 
ACT.21.32	Ana sondia kva ne'mo'a ame' huno sondia vahe'zga nezmareno, mago'a vahe'mokizmi kva vahe'zga (sensulien, hantretia sondia vahete kva nera) zamarege'za, zamaga re'za ana vahete e'naze. Polima ahenaku nehaza vahe'mo'za, sondia vahe'mokizmi kva ne'ene, sondia vahe'zgama nezamage'za, ohe'za atre'naze. 
ACT.21.33	Anante sondia kva ne'mo'a Polina ome azeriteno, huzmantege'za tare seni nofinu anakintetageno, anante sondia kva ne'mo'a, zamantahige'ne, Agra aza'e, agra na'a hu'ne? 
ACT.21.34	Hu'neanagi tusi'a vahe tamimpinti mago'amo'za ranke hu'za ra kefinti mago zanku kereso nehazageno, mago'amo'za ruge nehazageno, sondia kva ne'mo'a ke agafa'a keno eri fore osu'ne. Na'ankure rama'a vahe'mo'za kehakare nehazageno ontahino, Polina avareta sondia vahe kumapi viho hige'za avare'za vu'naze. 
ACT.21.35	Agrama latare'ma ege'za, Polina sondia vahe'mo'za azerisga hu'za mareri'naze. Na'ankure rama'a vahe'mo'za ahenaku nehazageno'e. 
ACT.21.36	Rama'a vahe tamimo'za zamavariri'za nevu'za kezatiza, Ahe friho! Ahe friho! hu'naze.
ACT.21.37	Polima avare'za sondia vahe kumapi ufre'za nehazageno sondia kva ne' asamino, knare mago'a kea kasmisufi? Higeno ana ne'mo, Griki kea antahi'nano? huno Polina antahige'ne. 
ACT.21.38	Kagra Isipi ne'ma, mago'a knafima ugota hunka, 4 tauseni'a vahe'ma kamani vahe ha'ma rezmanteku'ma hu'naza venene'ma zamarenka hagege kokampi vu'nana nepi, ru nere? 
ACT.21.39	Poli'a kenona anage hu'ne, nagra Jiu nere Tasis kumateti Sirisia provinsfinti, agatere'nea ran kumatetire. Knare natrenankena ama vahetamina kea zamasmigahuo higeno, 
ACT.21.40	Ana sondia kva ne'mo knareki kea huo higeno, Poli'a latare oti'neno azanu avame hige'za keresoma nehazazana eri taganageno, antahi'naza Aramu (Hibru) kefinti, anage huno zamasmi'ne.
ACT.22.1	Nafu'nafaheta, amama nagrama navufa nagu'vazi kema nehua kea antahiho. 
ACT.22.2	Zamagrama antahizama, Aramu (Hibru) kefinti kema nehige'za nentahi'za, mago'ane zamagasasankea eri anterami'naze. Anante Poli'a anage hu'ne, 
ACT.22.3	nagra Jiu nere, Tasis kumate Silisia ksenante'ne. Hianagi ama ran kumapi ra hutena Gamalieli hikanaga avonona hu'na, tagehemofo kasegemo hu'nea kante ante'na Anumzamofo avu'avara hanaveti'na avariri fatgo hu'noe. Tamagrama nehazaza hu'na Anumzamofona amage ante'na vu'noe. 
ACT.22.4	Nagra amanahu hu'na, zamentinti vahera nezamahe'na, zamahe fri'za nehu'na, vene'ne a'nenena kina rezamante'na zamare'na kina nompi ome zamante'noe. 
ACT.22.5	Ugagota prisi ne'mo'ene, maka kanisol (senhidren) vahe'mo'za, amama nehuazankura tamage hu'za tamasmigahaze. Zamagra mago'a avona kre'nami'za erinka Damaskasi nemniza kafuhe'intega vuo hazage'na, nagra kina ome rezmante'na zamare'na e'na, Jerusale zamata hoza zamihogu kantega vu'noe.
ACT.22.6	Nagrama vuvava hu'na Damaskasi urava'o nehugeno'a, feru'naza monafinkati msa'nentake tvi'mo ame' huno remsa hunante kagine. 
ACT.22.7	Anante nagra traka hu'na mopafi evuramugeno, mago ageru nentahugeno anage huno nagriku hu'ne, 
ACT.22.8	Nagra ke nona'a, azage Ra'moka? hu'na nehugeno, Agra anage huno nasami'ne, 
ACT.22.9	Nagrane vu'naza vahe'mo'za ana msa ke'nazanagi, nanekema hunamia kea antahi ama osu'naze. 
ACT.22.10	Ana hige'na nagra na'a hugahue Ramoka? hu'na antahigogeno, Ramo'a nagrikura anage hu'ne, 
ACT.22.11	Na'ankure tavi'mofo msamo navurga erihaviza hige'na navua onkoge'za, magokama vu'nona vahe'mo'za Damaskasia nazante navazu hu'za ufre'naze.
ACT.22.12	Ana kumate mago nera mani'neana agi'a Ananaisi kasegemofo avariri fatgo nehige'za, anampima nemni'za maka Jiu vahe'mo'za, knare nere nehaza ne'mo, 
ACT.22.13	mani'nore eme otino nagriku anage hu'ne, Soliga nenafuge, kavurgamo'a so'e huganteno! Higeno ame' huno navumo'a hari hige'na kesga hu'na ana ne' ke'noe. 
ACT.22.14	Anante agra anage huno nasami'ne, tagehe'mokizmi Anumzamo ko kagrira huhampriganteno, Agri avesi'za antahinka kenka nehunka, Fatgo Hu'nea Ne' Jisasi negenka, Agra'a agipinti'ma hania kea antahigahane. 
ACT.22.15	Na'ankure Agrama kagri'ma eri kaverigenka, negenka nentahinka hu'nana kea, huama hunka maka vahera zamasmigahane. 
ACT.22.16	Na'a higenka avega antenka mani'nane? Otinka mono ti nefrenka, agihanta nevazigeno kumi ka'a sese huganteno hu'ne.
ACT.22.17	Ana hutege'na ete rukarahe hu'na Jerusale kumate e'na, ranmono nompi nunamu nehu'na ava'nagna'za kogeno, 
ACT.22.18	Ramo'a negogeno anage huno nasami'ne, 
ACT.22.19	Nagra kenona'a anage hu'noe, Ramoka Kagrite'ma osi mono nompi mono nehu'za, zamentintima nehaza vahe'ma kina nompi zamare nente'na, zamazeri havizama nehu'na zamahe'noazana ko antahi'naze. 
ACT.22.20	Kagri kema huama nehia ne'ma Stivenima ahe'za korama'a erimegi atraza'zana, nagrani'a tava'onte mani'nena, mago narimpa nehu'na, ahe'naza vahe'mokizmi anakare ku'zamirera kava hu'nogeza ahe'naze. 
ACT.22.21	Anante Ramo'a anage huno nasami'ne. 
ACT.22.22	Ana vahetamimo'za antahime nevazareti'ma, megi'a vaheku'ma agrama kema hiana nentahi'za zamagerura eri mago hu'za ranke hu'za, ama mopafintira azeri atreho! Agra ama mopafi manigara osu'ne! 
ACT.22.23	Rankege nehu'za, kukena'zami zafima netare'za, kugusopa kate'za zahopi mate vu'naze. 
ACT.22.24	Ana'ma haza'zanku Romu sondia kva ne'mo'a, Polina ete avaretma sondia vahe kumapi ufreho huno huzmante'ne. Agra zamasmino kao akaruteti trohunte nofi knonu sefu kno Polina ome nehetma antahigeho, Jiu vahe'mo'za nanke agafare amanahu rankea Polina hunentafi, huno huzmante'ne. 
ACT.22.25	Knoma ahenaku azama azeri antesga nehazageno, Poli'a anante otino mani'nea sondia kva ne' (sensulien, hantretia sondia vahete kva nera), asami'ne, Knare hu'negu hazenke'a omane Romu vahere huno maninesia vahera ke agafa'a eri fatgo osu'nesiazantera ahegahazafi? 
ACT.22.26	Sondia vahete kva ne'mo, ana kema nentahino, ugagota sondia nete vuno, kema hianke ome asamino, anage hu'ne, kagra na'a huntenaku nehane? Na'ankure ama'na nera Romu nere huno mani'nea nere. 
ACT.22.27	Anante ugagota sondia kva ne'mo otino eno Polina anage huno antahige'ne, Kagra nasamio Romu ne' mani'nano? higeno agra hu'ne, ozo. 
ACT.22.28	Ana ugagota sondia kva ne'mo, kenona'a anage hu'ne, Nagrama Romu vahe mani'nakura rama'a zgo mizase'na mani'noe. Hianagi Poli'a kenona'a huno nagri'enena ama mopare nere huno nenfa'a mani'neno, ome kasenantege'na, Romu nere hu'na mani'noe, 
ACT.22.29	Polima sefu ami'za nehaza vahe'mo'za ame hu'za atre'za mani ogantu ogama nehazageno, ugagota sondia kva ne'mo antahiama Poli'ma Romu ne' mani'nege'za anakinte'naza zankura kore hu'ne.
ACT.22.30	Maseno ko'atigeno Romu sondia vahete ugagota kva ne'mo'a, Na'a agafare Jiu vahe'mo'za kea Polina hunte'naze antahino keno hunaku kazufe netreno, prisi vaheku'ene kanisol vahe'zga ke hige'za atru hu'naze. Anante Polina avareno eramino zamuga eme ante'ne.
ACT.23.1	Poli'a kanisol vahe'zaga zamufi keankere'neno anage hu'ne, Nenafugate nagra magore hu'na havizana osu'noe. Fatgo huno ama' nagu'nagesare Anumzamofo avurera manina ena ama knarera ehanatue. 
ACT.23.2	Anagema higeno, ugagota prisi ne' Ananaisi'a anante oti'naza vaheku Polina agi ruhapatitma aheho huzmante'ne. 
ACT.23.3	Anante Poli'a anage agrikura hu'ne, Anumzamo'a kagrira kahegahie. Kagra amega fatgo hu'na knare hu'noe nehananagi, kagu'afinka haviza hu'nane! Kagra amare mani'nenka kasegemo'ma hu'nere antenka refako hunenantane. Kasegea rutagarenka aheho hunka hunezmantano? 
ACT.23.4	Ana tva'onte oti'naza vahe'mo'za anage hu'naze, kagra Anumzamofo hai prisi ne' huhaviza huntenaku nehampi? Hu'za hazageno, 
ACT.23.5	Poli'a kenona zamire anage hu'ne, nenafugata ugagota prisi ne' mani'ne hu'na nagra ontahi'noe, na'ankure anage huno avon tafepina krente'ne, 
ACT.23.6	Anante Polima nezmagege'za anama eri tru hu'naza vahepina, Satusi vahe'ene mago'a Farisi vahe mani'nageno nezmageno, ranke huno anage hu'ne, nafu naganaheta nagra Farisi neki, nenfa'a Farisi ne'mo kasenantege'na mani'noe. Nagri'ma kema hunenantazana, nagrama namentinti hu'na fripinti otigahie hu'na huazanku kea hunenantaze! 
ACT.23.7	Anage'ma hige'za, Farisi vahe'ene Satusi vahe'mo'za atruma hu'nafinti amu'nompinti refako hu'za ana kegu fra vazi'naze. 
ACT.23.8	Na'ankure Satusi vahe'mo'za fripinti o'otigahie nehu'za, ankero vahera omanine nehu'za, avamura omani'ne hu'nazanagi, Farisi vahe'mo'za ana maka'zana me'ne hu'za antahi'naze. 
ACT.23.9	Anampinti kezati'za ranke hu'za kea nehazage'za, mago'a Farisi nagapinti kasegere ugagota hu'naza vahe'mo'za oti'za hanave ke hu'za, mago hazenke'a ama nera keta eri forera osu'none. Avamu'mo'o, ankeromo'ma kema huminesigeno'a na'a hugahie? 
ACT.23.10	Tusi ke hafra nehazageno, Romu sondia kva ne'mo aru Poli avazu hu'za azeri taganape'zanku sondia vahera huzamanteno, uramitma Polina hanavetitma zamagripintira avaretma sondia vahe kumapi efareho hu'ne.
ACT.23.11	Ana kenage Ramo Polina tava'oma'are oti'neno anage huno asami'ne, 
ACT.23.12	Ko'atige'za nanterampi mago'a Jiu vahe'mo'za eri atru hu'za, hanave ke huvempa hu'za Polima ahesnaza naneke retro nehu'za, ne'zane tine a'o huta mani'neta Polina ahesunkeno frisnie, hu'za huhankaveti'za kea retro hu'naze. 
ACT.23.13	Anampima nanekema hu'za retro'ma hu'nazana 40ti'a vahera agatere'za mani'neza retro hu'naze. 
ACT.23.14	Zamagra ra prisi vahete'ene mono kva (elda) vahe'zgare vu'za anage ome hu'naze. Tagra kea huvempa huta mago'zana one'mani'neta, Polina ahe farigahune hu'za hu'naze. 
ACT.23.15	Hanki menina kagrane, kanisol vahe'motma sondia kva vaheku ke eri fatgo hugahunanki avreta eramiho hinke'za, avare'za eramisnageta, amare erava'o osu'nenageta kantega kavagrita mani'neta, ahe frisune.
ACT.23.16	Hianagi Poli nesaro ne' mofavremo ahegahune hazanke nentahino, eno sondia vahe kumapi efareno Polina kahe ke nehaze huno asami'ne. 
ACT.23.17	Poli'a mago kina vahete kva ne' (sensulien), ke huno asami'ne, Avarenka ama arisera ugagota sondia kva nete vuo, na'ankure mago'a kea agra ome asamigahie huno huntene. 
ACT.23.18	Ana higeno hantreti'a sondia vahete kva ne'mo (sensulien,) ana arisera avareno ugagota sondia kva nete vuno, Poli'a hunanteno avarenka ama arisera ugagota sondia kva ne'te vuo, na'ankure agra mago'a kea ome asamigahie, hige'na avare'na e'noe. 
ACT.23.19	Ana ugagota sondia kva ne'mo azante avazuhuganti ataregene, zanagraku umani'neke, anage huno antahige'ne, Na'ane naneke nasaminaku hu'nane? 
ACT.23.20	Ana arise'mo'a anage huno asami'ne, Jiu vahe'mo'za mago zamarimpa nehu'za, havige hu'za kantahigesagenka Polina avarenka okina kanisol vahetega uramisanke'za, keaga refako hu'za mago'ene hake'za ke'naku hu'naze. 
ACT.23.21	Ana hu'negu zamatrege'za anara osiho, na'ankure 40ti'a nazana agatere'naza vahe'mo'za ahe'nakura hu'naze. Zamagra kea huvempa hu'za, ne'zane tine oneneta ahe frigahune nehu'za menina zamagri kere'ma mago karimpa hananku, kavega ante'za mani'naze. 
ACT.23.22	Anante ugagota sondia kva ne'mo'a ana risera hunenteno, hamponage asamino, vanunka ama nanekea kva nera ome asami'noe hunka, mago'mofona osamitfa huo.
ACT.23.23	Anante ugagota sondia kva ne'mo, sondia vahete kva ne'tre (sensulien), ke higeke akeno, anage huno zanasmi'ne, 200ti'a sondia vahera huge'za Siseria kumate vugahazanki tro hiho, anampina 70ti'a hosifi vano nehu'za ha' nehaza sondia vaheki 200ti'a karugaru kevereti ha' nehaza sondia vaheki hu'za meni kenagera 9 kiloki vugahazanki tro hiho. Polina hosi afu'zgafintira mago'a amigeno agumpi manina avaretma kva huntetma, Gavana ne' Feliksinte viho huno zamasmi'ne. 
ACT.23.24	Polina hosi afu'zgafintira mago'a amigeno agumpi manina avaretma kva huntetma Gavana ne' Feliksinte viho huno zamasmi'ne. 
ACT.23.25	Agra avoma kre'neana amanahu kante kre tre'ne, 
ACT.23.26	Nagra Klotiasi Lisiasi'na, knare Gavana kva nemokarega Feliksiga musenke kre'negamue, 
ACT.23.27	Ama nera Jiu vahe'mo'za azeri'za ahe'za nehazage'na, sondia vahe'niane e'na aza hu'na avare'noe. Na'ankure nagrama antahuana Romu ne' mani'noe higeta avareta e'none. 
ACT.23.28	Na'anteku nanekea hunentazo nagra antahinaku, zamagri kanisol vahete avare'na urami'noe. 
ACT.23.29	Nagrama kena erifore'ma huana, zamagra'zimi kasegereku hu'za ke hakare hunte'naze, hianagi ahe fri kankamune kina hunte kea kena eri fore osu'noe. 
ACT.23.30	Ahenaku kema retro'ma haza naneke eme nenasmige'na, ama nera ame hu'na kagritega huntogeno ne-egena, ke ha'ma rentaza vahera magoka kagri kavure kea huntesazegu huzmantoge'za neaze huno krente'ne.
ACT.23.31	Ana hige'za sondia vahe'mo'za kema huzmantea kante ante'za, Polina avare'za kenageke Antipatris rankumate vunaku vu'naze. 
ACT.23.32	Mase'za nantera hosifima vano hu'za ha' nehaza sondia vahera zamatrege'za avare'za vazage'za, mago'amo'za ete sondia vahe kumatega e'naze. 
ACT.23.33	Hosifima vano nehu'za ha'ma nehaza vahe'mo'za, Sisariama e'za ana avona Gavana ne'ma eme nemi'za, Polina eme ami'naze. 
ACT.23.34	Ana Gavana ne'mo avoma hamprino nentahino, anage huno antahige'ne, Kagra ina provinsifinti nere? Higeno Poli'a huno nagra Sirisia nere higeno antahiteno, 
ACT.23.35	anage hu'ne, kema hugante'naza vahe'ma esage'na, keka'a antahigahue. Higeno anante Heroti kina nompi Polina avaretma ome anteho hu'ne.
ACT.24.1	5 fu'agna evigeno ugagota prisi ne' Ananaisi'a, mono kva (elda) vahe'ene, mago aza huno kemahu nera (loya) Tetulusi nevareno, Polina Gavana ne' avufima kema hunte kea anakite'za e'naze. 
ACT.24.2	Polima kema higeno egeno'a, Tetilusi'a agafa huno Gavana ne'te ke ha' Polina renteno anage hu'ne,
ACT.24.2	Tagra knare'za huta kagrama kavama krirantanketa tarimpa fru huta nemanita, hanki ama kumapima kahefa'zama efare'neana kagrama antahinka kenka retro'ma hanazante efare'ne. 
ACT.24.3	Feliksiga knare hu'nane. Mika kazigane, mika zama hanazankura tagra kageta antahita nehuta tusi'a muse hunegantone. 
ACT.24.4	Hu'neanagi kagrira mago'ene knaka'a kaze'origahuankina anage hu'na negasmue, muse hugantonanki osia kema hanuana kagrama nehana kante antenka ketia antahiramio. 
ACT.24.5	Tagrama keta eri fore hunana ama'na nera hazanke nere, rama'a vahe zamazeri agrarega anteno, maka kokantega Jiu vahera keha renezmanteno, Nazarenie nehaza mono naga'mokizmi kva mani'ne. 
ACT.24.6+ACT.24.7	Anama hu'neno'a, agra ra mono nontia eri haviza nehigeta azeri none. 
ACT.24.8	Kagrama antahingenka kesunka maka'zanku'ma huma nentonazana kagraka'a antahigahane. 
ACT.24.9	Jiu vahe'mo'zanena Tetilusi kere hagerafi'za, ama'na kema nehiana tamage hu'za hunte'naze.
ACT.24.10	Gavana ne'mo Poli ke hinogu revumi humigeno, Poli'a anage hu'ne,
ACT.24.10	Na'ankure nagra antahi'noe, kagra ama mopafina kema refakohu zantera rama'a kafufi mani'nanku, nagra korera osu'na nazama hania kea hugahue. 
ACT.24.11	Kagra ka'a ana kea eriama hunka antahi ankeregahane, 12fu'a kna'nazana agatereno eovu'nege'na Jerusale mono hu'naku mareri'noe. 
ACT.24.12	Zamagrama nagazana, nagra mago vahe'enena fra ovazi'na, ra mono nompintira keaga hu'na, rama'a vahe kevua zamazeri savari hu'na nagrarega zamare'ozmante'na, osi mono nonpintiro rankumapinti'enena zamavre nagrarega ontoge'za onke'naze. 
ACT.24.13	Hankinka zamagrama kema hunante'nakuma nehaza ke agafa'a kagritera eri forera osugahaze. 
ACT.24.14	Hu'neanagi nagra huama hu'na tamagema kasamisuana, tagigomofo Anumzante monora hunte'noe, Jisasi'ma hu'nea Kama, (sektie hu'zama nehazare) maka Mosesi Kasegemo'ma hu'neazante namentinti nehu'na, kasnampa vahe'mo'zama kre'naza kante avaririnoe. 
ACT.24.15	Nagra Anumzamofonte namentinti hu'noe, zamagrama zamentinti hu'naza kna hu'noankino, fatgo vahe'ene, havi vahe'mo'za frite'za otigahaze hu'na namentinti nehue. 
ACT.24.16	Ama'na ke agafare, nagra maragu'zatina Anumzamofo avure'ene, vahe'mokizmi zamurera mani fatgo nehue. 
ACT.24.17	Mago'a zagegafu evutege'na, zamunte omane vahe'nia, museza (gift) nezami'na, Anumzamofonte ofa antenaku Jerusalea vu'noe. 
ACT.24.18	Anama nehuge'za ra mono nompi nage'za eri fore nehu'za, nazeri agruma Anumzamofonte hu'noa zankura, vahe kevumo'zo mago'a rankea huonante'naze. 
ACT.24.19	Hu'neanagi mago'a Esia provinsifinti Jiu vahera, amare menina kagri kavure mani'ne'za, nagrima hunante keaga me'neresina hunantasine. 
ACT.24.20	Anama osanu'za ama vahe'mo'za, nankna hazenke hu'nofi agafa'a hugahaze. Kanisol vahe zamure'ma oti'nena hu'noa kea hufore hugahaze. 
ACT.24.21	Hagi mago'zana kea ranke hu'na kanisol vahe zamure'ma oti'nena hu'noe. Menina keagama hunenantazana fripinti otigahaze hu'na huazante hunenantaze.
ACT.24.22	Anante Feliksi'a Jisasima amage'ma antekana ko antahi'neankino, kema antahi kna eriza'za nehuno anage hu'ne, Lisiasi'ma ugagota sondia kva ne'ma eramisige'na keka'a antahigahue huteno, 
ACT.24.23	100ti'a sondia vahete kva (sensulien) ne'ku Polina kava karinto hu'ne. Hianagi atregeno fru huno nemanina naga'amo'zama nazano upama haniazama eme aminaku hanigeta, i'o huozmanteho hu'ne.
ACT.24.24	Mago'agna evigeno, Feliksi ene nenaro Drusilake e'na'e, ana ara Jiu a're. Feliksi'a huzmantege'za Polina ome kehazageno eno, Jisas Kraisinte'ma amentinti hu'nea kea eme zanasmi'ne. 
ACT.24.25	Polima fatgo zanku'ene, avufama kava krino manizanku'ene keagare'ma vahe'ma refako'ma hania zanku'ma kema nehigeno'a, Feliksi'a tusi koro nehuno anage hu'ne, Menina vu'nege'na henka kankamuma mesige'na ke hanugenka ete eno huno asami'ne. 
ACT.24.26	Anama nehuno'a agesama antahi'ana Poli'a zago namigahie nehuno, ama ana agafare mago'agna Polina ke higeno etere huno agranena keaga hu'ne. 
ACT.24.27	Tare zgegafu agateregeno'a, Pesius Festusi'a, Gavana eri'zana Feliksi no erino eri'ne, na'ankure Feliksi'a Jiu vahe zamazeri muse hu'naku Polina atregeno kina nompi mani'ne.
ACT.25.1	Festusi'a Gavana erizante Saesaria tagufa kna enemanino, Saesariatira atreno Jerusale vu'ne. 
ACT.25.2	Higeno ugagota mono kva vahe'ene Jiu vahepinti zamagi me'nea vahe'mo'za, Polina havige hu'za keaga eme agrite hunte'naze. 
ACT.25.3	Polima kema hunte'suna keaga antahi ramigahano hu'za antahige'naze. Festusiga huizo hunka atregeno Poli'a Jerusalemia vino hu'za hampo'na ke hunte'naze. Na'ankure avare'za nevnage'za kantega ome ahe fri'naku keaga tro hunte'neza hu'naze. 
ACT.25.4	Hianagi Festusi'a kenona huno, Polina ko azeri'za kina hunte'za azerintageno Saesaria mani'neankina, nagra upa knafi atreno Saesaria vugahie, hu'ne. 
ACT.25.5	Nehuno anage hu'ne, Zamatrenke'za kva vahe' kamo'za nagrane urami'za, ama ana nepima mago'a havizama hu'nesniazama me'nesige'za kesu'za, zamagra keaga agrira hunteho.
ACT.25.6	Festusi'a zamagranema 8ti'o 10ni'a kna agateoreno, osi'a knama maniteno'a Saeseria uramino, hagi mago knarera keaga refakohu trate unemanino, Polina avareta eho huno huzmante'ne. 
ACT.25.7	Poli'ma ehanatige'za, Jerusaleti e'naza Jiu vahe'mo'za, azeri amunompi ante'za otigagine'za, rama'a hampo'nanentake kea huntaza kemofona agafa omane tfa hu'ne. 
ACT.25.8	Agri'ama azama hania nanekea Poli'a anage hu'ne, Nagra Jiu vahe Tra Kea eri haviza osu'noe, ra mono nona eri haviza osuge, Sisana havizana huontetfa hu'noe. 
ACT.25.9	Hianagi Festusi'a Jiu vahe'mo'za musema huntesaza kazigati Poli antahigeno, kagra knare Jerusalemia mareri'nanke'na naneke ka'a ome antahigahufi? 
ACT.25.10	Higeno Poli'a kenona'arera anage hu'ne, Nagri'ma keagama hunantekure hazare, Sisa'ma keagama refako nehia tra'are menina oti'noe. Nagra Jiu vahera havizana huozmantetfa hu'noe. Ama tamageginka kagra ko antahi ankere'nane. 
ACT.25.11	Hagi nagrama haviza hunesuge'za frigahane hu'za zamagra hanazana, fri'zankura korera ofregahue. Hu'neanagi zamagrama mago kema hunantesaza kemo'ma tamage agafa'ama omanenesiana, mago nemo'a amuha osu'neankino zamagri zamazampina navare ontegahie. Nagra ama keaga Sisante retufentoankino agra refako hugahie, 
ACT.25.12	higeno Festusi'a kanisol vahe'enema atru huno keagama huteno'a, ke'nona hunteno, hago nasaminka Sisante retufentoe hanankinka Sisante vugahane huno asami'ne.
ACT.25.13	Mago'agna evutegeno kini nera Agripake nesaro Benaisikea, Festasi antahimi'ne nantu antenteke Saeseria urami'na'e. 
ACT.25.14	Anantega mago'a za'za kna umani'nakeno, Poli agenkea Festusi'a antahintahi'a erinaku Agripana anage huno asmi'ne, Feliksi'a mago nera kina nompi ante'ne. 
ACT.25.15	Jerusalemi mani'noge'za, mono'nonte ugagota kva (hae pris) vahe'ene, Jiu ranra (eldas) vahe'mo'za, agri agenkea nenasmi'za hugeta hae frimaneno hu'za nantahige'naze. 
ACT.25.16	Nagra kenona zamire anage hu'noe, Romu vahe'mofo avu'ava'mo'a, keagama mago vahe'ma hunteku'ma hanimo'a, agri'ma keagama hunteku'ma hanamokizmi zamure otino, agri'ma huntesaza kemofona azahu nanekea hutesige'za henka avaremigahaze. 
ACT.25.17	Hu'neanki'na amare'ma atruma hazage'na, ama ana kea huretufe onte'noe. Hagi anante knazupa keagama refakohu trate unemani'na, avaretma egahaze hu'noe. 
ACT.25.18	Keaga hunteku'ma haza vahe'mo'za oti'za zamagrama keaga hunte'nazana, havizama hu'nesia zante keaga huntegahaze hu'na nagesama antahinoa kantera huonte'naze. 
ACT.25.19	Hagi zamagrazmi mono'mofo zanku'ene mago nera Jisasi'e hu'za nehaza ne'ma fri'nea zanku'ma, Poli'ma huno mani'ne hu'nea zanku agenoka humare'za agripi atre'naze. 
ACT.25.20	Agri'ma hunentaza kemofo agafa'a, nagra ke'na erifore osua kazigati Jerusalemi eteno vanige'za amanahu keagama hunte'naza kea ome erifatgo husanifi hu'na knarerema hanigu antahige'noe. 
ACT.25.21	Hianagi Poli'ma huno ete nazeri antenkena kina nompi mani'nesugeno, Sisa'a na'ane keaga hunantegahifi antahineno hige'na, nagra hanavege huzmantoanki'za, agrira kava krinte'nesagena, inanknarero eri fatgoma hutesu'na, Sisantera (Empra) huntesugeno vugahie. 
ACT.25.22	Nehigeno anante Agripa'a anage huno Festasina asami'ne, nagranena ana ne'mofo kea nagra'ni'a nagesafinti antahinaku nehue, higeno Festusi'a okine huno Agripana asami'ne.
ACT.25.23	Hianagi anante knarera, Agripake Benasikea mizama'amo marerisa kukena huteke, ana vahe'zgama atruma hu'naza tusi'a nompi ha' kaziga keagare'ma ugagote'naza kva vahe'ene (commanding officers), rankumapi ranra kva vahe'ene ufrageno Festusi'a ke huzmantege'za Polina avare'za e'naze. 
ACT.25.24	Efrageno Festusi'a anage hu'ne, Kini ne' Agripagane miko tagrane mani'naza vahe'motma ama nera keho, maka Jiu vahe krerafamo'za keaga hunte'naku nagrite eri'za Jerusalemine amafinema eri'za e'nazana kezati'za, Polina hae frisnageno mago'enena amafina omanigahie hu'naze. 
ACT.25.25	Hu'neanagi nagrama hakena erifore'ma huana, agri'ma ahe friga agafa omanetfa hu'ne. Hagi agrama ana kumate'ma ugagote'nea ne' Sisante'ma keaga'ama mago'ene retufentoe hu'negu, nagra Polina avaretrenaku nagesa antahi'noane. 
ACT.25.26	Hu'neanagi agri nanekema, nagrama kre'na rani'a (lord) amiga keaga nagripina omanetfaza hu'negu tmagrite'ene amu Kini ne' Agripaga tamagra ma haketma keso'e hutesage'na, nagra avona kresue hu'na Polina avare'na tamagritera neoe. 
ACT.25.27	Na'ankure nagrama nagesama nentahuana mago kina ne'ma keaga huntaza kemo'ma, knare agafa omnenesire'ma huntezamo'a knarera osugahie.
ACT.26.1	Agripa'a, Polinku huno knarere hugantoanki naneke ka'a huama hugahane higeno, Poli'a azana ometre emetre nehuno ahoke'ma ahekeaga agafa huno hu'ne.
ACT.26.2	Jiu vahe'mo'za nagri'ma ha'ma renante'za navare'za tratema neazana ana mika zamofo agafa'a amananki Kini ne' Agripaga antahi'ankero, nagra tusi'a muse hu'na kagri kavurera oti'na, Jiu vahe'mo'zama hunante'naza kemofo nona'a huzmantegahue. 
ACT.26.3	Hanki Jiu vahe'mokizmi zamu'zma'ene, Jiu vahe'mo'zama keframa nehaza zana, kagra ko kenka antahinka hu'nananki, kema hanua keaga akohenka mani'nenka rezaganenka antahio.
ACT.26.4	Nagra inankna navu'navate osi'niaretira mani'na nehaza nera asete'na, esetetira vahe'niafine Jerusalemima mani'na e'noana, mika Jiu vahe krerafamo'za ko antahi'za ke'za hu'naze. 
ACT.26.5	Zamagra antahi'naze, na'ankure korapa nagrira nage'za antahi'naze. Zamagra huama hu'naku zamagesa nentahisu'za, tagri mono'mofo kasegemo'ma, o'ema huno hu'nea kante ante'na avariri fatgo hu'na nagra Farisi nere hu'na mani'noane. 
ACT.26.6	Hige'na menina ama keagarera eme oti'noe, na'ankure Anumzamo'ma tagehe'ima huvempama huzmante'nea kere namentinti hu'na, mani'noe. 
ACT.26.7	Tagri 12fu'a naga'nofiku huvempa huno erigahaze hu'nea kere zamua kete'za mani'ne'za, zagene haninena hanaveti'za monora hunentaze. E'i anazante'ma navuma ketena namentintima hu'noa zanteku, Juda vahe'mo'za nagrira hafra hunenantaze. Mareri'namoke! (king) 
ACT.26.8	Na'a higetma ama vahe'motma Anumzamo'ma fri vahera zamazeri oti'zankura tamentinti nosaze?
ACT.26.9	Nagrama nagesama antahi'noana tamageza nehue nehu'na hanaveti'na, Nazareti Jisasi agi'a eri haviza hu'noe. 
ACT.26.10	Jerusalemi kumapina amanahu'zana hu'noe. Rama'a Anumzante mani'naza vahetamina, Jiu mono nompima ugagote'naza prisi vahe'mo'zanena hugnare hazage'na zamare'na kina huzamante'na, zamahe frinaku'ma haza vahetera nagranena nazante'na izo huge'za zamahe'naze. 
ACT.26.11	Hanki hakare zupa maka osi mono nompi mareri'na Anumzama huhaviza hunteho hu'na zamahe'noe. Na'ankure nagra tusi'za hu'na narimpa hezmante'noe. Ru moparegane me'nea ra kumapina ufre'na zamahe'noe.
ACT.26.12	Anama nehuge'za, mono'nonte ugagota kva vahe'mo'za hugnare hu'za hanave nenami'za hunantage'na Damaskasi nevu'na, 
ACT.26.13	zagemo'a anuntu age12 kiloki higeno, mareri'namokagi (king) monafinkatira msa a'mo'a zagea agatere'nea tvi'mo nevugeno, nagrane magokama vu'nona nagate enena remsa mika hugagi'ne. 
ACT.26.14	Ana higeta ana mika'mota traka huta mopafima nemsonkeno, mago kezamo'a Aramu (Hibru) kefinti antahugeno anage hu'ne, 
ACT.26.15	Hige'na azage Ramoka? hugeno Ramo'a huno, 
ACT.26.18	 huno hu'ne.
ACT.26.19	Ana hu'negu, Kini Agripaga, monafinkati'ma ege'na ava'nagnazama ke'noazama amage'ma onte'zamo'a amuho hunantegahie. 
ACT.26.20	Hu'neanagi pusantera Damaskasi vahe zamasmite'na, Jerusalemine maka Judia vahe'enena zamasmite'na megi'a vahe'enena anazanke hu'na zamasmi'na, tmagu'a rukarehe hutma Anumzante nevinkeno, tamu'tmama hanaza zamo'a, hago tamagua rukarehe hu'naze hino. 
ACT.26.21	E'ina kegafare mago'a Jiu vahe'mo'za ra mono nompintira navuzuhu fegi'atre'za, nahe fri'nakura nehaze. 
ACT.26.22	Anumzamo'a nagrira naza hiazana keme e'na ama knarera oe. Hagi ama oti'na mika vahera osi'mofonteti vuno ramofonte'ma vu'neana, nagra huama hu'na nezmasmue. Mago'a kea nosuanagi, Mosese'ene, kasnampa vahe'mo'zama hu'za, e'inahu'zana fore hugahie hu'naza'zamo fore nehie. 
ACT.26.23	Kema hu'za Kraisi'a ataza erino friteno pusante fri'pintira otino, Jiu vahete'ene megi'a vahetera tavi'a eri ama hugahie hu'naze.
ACT.26.24	Polima agra'ama agu'mavazisia zamofo keagama nehiana, Festusi'a ranke huno Poliga hago ifo nehano! Ra'ma'a zama rempi hu'nana zamo kagrira kazeri savari'nehie! 
ACT.26.25	Higeno Poli'a huno, Nagrira antahintahinimo'a havizana osu'ne, Festasiga so'e ne' mani'nane. Hianagi nagrama nehua nanekea tamage hu'na fatgo antahintahizanteti nehue. 
ACT.26.26	Amana kema nehuana Kini ne'mo'a antahino keno hu'negu nagra agritera hu'ama hu'na nehue. Ama anazanku'ma nehuana kinimofo avurera fra'okine. 
ACT.26.27	Kini ne' Agripaga kasnampa vahe kegu kamentinti'a nehampi? Nagra antahi'noe, kagra kamentinti nehane. 
ACT.26.28	Higeno Kini Agripa'a Polinku anage hu'ne, Kagrama kagesa antahinana ama atupa knafina nazeri rukarehe hanankena, nagra mono ne' manigahufi? 
ACT.26.29	Anage higeno Poli'a kenona'a huno, atupa knafino, za'za knafino nagra Anumzantega nunamu nehue, kagrikukera nosuanki ama menima mani'ne'za nagrama huanke'ma nentahiza vahe'mo'za, nagrikna hihogu nehuankino, ama'na seni nofinura kina reozmante'saze. 
ACT.26.30	Anage hige'za, Kini neki, Gavana neki Benesiki, zamagranema mani'naza vahe'amoza oti'naze. 
ACT.26.31	Oti'za ana noma atre'za fegi'a nevu'za, ke huganti hugama hu'za anage hu'naze. Ama'na nera mago knare ke agafa omaneneankita ahe frige' kina huntege osu'tfa hugahune, hu'za hu'naze. 
ACT.26.32	Agripa'a, Festusi asmi'no, Sisante'ma vugahue osiasina, ama nera katufe atrosine.
ACT.27.1	Italima tina takaheta vugahaze hutageta, mago ruotage hu'za empra 100ti'a sondia vahete kva nehia ne' (sensulien) Juliasi kegva hinogu, Poline, ruga'a kina vahera, avaremi'naze. 
ACT.27.2	Atramutiti Esia kaziga rama'a vente manitere nehia kumate manitere huno, vunaku nehia ventefi marerita hagerimpi vu'none. Aristakusi'a Tesalonika ra kumapinti nera, Masedoniatikino tagrane vu'ne. 
ACT.27.3	Maseno ko'ati zupa Saidon uhanati'none. Juliasi'a knarere huno Polina huntegeno, amane vunka knampa ka'a ome nezmagenka, kzama hu'zana zamagripinti erigahane huno huntegeno vu'ne. 
ACT.27.4	Hagi Saidonia atreta Siprusi ti amu'nompi me'nea kuma asogita vu'none. Na'ankure zaho'mo'a tusiza huno himamutino hagerina erivnapene. 
ACT.27.5	Silisiane Pamfilia hagerina arugitagita vunazamota, Maira rankumate Lisia provinsifi umani'none. 
ACT.27.6	Anante sondia kva ne'mo'a Aleksandriati ventemo, Itali vunaku nehia vente keteno, anampi tavare antegeta vu'none. 
ACT.27.7	Akoheta rama'a kna ana'ana huta vu'none. Tusi knazampi Sindasia ehanati'none, na'ankure zaho'mo'a tusi himamu reno kana renkaniregeta mago'anena ovuta, Kriti ti amunompi me'nea mopa asogita Salmoni vu'none. 
ACT.27.8	Agatereta tusi amuho huta Lasia kuma tavaonte, Fea Haveni e'none.
ACT.27.9	Rama'a knamo'a tagateretegeno, hagerimpi vuna kamo'a menina hazenke atie, na'ankure Jiu vahe'mo'za kave'ma a'o hukna agateregeno, hampo'na zaho ko atu knafi efrone, Poli'a antahintahi zamino, 
ACT.27.10	anage hu'ne, ama ve'nene zage, nagrama nentahuana, amama vuku'ma nehuna kamofona rama'a hazenkefi ufreta rama'a zanti atregahune, feno'zane ventegeropage, tagranena tasimura atregahune huno zamasmi'ne. 
ACT.27.11	Hianagi sondia vahete kva ne'mo'a, ventere'ma aze'neria ne' ene, ventemofo nefake ha'a nanekea nentahino, hagi Poli'ma hiankea ontahi'ne. 
ACT.27.12	Na'ankure zahoko'atu knafima ventemo'ma umani kumamo'a knarera osu'ne. Rama'amo'za mago'zmarimpa hu'za, knarekita vugahune hu'naze. Zamagesama antahizana Foniksi uhanatigahune hu'za antahi'naze. Kritima ventemo'ma unemania kumamo'a rugaruga asoparega zge ufre kaziga (notwest sautwest) avugosa hunte'negeno zaho ko atu knafina anante umanigahune hu'naze.
ACT.27.13	Kanti sauti kazigati agazone zaho emarerige'za, hago knare hiankita amane vugahu'ne nehu'za, timpi umaniku erinetraza zana anka avazuhu ventefi nenteza, Kriti kaziga vu'za mopa tva'onte vu'naze. 
ACT.27.14	Hianagi tusi'a not isti'e hu'za nehaza zahokomo avunenenteno Kriti kazigati tusi himamutino e'ne. 
ACT.27.15	Zaho komo'a vente'a eme amasagino azeri rava higeno, ventemo'a azeri agatere'zana osigeta tagrati atronkeno zaho komo taretufeno vu'ne. 
ACT.27.16	Kautie nehaza ti amu'nompi mopa asogita tagareta nevuta, tusi amuho hunerantegeta tazama husia onensa ventea avazu huno ne-ea ventea erinteanaga atre'none. 
ACT.27.17	Osi ventema erianaga atrete'za, nofi eri'za ra ventere azerisigu kitragote'naze. Vene'ne zgamo'za ventemo Sitisi tinkenare ome hae'zankura tusi kore nehu'za zamazeri knama hanige'za ti avozare'ma akohe'za vanagu, kna'age'zama rente'naza nofira eritrete'za atrageno zaho'mo zamatufeno vu'ne. 
ACT.27.18	Maseno ko'atige'za mago'a fenona ventefintira eri atre'naze, na'ankure zaho komo'a tusi hampo'natino ahegantugama huno azeri nakari'za hige'za ana hu'naze. 
ACT.27.19	Nampa 3knazupa ventemofo eri'za zantamina mago'a asga hu'za mate'vu atre'naze. 
ACT.27.20	Tagra zagene hanafi'enema mika knafima hanatigeta onkonkeno zahoko'mo'ma knare osigeno'a, knare hugahune huta tagesama antahi'nona zamo'a amane zankna hu'ne.
ACT.27.21	Za'za kna ne'zana one'za manizageno, Poli'a amu'nozamifi otino anage hu'ne, ama vene'nemotma nagrama huanke amage antetma Krititima atretma omazasina amanahu hazenkene tuzampaza zantamima atraza zana otrasine. 
ACT.27.22	Hanki menima tamasmisuana korera osiho, na'ankure amama mani'naza amu'nompintira mago'moka fanane osugahananki ventemoke fanane hugahie. 
ACT.27.23	Na'ankure meni keragera nagrama Agri vahe mani'nena erizama'a erinentoa Anumzamofo ankeromo'a navuga eme otino, 
ACT.27.24	anage hu'ne, Poliga antahio korera osunka amane Sisa avurera ome otio, kagranema ana mika ventefima neaza nagara Anumzamo'a asunku huramanteno tamaza hugahie hu'ne. 
ACT.27.25	E'inage hu'negu ama vene'nezga korera osiho, na'ankure nagra Anumzamofonku namentinti nehuankino nasami'nea kante fatgo huno taza hugahie. 
ACT.27.26	Hu'neanagi mago ti amunompi mopare atresunkeno zaho'mo ventea atufeno have ome amiteno rukaha hanie.
ACT.27.27	14ni'a kenage'mofo agu'afima zaho'moma tatufeno Adriatiki hageri amu'nompima nevigeno'a, kerage amu'nompina ventefi eri'za vahe'mo'za hago mopare neone hu'za zamagesa antahi'naze. 
ACT.27.28	Nehu'za nofi tu'mitare knaza eri renente'za, eri hagerimpi re'za kazana, 40ti'a mita fenkagame urami'ne. Osi'a ogantu'a vuza mago'ane ana nofira erire'za kazana, 30ti'a mita timofo zaza a'mo'a urami'nege'za ke'naze. 
ACT.27.29	Have haegahune hu'za tusi zamagogogu nehu'za, ventema umaniku'ma nehige'za erinetrazaza anka 4'a asgahu netre'za, ko'ma atusigu nunamu hu'naze. 
ACT.27.30	Anante ventefi eri'za vahe'mo'za ventefinti atre'za fre'naku nehu'za, havige hu'za nofite kna'nentake'za eri netraze nehazage'za osi voti hagerimpi eri atre'naze. 
ACT.27.31	Poli'a sondia vahete kva ne'ene ruga'a sondia vahera zamasamino, Ama'na vene'ne zgama ventefima omani'snazana tamagra frigahaze hu'ne. 
ACT.27.32	Hige'za sondia vahe'mo'za ana dinkire'ma kinte'naza nofira traga hutrageno hagerimpi mareno vu'ne.
ACT.27.33	Ko'atumasa huku higeno, Poli'a mika vaheku ne'za neho huno nezmasmino anage hu'ne, 14ni'a kna'mofo agu'afina naza fore hugahieha hutma ne'zama onetma mago'zama osutma e'naze. 
ACT.27.34	E'inama hu'nagu mago'a ne'zana neho hu'na neramasmue na'ankure, tamagri'ma tamazeri hampo'na hanigetma manisnagu nehue. Na'ankure magore hunka osi hazenkea mago'moka e'oritfa hugahane. 
ACT.27.35	Anagema huteno'a, ana mika vahe'zamufi breti erino Anumzantega nunamu hunteno, korino agafa huno ne'ne. 
ACT.27.36	Ana huno hakare vahera zamazeri hampo'na huke hige'za zamesite ne'zana eri'naze. 
ACT.27.37	Ana miko vahe'ma vente agu'afima mani'nonana, 276'a vahe mani'none. 
ACT.27.38	Anahu'za zamesiama'a nezamu nehu'za, ventemo'ma oza hanigu witi'a eri'za hagerimpi matevu atrenaze.
ACT.27.39	Ko'ma atige'za, mago mopa ke'nazanagi ana mopa antahi'za ke'za osu'naze, hianagi timo eri mago huno ufreno knare kahepa ruherafi'nege'za kete'za, knare hanuno'a zahomo vente'a atufeno anante vugahie hu'za antahi'naze. 
ACT.27.40	Hige'za vente'ma azerino nemania nofira tgahu'za eri timpi netre'za, ventema azeri ante fatgo higeno nevia apa knonte'ma ki'naza nofira vakane'naze. Anante avugama me'nea selia eri zaho kantega netre'za, hageri ankena kefatago hu'za vu'naze. 
ACT.27.41	Ventemo'a have ome amasgino anampi vuno'eno osu'are agi'mo'a runtanigeno, ruga ragati hagerimo'a avunema anteno riga'a rutamana hutre'ne. 
ACT.27.42	E'i sondia vahe'mo'za kina vahe zamahe frinaku ke retro hu'naze. Hanki mago'mo'a zanagora aruno tatareno ofregahie hu'za hu'naze. 
ACT.27.43	Hu'nazanagi, sondia vahete kva ne'mo'a' Poli'na avare so'e huno aza huno vuku agesa nentahino, sondia vahe'mo'za kina vahera ozmahesaze nehuno, azagama zanago ruga hu'nesamoka ventefintira takaurenka pusante tinkenare vugahaze huno hige'za, 
ACT.27.44	mago'amota, zafa atupare azeritma nevusageno, ventemofo atupare aze'nerita vugahaze, hige'za ana'ma hazana knare hu'za mopare vu'naze.
ACT.28.1	Knare huta mopare'ma unehanatita konana Maltae nehaza ti amu'nompi mopa ke'none. 
ACT.28.2	Anampima nemaniza vahe'mo'za knare so'e zamu'zma hu'za tavarente'naze. Tusi'a teve hegare'za tazeri so'e hu'naze na'ankure, tusi ko'aruno zasi hige'za ana hu'naze.
ACT.28.3	Poli'ma teve zogino erino eme tevefima negregeno, tevemo'a amuho higeno ana tevefinti mago ha' osifa'vemo hanatino Poli azante haninkofigeno, arisonamo'a kizu'vazu hu'ne. 
ACT.28.4	Kuma agafa vahe'mo'za kazageno osifa'vemo Poli azante haninkofi nege'za, zamagra'a anage hugantugma hu'za, ama'na nera vahe zamahe nefria nepigure, hankino hagerimpi frigara knare huno freno e'neanagi, tagri a' anumzamo refako husiana atre'sigeno Poli'a omanigahie. 
ACT.28.5	Hianagi Poli'a ana ha' osifavea tevefi rutafri atregeno ata hoza omi'ne. 
ACT.28.6	Zamagra'ma antahi'zana, avufamo'a zorege mopafi traka huno frigahie hu'za nentahi'za, za'za kna kete'za mani'zana, mago'zana agritera fore osige'za, antahizazmia rukarehe hu'za ama'na nera anumzampigure hu'za hu'naze.
ACT.28.7	Ana kumate'ma me'nea mopagerfa, ana ti amunompi mopare ugagota hu'nea ne' Pabliasi'e nehaza ne'mofona, agupo mopa'a me'nea ne'mo, muse nehuno tavareno noma'are vuno, 3'a kna'mofo agu'afina tazeri so'e hurante'ne. 
ACT.28.8	Anama hifina Pabliasi nefana amuho ave'nesino korarifa renagigeno vase'nege'za ome ke'naze. Poli'a omegeno nunamu hunteteno, avufare azana agofetu antegeno, kri'a amane hunte'ne. 
ACT.28.9	Anazama fore hige'za, maka ana ti amunompi mopare'ma nemaniza kri vahera anahu'za ageno kri'zamia eri amane huzmante'ne. 
ACT.28.10	Zamagranena, tagrira husga huneranteza, vunaku'ma trotra nehunke'za, ina zanku'ma upa'ma hu'nazana ventefi eri'za ome tami'naze. 
ACT.28.11	3'a ika maniteta, ana ti amunompi kumate'ma zaho ko'ma ati'geno ko'ma emani'nea Aleksandria ventefi vu'none. Ana vente'mofo avuga kugaveza anumzane huno tare kogna tremo'kizni zname me'ne. 
ACT.28.12	Vuta 3'a kna (3 dei) Sirakusi kumate ome azerita mani'none. 
ACT.28.13	Anantetira rugagita Rigiamu hanati'none. Masonkeno ko'atigeno zage fretegati zaho egeta anagame'a mago knarera Puteoli uhanatuna zamota, 
ACT.28.14	anampi mago'a tafuhe'ina ome zamageta erifore hunke'za, ke hazageta zamagranena mago sonda umani'none. Ananteti Romu e'none. 
ACT.28.15	Hago tagriku'ma emani'naze kema Romu mani'naza tafuhe'za nentahi'za vahe'ma e'nazana, Apiasi kante maketi kumapinti ne'ageno, 3'a no mizase'za nemasaza nonteti tagri'ma tavataginakura e'naze. Poli'ma nezmageno'a hanave e'nerino, Anumzamofo muse hunte'ne.
ACT.28.16	Romuma ufronke'za, kagra kvesi'zante kvama hugante'nia sondia ne'ene manio hu'za Polinkura hunte'naze.
ACT.28.17	3'a kna'mofo amefi'a, Poli'a kehige'za Juda kva vahera emeritru hazageno, Juda kva vaheku anage hu'ne, Nafuheta nagra mago havizana vahetia huozmante'na tafahe'i zamu'zmara eri haviza osu'noanagi, nagrira kina vahekna hu'za Jerusalemitira navare'za Romu vahe zamazampi eme natre'naze. 
ACT.28.18	Romu vahe'mo'za nagrira refko hu'za nagete'za, katufe natrenaku hu'naze. Na'ankure nahe friku'ma hunanta'zana, kegafa'a nagripina omane'tfa hu'ne. 
ACT.28.19	Hianagi Juda vahe'mo'za ana kerera ke ha' renantage'na, rankva Sisa kenakure hu'noe. Hu'neanagi nagrama antahuana mago keaga nagra'ni'a vahera huozmantegahue hu'noe. 
ACT.28.20	E'ina hu'negu nagra neramage'na tamagra ne keaga huku nehue. Na'ankure Israeli vahe'mo'za zamentinti hu'za, zamage'sama nentahiza zante ana agafare nagrira ama'na kina nofira renante'naze. 
ACT.28.21	Hige'za anage hu'za asami'naze, Judia kazigatira kagri nanekea avona kre'za atrageta e'ori'none. Hanki tafuhe'za anantegatira e'za naneke'a eme antege, kagri havi kavukva zamofo nanekea ontasmitfa hu'naze. 
ACT.28.22	Hianagi menina kagripinti kema antahinaku nehune, na'ankure mika kotegati vahe'mo'za antahu'nana ama ana kevugura (sekt) huhaviza huneramantaze. 
ACT.28.23	Agranema atru hu'za keaga husnaza knama erinte fatgoma hutage'za, rama'a vahe'mo'za nemasefinka e'za eme negageno, ana zupa Mosese kasegefinti ene kasnampa vahe'mo'zama krente'naza kefinti erino Anumzamofo mona kuma avu'avazana hu'ama huno nezmasmino, ama ana Jisasi avu'ava zante'ma zamentinti hanagu nanterana agafa huno nezmasmigeno kinaga ome ase'ne. 
ACT.28.24	Poli'ma kema hia kemo'a mago'amokizmia antahintahi zmia zamare agrarega zamante'ne, mago'amo'za antahi'za zamentinti huzankura zamesra hu'naze. 
ACT.28.25	Zamagra zamagra hugantigma hu'za mago zamarimpa nosu'za, atre'za nevazageno, Poli'a vagare keaga huno, Ruotge Avamu'mo tamagehe'ima keaga huzami'neana, kasnampa ne' Aisaiampi huvazino hufatgo hu'ne. 
ACT.28.26	Ana vahete vutma anage hiho, 
ACT.28.27	 (Aisa 6:9-10)
ACT.28.28+ACT.28.29	E'ina hu'negu tamagra antahi ankeresazana, Anumzamo tahokehe'zana megi'a vahete atregeno e'ne hu'zama zamagra antahigahaze.
ACT.28.30	Poli'a, agra'ama ikante mizaseno ne'mania nompina, tare zgegafufi anampina mani'nege'za, agri'ma kekure hu'za amokizmia so'e huzmante'ne. 
ACT.28.31	Korera osuno Anumzamofo mona kumamofo avu'ava zana hu'ama nehuno, Ramofo Jisasi avu'ava zamofo nanekea rempi hunezamigeno mago'mo'a aze'orino i'o huonte'ne.
ROM.1.1	Nagra Poli'na, Kraisi Jisasi kazokzo eri'za ne'mo'na, Anumzamo aposol eri'za erio huno huhampri'nanteno, knare musenke'a huama hanugu nazeri ruotge hunantene. 
ROM.1.2	Korapa Anumzamo huvempa kea kasnampa vahe'amokizmi zmasamige'za, Ruotge Avontafepi krente'naze. 
ROM.1.3	E'i ana Mofavre'a Deviti naga nofipinti, ne'mo ama mopafi avufga erino efore hu'ne. 
ROM.1.4	Hagi Ruotge Avamumo'a hihamu'ane huama huno, Anumzamofo Mofavre azeri oti'negeta, Jisas Kraisi'a Rantimo'e nehune. 
ROM.1.5	Jisas Kraisi azampi Anumzamo'a asunku huranteno, Agri agifi Anumzamo'a aposol eri'zama miko megi'a vahetema erisunku huhampritantene. E'ina hu'negu zmagra Agri Agifina amagera nente'za zamentintia hugahaze. 
ROM.1.6	Tamagranena Jisas Kraisi nagare hu'zama mani'naza nagapi mani'naze.
ROM.1.7	Anumzamo'ma tmavesinteno kema higeta mika Romu kumate mni ruotge hutma mni'naza nagamotarega, Anumza Nafatimofone Rantimofo Jisasi Kraisi asunku'zamo'ene, rimpa fruzamo'a tamagra ne megahie.
ROM.1.8	Kota'zana, Jisas Kraisi agifi, Anumza ni'amofona maka'motamagura susu huntue. Na'ankure tamagra tamentintima haza zamofo kea, mika kotega huama nehaze. 
ROM.1.9	Na'ankure Anumzamofoma nagra maka nagu'aretima eri'zama'a erinentena, Nemofo knare musenkema huama nehumo, tamagriku'ma nentahi'na nunamuma nehuazana, nageno antahino nehie. 
ROM.1.10	Mika zupa nunamuma hufina, Anumzamofo avesima menesigena, tamagritega esugura nunamuna huvava nehue. 
ROM.1.11	Na'ankure tamagri'ma eme neramagena, Avamumofo musezama nagripi me'neazama nerami'nugeno, tamazeri hanavetisia zankura tusi'za huno navenesie. 
ROM.1.12	E'i ana zana, tamagri tamentinti azeri hankaveti ke neramasami'nena, nagri'enena ana zanke huta nazeri hanaveti kea nenasamisageta tamentintifina oti hanavetita manigahune. 
ROM.1.13	Nafuhetane nasaraheta antahisazegu nehue. Nagra nantu eme antenermantena eri'za tamagripi enerisugeno, megi'a nagapi hu'neaza huno Avamumofo rga'a tamagripima efore hanigena kesua zankura, rama'a zupa antahintahini'a retro hu'noanagi mago'a zamo nazerigena, omena mani'nogeno menina ama knarera ehanatie. 
ROM.1.14	Eri'za eri'na, Griki vahe'ene, ko knafi vahekna vahe'ene antahintahiza me'nea vahe'ene, antahintahiza omne vahe'mokizmine, zmaza hanugu Nagrira hunantene. 
ROM.1.15	E'ina hu'negu Romu kumate mni'naza nagamotarega, Anumzamofo knare musenkema eme huama hu'na tamasamizankura tusi'za huno navenesie.
ROM.1.16	Na'ankure Kraisi knare musenkegura nagazea nosue. Na'ankure e'i Anumzamofo hanave'a anampina me'neankino, iza'zo zamentintima hanamokizmia zmahonekeno, Jiu vahe esera zamavreteno, anante megi'a vahera zamavregahie. 
ROM.1.17	Na'ankure ama ana knare musenkefi, Anumzamo fatgo avu'avaza hurante'nea avu'avamo'a efore hu'ne. Eri agafa huneretima vuno vagaretema uhanatisiana, amentintima hu'zamo azeri ruotagera hugahie. Avontafepi huno, 
ROM.1.18	Na'ankure Anumzamo'a, Agra'a monafinkatira rimpahezana eri'ama huno, Anumzamofo fatgo avu'ava nosu'za, fatgo osu zmavuzmava nehaza vahe'mozama ana zamuzmateti'ma, tamage kemofo rentrako nehaza vahera ha'rezamantegahie. 
ROM.1.19	Na'ankure Anumzamofoku'ma ke'za antahizama huzantmina amuno zmifina ama hu'ne. Na'ankure ko Anumzamo avu'avazama'a eriama huno zmaveri hu'ne. 
ROM.1.20	Hakare'zama troma higeno fore'ma hu'neregatima e'neana, Anumzamofo mevava avu'avazana ke'naze. Hianagi hakare'zama erifore huneregatima e'neana hakarezamo'a Anumzamo'ma tro hunte'nea avamente nege'za vahe'mo'za negaze. E'i ana agafare Anumzamofo oku me'nea hankave efore hige'za negazankiza, vahe'mo'za onke'none hu'za osugahaze. 
ROM.1.21	Hu'negu Anumzamofona ke'za antahiza hu'nezagi, zamagra Anumzane hu'za ra agi'a nomiza, humuse hunontaze. Hagi zamagri'a neginagi antahintahizamo zmazeri savri hige'na, zmagu'amo'a hanizampi neme. 
ROM.1.22	Zamagra antahi'zane vahe mani'none hu'za nehazanagi, zamagra neginagi vahe fore nehaze. 
ROM.1.23	Hagi zamagra manivava Anumzamofo ra agima amigazana, erimare'za fri'naza vahe'mofo amema'agi, nmaramimofo amema'agi, 4'a agazane zagagfamofo amema'agi, zmurugufati vano nehaza zgaramimofo amema'a tro hunte'naza zante ra agi nemize.
ROM.1.24	E'ina hu'nagu Anumzamo'a zmatrege'za, zamagra zamaguareti zamavesintaza kefo avu'avazampi unefre'za, kefoza huno havizantfa hu'nea avu'avaza zamagra zamufgare ohunte ahunte nehu'za, zamufga eri haviza hu'naze. 
ROM.1.25	Anumzamofo tamage kea, havigereti eri revahe nehu'za, Anumzamo, Agra'a troma hunte'nea zgaraminte monora hunte'za amage nente'za, troma hu'nea Anumzamofo ra agia amivava hugazanagi anara nosaze. Tamage. 
ROM.1.26	Ama anahu agafare Anumzamo'a zmatrege'za, vahe'mofoma agaze ami avu'avazamofo zmavesizampi nehaze. Ane'mo'za osuga zmavu'zmava hu'za zmagra zmagra havi zamavu'zmavara nehaze. 
ROM.1.27	Anahukna hu'za, venene'mo'za a'nene veazana hugazanagi, netre'za, venenemo'za zmagra zmagra monkozama hu'zanku tusiza huno zamavenesige'za, zamagaze hu avu'avaza zmagra zmagra nehaze. Ana kumima hazazamofo, mizama'a zmagra'a zamata enerize.
ROM.1.28	Zamagrama Anumzamofo zmefi hunte'za agorga'ama omninazana neginagi zane hu'za nehaza zanku, Anumzamo'a atregeno havi antahintahizazmimo rentrako hige'za, osuga avu'avazana nehaze. 
ROM.1.29	Zamagripina hakare havi kefo avu'ava zamo'a avitege'za, kefo zmuzma nehu'za, veva osu agraguke antahizane, vahe'mofo avesi onte'zama, antahi mugizama, vahe ahefri'zama, ke ha' huza kanive oreare huzama, krunage hu'zama, vahe'mofo fruge huonte'zama, vahe'mofo amefi ke hu'zane, 
ROM.1.30	vahe'mofo avufintanke huno hu kofinte'zama, Anumzamofo antahiomizama, veganokno huzama, agra'ama erintesga hu zmavuzmava nehu'za, kasefa kefo avu'avaza eri fore nehu'za, zmarera zmafa agorga nomnize. 
ROM.1.31	E'inahu vahepina knare antahintahizana omanegeno, rumofoma antahimizana omanegeno, vahe'mofoma avesinteno, asunku huntezana omanene. 
ROM.1.32	Zamagra ko Anumzamofo kasegemo'ma fatgo osu zmavu'zmavama hanaza vahe'mo'za frigahaze hu'nea kea antahinazanagi, ana kesegea amage nonte'za, ana kefo avu'avazana nehu'za, mago'ane rumokizmia hiho hu'za antahintahia zamizage'za nehaze.
ROM.2.1	E'ina hu'negu tamagra antahisazana rumo'za haviza hu'naze hutma refko huzmante gahazanagi, tamagranena anahukna hutma havi vahe mani'nazankitma mago'a kea osugahaze. Tamagrama rumokizmigu havi vahe maninazankiza zamata erigahaze hutama huzmantesazana, tamagranena anahukna hu'nazankino, tamagri'enena anazanke hurmantegahie. Na'ankure rumofoma refko nehamoka, kagranena ana hukna hu'nane. 
ROM.2.2	Hagi antahi'none, Anumzamo'a fatgo avu'avazanteti, iza'o anazama hania vahera refko huno knazana amigahie. 
ROM.2.3	Kagra rumozama anazama hazana refko hunezmantananki, nahigenka kagra zamagrikna hunananki, Anumzamo'ma refko huzmantesnifintira agateregahue hunka nehane? 
ROM.2.4	Kagra nonkano knaza amunanagi knarezantfa huno agazone huneranteno, akoheranteno mani Anumzamo'ma kagri'enema mani'neana? E'i anazamo'a kagritera amneza me'nefi? Kagra nonkano knare'ma hunegantenoma kumipintima kagu'a rukrahema hnazegu'ma knama kaminoma ne-eazana nontahino? 
ROM.2.5	Hianagi krimpa'mo hankavetigenka kumimofoma kamagena humizankura kavenosie. E'i kagra'a, kefoza huno havizantfa hu'nea mizama erisana mizanka'a eri atru nehane. Na'ankure Anumzamo'a rimpahe kna ne-enkino fatgo refakozama'a erinte'ama hugahie. 
ROM.2.6	Anumzamo'a zmavu'zamavama nehanaza avamente, magoke magokemofona mizana amitere hugahie. 
ROM.2.7	Iza'zo knare zamuzma huvava hu'za nevu'za, ra zmagima erisagu nehake'za, himamu hankave erisigu nehake'za, haviza osniazanku nehakesamokizmia, Anumzamo manivava zmasimura zamigahie. 
ROM.2.8	Hu'neanagi Agra rimpa he'zana rukaha hutresigeno, iza'zoma zamagraguke nentahiza, tamage ke'mofo amage'ante zanku zamagena hunemiza, kefo avu'ava nehanaza vahete egahie. 
ROM.2.9	Kefoza huno havizantfa hu'nea knazamo, kefozama huvava hu'za nevanaza vahetera egahie. Esera Jiu vahete eteno, anahukna huno megi'a vahete enena egahie. 
ROM.2.10	Hu'neanagi masanentake avasesezama, ragi eri'zama, rimpa fruzana makama knare'zama nehza vahe Anumzamo'a zamigahie. Esera Jiu vahe zamiteno, anantera anahukna huno megi'a vahera zamigahie. 
ROM.2.11	Na'ankure Anumzamo'a magoke mofonkuke osuno, fatgo avesizanteti ana miko vahera refko nehie.
ROM.2.12	Na'ankure megi'a vahe'mo'za Anumzamofo kasege krenteneana ontahine'za kumira hugahazanagi, zamahe fanene hugahie. Jiu vahe'mo'za Anumzamofo kasege eri'naza vahe'mozama kumi'ma hanazana, ana kasegereti refkoa huzmanteno knazana zamigahie. 
ROM.2.13	Hu'negu kasegema antahike'zama nehamo'za, Anumzamofo avurera fatgo osu'naze. Hianagi kasegema amage nentaza vahe'mo'za Anumzamofo avufina fatgoa hu'naze. 
ROM.2.14	Na'ankure megi'a vahe'mo'za Anumzamofo kasegema krente'neana e'orinazanagi, zamagra zamagu'afina ko havizanki knarezanki hu'za nentahiza amage nentaze. 
ROM.2.15	E'inahuma hazazamo zamagrira Anumzamofo kasegema zamagu'afi krenteneana erinteama nehaze. Ana hu'negu zamagra zamagu'afi nentahizageno, antahintahiza'zmimo zmasamino, knare'za nehazanki haviza nehaze huno nezmasamie. 
ROM.2.16	Hagi mago kna ne-enkino Anumzamo'a Jisas Kraisimpi ana miko vahe'mofo oku'a antahintahizmia refko hugahie. Ama knare musenkemo hu'nea kante neramasamue.
ROM.2.17	Tamagra Jiu vahe mani'none nehutma, Anumzamofo kasegemofonte manineta, Anumzamo'ene tragoteta mni'none hutma tamagra tamavufa erisaga nehaze. 
ROM.2.18	Tamagra Agri'ma avesinea zana inazamo fatgo higeno, havizana hune ko antahinaze. Na'ankure agri kasegema korapa rempi huramigeta antahi'naze. 
ROM.2.19	Tamagra zamavu asuhu vahe'mokizmi kama zamaveri nehuta, hanimpima mani'naza vahe'mokizmi tavi mni'none huta nehaza zankura, knare'za nehune hutma nehaze. 
ROM.2.20	Tamagra tamagesama antahizana vahe'mo'zama neginagi avu'avaza nehaza vahe'mokizmi kana zamaveri nehune nehuta, mofavremokizmi Anumzamofo kana rempi hunezamune huta nehaze. Na'ankure Anumzamofo kasegefina, knare antahizane tamage'zana antahi vgare'none huta nentahize. 
ROM.2.21	Tamagrama vahe'mokizmi rempi hunezamita, hagi nahigeta tamagra'a rempi huta nontahize? Tamagra musufa oseho huta nezmasamize. Hianagi tamagra'a musufa nosazo? 
ROM.2.22	Tamagra ru venenene anene monkoza osiho huta nehazanagi, tamagra'a anazana nosazo? Tamagra havi anumzante mono huonteho nehuta, mono nozmifintira kumzafa nosazo? 
ROM.2.23	Tamagra kasegema antahinaza zankura tamufga erisaga nehaze. Hu'neanagi kasegema rutagrazana Anumzamofona ra agi eri haviza nehaze. 
ROM.2.24	Na'ankure avontafepima hu'neana, 
ROM.2.25	Na'ankure Jiu vahe'motma tavufga tgahu tamavutamava zamoma knarema hanie hanutma, kasegemofo amagema antesageno'e. Hianagi kasegema rutagrenageno'a tamavufga taga nehaza tamavutamavazamo'a amne'zankna hugahie. 
ROM.2.26	Hagi megia vahe'mo'za zamavufga taga osune'za, Anumzamofo kasegema amagema'antesazana, zamufga taga osu'naza zamo'a zamufga tgahu vahekna hugahaze. 
ROM.2.27	Tamage amega avufga tga osu, megi'a vahepinti iza'o Anumzamofo kasege amagema antesimo, Jiu vahe oku tamavufga tga hu'nesaza vahe'mota Anumzamofo kasege amage nontesaza vahe'motagu keagafi manigahaze hu'za hurmantegahaze. 
ROM.2.28	Hu'negu tamagra tamage Jiu vahera omani'naze. Na'ankure Jiu vahe'mo'zama kasenermante'za oku tamavufga tgama hurmante'naza zamo'e. 
ROM.2.29	Tamage Jiu vahema mni'nakuma hanuza, kasegemofo amage antegahaze. Tamage oku avufgama tga huzana agu'afi tumo'amofo Anumzamofo Avamumo erifore hugahianki, amega avufgare erifore osugahie. E'inama nehaza vahe'mo'za vahe'mofo tegatirompage, Anumzamofontegati ra zmagima erisaza zanku nehakaze.
ROM.3.1	Jiu vaherema nehazana, nankna knare'za eriforera nehaze? Hifi oku'a tavufgama tgahu tavutava zampintira na'a taza hu'zana enerune? 
ROM.3.2	Anampina rama'a tamaza hu'za me'negeta enerize! Ese zana Anumzamofo oku me'nea ke'a Jiu vaheku antahiramino eri'ama hu'ne. 
ROM.3.3	Ana hanigeno mago'amo'zama zamentintima osanageno'a, ana zamentintima osnazazamo'a, Anumzamo'ma huvempa hu'nea ke'a rufutagigahifi? 
ROM.3.4	I'o, Anumzamoke fatgo hu'neanki, maka vahe'mota havige vahe mani'none. Avontafepima krente'neana 
ROM.3.5	Hianagi tagri fatgo osu tavu'tavazamo'ma, Anumzamofo fatgo avu'avazama eri fore'ma nehanigeta, tagra na'ane huta hugahune? Anumzamo'ma rimpaheranteno knazama tamisiana, e'i fatgo avu'ava hugahifi? (Vahe'mota antahintahire, ama'ina kea nehue.) 
ROM.3.6	I'o, Anumzamo'ma fatgoma osu'nesuno'a mopafi vahe'ene mikozana refko huga osu'neankino, inankna huno refko hugahie? 
ROM.3.7	Nagri havigemo'ma Anumzamofo fatgo avu'avazampine masa'afima eama hanigeno'a, na'ante Anumzamo'a kumi vahe mani'nane huno hugahie? 
ROM.3.8	Hagi mago'amo'za tananke nekafriankna hu'za kegaga zamifintira kea nehu'za, mago'ane kumira nehanunkeno knare'za efore hanie hu'za nehaze. Iza'o e'inahukna nanekema nehanimofona kna erinogu nehie.
ROM.3.9	Na'ane huta hugahune, tagra Jiu vahe'mota mago'a nagara zamagetereta knare hu'none hugahumpi? I'o, na'ankure tagra ko ana miko Jiu vahero, megi'a vahera kumimofo hankavemo refitezmantenegeta zamageta antahita hu'none. Hagi Jiu vahe'mota ru vahera zmageterenompi? 
ROM.3.10	Avontafepi krentenena, 
ROM.3.12	 (Sam-Zga 14:1-3) 
ROM.3.13	 (Sam-Zga 5:9)
ROM.3.17	 (Ais 59:7-8) 
ROM.3.18	 (Sam-Zga 36:1)
ROM.3.19	Tagra antahi'none kasegama krente'nea kemo'a kasegema eri'naza vahe nezmasamie. Ana hanigeno mago'mo'a huno nagra ftago vahe mni'noe huno osugahie. I'o miko mopafi vahe'mota Anumzamofo avurera hazenketi me'nea vahe mni'none. 
ROM.3.20	Na'ankure kasegemo'ma hu'neazama avarari zampintira, Anumzamofo avufina mago vahe'mo'a fatgo vahe mani'noe huno osugahie. Na'ankure kasegemo, kumimofo keno antahino huzana erifore nehie.
ROM.3.21	Hu'neanagi menina Anumzamofo fatgozana, kasege amage'ante zantetirompage, kasefa ka taveri hu'ne. Korapama Mosese'ma krente'nea avompima huvempa nehigeno, kasnampa vahe'mo'za hu'naza kante efore nehie. 
ROM.3.22	Tagrama fatgo huta Anumzamofonte manisune hanuta, Jisas Kraisinte tamentintia hanunkeno, Anumzamo'a ftago vahe mni'naze huno hurantegahie. Mago kana omnetfa hu'ne. I'o. 
ROM.3.23	Na'ankure maka'mota kumi huta Anumzamofo hanave'ane kumapina umanigara osuta, atupa hu'nonane. 
ROM.3.24	Anumzamo'a knare erizama asuragiranteno Kraisimpi eri'nea zanteti, tamagra fatgo vahe mani'naze hu'ne. Agra e'i anazana Kraisimpi miza seranteno katufegeta, kumipintira fru huta mani'none. 
ROM.3.25	Anumzamo'a, Jisasina tamigeno kumitimofo nona huno korama'a tagino, kumitia apaserante'nea zamo'a Anumzamo'a agru huno ftago huneankita, Agritema tamentinti hanuta Anumzamofontera egahune. Anumzamo'ma e'inahu hu'neazamo, Anumzamo'a fatgo hu'ne nehie. Ko'ma kumi hu'naza vahe'ma akoheno mni'neno kumizmia atrezmante'nea zamo'a eama hu'ne. E'ina zamo'enena eriama huno Jisasimpima zamentintima haza vahe'ma nezmavrea zamo'a taveri huno Anumzamo'a fatgo hu'ne nehie. 
ROM.3.26	Na'ankure e'i anazama hiazanteti, Agra'a fatgozana meni knafina eriama hu'ne. Hanigeno kumi vahe'mo'za fatgo vahe mni'naze haniana, e'i Jisasi Kraisimpima zmentinti hanaza vaheku Anumzamo'a fatgo vahere huno huzmantegahie.
ROM.3.27	Tagra naza hunonkeno Anumzamo'a tavrenegu tavufga erisaga hugahune? Kasegema amage'ma ante avu'avazamopi? Knare erizama e'nerunazamo'o? I'o. Tamentintima hu'zamo tavufama erisga hu'zana agaterene. 
ROM.3.28	Tagri'ma tazeri knarema higeta Anumzamofo avure'ma fatgo hunonana kasegema amage'ante zampitiro'ompge tamentitima hunkeno tazeri fatgo hu'ne. 
ROM.3.29	Agra, Jiu vahe'mokizimi Anumzanke mani'nefi? Agra megi'a vahe'mokizimi Anumzanke maninefi? I'o, Agra ana mikomota Anumza mani'ne. 
ROM.3.30	Zamufga taga hu'naza vahe'ene, zamufa taga osu vahe'mofona, Magoke Anumzanke mani'neankino, zamentintima haza vaheku fatgo vahe mani'naze nehie. 
ROM.3.31	Hagi tagra tamentintiguke nehuta, kasegegura amnezane hugahumpi? I'o, tagrama tamentintima hanuta kasegemofona tamage huta avariri fatgo hugahune.
ROM.4.1	Abrahamu'a tagrikna vahe mni'neno, neregeho mni'neaki, na'ane huta hugahune? 
ROM.4.2	Hagi agri eri'zamoma hanigeno fatgo hu'noe huno Abrahamu'a avufga erinte mrerigahie. Hu'neanagi Anumzamofo avurera knarera osugahie. 
ROM.4.3	Na'ankure avontafemo'a anage huno hu'ne, 
ROM.4.4	Vahe'mo'za eri'zama enerizana muse'za zmisazegu e'norezanki, miza erinaku enerize 
ROM.4.5	Hu'neanagi vahe'mo'za eri'za eri'zazantera Anumzamo'a fatgo vahere huno hunozamante, hu'neanagi Anumzamo'a kefozanti eritrene hu'za zamentintima hazageno, fatgo vahere huno hunezmante. 
ROM.4.6	Deviti'a anahukna huno ama anazanku nanekema hu'neana, Anumzamo'ma kumi vahekuma fatgo vahere huno hu'nea asomu kema hu'nea nanekefina huno, 
ROM.4.8	 (Sam-Zga 32:1-2)
ROM.4.9	Ama ana asomura Jiu vahe'mofo zanke me'nefi, oku zamavufga taga osu megi'a vahe'mokizmi zanene? Tagra Abrahamunkura, Anumzamo'a fatgo nere huno hu'ne huta nehune. Na'ankure agra amentinti hu'negeno'e. 
ROM.4.10	Hu'neanagi inankna higeno anazana efore hu'ne? Agra oku avufga tga hutegeno fatgo nere huno hu'nefi, oku avufga tga osu'negeno'e? Ana hu'neankita hufra okigosune. Abrahamu'a oku avufga tga osu'negeno Anumzamo'a avarene. 
ROM.4.11	Oku avufgama tga hu'zana amentinti huzamofo avame zankino, ko Abrahamu'a amentinti higeno Anumzamo'a avregeno, fatgo nere huno huntene. Oku avufgama tga osunere anagea huntene. E'ina hu'negu oku zamavufga tga osu vahe'mo'za zamentintima haza vahe'mokiziminena, Anumzamo'a fatgo hu'naze huno huzmantesigeno, Abrahamu'a avamupina nezmafaza hugahie. 
ROM.4.12	Anazanke huno oku zamufga tga hu'nazamo'za Abrahamuma oku avufga tga osu'neno amentinti higeno, fatgo nere hu'neakna hu'za zamentinti hanaza vahe'mokizmia, Abrahamu'a avamupina nezmafa mani'ne.
ROM.4.13	Na'ankure Anumzamo'ma Abrahamune agehe'mokizmi huvempa ke huzmanteno, ana miko mopa zami'neana Anumzamofo kasege amage antezantera ozami'ne. Hianagi Anumzamo'enema amentintifima fatgo huno mania zante ami'ne. 
ROM.4.14	Hagi Anumzamo huvempa huzmante'nemo'za kasege avriri zampinti huvempa huzmante'neazama erizasina zmentinti hu'zamo'a nena rga'a oregeno, huvempa hu'nea kemo'enena amne'za sesine. 
ROM.4.15	Hu'negu kasege'mo'a arimpahe'za avreno ne-e. Hianagi kasegema omneresina kasegema rutagre'zana omanesine.
ROM.4.16	E'ina hu'negu Anumzamo huvempa huzmante'neazana zmentinti haza vahe'mo'za enerize. E'i ana musezana Mosese kasege amage nentesio, nontesio Abrahamuma hu'neankna amentintima hanimo erigahie. Hu'negu Abrahamu'a ana miko zamentini vahe'mokizimi nezamafa'e. 
ROM.4.17	E'i ana zanku avontafepina Anumzamo'a asamino, kagra rama'a vahe'mokizmi nezmafaza hugahane hu'ne. E'i anazama fore hu'neana na'ankure Anumzamo'a fri'naza vahera zamasimu nezamino, hakarea'zana Agra erifore hu'ne huno Abrahamu'a amentinti hu'nea zantere. (Jen-Agf 17:5) 
ROM.4.18	Amentintima huzamofona amuha hu'zana omaneanagi, Abrahamu'a ana miko vahe'mokizmi nezmafana manigahue amentinti azeri hankavetinegeno, Anumzamo'a negeno fatgo nere huntene. 
ROM.4.19	Abrahamu'a 100 ti'a kafuzge maniteno keana avufgamo'a mofavre eri fore huga osigeno, Sara enena tvavateno mofavre ksentega osu'neanagi, Abrahamu'a amentinti hu'neazana otre'ne. 
ROM.4.20	Anumzamo'ma huvempa hunte'nea zankura Abrahamu'a tare rimpa osu'neanki, amentintimo'a mago'ane hankavenetigeno anazamo'a Anumzamofona ragia ami'ne. 
ROM.4.21	Anumzamo'a huvempama hunante'neazana amane hunantegahie huno rimpa fru Abrahamu'a erine. 
ROM.4.22	E'ina hu'negu Abrahamuma amentinti hu'nea zanku, Anumzamo'a fatgo nere huno huntene. 
ROM.4.23	Anumzamo Abrahamunku fatgo nere huno hunte'neana, agrake azahu'za erisia zanku huno kreonte'neanki, 
ROM.4.24	tagriku enenku huno krente'naze. Jisasi'ma fri'nefinti azeri oti'nea Rantimofonte tamentinti hunentonkeno, Anumzamo'a tazeri agru hunerantene. 
ROM.4.25	Na'ankure tagri kumiku Jisasina atregeno efri'nemofo azeri oti'nea zamo, Anumzamofo avurera tagrira tazeri fatgo vahera se'ne.
ROM.5.1	E'ina hu'negu tamentinti hanuta Anumzamofo avufina fatgo vahera manigahune. Na'ankure Jisasi Kraisi Rantimoma hu'nea zamo higeta, tagra Anumzamo'enena trimpa fru huta nemanune. 
ROM.5.2	Na'ankure Kraisimpi tamentinti hu'nazamo tavreno amama mreri agatere'nea kumapi efregeta menina otineta, hankavea e'nereta, Anumzamo'ma msazama'anema esigura avega ante'nonazamo higeta musena nehune. 
ROM.5.3	Tagrama knafima ufresuta muse hanune. Na'ankure tagra antahi'none, e'i ana knazampina knare hu'neankino taza hanigeta oti hanavetineta ana knazama enerita kazigazi huta vugahune. 
ROM.5.4	Knazama erino kazigazi huno vu'zamo'a tavutava fore higeno, ana zamo'a Anumzamo tavregahie amuhazana eriama nehie. 
ROM.5.5	Hagi amuhama humita avega anteta mani'nona zamo'a, amuhama hu'nazana erinotre. Na'ankure tagra antahi'none Anumzamo'ma Ruotge Avamu tamigeno, avesizama'a Ruotge Avamu'afi huvazino tagu'afi eritagi avinete.
ROM.5.6	Tagrati'a taza hugara osu'nonkeno, Kraisi'a kumitigura kna fatgo'are efri'ne. 
ROM.5.7	Tamage mago'mo'a fatgo vahekura frisnue huno osugahie. Hagi mago'mo knare'ma hanuno'a, amne knare vahekura frigahie. 
ROM.5.8	Hianagi Anumzamo'a tusiza huno avesirantenea zama eriama hu'neana, kumi vahe mani'nonkeno Kraisina huntegeno, tagri kumiku huno efri'ne. 
ROM.5.9	Hagi Kraisi koramo sese hurantegeta, Anumzamofo avurera fatgo vahe mani nonankino, tamage huno Anumzamofo rimpa hezampintira tavu'vazigahie. 
ROM.5.10	Na'ankure Anumzamofo ha' vahekna huta mni'nonkeno, Nemofo frizampi Anumzamo ete mago'ane tazeri mago hu'ne. E'ina hu'neankino Anumzamo'ma rimpa herante'nea zampintira Kraisi asimuteti, tagri'ma taza huno tagu'vazizana erigahune. 
ROM.5.11	Hu'negu Rantimofo Jisasi Kraisimpi Anumzamofona musena huntegahune. Na'ankure Rantimofo Jisas Kraisimpi ete mago'ane, Anumzamo'a tazeri mago hu'ne.
ROM.5.12	E'ina hu'negu magoke ne'mo kumi higeno, ama mopafina kumimo'a efre'ne. Kumimo'a friza avareno egeno, frizamo'a ra huno maka vahetera vuno eno hu'ne. Hu'negu maka vahera kumi vahe mni'none. (Jen-Agf 3) 
ROM.5.13	Kumimo'a ama mopafina ko efore hutegeno, henka kasegea zamine. Na'ankure kasegema omneneresina, e'i kumi nehaze huno huozmantesine. 
ROM.5.14	Hianagi fri'zamofo hanavemo'a Adamu knaretima eno Mosese knarema ehanati'neana meno e'ne. Adamu hu'neakna kumi osu'nazanki, frike'za hu'naze. Adamu'a henkama Kraisima esia Ne'mofo avame'za efore hu'ne.
ROM.5.15	Hu'neanagi Adamu kumimo'ene, Anumzamofo knare musezamo'enena magoknara osu'ne. Na'ankure magoke ne'mofo Adamu kumimo frizana rama'a vahetera avareno ege'za fri'naze. Hianagi Rana Anumzane, mago nera Jisas Kraisimpi knare asunkuzane kumiti apase atrerante zana tamine. 
ROM.5.16	Asunkuzama'afi Anumzamo tami'nea musezamofo raga'amo'a mago ne'mo'ma kumi'ma hu'nea zamofo raga'agnara osu'ne. Na'ankure Adamu kumimo knaza avareno e'ne. Hianagi Anumzamo'ma amne tami'mea musezamo, Anumzamofo avurera tazeri agru hune. 
ROM.5.17	Na'ankure magoke ne'mo Adamu kumi higeno, agri kumite fri zamo'a vahera kva'gri zamanteno e'neanagi, Anumzamofo asuntgi'zane fatgo musezama'afi manisamo'za fri zamofone kumimofo hanavea magoke Ne' Kraisi Jisasimpi azeri ageteregahaze.
ROM.5.18	Magokemo Adamu hu'nea kumimo maka vahe'mofontera knazana erino e'ne. Hianagi magoke ne'mo Kraisi fatgo avu'ava hu'neazamo tazeri agru higeta, Anumzamo'enena fatgo huta nemanita, kasefa manizana hakaremota eri'none. 
ROM.5.19	Magoke ne'mo ke hantagi'nea avu'avazamo higeno, rama'a vahe'mofona kumi vahere huzmante'ne. E'ina kante magoke Ne'mo ke erizafa hu'nea avu'ava'zamo rama'a vahera zmazeri fatgo vahe tro huzmantegahie. 
ROM.5.20	Anumzamoma kasegema zami'neana miko vahe'mo'za kumima nehazaza kesazegu zamine. Hianagi vahe'mo'zama rama'a kumima hzageno'a, Anumzamofo knare asunku'zamo'a mago'ane rama'a nehie. 
ROM.5.21	Ana hukna huno kumimo miko vahera kegva hu'neno fri'zana avrezamigeno, menina Anumzamofo knare asunku'zamo fatgo avu'avazana eritamisigeno, Jisas Kraisi Rantimofompinti manivava asimura erigahune.
ROM.6.1	Hagi tagra na'ane huta hugahune, mago'ane kumira nehanukeno Anumzamo'a asunku hurantevava hugahio? 
ROM.6.2	I'o anara osutfa hugahie. Tagra kumi'ma huzampina ko fri'none, nahigeta kumipina manita neone? 
ROM.6.3	Hifi Jisas Kraisi enema mikamota hagerefita mono ti freankna huta friteta, oti'nazana tamagra ontahinazo? 
ROM.6.4	E'ina hu'negu tagra mono tima fronazamo'a, Kraisi ene frunke'za aserente'naze nehie. Hagi Kraisima fripintima azeri oti'neaza huno, Nefa'a Agra'a hankave'anu fripintira tazeri otine. Higeta tagranena kasefa manizampi mni'none.
ROM.6.5	Tagrama Kraisi ene hagerafita frinonema hanuta, anahukna huno tagri'enena tazeri'otisigeta tasimura erigahune. 
ROM.6.6	Tagra antahinone kumi tavutavazana Jisasi'ene rugeka zafare hantigeno, kumimofo hankavea tagripintira eritrene. Tagra mago'ane kumimofo kazokzo eri'za vahera omani'none. 
ROM.6.7	Na'ankure iza'o fri'nemo'a, kumimofo kinafintira katufentegeno fru huno mni'ne. 
ROM.6.8	Hagi tagra Kraisi'ene frisuta, tamentintima hunana tagranena Kraisi'ene manigahune. 
ROM.6.9	Tagra ama ana zankura antahi'none. Na'ankure Kraisi'a fripintira oti'neankino, mago'anena ofrisigeno fri'zamo'a kegva huontegahie. 
ROM.6.10	Agra magoke zupa frino kumimofo hankave eritrene. Hu'neanagi Agra menina asimu erino mni'neankino, ete mago'enena ofrigahie. 
ROM.6.11	Hagi tamagra 'a refko huta antahiho, ko kumimofo hankavefintira fri'none huta nehuta, Kraisi Jisasimpi, Anumzamo'ene kasefa huta mani'none huta hiho.
ROM.6.12	E'ina hu'negu atrenkeno amega tmavufgamofona kumimo'a kvagrioramantena, tavufgamofo havi avesizana ovaririho. 
ROM.6.13	Atrenkeno mago tmavufgamo kumimofo eri'zana e'norina, Anumzamofo tamavufga ami vgareho. Na'ankure tamagra ko fri'nazane, hu'neanagi menina kasefa maniza erita mani'naze. Hagi ana miko tamavufgamo'a knare'zama eriforehu erizaza me'nenkeno, Anumzamofona ragi amino. 
ROM.6.14	Na'ankure kasegemofo agorga'a omni'naze. Hagi Anumzamofo asuntgi zamofo agorga'a mni'nazagu, kumimo'a kva huormantegahie.
ROM.6.15	Mago'ene kasegemofo kvafina omni'none. Anumzamofo asunku'zamo taza hu'ne. Ana hu'negu mago'ene kumira hugahumpi? A'o, ana osugahune. 
ROM.6.16	Tamagra amage antegahune hanaza zamofo kazokzo eri'za vahe'ma mni'nazana ontahi'nazo? Tamagra amne kumimofo kazokzo eri'za vahera manigahazanagi, ana zamo fri kante tamavreno vugahie. Anumzamofo amage antesutma fatgo nomaniza erigahaze. 
ROM.6.17	Anumzamofona muse hunteho, korapara kumimofo kazokzo eri'za vahe mani'nazanagi, menina tamagu'areti rempima huramuazana amage'nentaze. 
ROM.6.18	Menina kumimofo kazokzoma hu' kinafina omani'naze. Hagi tamagra fatgo zamofo kazokzo eri'za vahe mani'naze. 
ROM.6.19	Na'ankure vahe'motama kefo tavu'tvama nehunazante, nagra antahintahitamia eriama hu'naku kazokzo eri'za vahete ene kva vahetera hunte'na nehue. Korapara kasege ha'nentagita agru huno avu sese osu tamavutamava huta vu'nazanagi, menina atretma fatgozamofo kazokzo eri'za vahe nemnita, agru nehutma ruotge huta manigahaze.
ROM.6.20	Hagi kumi'mofo kazokzo eriza vahema mni'nazageno'a fatgo avu'ava zamo'a kina reormantenie. 
ROM.6.21	E'ina hu'negu nankna tamazahuza erinaze? Ko'ma hu'naza tamavutamava zamo'a menina tamagaze nehie. Ana avu'avazamo'a friza erifore nehie. 
ROM.6.22	Hu'neanagi menina kumimo'a kina reoramantegetma Anumzamofo kazokzo eri'za vahe'a mani'nazageno, e'i ana avu'avazampinti tamazahu'zana enerizageno, sese huramanteno tamazeri ruotage huno, manivava tamasimu tamamigahie. 
ROM.6.23	Na'ankure kumimofo mizana fri'zane. Hu'neanagi Anumzamofo muse'zana, Kraisi Jisasi Rantimofompi mago'za hunterompge, amne manivava asimura tamine.
ROM.7.1	Nenfugtane nasaraheta, tamagra ko kasegea antahita keta hu'nazanki ontahi'nazo, asimuma erino mani'nea vahera kasegemo kegva huntegeno mni'ne. Hagi frisigeno'a kasegemo'a kegva huontegahie? 
ROM.7.2	Hu'neanagi avame kema huntena hanuana, mago a'mo'ma vema erisigeno'a, ana a'mofona kasegemo kina rentesigeno, nevema asimuma erinoma maninesigeno'a neve'ene manigahie. Hianagi nevema frisigeno'a, ana kasegemofo kinafina omnigahie. 
ROM.7.3	Hagi neve'ma ofri mani'nesnigenoma ru vema erisiana agra monko avu'avaza hugahie. Hagi nevema fri sigeno'a kasegemo'a kina reontegahiankino, ru vema eri'sniana monko avu'avazana osugahie.
ROM.7.4	E'ina hu'negu, nafuhetane nasaraheta tamagra Jisasi'ene tragotaza zamo'a ko Jisasi'ene frita, kasegemofo agorga omni'naze. Hagi menina Jisasi'ma ko fripintima azeri otinemo'ene erimago huta Anumzamo'ma avenesia avu'ava zana hugahune. 
ROM.7.5	Kumi tavutavamo kegva hurantenegeno'a, kumima hu' tavesizamo'a tagu'afina efore nehie. Hagi kasegemo'a havi tavutvamofo avesiza azeri otigeta, kumira hunkeno frizana avreno ne-e. 
ROM.7.6	Hu'neanagi tagra ko kasegemofo kinafintira katuferantegeta fru huta mni'none. Na'ankure Kraisi'ene frunkeno mago'ene kasegemofo kinafintira tavre'ne. Hianagi menina amne Anumzamofo erizana erinenteta, korapa tavutva huta kasegefima krente'naza kemofo amage' antezanopage, Avamumofo kasefa kante vugahune.
ROM.7.7	Hagi na'ane hugahu'ne, Nagra kasegemo'a kumi me'ne nehufi? I'o. Tamage kasegea kumira omnene. Hianagi kasegemo kumira tamaveri nehie. Nagrama rumofo zankuma kenunu huzana, kumire hu'na antahi ama osuanagi, kasegemo eriama higena keama nehue. 
ROM.7.8	Hianagi kumimo'a ama ana kasegefinti kankamunku keno tavu masevemahu tavesizana, tagu'afina erifore nehie. Kasegema omnesigeno'a kumimo'a hankave'a omanesigeno frigahie. 
ROM.7.9	Kasegema ontahinorera nasimu erina mni'noane. Hianagi kasegema egeno'a kumimo'a asimu erino mni'gena nagra fri'noe. 
ROM.7.10	Ana kasegemofo eri'zana vahemofo asimu ami'zanagi, nagra kasegefintira nasimura e'noruanki, kasegemo'a nahenefrie. 
ROM.7.11	Na'ankure, kumimo'a kasegefinti kankamuma'a keno erifore huno renavatga higeno kumimo'a nahe frine. 
ROM.7.12	Hianagi kasegemo'a ruotge higeno, kasegema hunte'neana ruotage huno fatgo huno knare hu'ne.
ROM.7.13	Hianagi inankna hugahie, kasegema knarezane nehuazamo nahe nefrifi? I'o, kumi'mo'a knare zampinti frizana erifore nehie. Hu'negu kumimo'a haviza hu'ne huno Anumzamo'a eritaveri higeta negone.
ROM.7.14	Hu'negu, kasegefina hazenkea omanene, na'ankure mopare navufga erina maninogu kumimofo kazokzo eri'za vahe' mizante atreankna nehie. 
ROM.7.15	Nagra'ama nehua navunavara kena antahina nosue, na'ankure nagra fatgo zama hunakurema huazana nosue. Hianagi navesarama huntena osugahue huna huaza nehue. 
ROM.7.16	Hianagi nagri'ma navenosia zama hanuna, Anumzamofo kasegemo knare hu'ne hugahue. 
ROM.7.17	E'ina hu'negu nagrani'a kefozana nosuanki, kumimo nagu'afi me'neno ana kefozana nehie. 
ROM.7.18	Higena nagra antahi'noe, knare zana nagu'afina omanene. Knare zana hu'nakure huna nentahuanagi anazana hugara nosue. 
ROM.7.19	Nagrama knare'zama hugahue'ma huazana nosue, hagi havi'zama osugahue huaza nehue. 
ROM.7.20	Hagi menima osnuema huazama nehnuna, e'i nagrani'a nosue. Hianagi nagu'afi kumimo me'neno anazana erifore nehie. 
ROM.7.21	E'ina hu'negu nagrama kasegema koana, fatgo zama hunakure huazana kumimo tvaonire me'neankina ana zana nosue. 
ROM.7.22	Nagra Anumzamofo kasegea ana miko nagu'areti navesinentoe. 
ROM.7.23	Hianagi nagu'afina ru kasege me'nea zamo antahintahini'anena hara nehie, e'i ana kasegemo nagu'afi me'neno nazeri kumi'mofo kasegere kina vahe'nenante. 
ROM.7.24	Nagra haviza huna keforenoanki, iza ama fri navufga naza hugahie? 
ROM.7.25	Nagra Jisas Kraisi Rantimofompi Anumzamofona muse huntoe, Anumzamofo kasege antahintahiniareti amage nentuanagi, amega navufgamo'a kumimofo kazokzo eri'za e'nerie.
ROM.8.1	Ana hu'negu menina Krais Jisasi'ene hagerfi'naza vahera, havi vahere huozamantegosie. 
ROM.8.2	Na'ankure Jisas Kraisimpi asimuma ami Avamumofo kasegemo, kumimofone fri'zamofo kasegefintira kazuferamantene. 
ROM.8.3	Mosese kasegemo'a tazahugara osu'ne, na'ankure amega tavufgamo kumike hianagi, Anumzamo'a tazahunaku ru kankamu retro huno Agra'a Mofavre tamigeno mopafi avufga erino tagrikna hu'neanagi, Anumzamo Agra'a Mofavre museza tamigeno kumimofo hankavea ahe fanane hu'ne. 
ROM.8.4	Fatgo huta kasegemo hu'neankante manisunegu Anumzamo'a anazana hurantene. Higeta menina tagra ko'ma kefozama nehunazana netreta, Ruotge Avamumofo avesizante nevune. 
ROM.8.5	Mopafi zamufga'mofo avesizama nevririzamokizmia, antahintahiza zmimo'a mopafi zama huzankuke nentahize. Avamupima nevaza vahera Avamumofo zankuke nentahize. 
ROM.8.6	Hu'negu ko'ma kumima nehuna tavutava zanku'ma antahizamo'a fri kante tavreno nevie. Hianagi atrenkeno Avamumo antahintahitamia kva huramantena asimu erino rimpa frune manizampina viho. 
ROM.8.7	Hu'negu iza'zo kumimofo avu'ava zampima mani'namo'za Anumzamofona ha' renentaze. E'inahu antahintahine vahe'mo'za Anumzamofo kasege agorga'a nomaniza, Anumzamofo kasegea amagera antegara osu'naze. 
ROM.8.8	E'ina hu'negu kumi avu'avazampima mani'naza vahe'mo'za Anumzamofo avu'avara nosaze.
ROM.8.9	Hu'neanagi kagrira kumi kavukavazamo'a kava hunogante. Hagi Anumzamofo Avamumo kva hunegante. Tamage huno Anumzamofo Avamu'mo tamagu'afima mani'nenketa, Avamumofo kvafi manigahaze. Antahiho, Kraisi Avamumo zamagu'afima omani'nenimo'za, Kraisi vahera omani'naze. 
ROM.8.10	Kumimo amega tamavufga tamahe frigahianagi, Kraisima tamagu'afima maninesnigeta tamasimu erita fatgo vahe manigahaze. Na'ankure Anumzamo tamavrene. 
ROM.8.11	Hagi Anumzamofo Avamu'mo Jisasi'ma frinefinti' azeri oti'nea Avamu'mo'ma tamagu'afima mni'nesnigeno'a, Kraisima fripinti azeri oti'neaza huno tamagu'afina ana avamu mani'neankino, amega tamavufgamofona asimu amigahie.
ROM.8.12	E'ina hu'negu knare nenefutane nasarahete, mopafi tavufgamofo avesizana ovriritfa hugahune. 
ROM.8.13	Hu'negu tamagrama kumimofo avesi avariritma manisnuta frigahaze. Hu'neanagi Avamumofo hanaverema kumi tamavutmavazamofo ahefrisuta, tamasimu erita manigahaze. 
ROM.8.14	Na'ankure maka veamo'za Anumzamofo Avamuma atrazageno, kama vnazana zmazeri fatgoma nehamo'za, Anumzamofo mofavre mani'naze. 
ROM.8.15	Ana hu'negu tamazeri kazokzo eri'za vahe tamanteno tamazeri korohu Avamura tamagra e'orinaze. Hianagi tamagra Anumzamofo mofavre hu Avamu erineta Anumzamofonkura Aba, Nerafa'e nehune! 
ROM.8.16	Ruotge Avamumo tagri avamura taza higeta huama huta, tagra Anumzamofo mofavre mani'none nehune. 
ROM.8.17	Tagrama Anumzamofo mofavre mni'nesnuta, Anumzamo huhampri rantenea zamofona Kraisi'ene magoka erisinti haregahune, Kraisi'ma hu'neaza huta knazama erisuta, Kraisi'ene magoka rantagi erita manigahune.
ROM.8.18	Nagrama nentahuana, menima e'neruna tatazamofona, henka'ama omerisuna masazamo'a ageteretfaza hugahie. 
ROM.8.19	Na'ankure ana miko zama Anumzamo'ma tro'ma huzamante'nea zantmimo'za, henka'ama Anumzamofo mofavremo'zama e'ama'ma hanaza knagura, tusiza hu'za nazupa fore hugahie hu'za aveganentaze. 
ROM.8.20	E'i anaza tmimo'za zamagra'a zamvesitera mani haviza hu'za mni'neza ome haviza hu'za novaze, hagi Anumzamo hiho hige'za anara nehaze. 
ROM.8.21	Ama knare'zama fore hanige'za kesagu nentahize, havi'zama hu'za negasriza kinafintira kazufe'za Anumzamofo mofavre ramimofo mago'zamo kina re'ozmantege'za amne nemniza avasese kuma'afi ufregahze. 
ROM.8.22	Na'ankure hago antahinone, Anumzamo'ma maka tro huzmantenea zamo'za, a'nemo'za mofavre ksentenaku hzageno zmata kria kna zmata negrige'za mni'neza ama knarera enehanatize. 
ROM.8.23	E'i ana zantamimoke'za zmata e'norizanki, tagranena Anumzamo kumipinti miza serantenemota, Ruotge Avamumofo ese rga'a kna huneta tagua'fina krigi neruta, tusiza huta Anumzamoma tazeri mofavre'a zama hanigura avega nentone. E'i ana zana kinafi tavufgamo mni'neaza Anumzamo katufesnigeta fru huta mni'snuna zanku avega nentone. 
ROM.8.24	Ama ana zama fore hanigu nentahunkeno tagura nevazie. Hu'neanagi fore hanigu antahintahi hu'zama fore hanigeno kesiana, e'i fore hanigu antahitahi hu'zana omnene. Hagi koma fore higeno ke'nea zankura iza fore hanigeno kesigura nentahie. 
ROM.8.25	Hu'neanagi onke'nona zama fore hanigeta kesunku antahintahima nehanuta, agozone huta mni'neta hanavetita avega nentone.
ROM.8.26	E'ina hukna kante, Ruotge Avamumo hanavetima omnenea vahe'mota tza nehie. Nazanku nunamuna hugahune, e'i ontahi nonanagi, Ruotge Avamumo Agra'a tagri taza huno nunamu hunerante. 
ROM.8.27	Hagi Anumzamo'a vahe'mota tagu'a negemo Ruotage Avamumofo antahintahia antahine. Na'ankure Ruotge Avamumo'a Anumzamofo avesiza avririno mono vea kevumofonku nunamu hunezmantie.
ROM.8.28	Tagra antahinone, Anumzamo'a Agri'ma aves'nentamokizmi so'eza zamigu maka zamapina erizana enerize. E'ina vahera Anumzamo'a Agri'a avesi avririhogu zamagi hu'ne. 
ROM.8.29	Hu'negu Anumzamo'a korapa antahineno Nemofo kna hihogu huhamprizamante'ne, hanageno Nemofo'a rama'a mofavre nagapina kota mofavre manigahie. 
ROM.8.30	Huhamprima nezamanteno'a, Agrite ehogu ke hu'ne, Agra'a fatgo vahere huno hunezmanteno, Agra'a zamazeri antesga huno ra zamagi zami'ne.
ROM.8.31	Hagi ama ana knare'zama hurantea zankura na'ane huta huga hune? Anumzamo tazama hu'nesigeno'a, iza hara rerantegahie? 
ROM.8.32	Anumzamo'a Nemofona aze'orino makamotagu huno tamineakino, hakarezana tamigahie. 
ROM.8.33	Anumzamo'ma huhampri zmantenea vahera iza keaga huzmantegahie? Agra e'i Anumzamo fatgo vahere huno hurantene. 
ROM.8.34	Iza huhaviza hurantegahie? Ko Jisas Kraisi'a tagrikura efrino otino Anumzamofona azantmaga kaziga umani'neno, tagri tagi erino Anumzamofontera nunamuna hunerante. 
ROM.8.35	Kraisi avesi zampintira nazamo tazeri atregahie? Tusi'a kna zamopi, amuhoma hurante zamopi, tazeri haviza huzamopi, tatamanegria zamopi, kukenagu atupa hanuna zamopi hazenke zamo'a tagripima Jisasi avesizama me'neana eri otregahie. 
ROM.8.36	Avontafemo'a anage hu'ne, 
ROM.8.37	Hakare'zana hurantega hazanagi, agatere hankavetia Kraisi avesirante'nemo manine. 
ROM.8.38	Nagrama hankave antahintahima nentahuana, frizamo'o, asimu erino manizamo'o, ankeromo'zo, havi avamumozo, meni fore nehza zamozo, henka'a fore hanaza zamozo, mago'a hihamu hankvemozo, 
ROM.8.39	amunagumu menesia zamo'zo, fenkagamu menesia zamo'zo, makaza Anumzamo tro huzmante'nea zampinti mago' zamo'e huno Anumzamofo avesizama, Jisas Kraisi Rantmofompi menea avesi zampintira tazeri otregahie.
ROM.9.1	Havigea nosuanki, Kraisimpi tamage hu'na nehue. Ruotage Avamumo ene nagu'a kenegena ama' nagunagesareti ama kea tamage nehue. 
ROM.9.2	Tusi'a nasuza enerugeno, tumo niamo'a nata krivava nehie. 
ROM.9.3	Na'ankure, nagrima navesiana Anumzamo'a Jekopu nagara zmavresiegu navenesie, Kraisima nagri navesima avaririnigena, nagra nunamuna hanenkeno Agra'a vahepintira nahe natitrena, nenafu'za nagri nona erigahaze. 
ROM.9.4	Zamagra Israeli vahera Anumzamo'a zamavrege'za Agri mofavregna hu'naze. Anumzamo zamagripi masazama'a eri ama hu'ne. Agra'a huvempa huno, Agrane zamazeri hagenerefino kasege'a zamine. Agra'a monoma huntesaza kankmuna neramino, knare zama erisuna zanku'ma huvempa hurantenea tamine. 
ROM.9.5	Zamagri nezmagehoma zmagima me'nea nagapinti Kraisi'a efore hu'ne. Kraisi'a, Agra Anumza mni'neno makazamofo aseni mni'negu maka knafina, Agrike agi'a hentesga huvava hugahune! Tamage.
ROM.9.6	Anumzamo'ma Israeli vaheku'ma huvempa huzamante'nea kea eri raga orenefi? I'o, na'ankure makama Israeli vahepima fore hu'naza vahe'mo'za Anumzamofo vahekera omani'naze! 
ROM.9.7	Abrahamumpinti fore hu'naza vahe mani'nazanagi, e'i ana zamo'a zamazeri tamage Abrahamu mofavrea nose. Na'ankure avontafemo huno, Abrahamu'a mago'a mofavre'zga zamante'neanagi, 
ROM.9.8	E'i vahe'mota kasenentona kna huno Abrahamu ksezmante'nea mofavremo'za, ana miko Anumzamofo mofavregera omni'naze. Hagi Anumzamoma huvempama huzmante'nemo'za, Abrahamu mofavrea mni'naze. 
ROM.9.9	Na'ankure Anumzamo'a huvempa huno, 
ROM.9.10	E'i ana mofavrea nerageho Aisakie. Hagi Aisaki'a, Rebeka ara erigeno, kugave'za mofavre kaseznantene. 
ROM.9.11	Zanagrira kase ozanantenegeke, havizane knare zanena osu'nakeno, ko Anumzamo'a nezanrerana kea asmine. (E'i ana kemo huama huno, Anumzamo agra'a erizakante vahe'mokizimia ko huhamprizmantene. 
ROM.9.12	Hianagi knare avu'avazantera keno kea osu'ne.) Neznarerana Anumzamo asmino 
ROM.9.13	Anumzamofo avontafepi krente'nea kante, 
ROM.9.14	Hagi na'ane hugahune? Anumzamo'a fatgozana nosie huta hugahuno? I'o anara osugahie! 
ROM.9.15	Na'ankure Anumzamo'a amanage huno' Mosesena asmi'ne, 
ROM.9.16	E'ina hu'negu Anumzamo'a vahe'mota tavesite'ene erizanterompge, Agra'a avesizante asuragirante'ne. 
ROM.9.17	Na'ankure Anumzamofo Avontafepina Anumzamo'a Feronkura anage huno asamine, 
ROM.9.18	E'ina hu'negu Anumzamo'a izano asuraginte'naku himofona asuraginenteno, izano rimpama eriginakuma himofona erinegie.
ROM.9.19	Tamagra anage huta nagrikura hugahaze. Na'a higeno Anumzamo'a tamagrikura keontahi vahere huno nehie? Agra hugahaze huno hiazana tamagra nehazafi? 
ROM.9.20	I'o, e'i anahukna kea osiho. Tamagra izagata, vahetafamota Anumzamofona tro huhaviza hurantenane huta nehaze? Tro'ma huntenesia zamo'a, tro'ma huntenesimofona, nahigenka amanahuknara hunka trohunantenane huno huntegahifi? 
ROM.9.21	Mopa kvoma tro nehanimo'ma, moparetima kvoma tromahunaku'ma hanuno'a, amane magoke moparetira konariri zama ante kvoa tro nehuno, havizama haniazana ante kavo tro osugahifi? 
ROM.9.22	E'i ana kanteke Anumzamo'a, rimpahezana eriama nehuno, hankave'a eriama hugahie. Hianagi Agra ra zampi akoheno mni'neno zmazeri haviza hania vahekura zaza knafina zmaveganente. 
ROM.9.23	E'i ana zama hu'neana, Agri'a mrerinea masa'zama eriama huno asunku'ma huzmantenea vahetera eriama hu'ne. E'i anazana ko Agra'a retro huzmante'nemo'za erigahaze. 
ROM.9.24	Jiu vahepinti'ene, megi'a vahepintima zmavaretere hunefina, tagranena anampina mani'none. 
ROM.9.25	Hoseama kasnampa kema hu'nefina, 
ROM.9.26	 (Hos 1:10)
ROM.9.27	Kasnampa ne'mo Aisaia Israeli vaheku huno, 
ROM.9.28	 (Ais 10:22, 23)
ROM.9.29	Ko'ma Aisaia hu'nea kante, 
ROM.9.30	Hagi na'ane huta hugahune? Megi'a vahe'mo'za Anumzamofo avufi fatgo vahe mani'zankura nohakazanagi, zamentinti hzageno Anumzamo'a fatgo vahe mani'naze nehie. 
ROM.9.31	Hu'neanagi Israeli vahe'mo'za fatgo vahe manisunegu mraguzatiza kasegemofo nevaririzanagi, ana zamofona nena'a eriforera osu'naze. 
ROM.9.32	Na'a hige'za anara osu'naze? Na'ankure zmagra zmentintia osu'naze. Hianagi eri'zama erisazazanteti fatgo vahera Anumzamofo avurera manigahune nehu'za, agigozmi havereti tanafa nehaze. 
ROM.9.33	Anumzamofo avontafepi krenteneana anage hu'ne, 
ROM.10.1	Nafuhetane, nasaraheta, nagri'ma nagu'afima navenesigena Jiu vaheku'ma Anumzamofontega nunamuma nehuana, zamahokeno zmaza hanigu nentahue. 
ROM.10.2	Na'ankure nagra anage hu'na Israeli vahekura huama nehue, Anumzamofona antahimiza avesi avu'avara hanavetiza nevaririzanagi, Anumzamofo antahizana antahi amara hu'za novaririze. 
ROM.10.3	Na'ankure Anumzamofo fatgo avu'avazankura nohakrazanki, zamagra'a zmavuzmavateti fatgo zmavuzmavara erifore hugahune nehu'za, Anumzamofo fatgo avu'avazamofo agorga'a nomnize. 
ROM.10.4	Na'ankure miko kasegemofona, Kraisi'a emeri knare huvgarene. E'i ana agafare iza'zo Agrite'ma zamentintima hanamo'za Anumzamofo avurera fatgo vahe manigahaze.
ROM.10.5	Fatgo avu'avazankuma Mosese kasegemoma hu'nea kante krente'neana, 
ROM.10.6	Hu'neanagi amentintiretima Anumzamofo avure'ma fatgo huno mani'zankura anage hu'ne, iza monafinka vuno Kraisina tazahinogura avrefenkamia tamigahie hunka kagu'afina ontahio. 
ROM.10.7	Hifi iza fri vahe kerifina uramino, Kraisina fripintira avreno mrerigahie? 
ROM.10.8	Hu'neanagi na'ane huno hu'ne? 
ROM.10.9	Hagi tamagra'ma tamagipinti huama huta Jisasi'a Ramo'e nehutma, Anumzamo fripinti Jisasina azeri oti'ne huta tamagu'areti tamentinti hanageno'a, tmaguvazigahie. 
ROM.10.10	Na'ankure tamagu'areti tamentinti hazageno, Anumzamo'a fatgo vahere nehigeta, tamaginuti huama nehazageno, tamahokera nehie. 
ROM.10.11	Avontafemo hu'nea kante, 
ROM.10.12	Na'ankure mago'zamo'a Jiu vahe'ene megi'a vahe'mokigizmi amu'nonpina ruzahura osu'ne. Magoke Ramo ana mikamokizmi Rana mani'neno, Agritegama kezamatiza vahera rama'a asomu hunezmante. 
ROM.10.13	Na'ankure 
ROM.10.14	Hagi zamentintima hunontesamoza, inankna hu'za zmaza hinogura antahigegahaze. Hagi inankna hu'za Agri agenkema ontehinesu'za zmentintia hugahaze? Hagi agenke ama huamahu vahema omninesigeno'a, inankna huno antahi amara hugahie? 
ROM.10.15	Hagi kema erino ome huama hu vahema humaozmante'snage'za inankna hu'za mono kea huamara hugahaze? 
ROM.10.16	Hu'neanagi ana maka vahe'mo'za knare musenke e'ori'naze. E'inanku kasnampa nemo' Aisaia huno, 
ROM.10.17	E'ina hu'negu vahe'mo'za ke nanenke nentahizageno zamentintia erionetie nehaze. E'i ana kea Kraisi knare musenke me'ne.
ROM.10.18	Hu'neanagi nagra amanage hu'na nehue. Tamage Israeli vahe'mo'za ana nanenkea antahinafi? Izo zamagra antahi'naze. Anumzamofo avontafepi hu'neana, 
ROM.10.19	Mago'ane nagra tamantahinegoe, Israeli vahe'mo'za antahinira osu'nazafi? Kotazana Mosese'a amanage huno hu'ne, 
ROM.10.20	Hagi Asaia'a hakavetino anage hu'ne, 
ROM.10.21	Hu'neanagi Israeli vahekura amanage huno Anumzamo'a hu'ne, 
ROM.11.1	Hagi amanage hu'na nehue, Anumzamo'a Agra'a vahera avesra huzmantenefi? I'o anara osugahie. Na'ankure nagranena Israeli nere, Benjamini nagapinti Abrahamu negehone. 
ROM.11.2	Anumzamo'a Agra'a vahe korapa huhampri'zmante'nea vahekino ozmatre'ne. Ontahi'nazafi mono Avontafe'moma kasnampa ne' Ilaijanku'ma hu'neana? Ilaija'a Israeli vahekura amanage huno Anumzamofontega nunamuna hu'ne, 
ROM.11.3	 (1 Kin 1:10) 
ROM.11.4	Hu'neanagi na'ane huno Anumzamo'a ke nona'a huntene? 
ROM.11.5	E'inahu kna menina hu'ne. Maka Israeli vahe'mo'za Anumzamofona zmagena humizafinti, osi'a naga Anumzamo'a asuragi zmanteno huhampri zmantenemo'za mni'naze. 
ROM.11.6	Hagi Anumzamo'ma asunku huzmanteno huhamprima zmantene'sniana, e'i eriza enerizazante anara osu'ne. Hagi eri'za enerizazantema huhamprima zmante'simpga asuntagizamo'a, asuntagizana omnesine.
ROM.11.7	Hagi na'a fore hu'ne? Israeli vahe'mo'za fatgo vahe manisune hute'za ana'ana hu'za vu'nazanagi, fatgo vahera osenazanagi, huhamprima zmante'nea vahe'mo'za fatgo vahera sazageno, ruga'amokizmia zmarimpamo'a hanavetige'za, Anumzamofo kea ontahi'naze. 
ROM.11.8	Avontafepi krenteneana, 
ROM.11.9	Hagi Devitia amanage huno hu'ne, 
ROM.11.10	 (Sam-Zga 69:22-23)
ROM.11.11	Mago'ane zmantahinegoe, Israeli vahe'mo'zama tanafa hu'za traka hu'nazana ete oraotinaku traka hu'nazafi? I'o trakama hu'nazana otigahaze. Hu'neanagi Anumzamofo zmefi humiza nona'a, Anumzamo'a megia vahe'mokizmia havi avu'ava'zampintira zmaresige'za, Israeli vahe'mo'za megi'a vahera knive rezmantegahaze. 
ROM.11.12	Hagi Israeli vahe'mo'za kumi'ma hu'nazazamo, kokankoka vahetega marerisa asomura vu'ne. Trakama hu'naza zamo'a marerisa asomura megi'a vahe'mokizmia huzmantene. Hu'neanagi Israeli vahe'mo'za Anumzamofoma zmefima huomizasina, inanknahu asomu kokankoka vahe'mo'za erizasine.
ROM.11.13	Ana maka kema nehuana, megi'a vahe'mota tamagriku nehue. Anumzamo'a megi'a vahe'mokizmi aposol manio huno huhampri'nantenegu ama ana eri'zamo'a nagripina kota eri'zani'a me'ne. 
ROM.11.14	Mago'a kankamumpinti megi'a vahe'mota tamagripi eri'zani'a enerisugeno, Jiu vahe'nimo'za kniveneresageno, zmahoke ahesiegu nehue. 
ROM.11.15	Na'ankure Israeli vahe'mo'za Anumzamofo zmefi humiza zamo, kokankoka vahera Agrane zmazeri mago zmarimpa hu'ne. Hagi inankna hugahie Israeli vahe'ma Anumzamo'ma ete zmaresnia zamo'a, e'i fripinti oti'za zmasimu erizankna hugahaze! 
ROM.11.16	Bretima krenaku heru'ma anteneza anampintima esera refko hu'za kre'za Anumzamofoma nemisageno'a, ana maka herunte'naza bretimo'a ruotage hugahie. Zafa'mofo rafunamo'ma ruotgema hu'nenkeno'a, ana maka azankunamo'enena ruotge hugahie.
ROM.11.17	Hu'neanagi olivi zafa'mofo mago'a azankuna'aramina hantgi zmatreno, tmagrira afi olivi zafa'mofo azankuna'a mni'nazageno, tmavreno olivi zafare rukamrermantegeta amunozmifi mni'neta, zamagrane knare msavena agafafinti enerize. 
ROM.11.18	Hu'negu tamagra azankuna'a mni'none hutma rantmagia e'oriho. Na'ankure tamagra rafunamofona aza nosazanki, arfunafinti tmaza hu'zana enerize. 
ROM.11.19	Tamagra anage hugahaze, tagri rukamre'rantesnigu azankuna'aramina hantgi zmatrene. 
ROM.11.20	E'i tamage, Jiu vahe'mo'za zmentinti osazagu hantgi nezmatreno, megi'a vahe'mota tamentinti hzagu tmazeri rukamre rmantene. Tamagra'agura antahisga osutma, Anumzamofonku koro hunteho. 
ROM.11.21	Na'ankure Anumzamo'ma olivi zafamofo azankuna'a eri hantgima zmatrenesuno'a, tamagri enena tmatresigeta omnigosaze. 
ROM.11.22	E'ina hu'negu Anumzamofo fru avu'ava ene hihamu avu'ava'anenku tamagesa antahiho. Trakama hzamokizmia Anumzamo'a zmazeri haviza neheie. Hianagi tamagrira fru avu'ava hurmantegahie. Tamagrama Anumzamofo fru avu'avazma huta ovnageno'a, ru tamagri enena ana zanke huno hantgi tamatregahie. 
ROM.11.23	Hagi Israeli vahe'mo'za zmentinti osu zmavuzmavapinti zmagu'a rukrehe hanageno'a, ete Anumzamo'a ana azankunara erino zafarera rukamregahie. Na'ankure Anumzamo'a amne anara huga hu'neankino, amne anara hugahie. 
ROM.11.24	Na'ankure tamagra afi olivi zafamofo azankuna'a mni'nazageno, taga huno olivi zafa fatgore rukamreramanteneakino, Olivi zafa azankuna'a erino ete olivi zafa fatgorera rukamre zmantesigeno'a, knarezantfa hugahie.
ROM.11.25	Nafuhetane nasaraheta, ama oku kea antahini hnazegu nagrira nave'nesie. Antahi'zantmifina antahizane vahe' mni'none huta rantmagia e'oriho. Mago'a Israeli vahe'mokizmi zmarimpamo'a erigineankino, mani'nenageno Anumzamo'a megi'a vahera zmavregahie hu'neama'a efregahaze. 
ROM.11.26	Anumzamo'a ana maka Israeli vahera eteno zmavregahie, Anumzamofo avontafepi krentenea kante, 
ROM.11.27	 hu'ne. (Ais 59:20-21)
ROM.11.28	Israeli vahe'mo'za Anumzamofo ha' vahekna hu'nazageno, knare musenkemo'a megi'a vahemotarega ne-e. Hianagi zamagrira huhampri zmante'neankino, zmesizmentene. Na'ankure zmagehemofonku huno zmesizmantene. 
ROM.11.29	Na'ankure Anumzamo'ma muse'zama zmi'nea vahepintira, ete ana zana e'origahaze. 
ROM.11.30	Korapara tamagrama megi'a vahe'mota Anumzamofo kea amagera ontenazanagi, Anumzamofo kema Israeli vahe'mo'za menina ontahizageno, Anumzamo'a tmagrira asuragi tmantene. 
ROM.11.31	Ana hu'negu Jiu vahe'mo'za Anumzamofo kea amagera ontazageno, Anumzamofo rimpa fruzamo'a megi'a vahe'mota tmagrite e'neankino, ana hukna huno tamagritera ete vugahie. 
ROM.11.32	Anumzamo'a maka vahe'mokizmi asuragizmantenaku ana maka'mokizmi zmatrege'za ke ontahi avu'avazamifi, kina hu'za mani'naze.
ROM.11.33	Iza Anumzamofo marerisa fenozama'agi, antahizama'agi, knare antahintahizama'a refko huno kegahie? Anumzamofo knare antahintahizama'ane avu'avazama'a refako huta antahiamara huga osu'none.
ROM.11.35	 (Jop 35:7)
ROM.11.36	Na'ankure Agripinti ana maka zamo'a fore nehuno, Agri hankavefi mikozamo'a me'ne. Miko zupa Ragi Agra erivava hanie, Tamage.
ROM.12.1	E'ina hu'negu, nafu'naganaheta tamantahinegoe, Anumzamo asuragirmante'nea zanku nentahitma, tamagra'a asimu erino manineno, Anumzamofonte kre sramna viankna hutma amivareta tamavufa nemita, mani ruotge nehutma, Anumzamofo ragi amiho. E'i avamupima mono huzamofo tamavutmavare. 
ROM.12.2	Ama mopafi avu'avazanena tagrora oteho. Hianagi tamagra atrenkeno antahintahitamia Anumzamo tmazeri kasefa nehanigeno, tamavutamava zamo'a ruzahe hino. Anama hanuta, tamage Anumzamofo avesizamo'a, knare huno haviza osuno, fatgo hu'ne huta eriama hugahaze.
ROM.12.3	Na'ankure Anumzamo'ma asunkuzama'areti asumaraginantenereti, maka motarega amanage nehue, tamagratmigura antahinkeno rana osenketa, vahe'mo'za nemaniza kante maniho. Tamagra'a tamavutamava refako hutma negeta, Anumzamo tamami'nea tamentintireti, tamagra ina avamente maninafi refko hutma keho. 
ROM.12.4	Magoke tavufgafina tagiagi, tazanki tavurgagi tagonagi tagiki huno me'ne, hakare'aza me'neanagi e'i ana'maka zamo'za magoke eri'zana enorize. 
ROM.12.5	Tagri tavufgamo hu'neankna huta tagra rama'a vahe mani'nonanagi, tagra Kraisimpina magoke avufga mni'neta, ruzahu ruzahu avufga'a mani'none. 
ROM.12.6	Anumzamo'a Agra'a asunkuzanteti, ruzahu ruzahu eri'zama eri'zamofo muse'zana magoke magoke'mota tamitere hu'ne. Hu'negu Anumzamo'ma kasnampa kema hu hankavema kaminesigenka, Anumzamo'ma kaminesia kamentinti avamente huama huo. 
ROM.12.7	Ru vahe'mokizmi zamazahu musezama tagripima menesigeta, so'e zantfa huta zamaza hanune. Hagi rempi huzame musezama erinesuta, rempi huzami so'e hanune. 
ROM.12.8	Iza'o ru vahe'mokizmi zamazeri hankaveti musezama agripima me'nesigeno'a, zamazeri hankavetigahie. Hagi vevahu musezama agripima me'nesigeno'a, mago'a zankuma atupama hanaza vahera zamisige'za rama'a erigahaze. Hagi Anumzamo'ma vahe kva huzamante hankavema aminesiana, agra'a ana eri'zana agu'areti huno eriso'e huno erino. Hagi vahema so'e hunte musezama erinesimo'a, musezampinti so'e zana huzmaverino.
ROM.12.9	Tamage hutma vahe'mofona zmavesizmanteho. Kefo avu'avazana tamagena hunenteta, knare avu'avazana azeri hankavetiho. 
ROM.12.10	Tamagra tamage hutma ovesinte avesinte nehuta, tamagra tamavufga anteneramitama, arumokizmi husga huzamanteho. 
ROM.12.11	Tamavesra osutma hanavetitma eri'zana erinkeno, Avamumo'a tamazeri otina Ramofo eri'zana eriho. 
ROM.12.12	Fore hanigu hankave antahintahima hunemiza zankura musena nehuta, tusi'a knazama fore'ma hanigetma kazikazi huta nevutma nunamu huvava hiho. 
ROM.12.13	Anumzamofo vahe'mo'zama mago'a zankuma atupa hanagetama, zmazama hanagura tro huta maniho. Onkenesnaza vahema esnageta nontamifi kehuta zamavrenteho.
ROM.12.14	Knama tamisamokizmia asomu ke huzmanteho. Anumzamo'a asomu huramantesie nehutma, zmazeri haviza hanie hutma osiho. 
ROM.12.15	Musema hanaza vahe'enena muse nehuta, zavi'ma atesnaza vahe'enena zavira ateho. 
ROM.12.16	Ovesinte avesinte huta magoke avamente maniho. Tamagra tamavufga erisaga osiho, hianagi agi omane vahe'ene manizanku tamavesino. Tamagra ana miko'zana antahi'none huta osiho. 
ROM.12.17	Mago vahe'mo'ma havizama huramantena, ana nona'a haviza huonteho. Ana mikozama hanafina fatgo tamavutmava nehinke'za, miko vahe'mo'za tamageho. 
ROM.12.18	Tamagrama ana hugahanutma, miko vahe'enena tmarimpa fru huta manigahaze. 
ROM.12.19	Rone'nimota mago'mo haviza hurmantena nona'a huonteho, hagi Anumzamofo fatgo rimpa hezampi atrenkeno vino. Na'ankure avontafepina anage huno krentene, 
ROM.12.21	Tamagra atrenkeno havi avu'avazamo'a tamazeri agate'oreno, hianagi knare tamavutamava hutma havi avu'avara agatereho.
ROM.13.1	Kamani vahe'mokizmi agorga ana mikomota anteramita manigahune. Na'ankure miko hanavea Anumzamofontegati e'neankino, Anumzamo hankavea kamani vahe'mokizmia zamige'za fore hu'za mani'naze. 
ROM.13.2	Hu'negu iza'o kamani vahe'ma ha'rentesimo'a, Anumzamofo trake ha'renteankino, ana knazana agra'a erigahie. 
ROM.13.3	Na'ankure kamani vahe'ma mani'nazana, fatgo zama haza vahe zamazeri korera nosaze. Hianagi kefozama haza vahe zamazeri korera nehaze. Kamani vahe'ma kore huozmantesue hanunka, fatgo kavukva nehuge'za, kazeri antesga hiho. 
ROM.13.4	Kamani vahe'ma mani'nazana tamagri knare zanku huzmantege'za mani'nazanki'za, Anumzamofo eri'za vahere. Hianagi kagrama hazenkema nehanunka, korera hugahane. Na'ankure zamagra hazenkema hanaza vahe'mokizmi, knomazamino zmazeri fatgohu hakavea eri'naze, kano zamiza zamazeri fatgo hanaza agafare, Anumzamo'a zmantege'za mani'naze. 
ROM.13.5	E'ina hu'negu Kamani vahe'mokizmi zmagorgama mani'zamo'a knare hu'ne. Hianagi zmaheno zmazeri ante fatgo huzankukerompage, tagra'a tagu'tagesafina fatgo'za nehune huta antahigahune. 
ROM.13.6	Ama ana agafare takisi zagoa miza nehune. Na'ankure kamani vahera Anumzamofo eri'za vahe mani'naze, hakare'a knazupa zmagra vahe'ma kvagrizmante eri'za enerize 
ROM.13.7	Ana miko vahe'mokizmi zama eri'nesanazana etenka zamio, takisi zagoma amio hunesizana neminka, fenoma mizasenante takesi miza huo hanigenka miza nehunka, kore huzmanteho hu'nesaza vahera, kore hunezmanteta, ragi zmagi zmiho hunesia vahera, ra agi zamiho.
ROM.13.8	Atrenkeno nofima hu'zamo'a tamagripina omaneno, hagi rumokizmi zamavesinte nofimoke tamagripine meno. Na'ankure tva'ontamirema nemanizamokizmigu avesintezamo'a, kasegemoma hu'nea kea eama nehie. 
ROM.13.9	Na'ankure kasegefina amanage hu'ne, 
ROM.13.10	Tva'ontema mni'namokizmi avesintezamo'a havizana omnene. E'i ana hu'negu vahe'ma zmesintezamo'a kasege eriknare nehaze.
ROM.13.11	Tamagra ama anahu tamavutamava hiho, na'ankure tamagra antahinaze, menina knamo'a kofa hu'nefi mni'nonanki, masenazafintira otiho. Na'ankure tahokeno tavrezamo'a, tagu'ama rukrehema hunontetima amare'ma ehnatiana, hago menina erava'o nehie. 
ROM.13.12	Hanizamo'a kofta huno vagaresigeno, masama fore'ma hania zamo'a kofta hu'ne. Ana hu'negu hanizamofo avu'ava zama nehuna zana netreta, msamofo ha' kukena hanune. 
ROM.13.13	Ana hu'negu msarema nehazankna huta knare tavutava nehuta, hanizamofo muse zampina omanita, aka tina oneta neginagi osuta, monkozana nosuta, monko avu'ava huzampina omanita, mago rimpa osu avu'avazampine omnita kanive oreho. 
ROM.13.14	Hu'neanagi atrenkeno, Ramo, Jisas Kraisi tamagripina mani'neno, kefozama hu tavesizana eri atreno.
ROM.14.1	Zamentintifima hanavema otinesamokizmia tamagrarega zmavrenentetma, antahintahifina knare hu'ne haviza hu'ne hutma zmentinti zmimofona refko huozmanteho. 
ROM.14.2	Na'ankure mago'amokizmi zamentintimo'a knare hu'neankita makazana amane negahune nehaze. Hianagi mago'amokizmi zamentintimo'a hanave'otineankiza, hozafi nezanke nenaze. 
ROM.14.3	Hagi fatgo hune huno nehuno maka'zama ne'nesnimo'a, anama nosanimofoma kefenkami ote'no. Hagi mago'a nezama nonesnamo'za, maka'zama nenesnamokizmia refko huozamanteho. Na'ankure Anumzamo'a zmavrene. 
ROM.14.4	Kagra izaga rumofo eri'za vahera refko hunezmantane? Agri'a kva'amo refko hunteno, kagra eriza ka'are otigahananki, kagra evuramigahananki huno huntegahie. Hu'negu Ramoke azeri otisigeno, otino manigahie.
ROM.14.5	Anahukna kante mago'mo mago zgegnamo ruotage huno ruga'a zgegna zmagaterene huno agesa nentahisigeno, ete rumo'a ana'maka zgegnamo'za mago'zanke hune huno agesa nentahie. Mago mago'mo'ma, mago knaguma knare hu'ne hunoma antahinemisia knagura, atrenkeno tamarimpamo'a fruhino. 
ROM.14.6	Iza'o mago zge'gnamo ruotge hune nehuno, Anumzamofo mono huntesiana, agra e'i Anumzamofo mono hunente. Iza'o ruzahu ruzahu neza nenesimo'a, Anumzamofonku nentahiza negahaze. Na'ankure zamagra Anumzamofo susu huntete'za nenaze. 
ROM.14.7	Na'ankure tagra tasimu erita mani'nonana tagra'a suzana omanene, nefruna zana tagri'a zana omanene. 
ROM.14.8	Na'ankure tasimuma eritama mani'nonana, Ramofonte nemanune. Hagi frunana Ramofonte nefrune. E'ina hu'negu frisuno, tasimu erita manisunana Rantimofo'za me'ne. 
ROM.14.9	E'i ama ana agafare, Kraisi'a friteno ete otino asimu erino manine. Hu'negu asimu erino mani'nea vahe'ene, fri'naza vahe'mokizmi Ra mani'ne.
ROM.14.10	Hu'negu, nahigenka mono negafu amentintigura knare osu'ne hunka refako hunantane? Hifi nahigenka mono negafuna hufenkami netrane? Na'ankure ana maka'mota Anumzamo refako hurantesia tratera otigahune. 
ROM.14.11	Na'ankure Mono Avontafepi amanage huno krentene, 
ROM.14.12	Ana hu'neankita magoke magokemota Anumzamofona maka'zama nehuna zamofo kea asamigahune.
ROM.14.13	E'ina hu'negu rumokizmima refko hunezmantona zana atreho. Tamagra'ma antahintahitamima retroma hanazana, mono neramafu zamentintifi zmagigo zamino, zamazeri tanafahu havegna huta omanisune hiho. 
ROM.14.14	Ranimo Jisasi'a eriama higena kena atahinama huana, mago'zamo'e huno agru osu'ne huta osugahune, magozamo agru osune hunkama antahisanana, e'i ana zamo'a kagritera agru osugahie. 
ROM.14.15	Hagi mago'a zama nenesana zankuma mono negafuma antahi havizama nehanigenka, kagra mago'ane avesi zampina nomanine. Atrenkeno nezama nesasazamo'a Kraisi'ma zamagrikuma huno fri'neamokizmia zmarimpa zamazeri haviza osino. 
ROM.14.16	Ana nehuta atrenke'za knare hune huta tamentinti nehanaza zankura, havizane hu'za osiho. 
ROM.14.17	Na'ankure Anumzamofo Kumara, neza ne'zane, ti nezana omanene. Hianagi Ruotge Avamupi fatgo avu'avazane, arimpa fru'zane, musenkase hu'za me'ne. 
ROM.14.18	Na'ankure iza'o Kraisima ama ana avu'avatetima avaririsimofona, Anumzamo'a muse hunetesigeno, vahe'mo'za nege'za hugnare huntegahaze. 
ROM.14.19	E'ina hu'negu atrenketa musezama mono kevufima fore'ma hanea zanku nehuta, tagra'ragara ozeri hankaveti, azeri hanaveti huta tamentintifina hageta ra hanune. 
ROM.14.20	Nezantekure huta Anumzamofo eri'zana eri haviza osiho, ana miko'zamo'a avusese hu'ne. Hianagi knarema osu'niana, mago'mo'ma nefu azeri tanafa hunaku'ma nesia zamo'e. 
ROM.14.21	Ame'a onesuno, negi ti onesuno, mago'azama hanunazamo mono nerafu amentintia azeri tanafa osanunana knare hugahie. 
ROM.14.22	Kamentintima hanana, kagra Anumzamofo hanave kamentinti hunemine. Iza'o amentintima nehania zanku'ma antahintahafima haviza nosue huno osnimo'a muse hino. 
ROM.14.23	Hu'neanagi tare antahintahi nehuno, nesimo'a haviza hane huno agu'amo'a nesamie. Na'ankure amentinti huteno none, hagino ana miko'zama amentintima osu'neno hania zamo'a kumire.
ROM.15.1	Tamentinti zampima hanavema tinomota, hanavema otinesamokizmia zamaza hanune. Hagi tagra'ama taza huzankukera ontahisune. 
ROM.15.2	Mago'magomota tava'ontirema nemanisamokizmi knare'zanku huta zmaza nehanunke'za, zmentintifina hanaveti'za hage'za marerisaze. 
ROM.15.3	Na'ankure Kraisi'enena agra'a avufga aza haniazankura ontahineanki, avontafepina amanage huno krentene, 
ROM.15.4	Na'ankure ko Anumzamofo avontafepima miko kema krente'naza kemo'a, tazeri antefatgo nehuno, tazeri hankavetisigeta knazantifina kazigzi huta nevuta, fore'ma hugahie huno avontafepi krente'nea zankura avega antegahune. 
ROM.15.5	Anumzamo knazantifima tazeri hankavetigeta kazigazi huta nevumo, Kraisimpina mago tamarimpama huzana tamisigeta, magoke huta manigahune. 
ROM.15.6	E'ina hu'negu ana mikomota mago tamarimpa nehuta, tagrira erinte mago huta, tagu'areti Rantimofo Jisas Kraisi Nefa, Anumzamofona ragi amisune.
ROM.15.7	E'ina hu'negu, Kraisima tamagrima tamavre'neaza huta, tamafuheina zamavareho, ana hanageno Anumzamo'a ragi erigahie. 
ROM.15.8	Antahiho, Anumzamo'ma Israeli vahe'mokizmi nezmageho huvempa huzmante'nea kea eriama hanige'za kesazegu, Kraisia eri'za vahekna huno zamagritera e'ne. 
ROM.15.9	Ana hu'negu megi'a vahe'mo'za Anumzamo'ma asunkuma huzmante'nea zankura, ragi amigahaze huno avontafepi krentene, 
ROM.15.10	Mago'ane amanage hu'ne, 
ROM.15.11	Ete mago'ane amanage hune, 
ROM.15.12	Ete mago'ane kasnampa ne'mo Aisaia anage hu'ne, 
ROM.15.13	Fore'ma haniguma amuhama nehunazamofo Anumzamo, miko musezane rimpa fruzana tamentintifina antevi'netena, Ruotge Avamumofo hankavefi fore'ma hanigura amuhara hugahaze.
ROM.15.14	Nafu nagnahete nagrani'a antahuana, tamagripina knare tamavutmavamo'ene mika'a antahizamo avite'nena, ozeri fatgo azeri fatgo hugahaze. 
ROM.15.15	Hianagi mago'a nanekegu avompima hankavetina kreraminoana, Anumzamo'ma asunku'ma hunante'neazanteti ete mago'ane huramagesama hanigu krerami'noe. 
ROM.15.16	Kraisi Jisasi eri'za erina megi'a vahetega prisi vahe' kna hu'na, Anumzamofo knare musenke huama nehue. Ana hanige'za megi'a vahe'mokizmia Ruotge Avamumo zmazeri ruotage hu'nige'za, Anumzamo muse huno eneria kre sramnagna hugahaze. 
ROM.15.17	E'ina hu'negu Anumzamofo eri'zama enerua zankura, Kraisi Jisasimpi knare hu'noe hu'na navufa rana hugahue. 
ROM.15.18	Mago'a zankura nagra navufga erisaga osugahuanki, Kraisi'ma nagripima erivgarenea eri'zamo higeno, megi'a vahe'mo'za amagera nentaze. 
ROM.15.19	Ruotge Avamumofo hankavefine, avame'zane, ruzahu ruzahu'za kaguvaza erifore hu'zamofo hanavere, Kraisi musenkea Jerusaleti huama hu'na Ilirikium kaziga (Masedonia-Italy) ome huvgare'noe. 
ROM.15.20	Hianagi nagra, Kraisi agima nohaza vahepi knare musenke huama hu'na zmasamisuegu, tusi'za huno navenesiankina nagra rumo'za kinaza tratera nona nonkue. 
ROM.15.21	Hu'neanagi mono avontafepina amanage huno krentene: 
ROM.15.22	Nagra nantuma antena eme tamagenaku'ma huana ama agafare ome'noe, na'ankure ama kumapina mono naneke huama nehune. 
ROM.15.23	Hianagi nagra ama kaziga menina hago eri'zana eri vgare'noe, hagino rama'a kafufima emema tamagesue hu'na avegama ante'noa zamo'a tusi'za huno navesie. 
ROM.15.24	Nagra Speini kumate vunaku antahintahia retro nehuankino, vanuna onsi'a kna tamagrane umaninena mono kea nehu'na, vunaku'ma hanugetma naza hanagena vugahue. 
ROM.15.25	Hianagi Nagra menina mono kevu naga museza antezmantazaza zaminaku, Jerusale kumatega nevue. 
ROM.15.26	Na'ankure Masedonia kumateti ene Akaia kumateti mono kevu'mo'za muse hu'za Jerusale kumate mono kevumokizmi amu'nozmifi, zamunte omne nagamokizmi zgo eritru hazagena erina nevue. 
ROM.15.27	Zamagra zagoma eri atruma hazazankura tusi'a muse hu'naze. Zamagrama antahizana nofi hu'nazaza katufeankna hu'naze. Na'ankure megi'a vahe'mo'za Avamumofo asomuma eri'naza zanku, Jiu vahera amega zamufamofo zmaza hu'za zami'naze. 
ROM.15.28	Hagi ama ana erizama erivanerena, ana zama zamivaretesuna, nagra Speini kumate enevanuna, eme tamageme vugahue. 
ROM.15.29	Nagra antahinoe tmagritegama esu'na, Kraisi asomumo avitenenkena egahue.
ROM.15.30	Nafu'nganahete, nagra tamantahigoe, Rantimofo Jisas Kraisine Ruotage Avamumofo avesizante, amama amuhoma e'nerua zantera nagri'ene eme hagerefita, Anumzamofontega nunamu hunantesazegu nehue. 
ROM.15.31	Nunamu nehinkeno zmentinti osu Judia vahepintira Anumzamo nagu'nevazina, Jerusale mani'naza vahe'mo'za kema hanuana antahinamiho. 
ROM.15.32	Hanigena Anumzamofo avesizama me'nena, nagra tamagritega muse hu'na egahue. Hanigeta tagra ozeri hankaveti azeri hankaveti hugahune 
ROM.15.33	Hagi menina rimpa fru Anumzamo tamagrane manisie. Tamage.
ROM.16.1	Senkeria kumateti dikeni mono eriza e'neria nersaro Fibina knare'za huntesazegu nehue. 
ROM.16.2	Muse hutma Anumzamofo nagapina ragi me'nea vahekna huta Ramofompina nevareta, nazankuro atupama haniazana aza hihogu nehue. Hagi ana a'mo knare huno nagri'ene rama'a vahe'mokizmi tza nehia aki, knare huta aza hiho.
ROM.16.3	Krais Jisasimpima magokama eri'zama e'nerunamokiznia Prisirane Akuilakizania muse keni'a znasamiho. 
ROM.16.4	Tamage nagrikura znasimu atresna'aza neha'e, nagrakera keke hunoznantoanki, ana miko megi'a mono naga'mo'za musenke hurantaze. 
ROM.16.5	Anahukna huta nozni'afima atru nehaza mono nagara musenke huzamantoe. Esia kazigati, kotama Kraisinte agu'a rukrahe hu'nea roneniamofo, Epenetusi musenke huntoe. 
ROM.16.6	Maria tamagriku huno hanavetino eri'zama eneria a'mofona musenke hugantene hutma asamiho. 
ROM.16.7	Nagri'a nagapinti Antronikasi ene Juniake, nagrane magoka kina hu'namokizni musenke huznantene hiho. Aposol nagamo'za ke'za antahiza hu'naza netrene. Znagra kota Kraisintera znagu'a rukrehe hutakena, nagra henka nagu'a rukrehe hu'noe. 
ROM.16.8	Ampliatusina, Ramofompi navesinentua ronenimofona musenke hunteho. 
ROM.16.9	Magoka Kraisi eri'za e'neruna ne' Ubanusina musenke hunentena, knare roneni'a Stekisina musenke huntoe. 
ROM.16.10	Kraisi eri'za tamage huno eneria ne' Apelesi musenke hunentena, Aristobulusi nompi nemniza nagara, musenkea huzmantoe. 
ROM.16.11	Nagri nagapinti ne' Herotionina musenke hugantene hutma asamiho. Nasisusi nompi, Ramofonte mni'nazana nagakura musenke huramante huta zmasamiho. 
ROM.16.12	Ramofonte eri'za hanavetike eneri'a atre Traifena ene Traifosakigiznia musenke huranantene huta znasamiho. Ramofonte tusi'za huno hanavetino eri'zama enerige'na navesinento'a a'mofo Pesisinena musenke hugante'ne huta zmasamiho. 
ROM.16.13	Rufusina Ramo, Agri'a suzane huno huhamprinteno avrenemofone, agri nerera'a nagri'enena nenareraza hu'nea ara musenke hugantene huta asamiho. 
ROM.16.14	Asinkritusima, Flegonima, Hemesima, Patrovasima, Hemasi'zanema nemaniza tafuhe'ine, tasarahehe'ina musenke huramantene huta zmasamiho. 
ROM.16.15	Filogusima, Juriama, Nereusi ene nesaro a' ene, Olimpasi ene, ana miko Anumzamofonte mani'naza nagatega musenke huramantene hutma zmasamiho. 
ROM.16.16	Maka Kraisi mono nagamo'za tmagri'tega musenke atrazageno vie. Fatgo huno ruotge hu'nea avu'ava hutma agi hene, agona ahene hutma maniho.
ROM.16.17	Nafu nagnahete, hankavetina ama kea neramasamue, Amu'notamifima atane'zama avrenente'za, koma rempi huramigeta antahi'naza ke'ma, havigeretima eme rempi huramiza tamentintima eri kragogo negiza vahekura, kva hunetma mani kore hutma ogantu'a maniho. 
ROM.16.18	Na'ankure e'i ana vahe'mo'za Rantimofo Kraisi eri'zana e'norizanki, zamagra'a knare zankuke nentahize. Haga huno masave ke zmireti, fatgo zmavu'zmavama nehza nagara zamarevatga nehaze. 
ROM.16.19	Kema amage nentaza tamavutmavamofo nanekea maka vahe'mo'za antahivgare'naze. Hianagi tmagrikura musezanimo'a avite'ne. Hianagi nagri'ma navenesiana, knare antahintahizanteti tamagra knare'ma hu'nesia avu'ava nehutma kefozana osiho. 
ROM.16.20	Arimpa fru Anumzamo'a kofa huno Satana, kagafi azeri antefenka anteno rehapatigahie. Rantimofo Jisasi Kraisi asuntgizamo'a tamagra ne mesie.
ROM.16.21	Magoka eri'za eneru'a ne'mo Timoti musenke atreramante. Anahukna hu'za nagri nagamo'za, Lusiusima, Jesonima Sosipeta'zanena musenke hurmantaze.
ROM.16.22	Nagra Tertiusina, Poli ke nehigena ama avoma kre'noa ne'mo'na musenke Ra'mofompi hurmantoe.
ROM.16.23+ROM.16.24	Kaiusia noma'afi nagri ene mono kevu nagamota tavrentegeta muse huta amafi nemnuna ne'mo, tamagritega musenke atreramante. Erastusi'a rankumamofo zgore kegva hu'nea rankva ne'mo ene Kuatusi'a, mono nerafu, tmagritega musenke atrermantaze. [Rantimofo Jisas Kraisi asomumo maka tamagrane mesnie.]
ROM.16.25	Anumzamo'a tmagrira knare musenkema neramasamua kante tmazeri hankavetise. E'i Jisasi Kraisi knare musenkene, vahe'mota tmavresigu korapa oku'a retro hunte'nea naneke neramasamue. 
ROM.16.26	Hianagi manivava Anumzamo huzamantege'za, kasnampa vahe'mo'za avontafepina krente'naze. Ama ana kemo'a megi'a vahete eama hige'za, maka kaziga vahe'mo'za negaze. Hu'negu zamagranena nege'za zamentinti nehu'za amage antesazegure. 
ROM.16.27	Agrake, knare antahizane Anumzamo, Jisas Kraisimpi, ra agi'a erivava hugahie. Tamage.
1CO.1.1	Poli'na nagra, Anumzamo Agra'a avesite Kraisi Jisasi aposol eri'za vahere hu'nemo'na nerafu Sostenesi'ene.
1CO.1.2	Korinti kumate nemniza Anumzamofo mono nagamotarega, Kraisi Jisasi'ma tmazeri avusese hurmantegeta ruotge (saints) huta mani'naza nagatega nevuno, mika vahe kokankoka mni'ne'za, tagri Rantie hu'za agi nehaza vahetegane, zamagri ene tagri ene Jisas Kraisi'a Rantimofo kea kreneramune.
1CO.1.3	Nafati, Anumzantegati ene, Ranti Jisas Kraistintegati asunkuzane, rimpa fruzamo'a tamagritega vie.
1CO.1.4	Tamagrikura Anumzamofontega musenke huvava nehue, na'ankure Anumzamo'a asunkuzana, Kraisi Jisasimpi tami'ne. 
1CO.1.5	Hanki Agripinti, keaga hu'zampine, antahintahizatamifina knare nehutma, maka'zampina eri avi'netaze. 
1CO.1.6	Na'ankure Kraisinku'ma huama hu'na tamasmi'noazamo, tamagripina eritamage nese. 
1CO.1.7	E'izanku maka Avamupi neramia musezampina atupa nosuta, Rantimo Jisas Kraisi'ma eama hanigu, tamagu'areti aveganentaze. 
1CO.1.8	Hanavea tamisigeta refarera uhanatigahaze. Ana hanigetma Rantimofo Jisas Kraisi'ma esia kna zupa hazenke tamia omnegahie. 
1CO.1.9	Anumzamo'a ke hunte'nere ana kemofo amage'ante Ne'mo, Agra'a Nemofo Jisas Kraisi Rantimo'ene trogoteta magopi manisunegu, tagia hu'ne.
1CO.1.10	Nenafugata hanaveti'na tamantahinegoe, Rantimofo Jisas Kraisi agifi miko'motma mago tamarimpa ohunte ahunte nehanageno amu'nontamifi atane'zana omneno. Ana hanutma fatgo hutma magoke antahi'zampine, tamagesa antahi'zampinena eri mago hugahaze. 
1CO.1.11	Nafuhetane nasareheta, mago'a ke ha'ma amu'nontamifima me'nea zankura, Kloesi nagapinti mago'a vahe'mo'za eme nasmi'naze. 
1CO.1.12	Nagra ama kegu nehue, tamagripinti mago'mo huno, Nagra Poli amage'nentoe higeno, mago'mo huno nagra Apolosi amage'nentoe higeno, rumo'a huno, nagra Sifas (Pita) amage'nentoe higeno, eteno rumo'a huno, nagra Kraisi amage'nentoe nehie. 
1CO.1.13	Kraisti'a Agra ataneno refako hu'nefi? A'o anara osu'ne. Tamagritekura Poli keka zafarera fri'nefi? A'o anara osu'ne. Tamagra Poli agifi tina fre'nazafi? A'o anara osu'naze. 
1CO.1.14	Nagra Anumzamofona muse huntoe, na'ankure mono tina magore hu'na tina freormante'noe. Hianagi Krispusine Gaiusikizni zanagrike fre znante'noe. 
1CO.1.15	Ana hu'negu mago'mo'a huno Poli agifi mono tina fregante'noe huno osugahie. 
1CO.1.16	Izo, nagra Stefanasi nompi nemaniza naga mono tina frezamante'noe. Ananteti e'neana mago'a vahera mono tina frezmante'nesuo antahinagekani'noe. 
1CO.1.17	Ana hu'negu Kraisi'a mono ti frezamantogura huonante'ne. Hianagi knare musenke huama hanane huno hunante'ne. Hagi ama mopafi mreri antahi'zampinti, Kraisi'ma keka zafare fri'nea zamofo hanave'a eriotregahue.
1CO.1.18	Fnanema hanaza vahe'mo'za keka zafamofo nanekegura neginagi naneke hu'za nentahize. Hu'neanagi tagri'ma tagu'vazino tavre'nea vahe'mota, e'i Anumzamofo himamu'e huta nehune. 
1CO.1.19	Ana hu'negu, korapa avontafe'ma krente'nefina anage hu'ne, 
1CO.1.20	Antahi'zane nera ina mani'ne? Avontafe'ma kre antahi'zane nera ina mani'ne? Ama knafi ke hafra hu nera ina mani'ne? Anumzamo ama mopafi antahi'zane vahera, antahintahi'zazmia zmazeri neginagi nehie. 
1CO.1.21	Anumzamofo antahintahimo'a ama hu'negenokino, zmatrege'za ama mopafi vahe'mo'za zmagra'a antahi'zantetira Agrira antahi ama nosaze. Hianagi Anumzamo'a musema nehiana, vahe'mo'za neginagi naneke hu'za nehaza nanekema huama hunke'za zmentinti nehaza vahe zmahoneke. 
1CO.1.22	Tmage, Jiu vahe'mo'za avame'za ketete hu'za antahinegazageno, Griki vahe'mo'za antahintahi'zanku nehakrazanagi, 
1CO.1.23	tagra Kraisi rugeka zafare ahe'za hanti'naza naneke huama nehunazamo'a, Jiu vahe'mokizmia zmagigo zamino zmazeri tanafahu havegna nehuno, megi'a vahetera neginagi nanekegna nehie. 
1CO.1.24	Hu'neanagi, ana Jiu vahe ene megi'a (Griki) vahetera, Anumzamo'ma zamagima hu'nea vahe'mo'za, Kraisi'a Anumzamofo hankavene, antahintahizama'e hu'za nehaze. 
1CO.1.25	Na'ankure Anumzamofo neginagizane hu'za, nehaza zamo vahe'mofo antahintahizana agatenereno, Anumzamofo hanave'a omne'ne hazazamo'a vahe'mofo hanavea agatere'ne.
1CO.1.26	Nafuheta kma antahiho, inankna vahe mani'nageno tamagia hu'nefi vahe'mofo zamurera antahi'zane vahera omni'nazane, rama'amota hanave vahera omani'nonane, rama'amota zmagine nagapintira omni'nonanagi, 
1CO.1.27	Anumzamo'a, mopafi vahe'mo'za antahintahizmi omane'ne nehu'za, kefenkami netraza vahepi erizana erino, knare antahintahine vahe mani'none haza vahera, Anumzamo'a zamazeri zamagaze nehuno, hanave'a omne'ne huza haza vahepi eri'zana erino, hanave vahere hu'za haza vahera zamagaze erinezmie. 
1CO.1.28	Ana nehuno zmagi omnene huza ke fenkami atraza vahepi, Anumzamo'a huvazino zamagine hanave vahera zmazeri zamagaze nehie. 
1CO.1.29	E'ina hu'negu mago'mo'a Anumzamofo avufina avufaga mareorigahie. 
1CO.1.30	Hu'neanagi, Agrama eri'nea eri'zamo higeta, Krais Jisasimpi mani'naze. Kraisi'a Anumzamofontegati knare antahintahi zantia efore hu'neana, e'i fatgo avu'ava'zane, mani ruotge huno mani'zane, miza hurante Ne' mani'ne. 
1CO.1.31	Ana hu'negu Anumzamofo avontafepina anage huno krente'ne, 
1CO.2.1	Nenfugtane nasareheta, tamagrite'ma e'noana, haganentake ke'ni'areti ene knare antahintahi zanteti Anumzamofo agenke tmasminakura ome'noe. 
1CO.2.2	Nagra'ma antahi'zama retro hu'noana, tamagrane mani'nufina mago'zankura ontahigahuanki, Jisas Kraisima ahe'za rugeka zafare hanti'naza zankuke antahigahue. 
1CO.2.3	Tmagri'enema manuana hanave'nia omnege'na, kore nehu'na, nahirahi zampi mani'ne'na, 
1CO.2.4	rempima hunerami'na, nanekema huama nehuana, tamagri tmagu'a eri vakanenaku knare antahintahi zampintira osu'noanki, Ruotge Avamumo hihamu hanave'a erinte ama nehie. 
1CO.2.5	E'ina hu'negu tamentintimo'a vahe'mofo knare antahintahi zampina omneno, Anumzamofo himamu hanavefi meno.
1CO.2.6	Tagrama knare antahintahizamofo keagama nehunana, zmentintifima nena hu'naza vahepi nehune. Hianagi ama knare antahintahigu'ma nehunana, ama knafino, ama mopafi fanane hanaza kva vahetmimofo knare antahintahi zankura nosune. 
1CO.2.7	Tagrama nehunana Anumzamofo knare antahintahia, korapa oku'a retro huntegeno me'neazanku nehune. Ana antahintahizana mopa fore osu'negeno oku me'neana, e'i ana antahintahizana, menima tagrama knare hanunku retro hunte'ne. 
1CO.2.8	Ana antahintahizana magore huno meni gnafi kva vahe'mo'za antahi ama osu'naze. Na'ankure antahi ama hu'nazasina, hanave'ane Ramofona ahe'za keka zafarera ohantizasine. 
1CO.2.9	Hu'neanagi, avontafepi kre'nea kante ante'za, 
1CO.2.10	Hu'neanagi Anumzamo'a, Ruotge Avamu'afi huvazino, tagritera eriama nehie. Na'ankure Avamu'mo mika zana hakareno, Anumzamofo oku'a antahi'zama'a erinte ama nehie. 
1CO.2.11	Na'ankure, iza vahepintira mago vahe'mofo antahi'zampima me'nesia antahi'zana keno antahino hugahie? Agri'a avamu'moke agu'afi me'nesia antahi'zana keno antahino hugahie. Anahukna kante Anumzamofo oku'a agu'agesa mago'mo'e huno antahino keno osugahie. Anumzamofo Avamu'moke antahino keno hugahie. 
1CO.2.12	Menina hago Avamura eri'none, ama mopafi avamurompage Anumzamofontegati Avamure, e'ina hu'negu Anumzamo amne neramiazane antahita keta hugahune. 
1CO.2.13	Mika kema nehunana, vahe'mo rempi huorami'nea antahintahi nosune. Anumzamofo Avamu'mo rempi hurami'nea antahintahire nehunankino, ana Avamu'mo taza higeta, avamu antahizampi Avamu'mofo nanekea eri ante mago huta eriama nehune.
1CO.2.14	Hu'neanagi Anumzamofo Avamu ene omani'nea vahe'mo'a, Anumzamofo Avamutegati esiazana e'origahie. Na'ankure zmagra anazama kesazana neginagi zankna hanige'za, antahi'amara osugahaze. Na'ankure zamagra Avamu'mo zmaza hanige'za antahi ankeregahaze. 
1CO.2.15	Hu'neanagi aza'o Avamu'ene mani'nesimo'a, mika'zana refko huno antahi ama hugahie. Ana hugahianagi mago'mo'e huno Avamu'ene mani'nesimofona refko huno ageno antahino osugahie.
1CO.3.1	Nenafugatane nasareheta tamagra ne ko'ma mani'noana, avamupi nena hu'za mani'naza vahe'mo'za nehazaza hu'na nagra noramasamue. Hianagi mopafi avu'avazampi mani'nagu Kraisimpina osi mofavre mani'nazage'na neramasmue. 
1CO.3.2	Nagra rempima huramufina amiri tamiaza nehu'na, hanave ne'zana noramue, na'ankure tamagra hanave ne'zana eriga osu'naze. Tamage, tamagra hanave ne'zana eri avamentera omani'naze. 
1CO.3.3	Na'ankure mopafi vahe'mo'za nehazankna nehaze. Na'ankure knive nereta, ke fra amu'nontamifina nehaze. Tamagra ama mopafi vahe'tfa omani'nafi? Tamagra mopafi avu'ava zampi vano hiaza nosazafi? 
1CO.3.4	Na'ankure mago'mo'a huno, nagra Poli amage nentoe nehigeno, rumo'a nagra Apolos amage nentoe nehiana, tamagra mono ontahi vahe mani'nazo?
1CO.3.5	Apolosi'a inanknahu nere? Poli'na iza'ne? Tagra eri'za vahetfa mani'no'e. Ramo hurantegeta tagra eri'zana e'neru'e. Anumzamo tagripi huvazino tamaza higeta tamentinti'a hu'naza eri'za ne' tre'ne. 
1CO.3.6	Nagra avimza asogeno, Apolosi'a ti ami'ne. Hianagi Anumzamoke azeri nena nehie. 
1CO.3.7	Anahigu avimza kri'nemo' o tima ami'nemo enena razana omne'neanki, Anumzamo maka zana azerinena nehie. 
1CO.3.8	Avimzama ase'nemo'ene tima ami'nemo enena magoke eri'zanke e'neriankino, eri'zama eri'na'a avamente ante'ne miza zani'a erigaha'e. 
1CO.3.9	Na'ankure tagra Anumzamofo eri'za vahe manuketa, tamagra Anumzamofo hozane, nonkna hutma mani'naze.
1CO.3.10	Anumzamo'a asunku zama'areti nami'nea avamente, nogi antahi'zane vahekna hu'na nomagi trara eri agafa hunte'noge'za, mago'a vahe'mo'za anante negize. Hianagi magoke magokemo'a, nankna huno kinaku hanuno'a, kva hu'neno ana agofetura nona kino. 
1CO.3.11	Hianagi mago'mo'e huno ru tratera nona eri agafa huno onkino, ko'ma ki'nea trateke kino, e'i Jisas Kraisi Agrake ana trara mani'ne. 
1CO.3.12	Anante'ma mago'amo'za kisazana koliretiro, silva retiro, zgo'amo mreri'nea haveretiro, zafaretiro, rampa zantetiro, hofareti negizankna nehazankino, 
1CO.3.13	magoke magokemofona eri'zama'amo'a eama hugahie. Refkoma hania knarera tevereti kreno eri'zama'amofona nena'a eriama hugahie. Na'ankure magoke magokemo e'neria eri'zamofo hanave'a, tevenu kreno eriama huno kegahie. 
1CO.3.14	Hagi iza ana tra'mofo agofetu eri'za eri'nesia eri'zamo tevema oresigeno'a, mizama'a erigahie. 
1CO.3.15	Mago'mofo eri'zama tevemo tevga resigeno'a, ana eri'zamo'a haviza huno fanane hugahianagi, ana ne'mofona, tevefinti ahokeno avreankna hugahie.
1CO.3.16	Tamagra Anumzamofo mono no mani'nageno, Anumzamofo Avamu'mo'ma tamagu'afima mani'neana ontahi'nazo? 
1CO.3.17	Iza'o Anumzamofo noma erihaviza hanigeno'a, Anumzamo'a anamofona azeri haviza hugahie. Na'ankure Anumzamofo nomo'a ruotge hu'negenka, kagra ana no mani'nane.
1CO.3.18	Mago vahe'mo antahintahi huno, nagra knare antahi'zane vahe ama knafina mani'noe hania vahe'mo'a, agra'a ravatga osino. Hanki atrenkeno neginagi vahe maniteno, henka knare antahi'zane vahera efore hino. 
1CO.3.19	Na'ankure ama mopafi knare antahi'zamo'a neginagi avu'ava Anumzamofo avufina me'ne. Hanki anage huno Anumzamofo avontafepina krente'ne, 
1CO.3.20	Mago'ane avontafepina anage hu'ne, 
1CO.3.20	(Sam-Zga 94:11) 
1CO.3.21	Ana hu'negu mago'mo ugota hurmante'simofonkura tmavufa ra osiho, na'ankure maka'zana tmagri'zane. 
1CO.3.22	Poli'na fi, Apolosi pi, Sefasi pi (Pita), ama mopafi kasefa huno mni'zampi, fri zampi, meni knafi, henkama esiankna maka tamagri'za me'ne. 
1CO.3.23	Tamagra Kraisi suza manizageno, Kraisi'a Anumzamofo su'za mani'ne.
1CO.4.1	Atregeno vahe'mo'za tagriku'ma antahi ramisazana, Kraisi eriza vahere hu'za nehu'za, Anumzamofo oku'zama eri ama neha'a netre'ne hugahaze. 
1CO.4.2	Hanki menima kva hugahane huno antahi ami'nesimo'a, kvahu fatgo nehinkeno, tamage hu'za hugahaze. 
1CO.4.3	Nagra nagesa nontahue, Kagrama refko hunante'nano, vahe'mo'za nehaza keagafi (kot) refako'ma hunante'nazana, tamage hu'na nagra'agura refko nosue. 
1CO.4.4	Nagragu'ma antahuana nagu nagesamo'a ama hu'ne, hianagi e'izankura nagra'niagura fatgo hu'noe hu'na nosue. E'i Anumzamo Agrake refko nagrira hunantegahie. 
1CO.4.5	E'ina hu'negu refko osuta atreta avega ante'nenkeno, huhamprinte'nea knama Ramo'ma esuno'a, Agra hanimpi oku'a frakino vahe'mofo tumopi me'neasizana, emeri ama nehuno, vahe'mofo agu'afi me'nesiazana eriama hugahie. E'i anankna magoke magoke'mofona, Anumzamo huzmasga huzmantegahie.
1CO.4.6	Menina nenfugatane nensarogata nagrare' ene Apolosinte'ene huntena nehuana, tamagri'ma tamaza hanigu nehue. Ana hanigeta ama kema nehu'a kemofo agu'agesa keta antahita hugahaze. Avoma krente'nea kante anteramita nemanita, mago'mofo hufenkami netreta, magomofo husga huontegahaze. 
1CO.4.7	Na'amo vahepintira tamagrira tamazeri ruzahura nehie? Naza tamagra ante'naza zana Anumzamo'a, ontami'ne? Hagi koma tamimi'neana, na'a higeta tamufa erira huta e'ori'none huta nehaze?
1CO.4.8	Tamagri'ma tamesiazana ko eri avite'naze! Tamagra ko tusi'a feno ante'naze. Tagra tamaza osu'nonanagi, tamagra ko kini vahe mani'naze! Tamage nagri'ma navenesiana, tamagra ko kini vahe mani'nesage'na, tagranena anahukna huta kini vahe manigahune. 
1CO.4.9	Nagrama nagesama antahuana, Anumzamo'a tagri Aposol vahe'motafi huvazino, henkarfana erinte ama nehie. Vahe'mo'zama ahefrisie hu'za nehazankna nehune, na'ankure ama mopafi vahe'mo'za hunte'za kiza razankna nehunkeno, ankeromo'zane vahe'mo'za neragaze. 
1CO.4.10	Tagra Kraisi agimo'ma mareriniazanku negi vahe mani'none, hianagi tamagra Kraisimpina antahi'zane vahe mani'naze! Tagrira hanavetia omneanagi, tamagra hanave vahe mani'naze! Tamagri tmagi hesga nehazanagi, tagrira tagi hupri nehaze. 
1CO.4.11	Hanki meninena, ne'zankura tga'neteno, tinku tave nesino, kukena timo haviza nehigeno, knona neramizageno, noma mani so'e hu'zana nomne. 
1CO.4.12	Tagra'a tazampinti mraguzatita, eri'za erita ne'zana erifore nehune. Tagri'ma kema huhaviza hurantageta, asomu ke hunezmantone, tahageta oti hanavetita anagna e'nerune. 
1CO.4.13	Vahe'mo'za havigema hurantageta, anankegura ontahita akoheta eri mago huta nemanune, tagra ama mopamofo kugusopa manineta, vahe'mofo agote'za orogofavegna huta meninena mani'none.
1CO.4.14	Ama nanekea, tamagaze hinogu kre'noramuanki, nagra navesinentoa mofavre ni'agna hu'na tamavumro nentoe. 
1CO.4.15	Na'ankure tamagrira 10 tauseni'a vahe'mo'za Kraisimpi kva kriramante'ne'za tamazeri fatgo hugahazanagi, tamagrira rama'a neramafa omnigahie. Na'ankure nagra Krais Jisasimpinti neramafa'za hu'na mani'ne'na, knare musenkea neramasamue. 
1CO.4.16	E'ina hu'negu nagra huhanveti'na nermasamuanki, nagri navu'nava eriho. 
1CO.4.17	Ama ana agafare Timotina tamagritega huntogeno vie. Ramofompina kentahino amage nentege'na navesinentoa mofavre ni'agino, agra nagrama Kraisimpima mani'na neozana huramagesa nehuno, hakare kaziga maka mono nompi rempima hunermuankna hugahie. 
1CO.4.18	Mago'a mota nagrikura, Omegahie huta nentahita, tamagra tmavufga erisaga nehaze. 
1CO.4.19	Hianagi nagra Anumzamofo ave'sizama me'nenige'na ame hu'na esu'na, zamufga rahu vahe'mo'zama nehza kegera eme ke'na eri fore osugahuanki, nankna himamu eri'nazafi eme zmagegahue. 
1CO.4.20	Na'ankure Anumzamofo Kumara kege hu'za omne'neanki, hihamu'ane hanave'a me'ne. 
1CO.4.21	Tamagrira na'anku tmavenesie? Nagra sefu knone e'na eme tamazeri ftasgo hanufi, avesinte'zane rimpa fruzane esue?
1CO.5.1	Amanahu nanake eme hzage'na antahi'noe, mago monko avu'ava zamo'a tamagri amunompi fore hu'ne, megi'a vahe'mo'za amanahu havi avu'avara nosaze. Ama ana avu'avamo'a amanahu hu'ne, mago'mo'a nefa a'ma eri'neazanku nehue. 
1CO.5.2	Higetma tamagaze nehuta, tamasunku hugahazanagi, tusi tamavufga ra nehaze. Anazama hu'nemofona amu'nontmifintira avre atregahaze.
1CO.5.3	Tmage huno navufgamo'a tamagra nena anampina omni'noanagi, avamunimo'a tamagra ne mni'nege'na, iza'o anazama hu'nemofona, anampi mani'neno hiaza hu'na hago refko hunte'na ke'noe. 
1CO.5.4	Tamagrama Rantimofo Jisasi agifima eritruma hanafina, Rantimofo Jisasi hanavefi, avamupi tamagra ne manigahue. 
1CO.5.5	Nagrama nehuana, ana nera sata azampi avre'trenkeno amega avufga azeri haviza nehinkeno, Ramo esnia knarera avamu'a agu'vazigahie.
1CO.5.6	Tamagra tamagi erisaga nehzageno knarera nosie. Sikonima herazafima, osi'a zistima antageno ana mika'zama azeri zonereana tamagra ontahi'nazafi? 
1CO.5.7	Korapa zistia erinetretma, tamagra kasefa zo-ore bretigna hutma maniho. E'i ana avamente tamage zo-ore breti mani'naze. Na'ankure Kraisi'ma atama eri'neazamo'a, kinafinti ozmahe zmagetere'nea knare antahimi'za nenaza (Pasova) sipsipi afu fri'neankna hu'ne. 
1CO.5.8	Ana hu'negu ana knare'ma muse hanunana, korapa zistima ante'nea bretia, kumi ene havi avu'avateti nosune. Hianagi ana knare musema hanunana, zo'ore bretia, e'i tamage kene, tamage avu'avateti ene musena hugahune.
1CO.5.9	Ko'ma avoma krerami'nofina monko avu'ava zampi mani'nesia vahe ene tragotetma omaniho hu'na hu'noe. 
1CO.5.10	Nagra nehuana megi'a vahe'mo'za monko avu'ava nehazampi, vahe'mofozanku ke zmanunu nehaza vahepi, zamagraguke nentahiza vahepi, krunage hu'za musufa nesaza vahepi, havi anumzante mono hunentaza vahe'ene tragotetma omnihogura nosue. Tamagrama amanahu vahe'ma zmatre varegahunema hanutma, ama mopa atrevgareho. 
1CO.5.11	Hu'neanagi nagrama avoma krerami'nofina, mago ne'mo'ma Kraisinte namentinti nehue nehuno, monko avu'avaza nehuno, vahe zante kenunu nehuno, havi anumzante mono hunenteno, vahe huhaviza hunenteno, aka ti neno neginagi neneno, havige huno kumzafa zante hania vahe'enena, tragoteta ne'zana onetfa hiho hu'na hu'noe. 
1CO.5.12	Megi'a mani'naza vahe'ma refko'ma huzmante eri'zana nagri zana omne'ne. Hianagi mono agu'afima mni'nea vahera, tamagra amne refko huzmantegahaze. 
1CO.5.13	Hu'neanagi Anumzamo megi'a mni'naza vahera refko huzmantegahie. 
1CO.6.1	Mago mono neramafu'ma hazenke hurmantesigetma keagare avretma vunaku'ma hanutma, mono kva vahete avretma vuga'zanagi, nahigetma fatgo osu megi'a kva vahetera avretma nevaze? 
1CO.6.2	Anumzamofo naga'mo'za ama mopama mago kna refko'ma hnazazana, tamagra ontahi'nazafi? Hagi mopafi vahe'ma tamagrama refkoma hu'nesutma, na'a hanigetma tamagra neonse keagama amu'no tmifima fore'ma hiankea erifatgo osugahaze? 
1CO.6.3	Tagrama henkama ankero naga'ma refko'ma huzmante'sunana ontahi'nazo? Nahigetma onensa hazenkea refko osugahaze! 
1CO.6.4	Hu'negu amu'nontamifima mago tamarimpa osu'zama fore'ma higeta, tamagra nahigetma mono nompima zmagima omne'nea vahera huzmantage'za, ana kema refko hutera o'netize? 
1CO.6.5	Ama kema nehuana tmagaze hinogu nehue! Tamagripina magora keaga refkohu knare antahintahine vahera omni'negeno nehiaza nehaze. 
1CO.6.6	E'ina hugaragi, mono ne'mo'ma, mono nefuma keaga huntenakura, avreno fegia vahe'mofo zamufi hunente.
1CO.6.7	Na'a hanigeta ana knazana tamagra 'a e'origahaze? Na'a higeta havizama hurmantazana atrenozmantaze? E'inama hazazamo'a tamagerafa huno tmagrira tmazeri fenkami netre. 
1CO.6.8	Hianagi tamagratmi kefozana nehutma, reramatga nehaze. E'inahu'ma nehazana, mono tmafuhe'ine tmasarehe'ina kefozama hazana atrenozmantaze.
1CO.6.9	Anumzamofo Kumara fatgo osu veamo'za erisanti ohregahaze hu'nea kea tamagra ontahi'nazafi? Atrenkeno tmagri'a antahintahimo'a tmazeri havia osino! Monko avu'ava'zamo azeri haviama nehia vahe'ma, amema'a omne zante monoma hunentea vahe'ma, ru vemofo a'nene, aravema hu'nea vemo'o, a'mo'ma atreno ru vene savri nehiane, vene'nemo vene'nene monko'za nehia vahe'mo'zane, 
1CO.6.10	kumzafa vahe'ene, vahe'zante kenunu nehia vahe'ene, aka ti neno havia huno neginagi nehia vahe'ene, vahe'mokizmi zmarimpa zmazeri havizahu ke nehaza vahe'ene, krunage nehaza vahe'mo'za, Anumzamofo Kumapina uofregahaze. 
1CO.6.11	Mago'amota e'inahu vahe korapara mni'nazanagi, Anumzamo sese hurmanteno, tmazeri ruotge hu'ne. Na'ankure Ramofo Jisas Kraisi Agifine, Anumzantimofo Ruotage Avamupi higetma, tamagra Anumzamofo avufina fatgo vahe mni'naze.
1CO.6.12	Miko'zana knare hu'neanki'na amne hugahue hunka hugahanagi, anampintira ana miko'zamo'a kaza osugahie. Ana hugahianagi, mago'zantere hu'na kazokzo huontesue. 
1CO.6.13	Ne'zana narimpamofo suzane, narimpamo'a nezamofo suzanagi, ana taregara Anumzamo'a znazeri haviza hugahie. Kavufga monko avu'ava'za hunka eri haviza hu'zana omne'neanki, Ramofo suza menegeno Ramo'a, tvufgamofo su'ane. 
1CO.6.14	Anumzamo'a Ramofona azeri oti'neankino, tagri enena anazanke huno, Agri'a hanavereti tazeri otigahie.
1CO.6.15	Tamagri tamavufgamo'a, Kraisi avufgama me'neana tamagra ontahi'nafi? Amane Kraisi avufa eri'na monko avu'ava zante'ma atresuana knare hugahifi? I'o ana osutfa hugahie! 
1CO.6.16	Huge, iza'o savri a'ene monkozama himo'a, ana a'ene mago zanavufga eri'nesa'ana ontahi'nazafi? Na'ankure avontafepina amanahu ke hu'ne, 
1CO.6.17	Hianagi mago'moma Ramo'ene hagerafino manisimo'a, avamupina znagra magoke Agranena hu'ke mani'na'e. 
1CO.6.18	Savari monko avu'ava zampintira atretma freho! Mika kumi'ma mago'mago vahe'mo'ma nehiana, megi'a avufare nehianagi, iza'o savari monko'za nehimo'a, agra'a avufga azeri kumi nehie. 
1CO.6.19	Tmavufamo'a Ruotage Avamumofo mono no me'negeno, Ruotge Avamuma Anumzamo'ma tmagri'ma tmi'nea avamumo'ma anampinkama mni'neana tamagra ontahi'nazo? E'ina hu'negu tamagra 'a su'ana omni'naze. 
1CO.6.20	Na'ankure tmagrira Anumzamo'a ko tusi'a mizanteti miza sermante'ne. E'ina hu'negu tamavufgareti Anumzamofo Agi'a erisaga hugahaze.
1CO.7.1	Mago ne'mo'ma a'ma e'orisiana knare hugahio hutma avompima kre'naza zanku, menina kenona nehue. 
1CO.7.2	Na'ankure monko avu'ava'za hu'zanku, mago mago vemo'a agra'a, a' antenkeno, mago mago a'nemo'a agra'a ve antegahie. 
1CO.7.3	Vemo'a agra'a a'ene masenkeno, a'mo'a anazanke huno ve'ane masegahie. 
1CO.7.4	A'mo'a agra'a avufgamofo kva omani'neanagi vemo kva hu'ne. Ana hukna huno vemo'a agra'a avufga kva osu'neanki, a'amo kva hu'ne. 
1CO.7.5	Tanavufa eri mago huzankura i'o osi'o. Hianagi mago tanarimpa hutna mago'a kna amne mani'neta, nunamu hanu'e hanuta'a, amne anara hugaha'e. Hianagi anama hutesutna ete ko eme tragoteta mani'o. E'i ana hutna tanavufamofo avesizana kegva nehnakeno, Sata'ma retanaheno ke'niana, evu oramigaha'e. 
1CO.7.6	Amagema nehuana nagrama nagesa antahiramua kazigatire, hagi ama kema nehuana ana hihogu tutu hunormantoe. 
1CO.7.7	Nagra nagesama antahuana, nagrama a' e'ori manuankna hu'za hakare vahe'mo'za manisazegu nehue. Hianagi mago mago'mo'za rumofo rumofo museza Anumzamofonteti eri'naze. Mago'amo'za ama mani'noaza hazageno, mago'amo'a arave hu'za mani'naze.
1CO.7.8	Arave osu vahe'ene, kento vahe'mota knare'ma hurmantesiana, nagrama mani'noaza hanageno'e hu'na nehue. 
1CO.7.9	Hu'neanagi tmavufamofo avesizama kva hu'za omne'nesige'za, zmatrenke'za ve eri, a' eri hiho. Ana hanagu knare'ma haniana ve eri, a' eri hu'za mani'nesageno monkozamofo zmavesi'zana omnegahie.
1CO.7.10	Ko'ma arave hu'naza vahe'motarega kasege huneramantoe, nagri kasegeompage Ra Anumzamofo kasege. A'mo'a ve'a otreno. 
1CO.7.11	(Hu'neanagi anama hanuno'a, atrenkeno ve e'ori amne manino, huge znarimpa eri mago huke, ete neve ene, eri hagerafikeno), vemo'a a'amofona otregahie.
1CO.7.12	Ruga'amotagu anage nehue, Ra Anumzamofo keompage nagra nehue, mago neramafu a'mo amentinti nosnianagi, agri ene muse huno neminsigeno'a, agra nenarona otregahie. 
1CO.7.13	Anahukna huno mago a'mo eri'nesia vemo, amentinti nosnianagi, agrane muse huno neminsigeno'a, nevena otregahie. 
1CO.7.14	Ana hu'negu amentinti osu ve'mo'a, nenaro ene maniazamo azeri avusese nehigeno, amentinti nosia a'mofona neve enema maniazamo, azeri avusese nehie. Ana'ma osnigeno'a mofavre zgazniamo'a agrua osisine. Hu'neanagi menina zamagrira zmazeri ruotge nehie. 
1CO.7.15	Hu'neanagi amentinti nosanimo ve atre, a' atre hukuma haniana, zmaze'ori zmatrenke'za ana hiho, amama mani'naza nomani'zanpina nerafuno, neresarono mago'zamo'a kina reozmanteno. Hianagi tarimpa frune manisunegu, Ra Anumzamo tagi hu'ne. 
1CO.7.16	Hu'negu inankna hunka a'moka, ve'kamofo avu'ava'zana antahigahane? Hifi inankna hunka vemoka, akamofo avu'ava'zana antahigahane?
1CO.7.17	Ra Anumzamo'a magoke magoke'mofoma inankna avamente mni'nesigeno, Anumzamo'ma agima hu'nesimo'a, ana avamente manino. Ama anahukna tra ke miko mono nopina nezamasamue. 
1CO.7.18	Mago'a vene'nemotma oku tmavufa tga hu'nazageno tamagi hu'nenigetma, tamagra oku tamufgama taga hu'neaza eriso'e hu'zankura maragu'za otiho. Mago'amo'za oku zamufga tga osu'nenke'za, zamagi hu'nesimo'za, zamagra oku zamufga tga osiho. 
1CO.7.19	Avufgama taga hu'zane, avufgama tga osu'zamo'a amane'za me'ne. Hianagi Anumzamofo kasegema amage ante'za razana me'ne. 
1CO.7.20	Zamatrenke'za mago mago vene'nemo'za ina avamente mani'nageno zmagi hu'ne, ana avamente maniho. 
1CO.7.21	Kazokzo eri'za vahe mani'nankeno, Anumzamo'a kagi hu'nefi? E'i zankura kagesa ontahio. Ana hu'neanagi kagrama kankamu me'nesigenka kina vahe'ma omninaku hanunka, amne kagra ana hugahane. 
1CO.7.22	Hu'negu i'zano, kazokzo eri'za vahe mani'nesigeno, Ramo agi hu'nesimo'a, Ramofompina kina vahera omnigahie. Anankanteke kina vahe'ma omni'nenigeno agi hunesimo'a, Kraisi kazakzo eri'za vahe manigahie. 
1CO.7.23	Tamagrira tusi'a mizanteti ko miza sermante'neanki, vahe'mokizmi kazokzo eri'za vahera omaniho. 
1CO.7.24	Inankna kante mago'mo'a mani'negeno agi hu'ne, nenfuga nensaroga, atregeno ana kante Anumzamofompina manino.
1CO.7.25	Arave osu vaheku'ma nantahige'naza zankura Anumzantegatira mago kasegea e'ori'noe. Hu'neanagi nagra Ramo'a asunku zama'areti huvempa hunantege'na mani'nomo'na, nagrani'a antahi'za hu'ama nehue. 
1CO.7.26	Hu'negu nagrama antahuana, menima fore nehia hazenke'zampina, ana ne'mo mani'nesia kante'ma mani'nigeno'a, so'e hugahie. 
1CO.7.27	Ko'ma, a'ma eri'nesunka, a'kamofo atre zankura ontahio. A'ma eritenka atrenesunka, a'ma erizankura ohakro. 
1CO.7.28	Hu'neanagi arave hu'nesamoka, kumira osu'nane. Hu'negu vene omase mofa'mo aravema haniana, kumira osugahie. Ana hugahianagi, aravema hanimo'a ana nomanizampina rama'a knazampi ufregahie. Tamaza hanigu ama nanekea nehue. 
1CO.7.29	E'igu amanage hu'na nehue, nenfugata nensarogata, knamo'a atupa hu'negu, aza'o a'ma antenesimo'a, a' onte vahekna huno manino. 
1CO.7.30	Zmavunu nehanimo'za zavi ote vahe kna hu'za maninkeno, musema nehanaza vahe'mo'za muse osu vahe kna hanageno, mizanesesimo'a, fenoma'a omane vahe kna huno manino. 
1CO.7.31	Ama mopafi zama eri'nenimofona atrenkeno anazamo'a razana oseno. Na'ankure ama mopane anampima menima me'neazamo'a, fanene hugahie.
1CO.7.32	Nagrama nentahuana ama mopafi zankura antahintahi hakarea osihogu nehue. Aravema osu'nea ne'mo'a, Ramofonku antahintahi nehuno, Ramofo azeri muse huzankuke hinogu nehue. 
1CO.7.33	Hu'neanagi arave hu'nesia ne'mo'a, ama mopafi zanku antahintahi'amo'a nehinkeno, nenaro azeri muse huzanku antahigahie. 
1CO.7.34	Ana hu'negenokino ana ne'mofona avesi'zamo'a fako nehie. Arave osu a'mo'o, mofamo'enena Ramofo zanku antahintahi neha'e. Avufgare ene avamupina ruotage hugahie. Hu'neanagi arave hu'nenia a'mo'a, ama mopafi zanku antahintahi nehuno, nevena inankna hu'na azeri muse hugahue nehie. 
1CO.7.35	E'i ama ke'ma nehuana, tamagri'ma tamazeri hanavetinigu nehu'na, i'o hunoramante'na tamazeri amuho nosue. Hu'neanagi mopafizamo tamazeri fako hinketa, havizampina uofreta Ramofonte hanavetita manihogu neramasamue.
1CO.7.36	Hianagi, mago ne'mo'ma vene omase mofa a'erinaku nehanigeno, ve erigahie huno huntenesia knamo agateresigeno, a'eri avesizamo ra hanigeno'a, akoheno omniga osaniana, e'i kumira omneneanki atrenkeno arave hino. 
1CO.7.37	Hu'neanagi mago ne'mo'ma antahintahi'afi huvempama huno, a' e'origahue huno hu'nesuno'a, agra avesizama kegva nehuno hantka hantako osnigeno'a knare hugahie. 
1CO.7.38	Hu'negu agra'a vene omase mofa'ma a'ma erigahie hu'nesimofoma a'ma erisiana knare hugahie. Hu'neanagi aza'o a'ma e'orimo'a knare zantfa hu'ne.
1CO.7.39	Neve'ma ofrino mani'nesigeno'a, nenaro'a neve a' tfa mani'neanangi, neve'ma frisigeno'a amane Ramofonte mani'nesia vea erigahie. 
1CO.7.40	Hu'neanagi nagrama antahuana, ana a'moma vema e'o'ri'ma amanema manisiana, rama'a muse hugahie. Nagrama antahuana Anumzamofo Avamumo nasamianke nermasamue hu'na nehue.
1CO.8.1	Vahe'mo'za kaza osu'za havige anumza zmazanteti tro hunte'ne'za, kresramna vunte'naza ne'zanku krenami'naza zanku tmasami'za hue. Tagra antahi'none ana mikamota antahizana eri'none. Antahi'zamo'a tavufa erisaga hianagi, avesinte'zamo'a zmazeri hanavenetie. 
1CO.8.2	Mago'a vahe'mo'zama hakare'zana antahi vgare'none hu'za antahigahazanagi, zahufa zamagrama antahiga avamentera ontahi'naze. 
1CO.8.3	Hu'neanagi iza'o Anumzamofonku avesinentemofona, Anumzamo'a agrira antahino keno hu'ne.
1CO.8.4	E'ina hu'negu vahe'mo'za kaza' osu havige anumza zmazanteti tro hunte'ne'za, kresramna vunentaza ne'za ne'zamofonkura, tagra antahi'none, ama mopafi havi anumzana amnezane. Hagi mago anumzana omani'neanagi, mona mopa tro hu'nea Anumzana, Agra magoke mani'ne. 
1CO.8.5	Na'ankure rama'a zanku monafine mopafinena anumzane hu'za nehazanagi, tamage hakare'a anumzane, hakare'a ra mani'neanagi, 
1CO.8.6	tagrira magoke Anumzana Nerfakino hakare'zana Agri konkompa fore higeta, tagra Agrite manunkeno, Agra magoke Rantia Jisas Kraisi mani'ne. Agripinti mikazana Anumzamo'a tro higeta, tagranena Agripinti tasimura e'nerune.
1CO.8.7	Hu'neanagi ama ana antahi'zana ana mika'mo'za ontahi'naze. Na'ankure mago'amo'za, havi anumzankura tamage'zane hu'za nentahi'za, antahintahimo'a meninena me'negenokino, nezama kresramna hunte'naza ne'zana nenaze. Zamagra zmagesama antahizana tamage huta Anumzamofo mono hunentone nehu'za, ne'zana nenageno zamagu zmagesamo'a savri nehie. 
1CO.8.8	Hu'neanagi ne'zamo hinketa Anumzamofontera uravao osugahune. Ne'za onesunazamo'a, tazeri haviza osuge, ne'za nesunazamo'a tazeri knare osuge hugahie. 
1CO.8.9	Tamagra antahi oza hutma hanaza zamo, zmentintifi hanave oti'naza vahera zmagigo zami havegna huzankura kva hiho. 
1CO.8.10	Na'ankure antahintahi zmimo hanave oti'nesaza vahe'mokizmi zamufi knare antahintahine vahe'mota havi anumzamofo mono nompi ne'za nenesanke'za, ru zmagu'afi me'nea zmagu zmagesa eri hankavetisanke'za, kaza osu havige anumzante kresramana vu'nesaza ne'za nenaze hu'za hugahaze. 
1CO.8.11	Ana hu'negu mreri antahi'zanka'amo hanave'a omne'nesia antahi'zane mono naga, Kraisi zamagriku huno fri'nesia naga zmazeri haviza hugahie. 
1CO.8.12	E'ina higu ama ana kazigati hanave'a omne negafuno, negasaroma kumipi avrente'sanana, agu'agesa azeri haviza hu'nanankinka, kagra Kraisintera kumi hu'nane. 
1CO.8.13	E'ina hu'negu, ne'zamo'ma nenefuno nensaroma kumipi avarenentesige'na, nagra mago'ane kresramna vu'nesia afu'mofo ame'a onesuazamo'a, mago'mofona kumipina avreontegosue.
1CO.9.1	Nagra kina vahe omani'nofi? Nagra Jisasi aposol eri'za vahera omni'nofi? Jisasina Rantimofona onke'nofi? Tamagra Ramofonte eri'za eri'noa rga'a omni'nazafi? 
1CO.9.2	Hianagi mago'a vahe'mo'zama antahizana aposol vahera omni'ne nehazanagi, tamage tamagritera aposol vahe mani'noe. Na'ankure Ramofonte aposel eri'za eri'noa zamofo nena rga'a tamagra mani'naze.
1CO.9.3	Nagra refkoma hunantaza vahekura amanage hu'na kenona hunezmantoe. 
1CO.9.4	Mizantigna huta kave ene tinema erisunazamo'a, e'i knarera osu'nefi? 
1CO.9.5	Aposol naga'ene Jisasi agnahe'zane Pita'enema hu'nazaza huta zmentintine a'nea eri'neta, zmavareta vanoma hanunana, e'i knarera osu'nefi? 
1CO.9.6	Hanki, Banabasi ene nagrane tagra'ake zgo eri'za erita kegva hanuke'za, mago'amo'za anara osugahazafi? 
1CO.9.7	Ha'ma nehia vahera, agra'a erizama'arera, agra'a miza senentefi? I'o ru vahe'mo'za mizana nemie. Iza'o vaini hozama kri'nemo'a, rga'a krepia tagino nonefi? Iza'o sipisipi afuzga kegva nehimo'a, ami rima'a tatino nonefi? Ozo agra tatino nene.
1CO.9.8	Nagra, vahe antahi'za avaririna kea nehufi? Anumzamofo kasegemo ene hu'neaza nehue. 
1CO.9.9	Na'ankure Mosese kasegefina krente'ne, 
1CO.9.10	Ama tamage tagriku hu'nefi? Izo, tagriku huno krente'ne, hoza erisimo ne'zama nesigu amuhara nehanigeno, witi akru hre'nimo enena anampinti'ma ne'zama refko huno erisigu amuhara hugaha'e. Mono eri'za vahera, monoma zmasamisia vahe'mo'za, miza sezmanteho. 
1CO.9.11	Tagrama Avamumofo avimzama tamagripima negrita, amega tavufgare zama tmagripinti erisunazamo razana me'nefi? Amne osi'azana erigahie. 
1CO.9.12	Hanki mago'amo'za kema eme huama hza vahe'ma zmaza nehanuta, tagri enena tagesga huta mizana ontamigosazafi? Tagra hugazanagi nosune. Na'ankure Kraisi knare musenkemofo kama renkni rezanku anaknaza e'nerue. 
1CO.9.13	Ra mono nompima eri'zama e'neriza vahe'mo'za, kre sramna vunaku ra mono nompi eri'za neaza ne'zampinti, ne'za zmia e'nerize. Higeno kre sramnavu itare eri'za e'neriza vahe'mo'za, ne'za zmia kre sramna vu itareti e'nerizanki tamagra ontahi'nazo? 
1CO.9.14	E'inahu kna kante, Ramo'a huno, Iza'zo mono ke hanaza vahe'mo'za, zamaza hu'zana, mono kema hanage'za antahisaza vahepinti erigahaze. (Luk 10:7-9)
1CO.9.15	Hu'neanagi nagra hugazanagi nosue. Nagra ama avoma kreneramuana, mago'za hunantehogura nosue. Na'ankure nagrama agi omne vahekna hu'na frisugeno'a, knare hugahie. 
1CO.9.16	Na'ankure nagra knare musenke hanuazankura nagia e'origahue. Mono kema hu'zana Anumzamo huo huno hunante'nea eri'zanki'na ana eri'zama e'orisuna nagra havizantfa hugahie. 
1CO.9.17	Nagra navesite knare musenkemofonte miza e'ori eri'za erisu'na, mizama'a me'neanki'na erigahue. Hianagi navesite'ma e'norinuna, Anumzamo antahinamino, kegva huo hunante'nea eri'zanki'na e'nerue. 
1CO.9.18	Nagra na'a mizani'a erigahue? Nagrama knare musenkema tmasamua zankura miza seho hunormantoe, ana hu'negu knare musenkerera mizana eriga'zanagi e'norue.
1CO.9.19	Na'ankure mago vahetera kina vahekna osu'noe, nagra hakare vahe'mofo kazokzo eri'za vahe mani'ne'na, rama'a vahera zmavregahue. 
1CO.9.20	Jiu vahe'ma zmavarenakura zamagrikna hu'na mani'ne'na nezmavroe, nagra'a kasegemofo agorga omni'noanagi, kasegemofo agorga mni namokizmia, kasegemofo agorga mani vahe kna hu'ne'na nezmavroe. 
1CO.9.21	Kasegema e'ori namokizmi zmavrenakura, kasege e'ori vahe kna hu'na mni'ne'na nezmavaroe. Nagra Anumzamofo kasegema avariri zantera mni'noanagi, nagra Kraisi kasegemofo agorga'a mni'nena, kasegemofo agorga'a omni'namokizmi nezmavroe. 
1CO.9.22	Hanavezimi omne'nemokizmirera, hanaveni'a omne vahe kna hu'na mani'ne'na nezmavroe. Nagra maka vahetera zamagrama mani'naza avutigati hu'na mani'ne'na nezmavre'na, mago'amokizmia zmagu'vazino zmaho'ma kenigu mika'zana nehue. 
1CO.9.23	Ama ana miko'zama nehuana, knare musenkegu hu'na nehue. E'ina hanige'na anampintira nagra'a asomura erigahue.
1CO.9.24	Zmagare zokago vahe'mo'za zmagama razafina, hakare vahe'mo'za zmaga nerazanangi, magoke'mo zamagatereno mizana e'nerianki ontahi'nazo? E'ina hukna kante tamaganeretma mizana erigahaze. 
1CO.9.25	Mika'mo'za zokagopima ufrenaku'ma hazamo'za, zmufamofo zmesizana maka'zampina kegva nehu'za, zamagra zmesi'zana novaririze. Mizama eri'zana osiagnafi meno haviza nehie. Hianagi tagrama erisuna mizamo'a mevava hugahie.
1CO.9.26	E'ina hu'negu nagrama nagama neroana, uhnatigahue hu'na hu'nore uhnatinaku nagare'na nevue. E'inahu kanteke nagrama nazama atroana, amne zahopina notroanki, ahegahue hu'na huazana nehoe. 
1CO.9.27	Vahe'mokizmi mono ke zmasamite'na, ru nagrani'a miza e'orizanku, nagrani'a navufga hanaveti'na amasagugeno, nagri navesi'za nevaririe.
1CO.10.1	Na'ankure nafuheta, Nagrama nentahuana, antahi ama hnazegu nehue, korapara tagehe'za hampomofo agorga'a nevu'za, hagerina takahe'naze. 
1CO.10.2	E'i ana zamo'a mika vahe'mo'za mono ti freankna hampompine hagerimpina nehu'za, Mosese avariri'nazana, 
1CO.10.3	ana mika'mo'za ana hukna avamupi ne'za nene'za, 
1CO.10.4	ana mika'mo'za anahukna hu'za avamupi ti ne'naze. Na'ankure zamagrama tima ne'nazana, zamagranema ne-ea avamupi havereti ne'nazankino, ana havea Kraisi'e. (Eks-Uti 17:6, Nam-Ham 20:11) 
1CO.10.5	Hu'neanagi rama'amo'za Anumzamo'a muse osiaza hute'za, ka'ma mopafina ufri efri hu'naze.
1CO.10.6	E'inahu zama zamagripima fore'ma hu'neazamo'a, tagritera avame'za me'neno huraverina, e'inahu kefo avu'ava'zana kerasane osugahune. 
1CO.10.7	Tamagra mago'a vahe'mo'za hu'nazaza hutma havige anumzante monora huonteho. Amanage huno Anumzamofo avontafepina krente'ne, 
1CO.10.8	Mago'amo'za monko avu'avaza nehu'za, ana zagefinke 23 tauseni'a vahe fri'nazankna hu'zanku, tagra monko avu'ava'zana osanune. 
1CO.10.9	Ramofoma rehe'nazankna huta tagra reheta onkesune, mago'amo'za anahu kna hzageno, ha osifave'mo zmahe fri'ne. 
1CO.10.10	Ke hakare hu'nazankna osnune, mago'amo'zama anahu kna hzageno, vahe'ma zmahefri ankeromo zamahe fri'ne. 
1CO.10.11	Ama ana zantmima zmagrite fore'ma hu'neazamo'a, tagri rempi huramiza me'neno tazeri fatgo hanigu krente'ne. Ama vgare knafima ehnatisia zanku hu'ne. 
1CO.10.12	Kagrama oti hanaveti'noe hunka nentahisunka, traka hu'zanku kva huo! 
1CO.10.13	Antahio! revatga zama ne-eana kagritekera nome, hakare'a vahete neankna huno ne-e. Anumzamo'a Agra knare hu'neankino atresigeno, ana revatgazamo'a hanavetino kazeri otregahie. Revatgaza ne-enkeno'a katresigenka evuoramigahananki, kana kaverina oti hanavetinka manigahane.
1CO.10.14	E'ina hu'negu knare rone'nimota havige anumzantetira manigneta maniho. 
1CO.10.15	Nagra kema nehuana knare antahi'zane vahe'motma neramasamue. Tamagra refko hutma nagra nehua kea antahigahaze. 
1CO.10.16	Tagrama kapufinti tima nenakura, Anumzamofo susu hunteteta nenone. E'i ana kapufinti tima erifko'ma nehunana, Kraisi korana omne'nefi? Tagra bretima korita, erifko huta nenonana, e'i Kraisi avufga omne'nefi? 
1CO.10.17	Hianagi magoke breti me'negu, ana maka'mota hakare mani'none nehunanagi, magoke tavufga me'ne. Na'ankure mago bretireti refko huta nenone.
1CO.10.18	Israeli vahe'mo'za hu'naza zanku tamagesa antahiho, kresramna vu itaretira refko hu'za ne'zana nonazafi? I'o nenaze. 
1CO.10.19	Hagi nagra na'anku nehue? Havige anumzantaminte kresramna vunentaza zana amnezane, havi anumzana amnezane hu'na nehue. 
1CO.10.20	I'o hue! Fegi'a vahe'mo'za anankavera Anumzamofontera kre sramna vunontazanki, havi avamutaminte kresramna vunentaze. Nagri'ma nave'nesiana havi avamutaminte tragoteta omnihogu nehue. 
1CO.10.21	Tamagra havi hankromofo kapufinti tagitma nenetma, ete Ramofo kapufinti enena tagitma onegahaze. Havi hankromofo tafepinti nenetma, ete Ramofo tafepintira onegahaze. 
1CO.10.22	Tagra Ramofo azeri asivazinaku nehumpi? E'ina'ma hanunana tagri hanavemo'a, Ramofo hankavea agetere'ne nehumpi? I'o.
1CO.10.23	Tagra mika'zana amne hugahunanagi, ana mika'zamo'a taza osugahie. Tagra mika'zana amne hugahaze huta hugahunanagi, ana mika'zamo'a, tazeri hanave otigahie. 
1CO.10.24	Tagri'ma tazeri knare huzankukera ontahisunanki, tva'ontire'ma nemnizamokizmi zmazeri knare'ma hanunazanku antahisune.
1CO.10.25	Amne ana miko ame'ama zgore'ma atresazana mizaseta negahazanagi, ana ame'a agura igati eri'naze hutma zmantahiogeho. Ru tmagu tamagesa eri haviza hugahie. 
1CO.10.26	 (Sam-Zga 24:1) 
1CO.10.27	Mago amentinti osu vahe'mo'ma kagi hanigenka vanunka, afu ame'ama kamisiazana nenenka antahige' antahagera osuo, ru antahintahi ka'a eri savri hugahane. 
1CO.10.28	Hianagi mago'mo kasamino, havi anumzante kresramna vunte'nea afu ame'e hanigenka onegahane. Na'ankure ana kamisimofo knare'zanku hunka onegeno, anama kamisimo'a kefozane huno antahigahie. 
1CO.10.29	Kagrika'a antahintahizankura nosuanagi, rumofo antahintahizanku nehue. Inankna hu'za nagra navesite'ma huazana refko antahintahifina nehaze? 
1CO.10.30	Hanki nagra Anumzamofo susu huntete'na ne'zama noazankura, na'anku haviza nehie hutma nehaze?
1CO.10.31	Hanki, kave nesano tinesano inankna'zama hanunka, Anumzamofo agi erisaga hu'zanke huo. 
1CO.10.32	Mago'mofone hunka Jiu vahepino, Griki vahepino, Anumzamofo vahepinena, zmazeri tanafa hu havegnara osiho. 
1CO.10.33	Nagranena anahukna hu'na maka'zama huazampina, maka vahe'mo'zama muse hanazaza nehu'na, nagra knare'zankura nosuanagi, hakare vahe'mokizmi knare'zanku nehanugeno, rama'amokizmia Anumzamo zamagu'vazigahie.
1CO.11.1	Nagrama Jisas Kraisi nege'na nevararuaza hutma nagri navu'nava negeta avaririho. 
1CO.11.2	Nagra, tmagrira tamazeri antesgahue. Na'ankure ana miko'zama hazafima tamage'sa antahi nenamitma, antahi'zama rempima huramino'a kante azeri antroko hu'naze. 
1CO.11.3	Hu'neanagi menina tamagra ma antahiama hnazegu'ma nehuana, mika vene'nemokizmi aseni'a Kraisi manigeno, a'nemofo asenia vene'ne manigeno, Anumzamo'a, Kraisina aseni'a mani'ne. 
1CO.11.4	Mika vene'nemo'za tavrave zmanunte'ma refitene'za nunamuma hanazano, kasnampa kema hanaza zamo'a zmagra'a zmaseni zmazeri agaze hugahaze. 
1CO.11.5	Hianagi mika a'nemo'za zmanunte refi'otene'za nunamu hanazo, kasnampa kema hanazana zmagra'a, zmaseni zmazeri zamagaze nehaze. Na'ankure agra magoke mani'neno, aseni azoka'ma vazagatetre'nea a'negna nehuno, asenimofona agaze erinemie. 
1CO.11.6	Na'ankure mago a'mo'ma azoka'ma refi'otesuno'a, agra azokara taga hutregahie. Hianagi azoka'ma tagahu zamo'ene, azoka'ma vazagate'zamo'ma a'nemofona agaze'za me'ne hanuno'a, atresageno anuntera refitegahie. 
1CO.11.7	Na'ankure mago ne'mo'a asenirera refi'oteno, agra Anumzamofo amema'ane ragi ami vahe mani'ne, hu'neanagi a'mo'a ve'mofo ragi vahe mani'ne. 
1CO.11.8	Na'ankure, vemo'a, a'pintira eforera osu'neanki, a'mo ve'mofopintira efore hu'ne. 
1CO.11.9	A'mofonkure huno vea trora osu'neanki, vemofonku huno a'ra tro hu'ne. 
1CO.11.10	E'ina hu'negu a'mo'a asenirera avame'za refitenkeno, anazamo'a mago'mofo kvafi mani'ne huno ankeromokizmi zmaveri hugahie. 
1CO.11.11	Ana hianagi, Anumzamofompina a'mo'a, agra'akera oraoti'neanki, vemofo hanavefi manigeno, vemo'a agrakera oraoti'neanki a'mofo hanavefi oti'ne. 
1CO.11.12	Na'ankure a'mo'a vahemofopinti efore higeno, anahukna huno vemofona a'mo ksenente. E'ina hu'negu, mika'zamo'a Anumzamofompinti efore hu'ne. 
1CO.11.13	Tamagra'a refko hiho, amne a'mo'a asenirera tvaravenura refi'ote'neno Anumzamofontera nunamu haniazamo'a knare hugahifi? 
1CO.11.14	Vemofoma zanra azoka'ma hunte'nesiana agra agaze hugahifi? 
1CO.11.15	Hianagi a'mofoma zanra azoka'ma hunte'nesiana agri'a konaririzane. Na'ankure, zanra azoka'ma ami'neana, refitentenogu ami'ne. 
1CO.11.16	Hu'neanagi mago'mo'ma ke hafra amana kegu'ma haniana, nagrama hanuana, tagra ru tavutva ovaririgahune. Maka Anumzamofo veamo'za anahukna antahi'za erigahaze.
1CO.11.17	Ama'i ke avariri hogu'ma kreneramua kefina, tamagrira tamazeri sga nosue, na'ankure tamagrama emeri atruma hazafina, knare'zana fore nosianki, havizanke fore nehie. 
1CO.11.18	Na'ankure ese knare'ma nagra antahi'noana, tamagra mono kevu naga mani'none hutma etru hazafina, rama'a atane'za megeno mago tamarimpa hu'zana omane'ne. Anankema nentahi'na tamagefi hu'na hu'noe. 
1CO.11.19	Tamage amu'no tamifina atane'zana me'ne. E'ina hanageno Anumzamo refko huno hu izo huzmante'nesamo'za amu'nontifina eama hugahaze. 
1CO.11.20	E'ina hu'negu tamagrama eritruma hazafina tivo ne'za (Lord's Supper) nenaku eritru nosaze. 
1CO.11.21	Na'ankure tamagrama ne'zama neneta ruga'amokizmigura zmavegaonte ko nenaze. Mago amo'za zamaga ene nemanizageno, mago'amo'za negi ti nene'za tusi neginenaze. 
1CO.11.22	Tamagrira tine ne'zanema nesaza nontamia omne'nefi? Hifi tamagra mono no azeri haviza nehutma, zamunte omne nagamokizmi zmazeri zmagaze hu'naku nehazo? Nagra na'ane ke hurmantegahue? Nagra tamagrira husga hugahufi? I'o. Ama ana zankura tmagrira husga osugahue.
1CO.11.23	Na'ankure Nagra Ramo rempi hunami'neaza, ete rempi huneramue. Jisas Kraisina komoru hu'za ha' vahe zmazampima avrentenaku haza kenagera, Agra breti erino, 
1CO.11.24	Anumzamofo susu hunteteno, ana bretia ko'nerino amanage hu'ne, Ama'i Nagri navufa, tamagriku hu'na neramuanki, neneta antahinamiho. (Mat 26:27, Mak 14:24) 
1CO.11.25	Hagi ne'zana netageno, anahukna huno waini kapu erisaga huno amanage hu'ne. Ama'i waini kapua, kasefa hagerafi ke kora niareti nehue, amana hutma maka knama waini tima nenenutma tamagesa antahinamiho. 
1CO.11.26	Na'ankure ama bretine, ama kapufinti'ene nesaza zupa, anazamo'a Ramofo friza huama nehanigeno, ete Ramo'a egahie. (Mat 26:26-28, Mak 14:22-24, Luk 22:17-19) 
1CO.11.27	E'ina hu'negu iza'o havi avu'ava hu'neno, bretine Ramofo kapufinti nesimo'a, Ramofo avufgafine korama'arera kefoza huno, kumi hugahie. 
1CO.11.28	Mago'mo'ma bretine, kapufinti neku'ma hanuno'a, agra'a avu'ava'zana refko huteno, ana bretine kapufintira negahie. 
1CO.11.29	Na'ankure mago'mo bretine tine neneno, Ramofo avufga, nenoe huno antahi ama osnimo'a, agra'a azeri haviza nehie. 
1CO.11.30	E'ina hu'negu, amu'no tamifintira hakare'amo'za hanavea omne amne hige'za, kria erizageno mago'amo'za ko fri'naze. 
1CO.11.31	Hianagi tagra'ama refko huta tazeri fatgo osu'nesuta, keagafi manigahune. 
1CO.11.32	Hianagi Ramo'ma tagri'ma refko'ma nehiana, ama mopafi vahe'ma huhampri zmante'nea knazampina uofresunegu tazeri ante fatgo nehie.
1CO.11.33	E'ina hu'negu, nenfugata nensarogata tamagra ne'zama nenaku emeri atruma hanuta, zmavega ante'nenkeno maka etru hutenketa neho. 
1CO.11.34	Hagi mago'mofoma aga'matesigeno'a, agra nonkuma'arega neteno eno. Na'ankure tamagra ma etruma hanafina, refko ohunte ahunte zana omnegahie. Hagi mago'azana, henkama esu'na emeri fatgo hugahue.
1CO.12.1	Hagi nafuhegatane nensarogata avamu'mofo muse zanku'ma hu'naza zamofonku eriama hu'na tmasami'za hue. 
1CO.12.2	Tamagra ko'ma kaza osu havige anumzante'ma mni'naza no mani'zantmia antahi'naze. Ke osu anumza antre'za tro hunte'naza zamo tmavazu higetma, avaririta fanane hukante vu'naze. 
1CO.12.3	E'ina hu'negu nagra anage hu'na antahintahima eriama hanugura neramasamue, magore huno Anumzamofo Avamu'ma agu'afima mni'ne'nia vahe'mo'a Jisasina huhaviza huontegahie. Hagi mago'mo'e huno Jisasi'a Ra mni'ne huno osugahianagi, Ruotge Avamu'mo aza hanigenoke'za hugahie.
1CO.12.4	Hagi hakare'a ruzahu ruzahu museza me'neanagi, magoke Avamu'moke'za neramie. 
1CO.12.5	Ruzahu ruzahu mono eri'za me'neanagi, Ramo'a magoke mani'ne. 
1CO.12.6	Hagi ruzahu ruzahu kankamumpinti eri'zana e'nerianagi, magoke Anumzamo hakare zampine, mika vahepina e'nerie. 
1CO.12.7	Hu'neanagi Avamu'mofo eri'zamo'a magoke magoke'mofonte, mikomofo so'eza efore hanigu ko tami'ne. 
1CO.12.8	Hagi mago'mofona Avamupina knare antahintahiza (wisdom) nemino, mago'mofona ama' antahi'za (knowledge) nemie. Hianagi magoke Avamu'mo, 
1CO.12.9	mago'mofona amentinti hu'za nemino, mago'mofona vahe'ma azeri knamre museza ami'ne. Hianagi magoke Avamu'mo zanami'ne. 
1CO.12.10	Hagi mago'mofona ruzahu ruzahu kaguvaza eri fore hu museza nemino, mago'mofona kasnampa ke huamahu museza nemino, mago'mofona avamutmima rezagneno ke museza nemino, mago'mofona ruzahu ruzahu zmegeru'ma ru museza nemino, hagi mago'mofona ruzahu ruzahu zmageru'ma rukrehe hu museza ami'ne. 
1CO.12.11	Hianagi magoke ana Avamu'moke, mika'a eri'zana erifore nehie. Hagi agra'a avesite magoke magoke'mofona nazano aminaku'ma hia musezana refko huno nemie.
1CO.12.12	Anahukna huno vahe'mofona magoke avufa me'neanagi, ru avufgamo ru avufgamo rekanuhegeno, magoke vahera fore huno mni'ne. Kraisi'a anahukna hu'ne. 
1CO.12.13	Na'ankure mago'amota Jiu vahe manunkeno, mago'amota Griki vahe mni'none. Mago'amota kazokzo eri'za vahe manunkeno, mago'amota amne vahe mni'none. Hianagi tagra magoke Avamupi tina freta, magoke avufafi mni'none. Ana higeta ana miko'mota magoke Avamupinti tazahu'zana e'nerune.
1CO.12.14	Hagi magoke tavufa me'neanagi, ru tavufa ru tavufamo rekanuhegeno tavufa fore hu'ne. 
1CO.12.15	Hagi agamo huno, nagra azana omni'noanki'na, mago avufa omni'noe haniana, e'i ana kema haniazamo'a, avufafintira azeri otregahie. 
1CO.12.16	Hagi agesamo huno, nagra avurga omninoanki'na, mago avufa omni'noe haniana, e'i ana kema haniazamo'a, avufafintira azeri otregahie. 
1CO.12.17	Hianagi mika avufamo'ma avurgage'za mesigeno'a, inafinti kea antahigahie? Hianagi mika avufamo agesage mesigeno'a, inafinti mna antahigahie? 
1CO.12.18	Ana hu'negu tamage Anumzamo'a, magoke magoke tavufa eri mago huno ante'neankino, Anumzamo agra'a avesite mesie huno hire mete mete hu'ne. 
1CO.12.19	Hu'neanagi mika avufamo magoke avufgage'ma mesiana, avufamo'a inankna huno mesine? 
1CO.12.20	Ana hu'negu hakare avufgamo eme rekanuhegeno, magoke avufa fore huno me'ne. 
1CO.12.21	Hagi avurgamo'a azamofonkura huno, kagrama nazama hu'zankura antahi nonkamue huno osugahie. Ananzanke huno asenimo'a agamofonkura huno, kagrama nazama huzankura, nagra antahi nogamue huno osugahie. 
1CO.12.22	Hianagi mago'a tavufamokizmia hanave zmi omne'ne huta huna zmufamo'za, ra eri'za e'nerize. 
1CO.12.23	Hagi tagrama knare osu'ne huta huna tavufamofona knare'za hunenteta, hagi tageze tavufe huta huna tavufamofona kukena huzmanteta refi'netone. 
1CO.12.24	Knare'ma huno amate me'nea tavufamo'za mago'zankura upara nosaze. Ana nehunanagi, Anumzamo'a ana miko tavufa eri magoke higeno, tavufamofona eri magoke huno knare osu tavufamo'za knare'za nehaze. 
1CO.12.25	E'ina hanigeno avufamo'a atne'za amu'nozmifina omnegahie. Hagi anahukna huno amu'no zmifina oza aza huno mani'za megahie. 
1CO.12.26	Hagi mago kaziga avufamo ata hozama eri sigeno'a, mika'mo'za ana atazana erigahaze. Hagi mago kaziga'a avufamo ra agima erinkeno'a, ana miko avufamo'za muse hugahaze.
1CO.12.27	Menina tamagra Kraisi avufa mni'naze. Hagi magoke magoke'mota, mago avufga'a manite manite hu'naze. 
1CO.12.28	Hagi, mono eri'za erisagu Anumzamo huhamprizmante'nea vahera, esera aposol nagare, anantera kasanampa vahere, anantera rempi huzami vahere. Ana huteno Anumzamo'a kaguvazama hu vahe zmazeri otino, mago'amokizmia vahe'ma krifintima zmazeri kanamre muse'za nezamino, mago'amokizmia vahe'ma zamaza hu muse'za nezamino, mago'amokizmia kva eri'za eri muse'za nezamino, mago'amokizmia ruzahu ruzahu ageru ru muse'za zami'ne. 
1CO.12.29	Mika'mo'za aposol nagake mani'nazafi? Mika'mo'za kasanampa vaheke mani'nazafi? Mika'mo'za rempi huzami vaheke mani'nazafi? Mika'mo'za kaguvaza hu vaheke mani'nazafi? 
1CO.12.30	Mika'mo'za vahe'ma zmazeri knamre museza eri vaheke mani'nazafi? Mika'mo'za ruzahu, ruzahu zmageru, ru vaheke mani'nazafi? Mika'mo'za zmageru rekrehehu vaheke mani'nazafi? I'o anara osugahaze. 
1CO.12.31	Hu'neanagi tamagu'areti huta agetere'nea muse zankura tmavesinteho. Nagra mago knare'zantfa huno mreri'nea kana tamaveri hugahue.
1CO.13.1	Nagrama vahe zmagerupintiro, ankero vahe'mokizimi zmagerura rugahuanagi, vahe'ma avesinte'zama omne'nenke'na, bero'mo ra ageru riankna nehu'na, zavena ahageno ageru riankna hugahue. 
1CO.13.2	Hagi kasnampa ke hu muse'zane mika e'neri'na, Anumzamofo oku antahizama'a e'neri'na, mika knare antahi'zana e'neri'na, nagra mika hanave namentintia hanugeno agona retufega hugahianagi, avesinte'zama omne'nenigeno'a ana miko'za hanua zamo'a amnezankna hugahie. 
1CO.13.3	Hagi nagrama maka'zani'a atre'na, zamunte omne vahe ne'za nezami'na, atresugeno tevefi navufa krefnane hugahianagi, nagripima vahe'ma avesinte'zama omne'nesigeno'a, ana miko'zamo'a amnezankna hugahie.
1CO.13.4	Avesinte'zana, agazone huno mni'zane, avesinte'zana so'e avu'ava hu'zane, avesinte'zana kenunu hu'za omneno, ra agi eri'zana omne'ne, avesinte'zana avufga ra hu avu'ava hu'zana omne'ne, 
1CO.13.5	veganokno'zana omne'ne, agraguke antahi'zana omne'ne, agra ame'ama huno asi ovazi'zane, rumo haviza hunte'nea zanku nontahino agekanino mani'zane. 
1CO.13.6	Avesinte'zamo'a havi avu'ava'zankura musena nosie. Hagi tamagezanku musena nehie. 
1CO.13.7	Avesinte'zamo'a, agazone huno mni'neno maka knazana e'nerino, amentinti nehuno, maka'za fore hugahie huno nentahino, maka knazana erino vu'za me'ne.
1CO.13.8	Avesinte'zamo'a vgaoregahie. Ana hu'neanagi kasnampa ke hu'zamo ene, ru vahe zmageru ru'zamo ene, knare antahintahizamo'a vgaregahie. 
1CO.13.9	Na'ankure tagra osi'a antahi'none. Anama antahi'nona avamente kasnampa kea huama nehune. 
1CO.13.10	Hu'neanagi ana miko'zamofo fatgozama esigeno'a, osi'a zama nentahuna zamo'a fnane hugahie. 
1CO.13.11	Ko'ma mofavre'ma mni'norera, mofavremo nehiaza hu'na nanekea nehu'na, antahintahia nehu'na, nagesa antahi'na refko'ma hu'noana mofavremo'za nehazaza hu'noe. Hu'neanagi rama nese'na, mofavre avu'ava'zana atre'noe. 
1CO.13.12	E'ina hu'negu kapopima avugosa ke so'e osiankna menina nehunanki, henka'a Anumzamofo avufi oge age hugahune. Menina Agrira osi'a ke'na antahi'na hu'noanagi, henka'a kena antahi'na hugahue. Agrama nagri'ma maka nageno antahini hu'neankna hugahue. 
1CO.13.13	Hagi ama'i tagufa'azamo mevava hugahie, amentintihu zane, fore hugahie huno antahi amuha hu'zane, avesinte zane me'ne. Hu'neanagi ana tagufa zampintira, avesinte'zamo agatereno tusi'a zana me'ne.
1CO.14.1	Avesinte'zamofo kana, nevaririnka Avamu'mofo musezantaminkura tusiza hunka kavesinto. Hianagi Avamumofo musezanpintira, kasnampa ke huama huzanku kavesinto. 
1CO.14.2	Na'ankure mago'mo ru ageru araniana vahetega norie. Hagi Anumzamofontega ru agerura nerie. Na'ankure mago'mo'a ana agerura antahi ama nosianagi, agra'a avamupi frakino oku me'nea ageru nerie. 
1CO.14.3	Hu'neanagi iza'o kasnampa ke nehimo'a, vahe zmazeri hankavenetino, zmazahuke nezmasamino, zamarimpa zmazeri so'e huke zmasamigahie. 
1CO.14.4	Iza'o ru ageru nerimo'a, agra'a azeri hanavenetie. Hu'neanagi iza'o kasnampa ke nehimo'a, mono kevumofo zmazeri hanavenetie. 
1CO.14.5	Nagri'ma navemanesiana, maka'mota ru tamageru'ma aranazegu navenesie. Hu'neanagi ra navesi'zana, maka'motma kasnampa ke hiho nehue. Hagi iza'o kasnampa ke nehimo'a, ru ageru nerimofona azeri agatere'ne. Hu'neanagi ru agerutamima nerimo'ma, ana ageru'mofo agu'agesa eri ama hanigeno'a, mono kevua zmazeri hanavetigahie.
1CO.14.6	Menina nenfugatane nasareheheta, tamagrite ne-ena ru agerutmima ranuana, inankna huta tmaza hu'zana erigahaze? Hagi nagra eriama nehu'na, antahintahi nerami'na, kasnampa kene nehu'na, rempi hunerami'na, eriama hu'na tmasamisugenoke, antahi amara hugahaze. 
1CO.14.7	E'i asimu omne zantamimo, konkemo'ene zavenamo'ene ageru neriankna huno, ageru ru so'ema osaniana nankna hu'za ana konkene zavenamokea znageru'ma arana'ana antahi amara hugahaze? 
1CO.14.8	Hagi ufemo'ma krafa hu so'ema osnigeno'a, iza ha'ma hanigura retro hugahie? 
1CO.14.9	Tamagranena e'i anahukna hugahaze. Vahe'mo'za nentahisaza zmageru'ma aranageno'a knare hugahie. Ru zmageru'ma aranage'za, nankna hu'za vahe'mo'za ana ketmia antahi amara hugahaze? Ana keka'amo'a amne'zankna hugahie. 
1CO.14.10	Mopafina hakare'a ruzahu ruzahu zmageru me'ne, anamokizmi zmageru'mofona agafa'a me'ne. 
1CO.14.11	Hagi ru ageru arania kemofo agafa'ama antahi ama'ma osnuana, nagra agritera ru vahe kna hunentesnugeno, agranena nagritera ru vahekna hunantegahie. 
1CO.14.12	Kagri'enena e'inahukna hugahie. Kagra avamu'mofo musezantminkura tusi'a antahintahi hanunka, Anumzamofo antahigegeno maka mono kevuma zmaza hania Ruotge Avamu'mofo muse'zana tamino.
1CO.14.13	E'ina hu'negu, iza'o ru ageru aranimo'a, ana kema agra'a rekrehe hu'zankura, nunamu huno Anumzamofo antahigeno. 
1CO.14.14	Na'ankure nagrama ru agerupinti nunamu hanuana, avamu ni'amo nunamuna nehie. Hianagi antahintahi ni'afina nena'a nomane. 
1CO.14.15	Hu'negu nagra na'a hugahue? Antahintahi'nireti nunamuna nehu'na, Avamu'niareti ene nunamuna hugahue. Avamu'niareti zgamera nehu'na, antahintahi'niareti enena zgamera hugahue. 
1CO.14.16	Ana hu'negu kagrama avamupintike Anumzamofo agima erisaga nehnakeno'a, inankna hu'za ana ageru'ma nornamo'za antahiamara hu'za, kagrama hanana kerera tamage hugahaze? Na'ankure kagrama agima erisaga hanana kea antahi ama nosaze. 
1CO.14.17	Na'ankure kagra knare zantfa hunka Anumzamofo musenke huntegahane. Hu'neanagi rumofona aza hunka azeri hankve otigahane. 
1CO.14.18	Nagrama mika'motma tamagetere'na rama'a ru agerupinti'ma neruazankura, Anumzamofona susu huntoe. 
1CO.14.19	Hu'neanagi nagri'ma navemanesiana mono kevufima, antahi ama huga 5fu'a kema hanugeno, ruga'amokizmima knare antahintahi zami'zamo'a, ru agerupinti'ma (10 tauseni'a) kema hanuana agatere'ne.
1CO.14.20	Nenafugatane nasarehetma, osi mofavregna huta antahintahia osiho, havi avu'ava huzankura aminte mofavre'gna hiho. Hagi antahintahi tamifina ra vahe kna huta maniho.
1CO.14.22	Hu'negu ru ageru'ma ru'zana e'i avame'zane, zamentinti hu'naza vahe'mokizmi avame zanompage, zamentinti osu vahe'mokizmi avame'zane. Hu'neanagi kasnampa kema hu'zana, zamentinti osu vahe'mokizmi zmaza hu'zankurompage, zamentinti hu'naza vahe'mokizmi zmaza hugahie. 
1CO.14.23	E'ina hu'negu maka mono kevumo'zama eme atru nehu'zama ana maka'mozama ru ageru tmima nernage'zama, ana ageru'ma noranamo'zo, zmentinti nosnamo'za efresu'za, tamagra neginagi nehaze hu'za hugahaze. 
1CO.14.24	Hu'neanagi maka'motma kasnampa kema nehanageno, zmentinti nosnamo'zo, kasanampa kema nosnamo'zama efresu'za, ana maka'mota hanaza kemo eriama hinkeno, kumi'a agra negeno, nagra kumi vahe mani'noe huno refko hugahie. 
1CO.14.25	Ana hanigeno agu'afima oku me'ne'nia agu'agesamo'a efore hanigeno, agra avugosaregati arena reno umaseno, Anumzamofona mono hunenteno, hu'ama huno tamage Anumzamo'a tamagrane amu'nontamifi mani'ne huno hugahie.
1CO.14.26	E'ina hu'negu nenfugatane nasareheheta na'a efore hugahie? Eme atru hanaza zupa, mago'mo mono zgamera nehinkeno, mago'mo rempi huneraminkeno, mago'mo ksefa'za Anumzamo averi haniaza huama nehinkeno, mago'mo ru ageru nerinkeno, mago'mo rekrehe hugahie. Hagi e'i ana maka'zama hanaza zamo'a, knare huno mono kevua zamaza huno, Ramofompina zmazeri hankavetigahie. 
1CO.14.27	Iza'o ru ageru'ma aranuno'a, taremoke ana znagerura ri'o. Hagi tagufa agetere'amo'za oriho. Mago'mo ru agerura nerina, mago'mo rekrehe hunete'na hiho. 
1CO.14.28	Hu'neanagi rekrehe hu vahe'ma omni'nena, ru ageru ru vahe'mo'a akoheno taganeno mono kevufina mani'neno, agra'agu'ene Anumzamofontega agerura akoheno rugahie. 
1CO.14.29	Zametrenke'za tareo tagufa kasnampa vahe'mo'za kasnampa ke'a nehanage'za ruga'amo'za ana nanekea refko hu'za antahiho. 
1CO.14.30	Hianagi Anumzamo mopafi mani'nesimofonte'ma ksefa'za averi nehina, kotama kema nehanimo'a, kea osu taganeno mani'nenkeno, kea huama hugahie. 
1CO.14.31	Hagi tamagra maka'mota amne kasnampa kea magoke magoke'mota hutehute nehnageno, maka'mofona antahintahia nezamino, zamazeri hankavetigahie. 
1CO.14.32	Kasnampa kema hu avamu'mofo agorga'a mani'ne'za, kasnampa vahe'mo'za knazmima esige'za, kasnampa kea hutere hugahaze. 
1CO.14.33	Na'ankure Anumzamo'a ke'onke'za eri savrisavra osu Anumzana omani'ne, hagi rimpa fru Anumzane. Maka Anumzamofo mono kevu naga zmazeri ruotge hu'neakna hiho. 
1CO.14.34	Mono kevuma eritru hanafina, a'nemo'za akohe'za vene'nemofo zmagorga maniho. Na'ankure kema hu'zankura hu izo huozmante'naze. Tra kemo'ma hu'nea kante ante'za venenemofo zmagorga'a maniho. 
1CO.14.35	A'nemo'za mago'a zanku antahisunema hanu'za, nontega nezmave antahigeho, na'ankure a'mo mono kevufi ke hu'zamo'a knarera osu'ne. 
1CO.14.36	Tamagrama antahi'zana Anumzamofo kema antahizamo'a, tamagripinti agafa huno, tamagripinke vgaregahie hutma Korinti vahe'mota nehazafi? I'o, tamagra havige nehaze.
1CO.14.37	Mago'mo'ma huno kasnampa vahe mani'noe huge, avamupi antahi'zane vahe mani'noe huno hanimofona, atrenkeno anamo'a amama kreramua avona, Ramo huo huno hunte'nea kasege huno agra'a antahi'ama hino. 
1CO.14.38	Hagi ama avoma keno antahino osanimofona, agrira ke'za antahi'za osugahaze. 
1CO.14.39	Ana hu'negu nafu nagnaheta kasnampa ke hu'zankura tusiza huno tamenesinketa, ru agerupinti'ma ru'zana aseovaziho. 
1CO.14.40	Hianagi maka zama hanaza zamo'a, fatgo huno knare kante hiho.
1CO.15.1	Hanki nenfugatane nasarehegata Anumzamofo knare musenke ko tmasamugeta eri'neta, oti hanavetita anankere tamentinti hu'naza naneke hurmagesa hunaku nehue. 
1CO.15.2	Ama'i ana knare musenkereti tmahokeno tamagu'vazineanki, tamagra ma amama huama nehua kema azeri akonama osnageno'a, tamentintimo'a amne'zankna hugahie.
1CO.15.3	Na'ankure miko'zama agatere'neazana nagra ko erite'na, neramasmue. E'i anazana Anumzamofo avontafepi kre'nea kante Kraisi tagri kumiku huno efri'ne. 
1CO.15.4	Anumzamofo avontafepi krente'nea kante ante'za asentetageno maniteno tgufa knare oti'ne. 
1CO.15.5	Pitante (Sifas) ufore huteno, ete 12fu'a amage'ma nentaza disaipol nagate ufore hu'ne. 
1CO.15.6	Ana huteno 500ti'a agatere'a amage'ante disaipol naga mni'nazafi ufore hige'za ana miko'mo'za ke'naze. Anampintira rama'amo'za menina ofri manizageno, hagi mago'amo'za fri'naze. 
1CO.15.7	Hanki anante Jemisinte ufore huteno, ete maka aposol nagate efore nehuno, 
1CO.15.8	hagi henka'arfana, kasentega kna me'negeno ame huno kasenante'nea ne', e'i nagrite efore hu'ne. 
1CO.15.9	Na'ankure Anumzamofo aposol nagapina nagra henka vahere, nagrikura tamagra Anumzamofo eri'za vahere hutma huga vahera omni'noe. Na'ankure Anumzamofo mono nagamokizmi ha' rezmante'noe. 
1CO.15.10	Hu'neanagi Anumzamofo asunku'zanteti nagra amanahu kna hu'na mni'noe. Hagi nagri'ma asunku'ma hunante'neazamo'a amne zankanara osu'ne. Ete ana miko eri'za nagara zmagatere'na eri'zana mago'ane eri'noana nagra'niompage, Anumzamofo asunkuzamo'a nagrane me'nege'na eri'noe. 
1CO.15.11	Hanki nagra huama hanuo, zamagra eri'za naga'mo'za huama hnazo, tagra ana nanekege huama nehunketa tamagra tamentintia hu'naze.
1CO.15.12	Hagi Kraisi'a fripinti oti'ne hu'za huama hu'nazana, inanka huta mago'amota amu'nontmifintira, vahe'mo'za fripintira o'notize huta nehze? 
1CO.15.13	Hu'neanagi friteno oti'zama omneneresina, Kraisi enena ora otisine. 
1CO.15.14	Anumzamo'a Kraisina fripinti azeri ora oti'neresina, mono nanekema huama hu'nazamo'a amne'zankna higeno, tamagri tamentintimo'enena amne'zankna hisine. 
1CO.15.15	Mago ene Anumzamofona havige eri'za vahere huno tazeri fore hisine. Na'ankure Jisasina fri'nefinti Anumzamo azerioti'ne huta tagrama hanuna zamo'a, Anumzamofona ha'rentegahie. Jisasi'a ora'otineresina, fri'namo'za ora'otizaresine. 
1CO.15.16	Na'ankure fri'nea vahera azeri oranotiasina, Kraisinena azeri ora otisine. 
1CO.15.17	Hanki Kraisima azeri oraotineasina tamagri tamentintimo'a amnezanka higeta, tamagra kumipi manizasine. 
1CO.15.18	Hagi Kraisinku zamentinti nehu'za fri'naza vahe'mo'za fanene hazasine. 
1CO.15.19	Kraisimpi menima tasimu erita mni'nona nomnizampike taza hugahie huta tamentinti hanunana, vahe'mo'za zmasunku hunezmantaza vahera zmagatereta, tusi'a zmasunku hurantesaza vahe manigahune.
1CO.15.20	Hu'neanagi Kraisina fripinti Anumzamo azeri oti'neazamo'a, fri'naza vahe'mokizmia ese ne'za hozafinti eriankna hu'ne. 
1CO.15.21	Na'ankure magoke ne'pinti fri'zana egeno, anahukna huno friteno oti'zana magoke nepinti e'ne. 
1CO.15.22	Anahukna hu'za Adamu fri'neaza hu'za maka naga'amo'za frisnageno, anahukna hu'za Kraisi'ma kasefa huno asimu'ma eri'neaza hu'za, naga'amo'za zmasimura erigahaze. 
1CO.15.23	Hu'neanagi mago magomofona fripinti'ma azeri oti'siana kankamuma'a metere hu'ne. Esera Kraisi oti'neankino anantera, Agrama ete esnia knafina, Kraisi naga'moza otigahaze. 
1CO.15.24	Anantera mika'zama vgare knamo esigeno, Jisasi'a maka hanave kumatamine vahe'ene, ugagota kva vahe ene mika ama mopafi hanavema zmahe fanane hute'nuno'a, Kraisi'a hanave'a Nefa Anumzamofo azampi antegahie. 
1CO.15.25	Na'ankure miko'zamo'a Kraisi kvafi me'nenigeno, mika ha' vahe'amokizmia zmazeri fenkamitegahie. 
1CO.15.26	Henka rfama, azeri fanene haniana fri'zamo ha'ma reneranteazana, ahe fanane hugahie. 
1CO.15.27	 (Sam-Zga 8:6) Hu'neanagi ana hanavea Anumzamo'a Kraisi ami'neankino, Anumzamo'a Kraisi agorga omanine. 
1CO.15.28	Mika'zana Kraisi'a agatereteno, Agri'ma hankavema ami'nemofo, Nefa Anumzamofo agorga maninkeno, Anumzamo hakare zampine, mika kaziga manigahie.
1CO.15.29	Fripinti'ma azeri oti'zama omne'neresina, na'a hugahaze fri vahe zmaza hukure hu'za mono ti nefraza vahe'moza? Ana fri vahe'mo'zama o'otisageno'a, hagi na'ante fri vahera zmaza hukure hu'za mono tina nefraze?
1CO.15.30	Hagi nahigeta tagranena hazenke zampina hakaregna nemnune? 
1CO.15.31	Tmage hu'na, nenfugata nensarogta neramasmue. Ranti Krais Jisasimpi mani'nena tamagriku muse nehuazamo'a, mika zupa fri'za hutere nehue. 
1CO.15.32	Efesasi kumapima afi' zgane ha'ma hu'noana, tamagrama antahizana nagra na'a eri'noe? Hanki fri vahe'mo'za o'otizaresina, 
1CO.15.33	Hanki negi vahera omniho. Havi zamavuzmava nehaza vahe'mo'zane utagroteta mnisazana tmazeri havige vahe asegahaze. 
1CO.15.34	Tamagra knare antahintahi enerita kumira osiho. Na'ankure mago'amotma Anumzamofona keta antahita osu'nazagu, ama kema nehuana tamagaze hinogu nehue.
1CO.15.35	Hu'neanagi mago'mo'a anage hugahie. Inankna huno fri vahera zamazeri otigahie? Inanknahu zamufgane otigahaze? 
1CO.15.36	Kagra Neginenane! Avimazama mopafi ase'nankeno'a fritenoke rutaha huno nehage. 
1CO.15.37	Avimzama nesanana rutareno ko hage'nea zana nonkrine. Hianagi witi avimazapi ru avimazana amne ase'nankeno henka hageno ruzahura nehie. 
1CO.15.38	Hu'neanagi Anumzamo Agra'a avesite mika avimzamofona, mago mago avimzamofona agri'a avufga'a amite amite hu'ne. 
1CO.15.39	Maka zgamofona mago'zahu avufga omne'ne. Vahe'mota mago'zahu tvufgane manunkeno, zgagafamo'za ruzahu zmavufga erizageno, nmamo'za ruzahu zmufga erizageno, noza'mo'za ru zmufga eri'naze. 
1CO.15.40	Anahukna huno monare avufga megeno, mopare avufga me'ne. Hu'neanagi monare avasese zana mago megeno, mopare avasese zana ete me'ne. 
1CO.15.41	Hanki zgemofona mago avasaseza megeno, ikamofona ru avasaseza megeno, hanafitamimofona ru avasase zana me'ne. Na'ankure mago mago hanafi'mo'a, agra'a avasasezane me'ne.
1CO.15.42	E'inahu kna huno fri vahe'mokizmi zmazeri otisia zupa, kahefa zamufga fore hugahie. Kerifi asentesia avufga fanane hugahie. Hanki fripinti ete otisania avufga, fanane osu mevava hugahie. 
1CO.15.43	Hanki kasrino knare osu'nenia avufga asentegahie. Hianagi azeri otisia avufga, knare huno masa'ane avufgare azeri otigahie. Hanave'a omne avufga asentegahianagi, hanave nentake avufga azeri otigahie. 
1CO.15.44	Asentesnia avufga mopafi avufga asentegahie. Azeri otisnia avufga, monare avufga azeri otigahie. Ana hu'negu mopare avufga me'nesigeno'a, anazanke huno monare avufgane megahie. 
1CO.15.45	Anumzamofo avontafepi anage huno krente'ne, 
1CO.15.46	Hu'neanagi esera monare avufga fore osu'ne. Hagi esera mopare avufga fore hutegeno, henka monare avufga fore nehie.
1CO.15.47	Kota nera mopafinti kugupa erino tro higeno asimura erino mni'ne. Hianagi henka nera Kraisi monafinkati e'ne. 
1CO.15.48	Anahukna huno mopare nera manigeno, mopafi vahe'enena mani'naze. Hagi anahukna huno monare nera manigeno, monare vahe'enena mani'naze. 
1CO.15.49	Menina mopare tro hu'nea ne'kna huno tro hurante'neankita, anahukna huta henka'a monafinkati ne' kna hugahune. 
1CO.15.50	Nenafugta nensarogta amanage hu'na neramasamue, ama tavufgarera Anumzamofo Kumara erisanti oharegahune. Anahu kna huno fnanene hu'zamo'a manevava zana erisanti oharegahie.
1CO.15.51	Oku naneke tmasami'za huanki antahiho, mika'mota ofrigahunanagi tagra ruzahe hugahune. 
1CO.15.52	Mago knama esigeno'a, tvurga keramage nehuna kna huno, vgare ufenkrafa hanigeno'a, ana fri'naza vahe'mo'za o'netisageta mika kasefa huta mni'nomota tavufamo'a ruzahe hanigeta onkasari hanave tavufa erigahune. 
1CO.15.53	Na'ankure kasri avufgamo'a onksari avufga eri hankrenkeno, fri avufgamo'a ofri avufga eri hankregahie. 
1CO.15.54	Hu'neanagi ana kasri avufgamo onkasri tvufga erisigeno'a, fri avufgamo'a ofri avufga erina, avontafepi amanage huno kre'nea kemo e'ama hugahie: 
1CO.15.55	(Hos 13:14) 
1CO.15.56	Kumi'mo fri'zamofo atazana eri fore nehigeno, kumi'mo'a hanave'a kasegefinti e'nerie. 
1CO.15.57	Hu'neanagi Anumzamofo muse huntesune, Rantimofo Jisasi Kraisimpi taza higeta hara agatenerone.
1CO.15.58	E'ina hu'negu tusiza hu'na navesi nermantoa nenfugata nensarogta, oti hanavetita kaza osu maniho. Hakare zupa Ramofo eri'zama eri'zankuke nentahita mniho. Hagi antahio, Ramofo eri'zama tamamu'nama nehagegetma e'neriza zamo'a amnezanknara osugahie.
1CO.16.1	Jerusale kumate mni'naza mono nagamokizmi zgoma eri atruma nehza zanku hu'za hue, Galesia kaziga mni'naza mono naga'ma hiho hu'na huzmante'noaza hiho. 
1CO.16.2	Hakare Sontamofona ese knare, tamagra mago mago'mota zgo'ma erisafintira, erisnaza avamente refko hutma eri atru hu'nenke'na, nagra esua knafi eri tru huzankura osaneno. 
1CO.16.3	Nagrama uhanatisu'na huhampri' zmante'nesamokizmia, huzmanta'nena, ana musezamofo agofetura avonkrenta'nena eri'za Jerusale kumate vugahaze. 
1CO.16.4	Hagi nagrama vuga'ma hanugeno'a, zamagra nagrane vugahaze.
1CO.16.5	Hu'neanagi nagra Masetonia vute'na, henka tamagritega egahue. Na'ankure Masetoniati ru kitagi'na vugahue. 
1CO.16.6	Tamagrane osi'agna umanisuo, ete zasi ko'ma atu ikampina tamagra ne mni vgaresugeta, inantegama vunaku'ma hanurega naza hu'tma hunante'nage'na vugahue. 
1CO.16.7	Na'ankure nagri'ma navenesiana menima vanu'na tamageme vuku nosuanki, Anumzamofo avesima me'nenke'na mago'a zaza kna tamagra ne umani'ne'na vanuegu nehue. 
1CO.16.8	Hu'neanagi Efesasi kumate mani'nesugeno, Avamu'mo erami'nea (Pentikos) kna efore hugahie. 
1CO.16.9	Na'ankure eri'zamo'ma knare huno vuga kana rama'a efore nehigeno, rama'a vahe'mozanena ha renenantaze.
1CO.16.10	Hanki Timoti esigeta, nagra Ramofo eri'za e'nerua kna huno e'neria neki, ke'amofona antahi nemita azeri so'e hiho. 
1CO.16.11	Kva hunenteta agi eri haviza huonteho. Hanki ana nehuta aza nehnageno mani'neno, fru huno nagra mni'ne'nurega ehnatisnie. Timoti'ene mago'a nafu naganahe'zane ete esnagu zmavega ante'na mani'noe.
1CO.16.12	Hu'neanagi Apolosi, nerafu kazigagu hu'za hue. Tmagritegama nerafuzanema esia kazigatira, nagra razampi azeri hanaveti kea nesamue. Hagi menima esiana agri'a avesi omne'neanagi, kankamuma me'nenkeno'a egahie.
1CO.16.13	Kava nehuta, tamentinti zampi oti hanavenetita, korera osu hanavetita maniho. 
1CO.16.14	Maka'zama hanaza'zampina tamavesinte avu'ava zampinti hiho.
1CO.16.15	Nenfugta nensarogta tamagra antahi'naze, (Stefanisi ene noma'afi mani'nazana, ese'ma Akaia kumateti zmagu'a rukrehe hu'naza nagare. Ana hute'za zamagra zamagu'a mono eri'zampi ami vganere'za mono eri'za e'neri'za nagare). 
1CO.16.16	Hanki tamagranena e'inahukna vahe'mofo avu'ava avaririta mani'neta, hagi anahukna eri'zama zmaza hu'za erisazamokizmine, nezmavariritma zmagorga'a manihogu neramasamue. 
1CO.16.17	Stefanisi ene Fotunatusi'ene Akiasi'zama aza'zankura nagra muse hu'no'e. Na'ankure tamagra ma huga'zana osazage'za zmagra eme naza hu'naze. 
1CO.16.18	Na'ankure knare antahintahi nami'za avamu'nifina nazeri fru nehu'za, tamagri'ene ana hu'naze. E'inahukna vahetmina zamege so'e hiho.
1CO.16.19	Esia kaziga mani'naza mono naga'mo'za muse ke atrermantaze. Akuira ene Prisila ene noznifima nemniza mono nagamo'zanena anahukna hu'za zmagu'areti musenkea atrenermantaze. 
1CO.16.20	Maka Anumzamofo naga'mo'za musenkezmia atre nermantaze. Hanki tamagra nena anazanke huta mono naga'mota muse ohunte ahunte hiho.
1CO.16.21	Poli'na nagra, ama musenkea, nagra nazampinti kre neramue. 
1CO.16.22	Hanki Ramofoma avesi ontesnimo'a, sifnafi manino haviza hugahie. Rantimoka eno! 
1CO.16.23	Hanki Ramofo Jisasi asunku zamo'a tamagra ne mesnie. 
1CO.16.24	Nagri nevesi'zamo'a maka Krais Jisasimpima mni'naza naga'motarega mesnie. Tmage.
2CO.1.1	Ama avona Poli'na Anumzamo, Kraisi Jisasi aposol eri'za vahe manio huno huhamprinante ne'mo'nane, Timoti nerafu'ene kreneramu'e. Ama ana avona, Korinti mono nagate'ene ana miko Akai (Greece) kaziga Anumzamofo mono naga'ma mni'narega kreneramu'e. 
2CO.1.2	Anumzanti nafatimofone, Ranti Kraisi Jisasi asunkuzamo'ene rimpa fruzamo'a tamagra ne mesie.
2CO.1.3	Rantimofo Kraisi Jisasi Nefa, Anumzamo Agrake mika asuragi zamofo agafa'a mani'neno, tazeri fruma nehimofo agi erisaga huta musena huntesune. 
2CO.1.4	Mika knazantifina Agra tazeri fru nehie. E'inahu hu'negu Anumzamo'ma tagri'ma hu'neakna huta rumokizmia knafima mni'nesageta zmazeri fru hanune. 
2CO.1.5	Na'ankure Jisasi Kraisi'ma, rama'a ataza eri'neankita, tagranena tata anahukna huta enerunanagi, anahukna huno Kraisi rimpa fruzamo'a tagu'afina avinete. 
2CO.1.6	Tamagri knare zanku'ene tmahoma kezanku'ene, tagrira tazeri havizana hugahaze. Tamagrama fru huta manisagu, Anumzamo'a tagrira tazeri fru nehie. E'i ana zamo'ma eama nehiana, akoheno manineno, tagrama eneruna kna knazama e'nerimofonte efore nehie. 
2CO.1.7	Ana hu'negu hanave antahintahi nehuta amuhama huramunana, tagrama erisuna tatazampintima, tamagra'enenema erisazana, tamagra anazanke huta Anumzamo'ma fruzama tamisifintira erigahaze.
2CO.1.8	Nenfutane nasarehetanena antahigahaze, Esia kaziga kumapina knazampi ufre'nonana, ana kna'zamo'a tazerino arentakro nehuno, tagri hanavea tazeri agateregeta, ana knazana eriga osuta hago nefrumpi huta antahi'none. 
2CO.1.9	Tamage, tagrama tagu'afima antahunana, trake'mo refko huranteno frigahaze huno hianakna nehune. Hianagi e'inahuzama fore'ma nehiana, tagra hanavegura ontahigahunanki, Anumzamo'ma fri'nea vahe'ma zmazeri onetia hanavegu antahigahune. 
2CO.1.10	Hagi fri kankamupintira tahokeno tavreneankino, ete rune, neravrena tagra amuhara Agriku nehanunkeno Anumzamo'a mago'ane tahokeheno tagu vazigahie. 
2CO.1.11	Tamagrama nunamu hutma taza hazazamo'ma eama hiana, rama'a vahe'mo'za hu musena hu'naze. Na'ankure tagrima kegva krirantezanku nunamuna hazageno, Anumzamo'a ana nunamuntia antahizmino taza hu'ne.
2CO.1.12	Tagrama musema hunana, tamagra manuna knafina ama' tagutagesama tagu'afima e'nerita, hakareza hu'nazampi mni fatgo nehuta, ruotge huta nemnita, Anumzamofo so'e avu'avazante nemnita, ama mopafi antahizankura nontahize. 
2CO.1.13	Na'ankure avoma kreraminofina, tamagrama nehampritma antahini osuga'zana kreonte'noanki, nagrama antahuana, mikozana amatfa hu'naze. 
2CO.1.14	Meninena tagrira antahirami so'e osugahazanagi, Rantimo Jisasi Kraisi esia zupa, tamagra musena tagrikura nehanageta, tagranena anazanke huta tmagrikura musena hugahune.
2CO.1.15	Nagra tamage ko kena antahina huneramina, ese'ma retro hu'noana, tamagritema esu'azamo'a tare asomura erigahaze. 
2CO.1.16	Masetoniama enevuna eme tamageme evute'na, ete anantegatima esugeta tamagra naza hanage'na Judia vugahue. 
2CO.1.17	Nahigeno enaku'ma retroma hu'neana atreno ome huta nantahigegahaze? Nagrikura antahintahini'a retrora osu'nefi huta hugahaze? Hifi nagra ama mopafi vahe'mo'za i'o hugazanku izo nehu'za, izo hugazanku i'o nehazankna vahere hutma nagrikura nehazo? 
2CO.1.18	Hu'neanagi Anumzamo'a Agra'a ke'are oti ne'kina, tagranema neramasamuna nanekemo'a, tamagema huta izo hanuta, izo hugahune. I'oma hanuta, i'o hugahune. 
2CO.1.19	Na'ankure, Anumzamofo mofavre Jisasi Kraisi agi agenkema nagragi, Timotiki, Sailasiki hutama neramasmunana, Jisasi Kraisi, Anumzamofo nemofo'a Agra izoma nehuno'a, i'o osu Ne'mofo agenke huama huta neramasamune. 
2CO.1.20	Anumzamo'ma mika huvempa kema huntea kemo'a, Jisasimpi avufga'a efore hu'ne. E'i ana hu'negu, Jisasi agima husga huta tmage huta hu'nazamo, Anumzamofona ra agi nemie. 
2CO.1.21	Hagi Agrake Anumzamo, tagri'ene tamagri enena tazeri hanavetino, Kraisimpina huhampritante'ne. 
2CO.1.22	Avame'za Avamu'areti tagu'afi anteneranteno Nagri vahere huno hu'ne. Henkama hakare'za tamisiazamofo huvempa hu'ne.
2CO.1.23	Hianagi, Anumzamoke nagri nagu'namena keno antahino hu'ne. Nagra tamage nehuankino Anumzamoke ana tamage keni'a refko hunantegahie. Ana agafare Korinti kumatera mago'ane ome'noe, na'ankure nagra hanave kefinti eme tamazeri fatgo osugahue. 
2CO.1.24	Hianagi tamagri tamentintimofo kvagrirmante'nakura nosunanki, magoka tamagrane eriza erisunketa tamagra muse hugahaze. Na'ankre tamentintifina, tamagra oti hanavetigahaze.
2CO.2.1	E'ina hu'nagu nagra henkama tamagri'ma tamage'naku esu'na, amanahukna nasuzampina mago'ane omesue hu'na nagesa nentahue. 
2CO.2.2	Na'ankure nagrama tamarimpa eri haviza hanenkeno'a, iza nagrira nazeri muse hugahie? Hianagi tamagri'ma, tamarimpa knama eritamumotma nazeri muse hugahaze. 
2CO.2.3	E'ina hu'negu, amanahukna avona kre neramue. Nagrama esoa knarera, nazeri musema nehaza nagara, zmarimpa kna eri ozamisue. Tamage nagra antahi'noe, tamagra musema hanage'na, nagranena muse hugahue. 
2CO.2.4	Narimpamo'a tusigna nehige'na zavi netena, ama avona kreneramue. Tamarimpa tamazeri kna hunakurompage, nagrama nagu'afima navesineramantoaza antahiama hnazegu kreneramue.
2CO.2.5	Mago'mo'ma tamarimpa knazama eritamiana, tamagrama hazaza hu'na nagra rama'a narimpagna hunontoe. Na'ankure anamofona mago'a arimpa kna eriominakure. 
2CO.2.6	Rama'amota anamofona ko mago tamarimpa hunontazageno, anazama hu'nea knazamofo avamente mizama'a e'nerie. 
2CO.2.7	Ru arimpa haviza hu'zamo azeri haviza hanigeno asunkuzampi mani'zankura, kumi'a atrenenteta azeri so'e hiho. 
2CO.2.8	Ana hu'negu nagra huhankaveti'na nehuanki, tamagrama tamavesi'nentaza zana erinte ama hinke'za keho. 
2CO.2.9	Ama avoma kreramua agafa'a, ana miko ke tmasami'noa kemofo amagera nentafi, reramahe'na kenaku kreneramue. 
2CO.2.10	Hagi tamagrama mago vahema kumizmi atrezamantesazana, nagranena kumizmia atrenezmantoe. Na'ankure nagra kumizmia atrenezmantoe, [kumima atrezmantegazama menenkena tamage huna atrenezmantoe], Kraisi avurera tamagrama knarema hanagu atrenezamantoe. 
2CO.2.11	E'inahukna hanuta Sata reravataga hania zampintira evuoramisune. Na'ankure ko Sata reraheno kenaku tro hunte'nea havi antahizama'a, keta antahita hu'none.
2CO.2.12	Nagrama Troasi kumate Kraisi knare musenke huama hunaku uhnatugeno'a, Ramo'a kankamuna erinaginantene. 
2CO.2.13	Hianagi narimpa fru e'ori'noe. Na'ankure nenafu Taetusi'a tamagri tamagenkea erino ome'neazanku, Troasia atre'na Masedonia nevu'na, hufru huramantoe.
2CO.2.14	Na'ankure Anumzamofo avurera tagra Kraisina mana nentake zankna huta mani'neta, zamagumavazi'nea vahete ene fnanene hanaza vahetera knare mna viankna nehuta susu hunentone. 
2CO.2.15	Kraisi'ene hagerfi'nonku knare mna nevia kna nehanunkeno, Anumzamo'a muse nehie. Ana naneke vuno eno nehigu mna nentahizankna hu'za maka vahe'mo'za nentahize. Kefoza zimifinti zamahoke nehea vahe'mo'zane kefoza zimifinti zamahoke nohea vahe'mo'zane nentahize. 
2CO.2.16	Fananema hanamokizmirera fri hi'mana nevie. Hianagi tasimuma erita manisuna vahe'motarera, asimu erino mani mana vugahie. Hianagi i'za ama ana erizana eriga hu'ne? 
2CO.2.17	Mago'amo'za zgo erigahune, nehu'za Anumzamofo naneke huama nehzana, tagria Anumzamo hurantegeta fatgo huta huama nehune. Huama nehunana Kraisi'a tagu'afi nemanigeta Anumzamofo avure huama' nehune.
2CO.3.1	Tagra mago'ane agafa huta tavufga erisaga hunaku nehumpi? Hifi tamagra, tagri tavufa erisagahu avo kreho nehumpi, hifi rumo'za avon kre'za tagri husga hihogu nehune? 
2CO.3.2	Tamagra'a tagri avona mani'naze. Ko tagu'afi krentenege'za miko vahe'mo'za nehampriza antahiza ke'za nehaze. 
2CO.3.3	Kraisintegati kretregeno e'nea avontafe kna huta eama nehazageta, tagra kegva nehune. Ana avona avo zotaretira onkre'neanki, kasefa huno mani'nea Anumzamofo Avamuteti krente'ne. Hagi ana avona havere kreonte'neanki, vahe'mofo tumopi krentene.
2CO.3.4	Ama ana miko zankura Kraisimpina, Anumzamofonte tamentinti nehuta hankave e'nerune. 
2CO.3.5	Ana miko zama nehuna zankura, tagra'a hankavere nehune huta osugahune. Hianagi Anumzamo agra'a hankavereti hunerante. 
2CO.3.6	Agra anazanke huno tagrira huranteno hankave tamigeta kasefa hagerafi kea hu'nea zamofo kegva hu'neta erizana e'nerune. Avompima krentenea zankura nosunanki, avamupi zanku nehune. Na'ankure Avompima krente zamo'a zamahe nefrie. Hianagi avamumo'a, zmasimu nezamie.
2CO.3.7	Hagi, havere erivakakino krentenea avompinti frizana avareno neazamofo erizamo masa'ane ne-e. Hu'negu Israeli vahe'moza, 
2CO.3.8	Hagi Ruotge Avamumofo erizamo'a mago'ane agatereno hanave'ane hihamua omanegosifi? 
2CO.3.9	Na'ankure vahe'mofoma knama nemia erizamofo msa'ane hankave'a me'nenigeno'a, fatgo erizamo'a agetereno ra msa'ane hankave'a megahie. 
2CO.3.10	Anumzamofo tusi'a msa'ne hanave'amoma me'neana kasefa erizama Anumzamo'ma erinea zamo, koma Anumzamoma eri'nea erizamofo msa'a agaterene. Ana higeno ko erizamofo msa'mo'a ko vgarene. 
2CO.3.11	Hanki fanane hunoma nevania zamo'a hankave'a me'nenigeno'a, mago'ane mevava huno vania zamo'a, hankavemo'a agateregahie.
2CO.3.12	E'ina hu'negu tagra fore'ma hanigu amuha nehuta, kea hankavetita nehune. 
2CO.3.13	Tagra Mosese knara osu'none, 
2CO.3.14	Hianagi antahintahiza zmimo'a hanavetino antro higeza maniza neazageno, ama knare ehanatine. Na'ankure korapa huhagerafi kasegema nehamprizageno'a, ana tavravemo'a refiteno ne-egeno, Kraisimpi ana tavravea eritrene. 
2CO.3.15	Hianagi meninena Mosese'ma krente'nea avo hamprizana, ana tavravemo antahintahizazmia refite'ne. 
2CO.3.16	Hu'neanagi vahe'mozama Ramofontema zmagu'ama rukrehema hzageno, refimatezmantenea tavravea erinetre. 
2CO.3.17	Ana hu'negu Ramo'a Avamukino, Ramofo Avamuma me'nesirega, kinarente'zana omanegahie. 
2CO.3.18	Hianagi miko tavugosa refi'ote vahe'mota, Ramofo msazama'amo'a tagrite remsa nehigeta, kapomo hiankna huta remsa huta Agri'kna hunkeno, Ramo'a avamukino, agri msazamo'a mago'ane tagripina remsa nehie.
2CO.4.1	E'ina hu'negu Anumzamo'ma asuragi rante'neazamo higeta, tagra ama erizana e'nerune, e'igu tagrira tavesra nosie. 
2CO.4.2	Hianagi tagra agazegu huno oku'a huga avu'avara nosune, vahe'mokizmi rezmatga huta zmazeri havizahu avu'avazana nosuta, Anumzamofo kegaga eriruvahe huta vahe'mokizmia rezmatga nosune. Hianagi Anumzamofo avure ene vahe'mokizmi antahizampina, tagripina tamage'zamo eama hanigeza kegahaze. 
2CO.4.3	Tagrama knare musenke huama hunazamo'ma ama'ma nosiana, fananema hanaza vahe'mo'za amara nosaze. 
2CO.4.4	Ama mopafi havige anumzamo, Sata'a zamentinti nosaza vahera antahintahizamia refinetege'za, knare musenkemofo msa Kraisina Anumzamofo amema'a nonkaze. 
2CO.4.5	Na'ankure tagra'a nanekea huama nosunanki, Jisas Kraisi'a Ra mani'negeta, tagra Jisas Kraisinku huta tamagri kazokzo eriza vahe mani'none. 
2CO.4.6	E'ina hu'negu korapara Anumzamo huno, hanimpina tavimo'a remsa hino hu'nemofo masamo, tagrite emani'neno tavi'a taguafina remsa nehigeta, tagra Jisasi Kraisi avugosa negeta, tagra tusi'a msane hanavene ke'noe.
2CO.4.7	Hianagi tagra mopa kavogna hunonkeno zgo'amo mareri'nea fenomo agu'afinka me'neakna hu'none. Tamage hankevea tagritegatira nomeanki, Anumzamofontegati ne-e. 
2CO.4.8	Hakare kazigati knazamo'a trentarako nehianagi, ana knazamo'a trentarako nosie, antahintahitimo'a savri hianagi tamentintia notrone. 
2CO.4.9	Knaza tamizanagi, Anumzamo'a noratre, tahe tatarazanagi, tazeri haviza nosaze. 
2CO.4.10	Tagra mika zupa, tavufgafina Jisasi fri'za erita vano nehunke'za, Jisasi nomani'zana, tagri tavufafi anazanke huno eama hige'za negaze. 
2CO.4.11	Na'ankure tasimu'ma erita mani'nomota Jisasi fri'zankuma huama hunazanku, hakare zupa fri kantera tavrenenteankino, Jisasi nomani'zana, ama amega tavufgare eama hanige'za kegahaze. 
2CO.4.12	Ana higeno fri'zamo'a tagripina eriza e'nerie. Hianagi asimu erino manizamo'a tamagripina eriza e'nerie.
2CO.4.13	E'ina hu'negu anama tamentinti nehunkeno avontafepima krenteana anage hu'ne, 
2CO.4.14	Na'ankure tagra antahi'none, Ramo, Jisasi'ma fri'nefinti azeri oti'nea Anumzamo, tagrira anazanke huno Jisasi ene magoka tazeriotino, tamagri ene tagri'enena Agri'a avurera tavrentegahie. 
2CO.4.15	Tamagri knarezanku, ama ana miko zana nehunankino, Anumzamofo asunkuzamo ra huno rama'a vahete vuno eno hania'zamo'a, Anumzamofo ra agi amino musema hunte'zamo avitegahie.
2CO.4.16	Ana hu'negu tavresra nosie. Tamage tavufgamo'a frino negasrianagi, knane knanena avamutimofona erikasefa nehie. 
2CO.4.17	Hanki meni tagritema osi knazama fore nehiazamo'a, tagrira monafima umani vava hanunaza retro huneranteankita, knare huta monafi umani vava nehuta, knarezama omerisunazamo'a, makazana agateregahie. 
2CO.4.18	Hagi negonazantera tavua onkesunanki, onke'nonazante tavua kesune. Na'ankure negona zamoa omanegosie, hianagi okenona zamo'a mevava hugahie.
2CO.5.1	Na'ankure tagra antahi'none, ama mopafi seri nopima mani'nona nomo'ma tagna vaziramisigeno'a, tagria mevava nontia (tavufga) vahe'mo azanteti tro osu'neanki, Anumzamo tro huntegeno monafinka me'neankino mevava hugahie. 
2CO.5.2	Na'ankure ama nompi (tavufga) mani'neta tamage tusiza huta kragira neruta, monare kasefa mevava kukena huzankura tusiza huno tavenesigeta, avega ante'none. 
2CO.5.3	Na'ankure tagra ana kukenama hanuta, tagra tavufga tavapara omanigahune. 
2CO.5.4	Tagrama ama mopafi tavufgare'ma mani'neta tusiza huta kragira nerune. Na'akure tagra tavufa tavapako omnita kukena hunaku nehune. Hianagi monare kukena antaninunkeno asimuma erino manizamo fri tavufga ahe fanane hanigeta, mevava tavufga erigahune. 
2CO.5.5	Anumzamo'a ama agafare trohuranteno, Agra'a huhamprirante'nea zampinti esera Avamu'a amne tamineankita, antahita keta hanuna, makazana amne tamigahie.
2CO.5.6	E'ina hu'negu tagra hakare zupa hanavenetita, ama tavufgare'ma mani'neta zahufa Ramo enena omni'none huta nentahune. 
2CO.5.7	Na'ankure tagra onke'nonanagi, tamentinti nehune. 
2CO.5.8	Tagrira taguamo'a hankave e'nerigeta ama tavufga atreta Ramo'ene umanisunazanku tavenesie. 
2CO.5.9	E'ina hu'negu ama mopafima manisunano, Ramo ene umanisunano, Anumzamofoma ra agima amisunazankuke nehune. 
2CO.5.10	Na'ankure tagra ana miko'mota Kraisi avuga keaga refkohu trate otisunkeno, magoke magokemota ama tavufgare mani'neta, knare'zano havizano hu'nesuna avamente anteno, mizana tamitere hugahie.
2CO.5.11	E'ina hu'negu Ramofo koro hunte'za antahi'ama hunonku, hanavetita vahe'mokizimi antahintahia eriama huta nezamavrone. Hianagi Anumzamo'a tageno antahino hu'ne, hagi nagrama nentahuana tamagranena tageta antahita nehaze. 
2CO.5.12	Tagra'a tavufga tamagrite mago'ane erisagahu kazigatira nosunanki, tagriku'ma tamavufgama erisagama hanazazanku nehune, hu'negu amega zamufare'za nege'za zmavufga ra nehu'za, zmaguafizama nonkaza vahera, kenona huzmantegahaze. 
2CO.5.13	Na'ankure tagrama neginagizama nehanuta, e'i Anumzamo ragi erisiegu nehune. Hagi tagrama fatgo antahintahitirema manisuta, e'i tamagri knarezankure. 
2CO.5.14	Kraisi avesizamo kva huranteno tazeri onetigeta tagra antahinone, na'ankure magokemo, miko'mofonku huno frine, e'ina hu'negu ana miko'mota fri'none. 
2CO.5.15	Hagi Agra miko'mofonku fri'negu, iza'o kasefa huno maninesimo'a, agra'a vesizantera omanigahe. Hianagi zamagriku'ma huno fri'teno oti'nemofo Kraisi avesizante manigahaze.
2CO.5.16	E'ina hu'negu menintetima agafa huno vaniana, vahe'mokizmia amega zamufgarera refko huozmantesune. Ana hu'negu tagranena anahukna huta Kraisina amega avufgare refakora hunte'nonanagi, menina antahi'none anara nosune. 
2CO.5.17	E'ina hu'negu mago'mo'ma Kraisimpima manisimofona Anumzamo'a azeri kasefa vahe fore nehie. Antahi ani huo, korapa avu'avamo'a fnane nehigeno, kasefa avu'ava fore nehie. 
2CO.5.18	Ama ana kasefa huno mani avu'avara Anumzamofontegati e'ne. Kraisimpi tagrira tazeri mago nehuno, erimago huno mani erizana tagri tamine. 
2CO.5.19	Na'ankure Anumzamo'a Kraisimpi ama mopafi vahera, Agrane tazeri mago hu'ne, vahe'mo'zama kumi'ma hu'nazana antahizmino nona hunozmante. Hagi erimago huno manizamofo knare naneke huama hanunegu, tagrira tami'ne. 
2CO.5.20	E'ina hu'negu tagra Kraisi agi erita mani'none. Higeno Anumzamo'a vahe'agura tagripi huvazino kea nehie. Ana hita tagra Kraisinku huama nehanunketa tamagra Anumzamo'enena erimago hugahaze. 
2CO.5.21	Na'ankure Anumzamo'a kumi'a omnenea ne'mofo Kraisina tagri kumiku, azeri kumi vahekna nehuno, tagri kumira Agumpi erinte'nea zamo, tagrira Anumzamofo avure tazeri fatgo vahera nese.
2CO.6.1	Tagra eri'zama e'nerunana magoka Anumzamo'ene e'neruna nagamota hankavetita neramasmune, Anumzamofo asunku'zana eriteta, atrenkeno amnezanknara osino. 
2CO.6.2	Na'ankure Anumzamo'a anage hu'ne, 
2CO.6.3	Mago'mo'ma kama vanoma nehifina, tagra zamazeri tanafahu have erinteaknara nosune. Ana hu'negu tagrama eruna erizamofontera vahe'mo'za tazeri tagaze osugahaze. 
2CO.6.4	Hakare'azama humpina Anumzamofo eriza vahe mni'none huta eriama nehune. Hakare'a knazampima ufronana kazigazi huta nevuta, maka tatafima nevuta, knazampina unefronke'za, 
2CO.6.5	kanonkevea neramiza, kina nonpina tavrenentazageno, erizamo'a amuho nehigeta, tavura omaseta ne'zana ononkeno, tagazankura nehuta, 
2CO.6.6	manifatgo huta nemanita, antahintahia e'nerita, akoheta nemanita, so'e avu'avazana nehuta, Ruotge Avamupina nemnita, tamage avesizamofo avu'avazana nehuta, 
2CO.6.7	tamage kema huama nehumpine, Anumzamofo hankavefina, fatgo mani'zamofo ha'zamo'a tamaga tazampine hoga tazampina me'negeno, 
2CO.6.8	mago'amo'za rantagia neramizageno, mago'amo'za husaga hunorantaze. Tamage kea hunerantazageno, havige kea hunerantaze. Tagra tamage vahe mni'nonanagi, krunagea vahere hunerantaze. 
2CO.6.9	Tagrira tage'za antahiza osu vahe kna nehunanagi, tagrira miko vahe'mo'za tage'za antahiza hu'naze. Fri avamente knazampina nevunanagi, kasefa huta nemanune, kanonkeve tami'nazanagi tahe ofri'naze. 
2CO.6.10	Tasuzampi mani'nonanagi, muse huvava nehune, tamuntera omane'neanagi, rama'a vahe zmaza hunke'za feno vahera nemnize. Fenona onte'nonanagi (avamupina) feno vahekna nehune.
2CO.6.11	Korinti kumate vahe'mota, magozana fra'nokunanki, tagu'areti tamage huta kea nermasamune. 
2CO.6.12	Tagra tamagrira tavesi nermanteta tagu'a kafana anagi nermantonanagi, tamagra tavesi noranteta, tamagu'a kafana anaginorantaze. 
2CO.6.13	Nagra neramasamue, tamagrira osi mofavre asmiaza hu'na nermasamuanki, tamagranena tamagu'a kafana anagiranteho.
2CO.6.14	Anumzamofonte zamentinti nosnaza vahe'enena tagroteta omaniho. Inankna huno fatgo avu'avazane, kasegema ovariri avu'avamokea erimago hugaha'e? Msazane hanizanena inankna hune erimagora hugaha'e? 
2CO.6.15	Kraisi'a inankna huno Sata'enena mago rimpa hugahie? Nankna huno amentinti nehia vahe'mo'a, amentinti osu vahe'enena, mago antahintahirera manigaha'e? 
2CO.6.16	Hagi inankna huno Anumzamofo mono none, havi anumzamofo mono nomo'a erimago znarimpa hugaha'e? Na'ankure tagra asimu erino maninea Anumzamofo mono noma'a mani'none. Anumzamo'a anage hu'ne, 
2CO.6.16	(Lev-Pri 26:12) 
2CO.6.17	E'ina hu'negu, 
2CO.6.18	 (Ais 52:11)
2CO.7.1	Na'ankure tagrira Anumzamo huvempa hurante'negu, navesima neramantoa ronenimota, tagra'a tazeri avusese hanune. Ama tavufgafine avamupima miko kefozamo'ma tazeri haviza hania zampintira, mani ruotage nehuta Anumzamofo koro huntesune.
2CO.7.2	Tamagra tamarimpa tamiho. Tagra mago vahera havizana huonte'none, mago vahera azeri haviza osu'none, mago vahera tagra knare'zankura revatga huta azeri haviza osu'none. 
2CO.7.3	Nagrama ama'i kema nehuana, tamagra havi vahe mani'naze hunoramantoe. Na'ankure koma tamasimi'none, tagra tamagri ene magoka manisuno, tamagri'ene magoka frisunana tamagra antahintahifi mni'naze. 
2CO.7.4	Nagra tamagrira razampi antahinerami'na, tamagrikura tusi muse nehugeno, nagu'amo'a fru nehigeno, tamagrama hazazamo'a nagrira naza higena, mika knazanifina tusi muse nehue.
2CO.7.5	Na'ankure tagrama Masedonianema efronkeno'a, ama tavufgamo'a manifru osu'ne, rama'a knazamo mika asoparegati egeta hapi ufronkeno, tagu'amo'a kore nehie. 
2CO.7.6	Hu'neanagi knazamo zamazeri haviza nehia vahe'mokizmi zamazeri hankavenetia Anumzamo tazeri hankavetineana, e'i Taitusi'ma e'nea zamo'e. 
2CO.7.7	Agrama e'nea zamokero'ompage, agri'ma azeri hankaveti'naza'zamo'e. Agra nagriku'ma navegama ante'naza'zamofo nanekea nenasamino, nazano fore'ma higeta tamasuzampima maninaza'zamofone, nagriku'ma nentahiza'zamofo nanekema nasamigeta, mago'ane tusi muse hu'noe. 
2CO.7.8	Na'ankure avoma kreramisua zamo'enema tamasuzampima tamavrentesuana, nagra e'i anazankura nagesa ontahigosue, na'ankure e'i anazamo'a osi'a knafi tamatazana tamigahie. 
2CO.7.9	Nagra menima avoma atreramantesua zankura muse nehue. Tamagri tamazeri tamagaze hunakuro ompage, tamata neraminketa tamagu'a rukrehe hanazegure. Na'ankure Anumzamo, vahe'amo'za erisazeguma avenesiankna tasuza e'nerisunkeno, tamaza hanigeta tagripintira mago'a knazana e'origahaze. 
2CO.7.10	Na'ankure Anumzamo'a tagripima me'nea tasunku zampi huvazino taza hanigeta, kumira atreta tagu'a rukrehe hanunkeno taguravazina, tagra knazantigura tagesa ontahigahune. Hianagi tasunkuke nehuta tagu'a rukrehema osnunana, fri'za erifore hugahie. 
2CO.7.11	Keho Anumzamo'ma neramia knazamoma tagripima asunku'za erifore nehiana, tamazeri o'netigeta kazigazi huta tamagra'a tamazeri ama nehuta, antahi haviza nehuta, tamagu'afi kore nehuta, nagri'ma nagezankura tusiza huno tamavenesigeta, hanavetita havizama hu'nea vahera zmazeri fatgo nehuta, makazama hanafina fatgo zanke'za hiho. 
2CO.7.12	Ana hu'negu iza havizana higeno, iza havizana huntene hu'na, e'i agafare avona krenoramue. Anumzamofo avufina inankna huta kva krinerantaze, tamagra eriama hugahaze. 
2CO.7.13	E'i ana miko'za hazazamo'a, trimpa so'e nehie. Amama tarimpamo'ma so'ema hirema mago'ene musema huramantonana, Taitusima konkeno musema nehuno avamu'afima tamagripintima fruzama eriazankura muse hune. 
2CO.7.14	Tamagriku'ma musema nehua zankura, ko agrira asami'noe. Hagi tamagra nazeri nageze osu'naze, nagra tamagege'za tamasmi'noe. Hu'negu tamagriku'ma muse nehune huta Taitusima nesamuna zamo'a, tamage'za efore hugahie. 
2CO.7.15	Taitusi'a agri'ma nevreta, ke'ama mikomota antahinemita, kore hunteta amagema antenaza zankura, tusiza huno tamagrikura antahineramino agera nokanie. 
2CO.7.16	Nagra tusiza hu'na muse nehu'na, hakarezana amne hugahaze hu'na antahineramue.
2CO.8.1	Nenfugata, Anumzamo asunku'zama'areti, Masedonia mono vahera zamaza hu'nea zamofo agenke tagra tmasaminaku nehune. 
2CO.8.2	Zamagripina tusi'a knaza fore nehige'za, zmarevatga zampi ufrenazanagi, zmarimpa kna nosu'za, ra muse nehu'za, fenozami omneneanagi, zamagu'areti fenona zami'naze. 
2CO.8.3	Na'ankure nagra eriama hu'na tamasmiza hue, zamagrama amiga'a avamentera agatere'za, zamagra'a zmavesite rama'a nezamize. 
2CO.8.4	E'ina nehu'za, Anumzamofo naga'ma Jerusale mni'naza naga'ma, zamazahu muse'zama zamagranema zamizankura, tusiza hu'za tantahigevava hu'naze. 
2CO.8.5	Hagi e'inahu hugahaze huta tagesa antahi ozamunanagi, pusazana zamagrazmi Ramofo amite'za, Anumzamofo avesite tagrira tami'naze. 
2CO.8.6	E'i ana hu'negu zgo eritruhu eri'za tagripima erigafa hu'nemo, Taitusi'a tamagrane umani'neno tamazahina, ana erizana eri vgaregahaze. 
2CO.8.7	Hianagi tamagra hakare zampina knare hu'naze, tamentinti zampima, kegaga huzampima, mika Anumzamofo erizankura kazigazi nehuta, tagrikura tamavesi nerantaze. Ana hukana huta amizampina vugota hutma muse'zampinti zamiho. 
2CO.8.8	Nagra ama kema nehuana, amiho hu'na huhankvetina hunormantoe. Hianagi rumo'za kazigazi hu'za nezamizankna huta zmavesinezmenteta, zamigahazafi hu'na reramahena kenaku nehue. 
2CO.8.9	Na'ankure Rantimofo Jisasi Kraisi asunku'zana tamagra antahi'naze. Fenone nemo'agi, tamagriku huno amunte omne nekna hu'ne, e'i anama hu'neana Jisasi amunte omnezama'afinti feno vahe tamazeri feno vahe fore hanigure. 
2CO.8.10	Zago eritruhu erizamofonku nagrani'a antahiantahi hu'ama huzahue. Koma evia kafure zgo eritru huno ami eri'zana tamagra'a erigafa huneta, ana erizankukera osunazanki, tamagu'areti ene huta ami'naze. 
2CO.8.11	Menina ana erizana eri vagaresageno, tamagu'areti tamavenesigeta zgo ami eriza eri vagaregahune huta hu'nazazamo'a, zgo ante'naza avamente magozahu hugahie. 
2CO.8.12	Na'ankure mago'mo'ma feno amizamofo avesizama me'nenkeno'a, onte'nesia avamentera omigahianki, nazano ante'nea avamente aminigeno'a, Anumzamo'a muse hugahie. (Mak 12:41-44) 
2CO.8.13	Tagri tavesimo'a ruga'amokizmi nezamisageza fru hu'za manisnageta, tamagra atupa huta manisnaze nosunanagi, mni'naza avamente manisnazegu nehune. 
2CO.8.14	Menina tamagripi rama'a me'negu, atupa hu'za mani'naza vahe zamaza hanageno, henka'a tamagrama atupa hanageno'a tamaza hugahaze. E'i ana hanuta magoke avamente manigahaze. 
2CO.8.15	Anumzamofo avontafepi anage huno krente'ne, 
2CO.8.16	Tamagriku kazigazi hu'na antahi neramuankna antahintahi, Taitus ami'nea Anumzamofo muse hunentoe. 
2CO.8.17	Na'ankure Taitusi'a tagrama hu'na nanekereke ovianki, tamagenakura agra'a avesi'rmantenegu, kazigazi huno tamagritega e'ne. 
2CO.8.18	Mago nerafu, Jisasi knare muse ke huama nehige'za maka mono vahe'mo'za agenke'a antahinaza nera, tagra huntonkeno Taitusi ene vu'na'e. 
2CO.8.19	Ana nera mono vahe'moza Jerusalema zgoma omezminaku'ma hanunana, tagrane vugahie hu'za huhamprintenea ne'mo, tagranena vugahie. Anumzamofo ra agi aminaku anara nehuta, tamage huta zamaza hu'zana eriama hugahune. 
2CO.8.20	Hanki mago'mo'e huno antahi haviza huorantenogu, rama'a vahe'mota magoka ana musezama tami'neazana kva huta erita neone. 
2CO.8.21	Anumzamofo avurekera fatgo huta omanisunanki, vahemofo avure enena fatgo huta manisunazanku tavenesie. 
2CO.8.22	Ete mago nerafuna hakare zupa reheta konana, mikazampina fatgo huno nemnino, Korinti vahe'motagu antahineramino tmaza hunaku nehia nera, Taitusi zane vugahaze. 
2CO.8.23	Hanki Taitusi'a tmaza hu'naku nagrane eriza e'neria nere. Hagi agrane tare vna'a nerafukiznia mono nagapinti huznente'naze. Kraisi agi erisaga nehza vahe nevaze. 
2CO.8.24	E'ina hu'negu zamesi'nezmanteta zmazeri so'e nehinke'za, Anumzamofo nagamo'za nege'za, Poli'ma Korinti vahe'mokizmi zamavu'zmavaku'ma nehiana tamage hu'ne hu'za hugahaze.
2CO.9.1	Jerusale mni'naza Anumzamofo naga zgo zamisune hu'naza zankura avona nagra kretamimi'na huramagesa hugara osu'noe. 
2CO.9.2	Na'ankure nagra antahi'noe, tamagu'amo otigeta zamaza hunaku retro'ma hu'nazana, Masedonia mono vahe, musezampinti zamasamina amanage huno'e, ko'ma evia kafufina Griki kaziga Akaia kumate nemniza vahe'mo'za, Juda vahe zamaza hu'naku ko retro hu'naze hu'na tamagriku zamasmi'noge'za, nentahiza zmagu'amo otige'za hakare vahe'mo'za anahukna huta zamigahune hu'naze. 
2CO.9.3	Hianagi Taitusine tare nerafukizni tamagrama mni'narega nagra hunezmantoe. Tamagri tami'naku ko retro hu'naze hu'na hu'noa kema zmasaminoa zamo'a, amnezankna hanigi, tro hunenke'za viho. 
2CO.9.4	Masedonia vahe'ene ru nevnugeno, ana zgo eri tru osunesageta, ko eritru hu'naze hu'na hu'noa ke'mo'a, amnezankna hinketa, tamagrane nagranena tagazegu hugahune. 
2CO.9.5	E'ina hu'zanku nagrama nagesa antahuana nerafukizmima huzmantesunke'za tamagra mni'narega vugotesageta, koma eritru huta zamigahune hu'naza zgoa retro hu'nesageta vugahune. E'ina nehuta muse hutma zgoa nezamizageta, tagra zgotamia tutu huta avazu nosune.
2CO.9.6	Nagra menina amanage nehue, osi'a avimzama nesaza vahe'mo'za, osi'a ana avamente nezana nevasgaze. Hanki rama'a avimaza nesaza vahe'mo'za, ana avamente rama'a nezana nevasgaze. 
2CO.9.7	Ana hu'negu magoke magokemotma aminaku'ma hanutma, tamagu'afima amigahune hutma tamagesa antahinesazama'a amiho. Vahe'mo tutu hinketa tamarimpa knazanena omiho. Na'ankure muse huno ami'mofonku, Anumzamo'a avenesie. 
2CO.9.8	Anumzamo'a knare huno makazampina asunkuzama'a eri avitermantena, aviteta mani'neta, mika zupa rama'a me'nesnifinti knare tamavu'tmava huta vahe'mofona zamaza hugahaze. 
2CO.9.9	Anumzamofo avontafepinema krente'neana, 
2CO.9.10	Anumzamo hozama kri vahe'mofona avimzana nezamino, bretia nezane huno nezamie. Anahukna huno avimzana veva huno erira nehina, fatgo avu'avazantamimo'a rga'a nerena, rama'a nevasageta mago'ane vahe'mofona zamaza hugahaze. 
2CO.9.11	Hakare zampina rama'a asomu hunermantena, vahe'ma zmaza hanazana rama'a zmaza nehnageno, Anumzamofona ra agi ami'za susu huntegahaze. 
2CO.9.12	Na'ankure ama'i vahe'ma azahu erizama e'nerizazamo'a, Anumzamofo nagakera zmaza nosianki, Anumzamofo susu huntezampinti, ra agi amizamo'enena avinete. 
2CO.9.13	Na'ankure vahe'ma zmaza huta knazami erizamo, knare tamavuta eriama hina nege'za, Kraisi knare musenkemofona amagenentaze hu'za huama nehu'za, Anumzamofona ra agi erisaga hugahaze. 
2CO.9.14	Nunamuzamifina tamagrikura antahineramiza nunamuna hunermantaze. Na'ankure Anumzamofo mreriagatere asunku'zamo tamagrite'ma me'neazanku anara nehaze. 
2CO.9.15	Vahe'mota e'inahu kna nehie huta erinteama osuga muse zama neramiazankura, Anumzamofona susu huntesune.
2CO.10.1	Nagrani'a Poli'na, Kraisi anterami avu'avazampinti'ene fru avu'avazanteti tamantahinegoe. Nagra tamagranema mani'nena fru avu'ava huramante'noanagi, afete'ma mani'nena hanave naneke huneramantoe. 
2CO.10.2	Nagrama tamagritega vanu'na hankve kea osnuegu nentahue. Hianagi nagra esu'na tagriku'ma vahe'mofo antahintireti havi eri'za e'nerize nehaza vahe'mofona hanavege eme huzmantegahue. 
2CO.10.3	Tamage mopafi vahe mani'nonanagi, mopafi vahe'mo'za hzaza huta hara nosune. 
2CO.10.4	Ha'ma huzantamima azeri'nonana, ama mopafi ha'zana omne'ne. Anumzamofo hankve ha'za me'neankino, Sata vihua ahe'nafru hugahie. 
2CO.10.5	Tagra hakare'a havi antahintahine havigemo'enema renkani renentegeno vahe'mo Anumzamofona antahi ama nosia antahintahizmia, zmazeri rukrehe hanunke'za Kraisi amagera antegahaze. 
2CO.10.6	Tamagrama amage'ma ante ftagoma hanageta, veganokno nehu'za, ke rutrage'namokizmia, ana nona'a knaza zamigahune.
2CO.10.7	Tamagra mago'amota amega avufgage negeta agu'afina nonkaze. Hagi Kraisi vahe mani'noe huno hanave antahintahi nentahinimo'a, atregeno agra'a agu'afi refko huno negeno, nagra Kraisi vahe mani'noe huno nentahina, tagra'enena Kraisi vahe mni'none hugahune. 
2CO.10.8	Na'ankure Ramo'ma kva vahe manigahaze huno tazeri otigeta mni'neta tavufga rama nehunana, tamagri tamazeri so'e hunaku anara nehunanki, tamazeri haviza hunakura anara nosunankita, tagra tagazegura osugahune. 
2CO.10.9	Hanki tmazeri koro hunaku ama avontamina krenoramue. 
2CO.10.10	Na'ankure mago'amo'za amanage nehaze, Poli'a avontafepina hankave ke kreneramino, tavure'ma ne-eno'a, akoheno kea nehige'za, amnege nehie hu'za nehaze. 
2CO.10.11	Hanki anagema nehnana vahe'moka antahio. Avontafe'tamimpima hanave kema krerami'nonankna huta tagrama esuta, hanavege eme hugahune. 
2CO.10.12	Na'ankure mago'amo'za knare vahe mani'none nehaza vahera nezmageta, tagratia zamagritera refko huta nonkone. Hianagi zmagra'a mani'naza avamente refko hu'za nege'za, tagra knare vahe mni'none hu'za refko hu'za negaza vahe'mo'za, negi vahe mani'naze.
2CO.10.13	Hianagi tagra mni'nona avamena agatereta tavufa ra osugahune, hianagi Anumzamo'ma e'inahu huta erizana erita kegva huzmanteho huno hurante'nesia avamente mni'neta, kegva hurmantegahune. 
2CO.10.14	Na'ankure tagrama ese knazupa Kraisi Knare MusenKe, erita tamagrama mani'narega Anumzamo'ma eriho hu'nea avamente Korintima mni'naza nagamotare uhanitinona zamofonkura, agatereta tavufga erisaga nosune. 
2CO.10.15	Magore huta rumo'za eri'za eri'nazazante tavufga ra osu'none. Hianagi tagripima fore hanigeta kesune huta antahi neramunana, tamagri tamentintimo nehagenkeno, erizama tamagripima erisunazamo'a ra huno hageno vanie huta nehune. 
2CO.10.16	Ana hu'negu, mago'mo'e huno Knare MusenKe huama osu'naza afete kumatamimpina, tagra ome huama huta vugahune. Na'ankure koma erizama rumo'za e'rinesaza kumatamimpina ome e'nerisunkeno tagenoka osnazegu nehune. 
2CO.10.17	Hianagi avontafepina anage hu'ne, 
2CO.10.18	Na'ankure agra'agu knare hu'noe huno nehimo'ompage, Anumzamo'ma hu izo hu'nesimoke agra'agura musena hugahie.
2CO.11.1	Nagra neginagi naneke huzahuanki akoheta mni'neta antahiho. 
2CO.11.2	Kraisinte knare hutma mnisazegu hanave antahintahi nehue. Nagrama magoke vere, Kraisinte manisazema hu'noane. Vene omaseno agru hu'nea a'kna hu'nesage'na, tamagrira Kraisinte tamavrentesuegu nehue. 
2CO.11.3	Hu'neanagi nagra kore'ma huana, krunage osifavemo Ivi revatga hu'neakna huno tamagrira, reramataga nehinketa fatgo huta, ruotge hu'neta Kraisi amage nevza kana netreta tamagena humizanku nehue. 
2CO.11.4	Tagra Jisasi naneke nermasamunketma nentahitma, Ruotge Avamura e'nerita nanekema tamasamunana antahi rami'naze. Hianagi tamagra atrazageno ru vahe'mo'za ne-eza, ru mago Jisasi nanekene, ru Avamumofo naneke nermasmigeta, nentahita fru hutma ana nanekemofo amage nentaze. 
2CO.11.5	Ana hankave aposol eri'zama e'neriza vahe'mokizmia, nagra zamagri zmagorga'a omni'noankiza, zamagra nagateore'naze. 
2CO.11.6	Hianagi nagranena naneke hu'zana rempi hu'na ontahi'noanagi, antahintahi zania me'ne. Hakare kampinti, eriama hu'nogeta makazana ke'naze.
2CO.11.7	Nagrania anteneramina, tamagrama knare hnazegu mizama'a omne Anumzamofo Knare Musenke tamasamua zamo'a, kefoza hu'na kumi nehufi? 
2CO.11.8	Nagra tamagri'ma tamaza hunakura musufa aseankna hu'na ru mono nagatetira musezazmia erina, tamagri eme tamaza hugeta, tamagra mizana ose amne e'nenerize. 
2CO.11.9	Hagi tamagrane mani'nena magozankuma atupahua knafina, magomofona kna ami'na nazahuo hu'na osu'noe. Masedoniati e'naza nerafu'za, atupama huazantamina namizage'na eriknare hu'noe. Nagrira naza hnazegura knazana noramuankina, henka'anena anazanke hu'na knazana ontamigahue. 
2CO.11.10	Tamage huno Kraisi tamage nanekemo nagu'afi me'nesigena, nagri'ma naza osazazankura Akaia kumate Grisi kaziga huama nehanuge'za, tagano hu'za huonantegahaze. 
2CO.11.11	Na'a hige'na e'inahu naneke nehue? Tamagrikura nave'nosifi? A'o tamagrikura navenesie, Anumzamo'a antahine.
2CO.11.12	Hianagi nagrama amama nehua navunavara hu'na nevanenke'za, zamagrama nagriku'ma mago'zanke hu'none nehu'za zamufga rama nehzazana ahepasaru hanenkeno evuramigahie. 
2CO.11.13	E'inahu vahe'mo'za havige aposol vahe mani'ne'za, havige eri'za vahe mani'ne'za, amega zamufarera Kraisi aposol mani'none nehazanagi, zmagu'afina krunage aposol vahe mni'naze. 
2CO.11.14	Na'ankure antri osiho, Sata'enena krunage huno msa ankero vahe kna hugahie. 
2CO.11.15	E'ina hu'negu antri osiho. Sata eri'za vahe'mo'za krunaza hu'za fatgo eri'za vahekna hugahaze. Ana nona'a eri'zama e'neri'za avamente mizama'a, henka'a erigahaze.
2CO.11.16	Mago'ane neramasmue, mago'mo'e huno nagrikura neginagi nere huno antahintahia osino. Hianagi neginagi nere huta antahinenamisuta, osi'a nagranena navufga erisagahu nanekema hanuana, neginagi vahe'mofoma antahimia kna huta antahinamiho. 
2CO.11.17	Nagra'agu'ma husagama nehuna, neginagi vahe kna nehuana, Ramo huo huno osu'nea naneke nehue. 
2CO.11.18	Hakare vahe'mo'za zamagra zamavufga, ama mopafi vahe'mo'za hazaza hu'za erisaga nehagu, nagranena anahukna huna navufga erisaga hugahue. 
2CO.11.19	Tamagra neginagi vahe'mokizmia knare huta antahinezamize, na'ankure tamagra knare antahintahine vahe mani'naze. 
2CO.11.20	Tamage, tamagra zamatrazage'za vahe'mo'za tamazeri kazokzo eri'za vahe kna huneramante'za, reramatga nehu'za, tamagripinti musufa e'neriza, zamagra zamufga eri sga nehu'za tamavugosafi neramahazageta ke nosaze. 
2CO.11.21	Nasunku huanki tagrira hanavetia omaneneankita e'ima hazazana osugahune! Hianagi mago vahe'mo'ma agra'a avufgama erisaga hinkena, nagranena anazanke hu'na navufga erisaga hugahue.
2CO.11.22	Ana vahera Hibru vahepi? Nagranena Hibru nere. Zamagra Israeli vahepi? Nagranena Israeli nere. Zamagra Abrahamu nagapinti efore hunazafi? Nagranena Abrahamu nagapinti efore hu'noe. 
2CO.11.23	Zamagra Kraisi eriza vahepi? Ama nanekema hanuana neginagi vahe'mo'za nehazankna nehue. Nagra zamagterena tusiza hu'na Anumzamofo eri'za e'nerina, zamagterena kina nompina rama'a zupa manina, rama'a zupa kanonutira nahetere hazage'na frikante vu'noe. 
2CO.11.24	5fu'a zupa, Jiu kva vahe'moza kefo vahe hampriza nezmahaza kna huza 39ni'a zupa sefu knonkeve namiza navufga rutraga hutere hu'naze. 
2CO.11.25	3'a zupa kumpa knonuti knonkeve nami'naze. Hanki magoke zupa have knonu nahenaze. 3'a zupa ventefi nevugeno haviza huno hageri tamigena, tina nakrikatetena, mago zageferuki, mago haninki huna hageri amunompi mani'noe.
2CO.11.26	Hakare zupa vano hufina, rama'a hazenkefi ufre'noe, ti nehegefi tina marekanetogeno, kumzafa vahe'mo'za nahe'za nehazageno, nagrini'a naga'mo'zane, megi'a vahe'mo'za nahekate'naze. Rankumapi manige, ka'ma kokampina nevuge'za nazeri haviza hu'za nehazegeno, hage'rimpima fnane hu'za nehugeno, havige nerafu'zanena nazeri haviza hu'za hu'naze. 
2CO.11.27	Amuho hu'na tusi'a eriza e'nerina, mago'a kenagera navura ovase'noe. Nezane tine omnegena nagazanku nehugeno, tinku enena navesine. Kukenani'a omanegeno zasimo enena nazeri haviza hu'ne. 
2CO.11.28	E'i ana knazama eri'nofinena, mago mago knafina mono kevugura, inankna hu'za nemanize hu'na tusi antahiantahi nehuazamo'a kna nami'ne. 
2CO.11.29	Mono vahe hanave'a omanegeno, nagrira hanaveni'a me'ne? Mago'mo kumipima ufregena, nagra narimpa kna hu'noe.
2CO.11.30	Navufga erisaga hanuna, nagrima hankaveniama omanenea zama naverima nehiazanku navufga ra hugahue. 
2CO.11.31	Anumza Rantimofo Jisasi Nefa antahinege'na tamage nehuankino, ra agia erivava hugahie. 
2CO.11.32	Damaskasi kumate'ma maninoa knafina, Kini Aretasi agorga'a mani'nea gavana ne'mo, rankumamofo kafantaminte mni'neno nazerinaku kava vahe huzamantegeza kava hu'naze. 
2CO.11.33	Hianagi nagrama zamatre'na frenoana eka'eka kupi mani'noge'za nofite azerine'za natrazagena, zaho eri kampinti (windo) fegu'a uramina zamatrena fre'noe. (Apo 9:24-25)
2CO.12.1	Navufgama erisaga huzampintira mago'zana e'noruanagi, Ramo oku'ame'nea zane avanagnaza naveri hu'neazanku navufga erisagahu kea hugahue. 
2CO.12.2	Nagra antahi'noe, 14ni'a kafu evunefina Kraisi ene hagerafi'nea ne'mo, nampa 3 monafinka (mareri agatere kumate) marerineana amega avufgarero, avamupino manineno mreri'neo nagra ontahi'noe, Anumzamoke antahine. 
2CO.12.3	Ana nera nagra ontahi'noe, amega avufgarero avamupino, nagra ontahi'noe, Anumzamoke antahine. 
2CO.12.4	Hianagi Monafi (Paradise) avreno marerigeno, agra vahe'mo huama osuga'za ome antahine. 
2CO.12.5	E'i anazama naveri hu'nea ne'mofonku hu'na navufga ra hugahue, hianagi nagra'agura navufga ra osugahue, hagi hanaveniama omanenesiazanku navufga ra hugahue. 
2CO.12.6	Nagra navufga rama hanuana neginagi vahekna osugahue. Na'ankure nagra tamage nanekege'za hugahue. Hianagi nagrira antahi ra huonantesazanki keniare'ene navunava zaniare kesazegu mago'zana nosue. 
2CO.12.7	Na'ankure oku'ma me'nea knarezantafama Anumzamo naveri higena ke'noe. Hianagi e'inazante negena ra nagi erizankura, nekzagna zamo navufgafi nenreana, e'i Sata eriza vahe'mo nata nenamino, nazeri haviza nehiankina navufga ra osnugu anara nehie. 
2CO.12.8	Ama ana natama negriazana Ramo eritrenantesegu, 3'a zupa kazigazi hu'na antahige'noe. 
2CO.12.9	Hianagi Ramo'a amanage huno nasmine, 
2CO.12.10	E'ina hu'negu, kema nasazano, nazeri haviza hanazo, knaza fore hanio, amuho erisua knafina rama'a muse nehuna, narimpa fru hu'na hanavenia omnea knafina nemanue. Na'ankure Kraisinku hu'na hanaveni'a omanea knafina, hanavenia e'nerue.
2CO.12.11	Tamagra nagrira knare hu'ne hutma nazeri ante'ama hugaragi, netreta nagrira nazeri neginagi vahekna nehaza zankura, nagra navufga ra nehue. Na'ankure nagra amneza mani'noanagi, ugota aposol vahepina henkarfana omani'noe. 
2CO.12.12	Tamage aposol vahe'mofo avame'za tamagri amunompi hunoazama kesazana, avame'zama, kagu'vazama hanavenentike eri'za erino kazigazi huno vanimo'e. 
2CO.12.13	Na'ankure mago'zahu navunava ana miko mono nagapina nehuanagi, magoke'zama nagrama huoramante'noana tamagrama kva hunantesazeguma knama orami'nozamo'e. E'i kefozama hu'nesuana nasunku huanki kefozania atrenanteho.
2CO.12.14	Hanki antahiho, ko tare zupa ome tamage'noe, meni mago'ene ome tamageku nehuankina tamagrira kna ontamigahue. Na'ankure mofavremo'za nerera nefazana kva hunonteanki, Nererake nefake mofavre'amo eriniazana antenteno nevuno kegva hunente. Ana hunegu tamagripintira mago'zana e'origahuanki, tamagri tamagu tamemo so'e hanigu navenesigena nehue. 
2CO.12.15	Tamagri manizanku hu'na nagra navufgane, maka'zaniane neramue. Hagi rama'azampima navesineramantesugeta, tamagra osi'a tamavesinantegahazo? 
2CO.12.16	E'inahukna hu'negu tamage hu'na knazana noramue. Hianagi tamagrama antahizana krunage nehuno musufasenaku nehie hutma nagrikura neheze. 
2CO.12.17	Nagrama huzmantoge'zama tamagrima tamaza hinogu vu'naza mono vahepintira, mago'a nazahuzana reramatga hu'na enerufi? A'o nagra anara osu'noe. 
2CO.12.18	Nagrama, Taitusine mago nerafunema tutu hu'na huznantogene tamagritega vuna'ana Taitusi'a reramatga huno mago'a azahu zana erinefi? I'o tamagra antahi'naze, Taitusi'ene nagranena magoke avamuteti magozahu huta eriza e'neru'e.
2CO.12.19	Tamagrama tamagesa antahizana, tagrikura zmagra'a ke erihanavetinaku nehaze hutma tamagesa nentahizafi? Tamage e'inahu tamagesa nentahizanagi, Anumzamofo avurera Kraisinku keaga nehuta tamagrima tamaza hanigeta hageta mrerisaza zanku tamavesi neramantona nerafugatagu nehune. 
2CO.12.20	Na'ankure nagri'ma namnomavaziana esua zupa nagrima naveosi nesiazama tamagripima eme nege'na tamave'osinesizama huzankure. Nagri'ma namnovaziana, tamagripima eme neramege'na, amunontamifi ke ha' huzama, kanive rezama, arimpa hezama, atanezama, havige ohunte ahunte huzama, ogenke agenke huzama, veganokno huzama, manifatgo osuno makaza erisavri hu avu'avazanku nehue. 
2CO.12.21	Nagra ete'na ome tamagesua zupa, Anumzamo tamagri tamavufima nazeri nagaze huzankura kore hue. Na'ankure hakaremotma korapa kumitami'a tamagu'a rukrehe osu'naze. Tamagra savri avu'avaza nehutma, monko avu'avaza nehutma, agazehu avu'avaza hu tamaga tevava nehiazankura nagrira zavite nagesa nehie.
2CO.13.1	Ko tarezupa tamagrira eme tamagenoreti, menina eme tamage'naku neoe. Hagi avontafemo'a anage hu'ne. 
2CO.13.2	Nagra ese'ma ete'na anantema e'norera, kava huta maniho nanekea ko tamasmi'noe. Hagi menina tamagri enena omninoanagi, mago'ane kumima nehaza vahetamine, mago'a vahetaminena kva huta manisaza nanekea neramasamue. Nagrama henkama esnuna kumima nehaza vahera tamazo onkigahuanki, knaza emeramigahue. 
2CO.13.3	Kraisi'ma nagri nagipi huvazino nehia kemofo agafa'a kesuneguma nehaza zankura, emeri ama hugahie. Kraisi'ma tamagripima erizama eneriana fru huno e'norianki hanavetino erizana enerie. Agra himamu hankave tamagripina me'ne.
2CO.13.4	Tamage, hanave'a omanegeno keka zafarera fri'ne. Menina Agra, Anumzamofo hankavere kasefa huno asimu erino mani'ne. Na'ankure tagri'enena anahukna huno hanavetia omneanagi, Kraisimpi mani'neta Anumzamofo hanave erineta, ana hanavereti tamagripina erizana e'nerune.
2CO.13.5	Tamagratmi'a avame antetma tamagu'a refko huta keho, tamentintifi maninazafi? Hifi tamagra'a tamaguafina refko huta nonkazafi, Jisas Kraisima tamaguafima mni'neana, Agrira keta antahita nosaze.
2CO.13.6	Hianagi nagrama namentintima huana, tagratia rehezampintira evunoramune huta antahita keta hugahaze. 
2CO.13.7	Havi avu'ava osihogu Anumzamofontega nunamuna nehune. Hanki erizantimofonku vahe'mo'za huknare hihogura nunamuna nosune. Hianagi erizantimo'a eamara huno knarera osnianagi, tamagra fatgo tamavutmava hihogu nunamuna nehune. 
2CO.13.8	Na'ankure tagra tamage kemofo ha'renenteta rutagregara osunonanagi, tamage kemofonke amage antegahune. 
2CO.13.9	Tagra muse nehune, na'ankure tagrira hankavetia omne'neanagi, tamagrira hanavetmia me'negu, tamazeri knare zantfa haniegu nunamuna hunermantone. 
2CO.13.10	Na'ankure tamagri'enena omani'noanagi, ama agafare avona krenetamuanki'na, nagrama tamagranema manisuna knazana ontaminaku nehue. Ramo'ma himamuma nami'nea hanavereti, tamazeri haviza hunakura nosuanki, tamazeri hanavetisugeta hagetma tamentintifina marerisazegu nehue.
2CO.13.11	Hagi nafu nagnaheta huvgare nanekea anage hu'na kreneramue, muse nehuta, mago'ane tamamentintifina hanavenetita, ozeri hanaveti azeri hanaveti nehuta, magoke antahintahi enerita, tamarimpa fru nehinkeno, avesinte zamofone, Anumzamofo rimpa fruzamo'a tamagrane megahie. 
2CO.13.12	Mago magomofona avataginka azeri fru huo. 
2CO.13.13	Miko Anumzamofo nagamo'za musenke atreramantaze.
2CO.13.14	Hagi Ramofo Jisas Kraisi asunku zamo'ene Anumzamofo avesi zamo'ene Avamumo'enema tagroteno mni' avu'avazamo'a mikomotmafi mesie.
GAL.1.1	Nagra Poli'na aposol ne'mo'na, ama eri'zana mago'a vahe'mo hunantege, mago'a naga'mo'za erio hazagena e'norue. Hianagi Anumza Nafatimo Jisas Kraisi fri'nefinti azeri otinemo'ene, 
GAL.1.2	maka nagrane mni'naza nafuhezanena, Galesia mani'naza mono nagamotarega musenkea atreneramantone.
GAL.1.3	Anumza Nafatimofone Ranti Jisas Kraisi asunkuzamo'ene rimpa fruzamo'a tamagrane mesie. 
GAL.1.4	Jisasi asimu'a atreno kumitia atrerante'ne. E'inama hu'neana Anumza Nafatimofo avesi avaririno, mopafima amama meni mni'nona kefo avu'avazampinti tahokeno tazahunaku anara hu'ne. 
GAL.1.5	Ana hu'negu Anumzamo ra agia, Agra'a eri vava hugahie! Tamage.
GAL.1.6	Nagra antri hue, Anumzamo'a Jisasi asunkuzanteti tamagi hu'nea nagamota netretma, ruzahu musenkemofo amage nentaze. 
GAL.1.7	Hanki ru knare musenkea omnene, mago'amo'za tmazeri savri hu'za Jisas Kraisi knare musenkea erisavri hunaku nehaze. 
GAL.1.8	Hianagi tagraneno, monafinti ankero vahe'mo, ko'ma tamasmi'nona knare musenke atre'za, ru kema tmasamisazana, kazusifi manigahaze! 
GAL.1.9	Ko'ma tmasmi'nona ke menina mago'ene neramasamue, Ko'ma knare musenkema huama hunketa antahi'naza kemofoma ha'ma rente kazigatima kema hanimo'a, kazusifi manigahie!
GAL.1.10	Na'ankure nagrama e'inagema nehuana, vahe'mo'za antahi so'e hunantege, Anumzamo antahi so'e hunantenogu nehufi? Hifi nagrama mraguzamanetuana vahe'mo'za antahi muse hunantehogupi? Nagrama vahe'mo'za antahi muse hunante'nazegu'ma nehanuna, Nagra Kraisi kazokzo eri'za vahera omni'noe.
GAL.1.11	Na'ankure nenafugata nagri'ma navesiana, knare musenkema huama nehuana, vahe'mofo antahintahireti hunoramie huta antahi ama hnazegu nehue. 
GAL.1.12	Na'ankure ama ana kea vahepinti e'orina, vahe'mo'za rempia huonami'naze. Hianagi oku'a frakinea kea Jisasi eriama huno nami'ne.
GAL.1.13	Na'ankure korapama Jiu vahe'mota avu'avaza nehua knafina, Anumzamofo avu'ava nehue nehu'na, mono nagama nezmahena, zmazeri havizama hu'noana tamagra ko antahi'naze. (Apo 8:3) 
GAL.1.14	Nagra tusi hanaveti'na tagehe'mokizmi zamuzmara amage'nentogeno, anama huazamo'a nagri navuma mni'naza, Jiu vahe'mokizmia zamuzmamofona zmagatere'noe. Nagra tusi hanavetina nagehemofo avu'avara avaririnoe. 
GAL.1.15	Hianagi nagra nenrera rimpafina forera osu'nogeno, korapa Anumzamo Agra'a asunkuzanteti huhamprinantenemo muse hunanteno, 
GAL.1.16	Agra'a nemofona naveri hige'na, megi'a vahepina knare musenkea huama nehue. Mago vahe'mokizmia ame hu'na nagra zmantahi'onke'noe. 
GAL.1.17	Jerusale kumate nagra mareorina, ko'ma mni'naza aposol nagara ome ozmage'noe. Hianagi nagra Arabia kumate vute'na, ete mago'ene Damasakas kumate vu'noe. 
GAL.1.18	Ana hute'na, 3'a kafu evige'na, Jerusale kumate vu'na, Pita'ene kea ome nehu'na, 15ni'agna anante mni'noe. 
GAL.1.19	Hianagi mago'a mono nenafugizmia ozmage'noanki, Ramofo negna Jemisinke ke'noe. (Apo 9:26-30, 11:29-30)
GAL.1.20	Nagrama amama kreneramuana, Anumzamofo avufina tamage hu'na reramatga nosue. 
GAL.1.21	Ana hute'na Jerusale kumara atre'na Siriane, Silisia kaziga vu'noe. 
GAL.1.22	Judia kazigama mono nagama Kraisimpi mni'namo'za, nagrira navufina onage'naze. 
GAL.1.23	Hianagi tagrama tamentintima nehunkeno, nerahegeta agenke'a nentahuna ne'mo'a, amentintimofo kea huama nehie hu'za nagrikura hu'naze. 
GAL.1.24	Na'ankure nagrite'ma fore'ma hu'neazankura, Anumzamofo agi erisaga hu'naze.
GAL.2.1	14ni'a kafuzge manite'na, Jerusale kumate Banavasi'ene ete mrerita nevuta, Taitusina avreta vu'no'e. 
GAL.2.2	E'inama hu'noana na'ankure oku'a fraki'nea nanekea, Anumzamo nagri naveri hu'nea naneke megi'a vahepi huama hu'noa kea ome zmasami'noe. Menima e'nerua erizamo'ene, ko'ma eri'noa eri'zamo'a amnezanknara osinogu kva vahe zamagrike ome zamasami'noe. 
GAL.2.3	Hianagi Taitusi'a Griki ne'mo nagri'ene vano nehia neragi, kva vahe'mo'za mago zmarimpa hu'za, oku avufga tga huzankura mago kea osu'naze. 
GAL.2.4	Hianagi havige mono nerafu'za mono vahekna hu'za atrumahumpi enefre'za, Kraisi Jisasimpi fruhuta mni'nonazana tavre'za korapa avu'avazampi kinarerante'naku efre'naze. 
GAL.2.5	Hianagi tagra tamage knare musenkemo tamagrane mesiegu, zamagri kea antahiozamita kankamuna ozamunke'za, havige mono nerafu'za tagrikura ke hara hurante'naze. 
GAL.2.6	Hianagi ra zmagima eri'naza vahe'mokizmia, ra zmagima eri'nazo, ra zmagi e'ori'nazo nagra ana zankura nontahue. Anumzamo'enena ra zmagigura nontahie. Ana zmagima me'nea vahe'mo'za mago kea nagri kerera osu'naze. 
GAL.2.7	Hianagi zamagrama ke'za antahizama hazana, Pitama zamufga tgahu Jiu vahete knare musenke ome huama hinogu hunte'neaza huno, nagrira zamufga tga osu'naza megi'a vahete knare musenkea huama huogu hunante'ne hu'za ke'za antahiza hu'naze. 
GAL.2.8	Na'ankure zmufga tgahu Jiu vahempima Pitama aposol erizante huntegeno vu'nea Anumzamo, nagri'enena aposol erizana zmufga tga osu megi'a vahepina eriogu hunante'ne. 
GAL.2.9	Anumzamo'ma asunkuzama'areti nami'nea eri'zana, Jemisima, Pitama, Jonima zamagra mono erizamofona hagaza zafa mani'ne'za ke'ama nehu'za, Banabasine nagri'enena megi'a vahepi eri'za omerisu'egu magoka hurantageta megi'a vahepina vu'no'e. Hagi Jiu vahete zmagra eri'zana erisageta, tagra megi'a vahepi eri'zana erigahu'e.
GAL.2.10	Zamagra zamunte omane vahe zamaza huzankura antahizamiho hu'za hurante'naze. E'i ana eri'zana nagrira tusi'za huno navenesige'na erinaku nehua erizanku hu'naze.
GAL.2.11	Hianagi Pita'ma Antioku kumate ehnatige'na, haviza hu'nane hu'na avufi kesu'noe. 
GAL.2.12	Na'ankure Jemisima huzmante'nea vahe'mo'zama omenageno'a, Pita'a knare huno megi'a vahe'enena magopinti ne'zana netere hu'ne. Hianagi mago'a vahe'ma Jemisi'ma huzmantege'za neageno'a, Pita'a anamokizmia zamatreno agragu umanine. Na'ankure zamufga tga hu'naza vaheku koro hu'no'e. 
GAL.2.13	Maka Jiu vahe'mo'za, anahukna hu'za kruna zamuzma nehazageno, ana zamo'enena, Banabasina avazu hu'ne. 
GAL.2.14	Hianagi nagrama kogeno, knare musenkefi fatgo hu'za omnizagena, maka'mokizmi zamufi anage hu'na Pitana asmi'noe, kagra Jiu ne' mni'nenka, megi'a vahekna hunka nemaninka, Jiu vahekna hunka omnio. Nankna hunka megi'a vahe'mokizmia, Jiu vahe'moza nehazaza hiho hunka nehane?
GAL.2.15	Tagra Jiu vahe mani'neta, megi'a vahe'mokizmi amu'nompina, kumi vahera omani'none. 
GAL.2.16	Tamagerafa huno vahe'mo'za kasegemofo erizantetira fatgo vahera omanigahaze. Hianagi Jisasi Kraisinte'ma zmentinti hazamo'za fatgo vahera nemnizankita, tagranena Jisasi Kraisinte tamentinti nehuta fatgo vahera nemnunankino, kasegema avaririzamo tazeri fatgo vahera noseankita, Jisas Kraisinte tamentinti hanunazamo fatgo vahera nemnunanki, kasegema avaririzamo'a vahe'mota tazeri fatgo nosie. Kasegemo'a mago vahera azeri fatgo osugahie. 
GAL.2.17	Tagrama Jiu vahe'motama Kraisimpima tazeri fatgo hu kanku'ma nehakesumota, kesunana kumi vahe mani'none hugahune. Ama'i ana zamo'a huno Kraisi higeta kumira nehumpi? Anara nosune. 
GAL.2.18	Ko'ma atre'noa kasegema eri kasefa hanu'na, nagra kumi vahe mnigahue. 
GAL.2.19	Na'ankure kasegemo'a fri kante navrentege'na, kasegefina ko fri'noanagi, menina ama kanteti Anumzanena nasimu eri'na mani'noe. Nagrira Kraisi'ene rugeka zafare nahe'za hantizage'na, Agrane ko fri'noe. 
GAL.2.20	Nagra Kraisi'ene keka zafare ko fri'noankina, menima mni'noana nagra'a omani'noanki, Kraisi nagu'afina mani'negena, nagrama ama navufare'ma mani'noana, Anumzamofo Nemofonte namentinti nehu'na Agra'a avesinanteno asimu'a nami'nemofonte mani'noe. 
GAL.2.21	Nagra Anumzamofona asunku'zana namage'na hunemi'na eri amnezankna osugahue. Tagrama kasegema avaririsunkeno, Anumzamo taguvazigahie hanunkeno'a, Jisasi'ma frino tazeri agruma hu'neazamo'a amnezakna hugahie.
GAL.3.1	Tamagra neginagi Galesia vahere, Nagra Jisasima rugeka zafare ahegeno fri'nea kea ko huama hugeta antahi'nazanagi, ina ne'mo antahintahitamia tamazeri savrira nehie? 
GAL.3.2	Nagra mago'za tamagripintira kena erifore hu'za hue. Tamagrama Ruotge Avamuma eri'nazana, kasegemofo erizanteti eri'nazafi, ke nentahita tamentinti nehuta eri'naze. 
GAL.3.3	Tamagra negi nenazafi? Avamumo eri agafa hu'nea eri'zana, tamagratami hanavereti erivgare'za nehazo? 
GAL.3.4	Nagrama nagesama antahuana tamagrama ko'ma knazama eri'nazana, amane eri'nazo? Nagrama nagesa antahuana amne knazana e'ori'naze. 
GAL.3.5	Anumzamo'ma Ruotge Avamu'a neramamino, kaguvazama tamagripima erifore hu'neana, Mosese kasege avaririzageno anara hu'nefi? Anumzamofo ke nentahita, Agrite tamamentinti hzageno anara hu'ne?
GAL.3.6	Avontafemo'a anage hu'ne, 
GAL.3.7	E'ina hu'negu antahita ketama hanazana, zamentintima haza vahe'mozage, Abrahamu mofavre mni'naze. 
GAL.3.8	Avontafepina anage huno krente'ne, Anumzamo'a megi'a vahera zmentinti hanageno zmavregahie huno hu'ne. E'ina hu'negu Anumzamo'a anage huno Abrahamuna knare musenkea asmino, 
GAL.3.9	E'ina hu'negu iza'o amentintima hanimo'a, amentinti ne'ma Abrahamuma ami'nea asomura erigahie.
GAL.3.10	Na'ankure kasegema avaririzante Anumzamo'a muse hunantegahie hanimo'a, kazusifi mani'ne. Anumzamofo avontafepina anage hu'ne, 
GAL.3.11	Hagi mago vahe'mo'e huno kasegema amage'ma antezampintira Anumzamofo avufina fatgo vahera omnigahie. Na'ankure 
GAL.3.12	E'inahukna hianagi, kasegemo'a amentinti hu'zana omnene, 
GAL.3.13	Kasegemofo kazusifintira Kraisi'a mizaseranteno taza hu'neankino, ana kazusia Agra'a erino taza hu'ne. Na'ankure anage huno avontafepina krentene, 
GAL.3.14	E'ina hanunkeno Abrahamuma huhampritenea asomumo'a, Kraisi Jisasimpinti megia vahepina nevanigeta, tagra huvempa hu'nea Avamura tamentinti hanuta erigahune.
GAL.3.15	Nenfugate, Nagra vahe'mo'zama maka knama nehaza zmavuzmavate hunte'na tamasamiza hue, vahe'mo'ma mago'zama hu'naku mago rimpama hu'za kema hagerafinesaza kea, mago vahe'mo'a rugea huntege, eri atrege osugahie. 
GAL.3.16	Korapara Anumzamo'a Abrahamunku'ene agripinti fore hania mofavregu huvempa kea hunte'ne. Agra kagri mofavreramine huno osu'ne. Agra rama'a mofavre raminkura osu'ne. Magoke mofavregu huno anage hu'ne, 
GAL.3.17	Hanki Nagrama nehuana amanage nehue, esera Anumzamo'a Abrahamu'ene huvempa hutegeno, 430ti'a kafuzge evutegeno, henka kasegea efore hu'neankino, kasegemo'a Anumzamo'ma huvempama hu'nea kea eri otregahie. 
GAL.3.18	Na'ankure erisanti haregahaze hunesiazamo kasegefima manenesiana, huvempa hu'nea kefina omnesine. Hianagi Anumzamo'a Abrahamuna huvempa hunte'ne.
GAL.3.19	E'inama hu'nesiana, na'a agafare kasegea ami'ne? Kasegema zami'neana vahe'mo'za kefozama nehazaza keama hnazegu zami'ne. Hianagi ama ana kasegema avaririzamo'a memevuno, Anumzamo huvempama hu'nea Mofavrema esia knare ome vgaregahie. E'i anazamo'a mago'ane ruzahu hu'ne. Anumzamo'a ankero vahera kasegea zamige'za, Anumzane, vahe'mofone amuno ne' Mosese ami'naze. 
GAL.3.20	Tare vahe'moke kema hagerafinaku'ma hanunkeno'a, amuno ne' mni'nenkene anara hugaragi, Anumzamo Agra'a huvempa Abrahamuna hunte'ne.
GAL.3.21	Kasegemo'a Anumzamo huvempa hu'nea kene mago znarimpa osu'napi? A'o, anara osu'ne! Hagi maka kasegemo'ma kasefa tasimuma tamisiana, tagra ana kasegege amage'nenteta Anumzamofo avurera fatgo vahera manusine. 
GAL.3.22	Hianagi Anumzamofo avontafemo'a anage hu'ne, Kumi'mo'a maka vahera kina huzmante'negu, Anumzamo'ma huvempa hu'neazama erisazana magoke kana, Jisasi Kraisinte zamentinti hanamo'za erigahaze.
GAL.3.23	Hianagi amentintima omenegeno, kasegemo kina rerantegeta manita neonkeno tamentinti hu'zana efore hu'ne.
GAL.3.24	E'ina hu'negu kasegemo'a kvagriranteno Jisas Kraisi knare ehnati'neankita, tagrama tamentinti hanuta Anumzamofo avurera fatgo vahera manigahune. 
GAL.3.25	Hianagi tamentinti hu'zamo fore'ma hu'nea knafi mni'nonankino, kasegemo'a kegva kriorantegahie.
GAL.3.26	Na'ankure tamagra maka'mota Jisas Kraisinte'ma tamentintima nehuta, Anumzamofo mofavre mani'naze. 
GAL.3.27	Na'ankure tamagra maka'mota Jisas Kraisinte mono tina nefreta, Kraisina kukena hiaza nehaze. 
GAL.3.28	Hanki Jiu vahero Griki vahera omnita, kazokzo vahe'ene amne vahera omnita, veo aro omni'naze. Na'ankure tamagra maka'mota Kraisi Jisasimpina magoke mani'naze. 
GAL.3.29	Hagi tamagrama Kraisi vahe'ma mni'nenuta, tamagra Abrahamu negehogata mni'neta, erisanti haregahazema huno Anumzamo huvempa hunte'nea vahera manigahaze.
GAL.4.1	Nagra anage hu'na nehue, nefa fenozama erisantihare ne'mo'ma osi mofavrema mni'nenuno'a, maka'zana agri'za megahianagi, kazokzo eri'za vahekna huno manigahie. 
GAL.4.2	Hianagi ana mofavremo'a fenozama kegva hu'naza vahe'ene, agri'ma kegva hu'naza vahe'mofo agorga'a mni'nenigeno, nefa'ma fenozama erisanti haregahane hunte'nesia kna efore hugahie. 
GAL.4.3	Anahukna kante tagranena mofavrema mni'neta, ama mopama kegva hu'naza avamutamimofo zmagorga'a mni'neta kazokzo hu'nonane. 
GAL.4.4	Hianagi humante'nea kna fatgoma egeno'a, Anumzamo Mofavre'a huntegeno, a'mo ana Mofavre kasentegeno, kasegemofo agorga efore hu'ne. 
GAL.4.5	Ana hu'negu kasegemofo agorga mni'naza vahera, Agra mizaseranteno tamavresigeta, avreno kri'nea vahekna huta, Agri mofavre manigahune. 
GAL.4.6	Na'ankure tamagra mofavre'a mani'nageno, Anumzamo Mofavre'amofo Avamu huntegeno, tagu'afi emani'neno tazeri otino, Aba,
GAL.4.7	E'ina hu'negu mago'ene kazokzo eri'za vahera tamagra omani'naze. Hianagi Anumzamofo mofavre'a mni'naze. Ana hu'nazagu fenozama'a erisantihare vahe mni'naze.
GAL.4.8	Tamagra korapara Anumzana keta antahita osu'neta, amne zanku, anumzantie huta nehazageno, kina reramantegeta anazamofo kazokzo vahe mni'nazane. 
GAL.4.9	Hianagi menina Anumzamofona keta antahita hazageno, Anumzamo'enena tamagrira tamegeno antahino hu'neanki, nahigeta tamagena hunemita, haviza huno hanave'a omne avamute nehuta, mago'ane kazokzo eri'za vahe'a manisune huta nehazo? 
GAL.4.10	Tamagra Anumzamo'ma muse huramante kazigati, mago knazupo, ikantero, kafurero, knane knanena makazana huge, osugera nehaze. 
GAL.4.11	Tamagrikura tusi'za hu'na eri'zana eri'noankino, ana eri'zamo amnezankna huzankura nagra tusiza hu'na kore hue.
GAL.4.12	Nafuheta nagrama hu'noankna hutma, tamagra Jiu vahe'mokizmi kasegemofo kinafina omnihogu navenesige'na tamantahinegoe, hanage'na nagranena tamagrikna hanuegu nehue. Tamagra mago hazenkea nagrira huonante'naze. 
GAL.4.13	Hianagi tamagra antahita keta hu'naze. Navufafina kri me'nege'na, knare musenkea huama hu'na ese knazupa tamasami'noe. 
GAL.4.14	Nagri krimo'a knaza tamagrira tami'ne, hianagi ana krima eri'noazankura tamagra tamavugosa huonantege, tamagena huonami'naze. Hianagi tamagra nagrira Anumzamofo ankero avreankna huge, Kraisi Jisas avreankna hutma navre'naze. 
GAL.4.15	Hianagi ana musezantamia iga menina me'ne? Nagra tamage hu'na tamagrikura huama nehue. Tamagra ana knazupa tusiza huta nazahunaku hu'nazankita, tamagrama tamavuma tagatita nazamahugama huneresina, amne anara hazasine. 
GAL.4.16	Tamage kema neramasamuazamo, tamagri ha' vahera nemanufi? 
GAL.4.17	Antahiho, e'i ana vahe'mo'za tamagrira masavenke hu'za tavrenaku nehazanagi, tamagrira tamaza hunakura anara nosaze. Zamagra nagriteti tamavazu hu'za zamagrarega antesageta zmaza hnazegu anara nehaze. 
GAL.4.18	Hianagi nagrama omnisua knafine, maka zupa knare tamavutmava'ma huzanku'ma hanavematisazana, e'i knare zantfa hugahie. 
GAL.4.19	Mofavre'nimote Anumzamofo mofavre'manita, Kraisimpina nena vahekna hutma maniho. Tamagri'ma tamaza hunaku'ma nehugeno'a a'nemo mofavre kasentenaku ata negriankna nata negrie. 
GAL.4.20	Hianagi nagra nagesa antahuana tamagrane menina umani'ne'na, fruhuna kea hu'naku nehue. Na'ankure nagra nankna hu'na tamaza hugahue, antahintahinimo'a savri hue.
GAL.4.21	Tamagra nasmiho, kasegemofo agorga'a manize nehaze vahe'mota, tamagra kasegemo'ma hu'nea kea ontahinazo? 
GAL.4.22	Na'ankure anage huno avontafepina krentene, 
GAL.4.23	Hianagi kato a'mo Hega ne' mofavrema ksente'neana mopafi vahe'mo'za nehazaza huno ksentegeno, Sera'a kazokzo osu a'mo'a Anumzamo huvempa hu'nea ne' mofavre ksente'ne. 
GAL.4.24	Ama ana a'tremokizni kemo'a Anumzamo'ma Agra'a vahe'enema hagerafino manisaza kemofo erinte'ama hu'ne. Hega'a kazokzo a'mo'a Sainai agonafima Anumzamo'ma hagerafinea kemofo hu avame huno mani'ne. Agri nagapintima fore'ma haza nagamo'za kasegemofona kazokzo naga mani'naze. 
GAL.4.25	Hega'a Arabia kaziga Sainai agonane, menima me'nea Jerusale rankuma hu avame huno mani'ne. Na'ankure agrane mofavre'aramine kazokzo naga mani'naze. 
GAL.4.26	Hianagi anagamu monafi me'nea Jerusalea, tagri nerarera kazokzo osu a'mo hu avame huno mani'ne. 
GAL.4.27	Na'ankure anage huno avontafepina krentene, 
GAL.4.28	Hagi nenafugata, tamagra Anumzamo Abrahamu huvempa hunte'nea mofavre Aisakinkna hutma mani'naze. 
GAL.4.29	Hianagi vahe'mo'za mofavrema erifore nehaza kantetima kasema ante'nea mofavremo'a, Avamumofo kantetima fore'ma hu'nea mofavre'a hazenke ami'ne. Meninena anahu avu'avazana me'ne. (Jen-Agf 21:9) 
GAL.4.30	Hianagi avontafemo'a na'ane huno hu'ne? Kazokzo a'ene mofavre'anena avare atreho hu'ne. Agra mago'azana e'origahianki, kazokzo osu a'mofo ne' mofavremo maka'zana erisinti haregahie huno hu'ne. (Jen-Agf 21:10-12) 
GAL.4.31	E'ina hu'negu nenafugata, tagra kazokzo a'mofo mofavrea omni'nonanki, kazokzo osu a'mofo mofavre'rami mani'none.
GAL.5.1	Kraisi'a kinafinti katufe tamente'neanki kina vahekna huta omnita, oti hanavetita nemnita, ete mago'ane kasegemofo kinafina omaniho.
GAL.5.2	Antahiho, Nagra Poli'na amanage hu'na neramasamue, tamagra tamavufgama atresage'za tga hurmante'nesazana, Kraisi'a tamaza osugahie. 
GAL.5.3	Mago'ane anage nehue, maka zmufama taga hu'naza vahe'mota, maka kasegea amage'antegahaze. 
GAL.5.4	Tamagra Anumzamofo avurera kasegefintira fatgo vahera manigahune hutma nehaze. Kraisimpintira ko huramatre'neankita, tamagra Anumzamofo asunku'zampintira evurami'naze. 
GAL.5.5	Na'ankure tagra Avamumo taza higeta tamentinti nehuta, fatgo vahere huno hurantesigu amuhara nehune. 
GAL.5.6	Na'ankure tamavufa tga hu'nazo, tamavufa tga osunaza zana Kraisimpina amneza me'ne. Hianagi tamentinti nehunkeno anazamo tazeri otigeta, ovesinte avesinte nehuna avu'avazamo razana me'ne.
GAL.5.7	Kotera knare huta tamentintifina tamaga re'nazanagi, iza ru antahintahi tamamino asevazirmantegetma tamage kema amage'ma nentazazana netraze? 
GAL.5.8	Hagi anama ru antahintahi tamamino asevazinermante'nea vahera, tamagima hu'nea Anumzamo'a huonte'nea vahe'mo nehie. 
GAL.5.9	Hanki osi'a zisimo'a, flauamofona heruntazageno'a maka azeri zonere. 
GAL.5.10	Hanki tamagra Ramofo vahe mni'nazankina, nagra antahi'noe. Nagrama huankea antahinenamitma amagera nentaze. Iza'o ana hazekema erifore'ma nehia vahe'mo'a ra hazenkefi manigahie. 
GAL.5.11	Hianagi nafuhete, nagrama tamavufgama tga hihogu'ma huamama nehanugeno'a, na'a hige'za nagrira nazeri haviza nehaze? Keka zafamofo kemo'a zmagigo zamitnafa hu havegna nehiazamo'a amanezankna hugahie. 
GAL.5.12	Nagri'ma navesiana e'ima hazenkema neramia nagamo'za, zamagra oku zamavufgama tga nehu'za, zmagonknazama harisazana knare hugahie.
GAL.5.13	Tamagra nenafugata Anumzamo'ma tamagima hu'neana kinafintira katufeta manisazegegu kea hu'ne. Ru tamagra antahita hago kinafintira katufeta mni'none nehuta, korapa tamarimpamofo avu'ava hanagi, anara osugahaze. Tamagra ovesinte avesinte hu avu'ava zampinti oza aza hiho. 
GAL.5.14	Na'ankure maka kasegemo'a magoke kasegefi eri knare hu'ne, anagemo'a anage hu'ne, 
GAL.5.15	Hianagi tamagra afi zgakafamo hiaza huta, ompri ampri hanutma tamagratami tamazeri haviza hutma fnanene hugahazanki kva hiho.
GAL.5.16	Hianagi anage hu'na neramasamue, Avamu'ene kama vanoma hanazana, tamavufgamofo avesi'zana amagera ontegahaze. 
GAL.5.17	Na'ankure avufgamofo avesizamo'a, Avamumofo avesizanena ha'rentegeno, Avamumofo avesi'zamo'a avufgamofo avesi'zana ha'renenteankino, amu'nozanifina ha' orente arente'za me'neankinka, nazano hunaku'ma hanana zana osugahane. 
GAL.5.18	Hianagi tamagrama atresageno Avamumo'ma tamazeri fatgo huno vanigeta, tamagra kasegemofo agorga omanigahaze.
GAL.5.19	Ama tavufgamofo avesi'zana amanahu'za me'negeta negone. Monko avu'avazane, agru osu avu'avazane, havi avu'avazane, 
GAL.5.20	havi anumzante mono huntezane, avotga zane, ha' hu'zane, fravazi'zane, knive re'zane, asi vazi'zane, vaheku agesa ontahi zane, veganokno hu'zane, vahe refko hu'zane, 
GAL.5.21	rumofo zanku nofi ahe'zane, ti neneno negi ne'zane, atru hu'za ruga'a savri' zamofo naneke hu'zane. E'inahukna tavutavazana eri fore nehie. Ko'ma tamasmi'noana meni mago'ene neramasmue. E'inahu zamavu'zmavama nehaza vahe'mo'za Anumzamofo kumapi omanigahaze.
GAL.5.22	Hianagi Avamumofo avu'avazana avesinte'zane muse'zane, rimpa fru'zane, akoheno mni'zane, vahe so'e hunte avu'ava zane, knare avu'ava hu'zane, ke amage'anteno avariri fatgohu avu'avazane, 
GAL.5.23	akoheno fru avu'ava hu'zane, agra'a avesiza kegva huzamofona mago kasegemo'a hara reontegahie. 
GAL.5.24	Hagi Krais Jisasimpi mani'namo'za, zamufamofo avu'avazane, zmesi'zanena rugeka zafare ahe fri'naze. 
GAL.5.25	Tagrama Ruotge Avamu'enema maninesuta, atrenunkeno maka kama vano huzantifina Ruotge Avamumo kana taveri huno vanie. 
GAL.5.26	Hanki atrenketa tagra tagi erira nosuta, vahera zmarimpa zmazeri otikea nosuta, kanive orente arente osanune.
GAL.6.1	Nenafugta magotamimo'ma kumipima evuramisigeta, Ruotge Avamumofo nevaririsamota, ana kumapima evuramizankura tamagra'a kegva hu'netma, fru avu'avazampinti e'inahu vahera azeri fatgo hugahaze. 
GAL.6.2	Knazama oza aza hutma erinutma, Kraisi kasegea eri knare hugahaze. 
GAL.6.3	Na'ankure mago'mo'ma agima omnenenimo, nagi me'ne huno agesama antahisiana, agra'a revatga hugahie. 
GAL.6.4	Hianagi magoke magokemo'a agra'a eri'za rezagneno keso'e huteno, agrama e'nerisia erizankura agi'a erisaga haniazamo'a agafa'a megahie. Hanki rumoma enerisia erizantera, agra eri'zana erinteno rezagneno onkegahie. 
GAL.6.5	Na'ankure magoke magokemo'a agra'a eri'zamofonte knazama'a eritere hugahie.
GAL.6.6	Mago'mo'ma Anumzamofo kema rempima hunezamisimofona, rempima hunezamige'za e'nerizamo'za, mika knare'zazamia refko hu'za amigahaze.
GAL.6.7	Kagraka'a regavatga nehunka, Anumzamofona azeri haviza hu naneke huonto, nazano kagrama kri'nesana zana, kagraka'a kafigahane. 
GAL.6.8	Na'ankure vahe'mo'ma agra'a havi avu'avazama kri'nenia zana, agra'a havi avu'avazana kafigahie. Hianagi iza'o Avamumofo avesiza avaririno kri'nenimo'a, Manivava asimu erigahie. 
GAL.6.9	E'ina hanigu knare avu'avama hu'zankura tavesra osanie. Tagrama hanavetita erizama erisuta, nezama kafi knazupa knare ne'za kafigahune. 
GAL.6.10	E'ina hu'negu tagrama vahe'ma zmaza huga kankamuma fore'ma hanigetma, maka vahera knare tavutva hunezamita, Ramofonte'ma zamentintima nehaza nagara zamazahutfaza hugahaze.
GAL.6.11	Hanki nagrani'a nazampinti ama ranra avontamimpinti avoma krerami'noanki, tamagra keho. 
GAL.6.12	Zamagrama tamavufgama tga hiho hu'za tutu hunermantaza vahe'mo'za, tagra knare hu'none hu'za nehu'za, Kraisi keka zafagu'ma huama nehu'za, knazama eri'zankura zmave'nosige'za anara nehaze. 
GAL.6.13	Na'ankure zamagra'a zmavufama tga hu'naza vahe'mo'za, zamagra kasegea amagera nontaze. Hianagi tamagra tamavufa tga hanage'za, ana tmavufgarekura zamagra zmavufga ra hu'naku neheze. 
GAL.6.14	Hianagi nagra mago'zantere hu'na navufga erisaga osugahuanki, Rantimo Jisasi Kraisi nagriku huno rugeka zafare fri'nea zankuke navufga ra nehanugeno, Rugeka zafare'ma Kraisima eri'nea eri'zanteti ama mopafi kefo navu'nava'zamo'a ko nagripintira frigena, nagranena ama mopafi avu'ava zampina ko fri'noe. 
GAL.6.15	Na'ankure avufama tga hanio, avufama tga osniana razana omnene, hianagi agu'a rukrehe huno kasefa'ma huno mani'zamo tamagezana me'ne. 
GAL.6.16	Hanki ama trakemo ke hu'nea kante ante'za vano nehaza vahe'mofona, rimpa fru'zane, asunku'zamo'a zamagrane me'nena, tamage Anumzamofo Israeli vahe manigahaze.
GAL.6.17	Hanki menintetima vaniana, mago vahe'mo'e huno hazenkea onamino, na'ankure Jisasima ahazageno avufgare fore hu'neankna afuhe, nagri navufarera ana nafuhe me'ne.
GAL.6.18	Rantimofo Jisasi Kraisi asunku'zamo'a tamagri avamu'ene mesie. Tamage.
EPH.1.1	Poli'na, Krais Jisasi aposol eri'za ne'mo'na Anumzamo Agra'a avesite huhampri nantenege'na, Efesasi kumate zmentinti nehaza naga'ma (Saints) mani'ne'za, Krais Jisasinte tamage zamentinti nehu'za amage' nentaza vahetega ama avona kre netroe. 
EPH.1.2	Anumza Nerafantegati ene Ranti Jisasi Kraisintegati asunku'zane, rimpa fruzane tamagritega vie.
EPH.1.3	Anumzamofo ra agi amisune, Ranti Jisas Kraisi Nefa'ma mona kumapinti Kraisimpi, avamupina maka asomura hurante'ne. 
EPH.1.4	Korapara Agra mopa erifore osu'nea knafi agu'areti avesiranteno, Kraisi'ene otage huta fatgo zampi, havizana omanesigeta Agri avure manisnune huno tagrira huhamprirante'ne. 
EPH.1.5	Korapa Agra huhampri tanteno mofavreni'aza hugahaze huno Jisas Kraisinteti, tavreno Agrarega tante'ne, Agra'a so'e zanteti antahi ramino ana hu'ne, 
EPH.1.6	Anumzamo, avesinentemofo Jisas Kraisimpi taza hu'zana eri tagitregeno erami'neazankura, ra agi amisune, 
EPH.1.7	Kraisi koranu tahokeheno miza seneranteno, maka kumitia eri fnane nehuno, tusi'a asunku zama'areti Agra asuragiranteno taza hu'ne, 
EPH.1.8	Agra rama'a zampi tagrira tza hu'ne. Mika fatgo antahintahine, knare tagu tagesa tami'ne. 
EPH.1.9	Korapa Agri'a agu'afi oku'a me'nea antahi'za eriama huno taveri hu'ne. Kraisi'a zamaza hugahie huno agu'afi atre'nea tzahu'za, Agra'a eriama hu'ne. 
EPH.1.10	Anumzamo ofenka'ati mago knama esia zupa, monane mopane eri mago huno, maka Kraisi kvafi antenaku antahi'neane,
EPH.1.11	korapa agafare Anumzamo Agra'a avesite ko antahino keno huteno, maka'zana Kraisinteti erisanti hare'snaze huno tvarenaku huhampri rante'ne. 
EPH.1.12	Tagra ana nehuta, Jiu vahemota Kraisinte tamentintima pusante nehumota tagra, Anumzamofona ra agi amigahune. 
EPH.1.13	Tamagranena tamage kema Kraisimpinti ko antahitetma, manivava tamasimu eri'zanku Knare MusenKe'are tamentinti nehazageno, Agra Ruotge Avamu'anu azanko avona kreno huhampri (seal) tamanteno tamamine. 
EPH.1.14	Avamu'ama tami'neana agu'areti huhampri tanteno neramino, tahokeheno Anumzamo Agrarega tavrente'negu, muse hunenteta ra agi amisune.
EPH.1.15	E'ina hu'nea agafare nagranena, Ranti Jisasinte tamagra tamentintima nehza ke'ne, maka Anumzamofo naga otge hu'za nemni'za naga'ma tamavesima nezmantaza zanku nentahi'na, 
EPH.1.16	maka zupa nunamuni'afina nagerakani noramante'na, tamagrikura Anumzamofona susu hunentoe. 
EPH.1.17	Ana nehugeno Ranti Jisas Kraisi Anumzamo, so'e hihamu'ane msamofo Nfa'amo, knare antahi'zane, tamagu tamagesane, tamage ke'a huama hu antahi'zamofo avamura tamisnigeta Agrira antahita keta nehuta, avamupina ra hugahaze. 
EPH.1.18	Nagra nunamu nehuankino antahintahitamofona msa tamina, tamagu'amofo avurgamo hari nehanigetma, Agrama kezatino fore hugahie huno tamagima nehiazana, tamagra kegahaze. Mizama'a mreri'nea zantmi, hihamu'ane msazama'afi Anumzamo'a tamina, Agrite mni ruotge nehaza vahe'mo'zane, tamagra erigahaze. 
EPH.1.19	Hanki tagrama tamentinti nehuna vahe'ma agatererfa razama, Agra hanave'a tami'neana, ama ana hihamu'agino, 
EPH.1.20	tusi'a hihamu'afi Kraisina fri'nefintira, Agra azeri oti'teno monare azantamaga kaziga avare antegeno mani'ne. 
EPH.1.21	Mreri onagate'nea tra'ma kvahu hanavema, hampo'na'ma, makazante kvama hu'neane, mika zamofo agima ko'ma antemi'neane, menima ama mani'nona knafinkerompage, henkama esia knafi'nena agtereno onaga'a manigahie. 
EPH.1.22	Maka'zana Kraisi azampi kva hanie huno ante'ne, Agri kvafi maka'zana mono kevumotagu (sios) huno ante'ne, 
EPH.1.23	Agri avufamo'a mono nonkna hu'ne, Kraisi mani viteno nemnino maka zampina anazanke huno mani vite'ne.
EPH.2.1	Korapara ke ruhanentagita, kumitmifi fri'nazane. 
EPH.2.2	Tamagranena maka mopafi vahe'mo'za nehazankna huta havi kante nevzane, kumi'tmimo avite'negeta, Sata kerera amage anteta, kankamumpi nemniza hihamu'ane kva avamutamimofo amage' anteta, Sata eri'zana enerita Anumzamofonte zamagu'a onte'za zamefi hunemi'za vahe'ene nemanizane. 
EPH.2.3	Zamagri amu'nompina korapara tagranena anazanke huta maka havi tvesi'zante amage ante'none, tagu'afine amega tavufafine tave'manesiaza hutere nehuta, tagra ana kefozampi fore huta amage' nentonkeno, Anumzamofo asi vazi'zamo tagrite ene maka vahete ene e'ne. 
EPH.2.4	Hu'neanagi Anumzamofo asuragi'zamo vite'ne, na'ankure tusi'a avesi'zanu Agra agu'areti tagrira avesi rante'ne. 
EPH.2.5	Kasege'a ruha'nentagita fri vahe kna huta mani'nonkeno, asunku'zanteti tahokeno, tagrira fri'zampitira, 
EPH.2.6	Kraisimpi tazeri otino magopi mona kuma'are tantegeta, Agrane kini tra'are mani'none, 
EPH.2.7	ana nehuno henkama fore hania knarera, agtere'nea zana Agri'a mrerisa asunku'zanu tagrira Kraisi Jisasimpi tza huno agampu hurantesie. 
EPH.2.8	Na'ankure tamentinti nehzagu asuntgiramanteno tamaza huno tamavre'ne. Tamagra'a knare'za hu'nanaza zante anara osu'neanki Anumzamo museza (gift) tami'ne. 
EPH.2.9	Eri'za eri'nea mizana omnene, e'igu mago vahe'mo'a, agra'a agi erisaga osugahie. 
EPH.2.10	Na'ankure tagrira, Agra'a tro hurante'ne, Krais Jisasimpi knare eri'za erisnunku, Anumzamo korapa ana kana retro hunte'neankita, knare eri'za enerita ana kantera vugahune.
EPH.2.11	E'i zanku tamagra tamagesa antahiho, korapara tamagra megi'a vahere huta mani'nazane (Gentiles), tamagima ante'nazana, zamufa tga osu vahere nehu'za, zamufama tga nehaza vahe'mo'za, (Jiu) e'i zamazanu zamufa azeri'ne'za tga nehaze. 
EPH.2.12	Tamagra tamagesa antahi ani hiho, tamagra e'i ana knarera Kraisina afe'are mani'nazane, Israeli vahe krerafane omani'nazane, huvempa huno huhagerafi zamante'nea agu'afina omani'nazane, so'e mani'zama eri kankamu tamia omanegeno, tamagri Anumzana mopafina omani'neane. 
EPH.2.13	Hu'neanagi, menina Krais Jisasimpi afete'ma kotetma tamagra mani'nazafintira, Kraisi koramo tamavreno tva'oma'are nermante. 
EPH.2.14	Na'ankure Agra'a tarimpa fru huno mni'zana (peace) neramino, Jiu vahe ene megi'a vahe'mota ha' orente arente nehunana tazeri magopi neranteno, amu'nontifima atane'zama me'neana, eritreno tazeri mago hu'ne. 
EPH.2.15	Agra'a avufareti ha' orente arente nehu'nazana eri fnane nehuno, Jiu vahe kasege ramine, osi kasege ramimo megi'a vahe (Gentiles) tazeri fegi atre'nea kasege ramina eri netreno, Agra'a Jiu vahene megi'a vahemota tazerino magoke vahe tro huneranteno, ke ha'ma nehuna zana tazeri fru huno mago tarimpa hurante'ne. 
EPH.2.16	Rugeka zafare Kraisi'a frino ha' frama tamagra'rmagra hu'zana eritreno, tamazeri mago higetma, Anumzamofona magoke avufagna hu'naze. 
EPH.2.17	Agra eno rimpa fruzana afete'ma mani'naza vahera mono ke huzmasmi'ne, hagi tva'onte mani'naza vahera arimpa fru huzmante'ne. 
EPH.2.18	Na'ankure Agripinti tarega vahe'mota, magoke Avamu e'nerita, Nerfantera vugahune.
EPH.2.19	E'i zanku tamagra menina megi'a vahe'mota, emani vahe knara osu'naze. Hianagi tamagra Anumzamofo naga'ene noma'afi nemanize. 
EPH.2.20	Aposol naga'ene kasnampa naga'mo'za, tra' zafagna hu'naze. Krais Jisasi'a Agra nomofo renagentete tra havegna hu'ne. 
EPH.2.21	Agripi ana miko nomofonte, vazinte zafamo ome vazinte eme vazinte hiankna huno hagera ra huno, Ramofo otage mono noma'a efore nehie. 
EPH.2.22	Tamagra ana nonkna hutma mani'nazageno, Anumzamo'ene Avamu'amo'a ana nompina mani'ne.
EPH.3.1	Ama'na agafare nagra Poli'na Kraisi Jisasi eri'zampi kina tamagri (Gentiles) tamazahu zantere hu'noe. 
EPH.3.2	Anumzamo asunku hurmanteno tamagritega naneke'ama huamahu eri'zama nami'neana tamagra ko antahinegahaze. 
EPH.3.3	Anumzamo, oku'a me'nea antahi'zama'a eriama huno naverige'na, nagra osi'a naneke kote'na avompina kre'noe. 
EPH.3.4	Kegahazema hu'na kre'noa avoma hamprisuta antahi'zaniafi oku'a me'nea antahi'zama Kraisinku'ma hu'noa kea tamagra antahi ama hugahaze. 
EPH.3.5	E'i ana antahi'zana korapa vahe'moza eriama hige'za ontahi'nazane. Hagi menina Agra'a aposol vahete ene kasnampa vahete Avamu'mo eriama nehie. 
EPH.3.6	Ama'i oku'a antahintahigino, megi'a vahe'mo'za (Gentiles) Jiu vahe'ene mago'zanke hu'za marerisa knare'zana, Anumzamofo mofavre ramine erigahaze. Ana tare kevumo'za knare muse nanekere zamentinti nehu'za, magoke avufa nemani'za, huhampri zamante'nea asomura Krais Jisasimpinti muse huza erigahaze.
EPH.3.7	Ama Knare Musenkemofo (Gutnius) eri'za vahe nagra mani'noe, Anumzamo asunku hunanteno muse'za hanavea nami'nea hanave'afi eri'zana e'nerue. 
EPH.3.8	Nagra mago'a mono eri'za (saints) vahepina, osi'tfa hu'nogeno asunku hunanteno, urefa erefa'a omne naneke megi'a vahepi huama huo huno namige'na, Kraisimpi knare'za me'neaza eriama hu'na neramasmue. 
EPH.3.9	Nagrira Anumzamo maka'zama tro'ma hu'nea Ne'mo, oku'a ama naneke korapa ante'nea nanekea huhampri nantege'na, ama nanekea hakare'a vahete eriama nehue. 
EPH.3.10	E'ina hu'neankino Anumzamofo ruzahu ruzahu knare antahi'zana mono vahe'mo'za eriama hu'naze. Mona kumate kegva nehaza vahe'ene, manisga hu'naza kva vahe'mo'za kegahaze. 
EPH.3.11	Ama'i korapa monane, mopane tro osu'neno, tro huntegeno me'nea antahintahi Krais Jisasi Rantimofompi eri ama hu'ne. 
EPH.3.12	Na'ankure Kraisinte tagra tamentinti nehunku, koro osuta Anumzamofo tvaonte nevune. 
EPH.3.13	E'ina hianagi nagri'ma tusi'a zampi nazeri haviza nehza zankura tamarimpa havizana osiho, e'ima nazeri haviza nehza zamo'a tamagri tamaza hanigeta knare hutma manigahaze.
EPH.3.14	Ama ana agafare, Nerfante narena re'na nunamuna nehue, 
EPH.3.15	hakare monafi naga'ene, mopafi naga'mo'za Agripinti zamagia e'nerize. 
EPH.3.16	Nagra nunamu nehue, Agra'a mrerisa knare'za huhampri tamanteno hanave'afi tamazeri hampo'na hanigu, Agra'a Avamu vahe'mofo agu'afinka ante'ne. 
EPH.3.17	E'ina hanageno, tamentinti nehzagu Kraisi'a tamagu'afi mani'nesigetma, tamagra mopafi zafamo rafu'na reno oti hanave tiankna huta Anumzane, tamararuhe'i kizmia tmagu'areti zmavesi zmantegahaze. 
EPH.3.18	Ana nehutma maka Anumzamofo naga'mo'za (saints) nentahizankna hutma kagatahu'ane, zaza'ane, atrure'ane, zaza huno fenka urami'nea avesi'zana kegahaze. 
EPH.3.19	Ana nehutma Kraisi agu'areti avesima rante'nea zamo'a antahi'zana agtere'neakitma ketma antahitma nehutma, tusi'a zantfa me'neankitma ana mikora antahi amara osugahaze. E'ina hanigetma tamagra knare mani'zane hanavene Anumzamofontegati avi'mateno ne-eazana kegahaze.
EPH.3.20	Menina Agri'ma antahima negona zampina agtereno mevite'neakino, tagu tagesama nentahunazana agtereno amne anazana hugahie. Agri hanavemo tagu'afi eri'za e'nerie, 
EPH.3.21	Ana hanigeno maka mono vahe'mo'za, Krais Jisasimpi, Anumzamofo agi'a erisga huvava hugahaze. Tamage.
EPH.4.1	E'ina hu'negu nagra Ramofo kina vahe'mo'na, knare hutma mani'zantamifi kana nevutma, tamagima higetma eri'naza zanku hampo'nati'na tamavumro nentoe. 
EPH.4.2	Tamavufga anteramitma, agazone hutma ru vahe'ene nemnitma, ke hakare osutma fru hutma, vahe'mofo antahizamitma zamesi zamantegahaze. 
EPH.4.3	Hakare zupa hanavetima Avamu'ene tragotetma nemanitma, hamprima tamanteno anaki'ma tamante'nea fruzana erigahaze. 
EPH.4.4	Tagra mika'mota magoke avufane, magoke Avamu me'neankino, e'ima tagi hu'neana magoke Anumzamofo naga fore hanunku tagi hu'ne. 
EPH.4.5	Magoke Rantia manino, magoke tamentinti meno, magoke mono ti nefrone. 
EPH.4.6	Anumza Nerfa'a maka'mota magoke mani'neno kva huneranteno, maka'za kva nehuno maka'zampina mani'ne. 
EPH.4.7	Hu'neanagi magoke magoke'mota asunku'zana ruzahu ruzahu muse'za Kraisi'a tami'ne. 
EPH.4.8	E'ina hu'negu avon tafepina anage hu'ne, 
EPH.4.9	Menina anage nehzankea me'ne, anagamu mareri'ne, ana kemofona nankna agu'agesa me'ne, Agra anazanke huno mopa agu'afi urami'neana? 
EPH.4.10	Agra urami'nemo otino mrerino maka mona agtereno afete mani'neankino, Agra hakare zampina mani avitegahie. 
EPH.4.11	Mago'a nagara Agra aposol eri'za nezmino, mago'a nagara kasnampa eri'za nezmino, mago'a nagara mono ke huamahu eri'za nezmino, mago'a nagara mono kevu kegva kri eriza nezmino, mago'a nagara rempi huzmi eriza zami'ne. 
EPH.4.12	Eri'za erisaza'zama, naga'amokizmi (Saints) zami'neana, non kiaza hu'za Kraisi avufa eri ra hugahaze, 
EPH.4.13	ana nehuta Anumzamofo Mofavre'are tamentintifina eri mago huta keta antahita nehuta, hanave enerita Ramofonte nena vahetfa nemnita, Kraisi avu'avapina aviteta Agri kna huta maniho. 
EPH.4.14	Ana agafare tagra osi mofavregna huta omni'nunkeno, hagerimo erikranto kranto hiankna tamentintifina osnie. Na'ankure mago'amo'za ruzahu ke hunerasmi'za, anankea havige hu'za eri tamage kegna ke nerasmize. 
EPH.4.15	Hianagi tamage ke nehuta, tagu'areti zamesi nezmanteta, hageta nena nehanunkeno maka'zamofona Kraisi aseni'a manigahie. 
EPH.4.16	Agripi miko avufamo omoni, emeni huno azeri hanavetisigeno, magoke magoke avufamo'a ruzahu ruzahu eri'za e'nerino, miko avufamo'a ra huno knare avesi'zampi hagegahie.
EPH.4.17	Ramofo hanave'afi anage hu'na neramasamue, mono nontahiza vahe knara (Gentiles) osiho, zamagra hzanegre'za mago'zana zamagu'areti hugara osu'naze. 
EPH.4.18	Antahi'za zamifina hani hige'za, Anumzamofo mani'zampintira atre'za megi'a nemanize, na'ankure zamagra antahi'za ke'za nosazageno, zamagu'amo'a hanveti'ne. 
EPH.4.19	Ana nehu'za zamagra havizane knare'zane kegva nosu'za, zamesi'zamofo kefo avu'ava zampi nevazageno, zamagri mani'zampina maka havizamofo avesi'zamo avite'ne. 
EPH.4.20	Hu'neanagi tamagra, e'inahu zampintira Kraisina rempi huta ontahi'naze. 
EPH.4.21	Tamagrama ko Agriku'ma nentahizageno Agripima rempi hurami'nea zana, Jisasimpi tamage nanekea me'ne. 
EPH.4.22	Korapa ama mopafi kasri avu'avaza mani'zantamifi me'neane, maka havi tamagu tamagesa me'neane, havige avu'ava'zanena atreho. 
EPH.4.23	Ana nehuta antahintahifine, avamupi ksefa huta manigahaze. 
EPH.4.24	Ksefa vahe tro huta nemanita, Anumzankna huta fatgo avu'ava zampi ruotage huta tamage ke'afi manigahaze.
EPH.4.25	E'ina hu'negu magoke magoke'motma havige osutma tamage hiho. Mago avufagna hutma mono kevu mani'nonanki, tva'ontamire ru vahe'ma mani'nesiana havigea huonteho. 
EPH.4.26	Tamarimpa hegahianagi, ana zampina kumira osiho, tamarimpa hesuta zaza kna omanita ko eri so'e hutenkeno zge'a ufreno. 
EPH.4.27	Hankromofona (Satana) mago kankmuna tamagra omiho. 
EPH.4.28	Musufa ne'ma mani nesuno'a musufa oseno. Hianagi agra azampinti eri'za erino knare'zana erifore nehuno, zamagrazmi zamaza huga osu'nesaza nagara zamaza hugahie. 
EPH.4.29	Hanki tamagipintira vahe'mokizmia havi nanekene urinke'nena ozmasmitma, zamaza nehutma, hanaveti'za manisaza nanekege nehnageno, antahisamokizmi'a zamaza hugahie. 
EPH.4.30	Anumzamofo Avamura mani'zantmifina rimpagna eriomiho. Tmagesa antahiho, Avamu'mo agra azanko avoma'a kreno tamagra nagri nagare hu'neankino, esnia knarera tamaza huno tamavregahie. 
EPH.4.31	Rimpa hevava hu'zane, maka rimpa haviza huno ha' hu'zane, rimpa he'zane, rankege hu'zane, vahe zamefi'a ke hu'zana netretma, maka vahe kna zami'zana atreho. 
EPH.4.32	Agazone hutma vaheku tamasuntgi nezmantetma, Kraisimpi kumitia Anumzamo eri atre'rante'neankna hutma, kumi'zmia atre'zmanteho.
EPH.5.1	E'ina hu'negu Anumzamo nehia avu'avakna hutma tamavutmavara hiho, nankure tamagrira agu'areti avesi nermantea mofavre'a mani'naze, 
EPH.5.2	tamagra vaheku tamavesi nezmanteta, Kraisi'ma agu'areti avesiranteno agra'a avufga atreno tazama hu'neakna nehutma, Agra'a avufa tagriteku huno Anumzamofontega mananentake'za kre sramna vu'neakna hiho.
EPH.5.3	Hianagi monko'zano, kefo avu'avazano, agraguke avemasi'zana tamagripina omne tfaza hino, Anumzamofo otage nagapina (saints) e'inahu zana amu'no zamifina omnegahie. 
EPH.5.4	Kefo'zamofo naneke osutma, vahe agze ami nanekene, zokago vakago nanekea ana maka netretma Anumzamofo muse hunteho. 
EPH.5.5	Na'ankure tamagra antahi ankere'naze, monko'za nehza vahe'ene, kefo avu'ava nehaza vahe'ene, vahe'zante kezmasane nehaza vahe'ene, havi anumzante mono hunentaza vahe'mo'za, Kraisine, Anumzamofo kumara e'origahaze.
EPH.5.6	Atrenkeno mago nemo'a avufa'a omne keretira reramatga osino, na'ankure e'i ana zamo Anumzamofo rimpa he'zana erino kema nontahiza vahetera ne-e. 
EPH.5.7	E'i zanku ana vahe'enena tragotetma omaniho. 
EPH.5.8	Na'ankure korapara hanizampi mani'nazane, hianagi menina Ramofo Msafi mofavre'aza hutma, ana msafi vano hutma maniho. 
EPH.5.9	Na'ankure msazamofo raga'a, knare'zama hu'zane, fatgozama hu'zane, tamage kema hu'za fore nehie. 
EPH.5.10	Mraguzatitma Rantamimofo avema nesiaza rempi hiho. 
EPH.5.11	Rga'a reonteno hani avu'ava zantera tragora otetma, ke huta eriama hiho, 
EPH.5.12	na'ankure asane osuga'zanku vahe'mokizmi zamagesafina havizama oku'a nehaza zankura tagaze hugahianki hutma antahitma osiho. 
EPH.5.13	Hianagi msamo remsa maka zantmina higeno'a, oku'a me'nea kefo zantmimo'a amate efore nehie. 
EPH.5.14	Na'ankure hakarezama tvi'mo'ma eri ama nehigeno, e'i ana agafare amanage hu'ne, 
EPH.5.15	E'i zanku kama vano hananana kva huo, antahi'za omne vahe knara osunka, antahi'za me'nea vahe kna huo, 
EPH.5.16	kazigzi hutma maka knafina knare eri'za e'neritma maniho, na'ankure menina kefozamo hakare hu'neanknafi nemanune. 
EPH.5.17	E'i zanku tamagra negi vahe knara osutma, Rantimofo avesi'zama hanaza zankuke tamagesa antahiho. 
EPH.5.18	Waini tina netma negia oneho, na'ankure anazamo tamazeri haviza hugahie. Hianagi atrenkeno Avamu'mo tamagu'afina avitena, 
EPH.5.19	atruma nehanutma, Deviti zgame ene (Sams), mono zgame'ene, avamu'mofo zgame nehutma, Rantmimofona tamagu'areti musena hunenteta, 
EPH.5.20	hakare zupa maka zampina Ranti Jisas Kraisi agifi, Anumza Nafatimofona musena hunteho.
EPH.5.21	Kraisina antahi'nemitma rumokizmia ovesinte avesinte hiho. 
EPH.5.22	A'nemotma, Ramofo agorga nemniza kna huta tamavenanehe'i agorga maniho. 
EPH.5.23	Na'ankure vemo'a, a'mofona aseni'a mani'ne. Kraisi'a anahu kna huno mono kevumofo aseni'a mani'ne. Agra ana mono kevu mofo avufa'a mani'neno aza huno avare'ne. 
EPH.5.24	Hianagi mono kevumo'za Kraisi kvafi nemnizankna hu'za, a'nemo'za nezmave kvafi maka'zana anazanke hu'za hugahaze. 
EPH.5.25	Vene'nemotma, a'ne tmia tamagu'areti zmavesi zamanteho, Kraisi'ma mono kevu'agu agu'areti avesi zamanteno zamahoke heno ana a'ku (sios) fri'nea kna hiho. 
EPH.5.26	Ana nehuno Agra'a mono naga'mofona zamazeri ruotge huzmanteno tinuti sese hiankna huno ke'anu sese huzmante'ne. 
EPH.5.27	Anama hu'neana zamavreno Agrarega zamantesige'za, ana mono kevumo'za msazampima pehena omneno, kasmu' oneno, avufa ohakne: otage hu'za fatgo zampi hazenke omnenke'za manisnazegu ana hu'ne. 
EPH.5.28	Hagi anazanke hu'za vene'nemo'za a'ne zamia, zamagra zamufagu zamavema nesia kna hu'za zmavesi zamanteho. Aza'o nenaronku avesima nentemo'a, agra'agu avesinente. 
EPH.5.29	Na'ankure maka vahe'mo'za zamagra zamufagura zamagora note, hianagi zamagra zamufagu avesinte'za ne'za nemi'za, kegva hazankna huno Kraisi'a mono' kevu'are kegva nehie. 
EPH.5.30	Na'ankure tagra Agri mago avufa mani'none. 
EPH.5.31	E'i ana agafare 
EPH.5.32	Amama oku'a me'nea antahi'zamo'a, razantfa se'ne, hu'neanagi nagrama nehuana Kraisinku ene, mono kevu'agu nehue. 
EPH.5.33	Anahuga hianagi, amu'nontamifina mago mago'mo'a nenaronkura avesi nenteno agra avufagu agesa nentahiankna nehnigeno, nenaro'a anazanke huno nevena antahi nemino ke'a erizafa hugahie.
EPH.6.1	Mofavremotma, tamarera tamafa ke antahizmita amage anteho, tamagra Rantimofo suza mani'naze, e'inahu'ma hanageno'a knare hugahie. 
EPH.6.2	Pusa kasege'ne, huvempa ke'ne agu'afina me'negu, Neramrerane neramafa ke antahitma amage anteho.
EPH.6.3	E'inama hanutma knare hugahaze, ana nehutma za'za kna'a ama mopafina manigahaze. (Ekso-Uti 20:12) 
EPH.6.4	Zamafaheta mofavre nagatmia zamarimpa eri haviza osiho, hanki zamazeri fatgo nehutma zamavumro nezmantetma, Ramo'ma hu'neankante antetma huzmasmiho.
EPH.6.5	Kazokzo eri'za vahe'motma, tamagra kva tamima mani'nesimofonku kore hunentetma tamahirahi neresigeta kezmia amage anteta, tamagu'areti kazigzi huta, Kraisi eri'za enerizankna huta eriho. 
EPH.6.6	Mopafi kva vahe'tmimo nermagesageta eri'zana erisunke'za muse hnaze osiho. Hianagi Krais kazokzo eri'za vahe nesampreta, tamagu'areti Anumzamofo avemanesia zanke hugahaze. 
EPH.6.7	Mopafi vahe'mokizmi eri'zana e'norizanki, so'e tamarimpareti Ramofo eri'zana eriho. 
EPH.6.8	Antahiankero, mago'mo'ma knare eri'zama enerisuno'a, e'i ana knare eri'zamofo nona'a Ramofonteti mizana erigahie. Kazokzo eri'za ne'mopi amne ne'mopi mago'zahu zanke huke mizana erigaha'e.
EPH.6.9	Hanki kva vahe'motma, eri'za vahe'tmia mago'zahu tamavutma hunezmantetma, zamazeri korera osiho, monafi nemnia kva ne'mo tarega'motma kva mani'ne, hankino Agra mago'mofona azeri knare nehuno, mago'mofona azeri havizana osugahie.
EPH.6.10	Hanki vgare nanekema tamasmisuana, Ramofonte hanavetitma Agri hihamu'mofo hanavefi manigahaze. 
EPH.6.11	Maka Anumzamofo ha' kukena eri hankreho, ana nehutma Sata'ma reramatgama hania zampina oti hanavetitma manigahaze. 
EPH.6.12	Na'ankure tagra mopafi vahe'enena hara nosune, hagi mopafi kva hu'naza vahe'ene, hihamune havi avamutamine, mopafi hanizamofo kva hu'naza ha' vahe'ene, mona kankamumpi kefozamofo ha' avamu'ene hara nehune. 
EPH.6.13	E'i zanku maka Anumzamofo ha' kukena hiho, ana hu'netma havi knafine ana maka'zama hanafina oti hanave tigahaze. 
EPH.6.14	E'i zanku oti hanavenetita, tamage kereti tamu nofira nehutma, fatgo avu'ava'zana tamahihi'zarera hanko antea kna hiho. 
EPH.6.15	Knare musenkefinti e'nea rimpa fru kea, tamagia ano anteakna nehuta, hanavetita otigahaze. 
EPH.6.16	Maka zampina, tamentintimo'a hanko tamigna hu'nena, Sata'ma teve taginteno'ma tamagritega ahetresigeno esnia kevea resu hugahie. 
EPH.6.17	Anumzamo tamagu vazino tamazahu'nea antahintahia, fetori kna hutma antegahaze. Avamu'mofo kazinknona Anumzamofo naneke eneritma, 
EPH.6.18	maka zupa nunamu huvava nehutma, nunamuna hutma antahigeho, ana nehanutma tamagra kva hu'netma kazigzi hutma maka eri'za vahekura (kristen) nunamu hutma Anumzamofona antahigeho. 
EPH.6.19	Ana nehutma nagriku nunamu hutma antahigenkeno, nagira erioza hanige'na korera osu'na hanavetina oku'a me'nea naneke huama hu'na knare musenkea zamasmi'neno. 
EPH.6.20	Na'ankure nagri'ma nazeri oti'nege'na, Agri agi eri'na seni nofite kina hu'na mani'nena, ana nanekema hanufina nagra hanaveti'na mni'nena huama ha'neno.
EPH.6.21	Hu'neanagi, nagrama mani'noa zamofona, Tikikusima tavesinentona nerafu'ma, Rantimofo eri'za ne'mo maka nanekea tamasmisigeta tamagra antahigahaze. 
EPH.6.22	Nagra anazanku hu'na huntogeno tamagritega neviankitma tagenke'a nentahisageno tamagu'a tamazeri hanavetigahie.
EPH.6.23	Tafuhetane, tasareheta tamamentinti nehutma ovesinte avesintema nehaza naga'motma, Anumza Nerafanteti'ene, Ranti Jisas Kraisine rimpa fruzamo'a tamagrane mesie. 
EPH.6.24	Asunku zamo'a Ranti Jisas Kraisinku avesi nentaza vahepi me'nenkeno, avesi'ma nentaza zamo'a vga oregahie. Tamage.
PHP.1.1	Poli'nane, Timoti'ene Krais Jisasi kazokzo eri'zampi tragoteta kina hu'neta, Filipai kumate Anumzamofo naga Krais Jisasinte tamentinti nehaza vahe'ene mono kva nagamotane, eri'za tamaza hu'za eneriza naga'motma kre neramu'e. 
PHP.1.2	Anumza nafatimo'ene Ranti Jisas Kraisi enena asuragiramanteno, rimpa fruzana agampu hurmanteno tamisie.
PHP.1.3	Hakare zupa tamagriku nagesa nentahi'na Anumzamofo muse hunentena, 
PHP.1.4	maka nunamunia'fina musezamo avi'netege'na nunamu nehu'na maka'motma antahi neramue. 
PHP.1.5	Ese'ma agafa hutma mono antahi'naza knareti tamagra nagri'ene tragoteta knare musenke huama hume menina neaze. 
PHP.1.6	Na'ankure nagra antahi'noe, Anumzamo tamagripi knare eri'zama erigafa hu'nea eri'za erime nevnageno, Krais Jisasi esnia knare eri vgaregahie. 
PHP.1.7	Na'ankure maka'motma nagu'areti antahi nerami'na, Anumzamofo knare musenkea huama nehugu kina nompine, megi'ane ruga'a vahepi, asunku'zana tarega'mota e'neru'e. 
PHP.1.8	Na'ankure Krais Jisasi asuragirmantea zankura, nagra tusi'za hu'na nagesa nentahuankino, Anumzamo nagrira huama hugahie. 
PHP.1.9	Nagra nunamuna huneramantoe, vaheku'ma avesizamante'zamo tamagripi me'neno ra nehnigetma, tamage antahi'zampine, knare tamagu tamagesafi hagegahaze. 
PHP.1.10	Ana nehutma maka'zana refko hutma negetma, so'e zantfama hu'nesnia zanku nentahitma, avusese hutma fatgo zampi mani'nesnageno Kraisi'a eteno egahie. 
PHP.1.11	Fatgo avu'ava'zama Jisas Kraisima eri fore'ma nehiazamo tagripi avinete'na, vahe'mo'za nege'za Anumzamofona ra agi nemiza, agi'a erisaga hugahaze.
PHP.1.12	Nafuhetane nasaraheta kma antahiho, kinafima mani'noa zamo knare musenkea (gospol) eri ra higeno vuno eno nehie. 
PHP.1.13	E'ina hu'negu, Kraisi eri'zante kina hu'noa agafare, maka kinimofo avufare kva nehaza vahe'mo'zane, maka vahe'mo'za nentahize. 
PHP.1.14	Kinama hu'noa agafare maka nenfu'zane nasarhe'zane zamagu'areti Rantimofona antahi nemi'za, korora osu'za hanaveti'za Anumzamofo nanekea zamagiteti huama nehaze.
PHP.1.15	Antahi'none, mago'amo'za hu'za tagra Kraisi naneke huama hugaragi nehu'za, ha' renenantaze. Hianagi mago'amo'za fatgo kante nehaze. 
PHP.1.16	Fatgo avu'avapi e'neriza naga'mo'za, nagrira zamesi nenante'za Kraisi naneke huama nehaze. Anumzamo'a nagrira navreno ege'na, Knare MusenKe'agura kehara neroge'za nentahiza, 
PHP.1.17	ha'ma renenantaza vahe'mo'za zamagra zamesi'zante Kraisi nanekea huama nehaze. Tamage zamagu'areti nosaze, hagi kina nompima nagri amuho namisagu ana nehaze. 
PHP.1.18	Ana nehu'za amega zamagitetiro zamaguaretiro Kraisinkura huama nehaze. E'inama nehaza zankura nagra nagu'a muse nehue. Tamage, naguafina nagra muse nehue.
PHP.1.19	Na'ankure nagra antahi'noe, kina nompi mani'nogetma, nunamu nehaza zamo'ene, Jisasi Kraisi Avamu'mo naza huno nazeri atregahie. 
PHP.1.20	Nagra mani'ne'na antahuampi, namema eritena antahuana, mago'zama nagazema erinami'zana osutfa hugahue. Hagi mika zupa nagra Kraisinte hanaveti'na manigahue, korapa'ma mani'noaza hu'na manisnuo, frisnua zamo'a, Kraisi ragi amigahie. 
PHP.1.21	Na'ankure nagrama ksefa'ma manisnuana Kraisinte manigahue. Hagi frisnuana knare'zantfa erigahue. 
PHP.1.22	Hianagi nagrama mopa navufane mani'ne'na, eri'zama erisua zamo rga rentegahie. Nagra ina kamofo avaririgahufi ontahi'noe. 
PHP.1.23	Hianagi tarega kazigati e'nea zamo navazu huno rentrako hu'nenante, na'ankure fri'nama Kraisi'ene umani'snua zamo'a knare zantfa hugahie. 
PHP.1.24	Hanki mopa navufane mani'nua zamo'a mago'ene tamagri tmaza hugahie. 
PHP.1.25	Nagra nagu'areti antahi'noe, tamagrane tragote'na miko eri'za e'nerisugeno, eri'zamo ra hanigetma negetma, tamentintimofo muse'zama'a kegahaze. 
PHP.1.26	Nagri'ma Kraisi Jisasi'ma hunante'nea zankura nagrama ete'na tamagrane umani'nenketa, musena hugahaze. 
PHP.1.27	Kraisi knare musenke'amo hu'nesia kante anteta mani'nenke'na eme tamagegahuo, ontamagegahuo, magoke tamagu tamagesare ene antahintahi tmifina hanavetitma mani'netma, Knare MusenKe'afi tamentintia nehinke'na tmantahi'neno. 
PHP.1.28	Keha'ma renermantaza vahe'mo'za, zamagra'zmi hakare kampinti traka hugahaze. Hianagi tamagra tmazahu'za erigahaze. E'i ana avame zana Anumzamo tamigahie. 
PHP.1.29	Na'ankure Kraisinte tamentinti nehaza zantekukera ontami'ne, hianagi Agri eri'zampi kna erisnazegu, tamaza hu'ne. 
PHP.1.30	Kote'na knazama eri'noana tamagra nage'naze, knafima nemanuana meninena nentahize, ama ana hara tamagrane tragoteta nehune.
PHP.2.1	E'ina higu tamarimpa tamazeri hanaveti kema Kraisinte me'nesiampi, asuragirmanteno avesi tmante'zampi, Avamupi atruma hu'zampi, avesima ante'zane, asunku'zane me'nesiana, 
PHP.2.2	nagri muse zane, eri hagerafitma magoke antahintahire'ene, magoke avesizante'ene, magoke tmagu tamagesane, magoke avamupine, magoke antahintahire manigahaze. 
PHP.2.3	Inankna zama hanaza zantera ra tamagesa ontahita, tamagragukera ontahiho. Hagi tamavufa anteramita, rumofona antahi nemita husga huzmanteho. 
PHP.2.4	Tamagra zankera kegva osiho, hagi ru vahe zanena kegva hiho. 
PHP.2.5	Tamagra magozahu tamavutma rumokizmia huzmanteho, Kraisi Jisasimpima me'nea avu'ava rumokizmia huzmanteho. 
PHP.2.6	Ana hu'neanagi Anumzane mago kna huno mani'nea ne'mo, Kraisi'a Anumzankna hu'na manisnue huno agesa ontahi'ne. 
PHP.2.7	Agra avufagura antahi amneza seno, agi omne kazokzo eri'za vahe kna huno, mopafi vahe avu'avate efore hu'ne. 
PHP.2.8	Kraisi'a avufa antermino, ke erizafa huteno, fri kante ruhiza huno, keka zafare fri'ne. 
PHP.2.9	Na'ankure ana agafare, Anumzamo azeri antesga nehuno, musezama (gift) Agri'ma ami'neana, maka'zamofo agi'a agtere'nea agi ami'ne. 
PHP.2.10	Ana hu'negu Jisasi agirera monafine, mopafine, mopa agu'afine, maka'zamo agrite rena rentegahie. 
PHP.2.11	Ana nehnigeno maka vahe'mo'za Jisas Kraisi'a Rane hu'za zamagiteti huama nehu'za, Anumza Nerfa'a hanave'afi mani'ne hugahaze.
PHP.2.12	E'izanku navesi neramantoa nafuhetma, tamagranema mani'nogetma ke'ni'a erizafa nehazankna hutma, omanisua knafina ke'ni'a amage anteho, tamagra tmazama hu'nea zanku hutma tmano nevazino, tamahirahi nerena kazigazi hutma amage anteho. 
PHP.2.13	Na'ankure Anumzamo tamagripi eri'za e'nerie, Agra tmagu'a tamazeri otigetma kezafa hutma eri'zama'a e'neriza zane, Agri avesi avariri hanave'a tami'ne.
PHP.2.14	Maka'zama hanafina, havi tamarimpa osutma hafra nosutma tamarimpa frune maninetma hugahaze. 
PHP.2.15	Anama hanage'za, vahe'mo'za neramagesagetma fatgo hutma, ketmia omnesigetma nemanitma, Anumzamofo mofavre tro hutma nemanitma, havige huormantesagetma, kazaki'zampi kazigzi nehnaza vahe amu'no zamifina nemanitma, ofumo remsa hiaza hutma ama mopafina remsa huzmantegahaze. 
PHP.2.16	Kasefa hu'za mani'zamofo naneke azeri hanavetiho, ana nehnage'na Kraisi ete esia knafi neramage'na hanave'afi muse nehu'na nagare'na nevu'na eri'zama eri'noazamo'a amane zankna osu'ne hu'na hugahie. 
PHP.2.17	Hianagi ana zanke hu'zama waini ofagna hu'zama korani'a tagi netre'za, kre sramna neviaza hanaza zamo'a tamentintia tamaza nehina, nagra nagu'areti musena neha'nena, tamagrane muse hugahaze. 
PHP.2.18	Tamagriku'enena, nagra tutu huneramantoe, tamagra anazanke hutma musena nehutma, nagri'enena tragotetma musenkase hugahaze.
PHP.2.19	Hianagi nagra nagesama nentahuana, Timotina osi'a knafi Ranti Jisasi avesizama me'nenkena huntanenkeno tamagrama mni'nazarega vugahie. Ana nehnigetma tamagra inankna hutma nemnizafi eme nasmisige'na antahi'na musena hugahue. 
PHP.2.20	Na'ankure magora Timoti kna agu'ane vahera, tamagri'ma tamema'nesia zama huga hu'nea nera omani'ne. 
PHP.2.21	Na'ankure zamagra maka'mo'za zamagri'ma zamenesia zante kegva nehu'za, Kraisi Jisasi zana kegva nosaze. 
PHP.2.22	Hianagi tamagra antahi'naze, Timotima tamage knare eri'za eri'neana, agra nagrane tragoteno knare musenke (gospol) hura nehuno, mofavremo nefa aza nehiankna huno, eri'zana naza huno eri'ne. 
PHP.2.23	E'izanku nagrama nagesama nentahuana, ame' hu'na huntesugeno tamagritega vugahie. Inankna zano nagrite'ma fore'ma hanigu kete'na huntesugeno vugahie. 
PHP.2.24	Nagra, Ramofonte nagu'a nentoe (trast), osi'a knafi tamagrira eme tamagenaku nagra nagesa nentahue.
PHP.2.25	Hianagi nagra antahuana tamagritega Epafroditusi'a vugahie. Nagri nenfu magoke eri'za enerita, tragoteta ha' nehu'a ne' (sondia), agra tamagri naneke erino eme nasmisnia ne'kino, upama nehuazana naza nehia nere. 
PHP.2.26	Na'ankure agra maka'motma tamagezanku hugeno antahintahi'amo kna higeno avufa ata eri'ne. Na'ankure tamagra krima eri'nea kema antahi'nagu ana hu'ne. 
PHP.2.27	Na'ankure tamage krima eri'neana frikante ruhiza huteno kanamre'ne. Hianagi Anumzamo asuntagi ante'ne, agri'keku anara osu'ne, nagriku'ene huno ana hu'ne, ana hina nasuzamo agofetu agofetu hu'zanku, azeri oti'ne. 
PHP.2.28	E'ina hu'negu huntanena vanigetma negetma muse nehnagena, nagra tamagrikura nagesa ontahina fru huna manigahue. 
PHP.2.29	Uhnatisige'tma Rantimofo agifi tmagu'a muse nehutma avreho, e'inahu vahera antahi nezamita muse huta zamavreho. 
PHP.2.30	Na'ankure maka'motma afete mani'netma naza osazageno tamagri nona huno, Epafroditusi'a avufagura agesa ontahino eme naza nehuno, Kraisi eri'zanku huno fri' kante ruhiza hu'ne.
PHP.3.1	Hagi, nafuheta vgare naneke'ni'a nehuana, Ramofonku musenkase hunteho. Ete'na tamagri'ma kegva kritmantesia nanekema mago'ene avoma negroa zamo'a navesra nosie.
PHP.3.2	Kragna vahekura kva hiho, havi mono eri'za vahekura kva hiho, havige hu'za zamufa tga nehaza vahe'kura kva hiho, 
PHP.3.3	Tagra tamage tavufa tgahu vahe mani'none. Na'ankure Anumzamofo Avamupi husga huta Krais Jisasina mono hunenteta, vahe'mo'za zamufama tga nehaza zampina antahi muhara nosune. 
PHP.3.4	Nagranena zamufa tgahu zampina antahi muhara nehuanagi, mago vahe'mo'ma antahintahi anteno antahi muha'ma zamufa tgahu zampima haniana, nagra ana vahera zamagatere'na onaga'a mani'noe. 
PHP.3.5	Nagrira nenarera kasenantege'na 8'a zgegna manuge'za, navufa taga hazage'na, Jiu kora mani'noe. Hagi Benjamen nagapinti fore hu'na, nagra Jiu vahetfa tamage mani'noe. Farisi vahe mani'nena Jiu vahe kasege amage ante'noe. 
PHP.3.6	Nagra navesite hanaveti'na mono vahera kna nezamina, nagra Jiu vahe kasege amage ante'na magore huna mago kasegea agateore'na, avariri fatgo huna hantaga osu'noe. 
PHP.3.7	Hu'neanagi inankna'zama hu'noazana netre'na, anazana amnezane nehu'na, Kraisi amage'nentoe. 
PHP.3.8	E'i ana zantamimpina, nagra maka'za netre'na agtere'nea antahintahi'afi Krais Jisasina Ranimofo antahinagena nehu'na, Agri amage anteku maka'zana amnezane hu'na netre'na, Kraisi amage' nentoe. 
PHP.3.9	Agra'ene tragote'na mani'ne'na, nagra'ni'a kasege avarurua kanteti fatgoa osu'noe. Hianagi Kraisinte tamentinti nehunkeno, Anumzamo fatgo vahere hunerante. 
PHP.3.10	Nagra ke'na antahi'na Jisasina nehu'na, fri'nefinti azeri oti'nea hanave'a nege'na, nagra Agrama fri'neaza hu'na nataza eri'na frinaku nehue. 
PHP.3.11	E'ina hu'na mani'ne'na, fri'nefinti oti'neankna hunaku nagranena nentahue.
PHP.3.12	Nagra hago anazana eri'noe hu'na nosue, ko fatgo hu'na mani'noe hu'na nosue. Hianagi nagra kazigzi hu'na nevu'na esnia knafima naza hu'zama erisugu nentahi'na, Krais Jisasi'ma namisnia zanku nentahue. 
PHP.3.13	Mago tamentinti nehuna nafuhetane, nsareheta sago fatgo vahe nagra mani'ne'na hago anazana azeri'noe hu'na osugahue. Hianagi korapa'zana nage'nekni'na, henkama esiazamofo azerinaku kazigzi nehue. 
PHP.3.14	Anumzamo Krais Jisasimpi nagi hu'nege'na anagamuti miza omerisugu kazigzi hu'na nagare'na nevue.
PHP.3.15	E'ina hu'negu maka antahi'zampi ra hu'nomota, fatgo avu'ava nehuta, ruzahu antahintahi hanazana Anumzamo anazana eri tamaveri hugahie. 
PHP.3.16	Hanki tamage kema, ko'ma antahi'nona kea azerikona hu'neta amage'antegahune.
PHP.3.17	Nafuheta nasareheta nagra nehua navunavakna nehutma, tagrama rempi huzaminona tavutavazama amagema nentaza vahera ke'so'e hiho. 
PHP.3.18	Hakare'a zupa ko tamasmi'noe, menine mago ene anankege neramasmugeno navunura nehie. Na'ankure zamagri zamu'zmazamo'a tamage huno Kraisina rugeka zafa'a ha'arenente. 
PHP.3.19	Zamagrama fri'snazana, ka vu'zazmimo'a havizantfa hugahie. Zamarimpamofo avesi'zamo oti oti huno anumza zamigna nehige'za, zamagaze osige'za, havi avu'ava zanku muse nehu'za, mopafi zankuke zamagra nentahize. 
PHP.3.20	Tagri kumara monare me'negeta, Tazahu ne'ma eramisigu negeta tagesa are'are nehuta, Ranti Jisas Kraisi'ma esigu avega ante'none. 
PHP.3.21	Agra hanave omne fri tavufa eri rukrahe huranteno, hankve avufa kna huno eri tro huneranteno, ana hankave'anu hakare zana kegva hugahie.
PHP.4.1	Nenfugta nensarogta, nagra navesi neramante'na tamage'naku nehumotma, tamagra nagri musezane, eri'zama eri'noazamofo nena'a mani'naze. E'ina hu'negu arone'nimota tamage hutma Ramofonte tamagra mani hanavetita maniho.
PHP.4.2	Nagra tanasmuanki, Yodia ene Sintikigata'a Ramofo suza mani'naku mago tanarimpa hutna mani'o. 
PHP.4.3	Nagra kantahinegoe, magoka eri'za e'nerumoka, ama a'trena zanaza huo, znagra hanavetine nagrane megi'a vahera knare musenkea zamasmi'none. Ana nehuke znagra Klemeni ene mago'a eri'za vahe'enena, zamagia asimu eri avontafepi krente'ne.
PHP.4.4	Hakare zupa Ramofonkura muse hiho, ete mago ene neramasmue, muse hiho! 
PHP.4.5	Tamagra atrenke'za knare tamavu'tmavara vahe'mo'za keho, Ramo esia kna tva'o nehie. 
PHP.4.6	Mago'a zankura tamagesa ontahitma, hakare zankura nunamu nehutma, upama hu'nesaza zanku Anumzamofo nesamitma, hakare zama huramante'nea zankura, Anumzamofona muse hunteho. 
PHP.4.7	Anumzamofo rimpa frumo'a, agtere'neankitma vahe'mota antahita keta osuga hu'nonankino, tamagu'ane, antahintahi tamia Krais Jisasi kva huramantegahie.
PHP.4.8	Vgare nanekea nafuhetane nasarhetma maka knafina tamavutamavama hanazana, na'amo tamage zana me'ne, na'ante vahe'mo'a antahi nemie, na'amo fatgoa hu'ne, na'amo avu sese hu'ne, na'amo vahe'mofona asane hugahie. Na'amo agi'a erisaga hugahie. So'e zantfama me'neniane, husga hunte'zama me'nesiana, anazante antahintahi nehutma hampona hutma maniho. 
PHP.4.9	Nagrama nehugetma rempi nehutma e'neritma, nentahitma ke'naza avu'avaza nehinkeno, rimpa fru Anumzamo'a tamagrane manigahie.
PHP.4.10	Tamagrama nagriku'ma maka zupa tamagesa mago'ene antahi nenamiza zankura, nagra tusiza hu'na Ramofona muse hunentoe. Hianagi upa knafina tamagrama nazahu kankamuna omane'ne. 
PHP.4.11	Mago'a zanku upa nehu'na ama kea nosue, nagra antahi'noe, mago'a zana rama'a antesuo, osi'a ante'nesuana, musenke hugahue. 
PHP.4.12	Nagra maka zanku upa'ma huanknafine, mika'zama meknafinena, nagra hakare oku'a me'nea kankmuna rempi nehue. Namu hanio, nagatesio, rama'a antesuo ontesuana akohena fru hu'na manigahue. 
PHP.4.13	Kraisi'a hanavea nenamigena, Agri hanavefi maka'zana amne hugahue.
PHP.4.14	Hu'neanagi nagri knazampina tragotetma, knare hutma tamagra naza hu'naze. 
PHP.4.15	Tamagra Filipai kumate vahe'motma antahi'naze, knare musenkema pusante Masedonia atrete'na huama'ma hu'noana, mago mono nomo'e huno nagranena eme tragoteno, zagonazana eme onamizagena e'orinoe. Hagi tamagrake nami'naze. 
PHP.4.16	Tesalonaika mani'nogetma anahukna hutma mago'a zupa muse'zana atupamahure nami'naze. 
PHP.4.17	Ama kema nehuana mago museza namihogu meme huna tamantahinogoe, hagi veva'ma hu'nare, Anumzamoma henka mizama tamamisigu nehue. 
PHP.4.18	Na'ankure rama'aza nagrira namizageno avite'ne, upa'ma hu'noa zama'a mika eri'noe. Na'ankure Epafrotitusi musezama antageno erino e'nefina mananentake zama, kre sramna vu ofagna nehigeno, Anumzamo'a muse huno e'inahu musezana e'nerie. 
PHP.4.19	Nagri Anumzamo, hakare upa'ma hanaza zana tamigahie. Agri'a hanave'amo avite'negeno Krais Jisasimpi runtanino tamigahie. 
PHP.4.20	Menina tagri Anumzana tafati'mofo hanavemo mevava hugahie. Tamage.
PHP.4.21	Krais Jisasi naga'mota musenke huneramantoe. Nafuhe'zane, nagrane magopi nemnizamo'za musenke hurmantaze. 
PHP.4.22	Maka Anumzamofo naga'mo'za musenke hurmantaze. Sisa nompi nemnizamo'za musenke hurmantaze.
PHP.4.23	Ranti Jisas Kraisi asunku'zamo magoke magokemotma tamagra ne mesnie.
COL.1.1	Nagra Poli'na, Anumzamo Agra'a avesizante Jisas Kraisi aposol manio hu'nemo'nane, Timoti nerafu'ene ama avona kreneramu'e. 
COL.1.2	Kolosi kumate'ma Anumzamofo nagama, ke amage'antetma fatgo hutma Kraisimpima nemniza tafuhe'motarega, Anumza Nafatimofontegati asunku'zane, rimpa fruzamo'a tamagritega vie.
COL.1.3	Tagrama maka knama tamagriku'ma nunamu hunermanteta, Rantimofo Jisas Kraisi Nefa Anumzamofona susu hunento'e. 
COL.1.4	Na'ankure tamagrama Jisas Kraisinte'ma tamentintima nehutma, Anumzamofo nagaku'ma tamavesi nezmantaza zamofo tamagenke nentahuna zanku hu'none. 
COL.1.5	Tagrama tamage knare musenke nentahita, fore'ma hanigeta kesune huta avegama ante'naza zamofompinti, amentinti hu'zane, avesinte'zana monafi anteramantegeno me'ne. 
COL.1.6	Ana knare musenkemo'a tamagrite e'neankino, miko kokankoka ama ana knare musenkemo'a hageno raga'a renente. Tamagrama ese knazupa ana knare musenkema nentahitma, Anumzamofo asunkuzana tamage hutma antahi ama hu'naze. 
COL.1.7	Tamagra ko Epafras tagrane magoka kazokzo eriza eneruna nerafu rempi huramimigeta antahi'naze. Tamagriku huno tagrira tazahanigu Kraisi eriza enerino, 
COL.1.8	rumokizmigu zmavesintezama Ruotage Avamumo neramamia zanku agra eme nerasamie.
COL.1.9	Hanki e'iana agafare, tagrama tamagenkema antahuna knaretima e'neana, tagra tamagrira Anumzamo Agra'a avesite avamupi knare antahizane, antahi ama hu'zana antevitermantesiegu nunamuna huvava huta antahi'negone. 
COL.1.10	Ana nehutma tamagra hakare'zama hanaza zamo'a, Ramofo avurera knare nehuno, Ramofona ragi amisageno, ana miko knare erizantimo'a rga renentenkeno, Anumzamofo knare antahizampi hageta mrerigahaze. 
COL.1.11	Agri'a msanetake hankavereti tamazeri hankavetinketa kazikazi huta nevuta, akoheta agazone huta musezampi manigahaze. 
COL.1.12	Tamazeri knarema hanigetma Anumzamofo nagamo'za erisintiharegahaze hu'nea masanentake kumakura, Nafatimofona miko zupa susu hunentone.
COL.1.13	Na'ankure hanizamfo hanavefintira taza huno tavreno avesinentea Ne' Mofavre'amofo kumapi nerante. 
COL.1.14	Agrama kefozampinti mizaseranteno, kumitima apaserante nemofompi nerante.
COL.1.15	Kraisi'a onkenona Anumzamofo amema'agino, ana miko'zama Anumzamo'ma tro hunte'nea zantamimofona Agra e'se mofavre mani'ne. 
COL.1.16	Na'ankure Agrake'za anamiko zana tro huntene, monafima me'nea zantamima, mopafima me'nea zantamima, negona zantamima, nonkona zantamima, kini vahe traro, ruzahu ruzahu kumaro, kegvahu vahero ruzahu hankavea, Agrake tro hunte'neakino Agri zantami me'ne. 
COL.1.17	Agra ana miko'zamo'a fore osu'negeno mani'neakino, ana mikozana Agrake'za azeri manumanu hu'ne. 
COL.1.18	Kraisi'a Agranena mono kevu nagamofo aseni'a manine. Fri'naza vahepintira Agra esera fripintira oti'negu, anamiko zampina Agrake aseni'a mani'ne. 
COL.1.19	Na'ankure Nemofompima Anumzamo'a Agra'a manivitesigu musena nehie. 
COL.1.20	Keka zafare tagirami'nea koranteti, monafine mopafina rimpa fruzana avrenteno, Kraisimpi ana mikozana Anumzamo'a emeri hagerafino, erimago huno Agrarega avrentene.
COL.1.21	Korapara tamagrama kefo tamavutmavama nehuta, antahintahi tamifina Anumzamofo ha' vahema manineta afete mani'nazane. 
COL.1.22	Hianagi menina Kraisi'a ama avufgare eme frino, tamazeri mago huno Anumzamofo avurera tamazeri ruotge hu'neakino, magomo'a kea huoramantege, hazenke vahere huoramantesigetma, havigema huramante zampintira fru hutma manigahaze. 
COL.1.23	Hianagi tamage kegura tamamentinti huvava nehutma, anankere oti hanavetiho. Fore hanigeta kesnaza zanku'ma knare musenkefinti antahi'naza zana otreho. Ana knare musenkea miko ama mopafi zantaminte huama hu'nazankita ko antahinaze. Nagra Polina e'i anankemofo eri'za vahe mani'noe.
COL.1.24	Tamagriku'ma hu'na natama e'neruazankura nagra muse nehue. Na'ankure Kraisi'ma atama erimete'nea zamo'a ama navufarera natazana erivinetoanki, mono kevumotma, Kraisi avufga mani'naze. 
COL.1.25	Nagrama vahetema kegvahu eri'za vahe'ama mani'noana, tamagrama tamaza huzama erisagu hunantege'na, ana miko Anumzamofo nanekea huama nehue. 
COL.1.26	Ama ana nanekea oku'a ante frakino koma maniza e'naza vahepine, ana knafine anteneane. Hianagi menina Anumzamofo nagatera eri ante'ama nehie. 
COL.1.27	Anumzamo'a Agra'a avesite oku'a me'nea kea taveri hu'ne. Ama ana kea knare hu'neankino, maka vahemokizmi zamaza hugahie. Ama ana kea Kraisi agra tamagrane mani'neakino tamavreno vanigetma so'ezana kuma'afinti ome erigahaze. 
COL.1.28	Hu'negu miko kaziga vunana Kraisinkura, Anumzamo'ma tami'nea knare antahintahireti kegvahiho nanekea nezmasamita rempia hunezamune. Na'ankure Anumzamofontera fatgo hu'za Kraisi'ene tragote'za manisazegu anara nehu'ne. 
COL.1.29	E'ina hu'negu Kraisima maka hankavema naminereti tusi hankavetina eri'zana e'nerue.
COL.2.1	Tamagri ene mago'a Leodisiama nemaniza mono nagamo'zane, mago'amozanema nagri'ma nage'za antahiza osu'namokizmi zamaza hu'naku maragu'zama netuazana antahi ama hnazegu nehue. 
COL.2.2	Nagrama eri'zama e'neruazamofo agafa, zamagu'a zamazeri hankavenetisuge'za zmavesizampina erimago nehu'za, knare antahizampina avinetezma, Anumzamofo oku fraki'nea zama'a antahi ama hanazana, e'i Kraisi'e. 
COL.2.3	E'i Agripi miko knare antahintahizamo'ene, miko antahizana frakino, zgo nompi me'neakna huno me'ne. 
COL.2.4	Ama kema neramasamuana mago'mo atrenkeno knare masevenke'afinti reramatga osino. 
COL.2.5	Na'ankure ama navufgarera tamagri'enena omani'noanagi, avamupina tamagrane mani'noankina tamagrama mani fatgo nehutma Kraisinte'ma hankave tamentinti nehazazama kenugura muse nehue.
COL.2.6	Hanki e'ina hu'negu Krais Jisasina, Rane hunka ko avrenananki, Agra'ene magoka vano huo. 
COL.2.7	Tamagra Agrite zafamo arafu'nareno oti hanavetiankna nehutma, nomo hanave zafare oti hanavetiaza hutma onetitma, knare musenkera oti hanave netitma, maka knafina Anumzamofona susu hunteho.
COL.2.8	Kva hunetma zamatrenke'za agafa'a omane antahintahi zantetira tamazeri neginagi osiho. Keaga zamimo'a knare'za hugahianagi, zamagra ama mopafi avamumofo hanavefinti e'neaza rempi huneramizanki, Kraisintegati enea'zana rempi hunoramize. 
COL.2.9	Na'ankure Kraisi'a tagrikna huno ama avufgare mani'negeno, Anumzamofo avu'avamo'a mika Agripi avitene. 
COL.2.10	Hagi Kraisi'a ana miko hankavene, ana miko asenia mani'nemofo avu'avara tamagripi anamiko fore hanie huno tamami'ne. 
COL.2.11	Tamagra kumi tamavutamaza atrazazamo Kraisimpina oku tamavufga taga hu'naze. E'i vahe'mo azantetira ana tamavufga taga osu'neanki, Kraisima eri'nea eri'zamo anara huramantene. 
COL.2.12	Mono tima frazana Agri'ene frizageno aseramantegeta tamentintima hzageno'a, Anumzamoma Kraisima fripinti azeri otinemofo hankavemo, magoka Kraisi'ene tamazeri otine. 
COL.2.13	Tamagrama kumipi frinetma, kumira otrenageno, Anumzamo'a Kraisi'ene magoka tamazeri kasefa nehuno, mika kefozantamia eri atreramante'ne. 
COL.2.14	Mosese kasegemoma keagama huneranteazana Anumzamo'a tagritetira eritreno Kraisi keka zafare hantine. 
COL.2.15	Hankave avamutamimofo hankavene hankave zantamimofo hankavea keka zafare erinetreno, Anumzamo'a miko vahe zamaveri amate huno, ana mikozamofo hankavea Kraisi'a keka zafare eri netreno zmazeri haviza huno zmazeri amnezankna hutre'ne.
COL.2.16	Hanki atrenkeno vahe'mo'a ne'za nezantero, ti nezantero, kasefa ikante ne'za retro huno nezantero, mono atru huknarero, manifruhu knagura refako huormanteho. 
COL.2.17	Ama anazantamina henkama esia zantamimofo amema'e. Hu'neanagi Kraisi'a tamageza mni'ne. 
COL.2.18	Mago'mo'ma avanama kenesia zankuma huno, tamagra anteramita ankeromofo mono hunteho hanigetma, tamagra atrenekeno tamagrira tamazeri fenka otreno. E'inahu vahe'mo'za korapa zamarimpampfo avu'ava nevaririza, zamagrama antahizana zmagra'ake knare antahizana eri'none hu'za zmavufga ra nehaze. 
COL.2.19	Hianagi Kraisi'ma asenima mni'nea avufgamofonte zamagra rekanuhe'za omani'naze. Na'ankure Kraisi'ma asenima mni'nea avufgamofona hanavea nemino, agruna nofi'mo zaferinafi hagenerafigeno kora nofi'mo vuno eno higeno, Anumzamofo hanavere nehage.
COL.2.20	Tamagra Kraisi'ene frizageno, Agra ama mopafi havi Avamumofo hankavefintira kazufe tamantegetma fru hutma mani'nazagu, nahigetma ama mopafi tra keramintera amagera antevava nehaze. 
COL.2.21	Ana tra kemo'a huno azeri avako osutma, neta onketma, avakora osiho hu'ne! 
COL.2.22	E'inahu tra kea mopafi vahe'mo rempi huneramiankino, ana tra kema amagema nentaza zamo'a amnezankna hugahie. 
COL.2.23	Ana tra kema avaririsamo'za knare'za nehune hu'za hugahaze. Zamagra tamagritema eama hanazana, Anumzamofoma mago'ane avesintezama, anteramino manizama, avufgamofo avesizama kegva hazankna hugahaze. Hianagi zamagra taza huza korapa tamavesizana eri atregara osugahaze.
COL.3.1	Kagrira Kraisi'ene fripinti Anumzamo'a kazeri otinegu, kagu'a monafinka me'nea zantaminte anto, Kraisi'ma Anumzamofo azantamaga kazigama mani'nere. 
COL.3.2	Monare zanku tamagesa areare nehuta, mopafi zankura tamagesa arerera osiho. 
COL.3.3	Tamagra frizageno, tamasimumo'a Kraisi ene frakino Anumzamofompi me'ne. 
COL.3.4	Kraisi'a tagri tasimu maninemo eama hania zupa, tagranena Kraisi'ene hanavenetake masazama'afi e'ama hugahane.
COL.3.5	Tamagripima ama mopafi kefo tamavutamava me'nesiana ahefriho. Ana avu'avara monko avu'avazama, agru osu avu'avazama, rumofo zantema kenunu hu'zama, havi agu'agesa antahizama, agraguke antahi avu'avazama, e'inahu avu'avazamo'a havi anumzante mono hunteakna hu'neanki atreho. 
COL.3.6	Na'ankure e'inahu avu'avama nehaza vahete Anumzamofo rimpahezamo'a egahie. 
COL.3.7	Tamagra korapara anahukna kante vono nehutma, ana avu'avazampi mani'nazane. 
COL.3.8	Hianagi menina mika havi avu'avazana eritreho, havi asivazi'zama rimpahe'zama, havizama rumokizmi huzmante'zama, urinkema hu'zana atreho. 
COL.3.9	Korapa tamavufgamofo havi avu'avazana ko atrenazanki, orevatga arevatga osiho. 
COL.3.10	Hagi menina magoke magoke'motma kasefa vahe nemanitma, troma huramante'nea nekna maka kna nehutma, mago'ene agrira antahi ama hugahaze. 
COL.3.11	Amafina Griki vahera omanigeno Jiu vahera omanigeno, avufga tga hu'nea vahero, avufga taga osu vahero, Sinti'ene vahero, Barberien vahero, kazokzo eri'za vahero, kina osu vahero, Kraisi'a ana miko'za mani'neankino, Kraisi mikamotafina mani'ne.
COL.3.12	E'ina hu'negu Anumzamo'ma huhampri ramantegeta ruotge hazageno'a, Agra tusiza huno avesiramantenegu, tamagra rumokizmia tamasunku huzmanteta zmazeri so'e nehutma, vahe'mofo knare tamavu'tamava hunezmanteta, anteramita nemanita, agazone tamavutamava nehuta, akoheno avega anteno mani tamavutmavara kukena hiaza hiho. 
COL.3.13	Mago'moma havizama hugantenesigenka ana knazana e'nerinka, Ramo'ma kumika'a atreganteneaza hunka ana havizama hugantenesimofona, havizama'a atrento. 
COL.3.14	Avesimantezamo ana miko avu'avara agaterenegu, rumokizmi zamavesizamanteho. Avesi'ante avu'vazamo ana miko knare avu'avazana azeri manumanu hu'ne. 
COL.3.15	Kraisi rimpa fruzana atrenkeno tamagu'afina kegva hurmanteno, na'ankure tamarimpa fru huta manisazegu kehigetma mago avufga mani'nazanki, miko zupa Anumzamofona susu hunteho.
COL.3.16	Atrenkeno Kraisi nanekemo'a tamagu'afina mevitenena, miko knare antahintahireti rempi hunezamita zmazeri fatgo nehutma, Anumzamofo avontafepi zgamera nehutma, krente zgamera nehutma, mono zgamera hutma Anumzamofona tamagu'areti susu huntegahaze. 
COL.3.17	Kegaga hanampino, eri'za erisampina, Rantimofo Jisasi agifi makazana huo. Jisasimpi Anumza Nafatimofona susu huntegahune.
COL.3.18	A'nemotma neramave agorga'a anteramitma maniho, e'inama hanazana Ramofo avurera knare hu'ne. 
COL.3.19	Venenemota a'netamimofona zmavesinezamanteta, tamarimpa haviza huozmanteho. 
COL.3.20	Mofavre'mota mika zupa neramarera tamafa ke amage anteho, na'ankure Ramo'a muse hugahie. 
COL.3.21	Zamafaheta mofavre nagamokizmia zamarimpa knama erizamizana osiho, ru zamagra knarera osu'none hu'za antahigahaze.
COL.3.22	Kazokzo eri'za vahe'motma maka'zama hanafina ama mopare kva vahe'mofo agorga'a mani'netma hakare'a zama hanafina kva vahe tamimo tamavesi tamantesia kazigati, zamavureke eri'zana e'oriho. Hianagi Ranka'amofo ra agi nemitma, tamagu'areti hutma kva tamimofo erizana eriho. 
COL.3.23	Ana miko erizama erisanana, kagu'areti hunka Ramofo eri'za e'nerinanki erio. Ama mopafi kva vahekamofo eri'zankera e'norine. 
COL.3.24	Kagra Ramofontegatima musezana erisintiharegahane hu'nea zana erisana zankura ko antahinane. E'i Ramofo Kraisi erizama enerinane. 
COL.3.25	Hianagi iza'o hazenkema hanimofona, Anumzamo'a hazenkema hanirera nona'a huntegahie, hagi magomofonkuke hu Anumzana omani'ne.
COL.4.1	Kva vahe'mota, kazokzo eri'za vahetamia fatgo huno knarema hu'nesia tamavutamava hunezmanteta magomofonkukera osiho, na'ankure tamagra antahi'naze, tamagri'enena mago Kva vahetamia monafinka mani'ne.
COL.4.2	Nunamuma hu'zana azeri hankavetineta, kava huta mani'neta Anumzamofoma susuhunte avu'avazana otreho. 
COL.4.3	Hagi tagri'enena nunamu hunerantenkeno, Anumzamo'a kana erifore hina nanekema hanunazamo'a, vuno eno hanigeta, Kraisi naneke'ama oku me'nea kea erinteama hamneno. Na'ankure nagrira ana nanekema huama huazanteku kina hunante'naze. 
COL.4.4	Nunamu nehinkeno nanekema huama hanua nanekemo'a, ama hino.
COL.4.5	Zamentinti osu vahema maninesafina, kakamuma fore hanigetma hakarezama hanazana kva hunetma, ama antahintahi zanteti knare tamavutmava huzamaveri hiho. 
COL.4.6	Maka zupa vahe'mofoma zmazeri so'ehu nanekege nehinke'za, zamagrama antahisazana, ketamimo'a knare huno haga hino. Tamantahige nanekema hanazana, trohuneta knare hutma kenona huzamanteho.
COL.4.7	Tikikusina, tusi'za hu'na navesinentoa nenafukino, vahe kegvahu eri'zana agu'areti tamage huno e'nerino, nagrane magoka Ramofonte kazokzo eri'za eneru'a nekino, ana miko nagri nagenkea eme tamasamigahie. 
COL.4.8	Nagra ama agafare huntogeno tamagritega e'ne. Nankna huta tagra amafina eri'zana e'nerune, anazamofo naneke eme neramasamino tamagu'a tamazeri hankavetigahie. 
COL.4.9	Nagra huntogeno Onesimusi'a tikikusi ene e-e. Agra tamagripinti magotamimokino, tamage huno agu'areti eri'zana enerigeta tavesinentona nerafukino, agra Tikikusi'ene esu'ne ana miko'zama tagrite'ma fore'ma nehiazamofo agenkea eme tamasamigaha'e.
COL.4.10	Aristakusi'a nagrane kina huta kina nompi manino'a ne'mo musenke atreneramantegeno, anazanke huno Banabasina nefu, Maki'a musenke huramante. Ko'ma agri agenkea tamasmi'noa nekino, tamagritega esigetma muse hutma avreho. 
COL.4.11	Hagi Jisasi'e hu'za nehaza ne'mofo mago agi'a Jastusikino, agranena musenke atreramante. Zamuvufga tgahu Jiu vahepinti e'inama'amo'za nagranena magoka Anumzamofo kumakura eri'zana eneri'za knare hu'za nazeri hanaveneti'za nagare. 
COL.4.12	Epafrasi'a Krais Jisasi kazokzo eri'za ne' tamagri kumateti nekino, musenke atreramante. Agra tamagrikura tusi'za huno, Anumzamo'ma avesinea kante tamaza hanigeta oti hanavenetita, nena vahekna nehutma ana mikomotma hakare zampina ama hnazegu nunamuna maka zupa huneramantea nere. 
COL.4.13	Nagra agrikura huama hu'na tamasamiza hue, agra tusiza huno tamagriku'ene Laodisia kumate'ene mono nagamotane, Hierapolisi mono nagamotagura tusi'za huno agesa antahineramia nere. 
COL.4.14	Nerafu tusa ne' Luku ene Demasikea musenke atreramantaze.
COL.4.15	Nagri musenkea Laodisia kumate mani'naza mono naga'ene Nimfa'ema nehaza a'ene noma'afima atruma hu'za monoma nehaza nagara ome zmasamiho. 
COL.4.16	Tamagrama ama ana avoma hampri vgamaretesuta, Laodisia mono nagara zaminke'za zamagranena hamprisageta, tamagranena zamagri avona hampriho. 
COL.4.17	Hagi Arkipasina asamiho, Anumzamo'ma kami'nea eri'zana kva hu'nenka erivgaro hutama asamiho.
COL.4.18	Poli'na nagrani'a nazampinti ama musenkea kreramue. Kinafima mani'noa zankura tamagera kanionanteho. Anumzamofo Asunkuzamo'a tamagrane mesie.
1TH.1.1	Nagra Polinagi, Sailasi'ene Timotigata ama avona Tesalonaika kumate Anumzamofompi mani'naza nagamotarega kreneramune. Anumza Nafatine, Ranti Jisas Kraisi asunku'zamo'ene, rimpa fruzamo'a tamagrane mesie.
1TH.1.2	Maka kna tagra, tamagrikura Anumzamofona susu hunenteta, nunamuna huneramantone. 
1TH.1.3	Na'ankure tamagrama Anumza Nafatimofonte tamentinti nehuta, erizama enerita, avesintezamofo eriza enerita, Rantimo Jisas Kraisi'ma eforema hanigu, kazigazi hutma Anumza Nafatimofo avure e'nerizazankura antahirami vava nehune.
1TH.1.4	Nafuhete, tagra antahi'none, Anumzamo'a avesineramanteno, Agri'a vahe mnisazegu huhampritamante'ne. 
1TH.1.5	Na'ankure tagrama knare musenkema nehunana, ke'age nosune. Hianagi Ruotge Avamumofo hanavere tagu'areti huta huama nehunanki, tagra inakna vahe'mota tamagrira tamaza hunakura nehune, tamagra tageta antahita hu'naze. 
1TH.1.6	Tamagranena, tagrama nehunaza tavaririta nehuta, Ramo'ma nehiankna nehutma, tamagra Anumzamofo naneke e'nerizageno, rama'a knazana neramizanagi, Ruotge Avamumo tamazeri otigetma muse nehaze. 
1TH.1.7	Ana hu'negu tamagra maka Masedoniane Akaia kumate mni'naza mono vahetera, mago knare avamezankna hutma mani'naze. 
1TH.1.8	Na'ankure Ramofo kemo'a tamagripinti agerura runo e'neana, Masedoniane Akaia kumateke agerura orune. Hianagi tamagrama Anumzamofontema tamamentintima hu'naza zamo'a maka kumatega vuno eno hige'za antahi'nazankita, tagra mago kea osugahune. 
1TH.1.9	Na'ankure rama'a vahe'mo'za tamagrama neravreta, havi anumzama tamefi hunemitma, kasefa huno mani'nea tamage Anumzamofontema tamamentinti hu'naza zana tasami'naze. 
1TH.1.10	Hagi monafinti Anumzamofo mofavremo esigu avega anteta mani'nomofo, frinefinti azeri oti'nea Ne' Jisasi, Anumzamofo rimpa hezampinti tahokeno taguvazi'nea zankura kea neheze.
1TH.2.1	Nenafugata tamagra antahi'naze, tamagritegama esunazamo'a amnezanknara osugahie. 
1TH.2.2	Tagri'ma Filipai kumate'ma tazeri haviza nehu'za, nerahe'za hu'nazazana, tamagra antahi'naze. Hianagi Anumzamo'ma tazeri hanavetigeta, Agri knare musenkea huama huta tamagri'enena neramasamunkeno, maka vahe'mo'za ha'rerante'naze. (Apo 16:19-24, 17:1-9) 
1TH.2.3	Tagrira oku'a antahintahitia omnene, tamagri'ma tagrarega tamavrenenteta, havige huta reramatga nosune. 
1TH.2.4	Hianagi anahukna huno Anumzamo'a tagrira tageno antahino huteno, knare musenkema huama hu erizana, taminegeta e'nerunanki, vahe'mo'za muse hurantesazegura nosunankino, Anumzamo Agra'a tagu'afina refko huno nerage. 
1TH.2.5	Na'ankure tamagra ko antahi'nazageno huama hugahie. Tamagrira masavena noramita, mago zantamigura ke tanunu nehuta ama kea nosune. 
1TH.2.6	Tagrama nehunana, tamagro, mago'a vahe'mo'za tagi erisga hurantesazegu nosune. 
1TH.2.7	Tamage, Kraisi aposol vahe'ma mni'nonazamo knazana tamigahianagi, tagra akoheta mani fru nehuta, mofavrema nererama amima nemino kegvama hunteankna nehune. 
1TH.2.8	Tagra razampi tamagrira tamavesi neramanteta, Anumzamofo Knare Musenkegera noramasamunanki, tagrati tavufganena neramamune. Na'ankure tamagra raza tagri tavurera mani'naze.
1TH.2.9	Nenafugata tamagra antahi'naze, kenage'ene feru'enema tamuna nehagegeta maraguzatita tagrima taza haniazanku erizana e'nerita, Anumzamofo Knare Musenkea huama nehunana, magomofo knaza eri amisunegu anara nosune. 
1TH.2.10	Tamagra antahinazageno, Anumzamo'enena tamamentintima Kraisintema nehaza nagamotare'ma hunona ruotage tavutavara, tageno antahino hu'ne. Tagra fatgo tavutavara Anumzamofo avufi nehuta, havi tavutavazana osu'none. 
1TH.2.11	Tamagra antahinaze, ne'fama mofavre'amofo tutu hunteno azeri hanaveti ke asamiankna tavutavama huramantenona zana tageta antahita hu'naze. 
1TH.2.12	Tagra ana nehanunketma tamagrama kama vnazana, Anumzamo'ma tamagi nehuno, Agri'a masanentake kuma erigahaze hu'nea Ne'mofo so'e kumapi vugahaze.
1TH.2.13	Maka kna tagra Anumzamofona susu hunentone, tamagrama tamametintima hu'naza zankura, ana kema huama hunketma tamagrama erinazana, vahe'mofo ke eriaza hutma e'ori'naze. Hianagi tamagra Anumzamofo tamage ke eri'naze. 
1TH.2.14	Na'ankure nerafugta, Anumzamofo nagama Kraisi Jisasimpi Judiama mni'naza naga'mokizmi zmavuzmava zmavaririta tamagra hiho. Na'ankure zamagranena anahukna hu'za tamagri vahe'mo'za knazama tamami'neaza huza, zamagri'enena Jiu vahete'ma hu'nazaza hu'naze. 
1TH.2.15	Jiu vahe'mo'za Ramofona nehe'za, kasnampa vahe'mokizmia nezmahe'za, tagrira tahe'za tretufe netre'za, zamagra Anumzamo'a muse osiaza nehu'za, maka vahera ha'rezmante'naze. 
1TH.2.16	Megi'a vahe'mofontema zmahokeheno zmaguvazisia kema huama nehunkeno, rehiza hunerantazageno, anama hazazamo'a kumima hu avamena agatereno avite'ne. Hianagi e'inahukna vahetera, henka Anumzamofo rimpahezamo zamagritera megahie.
1TH.2.17	Hianagi nenafugate tagra osia knafi tamagri' enena omanunanagi, tagra tamagrikura tagera okanitfa hu'none. Tamagrima eme tamagezankura tusiza nehuta, eme tamagenaku nehune. 
1TH.2.18	Na'ankure tagra tamagritega enaku nehune. Nagra Poli'na enaku nehuana, Sata'a kana rehiza hunerante. 
1TH.2.19	Ranti Jisasi Kraisi'ma esia knazupa, na'amo tazeri amuhama humisunazantia mesigeno, nazamo musema hanunazana mesigeno, tazeri antesgahu kini fetoritia Rantimofo avurera megahie? Tamagra ana musezantia mani'naze. 
1TH.2.20	Tamagriteti, tagra ra tagi enerita musena hugahune.
1TH.3.1	Hanki tamagri'ma eme tamegesuna tavesizamo, marerigeta manigama nosuta, knarema haniana, Atens kumate manigahune hu'none. 
1TH.3.2	Ana nehuta nerafu Timoti'a, Anumzamofo eriza ne'mo Kraisi knare musenkemofo eriza e'neria ne'mo, eme tamamentinti tamazeri hanavenetino, tamazeri hanaveti kea tamasaminogu hunte'none. 
1TH.3.3	Tagri'ma tavesiana, mago'amotma amama tagrama e'neruna knazankura antahigna osiho. Tamagra antahinaze, tagrikura knazana erigahaze hu'naza vahe mni'none. 
1TH.3.4	Na'ankure tamage huta tamagra nema korapama mni'neta tamasami vava huta, knazampina ufregahune huta hunonankino, ana knazamo'a, antahinaza kante fore huno evu'ne. 
1TH.3.5	E'ina agafare nagrama avega antena manigama nosuna, reramatagamahu ne'moma reramatga huzanku koro nehuna, tagrama erizama tamagripima eri'nona erizamo amnezankna huzanku, tamamentinti eme kenogu nagra Timoti hunte'noe.
1TH.3.6	Hianagi menina Timoti'a tagrite eno, tamagrama tamamentinti nehutma ovesinte avesintema nehaza zankura, musenke eme nerasamino, antahi so'ema humanerantaza zanku'ene, tamagrima tamagenaku nehunankna hutma, tagrima tagenakuma nehaza zankura eme tasamine. 
1TH.3.7	Ama'na agafare, nenfugta vahe'mo'zama knazama tamiza tatazampima unefronkeno'a, tamagrama tamentintima hu'naza zamo maka knazantifina tazeri hanavenetie. 
1TH.3.8	Na'ankure tagrama menima tasimu erita mni'nonana, tamagrama Ramofompi hanavetitama mni'naza zamo higeta tasimura erita mani'none. 
1TH.3.9	Tagra Anumzamofo susu hunentone. Tamagrama hazazamo higeta, Anumzamofo avurera tagra musena nehune. 
1TH.3.10	Hanine zgenena tamavufima tamagezankura nunamuna hanavetita huvava nehuta, tamamentintifima atupama hu'nesazana, tagra tamazeri hanavetigahune. 
1TH.3.11	Menina tagri Nerafa Anumzamo'ene, Jisasi Rantimokea vanuna kana taveri hanaketa tamagritega vugahune. 
1TH.3.12	Tagri'ma tavesiana, Ramo'a vahe'ma avesinte avu'avazana eri aviteramantesigetma aviteta maninetma, magoke magokemotma ovesinte avesinte nehutma, tamagri'ma tamavesi neramantonaza hutma, ana miko vahera zmavesizmanteho. 
1TH.3.13	E'ina hu'neankino, Jisasi'a maka Naga'anema esia knarera tamazeri hanavetina, maka hazenketami omnena, ruotge huta nemanita, manifatgo nehuta, Anumza Nafatimofo avurera hazenke'tamia omanegahie. Tamage.
1TH.4.1	Nafu naganaheta Ramofo Jisasimpi mani'naza nagamota, rempima huraminona kante antetma manihogu tagra tutu huneramanteta, tamazeri hanavenetunanki, tamagrama nehazaza hutma, mago'ane hanavetita ana avu'avara hiho. 
1TH.4.2	Na'ankure tagrama kasegema, Ramofo Jisasi hanavefima tamasamunketma ketma antahitma hu'naze. 
1TH.4.3	Na'ankure ama'i Anumzamofo avesizane, mani agru hutma maka monko avu'avazampina maniho. 
1TH.4.4	Tamagra mago magomotma tamavufga kegva nehutma, tamazeri agru nehutma, ruotge hutma maniho. 
1TH.4.5	Tamagra havi tamagu tamagesamofona kazokzo vahe'agnara nosutma, Anumzamofo keno antahino osu vahe'mo'za nehaza zana osiho. 
1TH.4.6	Tamagra Ramofo amagema nentesamokizmia, rezmatga hutma mono Neramafu a'nea zmazeri savri osiho. Antahiho, ko tamavumro tamantenone. Iza'o e'inahu avu'avazama hanimofona, ana hazenke'arera, Ramo'a azeri haviza hugahie hu'none. 
1TH.4.7	Na'ankure Anumzamo'ma tagrima tagima hu'nea agafa'a, agru osu avu'avaza avaririhogu tagi osu'neanki, mani ruotge hanunegu tagi hu'ne. 
1TH.4.8	E'ina hunegu iza'o ama kema amefima hunentemo'a, vahe'mofo ke amagena hunonteanki, Anumzamo Ruotge Avamuma tamaminemofo naneke amagena hunemie.
1TH.4.9	Nenfugta avesintezamofona mago'ene avona kreta, ovesinte avesinte hiho huta osugahunanki, Anumzamo ovesinte avesinte hu'zana ko rempi huramine. 
1TH.4.10	Na'ankure tamage, maka Masedonia kumate mani'naza tafuhegata, makamotma ovesinte avesinte ko hu'naze. Hianagi tafuhegata huhanavetike tamasamita, mago'ene ovesinte avesinte hiho huta neramasamune. 
1TH.4.11	Tamagra fruma huno manizankura hanavetitma maninetma, tamagra'a erizana eriho. Koma hihoma hu'na tamasami'nonaza hutma, tamagratami tamazanu eri'zana erigahaze. 
1TH.4.12	E'inahukna nehutma, megi'ama mani'naza vahetera, knare tmavutmava nehutma, mago'a zankura atupara osugahaze.
1TH.4.13	Nafuhegta, mono nerafuza koma fri'namo'za nankna hugahazafi, tamagra ketma antahitma nehutma, Jisasi'ma esigu amuhama nosaza vahe'mo'za zavimanetaza zana osugahaze. 
1TH.4.14	Na'ankure tagrama tamentintima hunana Jisasi'a friteno oti'neankino, anahukna huno Anumzamo'a zmentintine vahe'ma fri'naza vahera zmazeri otisige'za, Jisasi'ma esiankna zupa magoka egahaze. 
1TH.4.15	Na'ankure amanahu kante Ramofonkea neramasamune, mani'nona vahe'mota ovunenukeno, fri'naza vahe'mo'za otiza ugota hu'za marerigahaze. 
1TH.4.16	Ramo'a Agra'a monafinti eneramino, hanavege huno kezanke nehanigeno, ugota ankeromo'a ageru nerinkeno, Anumzamofo ufemo krafa nehanigeno, vahe'mo'za Kraisinte zamentinti hute'za frinesaza vahe'mo'za kote'za kerifintira otigahaze. 
1TH.4.17	Anantera tagrama ofritama maninesuna vahe'mota, tavresigeta mrerita hampompi omeri mago huteta, magoka anagamu Ramofona ome tutagiha hunenteta, maka kna Agrane manivava hugahune. 
1TH.4.18	E'ina hu'negu ama nanekenu, magoke magokemofona ozmazeri hanaveti azmezeri hanaveti hiho.
1TH.5.1	Nagra anazama efore'ma hania zamofonkea, e'i knarero, e'ina zupa fore hugahie hu'na nenafugta kreoramigahue. 
1TH.5.2	Na'ankure tamagratmi antahi'naze, Ramo'ma esianknamo'a, kumazafa vahe kenage eankna huno egahie. 
1TH.5.3	Vahe'mo'za hu'za knare huta mani'none nehu'za, tarimpa fru huta maniso'e hune hu'za hanaza knafi! Ame huno zmazeri haviza hu'zamo'a zamagritera, anemo'za mofavre antenaku'ma nehazageno zamata negriankna zmata negrina, zamagra ana knazampintira mani onkanegahaze. 
1TH.5.4	Hianagi tamagra nenafugate, hanimpina omninazankino, ana knamo'a kumazafa vahe'mo'za hanimpi azanknara hanigeta antri osugahaze. 
1TH.5.5	Na'ankure tamagra maka'motma tavite vahe maninetma, msare vahe mni'naze. Tagra kenage vahera omanita, hanimpi vahera omani'none. 
1TH.5.6	E'ina hu'negu atrenketa mago'amo'za nemasazaza huta omaseta, tavumo'a hari nehina, ama' antahintahi e'nerita kva huta manigahune. 
1TH.5.7	Na'ankure zmavuma masaza vahe'mo'za kenegeke nemasageno, aka tima nenaza vahe'mo'za, kenegeke aka tina nene'za neginenaze. 
1TH.5.8	Hianagi tagra masare vahe mni'nonanki, atrenketa ama' tagutagesa nentahita, tamentintima huzane, vahe'ma avesinte avu'avazana tamimizare hanko reheriaza nehuta, Jisasi'ma taguvazino tavresiazanku nentahita amuhama nehunazana, fetori anteaza huta antegahune. 
1TH.5.9	Na'ankure Anumzamo'a rimpahe'zama'a erigahaze huno huorantene. Hianagi Ranti Jisasi Kraisimpinti tahokeno taguvazizana erisunegu huhamprirante'ne. 
1TH.5.10	Jisasi'a tagriku huno fri'neankita, fri'nazo tasimu erita mani'nono, tagra Agrane magopi manisunku huno fri'ne. 
1TH.5.11	E'ina hu'negu mago magomotma, ozeri hanaveti azeri hanaveti nehutma, menima nehazaza hutma mago magomofona zmazeri hanavetita maniho.
1TH.5.12	Hianagi nenfugata, tusi maraguzatiza Ramofonte manisaza'zamofo nanekema rempima hunerami'za mono kva vahetamimofona, kegva huzmanteho huta neramasamune. 
1TH.5.13	Hagi erizama e'neriza zanku zmesizmanteta, zamagrira zamagi erisaga nehuta, magoke magokemotma tamarimpa frune maniho.
1TH.5.14	Nerafugate, tagra tamazeri otike hanunketma erizama e'ori zmesrama nehaza vahera zmazeri fatgo nehutma, koroma nehaza vahera zmazeri hankavenetitma, hanavema oti'nesaza vahera zmazeri hanavetiho. Ana nehutma maka vahe enena fru hutma maniho. 
1TH.5.15	Mago'mo'e huno havizama huntesimofona, nona'a havizana huonteno. Hianagi maka kna knare avu'avaza ohunte ahunte nehutma, maka vahetera anahukna tamavutmava huzmanteho. 
1TH.5.16	Makazupa muse hiho. 
1TH.5.17	Nunamuna otretma makakna huvava hiho. 
1TH.5.18	Hakare'zampina Anumzamofona susu hunteho, na'ankure Jisasi Krasimpima e'inahu tamavutamavama huzankura Anumzamofona avenesie. 
1TH.5.19	Tamagra Ruotge Avamumofo teve ahesu hu avu'avazana osiho. 
1TH.5.20	Kasnampa kemofona antahi amnezanknara osiho. 
1TH.5.21	Hianagi rezaganetma makazana ke so'e nehutma, knarema hunesiazana azeri akona hiho. 
1TH.5.22	Ana nehutma, maka havi avu'ava zampintira maniganeta maniho.
1TH.5.23	Hagi rimpa fru Anumzamo'a, Agra maka sese huramanteno tamazeri ruotage nehuno, avamutamine, tamagu tamene, tamavufanena kegva huramantena, Ranti Jisasi Kraisi'ma esianknarera kema hurantezana omanetfa hugahie. 
1TH.5.24	Anumzamo'ma tamagima hunemo'a, fatgo huno ke'are amage antegahiankino, Agra anahukna huno eriknare huramantegahie. 
1TH.5.25	Nenafugate tagrikura nunamuna huranteho.
1TH.5.26	Maka tafu'hemotma mono tamavutamava hutma tamafukre tamafakre hiho. 
1TH.5.27	Nagra hanave ke tamasamuanki, ama avona hamprinke'za, maka tafuhe'za antahiho. 
1TH.5.28	Hagi Rantimofo Jisas Kraisi asunku'zamo'a tamagrane mesie.
2TH.1.1	Nagra Poli'nagi Sailasi'ene Timotigata Tesalonaika mni'naza mono nagamota Anumza Nafatine, Ranti Jisasi Kraisinte tragotetma mni'nazamotarega, ama avona kre'neramunankino, 
2TH.1.2	Anumza Nafatimofone, Ranti Jisasi Kraisi Asunku'zamo'ene rimpa fruzamo'a tamagrane mesie.
2TH.1.3	Nenfugata maka knama tamagriku'ma tagesa nentahita Anumzamofona susu hunentonazamo'a, e'i knare'zantfa hu'ne. Na'ankure tamagri tamentintimo'a rura huno nevigetma, magoke magokemotma ovesinte avesintema nehaza zamo'a hageno ra nehie. 
2TH.1.4	E'ina hu'negu, tamentinti nehutma, maka tamazeri havizama nehazafine, knazama tamizafima kazikazi hutmaneaza zankura, Anumzamofo mono nagamofo amu'nompina tamagri tamagenkema nezamasamita, tamagrikura akaginerone.
2TH.1.5	E'i ana maka'zamo'a Anumzamo'a fatgo refko zama'a erifore nehiankino, e'inahukna tamatazama e'neriza zampi Anumzamo'a tamazeri retro nehina, Anumzamofo kumara erigahaze. 
2TH.1.6	Na'ankure Anumzamo fatgo zanke nehia Nekino, tamazeri havizama nehaza vahera, nona'a huno zmazeri haviza hugahie. 
2TH.1.7	Hianagi Ramo Jisasi'ma monafintima hanavenentake ankero vahe'anema, teve anefa'ane eama hanuno'a, Agra kanazampintira tamazeri o'za nehuno, tagri'enena knazantifintira eme tazeri o'za hugahie. 
2TH.1.8	Hanki Anumzamofo ke'za antahiza nosuza, Ranti Jisasi Kraisi knare musenke novaririza vahera, nona'a huno knazana eme zamigahie. 
2TH.1.9	Ama ana vahe'mo'za havi mizazami e'neriza, Ramofonteti'ene hanavenentake masa'afintira atre'za afete'are mni'ne'za, zamata erivava hugahaze. 
2TH.1.10	Anazama fore'ma haniana Ramoma ete esianknarera Agri vahe'ma mni'naza vahe'mo'zama ra agima nemisafina, tamagranena ana vahe amu'nompi maninetma, ra agi amigahaze. Na'ankure tagrama Agriku'ma huama hu'na kerera, tamagra tamentinti hu'naze.
2TH.1.11	Anumzamo huhampri tamantenegeta tamagrikura nunamuna huneramantonankino, Anumzamo'a tamazeri knare hina, Agri vahe manigahaze. Tagra nunamuna huvava nehunankino, Anumzamofo hanavemo'a tamaza nehina, maka knare'zama hunaku'ma nehaza zana nehuta, tamamentinti hutma hugahunema nehazazana hugahaze. 
2TH.1.12	E'inahuma hanutma Ramofo Jisas Kraisi Agi erihentesga nehnageno, Anumzantine Ranti Jisas Kraisi'enena asunkuzama'areti tamagi erisaga hugahie.
2TH.2.1	Nerefugata Ranti Jisasi Kraisi'ma esigeta, Agranema tagrama ome atru hanuna zamofonkura, menina anage huta tagra tamantahinegone. 
2TH.2.2	Mago'a vahe'mo'za tamasamiza Ramofo kna hago fore hu'ne hu'za tamasamisazo, mago vahe'mo huno Ruotge Avamumo e'inahu kasnampa kea nasamie huge, mago ke huama nehuno hanio, mago vahe'mo huno, e'inahukna avona hamprita konema hanageta, e'inahu kema antahisutma, antri nehutma ame hutma antahintahi tamifina antahigna osiho. 
2TH.2.3	Atrenkeno mago kampintira vahe'mo'za reramatga osino, na'ankure ana kna fore osu'nenigeno, kote'zana rama'a vahe'mo'za Anumzamofona zamefi humitesageno, kasegema rutagre ne'mo'a efore nehina, ana ne'mofona azeri haviza hugahie. 
2TH.2.4	Ana ne'mo'a agra'a maka'zama anumzane hu'za mono hunentaza'zane, mago'a mono hunentaza zantamina ha'renezmanteno, Nagra ra mni'noe huno Anumzamofo ra mono nompi trate nemnino, agra'a azeri ama huno Anumza mni'noe huno hugahie. 
2TH.2.5	Tamagra ontahi'nazo, koma tamagranema mni'nena e'inahu vahera fore hugahie hu'na tamasaminoana? 
2TH.2.6	Hagi menina nazamo kana rehiza huntene, tamagra antahi'naze, e'ina hu'neankino agra'a kna fatgore ana ne'mo'a eama hugahie. 
2TH.2.7	Na'ankure kasegema rutagre hanavemo'a oku'a erizana ko e'neriankino, ana kama rehiza hu'nemofona azeri kami atretenkeno, kasegema rutagre ne'mo'a eama hugahie. 
2TH.2.8	Anantera kasegema rutagre ne'mo'a eama hanigeno, Jisas'a agipinti zahonu huharafu huno ahenefrino, Agrama esia hihamu masa'amo, ana nera ahefri vgaregahie. 
2TH.2.9	Anama hania ne'mo'a, Sata hanavereti hanavenentakezane, kaguvazane, havige avame'za erifore nehanigeno, 
2TH.2.10	Anumzamo'a zamagu'ma vazisigu'ma tamage kema zami'neana, zamagra zamentintia osu atre'nazagu, Agra mika havige avu'ava zante'ma fananema hu kantema nevaza vahera rezamatga hugahie. 
2TH.2.11	Na'ankure e'ina agafare Anumzamo'a antahintahizamia zamazeri savari hinke'za, havige zante zmentintia nehu'za, 
2TH.2.12	tamage kerera zamentinti nosu'za, havi avu'avazama hu'zanku muse nehazankino, ana miko'mokizimia refko huzamanteno knazana zamigahie.
2TH.2.13	Hianagi tamagriku huta maka kna tagra Anumzamofona susu hunentone. Ramo'ma avesi'neramantea nenafugata e'se agafare Anumzamo'a tamagu'vazinaku huhampri' ramante'neankino, Avamuteti'ene tamage kerema tamentintima nehazageno, tamazeri ruotge hu'ne. 
2TH.2.14	Tagrama knare musenkema huama hunazampi, Anumzamo'a tamavare kana retro higetma, Ranti Jisas Kraisi hihamu masazama'a e'nerize. 
2TH.2.15	Ana hu'negu nenafugata avoma kreneramita, rempima hurami'nona kerera azeri hanavetita oti hanavetiho. 
2TH.2.16	Menina Ranti Jisasi Kraisine, Anumza Nafatimo, avesinerante'mo mani vava mani'zane, knare amuhazane asunkuzama'areti neramino, 
2TH.2.17	tamazeri so'e nehuno, kema hanazano, maka knare erizama erisazana, tamagu'a tamazeri hanavetigahie.
2TH.3.1	Hanki huvgare nanekea, nenafugata nunamu hunerantenkeno, tamagripima hu'neazana huno Ramofo nanekemo'a, maka kokantega ame huno vuno e'no nehina, ragi amiho. 
2TH.3.2	Ana nehanageno, tagrira fatgo osu vahe'ene havi vahepintira tahokeno tavregahie. Na'ankure zmagra maka'mo'za zamentinti osu vahe mni'naze. 
2TH.3.3	Hianagi Ramo'a hugahuema haniaza hu'nekino, havi avu'avazama hu ne'moma tamazeri haviza huzankura kegva huramantegahie. 
2TH.3.4	Tagra, tamagrikura hugahaze huta Ramofompina antahineramunankita, tamagrama nehazazana mago'ene nehutma, hihoma hutama huramante'nonazana hugahaze. 
2TH.3.5	Ramo'a tamagrira Anumzamofo avesizana tamagu'afina eriama nehina, Kraisi'ma hu'neaza hutma kazigazi hutma vugahaze.
2TH.3.6	Menina nenafugata anage huta hanave kea neramasamune, Ranti Jisasi Kraisi agifina, erizama eri naneke rempima hunezamunke'za novaririza, feru nemaniza tafuhe'ina zmatretma ogantu maniho. 
2TH.3.7	Na'ankure tamagra antahinaze, tagrama rempima hurami'nona avu'avazamofo negetma avaririho. Na'ankure tagra amu'nontamifima tavesrama osu, 
2TH.3.8	magomofo bretia amanea erita o'nenonanki mizaseta neneta, tamagrima knama tamizankura maraguzatita hanine zgenena erizana e'nerune. 
2TH.3.9	Hianagi tagra mago'a neza taminageta e'rinakura nosunanagi, tagra knare tavutavama huza tamaveri hanunketma, tamagra ana tavu'tavaza avaririhogu nehune. 
2TH.3.10	Na'ankure tamagranema manineta, amanahu avu'avaza hugahaze huta hanave kea tamasami'none. Mago vahe'mo'ma erizama e'orinakuma hania vahe'mo'a, nezana onegahie. 
2TH.3.11	Na'ankure tagrama antahunana amu'nontamifina mago'amo'za erizana e'noriza, vahe'mofo zanku zamagenke nehu'za, eriza e'ori feru vahe nemanize. 
2TH.3.12	Menina e'inahu vahe'mofona, Ramofo Jisas Kraisimpina hanavege huta zmazeri hanave'netita, akohe'za mni'ne'za zamagrazmi zamazampinti erizana eri'za, nomanizazmia retro hu'za maniho huta nehune. 
2TH.3.13	Hianagi tamagra nerafugata, knare tamavu'tmavama huzankura tamavesra osino huta nehune. 
2TH.3.14	Iza'o ama avompima kre'nona kemofoma amagema ontesimofona, anamofona kenihunetma, agranena tragoteta omaninkeno agra agazegu hino. 
2TH.3.15	Hugahianagi, ha vahetamignara anamofona huonteho, hianagi nerafuga haviza hunane hutma azeri fatgo hiho.
2TH.3.16	Menina rimpa fru Ramo, Agra'a maka knama hakare'zama hanafina, tamarimpa frua tamigahie. Ramo'a makamotane manisie. 
2TH.3.17	Nagra'a Polina ama musenkea nazanko avona nentena, e'inahukna hu'na krenoankita kegahaze. 
2TH.3.18	Rantimofo Jisasi Kraisi asunkuzamo'a makamotma tamagrane mesie.
1TI.1.1	Nagra Poli'na, Krais Jisasi eri'za ne'mo'na Anumza Tzahu ne'ene Krais Jisasike humanantenate, emema tvaresigu Rantimofo avega nentoa aposol ne'mona, 
1TI.1.2	Timotiga nagri tamage mofavremoka mago tamentinti nehu'mokarega, Anumza Nerafantegati ene Krais Jisasi Ranti'mo'a asunku huganteno asurgi'zane, arimpa fruzamo'a kamisigeno kagrane mesie.
1TI.1.3	Masedonia katre'na vunaku nehu'na, nagra tutu hugante'noe, Efesas mani'nenka havi mono huku hanaza nagara, anara osiho hunka nezmasminka, 
1TI.1.4	havige hanaza kegu antahi zamige, korapa fore hu'nesia knihe kerera antahiozmiho. Na'ankure ana zamo'a hafra fore huno tmaza osina, Anumza'mofontegati erinaku tamentinti hanaza zana e'origahaze. 
1TI.1.5	Hianagi tagrama rempi hune'zmuna zamofo agafa'a, zamesi nezmante'za zamagu'areti agru hu'ne'za, knare zamagu'zamagesareti zamentinti hugahaze. 
1TI.1.6	Na'ankure mago'a rempihuzmi vahe'mo'za knare'zana agtere'za hazagre'za nevu'za, zamaza osugazanku havi naneke nehantagaze. 
1TI.1.7	Kasege huzmasmi vahe nesampra'zanagi, zamagra ana kema hazankea antahinira osu'ne'za, antahi'none nehu'za zamufa eri mreri'zageno kemo'a nena'a nomne.
1TI.1.8	Hu'neanagi tagra antahi'none, kasegemo'a knare hu'negeta, ana kasegema Anumzamo hu'nere, amage anteta avariri sunkeno'a knare hugahie. 
1TI.1.9	Hagi tagranena antahi'none kasegema tmi'neana fatgozama nehaza vahe'mokizmigure huno ozami'ne, Hagi kasegema ovariri'za ha'nentake nehu'za, Anumzamofo avu'ava nosu'za kumi' nehaza vahe'ene mani otage osu'za, otage huno mani'zanku huhavi'za nehu'za, nezmafano nezamrerano zamahe nefri'za, vahe zamahe nefri'za, 
1TI.1.10	monko'za nehza vahe'ene, vemo vene mse'zane, vahe kumzafa nesea vahe'ene, agi'ari vahe'ene, hu'nesia zanteku vahane hu' vahe'ene, knare'za rempi huzmi zanku huhaviza hu vahe'ene, 
1TI.1.11	msa'nentake konarari'ane knare musenke'afi (gospol) asomu'ane Anumzamo, huzamasmio huno huhamprinante'ne.
1TI.1.12	Krais Jisasi tagri Ramo, hihamu nami'negu muse hunentoe, na'ankure Agra nagri antahi namiteno, erizani'a erigahane huno huhampri nante'ne. 
1TI.1.13	Hianagi korapara Anumzamofona nagra azanva ke nehu'na, amage' nentaza vahera zamazeri kore' nehu'na, tusiza hu'na Jisasi agifi amage' nentaza vahera ha' rezmante'noe. Ana hu'noanagi asunku hunante'ne, na'ankure antahi'na ke'na osu'nena namentinti osu'nogu anara hu'noe; 
1TI.1.14	Ra Anumzamofo asunku zamo'a agtereno avite'ne, amentintine avesizanemo'a Krais Jisasimpi me'negeta negone. 
1TI.1.15	Ama'i tamage nanekegino, hakare'a vahe'mo'za zamentinti hugahaze. Na'ankure Krais Jisasi'a kefoza nehaza vahe zamahokehesigu ama mopafina erami'ne. Ana agu'afina nagra zamagtere'na hakare vahera kefo'zana hu'noe. 
1TI.1.16	Ana hu'noanagi, nagriku esera asuntagi nante'ne, nagrite vahe'mo'za avame zana nege'za, Agrite kumi' vahe'mo'za esnagu agazone huno zamega anteno mani'ne, Krais Jisasinte zamagra zamentinti nehu'za, ksefa hu'za mni vavahu nomni'zana erigahaze. 
1TI.1.17	Menine maka knafi manivava nehia Kini nera, ofrino, vahe'mo onke, magoke Anumzana, konariri'ane manivava hugahie. Tmage.
1TI.1.18	Magoke tamentinti nehu'a mofavre Timotiga, ama avompi kre negamua nanekegu, kagesa antahio. Ko'ma mago'mofonku Anumzamofo naneke asmigeno, kagriku huama hu'nea kasnampa kefi hankve tinka Rantimofo ha'pina, knare hunka hara huo. 
1TI.1.19	Kmentinti azeri hanavetinenka, kagu kagesareti knare antahintahi huo, na'ankure mago'a vahe'mo'za zamenosige'za zamentintifina atre'za vente (ship) eritagnavaziankna nehaze. 
1TI.1.20	Ana agu'afina Haimenasi ene Aleksandake, e'inahu avamera hu'na'e. Ananku hu'na Sata azampi znante'noe, Sata'a kna nezanaminke'ne rempi huteke, Anumzamofo agi'a azanva kea huontesa'e hu'na hu'noe.
1TI.2.1	Anumzamofo agihanta vazi'zana pusaza me'ne. Nunamu huta agihanta nevzita, tagrima tvesi'nia zanku antahinegeta, muse hunenteta, maka vahe zamagi erita zamaza hanigu antahige'snune, 
1TI.2.2	Kini vaheku'ene maka kva krinerantaza vaheku'ene nunamu huzmante'sune, ana nehnunke'za kva huso'e nehnageta, agzone huta, fruzampi Anumza avu'avate ene fatgo mani'zampi so'e huta magoke'pi manigahune. 
1TI.2.3	E'inahu zamo'a Anumza Tzahu ne'mofo (Savior) avufina knare nehigeno musena nehie. 
1TI.2.4	Kefo zampinti tahoke he'nea ne'mo, maka vahemo'za tamage naneke antahi'za zamasimu erisazegu avenesie. 
1TI.2.5	Na'ankure Anumzana magoke mani'ne. Anumzane, vahe'mota amu'nompina, anazanke huno amu'no nera magoke mani'ne, ana nera Krais Jisasi'e. 
1TI.2.6	Tusi'a mizanteti Agra'a avufga atreteno, maka veara miza seranteno, Anumzamo huhampri ante'nea kna eri ama hu'ne. 
1TI.2.7	Ana zanteku huno nagrira nazeri oti'ne, Anumzamofo mono naneke zamasmi'nena antahisnagu, nazeri oti'nea aposol ne'mo'na, nagra tamage nehue, havigea nosue. Zamufga tga osu vahe (gentiles) rempi huzminena zamentinti hu'za tamage nanekea antahihogu huama nehue.
1TI.2.8	E'ina hu'negu nagri'ma nave'nesiana hakare'a kumate vene'nemo'za, ruotage zamazana antesga hu'za nunamuna nehu'za, kevu hu'neza fra vazi'za ke hakare osiho.
1TI.2.9	Nagri'ma navesiana, anahu'kna a'nemo'za zamavasese hanafina hugahaze, kukena knare'za hu'za masigahaze, kukena hanazana vahe'mo'za kezmasane hu'zane, zamanu zamazoka hane'zane, kolire trohuntenaza avasase zane, hage rimpinti zane (pearl), marerisa kukena osiho. 
1TI.2.10	Hu'neanagi Anumzamofo amage' nentonema hanaza a'nemo'za, knare avu'ava nehu'za, ana avu'avateti knare avasese hiaza hu'za hugahaze. 
1TI.2.11	A'mo'a akohe'no rempi humisia ke erizafa nehuno, ke amage' anteno, agzone huno manigahie. 
1TI.2.12	Hu'neanagi nagra a'nemo'za vene'ne rempi huzmi zankuro, kva mani'zankura navenosie, e'igu agzone hu'za mani'snaze. 
1TI.2.13	Na'ankure koteno ve Adamu tro huteno, henka'a ara, Ivina tro hu'ne. 
1TI.2.14	Adamuntera revatga zana fore osu'ne, hagi a'mofo revatga higeno, kumi'pina traka hu'ne. 
1TI.2.15	Hu'neanagi a'nemo'za mofavrema kse nezmante'za, zamentinti nehu'za, ovesinte avesinte nehu'za, mani ruotage hu'za nemni'za, zamagu'ane zamagi'ene, kva hanaza zamo knare mani'za erigahaze.
1TI.3.1	Ama'i tamage naneke, iza'o mono kva manigahue hanimo'a, knare eri'zane huno erino. 
1TI.3.2	Kvama hania ne'mo'a amanahu hino, hazenke'a omneno, magoke a' anteno, manizama'a kva nehuno, fatgo zanke nehuno, avufa antermino nemnino, nantu antentesia vahe agampu nehuno, agra knare'za rempi huzmi ne' nemnino, 
1TI.3.3	hanave rina neno negi oneno, hafra osuno, hagi arimpa fru nehuno, ke hakare osuno, zgogu avesinte'zana atreno. 
1TI.3.4	Agra knare huno naga'a kva nehuno, mofavre zga'a zamazeri fatgo hanige'za, knare kante maniho. 
1TI.3.5	Hu'neanagi naga'a kvagri so'e nosnimo'a, ina kna huno Anumzamofo mono' nona kegva hugahie? 
1TI.3.6	Menima agu'a rukrahe hu'nesnia nera, mono kva ne' manisnie hunka ame'ama hunka azeri o'otio. Agra avufa erisaga nehnigeno Sata'a ana hanifi efreno azeri traka hugahie. 
1TI.3.7	Hagi monopi omani megi'a vahe'mo'za nege'za, knare nere nehnageno, agra havi avu'avapina uramino Sata krifufina ohegahie.
1TI.3.8	Dikenima manisia ne'mo'a, anahu kna huno avu'avapina fatgo huno mani'neno, tare agerura oruno, hanave tintera osuno, havi kantetira zgoa e'orino, 
1TI.3.9	e'inara osuno ani' agu' agesare mani'neno, Anumzamofonte hanave amentinti hu'neana, azeri hampo'na hino. 
1TI.3.10	Ana eri'zana erigahazanki hu'nenka, esera avame antenka eri'za zamige'za knare hu'zama erisagenka, dikeni eri'zana zamige'za eriho.
1TI.3.11	A'ne zamimo'zanena anahu kna hu'za knare hu'za nemni'za, vahe zamefi'a ke osu'za, knare avu'ava hu'za fatgo zanke hakareza hanafina nehnage'za antahi zamigahaze. 
1TI.3.12	Dikenima manisimo'a magoke a' anteno, mofavre naga'a knare huno kegva negrino, noma'afi zantmine, vahe enena kegva krigahie. 
1TI.3.13	Ana dikeni eri'zama knare hu'za erisamo'za knare zamagi eneriza, eri'za zamifina otine'za, korera osu'za Krais Jisasintera hanaveti'za zamentinti hugahaze.
1TI.3.14	Nagra ama avoma kre atrogeno kagritega viana, zaza kna omninesakena ko e'naku nehue. 
1TI.3.15	Hianagi mago'a zamo'ma nazerinke'na omesugenka, nagrama avoma kre troana kagra kenka antahinka hu'nane, vahe'mo'za inankna hu'za Anumzamofo nagara zamagra kegva hugahaze, kasefa huno mni'nea Anumzamofo mono nonte'ma, atru re'nea anumza zafa, tamage kemofo agafa'e. 
1TI.3.16	Maka vahe'mota mago trimpa nehune, Anumzamofo avu'avapi tamentintima hu'zamo'a eama nehie, 
1TI.4.1	Hu'neanagi Ruotge Avamumo huama huno nerasmie, mago'a kna esnia knafina mago'amo'za zamentinti atre'za evunerami'za, rezmatagahu avamu'ene, hankro'mofo naneke rempi huzamisage'za zamagesa anteza antahigahaze. 
1TI.4.2	Havige vahe'mo'za zamagra hu'za, amanahu vahe mani'none nehza vahe'mo'za havi kereti rezmatga nehu'za, knare zamagu zamagesa zamagu'afi me'neana, havi kereti zamagu'a kre hagege nehze. 
1TI.4.3	Ana vahe'mo'za arave osugahaze nehu'za, mago'a kavera oneho hanazana, tamage ke'arema tamentinti nehutma nentahimota Anumzamo'ma tro hunte'nea zana muse hunenteta susu huta erigahaze. 
1TI.4.4	Na'ankure hakare'zama Anumzamo'ma tro hunte'nea zamo'a, knare hu'negu mago'zana otreta tamagra susu hunentetma amne erigahaze. 
1TI.4.5	Na'ankure Anumzamofo ke'mo' ene, nunamumo azeri agru hu'ne.
1TI.4.6	Ama kema monopi mani'naza kafuhe'ima zamasmisunka, kagra Krais Jisasi knare eri'za ne' nemninka, hanavetinka hakare zupa kamentintifine, mono kemofo nehunka, amage'ma nentampina hagegahane. 
1TI.4.7	Hu'neanagi kagra maninka tvava'nemofo knihe kerera fra ovazio, hagi kagra knaka'ane, hanaveka'a Anumzamofo avu'avapi kzeri hanavetio. 
1TI.4.8	Hanki amega tvufa azeri hanaveti hanuna zamo'a, osi'a knafi tza hu'zana eri gahunanagi, Anumza avu'avapi (godliness) maka'za hanuna zamo'a, huhampri'negu meni mani'zampina tza nehuno, henka mani'zampinena tza hugahie. 
1TI.4.9	Ama nanekea tamage naneke me'negu antahi hanavetita erisnune. 
1TI.4.10	Amana zante amuho huta eri'zana enerita mragu'za netune, na'ankure kasefa huno mani'nea Anumzamo'ma esnigu tagra tamentinti nehune, mika zamentinti nehza vahe zamahokehe nere. (Savior)
1TI.4.11	Menima negasmua kea huankerenka huzamige'za amage anteho. 
1TI.4.12	Atregeno mago vahe'mo'a nehza ne' mani'nane huno kagehenkamu otreno, hianagi zamentintima nehza nagatera avame zankna hunka keka'afine, kavu kvapine, zamesi zamante zane, kamentintifine, agru hu'zane, huzmeri hugahane. 
1TI.4.13	Nagra egahuanki, hakare vahera zamazeri atru hunka avontafera hamprinka mono nanekea huama hunka rempi huzamio. 
1TI.4.14	Kagra kagera oknitfa huo, Anumza naneke huama (profesi) hzagenka anampinti Avamu'mofo muse'za (gift) erinke'za, mono kva vahe'mo'za zamaza ante'za eri'za eriogu huhampri kante'naze. 
1TI.4.15	Mika zupa kagra ama erizana kegva nehunka, anampinka eri'zana enerisankeno nena'a fore hanige'za vahe'mo'za kegahze. 
1TI.4.16	Kagrama kavukvama nehanazana kegvanegrinka, rempima vahema hunezmina kenena kegva nehunka, maka zupa anazanke hunka nevanankeno'a, Anumzamo kagrira kagunevazino, keka'a antahinamokizmia zmagu'vazigahie.
1TI.5.1	Ranra vahekura rankea huontenka, negafanku'ma nehanaza hunka fru kefinti antahigo, hanki kahefa vahera negfuma huntenaku nehanaza hunka azeri so'e nehunka, 
1TI.5.2	ranra a'nea negrerama hunentana kna hunentenka, kahefa a'nea, negasaroma hunentanankna hunka knare antahintahifi fatgo kazigati kva huzmanto.
1TI.5.3	Mago kva krintega vahe'ma omni'nesia kento a'nea, kva krizamanteho. 
1TI.5.4	Hu'neanagi mago kento a'ma mofavre'afi, negehoma maninesuno'a esera zamagra rempi hu'za mono'mo hu'nea kante nozamifi zamarera zamafaza kva krizmante'naza nona hu'za kva huzmanteho, Anumzamofona e'inahu zanku ave'nesie. 
1TI.5.5	Ana hianagi agraku nemnisia kento a'mo, Anumzante amentinti nehuno hanine zgene nunamuna huno Anumzana antahigegahie. 
1TI.5.6	Hu'neanagi mago kento a'mo agri'ma avenesia zankuke agesa nentahimo'a, kahefa mani'neanagi avamupina ko fri'ne. 
1TI.5.7	Vahe tmina ama naneke zamasmige'za avaririho, e'ina hananke'za mago'amo'za ke huzmante kanku hakegahaze. 
1TI.5.8	Hianagi mago'mo kora fatgo'a zamazeri so'e osuno, naga'a zamazeri so'e osnimo'a, amentintimo'a amne zankna hanigeno, zamentinti nosnaza vahera zamagtereno haviza hugahie.
1TI.5.9	Hanki kento a'nea zamazama hunaku zamagima kresafina 60ti'a zge kafuma huno, nevente mani fatgo hu'nesia kento a' aza hugahaze. 
1TI.5.10	Ana kentomo knare avu'ava nehiaza negesageno, mofavre zga'a negrino, aru vahe agampu nehuno, mono kva vahe zamaga sese nehuno, knafi mani'nesaza vahe zamaza nehuno, ana eri'zama'a arimpa amino knare huno erigahie. 
1TI.5.11	Hu'neanagi kahefa kento a'nea zamaza hunaku zamagima kresafina onkreho, na'ankure zamesi'zamo zamazu hanige'za Kraisimpi hanaveti'za nemniza'za atre'za ve erigahaze. 
1TI.5.12	Ko'ma huvempa hu'naza kea anama hazazamo rufu'tagige'za, kea eri'za zamufafi eme nentaze. 
1TI.5.13	Eri'za e'ori amne mani'neza, ru nompi ru nompi mreritere nehu'za, nosuna naneke nehu'za, rumofo nanekere zamefiga'a ke hu'za vano nehu'za, osuga naneke nehaze. 
1TI.5.14	Nagrama nagesa nentahuana, kahefa kento a'nemo'za ve eri'za mofavre nente'za, no zamia kegva nehnage'za, huhavi'za huzmanteku hanaza vahe'mo'za kegura hakregahaze. 
1TI.5.15	Na'ankure mago'amo'za hago kana atre'za Sata nevririze. 
1TI.5.16	Hagi mago amentinti nehnia a'mo naga'afi kento a'nema mani'nesazana, agra knare'za huno ana a'neramina zamaza hanigeno'a, mono vahera kna eri ozamisageno, zamagra'zmi zamaza huga osune'naza kento a'nea, mono vahe'mo'za zamaza hugahaze.
1TI.5.17	Elda vahera, Anumzamofo eri'zante kvagri so'e nehza vahera, zamagi erisaga nehuta antegna huta zamiho (dabol ona), e'ima hanaveti'za mono ke nehu'za, rempima hunezmi'za vahera zamaza hugahaze. 
1TI.5.18	E'i ana kante mono avo tafe'mo amanage hu'ne, 
1TI.5.19	Elda ne'ku rumo'za kna ami ke huntesaza kea ontahio, hianagi tagufa vahe'mo'o, tare vahe'mo'ma huramage hanigenka ana nanekea antahio. 
1TI.5.20	Hanki kumi'ma nehza kva vahera, hakare vahe zamufi zamazeri fatgo nehuge'za, maka vahe'mo'za nege'za, kumi' huzankura kore hugahaze. 
1TI.5.21	Anumzamofo avufine, Krais Jisasi avufine, huhampri zamante'nea ankero vahe'zmufi kasamuanki, ama nanekea amage' antenka vahera refko osunka, mago zanke hunka zamesi zamanto. 
1TI.5.22	Ame'ama hunka kzana mago vahetera antenka mono eri'za erisie hunka azeri o'otio. Mago'a vahe'mo'za kumi' hanafina kagra ana kumi'zampintira kagra manigru hunka manio.
1TI.5.23	Tinkera onenka, osi'a waini tina nenegeno krimpamofona kza hino, na'ankure hakare zupa krima enerinkure.
1TI.5.24	Mago'a vahe'mofo kumi'mo'a amate me'ne, kegaga hunte knare koteno vugahie. Hanki mago'amokizmi kumi'moa frakino me'neankino henka efore hugahie. 
1TI.5.25	Anahu kante, hakare vahe'mokizmi knare zamu'zmamo'a amate me'ne. E'ina higeno mago'a vahe'mofo knare zamuzmamo'a oku'a me'neankino, henka'a efore hugahie.
1TI.6.1	Hakare mono nentahi'za zgo e'ori kazokzo eri'za enerimo'za kva vahezmi'a razampi antahinezmisage'za, nege'za Anumzamofo agi'ane, tagrama knare kema nezmasmuna kea huhaviza osugahaze. 
1TI.6.2	Iza'o amentintima nehnia ne'mo kva'a mani'nesigeno'a, kea ruha'ontagino, na'ankure zamagra neramafuze. Hianagi hakare zupa knare hu'za eriza'zmia eriho, na'ankure e'ima e'nerina eri'zana amentinti nehigeta tvesi'nentona kva ne'mo azahuzana erigahie. Ama'i naneke rempi hunezminka zamasmio.
1TI.6.3	Hanki mago'a vahe'mo havige naneke nehnigeno, Ranti Jisas Kraisi nanekene, mago'zahu nosnigenka, e'inahu nanekemo'a knare Anumzamofo avu'ava enena trago'otene, 
1TI.6.4	agra agu'agesa eri antemrenerino mago'zana antahi ama nosie, hianagi agra mago arimpa osu nanekere agenoka nehuno, nanekegu ke hakare nehigeno, e'i anampintira efore hiana rumofo zanku kesane nehuno, fra nevzino, rimpa oti'oti nehinkeno, vahe'ku huhaviza hunenteno, vahe antahi haviza hunenteno, 
1TI.6.5	maka'zupa zamagu'amo knare osu'nea vahe ene fra nevziza, zamagu zamagesamo haviza hu'nea vahe'mo'za tamage kea nosaze. Zamagrama antahi'zana Anumzamofo nanekefintira feno erisanti haregahune nehaze. 
1TI.6.6	Ana hu'neanagi Anumzamofo avu'avama nehu'za agzone hu'za mani'snamo'za, knare zantfa erigahaze. 
1TI.6.7	Ksema nerantageta ama mopafina mago'zana erita ome'none, hagi ama mopama atresuta mago'zana erita ovugahune. 
1TI.6.8	Hagi ne'zantine kukenatima me'nenigeta, e'i ana zankura agzone huta nemnita muse hanune. 
1TI.6.9	Ana hianagi feno vahe maniku hanaza vahe'mo'za, rezmatagafi evurami'za krifu aheaza hanageno, maka havi avu'avamofo zamesi'zampi negi vahe kna nehu'za, zamazeri haviza huzante kezmasane hanageno, ana vahera zamahe haviza huno havi kampi zamareno uramigahie. 
1TI.6.10	Zgogu avesi avesihu avu'avazamo'a maka havi avu'avazamofo agafa'e. Mago'a vahe'mo'za zgogu nehakre'za zamentinti atre'za afete nevzageno, zamasuzamo mani'za zamifina agonazamo kota zmahea kna nehie.
1TI.6.11	Hu'neanagi havizampintira atrenka nefrenka, Anumzamofo vahe mani'nananki, fatgo zanke nehunka, Anumzamofo avu'ava nehunka, kmentinti nehunka, kvesi nezmantenka, hanavetinka nevunka fru hunka manio. 
1TI.6.12	Kmentintimofo hara knare ha' nehunka, kagima higenka manivava asimu'ma eri'nanana azeri hanavetio, hakare vahe zamufi kagra ko huama hu'nane. 
1TI.6.13	Nagra Anumzamofo avufi negasmue, maka'zama asimu ami'nea ne'ene, Kraisi Jisasi tamage kema Pontias Pailoti avufima huama hu'negu, 
1TI.6.14	kagra ana kasegea eri haviza osunka kva hu'negeno, tagri Rantimo Jisas Kraisi efore hino. 
1TI.6.15	Agra knama ante'nere fatgo huno egahie, Agrake asomu'ane vugota hu'nea kva ne'ma (sovereign) kinimo'kizmi Kinie, ra'mokizmi Rane, 
1TI.6.16	Agrake'za ofrino mani'vava hugahie, tusi'a msa'afi mani'neankiza vahe'mo'za urva'o osugahaze. Mago'mo'e huno onke'neanki'za onkegahaze. Agripi Ra agine, hanave'anena mevava hugahie. Tmage.
1TI.6.17	Ama mopafi feno vahe mani'naza vahera huzamasmige'za, ana fenozantera zamufa ra osu'za, ana fenozantera zamentinti osiho, hianagi Anumzamofonte zamentinti hiho, Agrama maka'zama tmigeta eneruna'zanku huta muse hugahune. 
1TI.6.18	Zamagrira huzamasmige'za knare'za nehu'za, knare eri'zamo feno zamigna hanige'za, upama hu'nesaza vahe zamaza hu'zanku nentahi'za, feno zamia retro hiho, 
1TI.6.19	E'inama hanu'za, zamagra henka'a esnia knafima erisnaza zamofo agafa'a knare hu'za eri atru nehu'za, ana hu'za azerisaza zanteti tamage mani'zana erigahaze.
1TI.6.20	Timotiga, Anumzamo antahi kamino kmi'nea erizantera kvagri fatgo huo, avufa'a omne'nea nanekegu hafra hugante'nazana, kamefi hunezminka havigema hanaza vahera antahi'ozamio. 
1TI.6.21	Ana nehu'za mago'amo'za zamentintia atre'za ru'are vu'naze. Anumzamofo asunku'zamo kagrane mesie.
2TI.1.1	Nagra Poli'na, Krais Jisasi aposol ne'mo'na Anumzamo Agra avesite huhamprinanteno knare mni'zana Krais Jisasimpi huhampri'ne. 
2TI.1.2	Timotiga navesinegantoa mofavre nimoka, asuragiganteno asunku'zane arimpa fruzana Anumza nerfantegati ene Krais Jisasi Ranti'mo'a kza huno kamigahie.
2TI.1.3	Nagra Anumzamofo muse hunentoe, nagehe'za hu'nazankna hu'na, erizama'a knare nagu nagesareti kinagane nanterane hakare zupa nunamuma hufina kagrikura antahi negamue. 
2TI.1.4	Kavunu herfi'nana zanku nentahi'na mago kna kagesua nagesa nentahue. Anama hanugeno nagrira muse zamo'a avitegahie. 
2TI.1.5	Nagra antahi'noe kagra kagu'areti kmentintia nehane, kota'zana negageho Lois ene negrera Yunesi'ke znamentinti huna'a kna huno kagripina kmentintia me'ne hu'na nentahue. 
2TI.1.6	E'izanku Anumzamofo musezama (gift) kagu'afima kami'neana hugre kru huo, nazama kavufgare nentogeno, kami'nea zanku hugagesa nehue. 
2TI.1.7	Na'ankure Anumzamo'a kore huno fraki Avamura ontami'ne. Hianagi hanave'ane, avesi'ene, avufga antermino kentahi avamu tmi'ne.
2TI.1.8	Hu'negu Rantimofo naneke huama hu'zantera kagzegura osuo, nagrama Agri kinama hu'nogura kagazea osuo. Hagi nagrane tragotenka knazana knare musenkerera (gospol) Anumzamofo hanavefi erio. 
2TI.1.9	Kefo zantifinti tza huno tvareno ruotge kezampinti tagihu'ne. Mago knare eriza eri'nona zanteku anara osu'ne, hagi Agra agafa'a me'negu huno asunku'zanteti Krais Jisasimpi ofenka'ati tza hu'neazamo mevava nehie. 
2TI.1.10	Hianagi menia tzahu ne' Krais Jisasimpi eriama nehuno, fri'zana eri netreno, tasimu neramino ofri manivava mani'zana knare musenkeafi (gospol) eriama nehie. 
2TI.1.11	Ananku huno Anumzamo'a huhamprinantenege'na ke'a huama nehuna, aposol eri'zana e'nerina, vahera knare musenkea rempia hunezmue. 
2TI.1.12	Na'ankure e'ina nehua agafare natazana e'nerue. Hianagi nagazema hu'zamo'a nazeri otregahie. Na'ankure nagra izantero namentintima nehumofona antahi'na kena nehuna, eri'zama'a erinentoana, Agra antahineankino kva kri ante'nenkeno ana kna efore hugahie. 
2TI.1.13	Nagripinti knare nanekema azerinana kea azeri hanavetio, kmentinti hu'zampino, avesi'zana, e'i Krais Jisasimpi me'ne. 
2TI.1.14	Ruotge Avamu'ma tagu'afi maninemo kza nehanigenka, antahi kamino kami'nea kmentinti'a kegva huo.
2TI.1.15	Kagra antahi'nane maka Esia kaziga mani'naza vahe'mo'za natre'za uvu evuma hu'nazana, ana agu'afina Figelusi ene Hemogenesi'ke natrena'e. 
2TI.1.16	Nagrama seni nofite kina nompima mani'nogeno, agazegu osuno nazama hu'nerera, Onesiforusi nagara Ra Anumzamo asuntgi anteno aza hanie. 
2TI.1.17	Hianagi Romu kumate emani'neno nagriku avune anteno hakreno ne-eno eme nage forehu'ne. 
2TI.1.18	Onesiforusina anama hu'nerera, Kraisi'ma esnia zupa Ra Anumzamo asuntaginteno aza hanie. Hanki nama'a zupo agra nazama hiana, Efesasi kumatera kagra ke'nane.
2TI.2.1	Timotiga navesinegantoa ne'nimoka, Krais Jisasimpi hagerfino asunkuma hunegantegu hunka hanavetinka manio. 
2TI.2.2	Kagra nentahinke'na maka vahe zamufi huzmasmino'a kema amage nentaza vahera huzamasmige'za, zamagra anazanke hu'za ruga'a vahera rempi huzamiho. 
2TI.2.3	Kagra nagrama enerua kna kataza enerinka, Krais Jisasina knare sondia vahe'agna huo. 
2TI.2.4	Kraisi sondia ne'mo'a mopafi mani'zampina uvazi evazia nosie. Na'ankure huhampri ante'no sondia eri'za ami'nea ne' azeri muse hugahie. 
2TI.2.5	Ana zanke huno mago ne'mo zokagopi taragino nevuno, kasege amage' ontesimo'a muse'zana kini fetorira e'origahie. 
2TI.2.6	Hanavetino hoza enerisia ne'mo hoza'afi fore hania ne'zana ese'zana erino negahie. 
2TI.2.7	Negasmua naneke antahi ani' huo, Ra Anumzamo ana kemofo agafa'a hunegasmina, hakare zana antahigahane.
2TI.2.8	Jisas Kraisinku kagesa are'are huo, fripinti eteno oti'ne, Daviti negeho'e, knare musenke (gospol) huama nehue. 
2TI.2.9	Na'ankure nagra ana zanteku hu'na knazana eneri'na hazenke vahe kna hu'na kina nehue. Hu'neanagi Anumzamofo nanekemo'a kina osugahie. 
2TI.2.10	Na'ankure ana agafare maka vahe'mo'za knare hanazegu kna zampina mase'na oti'na nehue. Ana hanuge'za hamprima zamante'nea nagamo'za Krais Jisasi'a zamaresige'za manivava konariri msa'a (glori) erigahaze. 
2TI.2.11	Ama'i tamage naneke, Jisasi'ene fri'nomota, agrane ksefa huta manigahune. 
2TI.2.12	Knazama hanavetita mani'neta tagrama erisunana, henka'a Agrane kini kva vahe tro huta manigahune. Agriku ontahi'none huta tagrama hanunkeno'a, tagrikura ontamage'noe huno Agra nena hugahie. 
2TI.2.13	Tagra tamentintia nosunanagi, Agra ke'a ruotagregahie, na'ankure Agra havigea osugahie.
2TI.2.14	Maka vahera huzmagesa huge'za ama ana nanekea antahiho. Kazigazi hunka Anumzamofo avufina zamazeri atru nehuge'za, ana nanekegura ke hakare osu'za fra ovaziho. Fra nevazisage'za antahisaza vahe'mokizmia zamazeri havia hugahie. 
2TI.2.15	Eri'zanka'a kazigzi hunka e'nerigeno, Anumzamo negageno erizanka'agu muse hunegantena, kagazegura osugahane. Ana nehinkenka tamage naneke'a hufatgo hunka huama hugahane. 
2TI.2.16	Hianagi avufa'a omne mopafi zante hantaka hantoko naneke hanafina manigno, na'ankure ana zamo'a zamaza osnige'za havi anumzamofo avu'ava hugahaze. 
2TI.2.17	Ana naneke zamimo'a zamufgafi (gengrin, kensa), fugo namumo tera huno via kna nehie. Ana nanekema nehaza vahe'pina, tare netre mokizni znagi'a Himenasi'ene Filetusike, 
2TI.2.18	tamage naneke atre'ne hzagrena'a netremoke fri'zanpinti oti'zana hago fore hu'ne nehune, mago'a zamentintine vahera zamarimpa kna erinezmi'e. 
2TI.2.19	Ana hu'neanagi Anumzamofo nanekemo avempa huno arafuna reno me'ne, azanko avo (seal) me'negeno amanage huno kre'ne, Ra Anumzamofo nagare hu'za mani'naza vahera zamantahino keno hu'ne. Maka agi hanta nevaziza Ra Anumzane nehaza vahe'mo'za kefo mani'zampina maniagetagi'za maniho.
2TI.2.20	Menia mago ra nompina kolire ene silivareke tro hu'naza tinkvogera omne'ne, hagi mago'a zafare ene mopare trohu'naza tinkvone me'ne, mago'a kavomo'a ra agi amigahie. Hanki mago'a kavomo'a, ra agi'a omigahie. 
2TI.2.21	Hu'negu, mago'mo ana kefo zampinti agu'a sese hanimo'a, ra agi ami' tintafe kna hugahie. Zamazeri otage hanige'za, ozafa zamimofo eri'zampina knare hu'za eriga nehu'za, maka knare eri'zama erisagu zamu ante'za manigahaze. 
2TI.2.22	Menia kahefa vahe'mo'za kefo avu'avazanku zamagesa nentahizankna osunka atrenka fro, fatgo zamofo nevaririnka, kmentinti nehunka, vaheku kvesinezmantenka fru hunka manio. Iza'o fatgo huno nemnino, Ra Anumzamofo agihanta nevzisia vahe'ene manio. 
2TI.2.23	Hu'neanagi negi neno antahi'za omne vahe knara osuo, antahi sankeno'ma hafra huga hu'nesia kegura kamefi humio. 
2TI.2.24	Ra Anumzamofo vahemo'za kefra ovazi snaze, hianagi vahera zamesi nezmante'za, rempi hunezmi'za, hazenke huzmante'saza vahe enena agzone hu'za maniho, 
2TI.2.25	Fru huta fru kefinti ke hakare hurmantesamokizmia zamazeri fatgo hiho. E'ina hanageno ana ke ontahisaza vahera Anumzamo zamaza hina, zamagu'a rukrahe nehu'za tamage kea antahi'za keza hugahaze. 
2TI.2.26	Anahina zamagu'a ante fatgo nehu'za, Sata kifopima ahe'nazana katufegahaze. Sata'a kina huzmante'nege'za avesi'zama nevaririza zampintira atre'za vugahaze.
2TI.3.1	Hianagi kagra Timotiga antahi ani' huo, mona mopa vgaresia knama upa'ma hanigeno'a, tusi'a knaza fore hugahie. 
2TI.3.2	Na'ankure ana knama fore hanige'za, vahe'mo'za zamagraguke zamagesa nentahi'za, zgogu zamesinente'za, zamagra zamufga ra nehu'za, vahe zamage henkami netre'za, urinkege nehu'za, zamarera zamafa naneke erizafa osu'za, vahera muse kea huozmante'za, agru hu'za omnigahaze. 
2TI.3.3	Vaheku zamasunku osu'za, mago zamarimpa hu'za eri fatgo osu'za, vahe zamarimpa nere'za, vahe zamefiga'a ke nehu'za, manirva ohe'za, vahe zamata zamizanku'ke nehu'za, knare'zama hu'zankura zameosigahie. 
2TI.3.4	Komoru (betray) hunezmante'za, vaheku antahiozmi'za, osu'naza zante havige hu'za zmavufga ra nehu'za, mopafi mani'zante zamesinente'za, Anumzama avesi antega kana atregahaze. 
2TI.3.5	Zamagra Anumzamofo avu'avara amega zamufareti nehu'za, zamagra tusi'a hanave Anumzamofompi me'neana zamefi hunemize. E'inama nehaza vahera nezmatrenka mani rure hunka manio. 
2TI.3.6	Na'ankure amu'no zamifina mago'a vahe'mo'za vahe nompi antagrige antagrige hu'za mreneri'za, zamagu'amo hanave otigeno kumipi kna zamisige'za mani'naza a'nemokizmi, kereti zamazeri havia hazage'za, naneke'zmi erizafa nehu'za zamavemanesia zante hakare'a havizana erifore nehaze. 
2TI.3.7	Mika'zupa ana a'nea rempi huzamige'za netahizanagi, tamage nanekea antahi ama nosaze. 
2TI.3.8	Janesi'ene Jambresikea korapara Mosesena ke ha'rentena'e, ana zanke hu'za rempi huzmi vahe'mo'za ke tamagemofona ha'renentaze. Antahintahi zamimo'a savri hige'za, zamentintimo'a haviza hu'ne. 
2TI.3.9	Hu'neanagi zamagra magore hu'za tagateoregahaze. Maka vahe'mo'za kesazana antahintahi'zamimo'a neginagi hu'naze. Janesi'ene Jambresike negi nena'a kna hugahaze.
2TI.3.10	Timotiga rempi hunezmua kere nevaririne, nagri mani'zane, mago'za hunaku nagesa antahuane, namentinti huane, kfegfa osu'na ako nehena, navesi nezmante'na, knafi nemni'na anazanku osu kazigzi nehua zante nevaririne. 
2TI.3.11	Nazanva ante'za nahe'zanasuza nehu'za, nataza nenami'za neganke'za Antioku kumate'ma hu'nazana, Ikonium kumate ene Listra kumate enema, nazanva hu'za nahe'za nasu'za nehzage'na kna zampina mse'na oti'na nehue. Ana hzanagi ana miko zampintira Ra Anumzamo nahokeheno nazeri natre'ne! 
2TI.3.12	Tamage, aza'o Krais Jisasimpi hagerfino Anumzamofo avu'avate mani'naku hanimofona, vahe'mo'za knara zamante'za zamazeri haviza hugahaze. 
2TI.3.13	Hianagi havi vahe'mo'zane krunage nehza vahemo'zanena, haviza nehaza zampintira agtere'za tusi'a havizampi ufregahaze. Vahe'ma rezmatga nehza'zantera, ana zanke hu'za zamagri'enena rezmatga hugahaze. 
2TI.3.14	Ana hugahzanagi kagra, kazigzi hunka ko'ma rempima hunka antahinana kea azeri hanavetio. tagrama rempima hugami'nonazana kagra antahinka kenka hu'nane. 
2TI.3.15	Osi'moka otage avon tafepima me'nea nanekea antahime enka e'nane, e'i ana nanekemo knare kagukagesa negamina kmentinti nehunka, Krais Jisasipinti kahokeno kagu'vazizana erigahane. 
2TI.3.16	Anumzamo huzamasmige'za maka ruotage avontafepi me'nea nanekea kre'nazankino, huzmi'sanana knare azahuzana me'neankino zamazeri fatgo nehuno, kazaki'zana eri fatgo nehuno, huzmeri hanige'za fatgo avu'ava hu'zankuke zamagesa antahigahaze. 
2TI.3.17	Na'ankure Anumzamofo vahe'mo'za atupa'ma hu'zankura ana nanekemo vite'zmante'nena, maka knare'za zamia erigahaze.
2TI.4.1	Timotiga Anumzamofo avufine, Kraisi Jisasima kasefa huza mani'naza vahe'ene, fri' vahe'ene refko huzmantesia ne'mofo avufi, Agra'ama eama nehinkeno, Agri'a mona kumamo efore hania knagura, 
2TI.4.2	knare nanekea huzamasmio, kva hu'nenka kna'arero amne knarero, havi knarera zamazeri fatgo nehunka, hazenke hanazana, hanave kefinti zamazeri fatgo nehunka, kzone kefinti zamazeri fru nehunka, kavesra osunka kazigzi hunka knare naneke huama huo. 
2TI.4.3	Na'ankure mago knama enke'za vahe'mo'za knare kema antahizankura zamesra nehu'za, zamagra zamesiza nevariri'za zamesisia nanekema hanaza vahe zamage antegahaze. 
2TI.4.4	Tamage kea zamesra hunente'za agafa'a omne kere zamagu'a ante'za zamavririgahaze. 
2TI.4.5	Hu'neanagi kagra knare antahintahi e'nerinka, maka knaza fore hanifina katazana e'nerinka, kazigzi hunka Kraisintega vahera zamare anto, Anumzamo eri'zama kami'nea erizana erivgaro.
2TI.4.6	Na'ankure nagrira hago kofta knafi, waini ti ofa hazankna hu'za korani'a eri tagi atregahaze. Nagrama vanua knani'mo'a hago atupa nehie. 
2TI.4.7	Nagra namentinti'a azeri hanavetina mani'nena, knare ha' hu'na nagiama re'na e'noana hago ehnatue. 
2TI.4.8	Henka tagenoka hania zupa, fatgo avu'avazamofo kini fetori antani nantesiana antenante'ne. E'i Ra Anumzama fatgo huno naneke fgagohu ne'mo, ana knama ehnatisia zupa namigahie, nagrikera onmigahie. Hagi maka veama avesi nente'za eama hanigu Agri avegamanentaza nagamozane erigahaze.
2TI.4.9	Nagrama mni'norega ame'hunka esnanegu nentahue. 
2TI.4.10	Na'ankure Demasi'a, ama mopafi zanku avenesigeno, nagrira natreno Tesalonaika kumate vu'ne. Kreseni'a Galesia kumate vigeno, Taitusi'a Dalmatia kumatega vu'ne. 
2TI.4.11	Luku agrake nagranena mani'ne. Makina esnunka avrenka eno, nagri'ma naza hunoma eri'za erisigu egahie. 
2TI.4.12	Hianagi Tikikusina nagra huntogeno Efesasi kumatega vu'ne. 
2TI.4.13	Hanki Timotiga ne-enka anakre ku'nia Troas kumate Kapusi nompi atre'na e'noana e'nerinka, mago'a avontafe'ene, zgagfa akrute kre'naza avontafe ante'noane erinka eno. 
2TI.4.14	Alexandama kopama kreno tuzampaza tro nehia ne'mo'a, tusiza huno natazana nami'ne. Ra Anumzamo anazantera nona'a huntegahie. 
2TI.4.15	Kagra ana ne'kura kvagrio, na'ankure agra hanavetino huama nehuna kerera hara renerante. 
2TI.4.16	Hianagi ese'ma nanekefima otuge'za magomo'e huno navega osu'ne, natre'za vu'za e'za hu'naze, ana zankure huno Agra nona'a huozmantesie. 
2TI.4.17	Hianagi Ra Anumzamo onatreno nagrane mani'neno hanave nami'ne, ana higeno nagrama nehua nanekemo'a ama hnige'za, maka zamufga tga osu vahe'mo'za antahigahaze. Ananku huno nagrira nahoke aheno laionimofo agipintira navzu hutre'ne. 
2TI.4.18	Ra Anumzamo maka havizampinti nahoke heno nenavreno, Agra nemnia kumate monafinka kva hunanteno navreno vugahie. Agra konariri nentake msa'afi nemnimofo agi'a maka zupa hentesga huvava hanune. Tmage.
2TI.4.19	Prisilane Akuila kizniregane, Onesiforus nompi nemniza nagategane musenke vie. 
2TI.4.20	Erastusi'a Korinti kumate manige'na, Trofimasi'a kri erige'na Maeletus kumate nagra atre'na e'noe. 
2TI.4.21	Kafegfa hunka zasi ikana ohnati'nesigenka eno. Ebulusi'a musenke atregante, anazanke huno Pudensi'ene, Linusi'ma, Klaudia'ma, maka tafuhe'zane, tsarahe'zane muse ke atregantaze. 
2TI.4.22	Ra Anumzamo kagri avamu'ene manisie. Asunku'zamo'a kagrane mesie.
TIT.1.1	Anumzamofo eri'zampi nagra Poli'na kina hu'nena, Jisas Kraisi aposol ne'mo'na, Anumzamo huhampri zamante'nea vahe zamentinti zamazeri hampo'na nehanuge'za tamage antahi'zamofo amage'nente'za, anumzamofo (godly) avu'avapi fatgo hu'za mani'nesageno, 
TIT.1.2	manivava asimu fore hanigu tamentinti nehuta avega antesune. Havige osu Anumzamo ama mopa fore osu'negeno, korapa huvempa hunte'neane. 
TIT.1.3	Hianagi Agra hunte'nea kna efore higeno, ke'amo eama higeno, mono ke hu'zana nagri hunantege'na, Anumza Tzahu ne'mofo (Savior) kasege'afi nehue.
TIT.1.4	Taitusiga tamage mofavre'nimoka, mago'ke tamentinti nehu'a ne'mokarega ama avona kre negamue,
TIT.1.4	Arimpa fruzane, asunku'zanena, Anumza Nerfantegati ene, Kraisi Jisasi tazahuno taguvazi ne'mo'a asunkuzama'aretira karimpa frua kamigahie.
TIT.1.5	Nagrama Kritima katre'na vu'noana amanahure, kagra inazama vgaore'nesia zana eri fatgo hunka, mono nonte vugota vahera (elda) magoke magoke kumate nagrama kasamisure zamazeri otitere huo. 
TIT.1.6	Hanki mono kva vahe'ma zamazeri otisunka, hazenke'a omane, magoke a' ante'nesia vahe, mofavre zga'amo zamentinti nehina, ke amge'a nentesageno, mofavre zga'agu hazenke nehaze huza nosnia vahe azeri otio. 
TIT.1.7	E'igu mono kva vahera hazenke'a omneno, na'ankure Anumzamofo eri'zante kegva hugahie. Agra'a avesi'za ovaririno, ame huno rimpa aka oheno, aka tinte negia oneno, ke hakare osuno, havi kanteti feno e'norisia vahe azeri otigahane. 
TIT.1.8	Hu'neanagi vaheku vhaku'ma nehuno, knare'zanku avenesino, agra'a mani'za kegva nehuno, fatgo avu'ava nehuno, mani otge nehuno, ke amage' nenteno, 
TIT.1.9	tamage kema husmi'naza kere amentinti nehuno, agra mago'amokizmia so'e ke nezmasmino, huhaviza hanamokizmi'a zamazeri fatgo nehuno, zamaverihugahie.
TIT.1.10	Na'ankure maka vahe'mo'za vugote'naza vahe kea ha' renente'za, rumokizmigu krunage nehu'za rezmatga nehzana Jiu nagama vene'ne zamufa tga nehaza naga'ene tragote'naza vahe'mo'za anara nehaze. 
TIT.1.11	Zamasminke'za zamagira hamunki'za maniho, na'ankure zamagra maka famo, tramena havi kefinti huzmasmi'za tamage kefintira, zamazeri havi kampi nezmatraze. Zamagra zgo erinaku ana nehaze. 
TIT.1.12	Mago Kriti ne' amu'no zamifi korapa kasnampa ne' (profet) mani'nea ne'mo, zamagriku amanage hu'ne, Kriti vahe'mo'za maka zupa havigege nehu'za afi' zgagfagna hu'za mani'naze. Feru vahe mani'ne'za, zamagra zamarimpa eri avite zanku'ke nehaze. 
TIT.1.13	Ama kea tamage naneke, hu'negu hampo'na kefinti huge'za, zamentintifina fatgo huza mani'ne'za, 
TIT.1.14	Jiu vahe'mokizmi kanihe kere'ene, kase ke zamirera, tamagesa antahiozmiho zamagra tamage kea zamefi humi'za novaririze. 
TIT.1.15	Tamage, hakare veamo'za avusesema hu'nenageno'a hakare zamo'a avusese hu'ne. Hianagi zamentinti osu namokizmi'a, mago zamo'a avusese osu'ne. Tmage zamagu zamagesamo ene antahintahi zamimo'a haviza hu'ne. 
TIT.1.16	Zamagra Anumzamofona antahita keta hu'none hu'za zamagitetira nehaze. Hu'nazanagi, mani'zazmifina zamagra zamefi Agrira hunemize. Zamuzma antaza zamo'a kasri'ne, kea amage' onte'za, mago knare'za hugara osu'naze.
TIT.2.1	Hianagi kagrama rempi huzmisanana, tamage kema hu'nesia ke'age (doctrine) huzamasmio. 
TIT.2.2	Ranra venenea rempi huzamige'za, fru kefinti kea antemse'za ranke osu'za, knare zmavuzmava nehu'za, knare zamagu'zamagesa antahiho. Hankave zamentinti nehu'za vaheku zamesi nezmante'za, kragogo onkiza hanaveti'za maniho.
TIT.2.3	Ana zanke hunka ranra a'ne rempi huzamige'za, mikaza hanafina Anumzamofo agorga mani'ne'za, vahe agenke osu' aka timo'a zamazeri havia osnige'za knare'za rempi huzamiho. 
TIT.2.4	Ana nehu'za zamagra zahufa a'ne nagara zamumro antesage'za, ve' zmine, mofavre zaminena zamesi zmantegahaze. 
TIT.2.5	Knare zamagu'zamagesa nentahiza avusese hu'za mani'ne'za, vaheku vhaku nehu'za, nezme agorga'a mani'nesage'za nege'za Anumzamofo nanekea huhaviza osugahaze.
TIT.2.6	Anahu kna hunka nehazave nagara zamumro antege'za, kegva hu'za maniho. 
TIT.2.7	Hakare'zama hanampina knare avu'ava huzamio. Huzameri hanampina zokago vakago osunka tamage ke'age nehunka, 
TIT.2.8	tamage ke'age huzamasmigeno mago'mo'a huhaviza huoganteno. E'ina hanankeno aza'o huhaviza hugantesimo'a agzegu hugahie. Na'ankure zamagra havigema hurante zankura hakregahaze.
TIT.2.9	Kazokzo eri'za vahera rempi huzamige'za mika'zama hanafina kva vahe'mokizmi zamagorga mani'ne'za zamazeri muse nehu'za, ke nona'a huozmante'za, 
TIT.2.10	mago'zazamia kumzana oseho. Hagi eri'zana antahizami'are erifatgo nehnageno, e'i anazamo Anumza tzahu ne'mofo mani'za huzmerisage'za nege'za, mono nontahisaza kva vahe'mozane, megi'a vahe'mo'za zamagu'a rukrahe hugahaze.
TIT.2.11	Hu'neanagi Anumzamofo asunku zamo vahe avare'zana hakare vahete erino efore hu'ne. 
TIT.2.12	Tagri rempi huramino mono ontahi avu'avazane, ama mopafi zanku avesi'zanena atreho nehuno, hagi tmufa kva huta, fatgo huta anumza (godly) avu'avate ama kna'afina maniho, 
TIT.2.13	ana knama esigu avega anteneta muse nehune, tusi'a msa'afi efore hanigu, Ra Anumzantima, Tzahu ne' Kraisi Jisasi esigu avega ante'none. 
TIT.2.14	Tagriku huno Agra'a avufga atreno kefo'zampinti miza seranteno tvare atre'ne, Agri'a vahere huno sese huranteno, tvare Agrarega tante'negu, muse nehuta knare'zanke hanune.
TIT.2.15	Mika'zana kagripi hampo'na huno me'neanki rempi hunezminka, hampo'na tinka nezmasminka, zamazeri fatgo nehuge'za, kagrikura amne vahere hu'za osiho.
TIT.3.1	Kagra vahera huzmagesa huge'za, ugagota huno kva hu'nesia nero, kamanifi agi me'nesia ne'mo hania kea amage' ante'za mani'ne'za, knare'zama hu'zanku trohu'za maka'zupa maniho. 
TIT.3.2	Zamagra mago mofonkura amefiga'a kea huonte'za, agazone zampi nemni'za, zamarimpa fru hu'za mani'ne'za, maka vahera agazone huzmanteho,
TIT.3.3	Korapara mago'a knafina tagra'nena, haviza huta knare osuta negi neneta, ke ru hanentagita, havige reravatga hzageta, kefo zamofo avu'avapi kina hu'neta, vahe'mofo zanku kersane nehuta, vahe antahi haviza hunezmanteta, tagrati antahi haviza ohu ahu hu'none. Vahe zamatagri naneke nehunkeno,
TIT.3.4	Anumzama, tagri Tzahu ne'mofo Agri'a knare muse'zane, avesi'zanemo eama hu'ne. 
TIT.3.5	Agrama tza hu'neana, knare fatgozama hu'na zankure huno tza osu'ne, hanki Agra'a asunku huranteno tza hu'ne. Agrama tza hu'neana sese huranteno, tazeri ksefa mofavre seranteno Ruotge Avamuteti tazeri ksefa hu'ne. 
TIT.3.6	Anama hu'neana Jisasi Kraisi tzahu ne', Agripi Avamura azeri usasi okino tagi tregeno e'ne. 
TIT.3.7	Hu'neankita tahokeheno asunku zama'areti, kumipinti tazeri fatgo hu'negu huhamprima tantegeta avegama ante'nona mani'vava mani'zana erigahune. 
TIT.3.8	Ama'na nanekea antahi ankerenka, antahi ani' hanana naneke nehue. Hagi amama ksami'nua nanekea kagra hanavetinka vahera zamasmige'za, Anumzamofonte zamagu'a nentesamo'za kva hu'ne'za knare zanke'za hugahaze. Ama zamo'a knare'za fore nehuno, vahera zamaza hugahie.
TIT.3.9	Hu'neanagi, antahi'za omne vahe kna hunka havi kegura fra vazige, korapa zamagehe'za forehu anante anante hu'za e'naza vahe zamagireku ene Juda vahe kase kegura fra ovazio. Na'ankure e'i anazamo'a mago knare'zana erifore osuno, haviza eri fore hugahie. 
TIT.3.10	Hanki tmazeri refko huku hnimofona pusante agesa eritenka, anante mago'ene avumro antegeno'ma kema ontahisigenka, anantera mago'zana osunka kmagena humio. 
TIT.3.11	Kagra e'inahu vahera kumi' vahe mani'ne hunka antahinka kenka hugahane, agra'a kefoza hiazamo azeri haviza nehie.
TIT.3.12	Atemasimpi, Tikikusino hunte'sugenoma kagritega erizanka'a kza huku esnigenka, ame hunka nagritega Nikopolisi kumate eno, na'ankure zasi ko'ma atania knafina, ana kumate umaniku nagesa nentahue. 
TIT.3.13	Hanavetinka Zenasi ke refkohu (lawyer) ne'ene, Apolosi kiznia ka vu zaznifina znaza hugeke magozankura upara osi'o. 
TIT.3.14	Tagri vahe'mo'za knare'za hu'zanku zamagesa nentahi'za, mani'za zamifi atupa hu'ne'za zamaza hania zanku hanaveti'za eri fore nehu'za, ferura amnea omniho.
TIT.3.15	Maka nagrane nemnimo'za musenke hurmantaze. Zamesima nerante'za, zamentinti nehza vahetega musenke vie. Anumzamofo asunku'zamo tamagra ne megahie. Tamage.
PHM.1.1	Nagra Poli'na, Kraisi Jisasi erizante kina hu'nomo'nane, nenafu Timoti'ene ama avona, Filimoniga magoka eri'za enerita tavesinegantona rone timokaregane, 
PHM.1.2	nersaro Apiane, magoka Anumzamofo eri'zama e'neruna ne' Arkipusine mono naga'ma, nonka'afima atruma nehaza nagamotaregane ama avona kreneramune.
PHM.1.3	Anumza Nerfane Ranti Jisas Kraisi asunku'zamo'ene arimpa fruzamo'a tamagrane mesie.
PHM.1.4	Mika zupa nunamuma hufina, kagriku'ma antahinegami'na, Anumzani'amofona susu hunentoe. 
PHM.1.5	Na'ankure mono naga'ma kavesinezmantenka, Ramofo Jisasinte'ma kamentintima nehana zamofo kea, nagra antahi'noe. 
PHM.1.6	Hagi nagrama nunamuma nehuana, kamentintima nehana zana kagrama tazeri hanavetikema nerasamina zamo'a, antahintahizanka'a erira nehina, Kraisimpima makamota asomu'ma me'neazana antahi ama hugahane. 
PHM.1.7	Hu'negu rama'a muse nehu'na hanave enerue, na'ankure kagra nerfuga mono nagamokizmi zamagu'a zamazeri hanavenetinkena muse nehu'na fruhu'na nemanue.
PHM.1.8	E'ina hu'negu, nagrira Kraisi'a nazeri hanaveti'neankina hanave ke hu'na fatgoza huo hu'na hugantegaragi, 
PHM.1.9	Nagra Poli'na, Krais Jisasi erizante kina hu'noa ne'mona, navesigantoa kazigati, kazeri otike huna kantahinegoe. 
PHM.1.10	Kina nompi mani'nena azeri nenamofoza hu'noa mofavreni'a Onisimusinku, nagra kazeri otike hu'na kantahi'negoe. 
PHM.1.11	Kotera kagri kavurera mago eri'za eriga osu'neanagi, menina kagrite'ene nagrite'enena, eri'zama'amo'a me'nea ne' efore nehie.
PHM.1.12	Kagritega etena, Onisimusina tumoni'agna hu'nemofo nagra huntogeno nevie. 
PHM.1.13	Knare musenkegu'ma kina hu'na maninofi, kagri no erino manineno naza haniegu navenesie. 
PHM.1.14	Hianagi kagrama ontahinesanke'nama, nagrama mago'zama huntesua zankura navenosie. Hagi nagra aza huo hanuazanku, aza hu'zankura navenosianki, kagraka'a kavesite aza huo.
PHM.1.15	Na'ankure amana agafarepi Onisimusima osia knafima kagri'ma katreneana, ete avresankeno kagrane manivava haniegu anara hu'ne. 
PHM.1.16	Menina Onisimusia mago'ane kazokzo eri'za nera omanine. Hianagi nagritera kazokzo eri'za vahera agatereno navesinentoa nenfu'e. Hu'neanagi menina kagritera amega tavufare'ene Ramofompina mago'ane mono nerafu manine 
PHM.1.17	Hagi nagranema tragoteta eri'zama e'neru'a zanku'ma nentahisunka, nagri'ma nenavranaza hunka Onisimusina avro. 
PHM.1.18	Mago'za nehuno haviza hugantenesio, mago nofi hu'nesiana nagra miza hugahue. 
PHM.1.19	Poli'na Nagra'a nazanu ama avona krenegamue. Nagra nona hu'na mizana hugahue. Nagra kagu kamemofona kaza hunoanagi, kagra nofira hunantenane hu'na nosue. 
PHM.1.20	Tamage nenfuga, Ramofompina knare hunantenka, Kraisimpina nagu'a nazeri kasefahu kea nasami'nanegu nehue.
PHM.1.21	Nagra kantahi'negoazana, agaterenka hugahane hu'na antahinegamina, ama avona krenegamue.
PHM.1.22	Hagi anama nehanunka noma emasesuazana retro hunanto, na'ankure nagra amuha nehuankino, nunamu tamia Anumzamo'a antahino, kinafintira katufe natresagena vu'naku aveganentoe.
PHM.1.23	Kraisi Jisasi erizanku hu'za magoka kina hurante'naza ne'mo, Epafrasi'a musenkea atregante. 
PHM.1.24	Anahukna hu'za magoka eri'za eneruna nagamo'zanena, Makima Aristakusima, Demasima, Luku'ma, musenkea atregantaze.
PHM.1.25	Ranti Jisasi Kraisi asunku'zamo'a tamagrane mesie.
HEB.1.1	Anumzamo'a korapara tagehe'mokizmia, kasnampa vahepi huvazino rama'a zupa ruzahu ruzahu kazigati kegaga huzami'ne. 
HEB.1.2	Hianagi menima vgare knafina Nemofompi huvazino keaga huramiana, e'i ana Mofavre'amofo azampinti ama mopa erifore hu'nemofo maka'zana erisinti harete'ne. 
HEB.1.3	Ne'mofavre'amofompi Anumzamofo msazama'amo'a remsa nehigeno, Agrikna huno mani'neno, Agri'a hanave ke'areti maka'zana erigasefa huno nevuno, kumi'ma eri agruhu eri'zama eriteno, Marerisgahu Anumzamofo azantamaga kaziga monafinka mani'ne.
HEB.1.4	E'ina hu'negu ankerontamimofona zmagetereno ragi e'nerigeno, Anumzamo'ma Agima ami'nea agimo'a makamokizmia zmagaterene. 
HEB.1.5	Na'ankure Anumzamo'a ina ankeronku huno, 
HEB.1.6	Hagi zage mofavre'ama avreno ama mopafima ne-eno'a, atrenkeno ana miko Anumzamofo ankeromo'za mono hunteho hu'ne.
HEB.1.7	Anumzamo'a ankerozga'agura huno, 
HEB.1.8	Hu'neanagi Ne' mofavre'agura huno, 
HEB.1.9	 (Sam-Zga 45:6,7)
HEB.1.12	(Sam-Zga 102:25-27)
HEB.1.13	Hianagi ina ankeronku Anumzamo'a huno, 
HEB.1.14	Hagi ankero vahera eri'za vahere, zamagra avamutaminkino Anumzamo'a zamahokeno zmavaresia vahete kegva huzamante'nigu huzmantege'za e'naze.
HEB.2.1	Na'ankure e'ina agafare ko'ma antahi'nona kemofona antahini' nehuta atreta akoheta ogamu'a ovanune. 
HEB.2.2	Na'ankure Anumzamo ankero vahepi huvazino nehia ke'mo'a, tamage huno efore nehie. Kasegema rutagrezane ke ontahizamofona, mizama'a me'ne hunesiana, 
HEB.2.3	Anumzamo'ma tahoke'neazama tamagenama humisuta, tagra inankna huta rimpa hezana agateregahune? Ama ana tahoke'zana esetera Ramo hu'ama higeno, Agrite'ma zamentintima nehaza vahete amara higeta ke'none. 
HEB.2.4	Anumzamo'a avamezampima, kaguvazampima, ruzahu ruzahu kaguvazampi huama nehuno, Avamumofo musezanena Agra'a avesite refko huno nezamie.
HEB.2.5	Henkama esia mopaguma nehuna mopa, ankero vahe'mo'za kva hiho huno huozamante'ne. 
HEB.2.6	Hagi avontafepina anage hu'naze. 
HEB.2.8	 Na'ankure mago'zamo'a agri kvafintira mani oganegahianki maka'zamo'a Agri kvafinke me'ne. Hianagi menima konana, maka'zamo'a Agri kvafina omanene. (Sam-Zga 8:4-6) 
HEB.2.9	Osia knafi ankero agorga azeri fenkate'nea nera tagra Jisasina kenone, menina azeri antesga huno msazama'areti kini fetori antente'ne. Hu'negu Anumzamo asuragirantenegu mikamotagu huno frizampina ufrene. 
HEB.2.10	Ana miko'zana Anumzamofo zantami megeno, ana maka zantamina Agri'a hankavereti trohune. Hagi ana miko Anumzamofo mofavre nagara zamahokeno zamaza hanige'za masazama'afina manisazegu Anumzamo'a fatgo huno kumi'a omanenea Ne' Jisasina tamigeno atazana eri'ne.
HEB.2.11	Na'ankure vahe'ma zamazeri agru hu'nemo'ene, agruma hu'naza nagamo'za, magoke ne'pinti fore hu'nazankino, nensaro nenafuo huno huzankura agazea nosie. 
HEB.2.12	Agra anage hu'ne, 
HEB.2.13	Mago'ane anage hu'ne, 
HEB.2.14	Mofavre'mo'za zamavufgane korane mani'nagu, Agranena zamagrikna huno ama avufare eme frino, fri'zamofo hankavema sata'ma kinama hurante'nea hanavea azeri amnezankna hu'ne. 
HEB.2.15	Hagi fri'zamofo korozampima kazokzo eri'za vahekna hu'za kina hu'za mani'namokizmia kazufe zmantege'za fruhu'za mani'naze. 
HEB.2.16	Na'ankure Agra ankero zmaza hu'nakura ome'neanki, Abrahamumpintima fore'ma hu'naza nagamokizmi zmaza hu'naku e'ne. 
HEB.2.17	E'ina hu'negu Agri'a nefune nesaroma hunentea avu'ava huno mika'zampina nehuno, Agra Anumzamofo avurera asuragiranteno ke'are oti fatgohu prisi ne' nemanino, vahe'mokizmia kumizmi nona huno magoke zupa apasezmante ne' mani'ne. 
HEB.2.18	Na'ankure Agra reheno kezampi ufreno ataza eri'nemo, tamarehe zampima unefrazamota tamaza hugahie.
HEB.3.1	E'ina hu'negu ruotage hu'naza mono nerafugata, tagrama huama nehuna Jisasinkura Aposol ne' mareri agaterenea prisi nere hutma antahi amiho. 
HEB.3.2	Mosesena tamage huno Anumzamo huhampri antegeno mika vahe'afi mani fatgo huno mni'neankna huno, huhampri ante'nemofonte Jisasi'a mani fatgo huno mani'ne. 
HEB.3.3	Hu'neanagi Jisasi'a Mosesena agatereno ra agi erigahie. Nomagi vahe'mo'zama noma ki'naza nomofoma agatere'za ra zamagi enerizankna hugahie. 
HEB.3.4	Na'ankure ana miko nona vahe'mo'za negizanagi, Anumzamo mika'zana trohune. 
HEB.3.5	Mosese'a mika vahe'afina eri'zana avariri fatgo huno eneria nekino, henkama fore'ma hanizamofo avame'za mni'ne. 
HEB.3.6	Hianagi Ne' mofavre'amo Kraisi'a Anumzamofo vahetera kva mani'ne. Hagi tagra ana vahe mani'nonankita, koro osu hankavetita nemanita, fore'ma hanigeta kesuna zanku'ma musema nehunazana otresune.
HEB.3.7	Hu'negu Ruotge Avamumo huno, 
HEB.3.11	 (Sam-Zga 95:7-11, Eks-Uti 17:1-7) 
HEB.3.12	Nafuheta kva hu'neta kumi'mo'ene tamentinti osu'zamoma asimu anteno mni'nea Anumzamofonteti'ma, tamavretre zankura magoke magokemotma kva hiho.
HEB.3.13	Hianagi menima knama me'nenire, mago magomotma ozeri hanaveti, azeri hanaveti maka kna nehinkeno, kumi'mofo havigemo'a rehiza huoramanteno. 
HEB.3.14	Na'ankure ese'ma Agritema ne-eta, tamentintima hu'nonazama azeri hankavetisuta, Kraisi'ene tragoteta vgaretera uhanatigahune. 
HEB.3.15	Avontafemo'a anage hu'ne, 
HEB.3.16	Zamagra iza'za Anumzamofo ke nentahiza hara rente'naze? Zamagrira Mosese'a Isipitira zamavreno omenemozafi? 
HEB.3.17	Hagi Anumzamofona iza'za 40ti'a zage kafufina azeri rimpa he'naze? Zamagra ka'ma kokampima kumi'ma hu'za fri'nazamoze. 
HEB.3.18	Hagi inamokizmigu Anumzamo'a hankave ke huno, mani fruhu kuma ni'afina tamagerafa hu'za uofregahaze hu'ne? Zamagra ke'ama amage'ma onte'namoze. 
HEB.3.19	Tagra refkoma huta konana zamagra zamentintia osu'nazagu, ama ana vahe'mo'za manifruhu kumapima uofre'naze.
HEB.4.1	E'ina hu'negu manifruhu kumapi ufregahaze huno huvempama hu'nea knama menesire, mago'tamimo'ma ana manifru hu kumapima uofre'zankura, kore nehutma kva hiho. 
HEB.4.2	Na'ankure koma Israeli vahe'tema knare musenkema huama hige'za antahi'nazaza hu'za huama hazageta nentahune. Hianagi anankema antahi'naza kemo'a zamaza osu'ne, na'ankure zmagra ana knare musenkerera zamentintia osu'nazageno'e. 
HEB.4.3	Na'ankure Anumzamo'ma hu'nea kante anteta tamentinti nehumotage manifruhu kumapina ufregahune. Esera ama mopama tro'ma hiregati mni fru hu kumara ko trohu vgareneankino, zmentitima nosaza nagakura Anumzamo huno, 
HEB.4.4	Na'ankure avontafepina 7ni knazupa manifru huzankura anage hu'ne, 
HEB.4.5	Hianagi mago'ane ama nanekefina huno, 
HEB.4.6	E'ina hu'negu manifru kumapima ufre'zamo'a ko me'neanagi, ese'ma knare musenkema huama hige'za antahi'namo'za uofre'nazana, na'ankure zmagra ke'ama amagema onte'nazazamo hige'za uofre'naze. 
HEB.4.7	Hu'negu Anumzamo'a manifruhu kumapima ufrezankura rugna huhamprintene, e'i ana kna meninku Deviti ko hu'nea ke huno avontafepina hu'ne. 
HEB.4.8	Hu'negu Josua'ma manifru kumama zamineresina, Anumzamo'a ru manifruhu knagura mago'ane kea osiresine. 
HEB.4.9	Hu'negu Anumzamo'ma eri'zama erivgareteno mni fru hu'neaza huno, mani fruhuzamo'a, Agri vahera zahufa zmavega ante'ne. 
HEB.4.10	Hu'negu iza'o Anumzamofo manifru zampima ufre'nakuma hanimo'a, Aumzamoma ama mopama trohu vga reteno manifru hu'neaza hu'za, erizazmi eri vgarete'za manifru hugahaze.
HEB.4.11	E'ina hu'negu manifruhu kumapima ufre'zankura hankavenetita, ke ontahi vahe'mo'za ke runetrage'za fanane hunazankna huzankura kva hanune. 
HEB.4.12	Na'ankure Anumzamofo kemo'a kasefa huno me'neno, eri'za enerino, tarega kaziga asanenea kazimofo asenezama'a agatereno, kantu tagu tamemofone, avamutifine ufreno tagahu rurerure nehuno, kantu tagrunamo hagerafi'nefine, zaferinamofo asinu'afi ufreno tga nehuno, tavutavazane tagutagesamofo avesizana refko nehie.
HEB.4.13	Mago'zamo'e huno Anumzamofo avurera, Agrama tro'ma hunte'nea zantamimo'a fraokigosie. Hianagi refkoma hanimofo avurera, ana maka'zamo'a amateke'za nehanigeta, tagranena tamage kege asamigahune.
HEB.4.14	E'ina hu'negu tagrira mareri ageteresa prisi nera monafinka ufrenemofonte, Anumzamofo Ne' Mofavrere Jisasinte tamentintia azeri hankavetisune. 
HEB.4.15	Hu'negu tagrima antahineramino, asunku'ma hurantega ugota prisi ne'tia mani'ne. Na'ankure miko tagrama unefrona rehe'zampina Agranena ufreneanagi, kumira osu'ne. 
HEB.4.16	Hu'negu korera osu hanavetita asunku Anumzamofo tramofo avuga ne-eta, asunkuzane avesirantezanena, atupama hanuna knafina erinunkeno taza hugahie.
HEB.5.1	Miko prisi vahera vahe'pinti zamavre'za huzamantage'za Anumzamofo avurera vahe'mokizmi zamagi eri'za mani'ne'za Anumzamofontega museza kre sramana vunente'za, kumiku kresramana vunte eri'za vahere. 
HEB.5.2	Hagi antahizazmi omne vahe'mo'zane kankuma hazagraza vahe'mokizimia agazone huzamanteno zamaza nehiane, na'ankure agra anahukna huno hanavea omnene. 
HEB.5.3	E'i ana agafare agra'a kumikura kresramana nevuno, vahe'mokizmi kumikura kre sramana vugahie. 
HEB.5.4	Ama ana eri'zana mago vahe'mo'a agra'a e'norianki, Aronima huntegeno eri'neaza huno, Anumzamo huzamantege'za e'nerize.
HEB.5.5	Hu'negu Kraisi'a prisi vahe mani'noe huno agra'a azerintesga osu'neanki, azerintesgama hu'neana Anumzamo Agriku huno, 
HEB.5.6	Hagi mago kaziga avontafepina Anumzamo'a huno, 
HEB.5.7	Jisasi'ma ama mopafima mani'neno'a, fripinti Agri'ma azama hanimonfonku, Anumzamofontega kezatino zavineteno, nunamu huno antahinegegeno, Anumzamo'a nunamuma'a antahi ami'ne, na'ankure Agra Anumzamofo antahimizana me'negeno'e. 
HEB.5.8	Jisasi'a, Anumzamofo mofavre mani'neanagi, Agrama atazama eri'nea zampinti, kema antahino amage antezana rempi huno antahine. 
HEB.5.9	E'i ana atazama eri'nea agofetu Anumzamo'a fatgo nere huntegeno, maka Agri'ma amage'ma antaza vahe'mokizmirera, manivava hanagu zmahokenea zamofo agafa'a mani'ne. 
HEB.5.10	Hagi ko Anumzamo huno, Melkisedeki mni'neankna Ugota Prisi ne' efore hugahie huno hunte'nea nere.
HEB.5.11	Rama'a ama nazamofo nanakea me'negeta tamasmi'naku hunanagi, eriama'ma huno tamasmi'amo'a amuhohie, na'ankure kema ame hutma antahi ama hu'zamo'a amuho huneramante 
HEB.5.12	Menina ko rempi hu'zami vahe manizaresinagi, tamagra zahufa aminte mofavregna nehutma hanave nezana negara osu'nazankita, avontafepintira Anumzamofo zankura mago'ane fruma hu'nesiaza rempi huramigahaze. 
HEB.5.13	Ami rima nemaniza vahe'mo'za mofavregna hu'nazankita, fatgo avu'avazane havi avu'avazane hu'za antahi amara nosaze. 
HEB.5.14	Hu'neanagi hanave nezana, nenama hu'ne'za, fatgozanki havizanki hu'za kenima nehu'za, fatgozama nehaza vahe'mokizmi nezane.
HEB.6.1	E'ina hu'negu Kraisinku'ma onensi mofavremofo hiaza huta rempima huneramuna zana netretma, nena vahe avamente mani'nenketa, ko'ma fri avu'avazampintima tamagu'a rukrehe hutma Anumzamofonte tmamentinti hiho huta tmasaminona kea, tamasami vava huta ovugahune. 
HEB.6.2	Mono tima frezamofo nanekegi, azama anteno nunamuma hu'zamofo nanekegi, fripinti'ma oti zamofo nanekegi, eteno henkama refko hanigeta manivava hanaza'zamofo naneke mago'ane huama huta tamasami vava osugahune. 
HEB.6.3	Anumzamo'ma hu izoma hurantenesigeta, amane anazana hugahune. 
HEB.6.4	Hianagi iza'zo koma huzamige'za nentahiza, monafi musezama ke'za antahiza nehu'za, Avamura e'neriza, 
HEB.6.5	Anumzamofo knare naneke ko eneriza, henkama esianknamofo hankave ke'za antahiza hu'nesamozama, 
HEB.6.6	atre'za megi'a zante vute'za, etema e'za zamagu'ama eme rukrahema hu'zamo'a, tusi'a amuho huzamantegahie. Na'ankure kefozama hazazamo'a, Anumzamofo Mofavrea mago'ane aheza keka zafare nehantiza, vahe avufina agazea eri nemize. 
HEB.6.7	Ko'mo'ma mopafi runtegeno, avimzamo koti anivazu huno hageno nena rga'a retegeno Anumzamo ana mopa asomura hunenteno, hozama hankorino avimazama hankrenemofo aza nehie. 
HEB.6.8	Hu'neanagi ave'ave trazamo'ene havi trazama nehagea mopa, magoa eri'za eriga osu'neankino, ana mopa Anumzamo hanigeno haviza hinkeno, tevemo tevgaregahie.
HEB.6.9	Nafuheta tagra ama anahukna ke nehunanagi, tagra antahinone ama anazamo'a tamagritera fore osugahianki, tagra antahima tamunana knare tamavutmavama nehanageno, tamagu vazigahie huta nehune. 
HEB.6.10	Anumzamo'a mago'mofonkuke osu'ne'kino, amuho huta eri'zama'ama erinenteta Agri'ma avesinenteta ruga'a mono vahema kegva huzmanteta nevaza zankura agera okanigahie. 
HEB.6.11	Hianagi tagri'ma tavenesiana, kasefama huta ama mopare'ma mani'nenare vahe'ma avesintezana azeri hanavetineta vgare knarera unehanatita, amuhama hu'nemiza zana omerigahaze. 
HEB.6.12	E'ina hu'negu feru vahera omaniho. Hianagi amentintifine akohe'za avegante avu'avazampi manine'za huvempa huzmante'nea zantamima erisintihare'naza vahekna hiho.
HEB.6.13	Anumzamo huvempa kema Abrahama hunteneana, magora Agri agetere anumzana omani'neankino Agra'a Agifi huvempa kea Abrahana huntene. 
HEB.6.14	 hu'ne. (Jen-Agf 22:16, 17)
HEB.6.15	Hu'negu akoheno avega anteno mni'neno Abrahamu'a, Anumzamo huvempama hunte'neazana erine. 
HEB.6.16	Hagi vahe'mo'zama huvempa kema hunakura, zamagrima zamagaterenea vahe'mofo zmagire hunte'za huvempa kezamia nehazageno, knazama amu'nozmifima me'neazana eriama higeno vga nere. 
HEB.6.17	Anahukna huno Anumzamo'a huvempa hu'neakino, anama huvempa hu'nea kemofona azeri hanavetino, erisanti haregahaze hu'nea vahetera huvempa huzmantene. 
HEB.6.18	Anumzamo'a huvempa hu'nea ke'ane, hugahuema hu'nea kemoke eri'ante amama hiana, Anumzamo'a havigea osugahie hu'ne. Ana hu'negu tagra maka havizama ne-enketa, Agritega freta vuta kasefa hanavea ome enerita, fore'ma hanigu tamentintima nehu'naza azeri hanavetigahune. 
HEB.6.19	Fore hanigu'ma tamentintima nehunazamo'a, ventemofo azerintegeno nemania nofikna nehuno, tagutamemofona azerino ra mono nomofona agu'afinka hantinaza tavaravemofona' agatereno ruotge hu'nefinka tamentintima nehuna zamo'a ome rusi nehie. 
HEB.6.20	Jisasi'ma tagri tagi erino vugoteno ufrenemo, Melkisedeki nona erino mani'vava Ugota Prisi nera mani'ne.
HEB.7.1	Ama ana Melkisedeki'a Salemi vahe'mokizmi kini ne' mani'neno, marerisa Anumzamofo prisi ne' manine. Hagi Abrahamuma kini vahe'ma ha'ma huno zamagatereteno, nevigeno'a karanka Melkisedeki'a tutagiha hunteno asomura huntene 
HEB.7.2	Higeno Abrahamu'a maka'zama erino e'nefintira, nazantrema'a kevu erinteno, refako huno mago kevua Melkisedekina ami'ne. Hagi Melkisedeki'e agimofo agu'agesamo'a, fatgo avu'avazamofo kini nere hu'ne. Nehuno Salemi kini nerema hu'nea agu'agesamo'a, rimpa fruzamofo kini nere hu'ne. 
HEB.7.3	Nerera'ene nefakea omanine, agigo azankomo'a omanigeno, kasente kna'a omanegeno, fri'nea agenke'a omanegeno, Anumzamofo mofavregna huno prisi ne mani vava hu'ne.
HEB.7.4	Melkisedeki'a ra ne' mani'neanki antahiho. Abrahamu tagigomo agranena ra ne' mni'neanagi, hapintima eri'noma e'nea zantamipintira nazantrema'a kevu refko huteno, anampintira knare'zantfama hu'nea kevua magora Melkisedekina ami'ne. 
HEB.7.5	Mosese kasegemo'a maka'zama antenesafintira 10ni'a nazantrema'a kevu refko hu'nesageno, mago kevua prisi vahe'mo'za erigahaze huno krente'ne. E'i anazana zmagra'a nagapinti ene erigahaze hu'ne. Na'ankure zamagranena Abrahamu naga mni'naze. 
HEB.7.6	Hianagi Melkisedeki'a Livai nagapintira omani'neanagi Abrahamu'ma nazantrema'a kevu refko hutenefintira, anampintira mago knare'zantfama hu'nea kevua eri'ne. Hagi Melkisedekia Abrahamuna asomura hunte'ne, ko'ma rama'azankuma huvempama hunte'nea nere. 
HEB.7.7	Hianagi mago kea huontegosune, asomuma nemia ne'mo'a asomu eneria nera agaterene. 
HEB.7.8	Prisi vahe'ma nazantrema'a kevu refko hunteneta mago kevuma refakoma huta nezamuna vahe'mo'za fri vgare'naze. Melkisedekia zmagatereno ra vahe manine, na'ankure agrikura huama hu'za manino vugahie huno hu'ne. 
HEB.7.9	Livai nagamo'za nazantrema'a kevu refko hunte'nafinti mago kevua eneriza vahe'mo'za ko Abrahamupi Melkisedekina zmagra nazantrema'a kevu refko huntenafintira mago kevua ami'naze. 
HEB.7.10	Na'ankure Melkisedekima Abrahamuma tutagihama hunteno, nazantrema'a kevu refko huno mago kevuma ami'neana, agripintira Livai vahe'mo'za zahufa forera osu'nazegeno'e.
HEB.7.11	Mosese kasegemo'a huno, Livai nagapintike prisi vahera manigahie huno hige'za mni'nazanagi, ana prisi vahe'mo'za mago vahera zmazeri knarera osu'nazagu mago Melkisedekikna prisi ne'ma fore'ma haniana, Aron nagapinti rompage, ru nagapinti fore'ma hanigeno knarera hugahie hu'ne. 
HEB.7.12	Ana hu'negu prisi eri'zamoma zahema nehanageno'a, tra ke mo'enena anahukna huno zahe hugahie. 
HEB.7.13	Na'ankure menima keagama nehuna prisi nera, kre sramanavu itare, kre sramna nevaza prisi vahepinti rompage ru nagapinti fore hugahie. 
HEB.7.14	Nagrama nehuana Rantimo'a Jiu nagapinti e'ne. Hagi Mosese'a ana nagapinti prisi vahera fore hugahie huno osu'nea nagapinti fore hu'ne.
HEB.7.15	Ama ana miko zantamimo'a eriama huno, magora Melkisedeki kna prisi ne' menina efore nehie hu'ne. 
HEB.7.16	Jisasi'ma prisi ne'ma mani'nena tagehe'mo'zama nehazaza huno Livai nagapinti prisi nera omani'neanki, manivava asimumofo hankave prisi ne' mani'ne. 
HEB.7.17	Avontafemo'a agrikura huno, 
HEB.7.18	Ama ana kanteti erizama'ama omane hankave'a omane korapa kesegea retufeganti atrene. 
HEB.7.19	Na'ankure kasegemo'a ana mikozana eriknarera nosie. Hianagi knare'zama fore hugahiema huta amuhama hunemunazamo noma'a e'nerino Anumzamofonte tavreno urava'o nehie.
HEB.7.20	Anumzamo Agra'a huvempa huno, Kraisi Agrake prisi nera mika zupa manigahie hu'ne. Hianagi mago'a prisi vahe'ma fore'ma hazageno'a, e'inahukna huvempa kea Anumzamo'a huozmante'ne. 
HEB.7.21	Huvempa kema hu'neana, 
HEB.7.22	Na'ankure Anumzamo huvempama hunte'negu, Jisasi'a knare hagerafi huvempa kema tamigahue hu'nea Ne' mani'ne.
HEB.7.23	Rama'a vahe'mo'za prisi eri'zana eri'naze, na'ankure zamagra nefrizageno, rumo'za eri'zazmia eritere hu'naze. 
HEB.7.24	Hianagi Jisasi'a manivava prisi ne' mni'nigeno, Agri prisi eri'zamo'a mevava hugahie. 
HEB.7.25	E'ina hu'negu Agrite'ma etenoma, Anumzamofontema esimofona magoke zupa agu'vazinkeno mni vava hugahie. Na'ankure Agra manivava hu'neno, Anumzamofontega nunamu huno zamaza nehie.
HEB.7.26	E'inahukna ugagota prisi ne'mo tazeri knarera hugahie. Na'ankure Agra ruotge huno kumi'a omanegeno kumi'mo magore huno azeri haviza osu'ne. Menina kumi vahepinti azeri ruotge higeno, monafinka ragi erino mani'ne. 
HEB.7.27	Agra ruga'a prisi vahe'mo'zama nehazaza huno mika kna kresrama vuvava nosie. Zamagra kumikura kresramana vute'za, vahe'mokizmi kumikura kre sramana nevazanagi, Jisasi'a magoke zupa Agra avufga eme aguza runo, maka vahe kumikura keka zafarera fri'ne. 
HEB.7.28	Na'ankure kasegemo'a hanavezami omane ugagota prisi vahe huhamprizmante. Hianagi Anumzamo huvempa hunte'nea kemo'a kasegemofo amefi'a e'neana, Agri'a Ne'mofavremo mikazana emeri knare'zantfa nehuno manivava hugahie.
HEB.8.1	Tagrama nehunazamofo agafa'a ama'ne, tagrira Ugagota Prisi ne'tia monafinka mreri agaterenea kini trate Anumzamofo azantamaga kaziga mani'ne. 
HEB.8.2	Agra monafinka tamame seri mono nomofo agu'afi Prisi eri'za eri ne' manino, eri'zana e'nerie. Ana seri mono nona vahe'mo'za zamazantetira onki'nazanki, Ramo ki'ne. 
HEB.8.3	Miko ugota prisi vahe'mo'za musezane, kresramana vu'za eri'za ome kre sramana nevazankino, tagri Ugagota Prisi Ne'mo kresramana vugahie. 
HEB.8.4	Ama mopafima mani'neresina prisi nera omnisine, na'ankure kasegemoma hu'neaza hu'za ko rama'a ugagota prisi vahe mani'ne'za musezana eri'za Anumzamofontega kresramana vunentaze. 
HEB.8.5	E'i ama mopafi mono nompi kresramana vu eri'zama enerizana, monafinkama tamazama me'nea zamofo avame'za me'ne. Na'ankure Mosese'ma seri mono noma kinakuma retro nehigeno'a, Anumzamo'a Mosesena hanave ke asamino, 
HEB.8.6	Hianagi Jisasima eri'nea prisi eri'zamo'a mago'a prisi vahe'mo'zama e'neriza eri'zana agaterenegeno, Agra amuno ne' tagri'ene Anumzamofontera manino, koma huvempama hu'nea hagerafi, kea agatereno mani'ne. 
HEB.8.7	Na'ankure kote hagerafi huvempa ke'mo'ma knare'zantfa huneresina, menina mago'ane henka hagerafi huvempa kea osiresine.
HEB.8.8	Hianagi vahepima Anumzamo hazenkema keno erifore nehuno'a, anage hu'ne, 
HEB.8.12	hu'ne. (Jere 31:31-34)
HEB.8.13	Anumzamo'ma ama kasefa hagerafi huvempa kema nehuno'a kote hagerafi huvempa kegura huno, kna'amo'a vgarenkeno, ko'zama me'nesia zamofona eri'zama'a omanenkeno fanane hugahie hu'ne.
HEB.9.1	Korapa hagerafi huvempa kemofona mono hu trake'a megeno mono hunte seri mono nona ama mopafina me'ne. 
HEB.9.2	Seri mono nompina tarefi hunaragintene. Ese'ma hunaragintepinka tavima rekru hunte azota megeno, nezante sipa megeno ana agofetura breti me'ne. E'i anama hunaragi ante'neama'agura ruotge hu'ne hu'za nehaze. 
HEB.9.3	Hagi anantera tavrave tafizageno amefiga'agura ruotage huno ruotge hu'ne hu'za hu'naze. 
HEB.9.4	Anampinka mananentake'za kre manavu ita korire tro huntenaza megeno, erihagerefi huvempe ke hu'za nehazaza vogisi zafareti trohu'naza me'ne. Ana vogisimofona agu'afina korire trohunaza kavofi mana neza megeno, Aroni azompare agatama hagenea megeno, hagerafi huvempama hu'nea kasegea haverera me'ne. 
HEB.9.5	Ana vogisimofo agofetura kumimofo nona huno apasezane, korireti tare masanentake ankero tro huntegeno, znagekonanu rutareke ana vogisia refitakeno me'ne. Hianagi menina ana miko'zamofo agafa'a eri ama osugahue.
HEB.9.6	E'i anazantamima ese hunaragintepima noma'arema eriante fatgoma hutegeno, prisi vahe'mo'za mareriza atiramiza hu'za mono eri'zana e'nerize. 
HEB.9.7	Hianagi ugagota prisi ne'moke mago kafumofona, magoke kna zupa seri mono nomofo agu'afinka hunaragi antegeno ruotge huno, ruotge hu'nefinka, agra kumite'ene vahe'mo'za kefoza nehu'ne hu'za ontahine'za nehaza kumi apase kora erino unefre. (Lev-Pri 16:) 
HEB.9.8	E'i ana avu'avazampinti Ruotge Avamumo'a eriama huno seri nomofo kafanteti ufreta Anumzamofonte vu'zama me'nesigeno'a Anumzamofoma keno antahinoma hu'zamo'a amuho hugahie hu'ne. 
HEB.9.9	E'i ana seri mono nomo'a menima fore'ma haniaza taveri hu'ne. Na'ankure prisi vahe'mo'zama kre sramanama vazazamo'a zamagu zmagesafima me'nea antahintahizazmia zmazeri amara osugahie. 
HEB.9.10	Na'ankure ama ana avu'avazamo'a ne'za nezane ti nezane, tagiama tazama sesema huzamofonkuke nehuno, amegazama atupa'a knafima vgaresigeno'a, knarezama esiazanku hu'ne.
HEB.9.11	Hu'negu Kraisi'a ana miko knare zantamima esiazamofo Ugagota Prisi Ne' mani'ne. Agra monafinka mago vahe'mofo azamo tro osigeno, knarezantfa hu'nea seri nompi ufrene. 
HEB.9.12	Hagi magoke zupa miko knama kresramnama vuzankura Kraisi'a korana erino ruotge huno ruotge hu'nefinka ufrene. Hianagi e'i ana korana memene anenta kaomofo koranompage, Agra'a koranuti tagu'vazino mni vavama hanunkura miza sene.
HEB.9.13	Ko avu'avapina meme koranki, bulimakamofo koranki a' kasefa kaomofo tevefi krenaza osa'areti, pehenama hu'nesafintira zamazeri agru hugahie hu'za hu'naze. 
HEB.9.14	Hagi tamagesa antahiho, Kraisi koramo'a razankrefa me'neankino, fri avu'avazama nehunkeno tagutagesa azeri agru higeta, kasefa huno mni'nea Anumzamofona monora hunentone. Na'ankure manivava Avamumofo hankavere, Kraisi'a kefozama'a omne ne'mo, Anumzamofontera Agra'a avufga tagri kumikura aguza rune.
HEB.9.15	E'i ana agafare Kraisi'a vahe'mokizmine Anumzamofo amu'no nera kasefa hagerafi huvempa kea mani'ne. Ana hu'negu huhamprima zmantene'mo'za vahe'mo'za Anumzamo manivava maniza erisinti haregahaze hu'neazana erigahaze. Na'ankure Kraisi'a frino, kotema hagerafi kefi manine'za kumima hu'nazana kumizmia mizasezmanteno katufe zmante'ne. 
HEB.9.16	Mago vahe'mo'ma frisigeno fenozama'ama henkama erisinti haregahie huntenenimo'a, avegante'nenigeno ana nemo'a fritenkeno, ana zama'a erisinti haregahie. 
HEB.9.17	Na'ankure frisugenka erisanti haregahane hu'ne'mo'ma frisigeno, erisantima haresimo'a amne erigahie. Hagi amigahuema hunesimoma kasefa huno maninesigeno'a, magore huno anazama erisanti haregahane huno hunesizana e'origahie. 
HEB.9.18	E'i ana agafare zgagafamofo korantetira kote hagerafi huvempa kemofo eri hanaveti'naze.
HEB.9.19	Na'ankure Mosesema Anumzamofo kasegema hamprinoma vahema nezamasino'a, anenta bulimakaomofo korane mememofo korana tine eri hava huteno, erino hisopue nehia trazamofo aninareti'ene koranke hu'nea sipisipi azokateti Anumzamofo kasege me'nea avontafete ene vahetera, ana korana rutari hu'ne. 
HEB.9.20	Huteno anage huno zamasmine, 
HEB.9.21	Ana kanteke, anahukna huno korana seri mono nonte'ene kresramnama nevaza eriza zantamintera rutri huntene. 
HEB.9.22	Mosese kasegemo'ma hu'nea kanteke, tamage huno ana mikozamo'a korantetike sesehu agru hugahie. Na'ankure mago zga aheno korana erifegu otreresina kumima atrentezana omaneresine. (Diu-Kas 24:6-8)
HEB.9.23	E'ina hu'negu ama mopafi seli mono none agu'afima me'nea zantaminena, monafinkama me'neazamofo avamezane, zga kfamofo koranteti azeri agru hugahie. Hianagi tamage zama monafinkama me'nea zantamina azeri agruma husniana, zga kfamofo korama ageterenea koranteti azeri agru hugahie. 
HEB.9.24	Na'ankure Kraisi'a vahe'mo azanu ki'nea mono nompina uofrene. Hagi mona kumapi tagriku huno Anumzamofontera amuno nera mani'ne. Mono hunte'naku kintenaza mono nompi Agra uofre'ne. Na'ankure monafinka me'nea mono nomofo avame'zane. 
HEB.9.25	Hagi e'ima ufreneana, Agra'a avufgama aguzama ru'neana, ama mopafi prisi vahe'mo'zama kafugu kafugu magoke knage'za ruotge hune hu'za nehazafi, zga kfamofo kora eri'za ufre'za kresramana vuvava hazanknara osu'ne. 
HEB.9.26	Hanki anara hugara hu'nesiana, ama mopama troma huneregatira fri vava huno visine. Hianagi anara osu'ne. Kumi'mofo hanavema eri atrenaku, Agra'a avufga tagrikure huno vgare knafi avufga agu'za runo magoke zupa, ana maka knamofonkura fri'ne. 
HEB.9.27	Hu'negu vahe'mofonku'ma hunteneana, magoke zupa fritesuno'a kegagarera otigahie huno huntene. 
HEB.9.28	Hu'negu Kraisi'a magoke zupa frino rama'a vahe kumira eritrezamtene. Agrama henkama esu'no'a kumiti eritrerante'nakura omegahianki, Agriku'ma tusiza hu'za avegama ante'namokizmi zmahokeno zmavrenaku egahie.
HEB.10.1	Ko avu'avazama Mosese kasegefi me'neana henka knare'zama esiazamofo avame'za me'ne. Hu'negu ko avu'avazampima mago'anena anahukna zana huvava hu'za kafugu kafugura vugahazanagi, monoma huntenaku'ma haza vahe'mokizmi, ana zamo'a zamazeri agru osutfa hu'ne. 
HEB.10.2	Hagi koma kresramna nevaza'zamoma monoma nehaza vahe'mokizmi kumi'ma sese hu'neresina, kresramna vuvava nosu'za, zamagu zmagesafina kumi me'ne hu'za ontahizasine. 
HEB.10.3	Hu'neanagi e'i ana kresramnamo'a kafugu kafuguma hu'naza kumimofo huzmagesa hutere nehie. 
HEB.10.4	Na'ankure burimakaomofo koramo ene mememofo koramo'a kumira sese hugara osu'ne. 
HEB.10.5	E'i ana agafare Kraisima ama mopafima ne-eno'a Anumzamofona anage huno asamine, 
HEB.10.7	 hu'ne. (Sam-Zga 40:6-8) 
HEB.10.8	Kasegemo'a rempi huramino, kresramna vuzane musezane erinka enka kumika'agura kre sramnavuo hu'ne. Hianagi nahigeno Kraisi'a ama ana zankura huama huno Anumzamofona avenosie hu'ne? 
HEB.10.9	Anantera Agra anage hu'ne, 
HEB.10.10	Jisas Kraisi'a Anumzamofo avesite Agra'a avufga magoke zupa tamigeno mika kna, mika vahera tazeri ruotge hu'ne.
HEB.10.11	Knane knane prisi vahe'mo'za otine'za mono eri'za zamige'za ana hukna hu'za kre sramana vuvava nehazazamo'a kumiti eritregara osu'ne. 
HEB.10.12	Hianagi tagri Ugagota Prisi nemo'a magoke zupa tagri knare zanku, Agra'a avufga Anumzamofo amigeno, kumitigura avufa agu'zarutegeno, 
HEB.10.13	Agra anante avega anteno mani'negeno, 
HEB.10.14	Na'ankure magoke zupa avufga agu'za ru'nea zamo, zmazeri ruotge hu'naza nagamokizmia, miko zupa zamazeri knare'zantfa nehie.
HEB.10.15	Ruotge Avamumo'a ama ana zankura tagritera huama huno esera anage hu'ne, 
HEB.10.16	 hu'ne. (Jer 31:33-34) 
HEB.10.17	Anantera anage hune, 
HEB.10.18	Hagi ko'ma kumi'ma atrentenesigeno'a, mago'ane kumikura kresramna ovugosie.
HEB.10.19	E'ina hu'negu nafuheta hanavetita Jisasi koranteti azeri Ruotge hu'nefinka ufrenune. 
HEB.10.20	Jisasima tagriku'ma fri'neazamo, kasefa huno asimu eri kama tavravemo runkaniregeno, Ruotgema hu'nefinka kana anagirante'ne. 
HEB.10.21	Hagi tagri Mreri Agatere Prisi Ne'mo, Anumzamofo vahetera kegva hu'negu, 
HEB.10.22	erinketa tamage tagu'areti Anumzamofontera antahinemita urava'o hamneno. Na'ankure havi tagutagesamofona, Kraisi koranu tagino sesehu agru higeno tavufgamofona sese hurantene. 
HEB.10.23	Fore hugahie huta tamentinti nehuta huama nehuna zana azeri hanavetisune. Na'ankure huvempama hurantenemo'a hugahuema hu'neazana amanehu nere. 
HEB.10.24	Hagi mago magomotma hanavetita ovesinte avesinte huzanku'ene, knare eri'zama erizankura nentahisunkeno, vahepina eama hanie. 
HEB.10.25	Jisasi'ma esia knamo'a kofta nehigu, mago'amo'zama magopima atruma hu'zama netrazaza huta, magopima atruma hu'zana otresune. Tamagra antahinaze, Kraisi'ma esiakna hago kofta nehigu, ozeri hanaveti azeri hanaveti hanune.
HEB.10.26	Nafuheta ko'ma tamage kema antahinetama, kumi'ma huvava hanunana, mago'anena ana kumi'ma eriatre kre sramana vu'zana omnegosie. 
HEB.10.27	Hianagi Anumzamo'ma refkoma hurante zankura tusi kore nehuta, Anumzamofo ha'renentesia vahe'ma amuhonentake tevefima tasegesagu avega antegahaze. 
HEB.10.28	Hagi iza'o Mosese kasegemofo agorga'a omanigeno, taremo'o 3'amo'o kete'za ana zanku'ma huama huntege'za, asunkura hunontazanki ahenefrize. (Diu-Kas 17:2-6) 
HEB.10.29	Hagi, Anumzamofo Mofavrema amagena hunemino, hagerafi huvempa kema kumitima sese hu'nea korama ke'amne zankna nehuno, Anumzamofo asunku'zama vahetegama avreno ne-ea Ruotage Avamumofo arimpa knaza erimisia vahe'mofona, tusi'a kefo'za huntegahianki antahiho. 
HEB.10.30	Na'ankure tagra antahi'none, Anumzamo'a amanage hu'ne, 
HEB.10.30	Antahi'none, 
HEB.10.31	kasefa huno mni'nea Anumzamo magomofo azeri haviza hu'naku haniana, ana ne'mo'a koro hugahie.
HEB.10.32	Ese'ma Kraisima antahinka kenka hunana knare ete antahigeno vino. Kagesa antahio, tusi'a hazenke zana fore higeno, tusi katazana fore hu'neanagi kamentintia otrenane. 
HEB.10.33	Mago'a zupa vahe avufi kazeri ama hu'za kaheza katazana kami'naze. Anahukna hu'za mago'a zupa zmahe'za zmatama zamiza vahera zamaza hu'nane. 
HEB.10.34	Kagra kina nompima zamavrentaza vahe enena magoka zamagranena kata enerinka, miko zanka'ama erizagenka muse nehunka, zmatranke'za e'nerize. Na'ankure mevava knare fenozanka'a monafi me'negenka kagra antahinane. 
HEB.10.35	Hu'negu e'i ana hanave kamentintima Ramofontema hunte'nana zana otro. Na'ankure ana hanave kamentintiretira tusi'a miza erigahane. 
HEB.10.36	Akohenka maninenka knazana erinka vanunka, Anumzamofo avesi nevaririnka, Anumzamo'ma huhampri kante'neazana erigahane. 
HEB.10.37	Na'ankure kofta knafi 
HEB.10.38	 hu'ne.
HEB.10.39	Hianagi Anumzamofonteti atre'zama nevu'za fanane hnaza vaheknara tagra osanunanki, tagra hugahunema hu'naza nehuna nagakita, taguvaziza erisuna vahe mani'none.
HEB.11.1	Amentintima hu'zana, onke'nona zamofo tamage huno fore hugahie huta amuhama nehuna zane. 
HEB.11.2	Korapa vahe'mo'za zamentinti hu'nazagu, Anumzamo'a fatgo vahere huno huzmantene. 
HEB.11.3	Tamentinti nehunku, Anumzamo'a ke'areti ama mopane, monanena trohune huta antahi amara nehune. Ana hu'negu menima tavuma negona zana, Anumzamo'a nonkona zanteti tro hu'ne. (Jen-Agf 4:3-10)
HEB.11.4	Ebeli'a amentinti Anumzamofonte nehuno kre sramana vunte'neazamo, Keni'ma kre sramana vunte'neazana agaterene. Ebeli'a amentinti higeno Anumzamo'a fatgo nere huno huso'e huntene. Ebeli'a ko fri'neanagi amentinti hu'neazamo tagrira meninena hunerasamie. (Jen-Agf 5:21-24)
HEB.11.5	Enoku'a amentinti higu Anumzamo avregeno ofrineno, monafinka marerigeno onke'naze. Na'ankure ofrino mni'nerera Anumzamofo avurera fatgo huno mni'negeno, Anumzamo muse hunteno avare'ne. 
HEB.11.6	Amentintima omane'nesigeno'a, Anumzamofo avesizama avaririzamo'a amuho huntegahie. Na'ankure iza'o Anumzamofontema esimo'a, agra amentintima haniana, Anumzana mni'neankino, Agriku'ma hakaza vahera mizana nezamie huno antahino. (Jen-Agf 6:13-22)
HEB.11.7	Anumzamo'a Noana asamigeno amentinti ana kegura nehuno, amageanteno tima hagesifima naga'a zamagu vazisigura ventea tro hu'ne. Fore'ma osu'nea knaza fore hugahie huno Anumzamo'a asamine. Noama amentinti hu'neazamo, ama mopafi vahe'mofo kefo avu'avazazmia eriama nehigeno, Anumzamo'a fatgo nere huno huntene. (Jen-Agf 12:1-8)
HEB.11.8	Abrahamu'ma henkama erisinti haresia kumate vinogu Anumzamo'ma huntegeno'a, inankna kumate vinogu huntene ontahi'neanagi, amentinti nehuno ke amageanteno vu'ne. 
HEB.11.9	Hagi Abrahamu'a Anumzamo'ma hunte'nea moparera amentinti nehuno zoka vahekna huno, seri no ome kino umanine. Ana higeno Asaki'ene Jekopukea anahukna huke Anumzamo'a huvempama hunte'nea zana erisintiharegane hunte'nea netrene magoka ana seri nompina umani'naze. 
HEB.11.10	Hakare zupa Abrahamu'a amentinti nehuno, henkama hanave ranku'ma Anumzamo retro hunteteno, Agra'a ki'nea ranku'ma erisigu aveganteno manine. 
HEB.11.11	Sera'enena tavavategeno avufgamo'a haviza hu'neanagi, amentinti nehuno Anumzamo'ma huvempa hu'nea kemo'a nena'a fore hugahie higu, mofavre kasentene. (Jen-Agf 17:19, 18:11-14, 21:2) 
HEB.11.12	Hagi magoke ne' Abrahamu ozafarenea nepinti, maka fore hu'naza vahe'mo'za, monafi hanafi kna nehu'za, hagerinkenafi kahepankna hu'za ohampriga vahe mni'naze.
HEB.11.13	Ama ana miko vahe'ma fri'nazana, huvempama huzmante'neazana e'orine'za fri'nazanagi, zamagra zmentinti nehu'za, afete'ma ne-eazama kenaza zankura muse nehu'za, ruregati zoka vahekna hu'za emani'naze. 
HEB.11.14	E'ina hukna kema nehaza vahe'mo'za, zamagrama umani so'ema hanaza kumaku nehakaze. 
HEB.11.15	Zamagrama e'naza kumategama vunakuma antahintahima hazasina, ete e'naza kumatega vazasine. 
HEB.11.16	Hianagi knarema hu'nea kumaku nehakazana mona kumare. E'ina hu'negu Anumzamo'a tamagri Anumza mni'noe huzankura, Agra agazea osugahie. Na'ankure Agra mago ranku'ma retro huzmantene.
HEB.11.17	Anumzamo'a Abrahamuna amentinti reraheno kenaku, Aisakina ahenka kre sramana vunanto hu'ne. Huvempa kema huntenemo Abrahamu'a amentinti nehuno, magoke mofavrea Aisakina ahe fri'za hu'ne. 
HEB.11.18	Anumzamo'a Abrahamunku hu'neana, 
HEB.11.19	Abrahamuma agesama antahi'neana, Aisakima ahe frisugeno'a Anumzamo asimura ete amigahie huno agesa antahine. Hagi ana hu'negu nemofoma avreneazamo frizampinti avrenea avame'za huraveri hu'ne. (Jen-Agf 22:1-18)
HEB.11.20	Aisaki'a amentinti hu'negu, Jekopu'ene Isokea henka'a erisa'a asomu kea huvempa huznantene. (Jen-Agf 27:27-29, 39-40) 
HEB.11.21	Jekopu'a amentinti hu'negu, fri'zama nehuno'a Josefena tare mofavreararena asomura hu'nezanenteno kepri huno azompare otineno, monora Anumzamofona huntene. (Jen-Agf 48) 
HEB.11.22	Josefe'a amentinti hu'negu, frinaku'ma nehuno'a, hanavetino Israeli vahekura, Isipima atreta vanutma zaferinani'a ramina erineta viho huno huzmantene. (Jen-Agf 50:24-25)
HEB.11.23	Mosese nererake nefakea zanamentinti hu'naku, Mosesema kasentegeno'a 3'a ikamofo agu'afina azeri frakintakeno znagranena mani'ne. Na'ankure zanagra ka'ana ana mofavremo'a hentofa mofavre maninegeke, kini nemofo kasegema rutagre zankura korera osu'na'e. (Eks-Uti 1:22, 2:1-15) 
HEB.11.24	Mosese'a amentinti hu'negu, zomareno rama nehuno'a Fero mofamofo mofavre hu'za agrikuma huzankura avesra hu'ne. 
HEB.11.25	Anumzamofo vahe'ma zamazeri havizama hazaza hu'za azeri haviza huzanku agesa nentahino, atupa knafi kumimofo kefo avu'avazampi muse huzankura avesra hu'ne. 
HEB.11.26	Agra Isipi kumamofo feno erizankura nontahino, Kraisintekuma natama erisuana knare hugahie huno agesa antahine. Na'ankure Anumzamo'ma henkama ra mizama amizanku anara hu'ne. 
HEB.11.27	Mosese'a amentinti hu'negu kini ne'mo'ma arimpa ahentezankura koro osu Isipi mopa atreno vu'ne. Na'ankure agra onkenemofonte avuraga kenteno kazigazi huno vu'ne. 
HEB.11.28	Mosese'a amentinti hu'negu, Israeli vahera zamasimge'za sipsipi ahe'za korana nonkafa zamirera frenazageno, Anumzamofo ankeromo ozamahe zmagaterene. (Eks-Uti 12:21-30)
HEB.11.29	Israeli vahe'mo'za Anumzamofonte zmentinti hu'nazagu, hagege moparema hiaza hu'za hagerina takahe'naze. Hianagi Isipi vahe'mo'za anama hazaza hu'za taka henaku hu'nazanagi, ti nakrinaze. (Eks-Uti 14:21-31)
HEB.11.30	Israeli vahe'mo'za Anumzamofonte zametinti hu'nazagu, 7ni'a knafina Jeriko kumara kagizageno, vihu keginamo'a fragu vaziramine. (Jos 6:12-21) 
HEB.11.31	Rehapu monko a'mo'agi Anumzamofonte amentinti nehuno, tare afure vahetrena znaza huno zanazeri frakinegu, kuma ane vahe'amo'za keontahiza vahema zmahe frifina agrira ahe ofrine. (Jos 2:1-21, 6:22-25)
HEB.11.32	Hagi na'ane hu'na mago'anena hugahue? Gidionima, Barakima, Samsonima, Jeptama, Devitima, Samueliki, kasanampa vahe'mokizmi zamagenkema tamasamisua knani'a nagrira omne'nene. 
HEB.11.33	E'i ana zamentintima haza vahe'mo'za ru kumate vahema ha'ma huzmantazana zmagatenere'za, fatgo zamavuzmava hazagu huvempama hu'nea zana enerizageno, laionimo'a zmaheno none'ne. 
HEB.11.34	Zamagra tusi'a tevema nereantevea resu nehazageno, kazintetira zamahe friga osu'naze. Zamagrira hanavezmi omaneneanagi hanave vahe nese'za, hapina hanavetiza ha' vahe zamia zamarotago hu'naze. 
HEB.11.35	A'nemo'za zamavesi nentaza vahe'ma fri'nea vahera azeri otige'za nezmavrazageno, mago'amokizmia kanona zamizanagi, Anumzamofona otre kazigazi hu'za amage'anteza nevu'za, zamagra fripinti oti'za knare zmasimuma erisaza zanku antahintahi hu'naze. 
HEB.11.36	Mago'amokizmia kiza zokago ke hu'nezamante'za sefu kanonkeve zamiza zmavufga zmahe tragatrogo nehu'za, mago'amokizmi'a kina rezmante'za zamavre'za kina hu'nezmantaze. 
HEB.11.37	Mago'amokizmia have knonu zamahe nefrizageno, mago'a mokizmia sonteti refragi tare nehazageno, mago'amokizmi kaziknonu zamahe fri'ne. Hanki mago'amo'za sipsipine meme akrute kukena nehu'za, zamagara netegeno, zmazeri haviza hu'naze. 
HEB.11.38	Ama mopafi vahe'mo'za knarera huozamantege'za, ka'ma kokampine, agonafine, have kampima, kerigampina masetere hu'za vano hu'naze.
HEB.11.39	E'i ana maka vahe'mo'za zmentinti hazagu, Anumzamo'a hugnare huzmantene. Hu'neanagi Anumzamo'ma huvempa huzamante'nea zana e'orine'za fri'naze. 
HEB.11.40	Ama anazantamina Anumzamo'a knarezantami retro hurantegeno me'neankino, zamagrama koma erizankura Anumzamo'a avenosianki, tagranema magoka omerisunegu retro hurantene.
HEB.12.1	E'i ana hu'negu korapama Anumzamofontema zamentintima hu'naza vahe'moza, hamponkna hu'za regagirantenazagu, tazeri knama nehia zane, kumimo'enema rugagino tazeneria zana netreta, Anumzamo'ma tagima hu'nea agamareno tragi zokagopina tagareta kazigazi huta vanune. 
HEB.12.2	Tagra tavuraga Jisasinte kentesune, tamentintima azeri knarema huzamofo agafa'a mani'ne. Na'ankure Agranena musezamo avega'antenegeno, agazegura osuno kazigazi huno knazana erino keka zafarera vuteno, menina Anumzamofo azantamaga kaziga mareri agaterenea tratera mani'ne.
HEB.12.3	Kumi vahe'mo'zama e'inahukna knazama Jisasima amizageno kazigazi huno erino vu'neazanku, nentahita tamagu'a kragogo onkita tamentintia otreho. 
HEB.12.4	Kumi'ma agaterenaku'ma hama hutama e'nafina, korana oraginaze. 
HEB.12.5	Hagi tamagra tamagekaninazo, Anumzamo'ma tamazeri hanaveti nanekema mofavre naga'agna huno tavumaroma anteneana anage hu'ne, 
HEB.12.6	 hu'ne. (Prov-Knr 3:11, 12) 
HEB.12.7	Anumzamo'a Agri mofavregna hu'nageno knazana neramie hutma nentahita kazigazi huta knazana erita viho. Na'ankure ina mofavremofo nefa'a avumrora nonte huta hugahune. 
HEB.12.8	Anumzamo'a ana miko mofavre zga'a zamazeri fatgo nehie. Hagi kagrima kazeri fatgoma osanigenka, kagra nerera'ene nefa omani mofavregna hugahane. 
HEB.12.9	Hagi ama mopafi nerafaza tazeri fatgoma hazageta antahinezamune. Hagi tagrama avamupi, Nerafa agorga anteramita manisunana manivava osugahuno? 
HEB.12.10	Na'ankure ama mopafi nerafaza antahi'naza avamente onasia kafufima manisunku tazeri fatgo nehaze. Hianagi Anumzamoma tazeri fatgoma nehia zamo'a knare'zantfa hu'negu, Agri ruotage zampina manigahune. 
HEB.12.11	Avumroma antezana musezana omane'neanki atafi ufregahie. Hianagi e'inahukna kantema maninesuno'a, henka mizana arimpa fru erino manigahie.
HEB.12.12	E'ina hu'negu hanave'a omanea kzane kahirahima nerea krena erinte fatgo huo. 
HEB.12.13	Kagamoma vania kana erintefatgo nehugeno, hanavezmi nomanegeno zamagamo haviza hu'nesia vahe'mo'za, oti hanavenetiza trakara osu'za kavaririza viho.
HEB.12.14	Miko vahe'enena hanavetinka karimpa fru hunka nemaninka, mani ruotage nehunka, agru hunka manio. Na'ankure mni ruotage osunesimo'a Ramofona onkegahie. 
HEB.12.15	Anumzamofo asunkuzampintima evuramizankura ogava agava hiho. Atrenkeno tamarimpa hezamo'a, tamagu'afina akara heno hazenkezana avreno omena, anazantetira miko vahe'mo'za havizana osiho. 
HEB.12.16	Atrenkeno kefo avu'avazamo'a tamazeri traka nosina, koma Isoma Anumzamofo amagena hunenteno, ese mofavremo eri asomuma atreneakna osiho. 
HEB.12.17	Henkama ana asomuma erinakura agu'areti zavineteno, agu'a rukrahe huno asunkura hu'neanagi agra e'orine. (Jen-Agf 27:30-40)
HEB.12.18	Tamagra ama mopafi Sainai agonare teve anefa nehigeno, haninenkigeno, hanave zahoko netigeno, Israeli vahe'mo'za hu'nazankna agonare ome'naze. 
HEB.12.19	Ufe neregeno, mago vahe'mo kezatino nehige'za, Israeli vahe'mo'za zamagogogu nehu'za, Mosesena asamiza hugeno taganeno hu'naze. 
HEB.12.20	Na'ankure Anumzamo'ma zamasimia nanekegura koro hu'naze. 
HEB.12.21	Ana zama fore'ma hige'za ke'naza zankura tusi koro nehazageno, Mosese enena tusiza huno koro nehuno, 
HEB.12.22	Hu'neanagi kagra ko Saion agonare, kasefa huno mni'nea Anumzamofo kumapi monafinka Jerusale kumate, hampriga osu'nea ankero kevumo'za muse hu'za mni'nafi ehanatinane. 
HEB.12.23	Kagra Anumzamofo zage mofavremokizmi zamagi'a monafinka krentenege'za atru hu'nafi e'nane. Kagra Anumzamofonte mika vahe refko nehia Nete e'nane. Miza sezamantege'za fatgo huza agru huza mni'naza vahe'mofo avamuzmimo mni'nea kumate kagra e'nane. 
HEB.12.24	Jisasi'ma amuno ne'mo'ma kasefa hagerafi huvempa kema huno kora tagitre'nea koramo'a, Ebeli korana agaterenea Nete e'enane.
HEB.12.25	Kema neramasamia Anumzamofo kema rutregezankura kava hiho. Na'ankure Israeli vahe'mo'za Sainai agonareti kema zamasamige'za rutagre'nazana Agrira agate'orenazanki, tagra inakna huta monafinti kema rutragesunana Agrira agateregahune? 
HEB.12.26	Agrama Sainai agonare'ma kema nehigeno'a, agerumo'a ama mopa azeri tore hu'ne. Hianagi Agra huvempa huno, 
HEB.12.27	E'inahu kema hu'neana, Anumzamo'ma ana miko tro'ma hunte'nea zantamimo'a tagosi hanigeno, tagosi'ma osania zantamimo'a mevava hugahie.
HEB.12.28	E'ina hu'negu tagrama e'neruna kumara eri tagosi osu hanavenentake kuma e'nerune. Hu'negu Anumzamofona muse hunenteta, tagu'a anteramita Agri'ma avesinigeno muse hania mono huntesune. 
HEB.12.29	Na'ankure tagri Anumzamo'a srasra huno teno erivgare tevegna hu'ne.
HEB.13.1	Mono nagamota ovesinte avesitema hu avu'ava'zantamimo'a meno vino. 
HEB.13.2	Ketma antahitma osu'nesaza vahe'ma ne-esagetama nontamifi zamavrente zankura tamagera okanino. Na'ankure mago'amo'za korapara ontahine'za nozamifina zmavrentenazana, ankero vahe anara huzamante'naze. (Jen-Agf 18:119:1) 
HEB.13.3	Hagi kina nompima mani'nesamokizmia kagerakani ozmantenka, kagranema kina nompima mani'nenoma hiaza hunka, kagesa antahizamio. Vahe'mo'za zmazeri haviza hanage'za zmatazampima mni'nesaza vahe'mokizmia, tamagera akani ozmanteta, tagranema tata zampima mni'nenoma hiaza huta knazmia eriho. 
HEB.13.4	Aravema huno a'ane ve'anema manifatgoma huno mni'zana, raza amunontamifina meno, hagi aravema osu' vahe'mo'ma monkozama hanimofone, koma aravema hu'nesimoma atreno, ru vene a'ene monko avu'ava'zama hanimofona, Anumzamo keaga huzmantegahie. 
HEB.13.5	Zagoguma avesi avesi huntezankura kava huo, anama erinesanama'agura museho, na'ankure Anumzamo'a anage hu'ne, 
HEB.13.6	Hu'negu tagra antahinemita, hanavetita anage hugahune, 
HEB.13.7	Vugotama huramantenaza vahe'mozama Anumzamofo nanekema tamasminaza kegu tamagesa antahiho. Nomani zazmia refako huta negeta tamentintifina, zamagrikna huta maniho. 
HEB.13.8	Jisas Kraisi'a okima mani'neakna huno menina mani'neno, anahukna huno hakare'a knafina manivava hugahie. 
HEB.13.9	Hu'negu atrenkeno ruzahu ruzahu kasefa antahintahizamo'a tamavazu huno afetera ovino. Tamaguamofona atrenkeno Anumzamofo asunkuzamo tamazeri hakavetino, mago'amo'za zmavu'zmava'zama avaririza ne'zama retro'ma hu'za nezamo'a, tamazeri hanavea notie. 
HEB.13.10	Kre sramanavu itatia, tagrira me'neankino, seri mono nompima eri'zama eneri'za prisi vahe'mo'za onetfa hugahaze. 
HEB.13.11	Jiu vahe'mokizmi zmavu'zmavapina vugota prisi vahe'mo'za kumimofo nona hu'za zgagfa korana eri'za ruotage'ma hu'nefinka unefraze. Hianagi zgagfamofo zamavufga eri'za kuma'mofona fegi'a negraze. (Lev-Pri 16:27) 
HEB.13.12	Ana hu'negu Jisasi'a vahe'amokizmi kumizmi zmazeri agruma huno zamazeri ruotge hanigura, rankumamofo kasampinti atiramino fegia avufga aguzaruno korana tagine. 
HEB.13.13	Hu'negu kuma'mofo fegu'a Agrite nevuta, Agrama hu'neaza huta tagazezana erigahune. 
HEB.13.14	Na'ankure ama mni'nonana rankumatia zoka kumate mani'none, hu'negu tagra henkama ne-ea rankumaku avega anteta mani'none. 
HEB.13.15	Ana hu'negu Jisas Agifi, tagrati tavufga Anumzamofona ami vganereta, ra agia ami'vava nehuta, Agri Agima tagipinti huama hunazamo rga'a fore nehie. 
HEB.13.16	Hagi knare tamavu'tamavama nehuta, atupama hanaza vahe'ma zamaza huzankura tamagera okaniho. Na'ankure e'inahukna avu'avapima tagra'ama amivgareta amizankura, Anumzamo'a muse nehie.
HEB.13.17	Vugotama hurmantenesimofona agorga nemanita, ke'zamia amage anteho. Na'ankure zamagra tamagri tamagu'are kegva nehu'za, henkama Anumzamofo refako huzampina tamagri tamagenkema hu'ama hanaza vahe mani'naze. Hagi ana eri'zama erisazana zamatrenke'za musezampinti e'neri'za zamata e'oriho, na'ankure ana zamo'a tamaza osugahie.
HEB.13.18	Nunamuna huranteho, tagra antahunana antahintahitimo'a ama' hu'negeta mikazama hanumpina fatgoza hanunegu tavenesie. 
HEB.13.19	Nagra hanavetina tamantahigoanki, nunamu nehinkena tamagritega koftahu'na aneno.
HEB.13.20	Hagi arimpa fru Anumzamo, ugagota sipisipi afu kva ne' Ranti Jisasina fri'nefinti azeri oti'nemofo korama'areti, mevava hagerafi huvempa ke hu'ne. 
HEB.13.21	Agri avesizama'a avaririzantema upama hanarera, maka knare zama'areti tamazeri knare hugahie. Hakare'zana Jisas Kraisimpi nehanunkeno Anumzamo'a muse hanie. Hakarea ra agia Agrake erivava hanie. Tamage.
HEB.13.22	Hagi nafuheta hanavetina ama upa avoma kreramuana tamagesa antahi'so'e hiho. 
HEB.13.23	Nagra tamasamuana, ko nerafu Timotina kinafinitira kazufetre'naze. Agrama esige'na, avare'na tamagritega vugahu'e. 
HEB.13.24	Kava vahetamine, maka mono naga'motarega musenke atreramantoe. Italima mani'naza mono nagamo'zanena musenkea hurmantaze. 
HEB.13.25	Anumzamofo asunku zamo'a maka nagamotare mesie.
JAS.1.1	Jemisi'na Anumzamofone Ranti Jisas Kraisi kazokzo eri'za ne'mo'na, 12fu'a naga'nofi'ma mopa atretma kokankokama umani emani hu'naza nagamotarega, ama avona kreneramue.
JAS.1.2	Nenafugta knazampima ufresutma, muse zane hutma tamagesa antahiho. 
JAS.1.3	Na'ankure tamagra antahi'naze, tamentintima reramaheno ke'zamo'a, knazampima oti hankavetineno, knazama kazigazi huno erino vu'za erifore nehie. 
JAS.1.4	Hagi maka kna tamagra oti hanavetita, knazana erita nevinkeno, ana tamavutmavazamo'a hanavetino nevina, Anumzamofo avu'avama huzampina, atupara osnageno, fatgo huno knare hugahie.
JAS.1.5	Hianagi iza'o knare antahintahigu'ma atupama hanuno'a, Anumzamofo antahigenkeno amino, maka vahe'mo'za nunamu hu'za Agri'ma antahigazamokizmia, rimpa heozmante amne nezmiankino, amne tamigahie. 
JAS.1.6	Hu'neanagi antahigesimo'a, amentinti nehuno tare agu'agesaretira antahionkeno, na'ankure tare agu'agesareti'ma antahigemofona, zaho erino hage rimomofo eri kranto kranto hiankna nehie. 
JAS.1.7	E'inahu vahe'mo'a Ramofontegati mago'zana erigahue huno agesa ontahino, 
JAS.1.8	agra tare antahintahine vahe mni'neankino, mika zama hifina magoke kante anteno nosie.
JAS.1.9	Mago'mo amunte omne'nenigeno, Anumzamofo amage nentenimo'a muse hino, Anumzamofo avurera ra agi erine. 
JAS.1.10	Hu'neanagi Anumzamo feno ne'ma azeri anteramisigeno mani'nesimo'a musehino. Na'ankure feno vahe'mo'za trazamofo mosre'amo hianka hu'za ko fanane hugahaze. 
JAS.1.11	Na'ankure zgemo'a amuho'ane marerino, ana trazana te hagage higeno, amosre'amo'a hagage huno evuramigeno, konariri'amo'a fnane nehie. Anahukna hu'za feno vahe'mo'za, ana fenozmine fanane hugahaze.
JAS.1.12	Rehe'za ne-esigeno kazigazi huno agatereno vania vahe'mo'a asomu'ma erisiana, kini fetori eriankna huno manivava asimura erigahie. Anumzamo agri avesinentaza vahe ko huhampri zamante'nea, asimu erigahie. 
JAS.1.13	Mago zamo'ma avazu hanigeno rehezampima ufresuno'a, kefo avu'avazanteti Anumzamo'a renahenoke huno huonteno, na'ankure Agra mago vahera havi avu'avatetira reheno onkegahie. 
JAS.1.14	Hu'neanagi mago magomofona agri'a kefo avesi'zamo, avazu huno rehezampina avarenente. 
JAS.1.15	Hagi havi avu'avazahu avesi'zamo, a'nemo amu'ene hiankna higeno, kumi erifore higeno, kumi'mo hagerama nehuno'a, fri'za eri fore nehie.
JAS.1.16	Navesineramantoa nafuhetma tamagra'a reramatga osiho. 
JAS.1.17	Mika knare huno fatgo hu'nea, musezana anagamuti eneramie, monafinkati masazamofo Nefantegati ne-e, avu'azama'amo zahe osuno turinamo hiankna huno zaza huteno, atupa huteno osugahie. 
JAS.1.18	Mika'zama troma hu'nea zamofo ese rga'a manisunku, Agra'a avesite tamage kereti tazeri fore hu'ne.
JAS.1.19	Knare nafuheta, ama kea antahi so'e hiho, mika'motma ame hutma kea antahigahazanagi, akoheta kea nehinkeno tamarimpa oheno. 
JAS.1.20	Na'ankure vahe'mofo rimpa he'zamo'a, Anumzamofo fatgo avu'avazana avreno omegahie. 
JAS.1.21	E'ina hu'negu mika agru osu avu'avazana erinetreta, tamagu'afima kefo avu'avazama me'nesiana erinetretma, anteramitma, tamagu tamema tamaguma vazisia nanekema Anumzamo'ma tamagu'afima hankre'neana eriho.
JAS.1.22	Amnea Anumzamofo Ke'agera ontahio, kagraka'a regavatga hugahananki, ana nanekemoma hania kante antenka amage anto. 
JAS.1.23	Mago'mo'ma kema nentahino, ana kema amage'ontesiana, agra kapopi avugosa keteno, 
JAS.1.24	atreno nevuno anama agra avugosa ke'neana, ame huno age'neknia kna nehie. 
JAS.1.25	Hu'neanagi, inamo'ma kinafinti tazeri fru nehia, hentofa kasegefima avuma ke ankenereno, kazigazi huno avaririno antahi'nesia naneke age'okanino amage'antesimofona, mika'zama hanifina Anumzamo'a, asomu huntegahie.
JAS.1.26	Mago'moka mono vahe'mani'noe nehunka kagefu'na kegva osnanana, kagra'a regavatga hanankeno mono kamo'a amnezankna hugahie. 
JAS.1.27	Agru huno fatgo monoku'ma Anumza Nafatimofona ave'nesiana, e'i megusa mofavre'zgane, kento a'ne zga knazampima mani'nesazana kegva hunezmanteta, atrenkeno ama mopafi kefozamo'a tamazeri pehena osino.
JAS.2.1	Nafuhete, hanavenentake msa'ane Rantimofo Jisasi Kraisimpi tamentinti nehaza vahe'motma, rezogitma mago vahekuke tamavesi onteho. 
JAS.2.2	Atru hu'nesafima mago feno ne'mo hentofa kukena erinehankreno, korire asa eri'nentanino efresnigeno, mago amunte omane ne'mo pehenage kukena huno monoma nehanafima efresiana, 
JAS.2.3	hentofa kukena huno ea feno ne'mofo kesga huntenka anage nehane, ama knare trate emanio nehunka, amunte omane pehenage kukena huno ea ne'ku, amure otio huge ama nagafi mopare emanio nehane. 
JAS.2.4	Tamagra'a amu'nontamifina vahe zmazeri havizahu naneke nehutma, kefo antahizanteti vahera refako nehazafi? 
JAS.2.5	Antahiho, knare nafuheta, Anumzamo'a ama mopafi vahe zamavufi zamunte omane vaheku' zamentintifi feno vahere huno huhampri zamanteno, Anumzamofo kuma erisanti haregahaze huno Agri'ma avesinentaza vahe huvempa huozmante'nefi? 
JAS.2.6	Hu'neanagi zamunte omane nagara zmazeri haviza nehaze. Feno vahe'mo'za knaza neramami'za, tmavare'za naneke hu tratera nevazafi? 
JAS.2.7	Jisasi Kraisi knare agi'ane Ne'mofo nagama mni'nazana, zamagra zmazeri haviza osu'nazafi? Izo zmagra zmazeri haviza hu'naze.
JAS.2.8	Fatgo hutma avontafepima me'nea kasegema amage'antesnutma, 
JAS.2.9	Hu'neanagi rezogitma mago vahekuke tamavesi antesazana, kumi hanageno kasegemo'a tamazeri ama'hina, kasegea hantagi vahe manigahaze. 
JAS.2.10	Na'ankure, aza'o ana mika kasege amage'nenteno, anampinti Anumzamofoma magoke kasege'a ruhantagisiana, ana mika kasege ruhantagigahie. 
JAS.2.11	Na'ankure 
JAS.2.12	Hagi keaga tamifine, tamavu'tamava hanafina, kinafinti tamavre atre'nea kasegemo refako hurantegahie hutma antahiho. 
JAS.2.13	Na'ankure vaheku'ma kasunku huozmante vahe'moka, Anumzamo'a asunkura huogantegosie. Hianagi kagrama vahe'mofoma kasumantagintesanana, Anumzamo'a kagri'enena asuragigante'na vahe'ma refko huknarera, keaga hugante kemofona agateregahane.
JAS.2.14	Nafuhetma, mago ne'mo'ma namentinti nehue nehuno, ana amentintima avu'avapima erinteno osaniana nankna azahu'za erigahie? E'inahu amentintimo'a aguvazigahifi? I'o. 
JAS.2.15	Magoke magoke knazupa mago negafu'o, negasaroma kukenaguro, ne'zankuma atupa hu'nenigenka, 
JAS.2.16	knareki vuo nagesa antahuana Anumzamo'a knare hugantegahie nehunka, knare kukena nehunka ne'zana negamu huo hunka hunentenka, atupama hunesiazama azama osnanana, e'i kemo'a inankna huno aza hugahie? 
JAS.2.17	Amentinti hu'zamo'enena e'inahu kna hu'ne, tamentinti nehune nehuta, avu'avapima erinteta osanunana, tamentintimo'a amne'zankna hugahie. 
JAS.2.18	Ana hu'neanagi mago'mo'a anage hugahie, mago'amokizmi zamentinti me'geno, mago'amokizmia knare erizama eri zamavuzamava me'ne. Nagra anage nehue, knare erizanka'a omnesigena, nagra kamentintia onkegosue. Hianagi nagra knare eri'za niareti kagrira, namentintini'a kaveri hugahue. 
JAS.2.19	Tamagra magoke Anumza mani'ne hutma tamentinti nehazana, e'i tamage, havi hankro'mo'zanena anahukna zamentinti nehu'za, kore nehu'za zamahirahi nerege'za mani'naze. 
JAS.2.20	Kagra negi nagi vahere! Antahi ama'ma huzankura nontahino, eri'zama'a omane kamentintimo'a amnezankna hugahie. 
JAS.2.21	Nerageho Abrahamu, nemofo Aisakima kre sramanavu itare, Anumzamofoma ami'nea zankuma, fatgo nere huno hu'neana ontahinazafi? (Jen-Agf 22:1-14) 
JAS.2.22	Antahi ama huo, Abrahamu'ma amentintima hiazamofona avu'avapi erinteno, ana avu'ava higeno amentintima hu'neazana erignare hu'ne. 
JAS.2.23	Hagi avontafepi hu'nea kemo'a efore hu'ne, 
JAS.2.23	ana hu'negu Anumzamofo rone'a mani'ne hu'za vahe'mo'za nehaze. (Jen-agf 15:6) 
JAS.2.24	Ana hu'negu antahiho, tagra Anumzamofo avure'ma fatgo vahe'ma manisunana, tamentinti'retikerompage, tamentintima nehuta tavutavapima erinteta hanunkeno, fatgo vahere huno hurantegahie. 
JAS.2.25	Anahukna huno, Rehapu monko a'mo'a afure vahe'ma noma'afi zamavre frakiteno, ru kampinti zamavre atrege'za vu'naza avu'avazama'amo, Anumzamofo avure fatgo ara mani'ne hu'ne. (Jos 2:1-21) 
JAS.2.26	Tavufafima tasimu'ma omanesiana frigahune. Hanki anahu'kna huno tamentinti'age nehuta, tavutavapima eriontesunkeno'a, tamentintimo'a frino amne'zankna hugahie.
JAS.3.1	Nenafugtane nasarahetanena rempi huzami vahera rama'amota manisune hutma ontahiho, na'ankure tamagra ko antahi'naze, maka rempima hunezamumota Anumzamo'a hanavetino keaga hurantegahie. 
JAS.3.2	Na'ankure rama'a zampi havizana nehune. Hagi iza'o agrama kema hanifima fatgo osu kegaga huzanku'ma kva'ma hanimo'a, agra soe ne'kino amne mika avufgamofona kvahu so'e nehie. 
JAS.3.3	Hanki osi ainia hosirimimofo zamagipi tamage'antesie huta nofi renteta, zamazeri rukre hanunkeno'a, amne hosimofo mika avufgamo'a tamage'anteno rukre hugahie. 
JAS.3.4	Hagi vente'mofone keho, tusi'aza me'neanagi ra zahomo retunefe. Hianagi osi zotareti, inantego ventema azeri ne'moma vunakuma hirega, azeri rukre higeno nevie.
JAS.3.5	Anahukna huno agefuna osi avufgamo'agi, tusi'a veganokno ageru rugahie. Osi teve regregeno, ra avo'no traza afe teaza hugahie! 
JAS.3.6	Hagi tagefunamo'a tevegna hu'ne. Tagefunafina kefo kemo avite'neankino, amne ana miko kavufamofona eri haviza hugahie. Amne ana miko kavufga teve kampina avrenente. Ana tevea teve kuma'mo taginte'ne. 
JAS.3.7	Na'ankure mika ruzahu ruzahu afi' zagakfama, namazgama, zmasaguregati regrarohe'za vano nehaza zgaramima, hagerimpi zgamofona vahe'mo'za azeri agazone neheze. 
JAS.3.8	Hianagi vahe'mo'a, agefunamofo kegva krino, azeri agazonea osugahie. Vahe'mofo azeri fri avuatgazamo avitegeno, kefo kemoke atirami vava hugahie. 
JAS.3.9	Tagnefunanu Rantimofone, Anumzanena ra znagia nezanamita, ana tagnefunanura Anumzamo agra'gna retro huzmente'nea vahe'mokizmi sifna kea hunezmantone. 
JAS.3.10	Ana agipintike asomu kene, sifna kenena atineramie. Nenfugta nasarehetanena e'inahu'zana omneno. 
JAS.3.11	Amne magoke kampuipintira, tintfane, hagerinena ehanatigaha'o? 
JAS.3.12	Nenfugata nasarahetanena, fiki zafamo'a olivi rga amne rentegahifi, krepi zafamo'a, fiki raga rentegahio? I'o. Anahu kna huno hagerimpintira tintfana fore osugahie.
JAS.3.13	Aza amu'nontamifintira ama antahintahine mika zampima anihu vahera mani'ne? Ana knare antahintahi'a atrenkeno knare erizama'amoki, avufa anteramino mni avu'ava zamo, erinte ama hino. 
JAS.3.14	Hianagi vahe'mofoma antahimugi ante'zamo'ene kagraguke antahizamo kagu'afi mevitenenigenka, kavufga mreri kavukvatetira tamage kemofo eri amnezanknara osuo. 
JAS.3.15	E'inahukna havi antahintahizana, monafintira nomeanki, ama mopafi kefo hankrotegati ne-e. 
JAS.3.16	Krimpa mugi'zane, kavufa antemareri'zama me'nesifina, miko'mako havi avu'ava'zane fatgo osu'zana me'nenigenka kegahane. 
JAS.3.17	Hu'neanagi monafinti erami'nea knare antahintahizana, ese'zana agru huno mani antahintahiza me'ne. Rimpa fruma huno mani'zane, miko kna akoheno mani'zane, rumofo ke antahimi'zane, asunku hu'zane knare'zane aviteno nemanie. Mago'mofonkuke hu'zana omaneno tamage avu'avake hu'zane. 
JAS.3.18	Rumokizmima zamarimpa fruma erinezamiza vahe'mo'za, zamarimpa fruzamofo avimaza nehankrazanki'za, nena'ama vasagesazana fatgo avu'avaza hamaregahaze.
JAS.4.1	Na'amo amu'nontamifina kefra hu'zane, ha' hu'zana eri forenehie? Havi tamavesi'za tamagu'afi me'neno ha'nerea zampinti efore nehifi? 
JAS.4.2	Mago'a zanku tamave'nesigetma kenunu nehazanagi e'norize. E'ina nehutma vahera zmahe nefrizanagi anazana e'norize. Rumofo zankura ke hakare nehutma franevazitma hara nehazanagi, mago'zana e'nori'ze. Na'ankure Anumzamofona tamagra nunamuna hutma antahinonkaze. 
JAS.4.3	Tamagrama antahigaza zana e'norize, na'ankure knare osu antahintahireti antahigazagu e'norize. Anama tamisia zana eritma tamagrima tamavenesia zante atregahaze. 
JAS.4.4	Tamagra monko a'nemo hiankna hutma, ru anumzante mono hunentaza vahe'motma, ama mopafi avu'avazamofonte'ma tragoneteta ana avu'avama hanazana, Anumzamofona ha'rentegahazanki tamagra ontahi'nazo? E'ina hu'negu iza'o ama mopafi zante tragotesimo'a, Anumzamofo ha' vahe fore nehie. 
JAS.4.5	Avontafemo'a anage hu'neana, amne ke hu'nefi? Anumzamo'ma Avamu'ama tagu'afi antegeno mani'neana, Agri agorga manisiegu avenesie. E'ina'ma osigeno'a rimpagna nemie. 
JAS.4.6	Hu'neanagi agra razampi asuraginerante, e'ina agafare avontafe'mo'a anage hu'ne, 
JAS.4.7	E'ina hu'negu Anumzamofo agorga anteramita nemanitma, Satana ha'renteta retufe atrenkeno tamatreno freno. 
JAS.4.8	Anumzante erava'o hinkeno, Agranena tamagaritera erava'o hino. Kumi vahe'motma tamazana sese nehutma, tare tagufa antahintahine vahera tamagu'a eri avusese hiho. 
JAS.4.9	Kumima nehaza zankura tamasunku nehutma, krafa hutma zaviteho. Kiza zokagoma nehazazana netretma, zavi krafa nehutma musema nehaza zana atretma tamasunku hiho. 
JAS.4.10	Anumzamofo avurera tamagra tamavufga anteraminkeno, Agra tamazeri sga hino.
JAS.4.11	Nafuhetma, huhaviza ohunte ahunte osiho. Iza'o nefuma huhaviza huntege refakoma huntesimo'a, agra kasegemofo huhaviza nehuno, refako nehie. Kasegema refako'ma hananana, kasegea amage nontananki, kasege refako hu vahe nemanine. 
JAS.4.12	Kasege neramino, refakoma hurante Nera Anumzana magoke mani'ne, Agrake tagu'vazige, tahe fanane huge hugahie. Hu'neanagi tamagra azagata neramafuna refako hunentaze?
JAS.4.13	Menina antahiho, anahukna kema nehazamotma, menino okino rankumapi vuta, mago kafufi umanineta, zago eri'za omerita, mago'ane zgoa (win moni) trohugahune huta hugahaze. 
JAS.4.14	Okima tamagrite'ma fore'ma haniazana ontahi'naze. Tamagra nanterampi hamponkna hu'nazankitma osi'a kna manitetma fanane hugahaze. 
JAS.4.15	Tamagra anage hugare, Anumzamofo avesi'ma me'nesigeta, tagrama tasimu erita manisuta, e'izana huge, amazana hugahune huta hugaragi, 
JAS.4.16	knare hu'none hutma tamufaga marenerize. Ana mika tamufga mareri'zana kefo avu'ava'za nehaze. 
JAS.4.17	E'ina hu'negu, iza'o fatgozama hu'zama antahineno, anazama osanimo'a kumi hugahie.
JAS.5.1	Menina kea antahiho, feno vahe'motma, tamasunku huta zavi'ateho, na'ankure tamazeri haviza hu'zana tamagrite ne-e. 
JAS.5.2	Tamagri feno zantamimo'a kasrigeno, hakanomo kukenatamia traga nehigeno, 
JAS.5.3	koline siliva zgotamimo'a krogro heno amnezankna hu'ne. Fenozana eri atru nehazankino, kegaga refkohu knazupa ana krogro he'zamo'a, tevegna huno tamavufga teno erihna hugahie. 
JAS.5.4	Antahiho, hozatamifi eri'za eneriza vahe'mofo, mizama ozami'naza mizamo'a ranke huno keaga huneramante. Hoza hamare vahe'mofo zavi krafagemo'a, hanavenentake Ramofo agesafi unefre. 
JAS.5.5	Ama mopafima manizana so'e nomanizampi nemanitma, mika tamavesi'zana eriknare nehaze. Tamagra knare neza nenetma tamazeri afovage nehutma, tamahema fri'nianknare neaze. 
JAS.5.6	Tamagri'ma ha'ma huoramante'za hazenkezmia omne vahera, huhaviza hunezamanteta zamahe nefrize.
JAS.5.7	Nafuhetma, tamarimpa antefru hutma mani'netma, Ramo'ma esigura avega anteho. Hoza vahe'mokizmi zamageho, zamarimpa antefru hu'za mani'ne'za, hozazamifima e'se ko runtege, vgare ko runtenige'za hozazmifinti knare nezama hamarenaku avegama nentazankna hiho. 
JAS.5.8	Tamagranena akohetma mani'netma oti hanavetiho, na'ankure Ramo'ma esania knamo'a kofta hu'ne. 
JAS.5.9	Nafuhetane nasarahetanena, keaga refkohu trate otisageno refako huramantegahianki amu'nontamifina ha' orente arente osiho. Refako hu nera kafante otine! 
JAS.5.10	Nafuhetma, Anumzamofo Agifima nanekema hu'naza kasnampa vahe'mo'za, akohe'za mnine'za knazama eri'zamofona ko huraveri'naze. 
JAS.5.11	Antahi'naze, knazampima ufre'za azeri agatere'naza vahera muse hiho hunezamantone. Jopu'ma knazampima kazigzi huno agatere'nea zamofo agenke'ane, henka'ama hunte'nea zamofona antahi'naze. Ramofompina asunku'zane, vahe'ma avesinteno asuraginte'zana avite'ne.
JAS.5.12	Razana, nenafugatane nensarogata, monarero moparero mago'azantera huntetma huvempa osiho. Iza'o huvempa hunaku'ma hanimo'a, izoma hunakure hanimo'a, i'zo hino, i'o hunakuma hanimo'a, i'o hino, ana'ma osanimo'a henka keagare otigahie.
JAS.5.13	Amunontamifima magomo'ma hazenkefi mani'nenuno'a, Agra nunamu Anumzamofonte hino. Amu'nontamifima mago'mo'ma musema nehanuno'a, agra Ramofo agi erisagahu zgame hugahie. 
JAS.5.14	Amunontamifina mago'mo'ma krima erinenuno'a, Agra mono kva vahe ke hanige'za, nunamu eme hunente'za Anumzamofo agifi masave frenteho. 
JAS.5.15	Hagi zamentinti nehu'za nunamu huntesageno, Ramo'a kri'ma eri'nea vahera azeri neganamreno azeri onetino, kumi'ma hunesiana, kumi'a atrentegahie. 
JAS.5.16	E'ina hu'negu kumitamia huama hutma kumira otrente atrente nehutma, nunamu ohunte ahunte nehinkeno, Ramo'a tamazeri kanamareno, fatgo ne'mofo nunamumo'a hanavenentake hu'neankino eri'za erigahie. 
JAS.5.17	Ilaija'a tagri kna ne'mo, ko'ma orinogura hanavenentake huno nunamuna higeno, mopafina 3'a zagekafugi 6si'a ikampina kora oru'ne. 
JAS.5.18	Eteno Ilaija nunamu higeno monafinti komo'a tagirano mopafina korarigeno kavera fore hu'ne. (1 Kin 17-18)
JAS.5.19	Nafuhetmane nasarahete, mago'tamimo tamage nanekea atreno hazamagrenesigeno, mago'mo azeri rukrehema hanigeno, ete tamage kantema esiana, 
JAS.5.20	agra antahino, fri'zampinti agu'nevazino rama'a kumira refitegahie.
1PE.1.1	Nagra Pita'na Jisas Kraisi aposol ne'mo'na, Anumzamo'ma huhampri tamente'nea nagamotma, mopatmi atretma panini hutma Pontusi kazigane, Galesia kazigane, Kapodosia kazigane, Esia kazigane, Bitinia kazigama fretma vu'naza nagamotarega ama avona kreneramue. 
1PE.1.2	Anumzana Nafatimo'a, ko antahino keno hu'nea kante, Ruotge Avamumo tamazeri agru hu'nea nagamota, Jisas Kraisi amage'ma antageno, korama'a tagitreno sese huramante'nea nagamotma, asunku'zane rimpa fruzamo'a tamagrane aviteno mesie.
1PE.1.3	Ranti Jisasi Kraisi Nefa Anumzamofo agi'a erisaga hanune, Agri'a tusi'a asunkuzamo higeta, tagu'a rukrehe hunkeno kasefa tasimura tamigeta, Jisasi'ma friteno oti'nea zankura amuhara nehune. 
1PE.1.4	Ana kasefa tasimu erisanti harenunana, vga oreno, havizana osuno, fnanene osaniaza monafinka Anumzamo'a anteramante'ne. 
1PE.1.5	Tamagra Anumzamofonte tamentinti hazageno, Anumzamo'a hanave'areti kegva huramante'neankita, so'e hutma manigahaze. Tamagri tamahokeno tamaza hunaku retro huntegeno me'neankino, e'i anazama haniana mona mopa vgamare'nea knazupa eama hugahie. 
1PE.1.6	Anazama erisaza zankura muse nehazanagi, ama atupa knafina ruzahu ruzahu knazama e'nerisageno, 
1PE.1.7	ana knazamo'a tamentintimofona azeri ama huno, kolima tevefi kre agru huno azeri henteofaza hiankna nehiankino, tamentintimo'a koli'a agaterene. E'ina hu'negu ruzahu ruzahu knazama e'nerisageno, tamentintimo'ma hanavematino mesiana, Jisasi'ma eama hania knazupa, husga huramanteno, ra tamagia tamigahie. 
1PE.1.8	Hanki tamagra Agrira onke'nazanagi avesinentetma, menina Agrira onkenazanagi, Agritera tamentinti nehuta, tusi musenkase hunteta agi'a erisaga nehaze. 
1PE.1.9	Tamagrama tamentintima hanaza zamofo mizama'a, Anumzamo'a tamagu tamamena tamagu vazigahie.
1PE.1.10	Hagi ama ana tahokeno taguvazizana, korapara mago'a kasnampa vahe'mo'za asunkuzamo'ma tamagrite'ma esigura kasnampa kea nehu'za, antahige'za rezagane so'e hu'za ke'naze. 
1PE.1.11	Kraisi Avamumo zamagripi mni'neno, Kraisi'ma atama eriteno, ra agima erisia zankura zmasamine. Ana nehige'za zmagra Kraisi'a inankna Ne'mo, ina zupa efore hugahie hu'za hu'naze. 
1PE.1.12	Zamagrite'ma eriamama hiana zmagra'a zamaza nosazanagi, tamagriku knare musenkema huama hazafina, monafinti'ma e'nea Ruotge Avamumofo hanavere huama nehaze. Ankero vahe'mo'za anama huamama hzazama kesagura, tusiza huno zmavesi'ne.
1PE.1.13	E'ina hu'negu retro huta antahintahitamia nemanita, tamavufgamofo avesizana kegva negritma, ana miko amuha zantamia, Jisasi'ma eama hanigeno, Anumzamo'a tamaza hania asunkuzante anteho. 
1PE.1.14	Ke amage'ante mofavremoza nehazaza nehutma, koma ontahinetma hu'naza tamavutamavamofo avesizana ovaririho. 
1PE.1.15	Hianagi Ruotge Hu'nemo'ma tamagima hu'nea ne'kna nehuta, makazama hanafina mni ruotge hiho. 
1PE.1.16	Na'ankure anage huno avontafepina krentene, 
1PE.1.17	Tamagrama hutma nerafa'e nehaza Anumzamo'a, Agra magokemofonkuke osu Anumzankino, maka vahe'mo'za zamavuzmavama nehazare refkoa huzmantegahie. Ana hu'negu, ama mopafima zoka vahekna huta atupa knafima mni'nenarera, Anumzamofonku kore hunentetma ra agi amiho. 
1PE.1.18	Na'ankure tamagrama ketma antahitma hanazana, korapa tamagehe'za zamaza osu zamavuzmava nehaza kante nevazagu, anampinti miza seramantene. Miza seramante'neana haviza nehiazanu, silvane kolireti miza seoramantene. 
1PE.1.19	Hianagi haviza osuno afuhe omne sipisipi anenta, Kraisi mrerisa koranu miza seramante'ne. 
1PE.1.20	Na'ankure korapa Anumzamo'a, monane mopane tro osu'neno, tazama hanigura Kraisina huhamprinte'ne. Hianagi menina vgare knafina tamagri'ma tamaza hanigu efore hu'ne. 
1PE.1.21	Kraisi taza higeta, fripinti azeri otino husga hunte'nea Anumzamofontera tamentintia nehune. E'ina hu'negu tamagra Anumzamofontera tamentinti'a nehutma, amuhara nehaze.
1PE.1.22	Tamagrama tamage kerema amagema antetma nevazazamo, tamazeri agru tamagu tamena higetma, neramafuma ovesinte avesinte tamagu'areti nehutma, tamaguareti hutma mago magomota ovesinte avesintea nehaze. 
1PE.1.23	Na'ankure tamagra kasefama hu'nazana, haviza nehia avimazanteti rompage, haviza osu avimzama Anumzamofo mevava kea asimu me'nea ke'areti kasefara hu'naze. (Jon 3:1-9) 
1PE.1.24	E'ina hu'negu avontafepina anage hu'ne, 
1PE.2.1	E'ina hu'negu tamagra vahe'ma azeri havizahu avu'avazane, havige hu'zane, tavrenke hu'zane, kenunu hu avu'avazane, vahe'mofo amefi ke hu'zana netretma, 
1PE.2.2	meni kasentea mofavremo aminku avesiankna hutma Anumzamofo kegura avenesita, Anumzamofo agru hu'nea nanekea e'neritma nena hugahaze. Ana nehanageno tamagu vazinoma, tamahoke ahe'nea zampina nena hugahaze. 
1PE.2.3	Hanki e'inama hutma Anumzamo'ma so'ema huneramantea zamofo haga'ama erisuta, Ramo'a so'e hune hutma hugahaze.
1PE.2.4	Kraisi'a asimu eri have mni'nemofonte tamagra Agrite neaze. Ana havea vahe'mo'za haviza hu'ne hu'za eri atrenazanagi, Anumzamo'a huhamprintegeno, Agri avurera mrerisa have me'ne. 
1PE.2.5	Tamagranena asimu eri havegna hu'nazageno, avamupi mono nona kiaza nehigetma, avamupi ruotge prisi vahe'mofo nonkna nehutma, Anumzamo avesi'nea ofa Jisasimpi avamupina hunentaze. 
1PE.2.6	Na'ankure anage huno avontafepina me'ne, 
1PE.2.7	Hanki tamagrama tamentintima haza vahe'motarera, ana havemo'a mrerisa have me'ne. Hianagi iza'zo zamentintima nosaza vahetera, 
1PE.2.8	 (Ais 8:14) Na'ankure zamagra trakama nehazana, ke'arera amagera nontazanki'za, traka hu'za haviza hugahaze.
1PE.2.9	Hianagi Anumzamo tamagrira huhampriramante'nea naga mni'neta, kinimofo prisi naga mni'neta, ruotge hu'nea naga mni'nazageno, Anumzamo'ma Nagri nagare huno hu'nea naga maninazankita, Anumzamo'ma hanimpintima tamagima huno, ruzahu msazama'arema tamante'nea so'ezama'agura huama hugahaze. 
1PE.2.10	Hianagi kora tamagra Anumzamofo vahera omni'nazanagi, menina Anumzamofo vahe mani'naze. Tamagra Anumzamofo asunkuzana e'orinazanagi, menina tamagra Anumzamofo asunkuzana eri'naze.
1PE.2.11	Navesima neramantoa nenafugta, tamagra zoka vahe mopazmi omne vahekna hutma ama mopafina mni'naze. E'ina hu'negu, tamavufamofo havi avesizamo'ma ha'ma reneramantea zampina uofreho hu'na nagra huneramasamue. 
1PE.2.12	Hagi maka kna tamagra megi'a vahe'mokizmi amunompima mani'netma, knare tamavutmava nehinke'za, zamagrama huhavizama huramantesu'za, knare tamavutamavaza zamagra nege'za, Anumzamo'ma refkoma hania knarera, ana tamavutamava hu'naza zankura, Agi erisaga hugahaze.
1PE.2.13	Tamagra Ramofonku hutma, maka kamani vahe'mofo kea amage nentetma, kini vahera ugagota hu'nagu, kezmia antahitma amage nentetma, 
1PE.2.14	Gavana vahe'mo'zanema hanaza kea amage anteho. Hazenke hanaza vahe zmazeri fatgo nehuno, fatgoza hanaza vahe husga huzmantesagu huzmantege'za mni'naze. 
1PE.2.15	Na'ankure e'inahu tamavutmavama hanazana Anumzamofo avesiza avaririta fatgo nehanageno, ke ontahi neginagi zmavuzmavama nehaza vahe'mo'za kea osugahaze. 
1PE.2.16	Kina vahera omi'nazanki, fru huta mni'nagu, fru huta mni'none nehutma, ana fru tamavutamava zampina antegafita, kefo avu'avazana osutma, Anumzamofo kazokzo eriza vahe maniho. 
1PE.2.17	Maka vaheku husga hunezmantetma, maka zamentintima nehaza tamafuhe'ina zmavesinezmantetma, Anumzamofonku kore hunentetma, kini vahe'mokizmi zmagorga maniho.
1PE.2.18	Eri'za vahe'motma, kegvama huramante'nesaza vahe'mokizmia kore huzmantetma zamagorga nemanitma, fru hu'za knarema huramante'naza kva vahe'mokizmi zamagorgagera omanita, havizama huramantesaza kva vahe'mokiminena zmagorga maniho. 
1PE.2.19	Tamagrama Anumzamofontema fatgo tamagu tamagesa antahitma mni'nenageno, havigema huramante'za tamazeri havizama hanazana, Anumzamo asomu huramantegahie. 
1PE.2.20	Tamagrama haviza hu'nenage'za, havizamofo nona hu'za tamazeri haviza hanazana, mago knare'zana e'origahaze. Hianagi tamagrama knare tamavutmazama nehanage'za, tamazeri havizama hanazana, Anumzamo'a asomu huramantegahie.
1PE.2.21	Na'ankure tamagrira ana knaza erisazegu tamagi hu'ne. Kraisi enena anahukna huno atazana erino huraveri hu'neankita, Agrama hu'neankna tavutava huta avaririgahune. 
1PE.2.22	 (Ais 53:9) 
1PE.2.23	Hanki Agri'ma huhavizama huntageno'a, zamagrira nona huno huhavizana huozmante'ne, Agri'ma azeri havizama huntageno'a, zamagrira nona huozmanteno zmazeri havizahu kea osuno, Anumzamo fatgo huno refko nehimofo antahi nemino, ana knazana Agri azampi antene. 
1PE.2.24	Agra avufare kumiti erino rugeka zafare hantinegu, tagra kumi'ma huzampina nefrita, fatgo tavutavama huzampina, kasefa huta manigahune. Na'ankure Agri avufgama aguzama ru'nazazamo, tagrira tazeri so'e hu'ne. 
1PE.2.25	Na'ankure tamagra sipisipi afukna hutma hazagre'nazanagi, menina tamagra rukrehe hutma sipisipi kva ne, tamagu tamemofo kva Nete e'naze.
1PE.3.1	Anahukna kante, a'nemotma neramave agorga nemaninke'za, mago'a Anumzamofo kema amagema nontesaza neramave'za nege'za, mago kea osugahazanagi, knare tamavutamavaza nege'za zamagu'a rukrahe hugahaze. 
1PE.3.2	Na'ankure tamagra anemotma fatgo hutma vetimimofo agorga'a mni'nazagu anara hugahaze. 
1PE.3.3	Tamagrama a'nemotma tamazokama ki hariritma kolire tamavasese nehutma, kukena nehutma, amega tamavufgare konariri huzankukera osiho. 
1PE.3.4	Hianagi tamagu'afi havizama osania avasesezana, fru huno akoheno mani avasese'za hiho. E'inahu avasese zanku Anumzamofona avenesie. 
1PE.3.5	Na'ankure korapa knafi ruotge hu'za mni'naza a'nemo'za, e'inahukna hu'za zmavasesea hu'ne'za, Anumzamo'ma huvempama huzmante'nea zama fore'ma hanigu Anumzamofonte amuha nehu'za, ve'zamimofo agorga mni'naze. 
1PE.3.6	Anahukna huno Sera'a Abrahamu amage nenteno, ranimo'e huno Abrahamunkura hu'ne, tamagra neramavenku'ma kore'ma osu knare zanke'ma hanutma, Sera mofane manigahaze.
1PE.3.7	Hanki vene'nemota knare antahintahi avariritma, a'ne tamimozanena so'e hutma maniho. A'nemo'za hanave oti'nagu, knare tamavutmava huzmanteho. Tamagrama antahi'nazana a'nemo'za zamagranena zmasimu erigahaze. E'inahu hutma avaririsageno'a, magozamo'a nunamuma hanaza nunamuntamia rehizara osutfa hugahie.
1PE.3.8	Hagi makamotma magopi fru hutma nemanitma, vahe'mokizmia tamasunku hunezmantetma, kogna hutma nemanitma, tamagu'areti so'e tamavutma nehutma, tamagu'a anteramita maniho. 
1PE.3.9	Vahe'mo'za havizama huramantesagetma, nona hutma haviza huozamanteho. Kema huhavizama huramantesageta, nona hutma kea huhavizana huozmanteta, tamagra Anumzamofo antahigenkeno asomu huzmanteno, Anumzamo'ma tamagima hu'neana, e'inahu hnazegu tamagi hu'neankitma, asomura tamagra erisanti haregahaze. 
1PE.3.12	 (Sam-Zga 34:12-16)
1PE.3.13	Tamagrama hanavetitma so'e tamavutamava nehnageno'a, iza tamazeri havizana hugahie? 
1PE.3.14	Hianagi tamagrama fatgo tamavutamava'ma nehanage'za, tamazeri haviza hugahazanagi tamagra asomu erigahazanki, korera osuta tamazeri kore hanaza zankura antahintahi hakare osiho 
1PE.3.15	Hianagi tamagu'afina Kraisina atrenkeno ruotge huno Rana nemanina, tamagrama fore'ma hanigu amuhama nehutma tamentintima nehaza zanku'ma tamantahima kesageta, maka knafina tro hutma mni'netma, antahinezamita akohetma fru kefinti kenona hunezmanteta, 
1PE.3.16	tamagu'tamagesafina ama' huta fatgo hutma maniho. E'inahu'ma hanutma, Kraisi'enema knare'ma hutma mni'naza zanku'ma havigema humaneramantesia vahe'mo'za zmagazegu hugahaze. 
1PE.3.17	Na'ankure Anumzamofo avesi'ma me'nenigeta tagrama knare tavutavama nehanunke'zama, tazeri havizama hanazana, knare hugahie. Hianagi tagrama havi tavutavama hanunte'ma, knama tamisazana havizantfa hugahie.
1PE.3.18	Na'ankure Kraisi'a maka vahe'mofo kumiku huno, magoke zupa fatgo ne'mo, fatgo osu vahe'motagu fri'neankino, Agra tavareno Anumzamofonte vanigu ahazageno fritegeno, Anumzamofo Avamu'mo azeri otigeno, kasefa huno mani'ne. 
1PE.3.19	Agra vuno kina kumapima mni'naza avamutaminte kea ome huama hu'ne. 
1PE.3.20	E'i ana avamutamina korapama Noama ventema negigeno, Anumzamofo ke eri atrazanagi, Anumzamo akoheno zmavega anteno mni'nea avamutamine. Hankino 8ti'a nagamoke'za ana timo'ma zmahe refitegeno'a, zamaguravazine. (Jen-Agf 6-8) 
1PE.3.21	E'i ana timo'a mono tima frezamofo avame zankino, Jisasi Kraisi'ma friteno oti'neazamofo hanavemo tamagura vazi'ne. Hankino mono tima frezamo'a pehena erinotreanki, agru tagutagesareti Anumzamofoma antahimisunazane. 
1PE.3.22	Hagi Jisasi'ma monafinka vuno Anumzamofo azantmaga umani'nege'za, maka ankero vahe'mo'zane, kegva hu'nazamozane, hanavemo'za, Agri agorga'a mani'naze.
1PE.4.1	E'ina hu'negu Kraisi'ma avufafima atazama eri'neankna nehutma, tamagra anahukna antahintahi erita maniho, na'ankure tamagrama anahu knazama erinutma kumi'ma huzana atregahaze. 
1PE.4.2	Anahukna huno ama avufganema mni'nenuno'a, vahe'mofo havi avesizampina ovugahianki, Anumzamofo avesizampi vugahie. 
1PE.4.3	Tamagra Anumzamofoma keno antahino osu vahekna hutma, zaza kna ama mopafina mni'neta, havi tamagu tamagesa nentahitma, havizamofo avesizampi nemanitma, negi tina nenetma, ranke huta vano nehuta, neza kretma nenetma, havi anumzamofo mono hunte'naze. 
1PE.4.4	Menina korapa arone timimo'za havi tamavutamavara nosazage'za neramage'za, nahige'za tagranena vano nosaze hu'za antri nehu'za, tmazeri haviza huke nehaze. 
1PE.4.5	Hianagi zamagra keagama refkoma hu Jasi nemofonte oti'za, nankna zmavu'zmava hu'nenazana nesamisage'za, fri vahe ene kasefa hu'za mni'naza vahe'enena refko huno keaga huzmantegahie. 
1PE.4.6	E'i ana agafare knare musenkea fri'naza vahete'enena huama hazage'za antahi'naze. Nazano ama zamufare mni'ne'za hu'nesaza zante refko huzmantegahie. Hianagi avamu'zmimo'a, Anumzamofo avesite manigahie.
1PE.4.7	Makazama vgaresia knamo'a, hago kofta hie, e'ina hu'negu antahintahia hu so'e nehutma, nunamuma hu tamavutamavamofo azeri hanavenetita, kazigazi hutma viho. 
1PE.4.8	Makazama agatere'neazama hanazana, vaheku'ma ovesinte avesinte hu avu'avazana otretfa hiho, na'ankure avesinte avu'avazamo'a, rama'a kumi refinete. 
1PE.4.9	Mono tamafu tamagnazama esageta, so'e tamavutamavaza hunezmantetma, antahi havizana hutma ke hakarea huozmanteho. 
1PE.4.10	Magoke magokemotma Anumzamo'a so'e musezama'a taminegu, ana musezanteti rumokizmia so'e tamavutamavaza hunezmantenkeno Anumzamofo so'e avu'avazamo'a, tamagripina aviteno vino. 
1PE.4.11	Magomo'ma Anumzamofo nanekema huamahu musezama eri'nenimo'a, huama nehina, mago'mo'ma vahe'ma azahu musezama eri'nenimo'a, Anumzamo'ma ami'nea hanavereti vahera aza nehinketa, makazama hanazana Anumzamofoma ra agima amizanke hiho. Na'ankure Jisas Kraisi'a masnentake huno hanave'ane mni'ne. Tamage.
1PE.4.12	Ronenimota tamagra reramahe zampima nevazazamo'a, tevefi viaza nehazagu kasefaza fore nehie hutma antria osiho. 
1PE.4.13	Hianangi ana tamatazama e'neriza zankura muse huvava hiho. E'i anazamo'a Kraisi'ma atama eri'neaza nehazankino, Agrama hanavenentake masa'ane eama hanigetma, magokama muse hanaza zamofo retro huneramante. 
1PE.4.14	Hanki Kraisi agi tamagripi me'nenige'za, tamazeri haviza hanazana, asomu erigahazanki muse hiho. Na'ankure hanavenentake msa'ane Avamu'ene Anumzamo'enena tamagrane mani'ne. 
1PE.4.15	Tamagra vahe ahefrizantero, kumazafa sezantero, mago'a hazenkerero, vahe'mokizmi zante tamagena vazigevazige nehutma, tamata erizanku kegva hiho. 
1PE.4.16	Hianagi iza'o mono vahe'ma mni'nenigeno, atama amisaza zankura agazegura osino. Hianagi e'i ana mono agima eri'neazankura, Anumzamofo agi erisaga hino. 
1PE.4.17	Na'ankure Anumzamo'ma vahe'ma refko hania kna hago neankino, esera Anumzamo'a Agri'a nagamota refko hugahie. Hanki tagritema agafama huno refkoma hanuno'a, knare musenkerema zamentintima nosaza vahetera, inankna hugahie. 
1PE.4.18	Anumzamofo avontafemo'a anage hu'ne, 
1PE.4.19	E'ina hu'negu tamagrama Anumzamofo avesizama amage'ma nentenageno, vahe'mo'za tamatazama tamisageta, tamagri'ma tro'ma hurmante'nemofonte tamentintia nehutma, fatgo tamavutamava huta maniho.
1PE.5.1	E'ina hu'negu mono kva vahe'motma, nagranena tamagrikna huna mono kva ne' mni'nena, Kraisi'a atazana erigena, ke'nomonane, tamagrane magoka Kraisi hanavemo eama hanigeta erisumona neramasamue. 
1PE.5.2	Sipisipi kva vahemota, Anumzamofo sipisipi kevu nagama kegvama hanazana, vahe'mo higure huta osutma tamaguareti Anumzamofo avesi'mo'ma hu'nea kante kazigazi hutma kegva nehutma, havige hutma zgoma tro hukazigatira anara osiho. 
1PE.5.3	Tamagri kvafima mni'naza vahetera, ra vahe mni'nonankita kegva huzmantegahune hutma ana vahekura osiho. Hianagi knare tamavutmavaza huzmaveri nehinke'za nege'za, tamavaririho. 
1PE.5.4	Hagi Kraisi'ma ugota Sipisipi kva ne'ma efore'ma hania zupa, hanave'amo'a vgaore kini fetori eme tamigahie.
1PE.5.5	Kahefa vahe'mota, anahukna hutma ugagota huramantenesaza ra vahe'mokizmi naneke antahizmita zamage anteho. Makamotma anterami tamavutamavara kukena hiaza nehutma, rumokizmi zmagorga umani emani hiho. Tamage huno avontafemo'a anage hu'ne, 
1PE.5.6	E'ina hu'negu tamagra Anumzamofo hanavenentake azampi anteramita mni'nenkeno, kna fatgore tamazeri antesga hino. 
1PE.5.7	Hakare'a knazantmia Agrite atreho, na'ankure Agra tamagrira kva huneramante. 
1PE.5.8	Tamagra negia onetma, kva hutma maniho. Ha' vahe'timimo Sata'a agra laionigna huno akoheno rerakaureno krafa huno vano nehuno, ahenoma nesia vaheku nehake.
1PE.5.9	Hu'neanagi, tamentinti azeri hankavetineta, Satana retufe atreho. Antahi'naze, Anumzamofo amage nentaza vahe'ma, mika kaziga tmafuhe'zane tmasaro'zane magozahu knazane, zamata zana e'nerize. 
1PE.5.10	Hanki atupa'a knafi tamatazana erigahazanagi, tamagri'ma Kraisi manivava msa'afima tamagima hu'nea Anumzamo'ma tamazeri knaretfa nehuno, knare hu'naze huno huneramanteno, tamazeri hanavetina, oti hanavetita manigahaze. 
1PE.5.11	Maka hanavea Agrite me'neno, mevava hugahie. Tamage.
1PE.5.12	Hanki Sailasi'a nazahigeta ama atupa avona kre'no'e, nagrama kena antahinama agri'ma huana, fatgo huno Ramofona amage nentea nenafu mni'ne. Nagra ama atupa avoma kreneramuana, tamazeri hanaveti ke hu'na, Anumzamofo tamage asunku zankura kreneramuanki, ana asunkuzantera oti hanavetiho. 
1PE.5.13	Anumzamo'ma huhampri zamantege'za, Babilonima mni'naza naga'mo'za, musenke atreramantaze. Maki'a nagri mofavreni'agna hu'nemo'a, musenkea atreramante. 
1PE.5.14	Magoke magokemotma fatgo huno ruotge hu'nea avu'ava hutma, agi hene agona ahene hutma maniho. Kraisimpima mni'naza nagamotma, rimpa fruzamo'a tamagrane mesie.
2PE.1.1	Nagra Saimoni Pitana, Jisas Kraisi kazokzo eriza aposol ne'mo'na, ana miko tagrama hunakna huta Anumzama Jisas Kraisi tamagu'mavazi ne'mo'ma Anumzamofontema tazeri fatgoma nehia Nete'ma tamentintima nehazamotarega, ama avona kreneramue.
2PE.1.2	Anumzamo'a asunku zama'areti'ene, rimpafru zanteti, Ranti Jisasi Kraisima kenka antahinkama hunana antahintahi zampina, asomu hunegante'na mago'ane hagenka mrerigahane.
2PE.1.3	Tagrama Jisasima kenima nehunkeno'a, Agri'a hankavemo mika zanku'ma Agri'ma avenesia avu'ava zampima upama hunazana neramie. Agri'a hanave masazama'ane, knare avu'avazama'a erisunegu, tagrira tagi hu'ne. 
2PE.1.4	E'i ama anazampi mareri agatereno, knarezantfa hu'nea huvempa kea huhamprirante'ne, hu'negu tagranena, Agri'a avu'avazama'a nehuta, ama mopafi kefo tavesizamofo havizampintira agateregahune. 
2PE.1.5	E'ina hu'negu ama ana agafare tamentintimo'ma hage ra hanigura mago'ane hanavetita, knare tmavutmava nehutma, knare tamavutamavatetira, knare antahintahi eneritma, 
2PE.1.6	ana knare antahintahireti tamavufamofo avesizana kegva nehutma, tamavufamofo avesizama kegva huzanteti, knazama erita nevutma, knazama erino vuzantetira, Anumzamofo avu'avaza nehutma, 
2PE.1.7	Anumzamofo avu'avazantetira, neramafuna knare tamavutmava hunezmanteta ovesinte avesinte hiho. 
2PE.1.8	Tamagripima ama ana avu'avazama me'nesigeta hageta mrerisageno'a, e'i ana tamavutamavazamo'a eri amama haniana, Ranti Jisas Kraisima ketma antahitmama hunazazamo'a amnezanknara osugahianki, nena rga'a rentegahie. 
2PE.1.9	Hianagi iza'o e'inahu avu'avazama nosanimo'a, avua asu huge, avua afetera nonkeankino, koma Anumzamo'ma kumi'ama azeri agru huno atrente'neazankura agenekanie. 
2PE.1.10	E'ina hu'negu nenafugata, hakarezama hanafina, Anumzamo huhamprintanteno tagi hune hutma hanavetitma ketma antahitma nehutma, mani fatgo hiho. Na'ankure tamagrama e'inahu tamavutamavama hanutma trakara osugahaze. 
2PE.1.11	E'inahu kantema vnageno'a, Ranti Jisas Kraisi'ma taguvazi nemo'a, manivava kuma'amofo kafana anagi hagro hanigeta ufregahaze.
2PE.1.12	E'ina hu'negu tamagra ana tamage nanekema antahita oti hanaveti'nazanagi, nagra huramagesa huvava hugahue. 
2PE.1.13	Nagrama kena antahina huana, ama mopafima kasefa hu'na mni'nenuna, nagra huramagesa huvava hanuana knare hu'ne. 
2PE.1.14	Na'ankure Ranti Jisas Kraisi'a nasamino ko naveri hu'neankina, ama mopafina zazakna omanigahue. 
2PE.1.15	E'i ana agafare hanavetina erizana eneruankita, nagrama fri'na vanugetma, anama huramagesa nehua kegura, tamagera okanigahaze.
2PE.1.16	Na'ankure antahizane vahe'mo'zama nehazaza huta, tagra Ranti Jisas Kraisima esiazankura havigea nosune. Hianagi Mrerisa msa'ane mni'negeta tagra tavufinti ke'nona zanku neramasamune.
2PE.1.17	Na'ankure Anumza Nafatimo Agra'a ra agi nemino, masa'a eriama nehuno, hanavenentake masa'afinti anage huno Jisasinkura hu'ne, ama'i Nagri Mofavre, navesinentena muse hunentoa Mofavre'ni'e hu'ne. 
2PE.1.18	Higeta tagra'a agonafima mni'nonkeno ana kea monafinti higeta antahi'none. (Mat 17:1-8, Mak 9:2-8, Luk 9:28-36) 
2PE.1.19	Ana higeta tagra kasanampa vahe'mozama hu'naza kea antahi amama nehuta tamentinti hu'none, e'ina hu'negu tamagra ana kemofona keni nehinkeno, zamagri kemo'a hanimpima tavimo remsa huno viankna nehina, nantera ofumo, Kraisi'a tamaguafinti remsa hugahie. (Nam-Ham 24:17, Rev-Huf 22:16) 
2PE.1.20	Hianagi tamagrama antahiama'ma hanazana, magore huno avon tafepima me'nea kasnampa kea, kasnampa vahe'mo'za zmagra'a zmagesafintira kreonte'naze. 
2PE.1.21	Na'ankure vahe'mo'za zmagra'a zmavesite, ana kasnampa kea kreonte'naze. Hianagi Anumzamo'ma hu'neankea Ruotge Avamumo zmazeri otige'za krente'naze.
2PE.2.1	Hianagi havige kasnampa vahera, amu'nozmifinti oti'neankino, anahukna huno mago'a havige rempi hurami vahera amu'nontamifinti oti'za, zamagra fraki'za maka krunage hu'za, tamentinti azeri haviza hu'naku anara nehu'za, Ramo'ma miza sezmante'nemofona zamefi hu'nemi'za, tusi'a knaza zamagrazmi zmagofetu erintegahaze. 
2PE.2.2	Rama'a vahe'mo'za zmagra'a monkozamofo zmavesi'za nevaririsageno, anazanteku tamage kemofona huhaviza hunte'gahaze. 
2PE.2.3	Anama nehaza vahera maka zanku kezmanunu hu vaheki'za, havi kereti tamazeri savri hugahaze. Hianagi Anumzamo'a korapa zmazeri haviza hunaku krunage vahera huhampri zmante'neankino, anama zmazeri havizama haniazamo'a ne-e.
2PE.2.4	Na'ankure ankero vahe'mozama kumi'ma hazageno'a Anumzamo'a ozamatre'ne, hianagi zmasga huno teve kumapi zmatrege'za, haninentake kerifi mni'ne'za, keagarema otisageno refkoma haniazanku avega ante'za mni'naze. 
2PE.2.5	Hianagi korapa knafi vahera, ozamatreno zmahe frivgarene. Hianagi fatgo avu'avazankuke kea huama nehia ne' Noanki 7ni'a naga'agi huno nozmaheno, kefo avu'avazama nehaza vahera, tusi'a ko tinu zmahe frivgarene. 
2PE.2.6	Hagi anahukna huno Agrama Sodom Komora vahe'ma tevereti'ma zmahe fanane hige'za, tanefa'ma samprenazazamo'a, mago avame'za me'neno hutaveri huno, Anumzamofo avu'avama osnaza vahera zmahe fanane hugahie huno nehie. (Jen-Agf 19:24) 
2PE.2.7	Hanki kefo monko avu'avaza nehu'za, zamagra fatgo osu zamavuzmava nehazageno rimpagna hunezmantea fatgo nera Lotina, Anumzamo'a agu'vazine. 
2PE.2.8	Na'ankure fatgo ne'moma zamagri amunompi mni'neno, nezmageno nentahino nehige'za, kasege rutagre zmavuzmavama knane knanema nehzageno'a, rimpagna hutere hu'ne. (Jen-Agf 19:29) 
2PE.2.9	Hankino e'i Anumzamofo fatgo avu'avama nehaza vahema, zamagu'mavazi'nea kankamuna antahineankino, hazenke zampintira zmagu nevazino, havi zmavu'zmavama hanaza vahe'mo'za menintetira knazampi manime vu'za, vahe'ma refkoma huzmante knarera uhnatigahaze. 
2PE.2.10	Mago'a vahe'mo'za havi miza erigahaze, e'inahu vahe'mo'za zmaguamo'a otige'za, monko'za hu zmagesama nentahiza, tra kea kefenkami netre'za, ana vahe'mo'za zmavufga ra nehu'za, ugota ankero vahema huhaviza huzankura korora nosaze. 
2PE.2.11	Ana nehazanagi ankeromo'za, knare hu'za hanavenentake vahe mni'nazanagi, zamagra Ramofo avurera vahe'mofona refkoa hunozmantaze. 
2PE.2.12	Hianagi ana havige rempima huzami vahe'mo'za zgakfagna vaheki'za, zmazeri'za zmahe frisaza vahe fore hu'nazankino, zamagri zmaguzmagesamo zmazerino zmahe frigahie. Zamagra havizankuke nehu'za mago'zana ontahi'naze. Hianagi zamagri havi zmavuzmavazamo zmahe frigahie. 
2PE.2.13	Zamagra havi zmavuzmava nehazanki'za, mizama'a haviza erigahaze. Zamagrama zamagesama antahizana, musenkase huta aka tina zge ferupina negahune nehu'za, havi zmaguzmagesareti nezama kagranema nenazazamo'a, zamagraguke antahi zmavuzmava nehu'za, zmagazehu zmavuzamava hu'za nevazankino, ana zmavu'zamavamo'a, zmazeri haviza hugahie. 
2PE.2.14	Maka kna, zamagra rumofo a'ene, rumofo venema savrima huzankuke nentahiza, havi zamavu'zamavama huzana otre'za huvava nehu'za, zamagra mago'a vahe'mofona fru hu'za rezmatga nehazageno, zamagraguke antahi antahintahi zmimo'a avi'nete. Hianagi zamagra hazenkegu nehakaze! 
2PE.2.15	Zamagra fatgo kana atre'za hza negraze. Beori nemofo Balamu'ma havi avu'ava nehuno, miza erinaku avenesiaza hu'za fatgo osu kante nevaze. 
2PE.2.16	Hianagi donkimo keosu zgamo vahe'mofo zmageru aruno, Balamuna Beori nemofo neginagi avu'avazamofona azeri fatgo hukea hu'ne. (Nam-Ham 22:124:25)
2PE.2.17	E'inahu vahe'mo'za kampui tinkerimo taneankna nehu'za, hampomo korimpena retufeno viankna hu'za kankekanke nehazanki'no, haninentake teve kumamo'a zmavega ante'ne. 
2PE.2.18	Ana vahe'mo'za rankege nehu'za, havige ke zamireku zamavufga ra nehu'za, vahera zamazeri oti ke hu'za monko zamavuzmava nehu'za, maka zamagra zamavufarera monko zamavuzmava nehaze. Zamagra monko zamavuzmavamofo zamesizana notre'za, e'inahu zamavuzmava nehu'za zamentintimo hanave oti'nea vahera zamami'mi hu'za zamavazu nehaze. 
2PE.2.19	Ana nehu'za, maka vahekura fru hutma maniho hu'za huvempa ke hunezmantazanagi, zamagra havi zamaguzmagesamofo kazokzo eri'za vahe mni'naze. Na'ankure vahe'mo'za nankna zamuzmama nehazazamofo kazokzo eri'za vahe mni'naze. 
2PE.2.20	Na'ankure zamagrama ama mopafi havi avu'avaza atre'za, Ranti, Taguvazi Ne'ma Jisas Kraisima ke'za antahiza hu'nesaza zama, ete atre'za koma mni'naza havi avu'avapima ufresu'za, ese'ma mni'naza havi avu'avara agatere'za, havizantfa hu'za manigahaze. 
2PE.2.21	Na'ankure fatgo avu'avamofo kama ke'za antahizama osu'neza, ruotge kasegema rutragazasina knarezantfa hisine. 
2PE.2.22	Nanknaza zamagritera fore'ma hu'neana, knare antahizamofo tamage kemo'a anage hu'ne, 
2PE.3.1	Navesi neramantoa rone'nimota, ama'i anante avo kreneramuankita tamage antahizana eneritma, tamagera okanisazegu tamazeri hanaveti ke neramasamue. 
2PE.3.2	Anumzamofo ruotge kasnampa vahe'mo'zama hu'naza ke'mo'a, avufa'a fore hugahie. Ranti Taguvazi Ne'mo aposol vahepi huvazino tamasami'nia kasegea tamagera okaniho. 
2PE.3.3	Hu'neanangi tamagrama ketma antahitma hanazana, vgama reknafina, tamage kema huhaviza hu vahe'mo'za, tamage kemofona huhaviza nehu'za, zamagra'a havi zmaguzmagesa nevaririza, 
2PE.3.4	anage hugahaze, egahue huno Rantimimo'ma huvempama hu'neana, omeanki inazupa egahie? hu'za hugahaze. Korapa'ma mni'naza kva vahe'mo'za frizageno, ese agafa huno maka'zama troma hu'neazamo'a, zahera osuno anankante me'neaza huno me'ne. 
2PE.3.5	Korapara Anumzamo'a ke nehigeno mona fore nehigeno, tinke me'nefinti mopa eri fore hu'neazamofo kea zmage'nekanize. 
2PE.3.6	Anantera ama mopafima me'nea zantamina, tusi'a tinu ahe fanane hu'ne. 
2PE.3.7	Hianagi ama mopane monane henkama refkoma hanianknarera Agra tevenuti kre fanane hugahue, huno kea huntegeno me'ne. Hagi Anumzamofo avu'avama nosaza vahe'enena zmahe fnanene hugahie.
2PE.3.8	Hianagi navesi neramantoa ronenimota amazana tamagera okaniho, Ramofontera mago zge ferumo'a 1tauseni'a zgekfugna higeno, 1tauseni'a zgekafumo'a magoke zge ferukna hu'ne. 
2PE.3.9	Ramo'a huvempama hu'nea kerera, mago'a vahe'mo'zama nentahizaza huno akoheno eri'zana e'norie. Hagi akoheno kavega anteno mani'neno, mago'a vahe'mo'za fanane osnaze huno mni'ne. Hianagi maka vahe'mo'za zamagu'a rukrehe hnazegu zamavega anteno mni'ne.
2PE.3.10	Rantimoma esianknamo'a kumzafa vahe'mo'za ontasmi'za neazankna hanigeno, monafima me'neazamo'a ra ageru neruno fanane hanigeno, tusi'a amuhonentake tevemo makazama ama mopafi me'neazana tefanane hugahie.
2PE.3.11	E'inahu kante ana makazamo vgaregahianki, tamagra inankna hutma manigahze. Mani ruotge nehuta, Anumzamofo fatgo avu'avaza nehutma, mni'nenkeno anazana fore hino. 
2PE.3.12	Ananknama esie hanutma eriza enerinkeno, ame huno eno. Anankna zupa tevemo mona te fanane nehanigeno, makazana te mramra huno, te mekitrere hugahie. 
2PE.3.13	Hianagi Anumzamo'a ko huvempa huranteno kasefa monane mopane tro hanugeno, fatgo avu'avazamoke megahie hu'ne. E'i anazama fore hanigu avega ante'none.
2PE.3.14	E'ina hu'negu ronenimota, tamagra anazama fore'ma hanigura avega ante'nazanki, tamagratmia tamazeri agru hutma Anumzanena tamarimpa frune nemanita, hazenkezana omnena, keaga huramante'zana omnena, ananknagura avega anteta maniho. 
2PE.3.15	Anumzamo'ma akoheno tavega anteno mni'neazankura tamagera okaniho. Na'ankure Agra maka vahe zmahokeno zmagu vazinakure, nerafu Poli'enena ama anazankura Anumzamo'ma knare antahintahima aminereti kretamine. 
2PE.3.16	Ama anazankuma huno Polima maka avoma kre'nea avomofoma tagrama antahiama hu'zamo'a amuho hu'ne. Mago'amo'za ana kemofo rempi hu'za ontahiza, mnifatgo nosaza vahe'mo'za, ana nanekea ru agu'agesa rukrehe hu'za neramasamize. Zamagra anahukna hu'za mago'a avontafepi kenena erirukrehe nehu'za, zamagra'a kanazana zmavufare erigonefize. 
2PE.3.17	Hagi ronenimote, e'inahuzana fore hugahie huna ko tamasami'noe! E'ina hanigeta havi vahe'mofo zamavuzmava'zamo tamavareno havi kante vuzankura kva hu'netma, traka huzankura oti hanavetiho. 
2PE.3.18	Hianagi Ranti Taguvazi Ne' Jisasi Kraisi asunkuzane, Agri antahintahi zampi hageta ra hiho. Menine henkanena, Agra'a hihamu msa'afi ra agi'a erivava hugahie. Tamage.
1JN.1.1	Ama Kea ese agafare korapa me'nea ke, nentahita tavunu negeta, konazana tazanu avako nehuta, asimu eri Kegu nehune. 
1JN.1.2	Ana asimu'mo eama higeta tagra negeta, huama huta mevava asimura, Nefa ene me'nea tagrite eama hu'neazanku neramasmune. 
1JN.1.3	Keta antahita hu'nonazanku, tagra tamagri enena neramasmunankita, tamagra tagri'ene emeri mago hutma manisageta, tamage huta Nefane, Nemofo Jisas Kraisi'enena tragoteta manigahune. 
1JN.1.4	Tagra ama naneke negronankino, ama anazamo musezantia avitesiegu nehune.
1JN.1.5	Menina knare musenke Agripinti antahi'nona ke neramasmune, Anumzana msa mani'neakino, Agripina hanizana magore huno omanetfa hu'ne. 
1JN.1.6	Tagrama huta Agrane vano nehune huta nehuta, hanizampima vano hanunana tagra havige nehuta, tamage kemofona amage nontone. 
1JN.1.7	Hu'neanagi tagrama msare'ma vano huta, Agrama msare mani'nea kna'ma nehuta, tagra trogoteta manisunkeno'a, Anumzamofo Nemofo Jisasi koramo mika kefozanti sese hunerante. 
1JN.1.8	Tagrama huta, kumi osu'none hanuta, tagra'a reravatga hanunkeno, tamage kemo'a tagri tagu'afina omanegahie. 
1JN.1.9	Hianagi tagrama kumitima huama hanunkeno'a, Agra tamage huno fatgo hu'neankino, kumitia atreranteno maka fatgo osu avu'avapintira sese hurantegahie. 
1JN.1.10	Tagrama huta kumi osu'none hanuta, Anumzamofona azeri havige ne' kna nehunkeno, ke'amo'a tagu'afina nomane.
1JN.2.1	Osi mofavre'nimota kumi osnazegu ama avona kre'neramue. Hianagi mago vahe'mo'ma kumi'ma haniana, tagrira amu'no netia Nerafa'ene mani'ne, ana nera fatgo ne' Jisas Kraisi'e. 
1JN.2.2	Agra'a kumitimofona nona huno apaserante'ne, tagri kumike sese huorante'neanki, maka mopafi vahe kumi'ene sese huzmante'ne.
1JN.2.3	Agri kase kema erizafa nehanuta, Agri vahe'mni'none huta keta antahita hugahune. 
1JN.2.4	Aza'o huno Anumzamofona antahi'na ke'na hu'noe nehuno, kasege'a amage ontesimo'a, havige vahe mani'neakino, e'inahu vahepina tamage kemo'a agu'afina omanegahie. 
1JN.2.5	Hianagi aza'o Agri kema amage antesimofona, tamage e'i ana vahepina Anumzamofo avesizamo fatgo huno megahie. E'inama hanigeta tagra antahita keta nehuta, Agripi manigahune. 
1JN.2.6	Mago'mo'ma Anumzane mani'noe hanimo'a, Jisasi'ma vano hu'nea kna huno vano hugahie.
1JN.2.7	Rone'nimota kasefa kasege krenoramuanki, korapa'ma antahi'naza kasege neramasamue. Ana naneke pusante'ma antahi'naze. (Jon 13:34) 
1JN.2.8	Mago kazigama antahisazana, kasefa kasege kreneramue, tamage huno Jisasimpine tmagripinena megahie. Na'ankure hanimo'a hago enevigeno, tamage tavi'mo'a remsa hu'ne. 
1JN.2.9	Mago'mo'ma msare mani'noe nehuno, Jisasinte amentinti nehia nefuma ha'ma rentesuno'a, hanizampi mani'ne. 
1JN.2.10	Mago'mo'ma amentinti nehia nefunku avesinentemo'a, msare mani'neankino mago'zamo'a azeri traka osugahie. 
1JN.2.11	Mago'mo'ma amentinti nehia nefunku antahi haviza huntesuno'a, hanizampi mani'neno, hanizampi kana nevuno, agra iga nevie, ontahi'ne. Na'ankure hanizamo'a avuraga erisu hu'ne.
1JN.2.12	Osi mofavrenimota ama avoma kre neramuana, Anumzamo'a Jisasi agifi kumitimima apaseramantenegu kreneramue. Na'ankure Agri Agire kumitimia apasermante'ne. 
1JN.2.13	Nagra ama avona, tafahemota kre neramue, ko'ma ese agafare mani'nea nera, ko keta antahita hu'naze. Ama avona kasefa vahe'motma kre neramue, ko Satana agatere'naze. 
1JN.2.14	Nagra ama avona mofavre nagamotarega kre neramue, tamagra ko Nefana ko keta antahita hu'naze. Ra vahe'motarega ama avona kre neramue, ko'ma ese agafare'ma mani'nea Nera ko keta antahita hu'naze. Kahefa vahe'motarega ama avona kre neramue, tamagra ko hanavetizageno, Anumzamofo kemo'a tmagu'afina hanavetino megetma Satana agatere'naze.
1JN.2.15	Ama mopafi avu'ava zanku'ene, mopafi zanku tamesionteho. Mago vahe'mo'ma ama mopagu'ma avesintesuno'a, Nerafa avesizamo'a agripina omane'ne. 
1JN.2.16	Na'ankure maka mopafi me'neazana, avufamofo avesi'zane, kenunu hu'zane, agraguke antahi'enena ama mopafizane. Nerafapintira nome-e, hianagi ama mopafinti fore hu'ne. 
1JN.2.17	Ama mopane, maka'a avesi'zamo'a vgaregahie. Hianagi iza'o Anumzamofo avesi'ma amage'antesimo'a, manivava hugahie.
1JN.2.18	Mofavre nagamote, hago vgare knafi one, ko'ma Kraisima huhaviza hunte havige anti Kraisi fore hugahie higetma antahi'naze. Menina Kraisima huhaviza hunte vahera havige anti Kraisi rama'a hago efore hu'naze. E'i anazama keta antahita nehuta, vgare knafi neone huta nehune. 
1JN.2.19	Zamagra tagripinti tatre'za vu'naze, hianagi zamagra tagri naga tfana omani'naze. Na'ankure zamagrama tagri naga'ma mani'naresina, zamagra tagrane manizasine. Hu'neanagi zamagra atre'za tagripinti vu'naza zamo'a, taveri hiana, maka'mo'za tagri nagara omani'naze. 
1JN.2.20	Hianagi anage hu'na nehue, Ruotage'ma Hu'nemo, Anumzamo tmagrira huhampri ramantegeta, maka'motma ko antahi'naze. 
1JN.2.21	Tamage ke ontahi'naze hu'na avona kre noramue, hianagi tamagra ko antahi'nazankino, ana tamage kefina havigea omane'ne. 
1JN.2.22	Iza havige vahera mani'ne? Hianagi Jisasinku Kraisi'a omani'ne huno hufrakisimo'a, agra havige anti kraisi nemanino, Nefane Nemofone amefi huntenimo'a, Kraisi ha' vahe mani'ne. 
1JN.2.23	Iza'o Nemofoma onke'noe huno hufrakisimo'a, Nefana ovare'ne. Aza'o nemofonku huama hanimo'a, Nefana avare'ne. 
1JN.2.24	Hagi tamagra, ko'ma ese'ma antahi'naza tamage kea atrenkeno tamagripina meno, tamagra ko'ma antahinaza mono kemo tamagripi me'nenigeta, anahu kna huta Nemofonte'ene Nefampina manigahaze. 
1JN.2.25	Agra'ama huvempa kema hurante'neana, mani'vava asimu erigahaze huno hurante'ne.
1JN.2.26	Ama ana zanku'ma kre neramuana, reramataga huku'ma nehaza vaheku hu'na kre neramue. 
1JN.2.27	Hagi menina tamagriku huno, huhampri ramante'neaza Avamura Agripinti eri'nazageno tamagu'afi mani'neanki mago vahe'mo'a huramagesa huzankura ontahigahaze. Hu'neanagi Agri Avamu'mo maka'zana rempi huramigahiankino havi kea osu tamage hugahie. Tamasmi'nea kante antetma Agripi manigahaze.
1JN.2.28	Hagi menina osi mofavre naganimote, Kraisimpi mani'nenkeno, Agrama efore'ma hanigetma oti hanavenetita, ete esigetma tamagazegura huta korera osugahaze. 
1JN.2.29	Tamagrama ketma antahita Kraisima hanazama fatgoma Agrama hu'nenigetma, tamagranena ko'ma antahi'nazane, iza'o hakare vahepintima fatgo zmavuzmava hanamokizmia nezmafa manigahie.
1JN.3.1	Kesunana Nerafa'ma rimpama hagerafi ramino avesi'zama tanteneazana Anumzamofo mofavre hurante'ne. Ana hu'negu tagrikura Anumzamofo mofavre hu'za hugahaze. Tamage! Ama ana agafare ama mopafi vahe'mo'za antahi orami'naze. Na'ankure zamagra ke'za antahi'za Agrira osu'naze. 
1JN.3.2	Ronenimote, menina tagra Anumzamofo mofavre mani'none, henkama maninuna nomani'zana eforera osu'ne. Tagra antahita keta hu'none, inanknarero Agrama eama'ma hanigeta, tagra, Agrikna hugahune. Na'ankure tagra negeta Agra e'inahu Nere huta hugahune. 
1JN.3.3	Ana hu'neankino maka vahe'mo'za zamavuma keteza mani'ne'za zamentintima nehaza vahe'mo'za, zamagrazmi zamazeri agru nehu'za, Jisasi'ma mani'neaza hu'za nemanize.
1JN.3.4	Maka kumi'ma nehaza vahe'mo'za, kasege runetagraze, hankino kumi'mo'a kasege rutagre'zane. 
1JN.3.5	Hanki tamagra antahi'naze, Jisas Kraisi'a efore'ma hu'neana kumi eri atre'naku e'neakino Agripina kumira omane'ne. 
1JN.3.6	Maka vahe'mo'za Agripima nemaniza vahe'mo'za, kumira nosaze. Kumi'ma nehaza vahe'mo'za, Agrira ke'za antahi'za nosaze. 
1JN.3.7	Osi mofavre naga'mote, atrenkeno mago'a vahe'moza reramatga osiho, fatgo avu'ava nehaza vahe'mo'za fatgo vahe'mani'ne'za, Jisasi'ma mani'neakna hu'za fatgo hu'za nemani'ze. 
1JN.3.8	Mago'mo'ma kumi avu'ava himo'a, Sata vahe nemanie. Na'ankure Sata'a ese agafare kumi hu'negure. Ama ana agafare Anumzamofo mofavremo, eama huno Sata erizana eri haviza hu'naku mopafi efore hu'ne. 
1JN.3.9	Maka vahe'mo'za Anumzamofo mofavre nagapima efore hu'za mani'naza vahe'mo'za kumira nosaze. Na'ankure Anumzamofo avu'ava zamagripi me'neankiza, kumira mago'enena osugahaze. Na'ankure ko Anumzamofo mofavre mani'naze. 
1JN.3.10	Ama ana tamavu tmava'mo eriama huno Anumzamofo mofavregi, Sata mofavregi huno eama hanigetma kegahaze. Maka vahe'mo'za fatgo avu'ava nosu'za, amentinti nehia nefunku avesi nontamo'za, Anumzamofo mofavre omani'naze.
1JN.3.11	E'ina hu'negu rumokizmigu ovesinte avesinte hanunana ama'i knare musen (gutnius) kea ese agafare ko antahi'naze. 
1JN.3.12	Kenima hu'neankna osuta, havi ne'mofo avu'ava erino Ebolina avareno ome ahe fri'nea knara osanune. Na'a higeno ahe fri'ne? Na'ankure avu'ava'mo'a haviza hu'negure. Hianagi negna'a fatgo avu'ava hu'neazanteku huno ahe'ne. 
1JN.3.13	E'ina hu'negu nenafugatane nasarahetma ama mopafi vahe'mo'za ha'ma reramantesageta antria osiho. 
1JN.3.14	Tagra antahita keta hu'none, fri'zampintira atreta tasimu eri kaziga mani'none, na'ankure amentintima nehia nerafuna avesinentonkure. Iza'o rumokizamiguma avesi nontesimo'a, fri vahekna huno mani'ne. 
1JN.3.15	Hakaremo'za zamentinti nagaku'ma (kristen) zamarimpa kna huntesamo'za, vahe ahe fri vahe mani'naze. Tamagra antahi'naze, vahe'ma ahe fri vahepina mani'vava asimura omane'ne. 
1JN.3.16	Menina tagrama vahe'ma avesinte'zanku'ma antahiama'ma hanunana, Jisasi Agra'a asimura tagriteku huno atre'ne. Ana hu'negu tagranena zamentinti tafuhe'ina tasimu atreta zamaza hugahune. 
1JN.3.17	Hianagi iza'o ama mopafi afu feno ante'nesimo, amentinti nehia nefu'ma atupama hu'nenigeno negeno asuragi anteno azama osanigeno'a, nankna huno Anumzamofo avesi'zamo'a, e'inahu vahepina megahie? 
1JN.3.18	Osi mofavre naganimote kereti'ene tagitetikera tavesi negantone huta osanune. Hianagi tavutvapi erinteta tamage huta zamesi zamantesune.
1JN.3.19	Ana tavutva'ma hanuta, tamage tavutava nehune huta tagra keta antahita nehuta, tagutagesamo keaga hunerantena, fru huta Agri avufina manigahune. 
1JN.3.20	Hu'neanagi tagri taguamo, keaga hurante'niana Anumzamo'a tagri tagutagesa agatereno ra hu'neankino, maka'zana Agra antahino keno hu'ne. 
1JN.3.21	Ronenimote, tagu tagesamo keaga huorantesigeta, tagra Anumzamofo avufina knare'zantfa huta hanavetita nemanune. 
1JN.3.22	Na'anku'ma antahigona'zana tagra e'nerune, na'ankure Agri kasegea amage nenteta, Agrama muse hiaza nehunkeno'e. 
1JN.3.23	Menina ama'i Agri kasege, tagra Agri Nemofo Jisas Kraisi agifi tamentinti nehuta, Agrama hiho huno tami'nea kasegere anteta ovesinte avesinte hugahune. 
1JN.3.24	Mago vahe'mo'ma Anumzamofo kasegema antahino avaririmo'a Anumzane manigeno, Anumzamo'a agrane nemanie. Anumzamo Avamu'ma tami'nea Avamuteti antahita, Anumzamo'a tagrane mani'ne huta hugahune.
1JN.4.1	Ronenimote, vahe'mo'za maka avamuteti nehune hanaza zankura tamentinti osiho. Hianagi Anumzamofontegati ne-efi avame anteta keho. Na'ankure rama'a havige kasnampa vahera, ama mopafi vuno eno nehie. 
1JN.4.2	Amanahu kantegati Anumzamofo avamure hunka kenka eri fore hugahane. Ina vahe'mo huama huno Jisasi'a, Kraisikino mopare avufa erino e'ne hania avamura Anumzamofontegati e'ne. 
1JN.4.3	Hianagi vahe'mo'ma huama huno, Jisasi'a Anumzamofontegatira ome'ne hania avamura, e'i Anumzamofontegatira ome'neanki, Kraisima huhaviza hunte havige anti Kraisi, ko'ma egahie higetma antahi'nazana, menina ko ama mopafi fore huno mani'ne. 
1JN.4.4	Mofavre naganimote Anumzamofo mofavre mani'naze. Mani'nageno tamagu'afima mani'nea Avamu'mo'a, mopafima mani'nea havige avamura agatere'ne. 
1JN.4.5	Zamagra ama mopafi vahere, ana hu'nagu kema hazana mopafi zankuke nehazageno, mopafi vahe'mo'za ke'zamia nentahize. 
1JN.4.6	Tagra Anumzamofo nagare, Anumzamofoma keno antahino hu'nemo'a, ketia nentahize. Hianagi Anumzamofo naga'ma omani'namo'za ketia nontahize. E'inama higeta keta antahita huta tamage Avamuki, havige avamuki huta nehune.
1JN.4.7	Ronenimote, rumokizmigura ovesinte avesinte hanune, na'ankure avesinte'zana Anumzamofompinti e'ne. Maka vahe'mo'za ovesinte avesintema nehaza vahera, Anumzamo'a nezmafa'za nehige'za, Anumzamofona ke'za antahi'za nehaze. 
1JN.4.8	Vaheku'ma avesima onte vahe'mo'a, Anumzamofona keno antahino osu'ne. Na'ankure Anumzamo'a avesizamofo agafa'e. 
1JN.4.9	Anumzamo'ma avesi rante'neazama eri taveri hu'neana amane, ana kankamuntetire, Agripinti tasimura erisunegu magoke ante'nea mofavre'a ama mopafina huntegeno e'ne. 
1JN.4.10	Ama ana avesi'zana, tamage tagra Anumzamofona avesi ontenonkeno, Agra'a tagrira avesi ranteno, magoke ante'nea Nemofona huntegeno, kumitimofona nona huno apaserante'ne. 
1JN.4.11	Ronenimote, Anumzamo'ma tagrima avesi rante'nenigeta, anazanke huta rumokizmia tagra ovesinte avesinte hugahune. 
1JN.4.12	Mago vahe'mo'e huno Anumzamofona onke'ne, tagrama rumokizmigu ovesinte avesintema hanunkeno'a, Anumzamo'a tagrane manina, Agri avesizamo'a fatgo huno tagrane megahie.
1JN.4.13	E'ina'ma hanuta tagra antahita keta huta Anumzamo'ene mani'none hanunkeno, Agra tagrane nemanie. Na'ankure Agra'a Avamura tamigeno tagrane mani'ne. 
1JN.4.14	Tagra negeta huama huta Nefa'a, Nemofo huntegeno ama mopafi vahe'mota tahoke heno taza hunaku e'ne. 
1JN.4.15	Hagi mago'a vahe'mo'ma Jisasinku Anumzamofo mofavre hunoma huamama hanimofona, Anumzamo'a Agripi manigeno, anamo'a Anumzamofompi mani'ne, 
1JN.4.16	Tagra keta antahita nehuta, tamentintia Anumzamo'ma avesima rante'nea'zankura nehune. Anumzamo'a avesi'zamofo agafa'e. Hanki iza'o avesizama'afima manisimo'a, Anumzamofompi maninigeno, Anumzamo'a agripi manigahie. 
1JN.4.17	Ana avesizamo'ma fatgo huno tagranema mesigeta, refkoma hania knarera, hanavetita otigahune. Na'ankure ama mopafi mani'nonanagi, Jisasikna huta fatgo huta mani'nonkeno'e. 
1JN.4.18	Avesinte zampina koro'ma hu'zana omane'ne, hianagi tamage avesi'zamo'a, koroma hu'zana erinetre. Na'ankure koro'ma haniana refko'ma hurante'zankure. Knama eri'zanku'ma koro'ma hanimofona, avesinte'zana fatgo huno agripina omane'ne. 
1JN.4.19	Tagripima ovesinte avesinte avu'avama me'neana, na'ankure Agra esera avesirante'ne. 
1JN.4.20	Hagi mago'mo huno, Anumzamofo navesinentoe nehuno, amentintima nehia nefuma avesi ontesuno'a, havige vahe mani'ne. Na'ankure mago'mo amentinti nehia nefuma negemofama avesi ontesuno'a, Anumzana nonkemofona avesi ontegahie. 
1JN.4.21	Jisasi'a amanage huno kasegea tami'ne, Anumzamofoma avesintesimo'a, amentinti nehia nefuna ana huno avesintegahie.
1JN.5.1	Iza'o Jisasinku Kraisi'e huno amentinti hanimo'a, Anumzamofo mofavre. Iza'o Nefanku'ma avesintesimo'a, Mofavre'a avesintegahie 
1JN.5.2	Anama huta ovesinte avesinte hanuta antahita keta nehuta, Anumzamofo mofavre zgagura zamesi nezmantone hugahune. Anama hanuta Anumzamofo avesinenteta, kasege'a amage antegahune. 
1JN.5.3	Na'ankure ama'i Anumzamofo avesi'zane, tagra amage nentonkeno, ana kasege'amo'a kna noramie. 
1JN.5.4	Na'ankure maka vahe'moza Anumzamo'ma nezmafa'zama himo'za, ama mopafi hanavea agateneraze. Ama mopafi hanavema agatemanerea hanavea, e'i tamentintie. 
1JN.5.5	Iza ama mopafi hanave agatenere? Jisasi'a, Anumzamofo mofavre hazamo'za agateneraze.
1JN.5.6	Jisasi Kraisi'a mopafi e'neana, mono tine, keka zafare kora tagi atrenaku e'ne, tintekera ome'ne. Hianagi mono tine kora tagi atrenaku e'ne huno, Avamu'mo huama nehie. Na'ankure Avamu'mo'a tamage nehie. 
1JN.5.7	Na'ankure 3'amo'za ana zankura huama nehaze, 
1JN.5.8	Avamu'mo'ene, tima frezamo'ene, korama'amo enena mago zamarimpa hu'za huama nehaze. 
1JN.5.9	Tagrama mopafi vahe'mofo avu'avazanku'ma tamage nehanuta, Anumzamofo avu'avazamo'a rankrefa hu'ne. Na'ankure ama ana avu'avazana Anumzamofo avu'avakino, Nemofo Jisasimpi Anumzamo'a huama hu'ne. 
1JN.5.10	Iza'o Anumzamofo nemofonku'ma amentinti nehimofona Agri kemo'a anamofompi me'ne, Anumzamofonku amentinti osimo'a, Anumzamofonkura havige nere nehie. Na'ankure Anumzamo'ma Nemofonku'ma huama hu'nea kegura amentintia nosie. 
1JN.5.11	Hagi amazamo huama hu'ne, Anumzamo'a manivava asimura tami'ne, ana asimura Nemofo Jisas Kraisimpi me'ne. 
1JN.5.12	Hagi iza'o Nemofo Jisasi Kraisima avare'nenimo, ana manivava asimura eri'ne. Iza'o Anumzamofo mofavrema ovare'nenimo'a, ana asimura e'ori'ne.
1JN.5.13	Nagrama ama nanekema negroana, izago Anumzamofo Nemofo agire'ma kamentinti nehamoka, ko ana manivava asimura eri'nane. 
1JN.5.14	Ana hu'negu tagra hanavetita Anumzamofo avure vuta, Agri avesizamofo amage nenteta, nazankuro antahigonkeno'a, agra amane ketia nentahie. 
1JN.5.15	Hagi tagrama na'ankuro antahigonaza neramigeta antahita keta nehuta, tagra antahi'none mago'a zanku'ma antahigonazana Agripintira e'nerune. 
1JN.5.16	Mago'mo'ma kesigeno, amentinti nehia nefu'ma ahe friga kumi'ma hanigeno'a, Anumzamofo antahige'nigeno Anumzamo'a friga kumi'ma hu'nenimofo asimura amino, mago'a kumi'mo'a ahe frigahie. Nagra e'inahu kumi'kura nunamuna hino hu'na nosue. 
1JN.5.17	Maka fatgo osu avu'avara kumire, hianagi mago'a kumira vahera ahe ofri kumi me'ne.
1JN.5.18	Tagra antahi'none, Anumzamofo mofavre mani'naza naga'mo'za kumira nosaze, hianagi Anumzamo'a mofavre'a nagara kva kri nezmanteankino, Sata'a eme zamavakora osugahie.
1JN.5.19	Tagra antahi'none, Anumzamofo mofavre naga mani'nonkeno, ama mopamo'a havige ne' Sata hanavefi me'ne.
1JN.5.20	Tagra antahita keta nehune, Jisas Kraisi, Anumzamofo Nemofo eno tamage Anumzana taveri hu'ne. Na'ankure antahi'none, Jisasi'ma e'neazamo tamage Anumzanehu antahintahia tamigeta, tamage Anumzane nehuta, tagra Agripina nemanita, Nemofo Jisas Kraisimpina nemanune. Tamage Anumzane nehuta manivava asimure huta nehune. 
1JN.5.21	Mofavre naganimota, havi anumzamo tamavazu hu'zanku kva hiho.
2JN.1.1	Nagra mono kva ne'mo'na, huhampri kante'nea a'mokane, mofavre'zga ka'ane nagrama tamage kemofoma navesima nentomo'na, (nagrakerompage, anahu kna hu'za tamage kema antahi'namo'zane tavesi neramantone). 
2JN.1.2	Na'ankure tamage kemo tagu'afi me'neankino, maka kna tagrane mevava hugahie.
2JN.1.3	Asunku'zane asuragirante'zane, Nafati Anumzamofo rimpa fruzamo'ene, Nemofo Jisas Kraisintegatira tamagene, avesinte'zamo'a tagrane megahie. 
2JN.1.4	Nagra tusi muse hue, na'ankure nagrama ke'na erifore'ma huana, mago'a mofavre' naga kamo'za tamage kemo'ma hu'nea kante amage'ante fatgo hu'za nemani'za, Nerafa'ma kema humarante'nea kante ante'za avariri fatgo hu'naze.
2JN.1.5	Hu'neanagi menina kantahinegoe, a'moka aru kasegea kre'nogamue, hianagi rumokizimigu ovesinte avesinte hiho huno ese agafare'ma higeta antahi'nona kasege. 
2JN.1.6	Hanki menina avesinte'zane, Agri kasegemo'ma hu'nea kante anteta tagra kana vanune. Ama ana kasegea kagrama ese agafare ko antahi nanankinka, kagra ana kante vu fatgo hugahane.
2JN.1.7	Na'ankure havige hu'za zamagrarega zamavrente vahera rama'a kokankoka vano nehazankino, Jisasi'a tazahu ne' Kraisikino mopafi avufa erino e'ne huno huama osanimo'a, ana nera havige ne' agrarega zamaretre ne'kino, havige kraisi'e! 
2JN.1.8	E'i ana hu'negu kava huo, tagrama maraguzatita eri'zama e'nerunazana, atre'zankura kava hanune, hianagi erizama e'neruna zantera, ana miko mizama'a erifatgo hanune. 
2JN.1.9	Iza'o ugoteno nevuno, Kraisi'ma rempima hu'nea kefima omanisimo'a, Anumzamofona avareonte'ne. Iza'o Jisasi'ma rempima hu'nea kefima manisimo'a, Nefane Nemofonena avarente'ne. 
2JN.1.10	Mago'a vahe'mo'ma kagrite eno, rempima hu'nea tamage kema erino omesimofona, avarenka nonka'afina antege, mago'a huso'e hunka agazone kea huonto. 
2JN.1.11	Na'ankure iza'o ana vahe'ma huso'e huntesimo'a, havi avu'ava zama'amofo aza huno ana avu'avaza hugahie.
2JN.1.12	Hakare naneke me'neana nonkre'na tamagra ne magopi umani'ne'na naneke nehamanenkeno tarimpa so'e hugahie. 
2JN.1.13	Anumzamo huhampri'nea negasaro mofavre naga'mo'za, ferure huramantaze.
3JN.1.1	Nagra Joni'na mono kva ne'mona (elda), Gaiusiga knare nenafuga tamage kemofoma navesima nentena, navesima negantoa ne'moka kre'negamue.
3JN.1.2	Ronenimoke, nagra nunamu nehuankino hakare zamo'a knare hugantena, kria e'orinka kagu'amo'ma hu'nea kna hunka knare hugahane. 
3JN.1.3	Na'ankure mago'a nenafu'za e'za tamage kemo'ma kagu'afi me'nea kema huama hazage'na, tamage kemo'ma hu'nea kante mani fatgo hu'nana zankura, nagra tusi muse hu'noe. 
3JN.1.4	Antahuama mofavre naganimo'za tamage kemofompi mani'naze hazazankura, nagra mago'a knama nehua musena, agatere'na tusi muse hu'noe.
3JN.1.5	Knare rone'nimoke, maka'zama kafuheinte'ene, ru vahete'enema huzmante'nana zamo'a, knare kavukva'ma hunka vu'nanazana eri ama hu'ne. 
3JN.1.6	Kagrama zamesima zamantenka, knare kavukva'ma huma zamante'nana zankura, mono vahe zamure eme huama hu'za tasami'naze. Kama vunaku'ma hanagenka, Anumzamofo knare avu'ava zampi, so'e kavukva huzmantege'za viho. 
3JN.1.7	Na'ankure ana vahe'mo'za, Jisasi Agi'a eri'za vu'za e'za nehu'za, zamagra mago zmazahu'zana mono ontahi vahepintira e'origahaze. 
3JN.1.8	Ana hu'negu, tagra e'inahu vahera zamaza hugahune, ana'ma hanuta tamage kemofo eri'zana magoka tragoteta erigahune.
3JN.1.9	Nagra mono naga'motmarega mago avona ko kre rami'noanagi, Diotrefesi'a zamagritera agra avesite ugagota huzmantenaku nehunokino, tagrira tageno antahino osu'ne. 
3JN.1.10	E'i ana hu'negu, nagrama esu'na, agrama nehia avu'avamofo kea eme antahinege'na, havigema huma rante'nea kea antahigahue! E'i ana kege osu'neanki, nerafuzama azageno'a agra muse huno ozmare'ne, hianagi knare kema nehu'za zamazeri so'e huku'ma haza vahera, mono nompintira zamahenatitre'ne!
3JN.1.11	Ronenimote havi zamu'zma'ma nehazamokizmi zamavu'zmavara e'oriho. Hianagi knare'ma hu'nenia tamutma hiho. Mago'mo'ma knare avu'ava'ma himo'a Anumzamofo vahe mani'ne, hagi mago'mo'ma havi avu'ava'ma nehimo'a, Anumzamofona onke'ne.
3JN.1.12	Demitriasinkura rama'a vahe'mo'za huama hunentageno, tamage kemo'enena huama hunte'ne. Tagranena anazanke huta huama nehunkenka, kagra antahinka kenka hu'nane, tagrama hunankemo'a tamage me'ne.
3JN.1.13	Hakare avoma kreramisua nanekea me'neanagi, avo zotareti'ma krerami'zankura nagesa nontahue. 
3JN.1.14	Hianagi mensintfana tamagenakure hu'na nagesa nentahue, magopi mani'neta keaga hanunegu nehue.
3JN.1.15	Ramofo rimpa fruzamo'a tamagra ne mesie. Amafima nemaniza ronenimo'za musenke huramantaze. Magoke magoke'mokizmi zamagire musenkea huramantaze.
JUD.1.1	Juti'na, Jemisi nefu'na Jisas Kraisi kazokzo eri'za e'nerumona, Anumza Nafatimofo avesipine, Jisas Kraisi kavafima kehigeta mni'nazamotarega, ama avona kre'neramue. 
JUD.1.2	Anumzamofo asunkuzanki, arimpa fru'zanki, avesi'zanena mago'ane erisageno, aviteno tamagripina mesie.
JUD.1.3	Navesi neramantoa nafuheta, Anumzamo'ma tagu'mavazinia zankura huama nehu'na avoma kreramizankura antahintahinimo'a tusiza huno onetige'na retro nehue. Hianagi menina mago'azanku avona kreramisue hu'na huana, Knare Musenkema, Anumzamo'ma Agri'a ruotge hu'nea vahe'arema magoke zupa zmi'neazamo maka kna mevava nehina, tamage nanekere tamentintima nehunazanku, tamentinti otretma hanavetita azeri akona hnazegu tamasmiza nehue. 
JUD.1.4	Na'ankure mago'a mono ontahi vahe'mo'za onkazageno, ko rerakaure'za amuno tamifi efre'naze. Ana vahe'mo'za amanage hugahaze, Anumzamo'a kumira atre'nezamantea zanku amane havi avu'avara hugahune hu'za nehaze. E'inahukna vahe'mo'za inankna henka hugahaze, korapa refako huzamantene. Na'ankure Kva netimofo Ranti Jisas Kraisina ha'rentegahaze.
JUD.1.5	Ko amana zana maka antahinazanki, huramagesahu kema tamasamisuana, Ramo'a Israeli vahera miko Isipitira zmagu vazino zamavreno atirami'neanagi, henkama ana Israeli vahe'mo'za, Agrite'ma zmentitima osaza vahera zamahe fanane hu'ne. 
JUD.1.6	Hagi Anumzamoma ankero vahekuma huno, e'i avamente maniho huzmantege'za ana kemofo agorga'a omanizageno, katuofe kina rezamanteno hanizampi kina huzamantege'za mni'neza, henkama ranknarema refakoma hania knama esigu avega ante'za mani'naze. 
JUD.1.7	Hagi tamagera okaniho, Sodomu rankumate'ma, Gomora rankumate'ma, ana tava'ontema me'nea kuma tamimpima monko avu'avazama hu antahintahimo avitege'za, omane'nea kna monko'za hu'naze. E'i ana kumatamina tevereti zamahe fanane hu'neankino, e'i ana hukna hu'za kefo'zama nehaza vahera, henka'a tevava tevefi mni'ne'za zamata erigahaze. (Jen-Agf 19)
JUD.1.8	E'i anhukna kante, ana vahe'mo'za zamagra avanama kazazamo zamavufga zmazeri pehenage nehige'za, kavama krizmante'nemofo agorga'a nomaniza, msazama'ane nemniza ankero vahetamina huhaviza hunezmantaze. 
JUD.1.9	Hu'neanagi Maikoli ugota ankero ne'mo, Mosese avufama erinaku keha'ma Sata'enema nereno'a, huhavizana huonte'ne. Hianagi Ramo'a kagrira kea kasuno kea hugantesie huno Satana asami'ne. 
JUD.1.10	Hianagi zamagra antahi'za ke'zama osu'naza zankura huhaviza hunente'za, afu kra antahintahine mani'ne'za, e'inama hazazamo zmagra'a zmazeri haviza nehaze. 
JUD.1.11	Zamagra'a kva hiho! Zamagritera havizantfa fore hugahianki, na'ankure Keni'ma kefo avu'avama huno nagna'amofoma ahe fri'neanka nehaze. Hagi Balamu'ma hu'neaza hu'za hakare'a zama hanazana zgore hugahaze. Kora'ma mago rimpa osuno ha'ma rezmante avu'avaza nehu'za, fanane hu'neaza hu'za fnanene hugahaze. (Jen-Agf 4:1-8, Nam-Ham 16, 22) 
JUD.1.12	Hagi ana vahe'mo'za Ramofo avesizanku'ma muse huta ne'zama retro'ma hanafina zamagraguke nentahiza zmagazegura nosu'za tamagripima efresu'za, hagerimpi havemo me'neno ventema ahe haviza hiankna nehu'za, hampomo eri atru huteno ko'ma orienkna hu'za rama'a huvempa hugahazanagi, anama huvempa hu'nesazazana osugahaze. Zamagra rga'a tagi knafi rga reonte zafagna hu'naze. Hanki zafamofo rafu'na'aga tasagi hutreankna hanige'za magoke zupage ofrigosazanki, tare zupa frigahaze. 
JUD.1.13	Zamagra hagerimo kranto kranto nehuno, agrenke hiankna hu'za, zmagazehu zmavu'zmava huhakarehu vahe mani'naze. Zamagra hanafimo magokete mani so'e osu vuno eno hiankna vahe mani'nazankino, haninentake kumapi manivava hanazegu Anumzamo'a retro huzmante'ne.
JUD.1.14	Hagi Inoku'a, Adamunteti maniza e'naza vahepintira 7nire ehanati'nea naga nofipinti ne'mo ama ana vahekura kasanampa kea hunteno anage hu'ne, Ramo'a hampriga osu'nea ruotge hu'namo'zane ne-eanki keho. 
JUD.1.15	Agra ama mopafi vahera refkoma hunezmanteno, Anumzamofo avu'avama nosu'za havi zmavu'zmava nehu'za, Anumzamofo eri'zama e'noriza Agri'ma huhavizama huntesaza vahera, hanavetino kea huzmantegahie. 
JUD.1.16	Zamagra zamarimpa knage nehu'za, nazinke nehantage'za, kefozama hu'naku'ma hanazaza hugahaze. Zamagra rankege nehu'za ru'mozama zamigima zamizankuke hu vahe manigahaze.
JUD.1.17	Hu'neanagi navesima neramantoa nenafugata tamagera okaniho, Rantimofo Jisasi Kraisi aposol naga'mo'za tamasimiza, 
JUD.1.18	henka vagare knafina hunte'za kiza zokago ke hunte vahe fore nehu'za Anumzamofoma zamage'na hunemi'za, kefo zamavuzamava hanaza vahe manigahaze. 
JUD.1.19	E'ina vahe'mo'za amu'no tamifina atane'zana avare'neramize. Zamagra ama mopafi vahe'mofo antahintahi nevaririze. Na'ankure Anumzamofo Avamumo'a' zamagripina omanine. 
JUD.1.20	Hianagi navesima neramantomota tamagra ruotge hu'nea tamentintifina hagetma mrenerita, Ruotge Avamumo'a tamaza nehina nunamuna hiho. 
JUD.1.21	Hagi Anumzamofo avesizampi nemanita, Rantimo Jisas Kraisi asunku zampima manivava manizama tamikema hu'nea zankura tamavresra osu avega anteho.
JUD.1.22	Zamentintimo hanavema otinesia vahera, zmasunku huzmanteta zmaza hiho. 
JUD.1.23	Hagi mago'amo'za tevefi ko mani'nazanki, ame huta tevefintira zamaza huta hanageho. Mago'amokizmia tamasunku huzmanteta zmaza hugahazanagi, zamagri kefo'zamoma tamazeri havizama huzankura, tamagra kva hiho.
JUD.1.24	Hagi menina Anumzamo'a tanafama ruzankura kegva huneramantena, Agra tavaresigeta Agri'a msafi kumitami omanena, tusi'a musezampi manigahaze. 
JUD.1.25	Ramo, Jisas Kraisimpi tagu'vazino taza hu'nea Nera, Agrake Anumzamo mani'ne, Tamage. Msazanki, ra agigi, hanavegi, kavatia Agrake korapara mani'neankino menina mani'neno, henka manivava huno vugahie. Tamage.
REV.1.1	Anumzamo'a eri'za vahe'araminte kofta huno fore'ma haniazana, oku'a me'nea ke Jisasi'a ankero ne'a amino huntegeno, eriza ne'are Joninte emeri ama hu'ne. 
REV.1.2	Joni'a Anumzamofo kea huama nehuno, Jisasi agenkene makazama ke'nea zamofo kea huama hu'ne. 
REV.1.3	Ama kasnampa kema hamprinaza vahe'ene, antahi'naza vahe'ene, ana kema amage'ma antenaza vahe'mo'za asomu erigahaze. Na'ankure anazama fore'ma hania knamo'a, hago kofta nehie.
REV.1.4	Nagra Joni'na, ama naneke Esia kaziga 7ni'a mono nonte nagamotarega kreneramue. Hagi korapa mni'neno, menima mni'neankino, henkama mani'nia Anumzamo, Agra'a asuragizane, rimpa fruzana tamina, fru hutma manigahaze. 7ni'a Avamutamima Anumzamofo kini tramofo avugama nemanizamo'za, zamagranena zmasu ragiramante'za, tmazeri fru hanigeta, fru hutma nemnisageno, 
REV.1.5	Jisas Kraisi fatgo huno, Anumzamofo ke'a huama nehimo, Agra'a fri'naza vahepintira ugagota huno ese oti'nemo, maka mopafi vahe'mokizmi kini vahe kegva huzmante'nea ne'manin'eankino, Agra kumitifima mani'nonkeno, avesiranteno korama'areti mizaseno katufe tantenegu agi'a erisaga hanune. 
REV.1.6	Agra'a vahe tazeri retro huneranteno, Anumzamofo eriza erisuna prisi vahe tavareno retro hurante'neankino, Agrake'za maka kna ra agi'a e'nerino hanavea erino, manivava hugahie. Tamage. 
REV.1.7	 (Dan 7:13) maka vahe'mo'za negesageno, keka zafare'ma krugruma renaza vahe'mo'zanena negesageno, maka ama mopafi vahe'mo'za zavi krafa hugahaze. Hanki e'ina hu'zana fore hugahie. Tamage. 
REV.1.8	 huno hanavenentake Ra Anumzamo'a hu'ne.
REV.1.9	Nagra Joni'na neramafu'na Anumzamofo kumaku'ma knama enerita Jisasinte'ma kazigazi huta magoka nevumo'na, navre'za ti amunompi Patmosie nehaza mopa, me'nere ome nante'naze. Na'ankure Anumzamofo kereku'ene, Jisasi agenkema huama'ma nehua zanku anara hu'naze. 
REV.1.10	Hanki Ramofo knazupa, nagra avamupi mni'nena nentahugeno, namefigatira mago agerumo'a ra ufereaza huno anage hu'ne, 
REV.1.12	Anagema huno hige'na, rukrehe hu'na ke'ma hia vahe ke'nakuma huana, 7ni'a tavi rekru hunte'naza azota kolire tro hunte'nea me'negena ke'noe. 
REV.1.13	Ana lamu tavimofo amu'nompina, Vahe'mofo Mofavregna ne'mo, efeke zaza kukena antaninegeno agia ruhananegeno, kolire tro hunte'naza nofinu afupinti rutahera higeno, asoparega kreramino vu'nege'na ke'noe. 
REV.1.14	Hagi Agri asenimo'ene azokamo'a efenentake huno efeke hampokna higeno, avurgamo'a teve anefakna hu'negena ke'noe. 
REV.1.15	Ana Ne'mofo agamo'a brasima tevefima krefizo hazageno, masanentake nehiankna nehigeno, agerumo'a rama'a timofo agasasa kemo'ma hiaza hu'ne. 
REV.1.16	Ana ne'mo'a azantmaga 7ni'a hanafi azerinegeno, tare kaziga asane kazimo agipintira atiramino egeno, Agri avugosamo'a zgemo remsa hiankna huno hanavenentake huno remsa hu'ne.
REV.1.17	Nagrama ana ne'ma nege'na, agafi traka hu'na fri vahekna hugeno, tamaga azanu nagofetu nenteno anage hu'ne, 
REV.1.20	 huno nasamine.
REV.4.1	Ama anazama evutege'na, nagra kogeno, mona kafamo'a anagino ruhagro higeno, ese ageruma antahi'noa agerumo ufe krafa hiaza nehigena antahugeno, Nagrikura anage huno hu'ne, 
REV.4.2	Anage nehige'na ame hu'na nagra avamupi mni'nena koana, mona kumapina kini tra me'negeno, mago'mo ana kini tratera mni'nege'na ke'noe. 
REV.4.3	Ana ne'mofo msa'amo'a rumsa huno jasapa havegna nehuno, koranentike huno konilienie hu'za nehaza havegna hu'ne. Mago furage'namo kini tramofona rugagintegeno, zafa asinage huno emerelie nehaza havegna huno remsa hu'ne. 
REV.4.4	Ana kini tramofona 24'a kini tratami manegorave huntegeno, ana 24'a kini tratera ugota kva vahe'mo'za mni'ne'za, efeke zaza kukena hu'za, kolire kini fetori zmasenirera antani'naze. 
REV.4.5	Ana tra'ma me'nefintira trage huno ko psina enerino, tusi'a monage nehigeno, kini tramofo avuga 7ni'a tavi tevemo'a hagana hagana huno te'ne. E'i ana 7ni'a tevema hagana hagana huno nereana, Anumzamofo 7ni'a Avamutami me'ne. 
REV.4.6	Hagi ana kini tra'mofo avuga, kapoteti tro huntageno msanetake huno rumarave nehiankna hageri me'geno, ana kini tramofo amu'nompine ruga ruga, 4'a asimu anteno mni'nea zgaramina, zmavugane zmefika zmavurgamo'a avite'nea zgamo'za mni korave hu'nazage'na zmage'noe. 
REV.4.7	Ese'ma mani'nea zgamo'a Laionigna higeno, anante zgamo'a kaogna higeno, nampa 3zgamofona vahe avugosagna higeno, nampa 4zgamofona hareno vano nehia tumpamofo avugosagna hu'nea zga ke'noe. 
REV.4.8	Hanki anama kasefa huza maninaza 4'a zgamofona, mago magomofona 6si'a agekona huzmantegeno, zmagekonamofo fenkaga kizigane zmavugane zmefi'enena zmavurgamo'a hakare huno avitenege'za, ontagane'za zgene hanine anage nehaze, 
REV.4.9	Hanki anantema zmasimu anteza mni'naza zgamo'za, kini tratema mani'nea Ne'mofo husga hunte'za, ra agi nemi'za, susu hunte'za Agra manivava hugahie hu'za agia erisaga huvava nehazageno, 
REV.4.10	ana 24'a ugota kva vahe'mo'za, kini tratema mani'nea Ne'mofo avuga zmavugati zmarena omere'za umase'za, manivava nehia Nera mono hunente'za kini fetorira, ana kini tramofo avuga zafi netre'za, anage nehaze: 
REV.4.11	Kagrake knare hunka marerinane, tagri Ra maninka, tagri Anumza mni'nane, Kagrake rankagia e'nerinka, kagia erisaga nehageno, hanavekamo'a mrerinie. Na'ankure Kagri kavesite maka zana efore huno me'ne, hu'za hu'naze.
REV.5.1	Hanki kini trate mani'nea Ne'mofo tmaga azampine agu'afine amefiga'anena, avo krente'nea avontafera, 7ni'a fukinu rekamrentenegena ke'noe. 
REV.5.2	Ana higena kogeno hanavenentake ankeromo ranke huno anage hu'ne, Iza knarera hu'nenimo, ama fukima rekamrentenea avontafera erignopeno erivaka regara hu'ne? 
REV.5.3	Hanki monafi mni'nesimo'o, mopafi mni'nesimo'o, mopa agu'afi mni'nesimo'a, mago'mo'e huno ama ana avontafera erivaka orege, agu'afina erivakareno kegara osu'ne. 
REV.5.4	Ana hige'na krafage hu'na zavira ate'noe, na'ankure mago'mo'e huno ana avontafera eri vaka orege, agu'afina kegara osu'negene. 
REV.5.5	Ana 24'a elda kva vahepinti mago'mo anage huno nasamine, zavira otenka ko! Juda naga'nofipinti Deviti negeho ha'ma agaterenea Laionimo, Agra 7ni'a fukina eriganopega hu'neankino ana avontafera erivakarega hu'ne.
REV.5.6	Anante kogeno mago sipisipi anentamo'a kini tramofone, 4'a kasefa hu'za zmasimuma ante'za mni'naza zgaramimofo amunompi oti'nege'za, 24'a elda kva vahe'mo'za regorave hunte'naze. Ana sipisipi anentara korapa ahenaza sipisipi anenta kna hu'ne. Ana sipisipi anentamofona 7ni'a pazive huntegeno, 7ni'a avurga hunte'neankino, e'i ana avurgamo'a Anumzamofo 7ni'a avamutaminkino, maka kaziga mopafi huzmantege'za nevaze. 
REV.5.7	Hagi Agra vuno tratema mni'nemofo tamaga azampintira avontafera omeri'ne. 
REV.5.8	Hagi ana sipisipi afu anentamoma avontafe'ma omenerige'za, 4'a zmasimu eri'za mni'naza zgaraminki, 24'a elda kva vahe'mo'za, sipisipi anentamofo agafi zmarenare'za magoke magoke'mo'za zavena (harp) erine'za, zmente zmente mananentake'zama kre sramnavu'za mevite'nea korire zuompa erinazana, e'i anazana Anumzamofo nagamofo nunamune. 
REV.5.9	Hagi zmagra kasefa zgame nehu'za anage hu'naze, Kagra avontafera erinka rekamrente'naza fukintamina eriganopega hu'nane. Na'ankure Kagrira kahe frizagenka koranka'anu, mika nofi nagapinti'ene, zmagerupinti'ene, vahepinti'ene, mopafi vahera mi'za sezmante'nane. 
REV.5.10	Kagraka'a kumaka'afi huhampri zmantanke'za, kinimofo prisi vahe tro huza manizankiza, zamagra ama mopafi veara kegva hu'za manigahaze. 
REV.5.11	Anantera nege'na nentahugeno, rama'a ankero vahe'mo'za kini tramofona regagine'za, kasefa hu'za mni'naza zgamo'zane, 24'a elda kva vahe'mo'zane, tusi'a hampriga osuga'amo'za, 
REV.5.12	ranke hu'za anage hu'naze, Agri'ma ahazageno fri'nemo, hanavene so'e feno'zane, knare antahizane, himamu hanavene, husga huno ra agia ami'zana Agrake erigahie. 
REV.5.13	Hanki maka'zama tro huzmantege'za zamasimu ante'za monafine, mopafine mopamofo agu'afi mni'naza zgamo'zane, hagerimpi mani'naza zgamo'za, nentahuge'za anage hu'za, Kini trate'ma mani'nemo'ene sipisipi anentamo'a asomu'ene ra agine, kegvamahu hanavemo'a, Znagrite mevava hugahie hu'za hu'naze. 
REV.5.14	Kasefa hu'za mni'naza 4'a zgamo'za tamage hu'za huvava nehazageno, 24'a elda kva vahe'mo'za zmarenare'za mono huznante'naze.
REV.6.1	Anante nagra kogeno, sipisipi anentamo 7ni'a fukinu rekamerente'nea avontafepinti, mago fuki eriganopegeno, 4'a kasefa hu'za mni'naza zgafinti mago'zmimo'a monage'moma hiaza huno anage hu'ne, eno! 
REV.6.2	Higena anante negogeno, efeke hosi afumofo agofetuma mni'nemo'a, ati eri'negeno kini fetorira amigeno, harafa vahe'mo ha' huno zamagtereno viankna huno vu'ne.
REV.6.3	Anante'ma sipisipi anenta'mo nampa 2 fukima rekamrente'nea avontafera, eri kanopegeno, kasefa huno mni'nea zgafinti nampa 2 zgamo'a eno! hu'ne. 
REV.6.4	Anantera mago koranke hosi atiramino egeno, hosi afumofo agofetu'ma maninemofona hanave amigeno, rimpa fruma erino mopafi mni'zana eritregeno, vahe'mo'za ohefri ahefri hanazegu, bainati kazina agrira ami'ne. (Mat 24:6-7)
REV.6.5	Anante nampa 3 fukima rekamare'nea avontafe Agrama eri kanonepegeno, kasefa huno mni'nea nampa 3 zgamo'a anage hu'ne, eno. Hige'na koana mago hanike hosi egeno, ana hosimofo agofetuma mni'nemofona makazama refko huno kna'ama ke'za sigeli azampina me'ne. 
REV.6.6	Hagi anantera antahugeno monagemo'ma hiaza huno 4'a kasefa hu'za mni'naza zgaramimofo amu'nompintira anage hu'ne, mago knamofo erizante miza eriakna huno mago osi witi ku erigeno, mago knamofo erizante miza eriakna huno, 3'a onesisi bali enerinka, masavene waininena eri haviza osunka atregeno me'no hu'ne.
REV.6.7	Anantera sipisipi anentamo'a avontafema nampa 4 fukima rukamare'nea eriganopegeno, kasefa huno mani'nea nampa 4 zgamo'a eno! hu'ne. 
REV.6.8	Higena anantera kogeno, kanifuge hosimofo agofetuma mni'nemofona agi'a, frizane huno me'ne. Higeno fri vahe kumamo'a amage avaririno ne-egeno, vahema zmahe fri hanave amigeno, 4'a kevu vahema maninafintira, mago kevu vahera bainati kazinu'ene, agama atezamo'ene, krimo'ene ama mopafi afi zgamo'zane, tusi zgamo'za zamahehana hanage'za frigahaze.
REV.6.9	Anantera sipisipi anentamo'ma avontafera nampa 5 fukima rukamare'nea eri kanonepegeno, kre sramnavu ita agafafintira, Anumzamofo ke'ma nentahiza amage'ma nentazageno, zmahage'za fri'namoza, 
REV.6.10	ranke hu'za kezati'za, Ramoka Ruotge hunka tamage nehamoka, Kagra tagri koramofo nona'a, nazupa keaga huzmantenka mopafima mni'naza vahera refko huzmantegahane? hu'naze. 
REV.6.11	Hagi efeke kukena anamokizmia hunezmanteno, akoheta osia knafina mani fru hunenkeno, mago'a Anumzamofo naga ene neramafugizmia, tamagri'ma tamahe fri'neaza hu'za zamahe fri vgareteno huno hu'ne.
REV.6.12	Anante avontafetema nampa 6 fukima rekamarenteneana, Agra eri kanopegena kogeno, tusi'a imi krefa mopafina erigeno, zagemo'a hinunke kukenagna higeno, ikamo'a korankna huno koranentike higeno, 
REV.6.13	monafi hanafitamimo'a, hanave zahomo fiki zafamofo eritagosi higeno afuore rgamo tagiramiaza huno, mopafi atafri rami'naze. 
REV.6.14	Hagi negogeno monamo'a sagane huno, harontafe regazarino neviankna huno nevigeno, maka agonamozane, ti amu'nompi me'nea mopamo'za kuma'zamia atre'za vu'naze. 
REV.6.15	Anantera ama mopafi kini vahe'mo'zane, mrerisa vahe'mo'zane, harafa vahe'mo'zane, feno vahe'mozane, hanave vahe'mo'zane, maka kazokzo eriza vahe'mo'zane, fru hu'za mani'naza vahe'mo'za, zamagra havegampine, agonafi me'nea havefi fraki'naze. 
REV.6.16	Ana nehu'za agonamofonku'ene havemofonkura anage hu'naze. Tagri tagofetu eraminka, kini tratema maninemofo avure'ene, sipisipi anentamofo rimpa herante zampintira refiteranto, 
REV.6.17	Na'ankure Anumzamofone, sipisipi anentamoke znarimpama, kumi vahema aheznante'za refkoma ha'a rankna hago efore nehianki, iza zanavurera otigara hu'ne? hu'za hu'naze.
REV.7.1	Anama hutegena kogeno, 4'a rugaraga asoparega ama mopamofona ankero vahe'mo'za otine'za, 4'a kaziga e'neria zahora zmazampi azerinageno, mopafine hagerimpine, zafafinena zahora e'orine. 
REV.7.2	Hagi anantera kogeno mago ankeromo'a zage hanati kazigati ehanatino, manivava Anumzamo hunagru huno nagrizane hu'nea avame'za, erineno mopane hagerine eri haviza hugahaze huzmante'nea 4'a ankero vahera ranke huno zmasamine. 
REV.7.3	Mopane hagerine, zafaraminena zmazeri haviza osu'nenketa, Anumzamofo kazokzo eriza vahetamimofo kokovite avame'zana rekamre antetaneno hu'ne. 
REV.7.4	Anantera antahugeno avame'za rekamre zmante'nea vahema hamprineana 144 tauseni'a mni'naze. Ana vahera maka Israeli mofavre'ramimofo naga nofipinti vahetami hamprine. 
REV.7.5	Juda nagapintira 12 tauseni'a huhamprino, avame'za rekamrezmanteno, Rubeni nagapintira 12 tauseni'a huhamprino, avame'za rekamre zamanteno, Gadi nagapintira 12 tauseni'a huhamprino, avame'za rekamre zmanteno, 
REV.7.6	Asa nagapintira 12 tauseni'a huhamprino, avame'za rekamrezanteno, Naftali nagapintira 12 tauseni'a huhamprino, avame'za rekamrezmanteno, Manase nagapintira 12 tauseni'a huhamprino, avame'za rekamre zmanteno 
REV.7.7	Simioni nagapintira 12 tauseni'a huhamprino avame'za rekamrezmanteno, Livai nagapintira 12 tauseni'a huhamprino, avame'za rekamrezmanteno, Isaka nagapintira 12 tauseni'a huhamprino, avame'za rekamre zmanteno 
REV.7.8	Zebuloni nagapintira 12 tauseni'a huhamprino, avame'za rekamrezmanteno, Josefe nagapintira 12 tauseni'a huhamprino, avame'za rekamre zmanteno, Benzameni nagapintira 12 tauseni'a huhamprino, avame'zana rekamrezmantene.
REV.7.9	Anazama hutegena kogeno, tusi'a vahekrefa mago'mo'e huno hamprigara osu'nea vahe'mo'za maka kumapinti ene, naga nofipinti ene, vahepinti ene, maka agerupinti ene, Sipisipi Afu Anentamofo tra'mofo avuga, efeke zaza kukena hu'ne'za, zmazampina tofe zafamofo ani'na hantagi'za erine'za oti'naze. 
REV.7.10	Zamagra ranke hu'za anage hu'naze, tagri Anumzama tratema mni'nemo ene, Sipisipi anentamo'ene, tagu'vazine tahokehena'e hu'za hu'naze. 
REV.7.11	Mika manigagi'naza ankero vahe'mo'zane, ugagota kva vahe'mo'zane, 4'a kasefa hu'za mni'naza zgamo'za, kini tramofona manikanegi'za zmavugosaregati zmarenare'za umase'za, Anumzamofona mono hunte'za, 
REV.7.12	amanage hu'naze, tamage, husgama huntezane, ra agine, knare antahizane, muse huntezane, antahisga huntezane, hihamune hankavea Anumzamo eri vava hugahie tamage hu'naze!
REV.7.13	Anante 24'a ugagota kva vahepinti mago'mo nantahigeno, amama efeke zaza kukenama hu'nazana, zamagra iza'za mni'ne'za, igati zmagra e'naze? Hige'na, 
REV.7.14	nagra anage hu'na asami'noe, Ranimoka kagra antahinane hu'na hugeno, Agra anage huno nasami'ne, ama'i zmagra tusi'a hazenkezampi ufretageno ha' vahe'mo'za nezamahazageno, zaza kukenazamia Sipisipi Anentamofo koranteti sese hugaru huzmantageza efeke hu'namoze. 
REV.7.15	Na'ankure ama ana agafare, Anumzamofo kini tra avuga oti'ne'za hanine zgenena Agri ra mono nompi eri'zama'a erinentazankino, tratema mni'nemo'a, Agra kegva huzmantegahie. 
REV.7.16	Zamagrira zmagamate'zane, tinku zmavesizane omnena, zge hara zmave'osina, amuhogura osugahaze. 
REV.7.17	Na'ankure tra'mofo amunompima mni'nea Sipisipi anentamo, kegva huzmanteno asimu erino mni tinkapuite vanigeno, Anumzamo maka zamavunura eri homu huzmante vgaregahie huno hu'ne.
REV.8.1	Hanki anante Sipisipi anentamoma avontafeteti nampa 7ni fukima eri kanopegeno, monafina hafu'a auafi 
REV.8.2	Anantera Anumzamofo avuga 7ni'a ankero vahe oti'namokizmia 7ni'a ufe eri nezamizage'na ke'noe. 
REV.8.3	Anantera mago ankeromo kolire tro hunte'nea zuompa erineno kresramna vu itare eme otigeno, Anumzamofo kini tramofo avuga kolire tro hunte'naza kre sramnavu itare Anumzamofo nagamokizmi nunamune erinteno kresramna vanigu rama'a mananentake'zana ami'ne. 
REV.8.4	Hagi mananentake zamofo tevegumo'ene, Anumzamofo nagamofo nunamumofo mna'amo'a, ankeromofo azampinti mrerino Anumzamofo avure vu'ne. 
REV.8.5	Anantera ankeromo'a zuompa erino kre sramnavu itaretira, kolire tro hunte'naza zuompafi tevea tagino eri aviteteno, matevuno mopafi atregeno, tusi'a monage nehigeno, kopsina e'nerigeno, imi eri'ne.
REV.8.6	Hanki anantera 7ni'a ankeromo'za 7ni'a ufe erine'za, ufe renaku retro hu'naze.
REV.8.7	Ese ankeromo uferegeno, komopa ko'ene korane tevea eri havia hu'neana, zamagra mopafi matevu'za atrazageno, tagufa kevufintira, mago kevu mopamo'a teveregeno, tagufa kevu zafafintira, mago kevu zafamo'za teverazageno, maka zafa sinage trazamo'za tevere'naze.
REV.8.8	Nampa 2 ankeromo ufe regeno, ra agona gnazamo'a teve neregeno hagerimpi mate vuno atregeno, tagufa hageri me'nefintira, mago hagerimo'a koranke higeno, 
REV.8.9	tagufa kevu hagerimpi zagrami mni'nafintira, mago kevumo'za frizageno, tagufa kevu venterami me'nefintira, mago kevu ventemo'za haviza hu'naze.
REV.8.10	Nampa 3 ankeromo'a uferegeno, ra hanafimo monafinti teve taginaku kasagsa hu'za taginafa hiankna tavimo remsa huno atafariramigeno, tagufa kevu tira me'nefinti mago kevu tirante'ene osi tinte ene kampui tinte'ene takaure'ne. 
REV.8.11	Ana ofumofo agi'a Akahene, hu'za hu'naze. Tagufa kevufinti, mago kevu timo'za akahazageno, rama'a vahe'mo'za ana tina nene'za fri'naze. Na'ankure ana timo'a akahunegeno'e.
REV.8.12	Nampa 4 ankeromo'a ufe regeno, zgemofona tagufa kevu refko higeno, ikamofona tagufa kevu refko higeno, tagufa kevu hanafitami me'nefintira, magoke magoke kevuzmia amasagigeno haninkine. Mago zge ferumofoma tagufa kevu msama me'nefintira, mago kevu msamo'a hani hu'ne. Hanimo'enena anazanke hu'ne. (Mat 24:29)
REV.8.13	Anantera negena antahugeno, mago tumpamo monamofo amunompi hareno enevuno, ranke huno anage hune, kva hiho, kva hiho, mopafima maninaza vahemota hazenke ne-eanki kva hiho, na'ankure 3'a ankero vahe'mo'za ufena orenazankiza, kofa knafi ufena regahaze!
REV.9.1	Anantera nampa 5fu ankeromo'a ufe regeno, monafinti hanafimo'a mopafi atafariramigena kogeno, riga omne kerimofo kinofira ami'ne. 
REV.9.2	Higeno agra riga omne keria anagigeno, tusi teve nerefinti atiramino eviankna huno, ana kerifintira teve tokimo'a evu'ne. Zgene zahomofona ana kerifinti teve tokimo refitegeno tusi hani hu'ne. 
REV.9.3	Anantera ana teve tokipinti kenutamimo atiramino ama mopafi evigeno, segintavemofo hanavema ama mopafima ami'neaza huno hanave zami'ne. 
REV.9.4	Hanki ana kenutamimofonkura anage huno zmasamine, mopafima me'nea trazana eri havizana osuge, zafasinage huno me'nea trazana eri havizana osuge, zafa eri havizana osiho. Hianagi Anumzamo hunagru hu'nea avame'zama kokovitema rukamre onte'nesia vahe'mokizmige zmazeri havizana hiho hu'ne. 
REV.9.5	Ana nehazageno anage huno huzmante'ne, vahera zmahe ofrigahazanagi, 5fu'a ikamofo agu'afi zmatazanke zmiho huno huzmante'ne. Ana zamatazama zami'nea knazamo'a segintavemo'ma vahe'ma zmaprigeno zmatama kriankna zmata krigahie. 
REV.9.6	Hanige'za ana knafina vahe'mo'za frisaza kanku hakaregahaze. Hianagi ofritfa nehu'za, frinaku hugahazanagi frizamo'a zamagritetira fresige'za ofrigahaze.
REV.9.7	Hanki ana kenu tamimofoma ke'noana avu'ava'zmimo'a hosimo hate vunaku retro hiankna nehazageno, zmasenirera kolire tro hunte'naza kini fetori knaza megeno, zmavugosamo'a vahe'mofo zmavugosagna hu'ne. 
REV.9.8	Zmazokamo'a anemofo zmazokamoma hiaza huno zaza higeno, zmavemo'a laionimofo avemo'ma hiankna hu'ne. 
REV.9.9	Zamimizarera hankomo'a me'ne, ana hankomo'a, aenire hankogna hu'ne. Zmagekonamofo zmagasasa kemo'a, hosiramimo renteno avazu huno nevia zamo, hate vunaku agareno neviankna agasasaru'ne. 
REV.9.10	Ana kenutamimofona zmarisona me'negeno, ana zmarisonamo'a segintavemofo risonagna hu'negeno ana risonanu vahera nezamare. Ana risonamofona 5fu'a ikampi vahe'mofona zmatama zami hanave'a zami'ne. 
REV.9.11	Hanki zamagrira mago kinimo kegva huzmante'ne, ana kinia ariga omne kerimofo kva ankeronkino, agi'a Hibru kefina Abadonie (fri'ne hune) huza nehaze. Mikaza eri havizahu nere nehu'za, Griki kefinena Apolonie huza agi'a neheze.
REV.9.12	Hanki nampa 1ni knazankuma kva hiho hu'nea knazamo'a evigeno, tare knazamo ne-eanki kva hiho.
REV.9.13	Anante nampa 6si ankeroma uferegeno, nagra antahugeno Anumzamofo avurega kolire tro hunte'naza kresramnavu itareti 4'a pazive me'nefinti mago'mo huno, 
REV.9.14	nampa 6gisi ankeromo ufema erinemofona ana agerumo'a asamino, Yufretis rantintema 4'a ankerona anaki zmantenazana katufe zmantrenke'za viho huno hu'ne. 
REV.9.15	Hanki 4'a ankeroma retroma huzmantege'za mni'naza ankerona katufe zmatrenige'za ana auagi, ana zge knagi, ana ikanki, ana kafumofo kna fatgore, 3'a kevu refko vahera hu'za, mago kevu vahe'mokizmia mika zmahe vgaregahaze. 
REV.9.16	Hagi hosi agumpima mni'naza ha' vahe'mokizmi nampamo'a 200 milioni'a mni'naze nehigena antahi'noe. 
REV.9.17	Hagi amanahu'za avanagnazama kofina ke'noe, hosi afu tamimofo agumpima mni'ne'za eri'za nevaza vahe'mo'za zmimizarema rufite'naza hanko zmimofo avoma'amo'a, koranke nehigeno, hokonke nehigeno, kaninkruke nehigeno, tevene salfa havemo toki nehigeno, ana hosi afutamimofo zmagenopamo'a laioni agenopagna nehigeno, zmagipintira tevene, salfa havemo'a toki hiankna huno atiramino evu'ne. 
REV.9.18	Zmagipintima evu'nea tevemoki, salfa haverema nerea tevemo, ana 3'a knazamo maka kokankonka 3'a kevu vahepinti, mago kevu vahera zmahe vgarege'za fri'naze. 
REV.9.19	Na'ankure hihamu hanavemo'a ana hosimofona zamagipine zmarisonafine me'ne. Ana hosimofona zmarisonamo'a, osifavegna huno asenia huntegeno, ana aseniretira vahe'mofona hazenke zamigahaze.
REV.9.20	Hagi ana knazamo'ma ozmahege'za mni'naza vahe'mo'za, kumi'ma hu'naza zankura zmagu'a rukrehera nosu'za, hankromofona mono hunonte'za, zamagra'a zmazampinti kolire'ene silvare ene brasire'ene havere'ene, zafa atupare'ene, zmavua onkege zmagesa ontahige kaza osu'za tro hunte'naza zante monora hunte'naze. 
REV.9.21	Ana nehu'za vahema zmahe nefriza, avuatga ha' nehu'za, monko avu'avama nehu'za, kumzafama nesaza zankura magomo'e huno agu'a rukrehe osu'ne.
REV.10.1	Anante mago hanavenentake ankero kogeno, mona atreno eramigeno kukena hamponu hunteno, furegenamo asenire me'geno, avugosamo'a zgegna higeno, agimo'a no azeri hanaveti avempa zafagna huno teve anefa hu'ne. 
REV.10.2	Azampina osi avontafe vakarente'nea eri'ne. Ana ankeromo'a tamaga agia hagerimpi reno, hoga agia mopafi reno otineno, 
REV.10.3	ranke huno laionimo ageru neriankna huno agerura nerigeno, 7ni'a monage'mo'za zmagerura ru'naze 
REV.10.4	Ana zmagerura nerazagena, avompi krentenaku nehugeno'a, monafinti anage huno hu'ne, 7ni'a mona ageruma antahinana eriginka rekamrenentenka, avontafepina kreontenka atregeno frakino meno huno hu'ne. 
REV.10.5	Anantera kogeno hagerimpima tamaga agama nenteno, hoga agama mopare'ma ante'nea ankeromo'a tamaga azana monafinka rusute'nagamu atreno, 
REV.10.6	huvempa kea mnivava nehimofonte huno, 
REV.10.7	Hianagi nampa 7ni ankeromoma ageruma runakuma nehigeno'a, Anumzamo'ma oku'a ante'nea kea, kasnampa eriza vahetema asami'nea kemo'a efore hugahie.
REV.10.8	Anante monafintima koma antahinoa agerumo'a mago'ane kea hunamino anage hu'ne, vunka hagerimpine mopafinema agama reno oti'nea ankeromofo azampima vakarente'nea avontafera omerio huno nasmi'ne. 
REV.10.9	Hanki anage higena nagra vuna, osi avontafe naminogu ana ankeromofo ome antahigogeno, agra anage huno nasamine, erinka nesankeno'a karimpafina aka hugahianagi, kagitera tumerimoma hiaza huno tusi haga kavesigahie. 
REV.10.10	Ana osi avontafera ankeromofo azampintira nagra omerina nogeno, nagipina tume rimoma hiaza huno haga higena netogeno, narimpafina tusi aka ahe'ne. 
REV.10.11	Anante zmagra nagrikura anage hu'naze, kagra mago'ane rama'a vaheku'ene kumataminku'ene, zmagerukuma, kini vahekura kasnampa kea ome huo hu'za hu'naze.
REV.11.1	Anante mago azota anteno mesarim huno ke'za nenamigeno mago'mo huno, Anumzamofo ra mono none, kresramna vunentaza ita azota antenka mesarim nehunka, anampima monoma hunentaza vahera, hamprinka ko. 
REV.11.2	Hagi ra mono nomofo megi'a kumara aozota antenka mesarimia osunka atro, na'ankure megia vahe'mofo zamineankino, 42'a ikampi ruotgema hu'nea rankumara, zmagareti eme repehana hugahaze. 
REV.11.3	Hanki ana hanige'na Nagri nanekema huama hana'a netrena, hanavea zanaminuge'ne, 1,260'a zgegnafi znasunku kukena huke, kasnampa kea huama hugaha'e.
REV.11.4	Ama ana netrena, tare olivi zafane, tare lamu tavikna huke, maka ama mopamofo Ramofo avugama oneti'a netrene. 
REV.11.5	Hanki iza'o ana netre'ma znahenakuma hanamokizmia, znagipinti tevemo'a hagana hagana huno atiramino ana vahera tefanane hugahie. Hagi ina vahe'mo'za znahenaku'ma hanamokizmia, anahukna kante ahegahie. 
REV.11.6	Ama ana netremokea monama eriginakeno koma noranigeno hanavea erina'ankino, kasnampa kema huamama hana'a knafina, kora azerinakeno norina, tina amne erikoranke nehuke, znagrima znavesisiaza huke amne mopamofona knazana amigaha'e. 
REV.11.7	Znagrama ana nanekema huvgamaretesakeno'a, riga omane kerifintima etiramino esia afi zgamo hara huznagatereno znahe frigahie. 
REV.11.8	Hagi ana znahe frisia znavufamo'a, rankuma'mofo kampi me'nenigeta, e'i ana kumaku fronka ke huta Sodomune Isipie huta hugahune. E'ina kumapinke Ra zanimofona rugeka zafare ahe'naza kumapi, znavufgamo'a megahie. 
REV.11.9	Ama ana fri'na'a znavufgamofona 3'a knagi mago zgeferupi mene'nige'za, maka vahepinti'ene, naga nofipinti'ene, zmagerupinti'ene, maka kazigati vahe'mo'za znagegahaze. Hianagi kerifima eriza ome aseznante zankura i'o huzmantegahie. 
REV.11.10	Hagi mopafima mni'namo'za ana kasnampa netrema frina'a zankura musena nehu'za, ana zankura nezana retro hu'za nene'za, musezana omi ami hugahaze. Na'ankure ana tare kasnampa netremoke mopafima mani'naza vahera zmatazama zminaza zanku, ana musena hugahaze. 
REV.11.11	Hianagi 3'a knagi mago zgeferu evanigeno'a, Anumzamo'a zanasimura znamina, znagra otinake'no, kesaza vahe'mo'za tusi kore hugahaze. 
REV.11.12	Hagi ana netre'mokea nentahikeno, monafinti ranke huno, amare emareri'o huno higene, ha'ma reznante'naza vahe'mo'za negazageno, hampompi monafi marerina'e. 
REV.11.13	Anama neha'a kna fatgore tusi'a imi erigeno 10ni'a rankuma menefinti, mago rankumamo'a fragu vaziramigeno, 7 tauseni'a veara imimo'a zmahe fri vgaregeno, mago'amo'za kore hu'za monafi Anumzamofo ra agi erisaga hu'naze.
REV.11.14	Hanki nampa 2 knazamo'a agatereno evigena negogeno, nampa 3 knazamo'a ame huno fore hu'za nehianki kva hiho.
REV.11.15	Anante nampa 7ni ankeromo ufe regeno, ranke hu'za monafintira kezati'za anage hu'naze, Ama mopafi rankumamo'a, tagri Ramofo kuma nesenkeno, Agri Kraisi kuma fore hinkino, Agra kini manino kegva huvava hugahie. 
REV.11.16	Hanki 24'a ugagota kva vahe'mo'za kini tratema Anumzamofo avuga mni'nazareti, atre'za zmavugosaregati emase'za, Anumzamofo mono hunente'za, 
REV.11.17	anage hu'za, hanave nentake Ra Anumzamoka, tagra rankagi kamune, korapa mni'namoka, menina mani'nane, na'ankure Kagra tusi'a hihamu hanave e'nerinka, menina erigafa hunka kini maninka kegva nehane. 
REV.11.18	Hagi miko kokankoka vahe'mokizmia zmarimpa nehenkeno, Kagri karimpa hezamo'a ne-enkeno, fri vahema refkoma hanana knamo'a ne-enkeno, kazokzo eriza vahe'ene kasnampa vaheka'ane mono naga'ene zamagi me'nenia vahero, zamagi omnene'nia vahe'mo'za Kagri kagiguma korema nehaza vahera mizana nezaminka, ama mopafima vahe zmahenefriza vahera, zmahe frigahane.
REV.11.19	Hagi monafima me'nea Anumzamofo ra mono nomofo kafamo'a anagi hagro higeno, Agrama huvempa ke huno huhagerafi'nea vogisimo'a, Agri mono nompintira efore higeno, kopasinamo'a trege huno vuno eno higeno, ranke huno monage nehigeno, imi e'nerigeno, tusi ko'mopa ko ru'ne.
REV.12.1	Mago ruzahukna huno tusi'a avame'za monafina efore higena kogeno, mago a'mo'a zgenu kukena hunegeno, ikamo'a agafi menegeno, asenifina 12fu'a hanafimo kini fetorikna huno asenire me'ne. 
REV.12.2	Ana a'mo'a amu'ene huno mofavre kasenteza nehuno, ranke huno mofavre'za negegeno krafa hu'ne. 
REV.12.3	Anantera ru avame'za monafina efore higena kogeno, mago agaza hunte koranke osifavemofona, 7ni'a agenopa me'negeno, 10ni'a pazive hanatinegeno, aseniramintera 7ni'a kini fetori me'ne. 
REV.12.4	Hanki risonamo'a tagufa kevu hanafi monafi me'nefinti, mago kevu hanafira mopafi ruharfi huzmatrene. Ana osifavemo, a'mo'ma mofavrema kasentenaku'ma nehia avuga otine. Anama hu'neana ana mofavre kasentenkeno aheno asga hunakrinaku otine. 
REV.12.5	Anante ana a'mo ne'mofavre ksente'ne. Henka'a ana mofavremo nena huno maka vahera aeni azompareti kegva huzmantenia ne'kino, ana mofavre avreno Anumzamofonte vuno, Agri'a kini trate avreno ome antene. 
REV.12.6	Anantera ana a'mo kore freno Anumzamo retro hunte'nea mopare ka'ma kopi umanine. Anantega ana ara kegva krinte'za nezana nemisageno, 1,260ti'a kna manigahie.
REV.12.7	Hanki tusi'a ha' monafina fore hu'ne. Maikoli ene ankero naga'amo'za, osifavene ana osifavemofo ankero naga'a hara huzmante'naze. 
REV.12.8	Ana osifavemofo ankero nagamo'za hanavezmia omnege'za, hara agateregara osazageno monafima manisaza kumara omnene. 
REV.12.9	Ana koranke osifavea asgahutregeno erami'neankino, ana ne'kura korapa mani'nea osifave nehu'za, hankrore nehu'za, Sata'ema nehaza ne'ma ama mika mopafi vahema rezmatgama nehia nera, asgafetregeno ankero naga'ane mopafi erami'naze. 
REV.12.10	Anante nentahugeno mago ra ageru monafinti runo anage hu'ne, menina vahe'ma ahoke aheno agu'vazizane, hanavene, tagri Anumzamofo kumamo'ene Agrama huhampri'ranteno tavaregahie hu'nea nemo'a, hago tusi'a hihamu eri'ne. Na'ankure tagri nerafukizmima hanine zgene, tagri Anumzamofo avure agra havige kegaga hunezmantea nera asgahu atregeno urami'ne. 
REV.12.11	Zamagra ana ne'mo'ma ha'ma huzmantea hara, Sipisipi anentamofo koranteti'ene agenke'ama huama hazareti agatenere'za, zamagra zmavufagura nontahi'za, zamagri'ma zmahe frizanku enena korera osu'naze. 
REV.12.12	Na'ankure ama ana agafare, monafinka mni'namota muse hiho. Hianagi mopane hagerimoka kva hi'o, na'ankure hankromo'a tanaagrite ko uramine, keno antahinoma hiana osi'agna me'negeno, tusi rimpa nehegeno uramine.
REV.12.13	Ana agaza hunte osifavemo'ma keno antahinoma hiana mopafima mate'mavutregeno'a, ne' mofavrema kasente'nea ara eme aheno atahoza ami'naku avaririne. 
REV.12.14	Hianagi tusi'a tumpamofo agekonarere ana ara amigeno, ana a'mo'a hareno vahe omani kama mopafi, ana osifavea atreno, 3'a kafugi 6gisi'a ikampi agri kuma'ma retroma huntenerega umani'nenigeno kegva huntegahie. 
REV.12.15	Hanki ana osifavemo'a, ana ara ti mreno vaniegu agipinti tina ruvaritregeno, tusi'a ti hageaza huno ana ara avaririne. 
REV.12.16	Hianagi ana agaza hunte osifavemofo agipintima evu'nea rantina, mopamo ana ara aza huno, ana tina agira aka huno nakri vgare'ne. 
REV.12.17+REV.12.18	Ana higeno ana tusi'a osifavemo'a ana a'mofona rimpa ahenenteno, maka mofavrenaga'amo'za Anumzamofo kasege amage nente'za, Jisasi avu'avazama nevaririza naga ha' huzmante'naku vu'ne. Ana agaza hunte osifavemo hagerinkenare otino mni'ne.
REV.13.1	Anantera mago afi zga hagerimpinti hanatino mrerige'na kogeno, 7ni'a agenopa megeno, 10ni'a pazive ana agenopafintira mrerigeno, ana 10'a pazivetera kini fetori menegeno, Anumzamofo huhaviza hunte agiramina zmasenire me'ne. 
REV.13.2	Hagi ana afi zgama ke'noana lepatigna higeno, agamo'a bea agagna higeno, agi'mo'a laioni agikna hu'ne. Hanki agaza hunte tusi osifavemo agra'a hihamu hanavene, kini tra'ane maka kegvahu hanavea ami'ne. 
REV.13.3	Nagra koana mago agenopa ko aheneanagi, anama ahe'nea zamo'a teganigeno so'e huntene. Higeno maka mopafi vahe'mo'za antri nehu'za, muse hunte'za, ana afi zgamofo amage ante'naze. 
REV.13.4	Ana vahe'mo'za agaza hunte osifavemofo monora hunte'naze. Na'ankure ana agaza hunte osifavemo'a, afi zgamofona kegvahu hanavea ami'negu, ana vahe'mo'za monora tusi zgamofona hunente'za anage hu'naze, iza ama tusi zgagna hu'nesimo hara huntega hu'ne? hu'za hu'naze.
REV.13.5	Hanki Anumzamo'a atregeno, ana afi zgamo'a avufga ra nehuno, Anumzamofona azanava kea nehuno, 42'a ikamofo agu'afi hanavea amigeno ruzahu ruzahu kaguvazana hu'ne. 
REV.13.6	Hanki ana afi zgamo'a agira aka huno, Anumzamofona azanava kea hunenteno, Agi'amofona huhaviza hunenteno, Agri nagama monafinka mono noma'agna hu'za mni'naza nagara, huhaviza huzmante'ne. 
REV.13.7	Hagi Anumzamofo nagama ha'marezmante hanavenena amigeno, hahu zmagatenereno, maka naga nofima, vahe'ma, zmageruma maka kumama, kegvama kri hanave ami'ne. 
REV.13.8	Maka ama mopafi mni'naza vahe'ma, ahe'naza Sipisipi Anentamofo asimu eri avontafepi zmagima, monane mopanema tro'ma osu'neno kre ontenesia vahe'mo'za, ana afi zgarera monora huntegahaze. 
REV.13.9	Izago kagesa me'nenigenka nentahisamoka, antahise huo. 
REV.13.10	Izano Anumzamo huno avreno kina huntegahie hunesimo'a, kina ome hino. Izano kazinknonteti ahefrigahie hunesimofona kazinknonteti ahefrigahie. Hanki ama ana zmavu'zmavazana akohe'za mni'neza kazigazi hu'za knazama eri'za vnagu kea hu'ne!
REV.13.11	Anantera ru afi zgamo mopafinti hanatino egena kogeno, sipisipi anentamofo tare pazivekna pazive asenirera me'negeno, kema hiana tusi'a agaza hunte osifavemofo agerukna ageru ru'ne. 
REV.13.12	Nampa 2 afi zgamo'a, nampa 1ni afi zgamofo kegvahu hanave'a, agri avure eri ama nehuno maka ama mopafi mni'naza vahera, nampa 1ni afi zgama koma ahazageno namuma'amo tegani'nemofo monora hunteho hu'ne. 
REV.13.13	Anante nampa 2 afi zgamo'a ruzahu ruzahu avameza eri fore nehuno, maka vahe'mokizmi zmavufi kaguvaza higeno monafinti'enena tevea reno erami'ne. 
REV.13.14	Ana nehuno mopafima mni'naza vahera rezmataga hu'ne, na'ankure nampa 1ni afi zgamofo avufina, ruzahu ruzahu avame'za nehuno, nampa 1ni afi zgama koma kazinknonu ahazageno friteno asimuma erinea afi zgamofo amema'a tro hiho huno zmasami'ne. 
REV.13.15	Asimu'ante hanave amizageno, ana amema'a tro hunte'naza amema'a asimu amigeno, ana amema'amo'a keaga higeno, ana amema'ama mono huontesaza vahera zmahe frigahie. 
REV.13.16	Hagi anante nampa 2 afi zgamo huzmanteno, mika amane vahero zamagi me'nea vahero, zgo'a me'nea vahero, zgo'a omne vahero, amne vahero, kazokazo eri'za vahe'mokizmia avame'za tamaga zmazante'ene, kokovite'enena krentegahaze. 
REV.13.17	Ana hanigeno mago vahe'mo'e huno mizasege, zgorera atrege osugahianki, ana afi zgamofo agimofo nampama erinenia vahe'moke mizasege, zgore atrege hugahie. 
REV.13.18	Vahe'mo'ma knare antahintahima erinenimo'a atregeno, ana afi zgamofo nampana refko huno keno, ana nampana mago ne'mofo nampakino, ana nampana 666 me'ne.
REV.14.1	Anantera Sipisipi Anentamo'a Saioni agonare otinegeno, Agri agine, Nefa aginema kokovitema krente'neana 144 tauseni'a vahe'mo'za magoka oti'nazagena ke'noe. 
REV.14.2	Ana higena mago agerura antahuana monafintira agerura rama'a timofo agasasamoma hiaza nehigeno, monagemoma hiaza nehigena, mago ageruma antahuana kita (harp) ahazageno neriankna ageru nerigena antahi'noe. 
REV.14.3	Ana nehu'za kini trate'ene, 4'a kasefa hu'za mni'naza zgane, 24'a ugota kva vahe zamurera kasefa zgamera hu'naze. Ana zgamera mago vahe'mo'e huno ontahinazankino, 144 tauseni'a nagama maka mopafinti mizama sezamantenea vahe'mo'za antahi'naze. 
REV.14.4	Hanki ana vahe'mo'za a'nene savrira osu fatgo hu'za mani'naze. Na'ankure zamagrazmi agru hu'za mni'naze. Ama ana vahe'mo'za Sipisipi Anentamo'ma inaregama viana zmagra nevaririza vahere. Ana vahera Anumzamo'a ese hoza vasageakna huno maka vahepinti miza sezmante'neankino, Anumzamofone Sipisipi afu Anentamofo naga manigahaze. 
REV.14.5	Hagi ana vahe'mofo zmagipina havigea omnetfa higeno, hazenkezmia omne vahe zmagra mni'naze.
REV.14.6	Hagi anantera mago ankero kogeno monafi hareno enevuno, mevava knare musenkea mopafima mni'naza vahete ene, maka kumate'ene naga nofite'ene, zmagerute ene, vahete'ene huama hu'ne. 
REV.14.7	Ana nehuno ranke huno amanage hune, Anumzamofonku kore hunentetma ra agi amiho, Agrama vahema refkoma haniankna hago e'ne. Monane mopane hagerine, maka tinkampuima troma hu'nemofo monora hunteho hu'ne.
REV.14.8	Anantera nampa 2 ankeromo kota ankeromofo amefi hareno ne-eno anage hu'ne, Babiloni tusi'a kumamo'a trakahu'ne, trakahu'ne, ana amo'a maka mopafi kumatamina, agra havi avu'avaza hanavetino hu avesizamofo waini tina zamige'za ne'naze.
REV.14.9	Anantera nampa 3 ankeromo'a, tare ankerofomo znamefi ne-eno anage huno ranke hu'ne, iza'o afi zgamofone, amema'arema mono hunenteno, azante'ene kokovitema avame'zama'a eri'nenimo'a, 
REV.14.10	Anumzamofo tusi'a rimpahe knazamofo waini erihavia huno tagi avitenea kapufinti neneno, ana vahe'mo'a ruotge ankero vahe'ene, Sipisipi anentamofo avure, havere te kasinkasi nehia tevefi atazana erigahie. 
REV.14.11	Ana afi zgare'ma mono hunente'za, amema'arema mono hunentesageno, iza'zo agri agimofo avame'zama'a erisi'amo'za, zmatazama erisaza tevemofo tokimo mreri vava nehina, hanine zgenena fru hu'za omnigahaze.
REV.14.12	Anumzamofo kasege amage'nenteza zamentintima Jisasinte nehaza vahe'mo'za amanahu hugahaze, akohe'za manine'za kazigazi hu'za knazana eneriza oti hanavetigahaze.
REV.14.13	Anante mago ageru monafinti arigena nentahugeno anage hu'ne, avona krento, Ramofompi mni'ne'za frinamo'za, menintetima agafa huno vaniana muse hugahaze! Ozo huno Avamumo'a hu'ne. Zamagrama mraguzati'za e'naza zana manifru hugahaze. Na'ankure zamagrama knare zmavu'zamavama hu'zama e'naza zmavuzmavamo'a, zamagrane magoka zamage zmavaririno ne-e.
REV.14.14	Anante kogeno efeke hampopina Vahe'mofo Mofavregna Ne' mni'neno, kolire tro hu'naza kini fetori asenire antanineno, sikolie nehaza ananke fagagino asane'nea kazi azampina eri'ne. 
REV.14.15	Hanki mago ankeromo mono nompinti atiramino, ranke huno hampopima mni'nemofonkura huno, kazinkno ka'a erinka kavera hamaro. Na'ankure ne'zama hamare kna e'ne, na'ankure mopafina nezamo'a afureanki ome hamaro huno hu'ne. 
REV.14.16	Anante efeke hampopima mni'nemo'a ananke fagagino asane'nea kazi erino, maka mopafima nenahu'nea hoza hamare'ne.
REV.14.17	Anantera mago ankeromo, ra mono no monafi me'nefinti atiramino, agranena sikolie nehaza ananke fagagino asane kazi erinegena ke'noe. 
REV.14.18	Anante ru ankerona, tevema kvahu hanavema erinemo, kresramnavu itareti eno, ranke huno asane kazima erinemofonkura anage hu'ne, sikolie nehaza ananke fagagi kazinka'a erinka waini zafa rga mopafintira tagio, na'ankure rga'amo'a afure'ne. 
REV.14.19	Anante ankeromo'a ananke fagagi asane kazima'a erino mopafi uramino waini rga tga huno eri atru nehuno, ana wainia erinteno rerati keri havereti tro huntenefi atre'ne. E'i anazamo'a Anumzamofo tusi'a rimpahe knaza huvame huno me'ne. 
REV.14.20	Rankumamofo megi'a, waini rga rerati keri havereti tro huntenaza kerifi rehapa netizageno, koramo tusiza huno vu'ne. Hanki ana koramo'a 300 kilo mitanaza vu'ne. Hanki tusiza huno nevuno tiru nemreno, mrerino hosimofo agite ome atre avamente vu'ne.
REV.15.1	Hanki anantera monafina tusi'a ruzahu avame'za fore nehige'na negogeno, 7ni'a ankeromo'za, tusi'a rimpahe knazana 7ni'a eri'naze. E'ina knazana Anumzamofo vgare rimpa he'zane. Na'ankure Anumzamofo rimpa hezamo'a, e'i ana knazampi vgaregahie. 
REV.15.2	Anantera kogeno mago hagerina kapokna hu'negeno, tevene eri havia hu'ne. Afi zgamofone, amema'ane, agi'amofo nampama azeri agaterenaza nagamo'za, kapokna hu'nea hagerimofo agofetu oti'ne'za, Anumzamofo zavena (harps) azeri'naze. 
REV.15.3	Anumzamofo eri'za vahe Mosese zgame'ene Sipisipi Anentamofo zgame hu'za anage hu'naze, 
REV.15.4	 (Eks-Uti 15:1-18, Diu-Kas 32:1-44)
REV.15.5	Anantera ama anazama fore'ma hutegena, Anumzamofo agi agenkehu seli mono nomo'a monafina anaginegena kogeno, 
REV.15.6	7ni'a knazama eri'naza, 7ni'a ankeromo'za, ra mono nona atre'za atiramiza, zaza kukena (linen) hunazageno agru huno efenentake higeno, kolire tro hu'naza nofi zmafunteti kreramino zmasoparega evuraminea nofi hu'naze. 
REV.15.7	Anante 4'a kasefa hu'za nemaniza zgafinti mago zmimo, 7ni'a kolire zuompafi kasefa huno manivava Anumzamofo rimpahe knazamo mevite'nea erino, 7ni'a ankero vahera ome zamigena ke'noe. 
REV.15.8	Hanki ra mono nomofona, Anumzamofo msa'zamofone, Agri hihamu hanavemofo tokimo avitegeno, mago vahe'mo'a, ana ra mono nompina ufregara osunegeno, 7ni'a knazamofo erizana, 7ni'a ankero vahe'mo'za eri vgare'naze.
REV.16.1	Anantera mago ra ageru antahugeno Anumzamofo ra mono nompinti, 7ni'a ankero vahekura anage hu'ne, vutma 7ni'a Anumzamofo rimpahe knazama me'nea zuompa mopafina omeri tagi atreho. 
REV.16.2	Hanki nampa 1ni ankeromo'a vuno Anumzamofo rimpahe zuompa mopa agofetu ome tagitregeno, afi zgamofo avame'za eri'ne'za amema'arema monoma hunentaza vahete haviza huno agotega namuzgamo fore hu'ne.
REV.16.3	Anante nampa 2 ankeromo'a Anumzamofo rimpahe zompa'a hagerimpi tagitregeno, fri'nea vahe'mofo korankna higeno, maka zamasimu ante'za mni'naza zgamo'za hagerimpina fri vgare'naze.
REV.16.4	Anantera nampa 3 ankeromo'a Anumzamofo rimpa he'zana zompafintira, ranra tiranpine osi ti tamimpinena eri tagi atregeno, maka timo'za koranke hu'naze. 
REV.16.5	Nagra nentahugeno tintamima kvama hu'nea ankeromo'a huno, Kagra fatgo hu'nane, korapara mni'nanankinka, menina mni'nane. Kagrake Ruotge hu'nane. Na'ankure Kagra ana maka'zana refko nehane. 
REV.16.6	Na'ankure zmagra Anumzamoka kagri nagaka'ane, kasnampa vaheka'amofo korama zmahe'za eri tagi atre'nagu, Kagra karimpa he'zamofo korantima zaminke'za, zamagra ana koranti nega nagaki'za ne'naze! 
REV.16.7	Anante nentahugeno kresramnavu itamo'a huno, ozo Hanaveka'ane Ra Anumzamoka, refako huzanka'amo'a, tamage huno fatgo hu'ne.
REV.16.8	Anante nampa 4 ankeromo Anumzamofo rimpahe zompa zgemofonte eritagitregeno, zgemo'a tevemo'ma hiaza huno ana vahera zmavufgare rentege'za zmatagu hu'naze. 
REV.16.9	Zgemofo amuhomo'a tevemo'ma hiaza huno ana vahera zmavufgare rentege'za, zmatagu nehu'za ana knazama atregeno erami'nea Anumzamofo agi'a huhaviza hunente'za, zmagu'a rukrehe hu'za ra agi omi'naze.
REV.16.10	Anantera nampa 5 ankeromo Anumzamofo rimpahe knaza me'nea zuompa afi zgamofo trate eritagitregeno, agrama kegva hu'nea kumamo'a hani higeno, ana kumapima mni'naza vahe'mo'za tusi'a zmatagu nehu'za zmagnefuna anitraga nehu'za, 
REV.16.11	monafi mni'nea Anumzamofona huhaviza hu'naze. Na'ankure zmatama kri'nea zanku'ene namuma zmare'nea zanku anara nehu'za, ana zmavu'zmavazankura zmagu'a rukrehe osu'naze.
REV.16.12	Anantera nampa 6 ankeromo'a Anumzamofo rimpahe knaza me'nea zuompa tusi'a Yufretisi tirampi tagi atregeno, ana tiramo'a ho'mu huno, zage hanati kazigati esnaza kini vahe'tamimofo ka retro hu'ne. 
REV.16.13	Ana higena kogeno agaza hunte osifavene, afi zgamofo agipinti'ene, havige kasnampa ne'mofo agipintira, 3'a agru osu avamutamina hogakna hu'naza atirami'naze. 
REV.16.14	Na'ankure zmagra hankrotamimofo avamutamimo'za, avame'zana erifore nehu'za, maka ama mopafi kini vahete vu'za ome zmazeri atru nehu'za, tusi'a hihamu hanave'ane Anumzamo'ma vahe'ma refko hania knarema, ha'ma hanagu zmazeri retro hu'naze. 
REV.16.16	Ana nehu'za havi avamumoza kini vahe'zmine, ha' vahe'zminena Hibru kefina Amakedonie nehaza kumate zmazeri atru hu'naze.
REV.16.17	Anantera nampa 7ni ankeromo Anumzamofo rimpahezama me'nea zuompa zahopi eritagi atregeno, ra mono no agu'afi me'nea kini trateti magomofo agerumo ranke huno, havgare hu'ne. 
REV.16.18	Anante kopsina e'nerino, agasasa nerigeno, monage nehigeno, tusi'a imi eri'neana, vahema fore'ma huneregatira, e'inahu imina e'ori'neankna tusi'a iminkrefa eri'ne. 
REV.16.19	Babiloni rankumamo'a ruhantagino 3'afi fore higeno, mopafi ranra kumatamimo'za traka humase'naze. Babiloni kumamofo kefo avu'avazana, Anumzamo'a antahino keno hu'neankino rimpahe waini kapu tina amigeno ne'ne. 
REV.16.20	Ana higeno maka ti amunompi me'naza mopamo'za fnane hazageno, agonamoza tamiza agupo mopa se'naze. 
REV.16.21	Hagi tusi'a komopa ko monafinti aru'neana, mago mago aragana'amo'a 50ti'a kilonaza hu'nea komopa komo, vahete evuramino zmahe haviza hige'za, ana vahe'mo'za Anumzamofona huhaviza hunte'naze. Na'ankure Anumzamofo rimpahe knazamofo komopa kokino, ana komopamo'a tusi havizantfa hu'neakino, vahera zmahe haviza hu'ne.
REV.17.1	Anantera 7ni'a zuompama 7ni'a ankero vahe'mo'za azerinazafinti magomo eno nagrikura anage hu'ne, amare ege'na tusi monko a'mo rama'a tintamimofo agofetu mni'nea a'mo'ma erisia knazana kaveri haneno hu'ne. 
REV.17.2	Ana a'ene maka mopafi kini vahe'mo'za, rama'a monko zmu'zmaza nehazageno, mopafima mni'naza vahe'mo'za, ana a'mofo havi avu'avazamofo waini ti neza neginagi hu'naze. 
REV.17.3	Anantetira ana ankeromo'a avamupi navreno vahe omni ka'ma mopafi vigena, nagra kogeno mago a'mo, koranke afi zgamofo agumpi mni'negeno, Anumzamofoma azanava kemahu agiramina ana afi zgamofo avufgare mevgaregeno, 7ni'a agenopa megeno ana agenopafina, 10ni'a pazivea me'ne. 
REV.17.4	Ana a'mo'a fitunke'ene koranke kukena nehuno, kolire'ene mrerisa havere'ene, perie (pearls) nehaza zanteti tro hu'naza avasasezana erinehankreno, azampina maka kasri avu'ava'amo'ene, monko avu'ava'amo avite'nea kolire kapu eri'ne. 
REV.17.5	Ana a'mofo kokovitera mago oku'a agi'a anage huno krente'neana, 
REV.17.6	Hanki negogeno ana a'mo'a Anumzamofo nagamokizmi korane, Jisasi agi agenkema huamama nehza nagamokizmi korana ne'neno neginagi nehigena, negena nagra tusiza hu'na antri hu'noe. 
REV.17.7	Hagi ana ankeromo'a anage huno nasami'ne, nahigenka antria nehane? Ana a'ene, agofetu mni'no nevia afi zgagi, ana afi zgamofo 7ni'a agenopagi, 10ni'a pazive'ama me'neazamofo oku'a agu'agesa'a kasamigahue. 
REV.17.8	Ana afi zga kenanana, korapa mni'neana, menina omni'neankino, kofa'a knafi riga omne kerifinti hnatino, eama huteno haviza hugahie. Ama mopama tro'ma osu'negeno, mopafima mni'naza vahe'ma zmagima asimu eri avontafepima kreonte'nea vahe'mo'za, korapa mni'neana, menina omani'neankino, henkama eamama hanige'za kesnu'za antri hugahaze. 
REV.17.9	Asenifima knare antahintahizama me'nenia vahe'mo'a antahi ama hino, 7ni'a agenopa, e'i ana a'moma agofetu mni'nea 7ni'a agonamo'za 7ni'a kini vahetamine. 
REV.17.10	Ana 7ni'a kini vahepinti 5fu'amo'za evuramizageno, magomo menina mnigeno, magomo'a ome'neankino, esuno'a osi'a knafi kinia emanigahie. 
REV.17.11	Hanki afi zgama korapama mni'neama, menina omnineana, agra e'i nampa 8ti kinigino, 7ni'a kini vahepinti mago zmimokino, agra haviza hugahie. 
REV.17.12	Hagi 10ni'a pazivema agenopafima kenanana, 10ni'a kini vahekiza kuma kegvahu hanavea e'orinazanagi, zamagra afi zgane magoke auafi kinia manigahaze. 
REV.17.13	Ama ana kini vahe'mo'za magoke antahintahifine, mago zmarimpa hu'za hanave zmine hihamuzmia afi zgamofo amigahaze. 
REV.17.14	Ana kini vahe'mo'za Sipisipi Anentamofo ha' hunte'naku hugahazanagi, Sipisipi Anentamo'a zmaheno zmagateregahie. Na'ankure Agra ramokizmi, Ra mnineno, kini'mokizmi Kini manine. Agrama zamigi huno huhampri zmantege'za mni fatgo hu'namo'za, Agranena mnigahaze.
REV.17.15	Hagi ankeromo'a anage huno nasamine, monko a'mo agofetu mni'negenka kenana tintamina, e'i zmagra mika nofi naga ene, zmageru ene, tusi'a vahe ene, kumatami huvame huno me'ne. 
REV.17.16	Hagi 10ni'a pazive'ene afi zganema kenanana, zamagra monko a'mofona zmavesra hunente'za kukena'a azeriza erivararo hanageno mago'zana avufarera omanetfahina, avufga avapa mni'nena avufga'a nene'za, tevefi kre fnane hugahaze. 
REV.17.17	Na'ankure Anumzamo Agri avesiza eri knare hnazegu, ana kini vahera antahintahi zamige'za magoke antahintahire'ene, magoke zmagu zmagesare zamagrama kegva hu'naza kumatamina afi zgamofo amizageno, Anumzamofo kemofona avufga'a fore hu'ne. 
REV.17.18	Hanki ana monko a'ma ke'nanana, e'i tusi'a kumamofo hu avame huno manineno, maka ama mopafi kini vahe'mokizmi kegva hunezmante hu'ne.
REV.18.1	Anazama fore'ma hutegeno, mago monafinti tusi'a hanave eri'nea ankeromo'a eneramigena kogeno, msa'amo'a mopafina remsa hu'ne. 
REV.18.2	Hanki agra hanavege huno, tusi'a Babiloni kumamo'a evuramie, evuramie! Ana a'mo'a havi hankromo'za mani kuma tro nehigeno, maka agru osu avamu tamimo'za kina hanaza kuma fore nehuno, maka agru osu nma zgamo'za mni'naza kuma fore nehuno, agru osu afi zgamoza mni'naza kuma fore hu'ne. 
REV.18.3	Na'ankure maka kumatamimpi vahe'mo'za monko avu'avazama'a, waini tima neaza hu'za kapu'afinti nene'za, negi ne'nazage'za mopafi kini vahe'mo'za ana a'ene monko avu'avaza nehazage'za, ama mopafi vahe'mo'za, ana a'mofo monko avu'avazama'areti tusi'a feno (bisinisi) vahera tro hu'za mani'naze. 
REV.18.4	Ana hutegena mago ageru monafinti arigena antahugeno, anage hu'ne, vahe'nimoka ana ara atrenka atineraminka, kumira ana a'enena nehunka agranena knazama'a e'orio. 
REV.18.5	Na'ankure ana a'mofo kumimo'a, aviteno monafi mrerigeno, Anumzamo'a ana a'mofo havi avu'avazama'amofona agesa antahine. 
REV.18.6	Ruga'amokizmima huzmante'nea kante antenka ana ara nona hunentenka, avu'avazama hu'nea kante antenka, mago'ene erinteguhenka nona'a hunentenka, ana a'moma waini kapu tima eri havia hu'nea kapufi mago'ane eriante aguhenka erihavia humio. 
REV.18.7	Ana a'mo, agra'a agi erisaga nehuno, rama'a monko avu'avaza nehuno, ruga'a havi avu'avazana hu'ne. Anama hu'nea havi avu'avazama'amofo avamente atazana aminkeno, rama'a zavi ateno. Na'ankure agra'agura anage nehie, kuini manina, kuini trate mni'noankina, kento a' knara osuna, zavira otegahue hu'ne. 
REV.18.8	E'ina hu'negu magoke zgefi, knazana enerino, kria enerino, zavira netena, tusi'a agate'za agritera fore nehina, agrira (Babilonia) tevemo'a te fanane hugahie. Na'ankure tusi'a hanave'ane Ra Anumzamo, agrira refko hu'neankino haviza hugahie.
REV.18.9	Ama mopafi kini vahe'mo'za, ana a'enema havi avu'avaza nehu'za, ana havi avu'avazampi agrane knare huta mni'none nehaza vahe'mo'zama, ana a'ma terasagesia teve tokimoma mrerisige'za negenu'za, krafa hu'za zavira atentegahaze. 
REV.18.10	Ana a'ma azeri haviza haniazanku kore huza afete otine'za anage hugahaze, tasunku hune tasunku hune, Babiloni hanave rankumakura na'ankure magoke knafi haviza hie.
REV.18.11	Mopafi vahe'mo'za zgonu mizaseza zgore netraza nagamo'za (bisinisi) ana a'mo'ma havizama hiazanku zavite'naze. Na'ankure vahe'mo'za fenozazmi magoane miza osegahaze. 
REV.18.12	Ana fenozana e'i koline, silvane, mreri havene, periema nehaza zane, knare zaza tavravene, fitunke tavravene, silkare tavravene, koranke tavravene, maka sitroni nehaza mananentake zafareti tro hu'naza zantamine, elefanti afumofo ave'areti troma (ivori) hu'naza zantamine, mizama'amo mrerinea zafareti tro hu'naza zantamine, bronsie nehazazane, aenine, mabolie nehaza havene, 
REV.18.13	zarafune (sinamon), mananentake zane, neza eri hagahu aka nezane, tevefi krazageno knare mna neviazane, zmavufare nefraza mananentake masavene, knare manavu zafarine (frenkinsens), wainine, olivi masavene, flaua'ene, witine, kaontamine, sipisipiramine, hosi afuzgane, karisine, zmasimu eriza mni'naza kazokzo eriza vahera, izaza miza segahaze. 
REV.18.14	Hu'za nehu'za ana vahe'mo'za amanage hugahaze, Babiloni kuma'moka knare'zama erifore'ma nehana zanku'ma kvenesiazane, mrerisa nomnizama nemaninazamo'a kagripintira fanane hiankiza, vahe'mo'za ana knare'zanka'a onkegahaze. 
REV.18.15	Ana a'mofontema zgore atre'za ra zgoma tro'ma huza feno vahe'ma nesaza vahe'mo'za, afete'are otiza manigahaze. Na'ankure ana a'moma atama eri'neazanku kore nehu'za zavira nete'za, 
REV.18.16	anage hu'za, tasunku hune, tasunku hune, knare ran kuma, ana a'mo'a knare zaza efeke kukena nehuno, fitunke'ene koranke'ene, avasesezama kolireti'ene, mrerisa havereti'ene, periema (pearls) nehaza zane, eri hankre'neane, 
REV.18.17	na'ankure tusi'a fenomo'a mago auafi amnezankna hie! Ana higeno maka ventemofo azerino (kepten) nevia vahe'mo'zane, ventefi maniza nevaza vahe'mo'zane, ventefi eriza vahe'mo'zane, hagerimpi zantetima zgoma eri'za nomnizama retroma hu'za nemaniza vahe'mo'za, afete oti'za mni'neza, 
REV.18.18	ana a'mofoma tegasagea teve tokima nege'za, zavira nete'za anage hu'za, ina rankumamo amanahu rankumakna hugahie? hu'za hu'naze. 
REV.18.19	Hagi ana nehu'za kugusopa kate'za zamanunte netreza ranke hu'za, zavi krafa, nehu'za anage hu'naze, tasunku hune tasunku hune rankumamofonkura, maka feno vahe'mo'za ventema antene'za ana a'mofompintima feno vahema nemniza zamo'a magoke auafina ana maka fenomo haviza hie. 
REV.18.20	Monamokane, Anumzamofo nagamotane, aposol nagamotane, kasnampa nagamotanena muse hiho, na'ankure ana a'mo'ma tamagrima tami'nea knazantera Anumzamo'a refko huno mizama'a nona huno nemie. 
REV.18.21	Anantera tusi hanavenentake ankeromo, witi refuzafu nepeankna ra have erino hagerimpi matevu netreno anage hu'ne, havema atreankna huno Babiloni rankumara azeri haviza hugahiankita, mago'ene onkegahu'ne 
REV.18.22	Ana kumara fanane hinkeno, zavenama ahe vahe'ene konkene ufene, zavenagna musikima nehaza (harp) vahe'mo'za mago'ane nehesagenka ontahigahane. Keonke'zama tro'mahu vahe'mo'za mago'ane trora osanageno, witi akaruma hare'naza agerura ontahigahane. 
REV.18.23	Hagi ramumofo msa'a mo mago'ane remsa huogantesigeno, a'ma eri'kuma hania ne'ene, vema erikuma hana'a zanagasasankea ontahigahane. Na'ankure kagri vahe'moza zgonu mizaseza zgore netraza nagamo'za (bisinisi) maka mopafi vahe'mofo avurera ra vahe mani'nazangi, maka mopafi vahera kagra avuatga zanka'reti rezmataga hu'nane. 
REV.18.24	Hagi ana a'mofompina kasnampa vahe'ene, Anumzamofo naga'ene maka ama mopafima Anumzamofo amage nentazageno zmahe'nea vahe'mokizmi koramo me'nege'za ke'naze.
REV.19.1	Anazama fore'ma hutege'na, nagra antahugeno, tusi'a vahe'mokizmi zmagerukna hu'za monafinti zmageru ru'za anage hu'naze, Ra agi amisune! Masazane hihamune hanavene tahokeno tagu'vazizana, tagri Anumzamofo su'zane. 
REV.19.2	Na'ankure Anumzamo'ma refkoma hiazamo'a, tamage huno fatgo hu'ne, na'ankure tusi'a monko a'ma Anumzamo'ma refkoma huntenea a'mo'a, ama mopafi vahera havi monko avu'avazama'areti zmazeri haviza nehuno, Anumzamofo kazokzo eriza vahera zmaheno korana eritagi atrenegu, Anumzamo'a nona ana ara huntene. 
REV.19.3	Anante ete mago'ane anage hu'naze, Anumzamofona Ra agi amisune! Ana a'mofo krerasagea teve tokimo'a mreri vava nehie hu'za hu'naze. 
REV.19.4	Anante 24'a ugagota kva vahe'mo'zane, 4'a kasefa hu'za mni'naza zgamo'za zmavugosaregati mopafi mase'za, kini tratema mni'nea Anumzamofo monora hunente'za, anage hu'naze, Tamage Anumzamofona ra agi amisune! hu'za hu'naze.
REV.19.5	Hagi mago agerumo kini trateti huno anage hu'ne, maka Agri kazokzo eri'za vahe'motane, Anumzamofonku'ma kore'ma hunentaza vahe'motane, tamagi omne vahe'motane, tamagi me'nea vahe'mota, Anumzamofona ra agi erihentesga hiho huno hu'ne. 
REV.19.6	Anantera nentahugeno tusi'a vahe'mofo agerukna huno zmagerura neru'za, ranra timofo agasasa kegna nehu'za, tusi'a monage hiankna hu'za, anage hu'naze, Anumzamofona ra agi amisune! Na'ankure hanavenentake Ra Anumzantimo'a kini manino kegva hu'ne hu'naze.
REV.19.7	Tagra musenkase huta ra agi amisune, na'ankure sipisipi anentamoma aravema hania kna egeno, ana ne'mofontema maresia a'mo'a retro huno mni'ne. 
REV.19.8	Ana a'mofona kukenama hanigu agru huno zaza efeke kukena ami'ne. E'i ana zaza kukena Anumzamofo nagamokizmi fatgo zmavu'zmavazane.
REV.19.9	Anantera ankeromo'a anage huno nasamine, Sipisipi anentamo'ma aravema hania nezantema agima hu'nemo'a muse hino hunka krento, mago'ane anage huno nasamine, Ama'i tamage Anumzamofo naneke 
REV.19.10	Anante nagranena agiafi narena rena mono hunte'za huanagi, ana ankeromo'a anage huno nasamine, e'inahura osuo, kagrane negafuzane nehazaza hu'na nagra Anumzamofo eri'za vahe mni'neta, Jisasi'ma hu'nea ke'mofo huama nehuta, Anumzamofo monora huntegahune. Na'ankure Jisasi'ma hu'nea kemo vahe'mofona azeri otigeno, kasnampa kea huama nehaze.
REV.19.11	Hagi monamo'a anagigena efeke hosi afu'mofo agumpi mago ne' mni'negena ke'noe. Ana ne' mofonkura, hugahue hunoma hiaza nehimo'e huza nehu'za tamage nere hu'za nehazamo'e. Fatgo avu'avate refko huno hara nehie hu'ne. 
REV.19.12	Avurgamo'a teve anefakna nehigeno, asenirera rama'a kini vahe'mofo fetori me'geno, Agrira mago agi avufarera krentene, mago vahe'mo'a ana agia ontahigahianki, Agrake antahine. 
REV.19.13	Ana ne'mo'a korampi re'nea zaza kukena hu'ne. Agi'ama henazana, Anumzamofo Naneke hu'naze. 
REV.19.14	Hanki monafi mni'naza sondia (ami) vahe'mo'za agru huno knarezantfa hu'nea efeke kukena hu'ne'za, amage ante'za efeke hosi afutamimofo agumpi vu'naze. 
REV.19.15	Ana ne'mofo agipintira tarekaziga asane kazi atiramineakino, ana kazinuti maka kumapi vahera nezmaheno, aeni azompareti kini manino kegva hunezmante'na, hanavenentake Anumzamofo rimpahe knazamo'a, agareti waini regatiti nehiakna huno zmahegahie. 
REV.19.16	Hanki zaza kukena'are'ene amotera anage huno krentene, 
REV.19.17	Anantera mago ankeromo'a zgefi otinegena kogeno, ranke huno anage hu'ne, maka monafima hareno vano nehia nma zgagura huno, Anumzamofo tusi'a nezantera etaru hutma, 
REV.19.18	kini vahe'mofo zmavufgane, ugota sondia vahe'mofo zmavufgane, hanavenentake vahe'mofo zmavufgane, hosi afumokizmi zmavufgane, hosimofo zmagofetuma nemaniza vahe'mofone, maka vahemofone, amne vahe'mofone, kazokazo vahe'ene zmagi omne vahe'ene, zmagi me vahe'mofo zmavufga negahaze huno zamasmi'ne. 
REV.19.19	Anantera afi zgane, mopafi kini vahe'mo'zane, sondia vahe'zmimozanena eri atru hute'za, hosi afumofo agumpi Mni'nemofone, sondia vahe'anena ha' huzmantenaku eri atru hu'naze. 
REV.19.20	Ana nehazageno ana afi zgane, havige kasnampa vahe'ene zanazerino kina reznante'ne. Ana kasnampa vahe'mo'a, afi zgamofo avure ruzahu ruzahu avame'za eri fore nehuno, ana afi zgamofo nampama eri'naza vahe'ene, afi zgamofo amema'are mono hunentaza vahe'ene rezmataga hu'ne. E'ima rezmatga hu'nea kasnampa vahe'ene ana afi zgane mani'nakeno havere tevava nehia teve tirupi znavre atrenigeke manigaha'e. 
REV.19.21	Hanki ruga'amokizmia, hosi agumpi manino nea ne'mofo agipinti atiraminea tare kaziga asanenea kazimo, zmahe vgaregeno maka nmaramimo'za zmavufga nevgare'naze.
REV.20.1	Hanki monafinti mago ankeroma riga huonte kerimofo kine, ra seni nofi azante erineno eramigena kogeno, 
REV.20.2	agaza hunte osifavema, korapa osifavea, havi hankro, Sata ema nehazankino, eme azerino 1 tauseni'a zge kafu kina hunte'ne. 
REV.20.3	Ana ankeromo eme azerino riga huonte kerifi maka ama mopafi vahera vuno eno huno rezmatga osaniegu, matevunetreno avazarera refiteno renkanirentenesigeno, 1 tauseni'a zgekafua evutesigeno, atupa'a knafi anagi tresigeno maka moparega vuno eno hugahie.
REV.20.4	Hanki anantera kini tratami me'negena kogeno, ana tratema maninaza vahera keagama refko hanaza hanave Anumzamo'a zmi'ne. Anantera kogeno, Jisasinte'ma zamentintima nehu'za Anumzamofo kerema amagema nente'za, afi zgamofo amema'arema mono hunonte'za, kokovite'ene zmazantema nampama e'ori'naza vahe'mokizmia zmanakema akafrinaza vahe'mo'za, zmasimu eri'za Jisasi'ene 1 tauseni'a kafu zgefina kini vahe manigahaze. 
REV.20.5	Ruga'a fri vahe'mo'za oraoti maninage'za, 1 tauseni'a kafuzge vgarene. Fripintima omatinazana, e'i ese kna otigahaze. 
REV.20.6	Ese knama fripinti oti'namo'za ruotge hunazanki muse hiho, henka frizamofo hanavemo'a zmahe ofrigahie. Hianagi zmagra Kraisi'ne, Anumzamofo prisi vahe 1 tauseni'a zgekafu Kraisi'ene manigahaze.
REV.20.7	Hagi 1 tauseni'a zgekafu evutenigeno'a, Satana kina hunenifintira anagitrenigeno, 
REV.20.8	atiramino nevuno, zge hanati kazigane, zge ufre kazigane rugaraga soparegama ama mopafi mni'naza vahera rezmatga huno, Goku vahe'ene Megok vahe'ene ha'ma hanagura vahera zmazeri atru hugahaze. Ana vahe'mofo nampamo'a hagerinkenafi kasepankna hu'za atru hugahaze. 
REV.20.9	Anantera ana vahemoza agupofi emareriza, Anumzamofo nagamo'zama nemanizageno avesima nentea rankumate vu'za ome regagigahaze. Hianagi monafinti tevemo'a eramino ana vahera te fnane hugahie. 
REV.20.10	Hagi rezmatga hu'nea hankromofone, afi zgane, havige kasnampa ne'ma matevu zmatreniana salfa havere nerea teve tirupi mate vuzmatrena, zamagra anampina manine'za hanine zgena zmata erivava hugahaze.
REV.20.11	Anantera tusi'a efeke kini tra kogeno, ana tratema Mni'nemofo avu kore huke monane mopanemokea frakeno, mago kumara omnetfa hu'ne. 
REV.20.12	Anantera fri'naza vahe zmagogeno, zmagi me'nea vahe'ene, zmagi omne'nea vahe'mo'za, keaga refkohu trate otinageno, avontafe tamina eri vakarentene, magora asimu eri avontafeki, fri'naza vahe'mo'za zamagrama hu'naza zmavuzmavama krente'nea avontafe tamimpinti refko hunezmantegena ke'noe. 
REV.20.13	Hagi hagerimpima fri'naza vahera, hagerimo'a avreno eme amigeno, fri'zamo'ene, (Hedes) fri vahe kumamo'enena, fri'naza vahera zmavre'za eme aminkeno, Anumzamo'a mago mago'mo'ma hu'nea avu'avate anteno refko huzmantene. 
REV.20.14	Anantera fri'zane, fri vahe kuma'enena matevuno teve tirupi znatregeke uramina'e. E'i ana teve tirura nampa 2 fri'zane. 
REV.20.15	Hanki izano agima asimu eri avontafepima kre ontenesimofona, mate vuno teve tirupi atregahie.
REV.21.1	Anantera kasefa monane, kasefa mopane ke'noe, na'ankure ese monane, ese mopamo'a fnane higeno, mago'enena hagerina omne'ne. 
REV.21.2	Anantera kogeno Ruotge hu'nea rankumara e'i kasefa Jerusalemo, Anumzamofontegati mona atreno eramino, a'mo'ma vema erinaku'ma retro'ma huno eaza huno e'ne. 
REV.21.3	Anantera antahugeno kini tratetira, ranke huno anage hu'ne, keho, Anumzamofo mono nomo'a vahe'ene nemaniankiza, Agra zamagrane nemanisigeno, Agri vea zmagra nemanisageno, Anumzamo Agra'a zamagri amu'nompina manigahie. 
REV.21.4	Ana nehuno maka zmavunura eri homu huzmante vgaresigeno, mago'ene fri'zana omnenkeno, zmasunku huza zavima atezana omnena, zmatama krizana omnenigeno, ese'ma me'nea zantamina omnegahie.
REV.21.5	Ana higeno kini tratema mni'nemo'a anage hu'ne, Nagra maka'zana eri kasefa hu'na tro nehue. Nehuno anage mago'ane hu'ne, na'ankure ama kemo'a fatgo huno tamage hu'neanki, fore hugahianki avontafepi krento. 
REV.21.6	Anantera anage huno nasamine, maka zamo'a havgare, Nagrani'a (Alfa) ese agafahu mni'na, (Omega) vgarera mni'noe, ese agafahu ene vgare'enena mni'noankina, iza'o tinku'ma avesinimofona, mizama'a omne asimu eri tima nehanatifintira Nagra ami'nugeno negahie. 
REV.21.7	Iza'o ha'ma agateresimo'a ama anazantamina erisanti haresigena Nagra agri Anumza mni'nena, agra Nagri mofavre manigahie. 
REV.21.8	Hagi koro vahe'ene, zamentinti nosnaza vahe'ene, hi'manage zmavuzmavama nehaza vahe'ene, vahe zamahe nefriza vahe'ene, monko avu'avazamoma antahintahifima nentahiza, monkozama nehaza vahe'ene, avuatga ha' nehaza vahe'ene, havi anumzante mono hunentaza vahe'ene krunage nehaza vahe'mo'za, mizama erisazana, havere tevava nehia teve tirupi manigahaze. E'i nampa 2 fri'zane.
REV.21.9	Anantera 7ni'a ankeropinti magomo Anumzamofo tusi'a rimpahe vgare knazana 7ni'a zuompafi avite'nea erineno anage huno nasamine, ege'na Sipisipi anentama erisia ara kaveri haneno huno hu'ne. 
REV.21.10	Ruotge Avamumo nagrite hanavetino egeno, ankero vahe'mo navreno tusi'a agonafi ome nante'ne. Jerusalea ruotge hu'nea mona kumamo Anumzamofontegati atreno erami'ne. 
REV.21.11	Anumzamofo tusi'a msamo ana kumara remsa higeno. konariri'amo'a, zgo'amo mrerisa havegna higeno, klasifi kenkro huno negea Jaspa havegna hu'ne. 
REV.21.12	Ana kumamofona tusi'a zaza kegina megeno, 12fu'a kafa megeno, ana kafantamintera magoke magoke ankero vahe'mo'za otitere hu'nazageno, 12fu'a Israeli naga'nofimofo zmagi'a ana kafantamintera krente'naze. 
REV.21.13	Ana kumamofona 3'a kafa, zge hanati kaziga megeno, zge fre kaziga 3'a kafa megeno, ruga raga asoparega 3'a kafa metere hu'ne. 
REV.21.14	Ana rankumamofo keginama hu'neana, 12fu'a havenu trara anteteno, ana haveramimofo agofetu regrino kegina hu'ne. Ana 12fu'a haveramintera, Sipisipi anentamofo 12fu'a aposol nagamokizmi zmagi metere hu'ne. 
REV.21.15	Ana ankeromoma nagranema keagama himo'a, kolire tro hunte'naza azota anteno ke'za (mesarim) erineno, ana rankuma ene, kafantamine ana keginane anteno kenaku eri'ne. 
REV.21.16	Ana rankumama troma hu'neana, ana miko asopa'amo'a magozahu higeno, zaza'amo ene atupa'amo'a magozahu huno ra higeno, ana rankumara kolirema troma hu'nea azotareti anteno (mesarim) huno kegeno, zaza'amo'a 2, 200 kilo mita higeno, mreri'amofo zaza'ane upa'ane, asopa'amo'a magozahu hu'ne. 
REV.21.17	Ana nehuno rankumamofo keginama anteno (mesarim) huno kegeno'a, tapa'amo'a 144 kiubits (66 mitagna) higeno, anama erineno anteno ke'nea azota vahe'mo'zama anteza negaza (mesarim) azotareti, ana ankeromo'a anteno ke'ne. 
REV.21.18	Ana keginama huneana, Jaspae nehia havereti tro nehuno, ana rankumara koliretike trora hu'negeno, kenkro hunoma negea klasigna hu'ne. 
REV.21.19	Ana rankumamofo kegina tra'ama avasesema hunteneana, mrerisa haveraminteti tro hu'ne. Nampa 1nia jaspe nehia havereti tra'a tro nehuno, nampa 2a safie nehia havereti tro nehuno, nampa 3a agetie nehie havereti tro nehuno, nampa 4a emelelie nehia havereti tro nehuno, 
REV.21.20	nampa 5fu'a sadoniksie nehia havereti tro nehuno, nampa 6si'a saldiusie nehaza havereti tro nehuno, nampa 7nia krisolaetie nehaza havereti tro nehuno, nampa 8tia berlelie nehaza havereti tro nehuno, nampa 9nia topasie nehaza havereti tro nehuno, nampa 10nia krisoprasie nehaza havereti tro nehuno, nampa 11nia jasintie nehaza havereti tro nehuno, nampa 12fu'a ametistie nehaza havereti tro hu'ne. 
REV.21.21	Hanki 12fu'a kafana perie nehaza zanteti mago mago kafana hagentetere hu'naze. Ana rankumamofo kana koliretike tro huntegeno, msa huno kenkro hu klasigna hu'ne. 
REV.21.22	Ana rankumapina mago ra mono nona nagra onketfa hu'noe. Na'ankure Hanavenentake Ra Anumzamo'ene, Sipisipi anentamo'ene znagrake ana rankumofo mono nona mni'na'e. 
REV.21.23	Hanki ana rankumamofona zgemo ene ikamo'enena remsa huontene. Na'ankure Anumzamofo msamo remsa nehigeno, Sipisipi anentamo'a ana kumamofo lamu tavikna huno remsa hu'ne. 
REV.21.24	Maka kumate vahe'mo'za ana msare vano nehanageno, mopafi kini vahe'mo'za, ra zamagima e'neriza fenoza zmia eri'za ana kumapi ufregahaze. 
REV.21.25	Ana kumapina hanina onkina msa zamoke mevava hina, kafantamina eriogiza anagintesageno mevava hugahie. 
REV.21.26	Ana hanageno maka kumapi vahe'mo'za, ra zmagima nezamiza zane feno zazmia eriza ana kumapina ufregahaze. 
REV.21.27	Hagi pehena zane, havi anumzante mono hunente'za, havigema nehaza vahe'mo'za, ana kumapina uofretfa hugahaze. Hianagi Sipisipi anentamofo asimu eri avontafe'afima, zmagima me'nenimo'zage ana kumapina ufregahaze.
REV.22.1	Anantera ankeromo'a mago ra tina avu sese huno klasigna hu'nea asimu eri tina naveri higena kogeno, Anumzamofone Sipisipi anentamofo kini trapinti hanatino ne-eno, 
REV.22.2	ana rankumamofo amunompi nevigeno, ana timofo ruga raga ankenarega asimu eri zafa me'neno, mago'mago ikantera rga rentetere nehie. E'i 12fu'a zupa rga renente. Ana zafamofo asinamo'a, mika kumate vahera zmazeri knamaregahie. 
REV.22.3	Ana kumapina magore huno zmazeri havizama hu'zana omnena, Anumzamofone, Sipisipi anentamofo kini tramoke'za me'nena, kazokzo eri'za vahe'amo'za monora huntegahaze. (Jen-Agf 3:14-19) 
REV.22.4	Ana vahe'moza Agri avugosa negenageno, Agri agimo'a kokovi zmire megahie. 
REV.22.5	Hanki ana kumapina hanima hu'zana omnetfa hanigeno, lamumofo msane, zgemofo masagura ontahitfa hugahaze. Na'ankure Ra Anumzamo Agra'a tvi msa'a, ana kumamofona manino remsa huzmantenige'za, zamagra kva vahe mni'vava hugahaze.
REV.22.6	Hanki anante ana ankeromo anage huno nasmi'ne, ama nanekemo'a tamage hu'neankino maka vahe'mo'za zmentinti hugahaze. Kasnampa vahe'mokizmi avamuzmimofona, Ra Anumzamo ankeroma'a huntegeno, Agri kazokazo eri'za vahera maka'zama ame huno efore'ma haniaza eme zmaveri hu'ne. 
REV.22.8	Nagra Joni'na ana maka'zana nentahina avanagnaza kenomona, ana zama negena nentahi'nama hute'na, naverima hia ankeromofo agafi, narena rena mono hunte'naku hu'noe. 
REV.22.9	Hianagi ana ankeromo anage huno nasamine, e'inahura osuo, Nagrane kagranena magozahu huta Anumzamofo eriza vahe manineno'e. Kasnampa negafu'zane, ama avontafepima me'nea nanekema nentahiza amage'ma nentaza vahe'enena eri'za vaheke mni'none. Hanki Anumzamofonke monora hunto huno hu'ne.
REV.22.10	Hanki anantera anage huno nasami'ne, ama avontafepi me'nea kasnampa nanekea refiraoto, na'ankure knamo'a hago kofta nehie. 
REV.22.11	Hagi iza'o havi avu'avazama nehimofona atregeno havi avu'avazana huno vino, iza'o pehena avu'avazama nehanimofona, atregeno pehena avu'avaza huno vino, iza'o fatgo avu'avazama nehanimofona, atregeno fatgo avu'avaza huno vino, iza'o ruotgema hunenimo'a, atregeno mni ruotge huno vino.
REV.22.12	Higeno Jisasi'a anage hu'ne, 
REV.22.17	Hagi Avamu'ene, Sipisipi anentate'ma vema erinakuma nehimo'a eno nehaku, ama nanekema nentahisimo'enena, eno hina, tinkuma avenesinimo'a eno hina, mizama'a omne asimu eri tinkuma avenesinimo'a, amane emerino.
REV.22.18	Ama avontafepi me'nea kasnampa naneke nentahiza vaheku nagra huama nehue, iza'o mago'a omnenenia kasnampa kema avrentesimofona, ama avontafepima knazanku'ma krente'nea ke'mo'a, agrite efore hugahie. 
REV.22.19	Hagi mago vahe'mo'ma ama kema avontafepi me'nea eri atresimofona, Anumzamo'ma asimuma eri zafa rgaguma negahie huno hu'neana oneno, Ruotge hu'nea rankumaku'ma ama avontafepi krente'nea kumapina uofregahie.
REV.22.20	Amama ana naneke huamama nehimo'a huno, 
REV.22.21	Ranti Jisasi asunkuzamo'a makamotma tamagrane mesie. Tamage.
