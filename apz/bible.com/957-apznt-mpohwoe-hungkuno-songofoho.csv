MAT.1.1	Olo a'amu lohwa Jisas Kɨlaisɨye hofiyakwosafoho. Jisas kako hwe yofe engo'njo Ntefit sohwo'nji Apɨloham'njiye temtitofo mta'ango hweho.
MAT.1.2	Apɨloham sohwo Aisakɨye kanɨngkwohweho.
MAT.1.2	Aisak sohwo Jekoupɨye kanɨngkwohweho.
MAT.1.2	Jekoup sohwo Juta'nji homnɨngkwa'wehwosanjiye kanɨngkwohweho.
MAT.1.3	Juta sohwo kako Pelesɨ'nji Sela'njiye kanɨngkwohweho. Sikoe kona'wohisi Temafoho.
MAT.1.3	Peles sohwo Hesɨlounɨye kanɨngkwohweho.
MAT.1.3	Hesɨloun sohwo Lamɨye kanɨngkwohweho.
MAT.1.4	Lam sohwo Aminotapɨye kanɨngkwohweho.
MAT.1.4	Aminotap sohwo Nasounɨye kanɨngkwohweho.
MAT.1.4	Nasoun sohwo Salɨmounɨye kanɨngkwohweho.
MAT.1.5	Salɨmoun sohwo Mpouasɨye kanɨngkwohweho.
MAT.1.5	Mpouasɨye kona'wohisi Lehapɨyoho.
MAT.1.5	Mpouas sohwo Oupetɨye kanɨngkwohweho. Oupetɨye kona'wohisi Lutɨyoho.
MAT.1.5	Oupet sohwo Jesiye kanɨngkwohweho.
MAT.1.6	Jesi sohwo hwe yofe engo'njo Ntefitɨye kanɨngkwohweho.
MAT.1.6	Ntefit sohwo Yulaiyafe ape nomanto Soulomoun tɨpema'mentisofoho.
MAT.1.7	Soulomoun sohwo Leyapouamɨye kanɨngkwohweho.
MAT.1.7	Leyapouam sohwo Apiyafe kanɨngkwohweho.
MAT.1.7	Apiya sohwo Asafe kanɨngkwohweho.
MAT.1.8	Asa sohwo Jehousofatɨye kanɨngkwohweho.
MAT.1.8	Jehousofat sohwo Joulamɨye kanɨngkwohweho.
MAT.1.8	Joulam sohwo Usiyafe kanɨngkwohweho.
MAT.1.9	Usiya sohwo Joutamɨye kanɨngkwohweho.
MAT.1.9	Joutam sohwo Ehasɨye kanɨngkwohweho.
MAT.1.9	Ehas sohwo Hesekiyafe kanɨngkwohweho.
MAT.1.10	Hesekiya sohwo Monaseye kanɨngkwohweho.
MAT.1.10	Monase sohwo Emounɨye kanɨngkwohweho.
MAT.1.10	Emoun sohwo Jousaiyafe kanɨngkwohweho.
MAT.1.11	Jousaiya sohwo Jekounaiya'nji homnɨngkwa'wehwosanjiye kanɨngkwohweho. Hohosohonta a'amu Mpapilounnta'angoso a'amu Isɨlael somo impe intofontɨfi ango Mpapiloun ne'no motawo'mentohofofoho.
MAT.1.12	Mpapiloun ne'no motawo'mentohofo sohonta Jekounaiya sohwo Siyalɨtiyelɨye kanɨngkwohwo imo'nɨmentisofoho.
MAT.1.12	Siyalɨtiyel sohwo Selopapelɨye kanɨngkwohweho.
MAT.1.13	Selepapel sohwo Apiyoutɨfe kanɨngkwohweho.
MAT.1.13	Apiyout sohwo Elaiyakimɨye kanɨngkwohweho.
MAT.1.13	Elaiyakim sohwo Esoufe kanɨngkwohweho.
MAT.1.14	Esou sohwo Satoukɨye kanɨngkwohweho.
MAT.1.14	Satouk sohwo Ekimɨye kanɨngkwohweho.
MAT.1.14	Ekim sohwo Elaiyatɨye kanɨngkwohweho.
MAT.1.15	Elaiyat sohwo Eleyasafe kanɨngkwohweho.
MAT.1.15	Eleyasa sohwo Matanɨye kanɨngkwohweho.
MAT.1.15	Matan sohwo Jekoupɨye kanɨngkwohweho.
MAT.1.16	Jekoup sohwo Jousepɨye kanɨngkwohweho.
MAT.1.16	Jousep sohwo Maliyafe hwe hweho.
MAT.1.16	Maliya Jisasɨmo ma'mentisofoho. Jisas huhwo sohwo hofɨko yofe Kɨlaisɨyoho mulɨmentohofofoho. Hwe huhwo sohumo Anɨtu uhwosopento nakwoe hwaho lopono uhwatɨmentisofoho.
MAT.1.17	Apɨloham kakoe imuso hofɨko'montohwa aho hufa'u hopi'nono nom'ne sɨfe mta'ni osofosofahu'no mjimo'nɨmɨwahonɨngkofi Ntefit imo'nɨmentisofoho. Ntefitɨye imuso hofɨko'montohwa aho hufa'u hopi'nono nom'ne sɨfe mta'ni osofosofahu'no mjimo'nɨmɨwahonɨngkofi a'amu Isɨlael somo ango Mpapiloun ne'no motawo'mentohofofoho. Osohonta hofɨko'montohwa aho hufa'u hopi'nono nom'ne sɨfe mta'ni osofosofahu'no mjimo'nɨmɨwahonɨngkofi Jisas Kɨlais imo'nɨmentisofoho.
MAT.1.18	Olo hungkuno Jisas Kɨlais imo'nɨmentiso so'noyolohoso ole, Jousep Jisasɨye kona'wohi Maliya simo kako'ne ape nto ufohoto'mentohofofoho. I oso'no Jousep Maliyamo momaso sohonta Maliya sɨmeho Anɨtuye Towahuno mta'ango imo'nɨmentisofoho. 
MAT.1.19	Maliyafe hwehwo Jousep kako hwe wopɨngo'nohino hweho. Jousep ole syafɨhu'mento, Maliya wonɨmango unonoho. Ose syafɨsyonto olo hungkuno hiloso hiyaso waweno syafɨhu'mentisofoho. Oso'no ngko hungkuno ape mayo'ne wamtɨhupo'mo. 
MAT.1.20	Oso hiso'no ko syafɨsyonto wojo honɨngkanɨmentisoso a'amu Anɨtu mta'ango sohwo kakimo u'manto ulɨmento, Jousep, Ntefitɨye imu sohwosi, kɨko ape Maliya mayoso'no iyoho kinɨngkuhwoloho. Upa'nyo. Maliyafe sɨmehomo mehomi nto imo'nɨmaho. Oso hiso Anɨtuye Towahuno uyɨmaso hweho. 
MAT.1.21	Maliya hwomu nomahwoso'no kɨko yofe ole muso, Jisasɨyoho. Yofe hwapɨngoso ole, olo hwe lohwo kako a'amufe wonyoso wae yaofɨhwosi asomo utɨmayo'ne hweho. Ose ulɨmentisofoho.
MAT.1.22	Hohonta Anɨtu hwe Aisaiya sohumo hungkuno uyahonɨngki kako a'amumo ulɨmojo sohwo kako hungkuno hiso mtɨ'mokumentisofoho. Olo hiloso ne imo'nyo so'no Maliya mehomi'nji imo'nɨmentisofoho. 
MAT.1.23	Ole mtɨ'mokumento,
MAT.1.23	Upa'nɨmno. Ape sijo wopɨngosi hwehwo momasosi kako sɨmeho imo'nɨngkuhwosi hwomu nomaniyoho.
MAT.1.23	Hwomu huhwo sohwo ole mulɨfitnnefo Imanɨwel.
MAT.1.23	Yofe hwapɨngoso ole, Mpohwo Anɨtu nakwo'nji humayo'nefoho.
MAT.1.24	Jousep oso wojo hiso honɨngkanonto nolɨkafonto a'amu Anɨtu mta'ango sohwoe hungkunomo haloho pento kako Maliyamo ma'mentisofoho. 
MAT.1.25	I oso'no siko afapo ko humanji afa saho mofosyawosofoho. Ose humamojiyofoho. Oso'no ose humamojiye sohonta Maliya kako hwomu ma'mentisofoho. Nomahonɨngki Jousep hwomu huhwo sohumo yofe Jisasɨyoho mulɨmentisofoho.
MAT.2.1	Hwe yofe engo'njo Helout kako hwaho Jutiya mokosyohumamojo sohonta oso hwaho ango Mpetɨlehem sopo Maliya Jisasɨmo aswo ma'mentisofoho. Hwangku sohonta a'amu temtitofo kengo mta'ango fihwa hofɨko hwaho mofehi'nyo sɨ'mofapiso mta'ango sohwa hntokwaliyo uhwonontɨfi huno engo tɨpema'mentohofo sohwa Jelusalem si'mofapontɨfi a'amu sohwamo ulɨmentohofi, 
MAT.2.2	Mehomi milongo a'amu Jutafe hwe yofe engo'njo hwaho mokosyohumayo'ne sohwo imo'nɨngkohoho. Oso huhwo sohwo ntɨ'mo humaho. Kakoe sɨkuno imo'nyo'ne so'no hntokwaliyo mofehi'nyo sɨ'mofapiso sohohnta'ni ahwomo somo uhwonontani nakwo kakine'no hwomtame ulohofo'ne pɨhwono. 
MAT.2.3	Ose ulahonɨngkofi hwe yofe engo'njo Helout nupa'nonto yomo engo imentisofoho. A'amu Jelusalem humamotofoso nupa'nontɨfi yomo engo imentohofofoho. 
MAT.2.4	Hwe engo Helout kako a'amu yofe engo'njo tajo ango syoho'njo sohwanji a'amu honɨngkano hungkuno lutɨhwamotofo sohwanjimo joho ulonto ulohonɨmento, Kɨlais hwe Anɨtu uhwosopento nakwoe hwahopono uhwatɨmentiso sohune'no nakwo a'amu Juta so'nwi uhwontohumayo sohwo ango ntɨpo u'mofapmmontolo. 
MAT.2.5	Ose ulahonɨngki ulɨmentohofi, Hwaho Jutiya ango Mpetɨlehemnoho. A'amumo Anɨtu hungkuno uyahonɨngki lɨmotofo sohwa ole mtɨ'mokumentohofi,
MAT.2.6	U, Mpetɨlehem, sekwo ango we'e soku, sekwo hwaho Jutiya sopo ango yofe we'e pa'nyo'maho.
MAT.2.6	O'o, hwe yofe engo'njo nje a'amu Isɨlael somo mokosyohumane sohwo sekwoe angopo imo'nonefoho.
MAT.2.6	Hohonta ose mtɨ'mokumentohofofoho.
MAT.2.7	Oso'no Helout a'amu mofehi'nyo sɨ'mofapiso hohnta'ango sohwamne'no joho hiyaso lutɨmanto Heloutɨ'nji uhu'mokontɨfi Helout hwe huhwo sohwamo hntokwaliyo hiso i'mofapmmentiso sɨkuno so'no ulohonɨmentisofoho. 
MAT.2.8	Ulohonɨngkahonɨngki hofɨko Heloutɨmo hungkuno asomo ulahonɨngkofi Helout ulɨmento, Sekwo ango Mpetɨlehem sopo nowekuji hafɨhafe fɨtɨpmno. Sekwo notɨpemafɨkuji hungkuno hiso ngkiyepono wapono. Ngko nupa'nɨ'mo kakine'no hwomtame uloho'mne'no selohono. Oso hwasyo hungkuno hiso ulonto Mpetɨlehemne'no luhwatɨmentisofoho.
MAT.2.9	Oseso hofɨko Heloutɨye hungkuno upa'nontɨfi umentohofofoho. Nowentanɨngkofi hntokwaliyoso hofɨkoe angopo uhwonɨmentohofo hiso apa'no i'mofaponto hofɨkimo sɨmo'mo upeehonɨngki hofɨko tɨfi inɨngkamentohofofoho. Oso hntokwaliyoso nowento ango hwomu wentanjo antɨfe sopo lɨmentisofoho. 
MAT.2.10	Hofɨko hntokwaliyo hiso uhwonontɨfi yomo yontɨfi sɨmeho wopɨngo umo'nɨmentisofoho. 
MAT.2.11	Sɨmeho wopɨngo umo'nɨngkahonɨngki hofɨko ango homo somo noswontɨfi hwomu kona'wohi Maliya'nji siko'inta'imo uhwonɨmentohofofoho. Nuhwonontɨfi hwomtame ulohofontɨfi kakoe yofe ho'noma'mentohofofoho. Hofɨkoe ipofo nofijontɨfi yo'mayo wonyoangkafo hamniyoho engo mpe iyo so'no uyɨmentohofofoho. Sojo wonyoangkafo so'nji nom'neso hwamno pa'nyo akino wopɨngo'ne so'nji hwone mijo wonyohofiyo'nji uyɨmentohofofoho. 
MAT.2.12	Oso hohosohonta hofɨko wojo honɨngkanɨmentohofoso Anɨtu ulɨmento, Sekwo Heloutɨyepono asomo nukutoho. Ose honɨngkanontɨfi hofɨko honɨngkano nom'nemo ikitokwawentɨfi hofɨkoe angopono umentohofofoho.
MAT.2.13	Nohumpeehonɨngkofi Jousep huhwo kako wojo honɨngkanɨmentisoso a'amu ahwomo mta'ango Jousepɨmo u'manto ulɨmento, Kɨko hwomu'nji kona'wohi'nji nomahoji hwaho Ijipmne'no hiyaso motawe. Ijip sopo nohumentanɨngkiji nom'ne ango sopone'no hano iyo so'no hwangku hungkuno apa'no wakilɨmonnoho. Hwapɨngoso Helout jɨje hwomu sohumo wofonjahumonto tɨpeelofoho. 
MAT.2.14	Ose ulahonɨngki Jousep oso sɨkwo'miyo somo kako Maliya'nji kakoe hwomu'nji nomanto Ijipmne'no womentohofofoho. 
MAT.2.15	Jousep hwaho Ijip sopo nohumentanɨngki Helout poyo pe'nɨmentisofoho. Oseso hungkuno hohontajo hwe fihumo Anɨtu uyahonɨngki lɨmojo sohwo mtɨ'mokumentiso hiso ne imo'nɨmentisofoho. Hungkuno ole,
MAT.2.15	Nje hwomu Ijip nohumentanɨngki lutɨma'mentohefoho.
MAT.2.15	Oso hohosohonta oso hungkunoso ne imo'nɨmentisofoho.
MAT.2.16	A'amu mofehi'nyo sɨ'mofapiso hohnta'nɨngo sohwa Heloutɨye hungkuno mehomi songo imo'nɨngkiso'enoho ngkimo ntohapmno, ose ulɨmentiso somo hwe huhwo sohwa tɨfi minɨngkayo'njo yahonɨngkofi Helout nupa'nonto sɨmeho tohino umnɨmentisofoho. Sɨmeho tohino umnɨmentiso so'no kako a'amu itokuso'njo sohwamo ango Mpetɨlehem'nji ango mofone sopone'no uhwojahonɨngki hofɨko hwomu hopi'nono soswo hufa'u muyakolofe'njo sohwamo fongkumeeo'mentohofofoho. Hwapɨngoso hwe hntokwaliyo uhwonɨmentohofo sohwa ole ulɨmentohofi, Hntokwaliyo hiso sɨmo'mo imo'nɨngkahonɨngki soswo hufa'u uyakolo'mentiso so'no ulɨmentohofofoho. 
MAT.2.17	Helout oso wonyo hiso imentiso sohonta hungkuno hohontajo hwe Jelemaiya sohumo Anɨtu hungkuno uyahonɨngki lɨmojo sohwo mtɨ'mokumentisoso ne imo'nɨmentisofoho. 
MAT.2.18	Hungkuno hiloso ole,
MAT.2.18	Ango Lama Mpetɨlehem mofone sopo mampaho ho'nɨmentisofoho.
MAT.2.18	Mampaho hiloso humotaho we'e ho'nɨmentiso'maho.
MAT.2.18	Jekoupɨye ape Lesel kakoe imuso hofɨkoe mehomi sohwamne'no humotaho lalokwofo.
MAT.2.18	Hofɨkoe sɨmeho wopɨngo apa'no mmo'nonehoho.
MAT.2.18	Hofɨkoe mehomi nɨhu'nahone poyo imo'nɨngkahonɨngki humotaho ne'no lalokwofo.
MAT.2.18	Ose mtɨ'mokumentisofoho.
MAT.2.19	Hwangku Helout poyo pe'nɨngkahonɨngki a'amu Anɨtu mta'ango sohwo Jousep hwaho Ijip nohumentanɨngki i'mofaponto Jousepɨmo wojo'mo ulɨmento. 
MAT.2.20	Nolɨkafohoji kɨko hwomu'nji kona'wohi'nji nomahoji hwaho Isɨlael sopone'no asomo fɨwanɨmno. A'amu hopi'nono mehomi wofonjosyantɨfi imentohofo sohwa poyo moi'wonoho. 
MAT.2.21	Ose ulahonɨngki Jousep nolɨkafonto hwomu'nji kona'wohi'nji nomanto hwaho Isɨlael sopo ne'no asomo womentohofofoho.
MAT.2.22	Jousepɨ'montohwa nowentɨfi upa'nɨmentohofoso hwe Akelaus sohwo kanɨngkwohwo Heloutɨye yofe engo nto ma'maho. Ose upa'nonto iyoho unɨngkahonɨngki olo hwaho lopo mohumamonehono nolonto apa'no wojo honɨngkanɨmentisoso Anɨtu Jousepɨmo hungkuno nom'ne ulahonɨngki kako hwaho Ngkaliline'no umentisofoho. 
MAT.2.23	Kako hwaho hopo sopo ango Nasalet sopo humamentisofoho. Oso hiso'no hungkuno hohontajo nom'ne hwe sohumo Anɨtu hungkuno uyahonɨngki lɨmojo sohwo mtɨ'mokumentisoso ne imo'nɨmentisofoho. Hungkuno hiso ole,
MAT.2.23	Hwe Nasaletnnta'ango hweho wolantɨfeho, lɨmentisofoho.
MAT.3.1	Oso hohosohonta Joun A'amumo Mijo Kiyoma'mojo sohwo i'mofaponto hwaho Jutiya a'amu mohumunyo sopo nohumanto hungkuno loma'mentisofoho mohumunyo sopo. 
MAT.3.2	Ole ulɨmento, Sekwoe honɨngkano wonyoso hohujo fikinjaopmno. Sɨmeho fɨwolo'mokumno. Anɨtuye sɨkuno nakumo yokumpohn'nyo nemokosyohumayo'ne mofoneponoho. Ose lutɨhwamentisofoho. 
MAT.3.3	Hwe Aisaiya sohumo Anɨtu hungkuno uyahonɨngki lɨmojo sohwo Jounɨmne'no olo hungkuno hohonta mtɨ'mokumentisofoho. Hungkuno hiso ole,
MAT.3.3	Upa'nɨmno. Hwaho a'amu mohumunyo fi'mo hwe fihwoe mampaho engo ole ho'nɨmento,
MAT.3.3	Hwe Engo sohumne'no honɨngkano ito'no fesyohumamno.
MAT.3.3	Kakoe hano emoyo'ne so'no honɨngkano hiso ito'no mɨhwatɨmno.
MAT.3.4	Jounɨye nem'no manji'mofo hwaho fi'nyohwe yahu 
MAT.3.5	Hohosohonta a'amu pone engo Jelusalem mta'ango so'nji a'amu hwaho Jutiya mta'ango so'nji a'amu hopi'nonohino Mijo Joutan tɨfo nesoponjo so'nji hofɨko Jounɨmo u'ma'mentohofofoho. 
MAT.3.6	A'amu hiso hofɨkoe wonyo yoloho lɨjwaofahonɨngkofi Joun hofɨkimo Mijo Joutan sohumo kiyoma'mentisofoho.
MAT.3.7	A'amu Falisi pi'nɨngo sohwanji a'amu Satɨyusi sohwanji hofɨko mijo wokiyonemano lontɨfi nopahonɨngkofi Joun nuhwononto ulɨmento, Sekwo homa mehomi soku, tɨhwo selɨmasoto. Anɨtu a'amufe wonyo honɨngkano somne'no tohino mɨkunɨmposo uyo somne'no i'waho fiyɨmno. Ose tɨhwo selahonɨngki nɨ'mahofo kulo. 
MAT.3.8	Sekwoe honɨngkano wonyo somne'no hohujo ukinjaofano lɨfijo'manji e'wano wopɨngo'nohini utɨhwa'nyopo fiyɨmno. 
MAT.3.9	Sekwoe sɨmeho mo'mo ole syafɨsyɨkutoho. Nakwo Apɨlohamɨye imu hn'nɨmo oso tohino engo hiso mone'manehoho. Oseso nohnnɨngkutoho. Ngko hungkuno nehopi'nohino waselɨmonne'no yohono. Olo sojo loso Anɨtu kako Apɨlohamɨye imuhwa wamtɨ'mokumo loso'manji kako hopoeno wamtɨ'mokumontonoho. 
MAT.3.10	Anɨtu kako iyomo mɨngo lofo'ne iwa'mɨngo ikafe'mo mokosyalohofoho. Iyo ipisayo wopɨngo minto'nyo'njo somo nolofehwosi tohomo wolofae'mtonoho.
MAT.3.11	A'amuso hofɨkoe honɨngkano wonyomne'no sɨmeho tango umnɨngkahonɨngki nɨhu'nahone hohujo ikinjaofo somo ngko sekumo mijo'nohini kiyosemawo'nɨngkohe hwo'nyoho. I oso'no nje yofe we'e hwaho lopo weho. Hwe tɨfinjo sohwo kakoe yofe engo yokintahopo nje yofemo nɨyakolofonefoho. Kakoe yofe engo mɨkunɨmposo so'no ngko sohwo'ni kakimo momayo ulohofiyo'ne hwo'nyoho. Hwangku oso hwe huhwo sohwo kako a'amu sekumo Anɨtuye Towahuno Wopɨngo sohwo'nji toho'nji wokiyosema'montonoho. 
MAT.3.12	Kako hwahomo mno ijiyo'neso mokosyohumunyo hweho. Kako hwahomo mno ijɨhwosi neso ijomahwosi pahoso wae yaofɨhwosi wosopayo neso kakoe angomo woho'nahumontonoho. Pahoso toho masɨmpe'nyo ne'no sijɨwo'nɨngkiso somo woho'nae'montonoho.
MAT.3.13	Oso hohosohonta Jisas hwaho Ngkalili ulɨko'manto Mijo Joutan ne'no nowento Joun mijo wokiyonɨmano lonto Jounɨmo u'ma'mentisofoho. 
MAT.3.14	Nu'mahonɨngki Joun ulɨmento, O'o, kɨko ngkimo mijo kiyonɨmayoso hoponoho. Ngkiyepono pipine'no pohino. 
MAT.3.15	Ose ulahonɨngki Jisas ulɨmento, O'o, kɨko mijo kiyonɨmayo so'no nekwo ole yasoso Anɨtuye honɨngkano lakisiyo imentohofo somo imokiyoso hoponoho. Oseso Joun kakoe hungkunomo tɨfi inɨngkawento mijo kiyoma'mentisofoho.
MAT.3.16	Mijo kiyomahonɨngki Jisas mijomo kunto'no ulɨko'manto sɨmentisofoho. Nosahonɨngki ahwomo mtampo lohofahonɨngki uhwonɨmentisoso Anɨtuye Towahuno yɨhufo ntolofiyo hopa imo'nonto Jisasɨmo wekehumapmmentisofoho. 
MAT.3.17	Mampaho ahwomo mta'ni ho'nɨmento, Olo nje Hwomu hweho. Ngko sɨmeho wopɨngo mɨkunɨmposo uyɨwo'nɨngkohe hweho. Kakine'no yo'mayo wopɨngo iwo'nɨngkiso so'no nje sɨmeho wopɨngo nɨmo'nantofoho.
MAT.4.1	Oso hohosohonta Anɨtuye Towahuno Wopɨngo Jisasɨmo hwaho a'amu mohumunyopono ipemotasɨmentisofoho. Osopo Seten Jisasɨmo honɨngkano wonyo imokiyo'ne yamofo uloho'mentisofoho. 
MAT.4.2	Jisas kako Mpohumo jomo ulɨmo lonto wopayo manyo'njo nohumentanɨngki mofehi'nyo 
MAT.4.3	Jisas mijoho'no nohumentanɨngki Seten i'mofaponto ulɨmento, Kɨko Anɨtuye Hwomu Nehwosɨ'manji olo sojo pi'nɨngo lomo hungkuno ulohojo'no wosopayo umo'nono. 
MAT.4.4	Ose ulahonɨngki Jisas ulɨmento, Anɨtuye hungkuno ole nalɨwo'nɨngki,
MAT.4.4	A'amu wosopayo'nohini nɨngkuhwoso sohwo kako ito'no mohumanohoho.
MAT.4.4	O'o, a'amu Anɨtuye hungkuno hopi'nonohinomne'no syafɨsyɨwo'nɨngkohofoso oso hofɨkoe huyo'mango songo humayo'nefoho.
MAT.4.5	Ose ulahonɨngki Seten Jisasɨmo pone wopɨngo pone'no ipemotasonto Anɨtuye tajo ango engo antɨfe yokintahopo uhumajonto 
MAT.4.6	ulɨmento, Kɨko Anɨtuye Hwomu hwosɨ'manji kɨko olopo nta'ni filɨkofamofo. Ose ulɨkwato lohofonto ulɨmento, Anɨtuye hungkuno nalɨwo'nɨngki,
MAT.4.6	Anɨtu kakoe a'amu ahwomomjo sohwamo kikimne'no ulɨhwoso'no
MAT.4.6	hofɨko jɨje ahomo kumakukuji jɨje sɨfemo sojo mentofomatnnehino.
MAT.4.6	Tohino momatnnohino.
MAT.4.7	Seten ose ulahonɨngki Jisas ulɨmento, Nom'ne ifalifaliyo mtɨ'mokumentohofoso ole,
MAT.4.7	Kɨko jɨje Hwe Engo Anɨtu sohumo yamofo nulohofohotoho.
MAT.4.7	Kɨko jɨje hunomnohini inɨngkuso'manji ole syafɨsyɨkutoho. Anɨtu wonɨmokosyohumamtonoho. Ose syafɨsyɨkutoho.
MAT.4.8	Ose ulahonɨngki Seten Jisasɨmo hwofɨki'nyo yokintaho engo sopone'no utɨmotasonto olo hwaho hopi'nonohino a'amu so'nji yo'mayo hwahoponjo yokumpohn'nyo so'ntnno Jisasɨmo utɨhwamentisofoho. 
MAT.4.9	Ose utɨhwanto ulɨmento, Kɨko ngkine'no hwomtame ntohofohoji jɨje sɨmeho ntapisoso yo'mayo uhwonalokunoso wokijapmmonnoho. 
MAT.4.10	Ose ulahonɨngki Jisas ulɨmento, Kɨko i'waho ntohofo. Kengopono fɨwano. Anɨtuye hungkuno ole nalɨwo'nɨngki,
MAT.4.10	Kɨko jɨje Hwe Engo Anɨtu kakine'nohini hwomtame ulohofo.
MAT.4.10	Kakine'nohini syoho ulohofiyo.
MAT.4.10	Ose ulɨmentisofoho.
MAT.4.11	Ose ulahonɨngki Seten Jisasɨmo ulɨko'mahonɨngki a'amu ahwomo mta'angoso nu'mantɨfi Jisasɨmo ufo'ma'mentohofofoho.
MAT.4.12	A'amu fihwa hofɨko Jounɨmo impo'angomo intofahumentohofo so'no Jisas kako nupa'nonto kako hwaho Ngkaliline'no umentisofoho. 
MAT.4.13	Kako ango Nasalet ulɨko'manto ango Koponeyam osopo humamentisofoho. Oso ango hopo sopo Mijo Ngkalili mitɨmomɨngoponoho. A'amu Sepɨyulan'nji Napɨtalai'njiye imu sofe hwahoponoho. 
MAT.4.14	Hwe Aisaiya sohumo Anɨtu hungkuno uyahonɨngki lɨmojo sohwo hohonta ifalifaliyo mtɨ'mokumentisoso hohosohonta ne imo'nɨmentisofoho. Ole mtɨ'mokumento,
MAT.4.15	Mijo Joutan nongkihnta'ni mijo ayo momɨngopo hwaho Sepɨyulan'nji Napɨtalai'nji hi'njoponoho.
MAT.4.15	A'amu temtitofo kengo Anɨtuye hungkuno mupa'nɨmmotofo sofeponoho.
MAT.4.16	Hofɨko sɨkwo'mjoho'mo humafijoso pomponaho engo uhwonɨfitnnefoho.
MAT.4.16	A'amu sɨkwo'mjoho so'mo we'enepi nɨhu'nahone wape'nano lɨkuji yontanɨngkuji pomponaho engo wonyoangkafoso u'mofapmmontonoho.
MAT.4.16	Ose mtɨ'mokumentisofoho.
MAT.4.17	Oso hohosohonta Jisas kakoe hungkuno loma'mentisofoho. Ole ulɨmento, Sekwoe honɨngkano wonyo somta'ni fɨwolo'mokumno. Anɨtu nemokosyohumayo sohwoe sɨkuno mofoneponoho.
MAT.4.18	Jisas Mijo Ayo Ngkalili momɨngo sopo nowento hwe hufa'u inanɨku syoho'njo siko'nɨkwa'imo uhwonɨmentisofoho. Sikoe yofeso Saimoun'nji Entɨlu'njoho. Saimounɨye yofe nom'neso Pitafoho. Siko inanɨku ho'yo mijomo ho'naofontanɨngki u'ma'mentisofoho. Inanɨku ifamiyoso sikoe hamniyoho syohofoho. 
MAT.4.19	Nu'manto ulɨmento, Siko tɨfi nnɨngkapinyo. Siko inanɨku mawo'nɨngkisiye pa'nɨngoso Anɨtumne'no a'amu mayo'ne wolosetɨhwamo. 
MAT.4.20	Ose ulahonɨngki sikoe inanɨku ho'yo komo'no nulɨko'manji Jisasɨ'nji umentohofofoho.
MAT.4.21	Nowentɨfi Sepetiye hwomu sohwa'u Jemɨsɨ'nji Joun'njimo uhwonɨmentisoso siko hamnɨngkwohwo Sepeti'nji yofayokinomo nohumantɨfi inanɨku ho'yo ito'no esyohumentanɨngki uhwononto joho ulahonɨngki 
MAT.4.22	siko homnɨngkwohwo'nji yofayokino'nji komo'no ulɨko'manji Jisasɨ'nji umentohofofoho.
MAT.4.23	Jisas hwaho Ngkalili ho'mo so'meemo emoyonto hwe moya'mi somo hofɨkoe tajo ango somo Anɨtuye hungkuno so'nji Anɨtu wonyoangkafo nemokosyohumayo so'ntnno lutɨhwamojofoho. Kako nolutɨhwanto a'amu mnokino kengo kengo'njo a'apaho wonyo umokumojo somo wopɨngo umokumentisofoho. 
MAT.4.24	Jisas olo wonyoangkafo hiloso imentiso so'no hwaho Siliya ho'mo so'meemo ho'nɨmentisofoho. A'amu hiso nupa'nontɨfi a'amu yo'mayo tango'njo mnokino'njo somo Jisasɨyepono ipemotapmmentohofofoho. A'amu towahuno wonyo'njo so'nji a'amu nopɨwasyontɨfi yomo yomo iwo'nɨngkohofo so'nji a'amu sɨfe aho pe'nnyo'njo so'nji hopi'nonohino somo ipemotopahonɨngkofi Jisas wopɨngo umokumentisofoho. 
MAT.4.25	Wopɨngo umokahonɨngki a'amu pi'nɨngo engo Jisasɨmo inɨngkamentohofofoho. A'amu Ngkalili, Ntekapolis, Jelusalem, Jutiya, Mijo Joutan nongkihnta'ango a'amu pi'nɨngoso inɨngkamentohofofoho.
MAT.5.1	A'amu pi'nɨngo engo uhu'mokontanɨngkofi Jisas nuhwononto yafe we'e so'mo nosonto humamentisofoho. Osopo nohumentanɨngki inomokomoyo sohwa nu'mahonɨngkofi 
MAT.5.2	Jisas kakoe hungkuno ole lutɨhwamento, Anɨtu a'amumo mokosyohumayoso olenoho.
MAT.5.3	A'amu fiso Anɨtune'no huno engo muyo'njoso hofɨko Anɨtumne'no huno wopɨngo wotɨpemano lɨfijo'manji hofɨko sɨmeho wopɨngo umo'nono. Anɨtu hofɨkimo umokosyohumayo hweho.
MAT.5.4	A'amu sɨmeho tango'njo humalofoso sɨmeho wopɨngo umo'nono Anɨtu kako oso a'amu somo sɨmeho wopɨngo umokumontonoho.
MAT.5.5	A'amu fiso hofɨkoe yofemo monje yahinontɨfi Anɨtuye yofe ho'nomalokwofoso sɨmeho wopɨngo umo'nono. Yo'mayo wopɨngo Anɨtu wosejapmmo ulɨmentisoso hofɨko'nefoho.
MAT.5.6	A'amu wopayo mijoho pe'nyoso wopayo'no hi umo'nyo hopaso a'amu Anɨtuye honɨngkano wopɨngomne'no hi umo'noso'manji oso hisomo Anɨtu kakoe hungkuno hisofe sɨmehomo wopayo sɨmeho hopaso uhnnɨmontonoho. Oseso hofɨkoe sɨmeho wopɨngo umo'nono.
MAT.5.7	A'amu fiso nom'ne a'amu hofɨkimo wonyo ulohofɨwo'nɨngkohofo somne'no hitoho ulofahonɨngki wopɨngo'nohini ulohofɨwo'nɨngkohofoso sɨmeho wopɨngo umo'nono. Oso'no Anɨtu hofɨkimo wopɨngo uloho'montonoho.
MAT.5.8	A'amu sɨfe aho tɨmo sɨmeho haloho anga'nohino'njoso hofɨko sɨmeho wopɨngo umo'nono. Oso a'amu hiso Anɨtumo uhwonantɨfeho.
MAT.5.9	A'amu sɨmano hintotohino'njo somo nɨhoholofɨwo'nɨngkohofoso sɨmeho pompenjiyo umo'none'entɨfi iwo'nɨngkohofoso sɨmeho wopɨngo umo'nono. Anɨtu ulɨmontonoho, Nje mehomi kuyoho.
MAT.5.10	A'amu Anɨtuye hungkunomo inɨngkayo'no syoho wopɨngo yontanɨngki a'amu nom'neso oso a'amu somo sɨtofo ujo so'nji wonyo ulohofo so'no kako sɨmeho wopɨngo umo'nono. Anɨtu umokosyohumamontonoho.
MAT.5.11	Sekwo a'amu soku ngkimo tɨfi nnɨngkawowo'nɨngkohofo so'no a'amu nom'neso sekumo wonyo hungkuno'nji hwasyo hungkuno'nji sejo so'nji sefotofo selohofɨkujo'no sekwo sɨmeho wopɨngo wasemo'nono. 
MAT.5.12	Sekwo sɨmeho wopɨngo semo'nɨngkuhwoso'no sɨmonyo fiyɨmno. Sekwoe yahino wopɨngo olo hwaho lopo iwo'nɨngkohofo lo'nji ngkimo tɨfi nnɨngkape lo'nji mpe iyo pa'nyoso ho'yango ahwomomo weho. Oso sefotofɨwo'nɨngkohofo hopaso hofɨko hohonta a'amumo Anɨtu hungkuno uyahonɨngki ulɨmotofo somo ufoto'motofofoho. Oso a'amu hiso hofɨkoe yahino wopɨngo so'no mpe iyo hopaso ahwomomo ma'mentohofo hopaso sekwo womantɨfeho.
MAT.5.13	Sekwo olo hwaho loponjo sa pa'nyo kuyoho. I oso'no sa fosyo mijo'nohino imo'nɨngkuhwosi kakoe yokumpohn'nyo nonto wonyo imo'nososo apa'no sa hiso wopɨngo imo'nyoso pipi uyantanto. Awonoho. Nɨhu'nahone wonyo umo'nɨmotonoho. A'amu sa hiso mopijoso me-e miyonehoho.
MAT.5.14	Sekwo hwahoponjo pomponaho pa'nyo kuyoho. Antɨme engo hwofɨki'nyo soponjo molinyoso oso hiyae'm'maho. O'o, utɨhwa'nyoponoho. 
MAT.5.15	A'amu sikiloho mongkujontɨfeso ahwonte'mo kipitofahinyo'maho. O'o, hofɨko ijempohopo ho'nahinyofoho. Oso a'amu ango somo humafijo somo pomponaho ulohofono. 
MAT.5.16	Olo hiloso sekwo hmmo'nɨmno. Sekwoe pomponahoso a'amufe tɨmopo wolasyono. A'amu hofɨko sekwoe honɨngkano wopɨngomo uhwonɨfijoso hofɨko Mpohwo Anɨtu ahwomomo humaso sohwoe yofe woho'nomantɨfeho.
MAT.5.17	Sekwo ngkine'no huno ole seyɨhwoloho. Ngko Mousesɨye honɨngkano hungkuno'nji a'amumo Anɨtu hungkuno uyahonɨngki lɨmotofo sohwafe hungkuno ntnne'no wae yao'mne'nji pmmentohe hwo'nyoho. O'o ngkine'no huno ose seyɨhwoloho. Ngko hungkuno hiloso wae ya'mne'enji pmmentohe hwonɨ'maho. O'o, ngko hungkuno hiloso ne utɨhwayo'ne pmmentohefoho. 
MAT.5.18	Hungkuno nehopi waselɨmonne'no yohono. A'amu fiso oso honɨngkano hungkuno ifalifaliyo we'e somo wae meeofonehoho. O'o, olo hwaho lo'nji ahwomo lo'nji moi'wo imo'noso sohonta olo hungkuno hopi'nonohino hiloso nowentanɨngkuhwosi hungkuno hopi'nonohino ne imo'nonefoho. 
MAT.5.19	A'amu fihwo Mousesɨye honɨngkano hungkuno'nji a'amumo Anɨtu hungkuno uyahonɨngki lɨmotofo sohwafe hungkuno'nji anga'nohinoso mtɨhupesoso a'amu nom'ne somo oso honɨngkano mtɨhupe so'no lutɨhwaso'manji oso a'amuso Anɨtuye angomo sɨ'mofoso sohonta Anɨtu ulonefoho. Jɨje yofe monje innyo hwosoho. A'amu fiso Anɨtuye hungkuno hopi'nonohino loso inɨngkawesoso a'amu nom'ne somo oso honɨngkano wopɨngomo inɨngkayo'ne lutɨhwaso'manji oso a'amuso Anɨtuye angomo sɨ'mofoso sohonta Anɨtu ulonefoho. Kɨko yofe engo'njo hwosoho. Ose ulonefoho. 
MAT.5.20	Sekwo upa'nɨmno. Sekwoe honɨngkano wopɨngoso a'amu Falisi sohwanji a'amu Mousesɨye hungkuno lutɨhwayo syoho'njo sohwanjiye honɨngkano wopɨngomo muyakolofe'manji sekwo Anɨtuye angopo kako yokumpohn'nyo semokosyohumayo'ne mu'mapitnnehofo. O'o, mango mta'nnohini lɨwo'nɨngkohofo soku honɨngkano wopɨngo somo humayoso hopo'maho.
MAT.5.21	Mousesɨye honɨngkano hungkuno ole nto upa'nɨwo'nɨngkohofo, A'amumo fonjasiyo'eno. A'amu nom'nehumo fonjasyoso sohwo kakoe hungkuno ikwolofoneso wo'nnyo hweho. 
MAT.5.22	I oso hiso'no nje hungkuno waselɨmonne'no yohono. A'amu fihwo kakoe a'amumne'no sɨmeho tohino umnyo'eno. A'amu sɨmeho tohino umnoso sohwo kako tɨfi no'mo Anɨtu'nji hungkuno ikwolofoneso wo'nnyo hweho. A'amu fihwo kakoe a'amu sohumne'no sɨtofo ujo'eno. Sɨtofo uloso sohwo kako Anɨtu'nji hungkuno ikwolofoneso wo'nnyo hweho. A'amu fihwo nom'nehumo ilo'nnyo hwosoho ujo'eno. O'o, oso a'amu huhwo sohwo kako tɨkanomo wene hweho.
MAT.5.23	Kɨko tajo ango somo noswohoji jɨje wonyo wae yaofo'ne Anɨtumo jomo ulɨmo lohoji kɨko nom'ne sohumne'no kikine'no sɨmano hintotohino umnoso so'no syafɨsyohoji 
MAT.5.24	u, kɨko tajo ango somo ulɨko'mahoji oso a'amu huhwo sohwoepono komo'no uhuji hungkuno ito'no mɨhwajo. Hungkuno ito'no mɨhwajohosɨsi sɨmeho pompengo inɨngkahosɨsi tajo ango somo asomo fusyo. Osopo Anɨtumo jɨje wonyo wae yaofo'ne jomo uso.
MAT.5.25	A'amu fihwo kikimne'no sɨmeho tohino umnoso so'no kɨko komo'no sɨmeho wopɨngo hmninyo. A'amu hungkunomo ito'no efisopɨhwajiyo sopo nokumotawenoho. Kako a'amu hungkunomo ito'no efisopɨhwajiyo'njofepono kumotaweso'manji osopo a'amu hwapɨfe tɨfo'njo sohwa nokitɨmafɨkuji impo'angomo intofakohufitnnoho. 
MAT.5.26	Ngko nehopi waselɨmonne'no yohono. Kɨko impo'angoso kunto'no ulɨko'ma'mne hwosɨ'maho. O'o, sɨmo'mo kɨko jɨje yahino somne'no yo'mayo hamniyoho hopi'nonohinoso woho'nahumonnoho. Ose ulɨmentisofoho.
MAT.5.27	Hungkuno nom'ne nto upa'nɨwo'nɨngkohofoso ole, a'mohufo iyo'eno. 
MAT.5.28	I oso hiso'no nje hungkuno waselɨmonne'no yohono. Hwe fihwo nom'ne a'mu fisimo uhwononto hufo woma'mo lonto a'mu simne'no kakoe sɨmeho fefoyo uyahonɨngki oso hwe huhwo sohwo a'mu si'nji kakoe hunomo hufo nto iso hweho.
MAT.5.29	Tɨmo aho angahohnta'angoso honɨngkano wonyo kumokososo yo'mayo somo tɨmo uhwonɨngkohoji huno wonyo syafɨhujo'manji oso hiso nɨhu'no yohotoho. Kɨko wonyo iso'no'manji tɨmo anga'no fitɨhwotofaofo. Tɨmo wopɨngo hufa'u'njo sohwosi tɨkanomo uhnnoho. O'o tɨmo anga'nohino'nji honɨngkano wopɨngomo fiso. 
MAT.5.30	Jɨje aho angahohnta'ni honɨngkano wonyo kumokososo aho hiso hntofamo lohofohoji foho'naofo. Aho wopɨngo hufa'u hi'njo hwosi tɨkanomo uhnnoho. O'o, aho anga'nohino'nji honɨngkano wopɨngomo fiso.
MAT.5.31	Hungkuno nom'ne nupa'nɨwo'nɨngkohofoso ole, Hwe fihwo kako kakoe ape woho'nahumo lɨhwosi ape ho'nasiyo'neso iyoswo mtɨ'mokuhwosi uyono. 
MAT.5.32	I oso hiso'no nje hungkuno waselɨmonne'no yohono. Hwe fihwo kakoe ape honɨngkano wonyo mmofe'njo simo ho'nasyoso sohwo kakoe apefe honɨngkano wonyo umokumontonoho. Hwapɨngoso ape hisi nom'ne hwe sohumo uma'nososo Anɨtu kako tɨmo uhwonyoso hwe hufa'u'njiyoho. I nom'nihwo kako ape nom'nihwo ho'nasyoso somo maso sohwo kako huhwo ape ito'no mayo honɨngkano somo mtɨhuposo so'no kako huhwo honɨngkano wonyo'njo hweho.
MAT.5.33	Hungkuno nom'ne upa'nɨwo'nɨngkohofoso ole, Hwasyo hungkuno nom'ne'no yokintahopo ne-eso nolɨkutoho. Hwe fihwo ole lososo, Ngko nehopi hufa'u sɨhune hwamne'no lohono. Ngko yo'mayo yo'mayo uyɨmo. Ose loso sohwo kako ito'no uyono. Hwe Engo sohwo olo hiso'no nuhwonɨngkuhwosi ito'nohini wosyafɨhu'montonoho. Ose nto upa'nɨwo'nɨngkohofofoho. 
MAT.5.34	I oso hiso'no nje hungkuno waselɨmonne'no yohono. Sekwoe hungkuno nehopi imo'nyo'ne so'no hungkuno pi'nɨngo nolɨkutoho. O'o, hungkuno ne'njo'nohino filɨmno. Sekwo a'amu yokintahoponjo sohwamne'no jɨje hungkuno nehopi imo'nyo'ne nulɨkutoho. Nɨhu'no nɨjwo'eno. O'o, yo'mayo ahwomomjo sohwamne'no nolɨkutoho. Ahwomoso Anɨtuye epohumayofoho. Osopo yo'mayoso mokosyohumawo'nɨngkisoponoho. 
MAT.5.35	Sekwo yo'mayo hwahoponjo somne'no sekwoe hungkuno nehopi imo'nyo'ne nolɨkutoho. O'o, hwahoso Anɨtuye epohumayo sɨfe ho'nasiyo'nefoho. Olopo yo'mayoso mokosyohumawo'nɨngkisoponoho. Sekwo Jelusalemne'no sekwoe hungkuno nehopi imo'nyo'ne nolɨkutoho. O'o, Jelusalem sopo Anɨtuye angoponoho. 
MAT.5.36	Sekwo sekwoe mnokinomne'no sekwoe hungkuno nehopi imo'nyo'ne so'no nolɨkutoho. O'o, sekwoe mijiyo halojo wofokafono. Sɨkwo'mno wofokafono, lisoso halojo wofoka'montolaho. Sɨkwo'mno wofoka'montolaho. Awonoho. 
MAT.5.37	Oso'no sekwo hungkuno ne'njo'nohino ulɨmno. Eno, eso'nji Awonoho, eso'nji oso'nohinoho. Hungkuno nom'neso hwe wonyo Seten mta'ango linyofoho.
MAT.5.38	Hungkuno nom'ne nto upa'nɨwo'nɨngkohofoso ole, Hwe fihwo jɨje tɨmomo wonyo kumokososo kɨko kakoe tɨmo wonyo umojo. Hwe fihwo jɨje mango fonjokujakumofososo kɨko kakoe mangomo fonjokulɨpijaofo. 
MAT.5.39	I oso hiso'no nje hungkuno waselɨmonne'no yohono. Hwe fihwo kikimo wonyo kilohofososo kɨko kakimo ilojɨmofe'eno. O'o, awonoho. Hwe fihwo kako jɨje manjijohopo kuposososo manjijoho fehohnjo utɨhwaho. Osopo wakuposono. 
MAT.5.40	Hwe fihwo kikine'no hungkuno hi'njo sohwo jɨje manji'mofo woma'mo lososo osohumo jɨje manji'mofo'nji sɨfe manji'mofo ntnne'no uyo. 
MAT.5.41	Hwe yofe engo'njo fihwo kako sekwo'nji hano ho'yango'nji tɨfo lopo wemoyano selososo sekwo hano sawemo sopono fisɨmno. 
MAT.5.42	Hwe fihwo ole seloso, Sekwo yo'mayoso ntapmno. Ose selososo sekwoe yo'mayoso uyɨmno. Hwe fihwo ole seloso, Sekwoe ho'yango yo'mayoso nokiso ntapmno. Ose selososo sekwo hohujo ikinjɨmofɨkutoho.
MAT.5.43	Hungkuno nom'ne nto upa'nɨwo'nɨngkohofoso ole, A'amu sekwo'njo mofone sopo humalofo somo sɨmeho umo'nyo'ne uyɨmno. I oso'no sekwo mango hwamo sɨmeho umo'nyo'ne ukutoho. 
MAT.5.44	I oso hiso'no nje hungkuno waselɨmonne'no yohono. Sekwoe mango hwamo sɨmeho umo'nyo'ne ufijoso a'amu wonyo selohofɨwo'nɨngkohofo somne'no Mpohumo jomo ulɨmno. 
MAT.5.45	Ose ifijo so'no sekwoe Mpohwo ahwomomo humaso sohwoe yahinomo unɨngkowantɨfeho. Anɨtu kakoe mofehi'nyoso a'amu wopɨngo'nji wonyo'nji humalofo somo ulono lonto uyɨwo'nɨngkiso hweho. A'amu honɨngkano wopɨngo'njo honɨngkano ito'no minɨngkayo'njo somo ifoyo wosapijono lahonɨngki syuwo'nɨngkohoho. 
MAT.5.46	Sekwo a'amu sɨmeho umo'nyo'ne sejapɨwo'nɨngkohofo osomne'nohini sɨmeho umo'nyo'ne uyɨfijoso Anɨtu kako wopɨngo peho'no wosejapmmontolo. Awonoho. A'amu honɨngkano wonyo'njoso ose iwo'nɨngkohofofoho. 
MAT.5.47	Sekwo sekwoe a'amu'nohino somo wopɨngo uwo'nɨngkohofo so'no sekwoe honɨngkano nom'ne somo uhwofilofoso pipilo. Awonoho. A'amumo Mpohwo Anɨtumo minɨngkayo'njo hi ose iwo'nɨngkohofofoho. 
MAT.5.48	I oso'no sekwoe Mpohwo Anɨtu ahwomomo humaso sohwo pa'nyo hmmo'nɨmno. Sekwo a'amu wopɨngo'nji wonyo'njo somo wopɨngo ulohofɨkujo'no Anɨtu kako humaso hopa fehumamno.
MAT.6.1	Sekwo olo yahino loso'no i'waho fiyɨmno. Sekwo yahino wopɨngo wopɨngoso a'amu wonahonɨfe lɨkuji ikutoho. O'o, ose ifijoso sekwoe Mpohwo Anɨtu ahwomomo humaso sohwo sekumo oso hiso'no wopɨngo mosejape'njo uyɨmontonoho.
MAT.6.2	Sekwo a'amu umofonyo iwo'nɨngkohofo somo yo'mayo uyano lɨfijo'manji e'wano, hiyaso uyɨmno. A'amu mango'nohinoso wonahonɨfe lontɨfi Anɨtuye tajo ango'njo sopo honɨngkano utɨhwa'nyopo iwo'nɨngkohofofoho. Hofɨko hwe moya'mi nakwoe yofe woho'nonemapɨfe lontɨfi iwo'nɨngkohofofoho. Upa'nɨmno. Oso a'amu hiso nom'ne wopɨngoso Anɨtu mta'ango momasofoho. O'o, a'amu hwahoponjoso hofɨkoe yofe ho'noma'nyoso oso mpe hopaso nto mahofo. Hofɨkoe nom'ne mpe iyo hopaso ahwomomo mauyoho. 
MAT.6.3	Sekwo a'amu nom'ne somo ufo'mano lɨfijo'manji e'wano noho ufo'mapmno. I oso'no a'amu nom'neso sekwoe yofe noho'nosemapitnnoho. Masehonɨfitnnehofo. 
MAT.6.4	O'o, hiyaso fiyɨmno. Yo'mayo wopɨngo hiyaso iwo'nɨngkohofo so'no Mpohwo Anɨtu kako nosehonɨngkuhwosi wopɨngo wosejapmmontonoho.
MAT.6.5	Sekwo Mpohumo jomo ulano lɨkuji sekwo a'amu mango'nohinosofe yahinomo inɨngkakutoho. O'o, hofɨko a'amu wonepa'nɨfe lontɨfi Anɨtuye tajo ango'njo honɨngkano momɨngo engo sopo lohofontɨfi ulɨwo'nɨngkohofofoho. Upa'nɨmno. Oso hiso'no a'amuso hofɨkoe yofe ho'nomayoso mpe pa'nyoso nto mahofo. 
MAT.6.6	I oseso kɨko sohwosi Anɨtumo jomo ulɨmo lohoji kɨko'nohini jɨje angomo swohoji ango hoku'yoso pɨjwasyohoji jɨje Mpohumo jomo uso. Kako oso ango hiyaso so'mo kɨko'nji humaho. Jɨje Mpohwo osopo kohonɨngkuhwosi yo'mayoso wokijapmmontonoho.
MAT.6.7	Kɨko Mpohumo jomo ulɨmo lohoji osohonta hungkuno pi'nɨngo engo lɨwo'nɨngkohofoso pa'nyo ujo'eno. A'amu Anɨtu ne sohune'no huno muyo'njoso hofɨkoe hwasyo anɨtu sohwamo hungkuno pi'nɨngo engo ulɨwo'nɨngkohofofoho. Hofɨko huno ole, Nakwo hungkuno pi'nɨngo engo ulɨhwasi nakwoe anɨtu sohwo kako nonepa'nɨngkuhwosi wonejapmmontonoho. 
MAT.6.8	Oso pa'nyo sekwo ikutoho. O'o, yo'mayo umofonyo yohojo so'no Mpohwo kako huno nto uyohoho.
MAT.6.9	Sekwo Mpohumo ole ulɨmno.
MAT.6.9	Nakwoe Mpohwo sohwosi, kɨko ahwomomo humahnno.
MAT.6.9	Nakwo jɨje yofe wopɨngo'nohinoso ne'no nowentɨhwonefoho.
MAT.6.10	Oso sɨkuno kɨko yo'mayo hopi'nono yokumpohn'nyo nemokosyohumayoso komo'no umo'nono.
MAT.6.10	Jɨje hungkunomo a'amu ahwomomjo so'nji yo'mayo so'nji kinɨngkawowo'nɨngkohofo hopaso nakwo a'amu hwahoponjo hn'nwi ose wokinɨngkopano.
MAT.6.11	Olo sɨkuno lomne'no nakwoe wosopayo fonejape.
MAT.6.12	Nom'ne a'amu nakumo wonyo nalohofɨwo'nɨngkohofo sofe wonyo wae yao'malohwone hopaso nakwoe wonyoso wae fenamofo.
MAT.6.13	Kɨko nakumo yamofo nalohofo somo nonehumajohotoho.
MAT.6.13	O'o, Hwe wonyo sohwoe yo'mayoso ne'mahwoso'no yo'mayo wonyo somo uyakolofo'ne fonejape.
MAT.6.13	[Enemokosyohumayo hwosoho. Yokumpohn'nyo ne hwapɨngo hwosoho. Pomponaho ne somo humahnno hwosoho.
MAT.6.13	Ne'nohino nowentɨhwonefoho. Hungkuno nehopeho.]
MAT.6.14	Upa'nɨmno. Sekwo a'amu wonyo selohofo sofe wonyoso nɨhu'nahone hohujo hohnta'ne meho'nafɨkujo'no sekwoe Mpohwo ahwomomo humaso sohwo kako sekwoe wonyo hiso wae weesemo'mtonoho. 
MAT.6.15	I oso'no sekwo a'amu wonyo selohofosofe wonyoso hohujo hohnta'ni momeho'nasiyo'manji sekwoe Mpohwo Anɨtu sohwo kako sekwoe wonyo wae meesemofonehoho.
MAT.6.16	Sekwo Mpohumo jomo ulano lɨkuji Mpohune'no huno anga'nohino so'no wopayo manyo'njo nohumentanɨngkuji sekwo a'amu mango'nohinoso sɨmano wonyo ikinɨwo'nɨngkohofo hopa humafɨkutoho. O'o, hofɨkoe sɨmano wonyo ikinyoso a'amu wonahonɨfentɨfi a'amu wopɨngofoho wonalɨfe nolontɨfi iwo'nɨngkohofofoho. Mpohune'maho. O'o, hofɨkoe yofe'nohini ho'nomayo'ne iwo'nɨngkohofofoho. Oso'no hofɨkoe yofe nto ho'noma'mentohofo so'no hofɨkoe mpe pa'nyofoho. Mpe pa'nyo nom'neso ahwomomo mauyoho. 
MAT.6.17	O'o, sekwo Mpohune'no wopayo manyo'njo humafɨkuji sekwoe mijiyomo hwone mijo ehaloho'nɨngkuji sekwoe sɨmanomo mijo fiyatɨku'nɨmno. 
MAT.6.18	Ose ikuji a'amu nom'neso kɨko manyo'njo humentanɨngkijo so'no hofɨko huno muyonehoho. O'o, kɨko yo'mayo hiyaso'mo iwo'nɨngkinoso jɨje Mpohwo a'amu muhwonyo'njo sohwo kako'nohini kohonɨngkuhwosi mpe hopa wokijapmmontonoho.
MAT.6.19	Olo hwaho lopo sekwoe yo'mayo yo'mayo ho'yango wopɨngoso nohu'meesyɨkutoho. O'o, olo hwaho loponjo nangkumeho syuhwosi hwaho ifulohofɨhwosi ho'yangoso wonyo umo'nɨmontonoho. Oseso a'amu hufo'nohino yɨwo'nɨngkohofoso tojo nowonampekuji hufo uyantɨfeho. 
MAT.6.20	Oso'no sekwoe ho'yango ahwomomo fohu'meehumno. Oso hopo sopo nangkumeho maswonehoho. Hwaho mɨfulohofonehoho. A'amu hufo mifitnnehofo. 
MAT.6.21	Ango jɨje ho'yango yo'mayo wopɨngo wojo sopo jɨje sɨmeho hi oso hopo weho.
MAT.6.22	Sekwoe tɨmoso sekwoe huyo'mangofe pomponaho pa'nyofoho. Tɨmo anga'nohino'manji sekwo pomponahopo humalofo. 
MAT.6.23	Tɨmo pi'nɨngo'manji sɨkwo'mjoho'mo humalofo. Sekwo pompohahopo humalofo soku yahino pi'nɨngo pi'nɨngo mafɨkuji apa'no sɨkwo'mjoho'mo fosyohumafɨkutoho. Ose ifijo'manji jɨje hunomo nɨhu'no sɨkwo'mjoho engo mjaofoho.
MAT.6.24	Hwe fihwo kako hwe engo hufa'u sohwa'umo syoho ulohofiyoso hopo'maho. O'o, hwe engo hufa'u sohwa'umo syoho ulohofiyo so'manji syoho ulohofiyo sohwo kako hwe engo fihumo sɨmeho wopɨngo uyɨhwosi nom'nihune'no sɨmeho wonyo uyɨmontonoho. U, anga'nohino sohwoe syoho somne'no hi umo'nɨngkuhwoso'no nom'nihumne'no ngkilaho unɨmontonoho. Kɨko Anɨtuye syoho so'nji yo'mayo hwahoponjo yahino so'nji oso hufa'uyo sohwa'umo kemokosyohumahojoso kɨko syoho ito'no mihnnehino.
MAT.6.25	Oso'no ngko ole selalokweno. Sekwo sekwoe fosyohumayo so'no huno pi'nɨngo engo syafɨsyɨkuji ole nolɨkutoho. Nakwo peho wosopayo wonantanto. Nakwo mijo peho nanehwono. Sekwo sekwoe a'apahomne'no huno pi'nɨngo engo syafɨsyɨkuji ole nolɨkutoho. Ngko nje a'apahomo peho wekojisyahinɨmonnto. Nakwo songo humalohwoneso wopayo'nohini nyo'netaho. Nakwo a'apaho hi'njo'nwi nem'no manji'mofo iyo'ne'nohinotaho. Awonoho. 
MAT.6.26	Sekwo yɨhufo somo uhwonɨmno. Hofɨko wopuyo hulɨwo'nɨngkohofo'maho. Hofɨko wopayo ango somo wopayo momehu'meesyɨwo'nɨngkoho yohofofoho. O'o, senɨngkwohwo Anɨtu ahwomomo humaso sohwo kako hofɨkimo wosopayo yo'mayoso uyɨwo'nɨngkohoho. Sekwo Mpohwo Anɨtu yɨhufo sikinjo somne'no wonyoho fiyo mokosyohumaho. I a'amu sokumo Mpohwo wopɨngo wosemokosyohumamtolaho. Ou, ikono. 
MAT.6.27	Hwe fihwo sekumta'ni kako huno pi'nɨngo pi'nɨngo syafɨsyɨhwosi nje soswo sawemo umokinɨmne'no yohoho lososo ne umo'nɨmontolo. Awonoho.
MAT.6.28	Oseso sekwo hwapɨfe nem'no manji'mofo yo'mayo somne'no huno pi'nɨngo engo peho'ne syafɨsyɨwo'nɨngkohofo. Sekwo wokoso fofo so'no huno fɨsyafɨhupmno. Hofɨko yo'mayo syoho anefoho. Hofɨko ne yo'mayoso mojiyofɨwo'nɨngkiyohofo. 
MAT.6.29	I oso'no ole woselɨmonne'no yohono. Hohonta hwe engo Soulomoun hamniyoho hwapɨngo'njo sohwo kako kakoe hwapɨfe wonyoangkofo yo'mayo wokoso na'nohino so'nji inonteso kako olo wokoso fofo we'e somo muyakolofonehoho. 
MAT.6.30	Ou, oso wokoso fofo sɨkuno fihumo syohopo lohofososo mo'nɨngkanta a'amu nolofekuji tohomo wolofefantɨfeho. I oso'no oso wokoso fofo Anɨtu wonyoangkafo mtɨ'mokuwo'nɨngkiso somo uhwonontaneso wopɨngofoho lɨwo'nɨngkuhwono. Oseso sekwo soku wokoso fofomo yakolo'nnyo hokumo Anɨtu kako hofiyo wosemokosyohumamontonoho. Sekwo Anɨtumo sɨmeho hi'ntnnono we'e'nohinoso peho'no uyalokwofo. 
MAT.6.31	Oso'no sekwo huno pi'nɨngo engo syafɨsyɨkutoho. Sekwo ole lɨkutoho, Nakwo wopayo peho wonantanto. Mijo peho nanehwono. Hwapɨfe peho yanehwono. Ose lɨkutoho. 
MAT.6.32	Awonoho. A'amu kengo hopi'nohinoso hofɨko yo'mayo yo'mayo mayo'ne huno pi'nɨngo pi'nɨngo syafɨsyɨwo'nɨngkohofo. I oso'no sekwoe Mpohwo Anɨtu ahwomomo humaso sohwo kako yo'mayo so'no sekwo umofonyo yahonɨngkohofoso kako huno nto uyohoho. Kako wopɨngo wosemokosyohumamontonoho. 
MAT.6.33	I sɨmo'mo Anɨtu semokosyohumayo so'nji kakoe honɨngkano wopɨngo'ntnno huno fɨsyafɨsyɨwo'nɨngkuno. Oso'no syafɨsyɨwo'nɨngkuji Anɨtu kako yo'mayo yo'mayo umofonyo ifijoso wosejapmmontono. 
MAT.6.34	Oso'no yo'mayo mo'nɨngkajo somne'no huno syafɨsiye'eno. Sɨkuno huhwo huhwi yo'mayo tango i'mofapɨwo'nɨngkisofoho. Mo'nɨngkajo sɨkuno sohwoe tangoso mo'nɨngka'nefoho. Olo sɨkuno lomo i'mofaposo tangoso olo sɨkuno lomnefoho.
MAT.7.1	Sekwo nom'ne a'amufe hunomo yano ilofɨkuji wonyofoho nulɨkutoho. Ose ifijo'manji Anɨtu huhwo sekwoe huno somne'no wonyofoho maselonehoho. 
MAT.7.2	Sekwo nom'ne somo yo'mayo ulohofɨwo'nɨngkohofo so'no oso pa'nyoso Anɨtu waseloho'montonoho. Sekwo yo'mayo a'amumne'no yano uyɨwo'nɨngkohofo hopaso Anɨtu kakoe yo'mayoso aku wosejapmmontonoho.
MAT.7.3	Kɨko jɨje hnnɨngkwa'wehwoe tɨmomjo hintalinyo wojo somo peho'no uhwonalokuno. I jɨje tɨmomjo iyo feejo engoso hofoki'nawojo so'no kɨko huno makiyotaho. Kɨko jɨje tɨmomjo iyo feejo engoso hofoki'nakuwojoso momeho'namo'nyo sohwosi 
MAT.7.4	kɨko jɨje hnnɨngkwa'wehumo ole pone'no ulalokuno. Ngko jɨje tɨmomo hintalinyo wojo we'eso wae weekumo'mne'no yohono. Ose ulohoji pipi uyɨmonto. 
MAT.7.5	Kɨko mango'nohino hwosoho. Sɨmo'mo kɨko jɨje tɨmomjo iyo feejo engoso hofoki'nakuwojoso wae kaki'no feemo'nyo. Ose yohoji kɨko tɨmo ito'no uhwonɨngkohoji hwangku jɨje hnnɨngkwa'wehwoe tɨmomjo hintalinyo we'eso wae fiyo.
MAT.7.6	A'amu honɨngkano wonyo'njo sɨwojo pa'nyo somo Anɨtuye hungkuno wopɨngoso nolutɨhwafɨkutoho. Lutɨhwafijo'manji hofɨko ikinjaofɨkuji woselantɨfeho. Sekwo sekwoe nɨjwo yo'mayo wopɨngoso hwahomo ho'nahufijo'manji yahu hwotoho hulɨmo lɨfɨfitnnoho. Oso pa'nyo a'amu Anɨtuye hungkunomo hwotoho fewo'nɨngkohofo somo Anɨtuye hungkuno nulɨkutoho.
MAT.7.7	Sekwo Mpohumo jomo ne'no ulɨfijoso kako yo'mayo wosejapmmontonoho. Sekwo yo'mayo so'no hafɨhafe tɨpentanɨngkuji sekwo oso hiso uhwonantɨfeho. Sekwo hoku'yopo hwanɨngo fonjɨkujo'no Anɨtu kako sekumo wosehwosampo'montonoho. 
MAT.7.8	A'amu hopi'nonohinoso Anɨtumo yo'mayo so'no jomo ulɨkujo'no Anɨtu uyɨmontonoho. A'amu yo'mayo so'no hofɨko hafɨhafe tɨpɨfijoso wotɨpemantɨfeho. A'amu hoku'yopo hwanɨngo fongkupijoso Anɨtu kako wosehwosampo'montonoho.
MAT.7.9	Ou, sekwoe hwe fihwoe mehomi kanɨngkwohumo wopayo ntape ulososo kanɨngkwohwo sojo uyɨmtolaho. Awonoho. 
MAT.7.10	Ou, hwomu fihwo kanɨngkwohumo inanɨku ntape ulososo kanɨngkwohwo homa wonyo umtolaho. O'o awonoho. 
MAT.7.11	Oseso sekwo honɨngkano wonyo'njo huhwasi sekwoe mehomimo yo'mayo wopɨngo'nohini uyɨwo'nɨngkohofo so'no sekwo huno ole waseyono. Sekwo sekwoe senɨngkwohwo Anɨtu ahwomomo humaso sohumo jomo ulɨkujo'no kako kakoe Towahuno wopɨngoso yo'mayo hwahoponjomo yakolo'nnyoso wosejapmmontonoho.
MAT.7.12	A'amu nom'neso sekumo wopɨngo wonalohopɨfe semo'nɨngkiso'manji e'wa, sekwo sɨmo'mo oso yahino hiso hofɨkimo ulohopmno. Sekwo oso hiso ifijoso Mousesɨye honɨngkano hungkuno so'nji a'amumo Anɨtu hungkuno uyahonɨngki lɨmotofo sohwanjiye hungkuno hwapɨngo somo unɨngkowantɨfeho.
MAT.7.13	Sekwo soku hoku'yo we'e somo fohumno. A'amu tohino mayo'ne honɨngkanoso engofoho. Oso honɨngkano engo homo somo a'amu pi'nɨngo engoso tɨfi inɨngkowalokwofo. 
MAT.7.14	Honɨngkano songo ne'no humayo'neso we'efoho. Hoku'yoso engo'maho. Olo honɨngkano homo somo yafe engo pa'nyo so'mo syoho engo wo'nnyofoho. A'amu anga'no anga'no oso honɨngkano somo wotɨpemantɨfe'no yalokwofoso tɨfi inɨngkowalokwofo. Oso hoku'yo we'e homo somo sekwo fohumno.
MAT.7.15	Sekwo A'amu Anɨtuye hungkuno'nji hwasyo hungkuno'nji mesyɨlutɨhwayo somne'no i'waho ito'no fiyɨmno. Oso a'amu hiso hofɨkoe a'apaho sohohnta'ni wopɨngofoho. I sɨmeho ajwomo'mo pisakino'njofoho. Oso a'amu hiso hofɨko sɨwojo pa'nyofoho. Sekumo wonyo wosemokantɨfe'no yalokwofo. 
MAT.7.16	Yo'mayo honɨngkano imofɨwo'nɨngkohofoso sekwo uhwonɨfijoso hofɨkoe hwapɨngoso huno waseyono. Kɨko iyo hiyayo yongo'njo nontɨmjoso ipisayo me'wampe'njo wamjɨmtaho. Awonoho. Solongkoyo sayo pa'nyoso kakoe iyo nontɨmo unto'nawo'mtonoho. Oso iyo hiyayo ipisayo ane'njo pa'nyoso a'amu honɨngkano wonyo'njo somta'ni hungkuno wopɨngo upo'nantantaho. Awonoho. 
MAT.7.17	Oso pa'nyoso iyo wopɨngoso ipisayo wopɨngo unto'nɨmontonoho. Iyo wonyoso ipisayo wonyo unto'nɨmontonoho. 
MAT.7.18	Iyo wopɨngoso ipisayo wonyo unto'nɨmonto'maho. Iyo wonyoso ipisayo wopɨngo unto'nɨmonto'maho. 
MAT.7.19	Ou, iyo ipisayo wonyo into'nyoso hofɨko nolofekuji tohomo wolofefantɨfeho. 
MAT.7.20	Oso'no a'amu hwasyo hungkuno'njosofe honɨngkanomo uhwonɨngkuji hofɨkoe hwapɨngoso sekwo huno waseyono. Setenɨyefoho. 
MAT.7.21	Sekwo huno ole syafɨsyɨkutoho. Hwe moya'mi hopi'nonohinoso hofɨko ngkimo ole ntɨwo'nɨngkohofi, Hwe Engofo, Hwe Engofo, ose ntɨwo'nɨngkohofoso Anɨtu mokosyohumaso ango sopo nohufitnnefoho. Ose syafɨsyɨkutoho. Nɨhu'no awonoho. A'amu fihwo kako nje Mpohwo ahwomomo humaso sohwoe hungkunomo tɨfi inɨngkaweso sohwo kako Anɨtu mokosyohumaso angoso notɨpɨhwononefoho. 
MAT.7.22	Oso Sɨkuno Engo hungkuno ikwolofo'ne somo hwe moya'mi pi'nɨngo engoso ole ntɨfitnnefoho, Hwe Engo sohwosi, nakwo a'amu somo jɨje hungkuno wopɨngo lutɨhwawo'nɨngkuhwone'nwoho. A'amu towahuno wonyo ehuhnnamo'nnyo somo jɨje yofe lontaneso towahuno wonyo somo wae yaofɨwo'nɨngkuhwonefoho. Nakwo jɨje yofe lontaneso yo'mayo wonyoangkafoso a'amumo utɨhwayo'ne iwo'nɨngkuhwone'nwoho. 
MAT.7.23	Ose ntɨfijoso ole ulɨmnefoho. Ngko sekumne'no huno maniyohoyohoho. O'o wonyo imotofo kuyoho. Ngko'njopo nohumafɨkutoho. Noho fohumpopmno.
MAT.7.24	A'amu fihwo olo nje hungkunolo nupa'nɨngkuhwosi tɨfi inɨngkaweso sohwo kako hwe huno wopɨngo'njo hweho. Oso hwe huhwo sohwo kako ango hwaho wopɨngopo molinyo hweho. 
MAT.7.25	Ango wopɨngopo nomolahonɨngki ifoyo syonto mijo ifofayo yonto tɨ'mayo yokumpohn'nyo yonto oso ango homo somo ifofo mojwohojwafefoho. O'o, ango hiso hwaho wopɨngopo molinyo so'no mopɨwasyonehoho. 
MAT.7.26	A'amu nom'nihwo olo nje hungkunolo nupa'nɨngkuhwosi tɨfi monnɨngkaposo sohwo hwe huno'maso sohwo ango wosohopo molinyo sohweho. Hwe huhwo sohwo mijo tafepo kakoe ango nomolahonɨngki 
MAT.7.27	ifoyo engo syonto mijo ifofayo yonto tɨ'mayo ikwato lohofonto ango nontɨmo jwohojwoho'namo loho'mentisoso pɨwahu'mentisofoho. Oso ango nopɨwasyonto pomuyo engo ho'nɨmentisofoho. Nje hungkuno osohopeho.
MAT.7.28	Jisas ose ulahonɨngki a'amu nupa'nontɨfi kakoe hungkuno so'no yomo imentohofofoho. 
MAT.7.29	Hwapɨngoso hofɨko a'amu honɨngkano hungkuno lutɨhwamotofo sohwa oso pa'nyo hwa'maho. O'o, Jisas sohwo kako hungkuno hwapɨngo wo'nnyo hweho. Ose lɨmentohofofoho.
MAT.8.1	Jisas kako hwofɨki'nyo sopo nulɨko'manto womentisoso a'amu pi'nɨngo engo kakimo tɨfi inɨngkawomentohofofoho. 
MAT.8.2	Osohonta hwe fihwo a'apaho uyo wonyo'njo sohwo Jisasɨmo nu'manto hwomtame ulohofonto ulɨmento, Hwe Engofo, kɨko ngkimo wopɨngo wanɨmokumo liso'manji jɨje yokumpohn'nyoso hoponoho. 
MAT.8.3	Ose ulahonɨngki Jisas kako aho kisusyonto hwe sohumo ulɨmento, Ou, wopɨngo wakumokumonne'no yohono. Kɨko wopɨngo hmmo'nyo. Ose ulahonɨngki hwe huhwo sohwo wopɨngo komo'no imo'nɨmentisofoho. 
MAT.8.4	Wopɨngo imo'nɨngkahonɨngki Jisas ulɨmento, Upa'nyo. Kɨko olo hilo so'no nom'ne a'amu somo nulohotoho. O'o, komo'no nuhuji a'amu tajo ango syoho'njo sohumo jɨje a'apaho wopɨngo loso utɨhwaho. Nokohonɨngkuhwosi kɨko hohonta Mouses yo'mayoso lɨmentiso hopaso Anɨtumo uyohojayo. Jɨje mnokino moi'wo imo'nyo so'no isamoyokafoho. Oso hiso'no a'amuso uhwonɨngkuji jɨje a'apaho uyo wonyoso wopɨngo imo'nɨngkiso so'no huno wosyofisyantɨfeho. Jisas ose ulɨmentisofoho.
MAT.8.5	Jisas hwaho Koponeyamne'no womentisoso oso hopo sopo hwe fihwo yofe engo'njo a'amu Loum sofe a'amu itokuso'njo sohwamo mokosyohumayo sohwo Jisasɨmo nu'manto hungkuno yokumpohn'nyo ulɨmento, 
MAT.8.6	Hwe Engofo, nje syoho ntohofiyo sohwo kako mnokino uyahonɨngki ango'mo fosyohumaho. Kakoe a'apaho songo songo miyo'njo yonto tohino mɨkunɨmposo umnalofoho. 
MAT.8.7	Ose ulahonɨngki Jisas ulɨmento, Ngko nu'mo wopɨngo umokumo.
MAT.8.8	Ose ulahonɨngki ulɨmento, Hwe Engofo, oso'ne'maho. O'o, kɨko nje angomo ko swapihnneso ngko hwe wopɨngo hwo'nnye ango'maho. O'o, kɨko hungkuno'nohini lisoso nje syoho ntohofiyo sohwo kako wopɨngo umo'nono. 
MAT.8.9	Ihwoni. Ngko huhwo'ni hwe engo sohwamo enjwa'mo humale so'no ngko hofɨkoe hungkunomo tɨfi ito'no inɨngkawo'nɨngkohe hwo'nyoho. U, hofɨko ngko huhwo'nɨmo nom'nihwa enjwa'mo humalofo. Oseso ngko hwe fihumo Mpano ulɨ'me'no kako wamtonoho. U, nom'ne sohumo oyomo ulɨ'me'no kako wapmmontonoho. U, ngko nje syoho ntohofiyo fihumo, Olo syoho fiyo ulɨ'me'no kako syoho uyɨmontohono. Oseso kɨko hungkuno'nohini ulohojo'no ngko huno niyohoho. Nje syoho ntohofiyo sohwo wopɨngo umo'nɨmontonoho. Ose ulɨmentisofoho.
MAT.8.10	Ose ulahonɨngki Jisas yomo yonto kakoe inomokomoyo sohwamo ulɨmento, Hungkuno nehopi'nohini waselɨmonne'no yohono. Ngko a'amu Isɨlael sofe sɨmeho hi'ntnnono ntapinyo yahinoso oso hwe huhwo sohwoe pa'nyoso muhwonyo'njo hwo'nyoho. 
MAT.8.11	Upa'nɨmno. Hwe moya'mi hungkuno kengo kengo'njoso Anɨtu a'amumo esemokosyohumayo sopo nosyukuji hofɨko sekwoe seyakwosa Apɨlohamɨyo Aisakɨyo Jekoupɨyo oso hwanji nohumafɨkujoso wopayo nonɨfitnnefoho. 
MAT.8.12	I, A'amu Isɨlael Apɨlohamɨye imu fehohnjo soku esemokosyohumayo sopo nta'ni Anɨtu kako sekumo wae yasemofososo sekwo sɨkwo'mjoho'mo fosyohumantokutnne kuyoho. Oso hopo sopo fosyohumafɨkuji sekwo hulɨngkwajingo ifaloho'nɨngkuji humotaho engo lɨfitnne kuyoho.
MAT.8.13	Kakoe inomokomoyo sohwamo ose ulonto hwe yofe engo'njo sohumo ulɨmento, Kɨko sɨmeho hi'ntnnono ngkimo ntape so'no yo'mayo so'no kumo'nɨngkisoso wakiloho'monnoho. Ose ulahonɨngki oso hohosohonta syoho ulohofiyo sohwo wopɨngo imo'nɨmentisofoho.
MAT.8.14	Oseso Jisas Pitafe angomo noswonto uhwonɨmentisoso Pitafe konemi a'apaho tohomtnno'njosi saho fosyowentanɨngki uhwononto 
MAT.8.15	kakoe ahomo nupm'mokahonɨngki a'musi kakoe a'apaho toho mtnnoso moi'wo imo'nɨngkahonɨngki a'musi kako nolɨkafonto a'amumne wopayo iloho humisyofoho.
MAT.8.16	Oso sɨkuno ne so'nji a'amuso hofɨko hwe moya'mi towahuno wonyo ehuhnnamo'nnyo somo Jisas nohumentanjopo motapmmentohofofoho. Nomotopahonɨngkofi Jisas hungkuno lonteso towahuno wonyo somo wae yaofonto a'amu mnokino'njo hopi'nonohino somo wopɨngo umokumentisofoho. 
MAT.8.17	Oso hohosohonta oso hungkuno Anɨtu Aisaiya sohumo uyahonɨngki lutɨhwamojo sohwoe hungkunoso ne imo'nɨmentisofoho. Hungkuno hiloso ole,
MAT.8.17	Kako nakwoe mnokino wonyoso wae enao'mentisofoho.
MAT.8.17	Nakwoe yo'mayo tangoso kako ma'mentisofoho.
MAT.8.17	Oso hungkunoso Aisaiya hohonta lɨmentisofoho.
MAT.8.18	Jisas kako a'amu pi'nɨngo engo kakimo ifeehu'mo yɨmahonɨngkofi uhwononto kakoe inomokomoyo sohwamo ulɨmento, Nakwo mijo lomo nongkihnta'nne'no wowekehwano. 
MAT.8.19	Ose ulahonɨngki hwe fihwo honɨngkano hungkuno lutɨhwayo syoho'njo sohwo Jisasɨmo u'manto ulɨmento, Nje Lontɨhwayo sohwosi, kɨko ango ntɨ'mno usoso ngko tɨfi wokinɨngkamonnoho. 
MAT.8.20	Ose ulahonɨngki Jisas ulɨmento, Sikisɨwojo sohwa hofɨko hofɨkoe sokimo hi'njo hwafoho. Yɨhufo sohwa hofɨko hofɨkoe aifoso hi'njo hwafoho. I oso'no ngko A'amufe Hwomu sohwo'ni ngko ango saho fosyawe'neso ane hwo'nyoho. 
MAT.8.21	Ose ulahonɨngki nom'ne hwe Jisasɨmo inɨngkawowo'nɨngkiso sohwo Jisasɨmo ulɨmento, Hwe Engofo, ngko huhwo'ni tɨfi wokinɨngkapmmonnoho. I oso'no sɨmo'mo ngko nje mpohwo kaki'no pi'nɨmomo ijopijɨsyasi'mo pe-eso. Wopɨngotaho. 
MAT.8.22	Ose ulahonɨngki Jisas ulɨmento, Awonoho. A'amu ngkimo tɨfi monnɨngkapɨfijoso hofɨko ujopijisyahufe. Kɨko ne'no nnɨngkape.
MAT.8.23	Ose ulonto Jisas yofayokinomo nokotosahonɨngki kakoe inomokomoyo sohwa tɨfi inɨngkamentohofofoho. 
MAT.8.24	Yofayokinoso mijopo nowentanɨngki mijo ayoso hwofɨki'nyo pa'nyo imo'nonto yofayokinomo ufehu'mokahumonto yahonɨngki Jisas kako saho humofosyawentisofoho. 
MAT.8.25	I inomokomoyo sohwa hofɨko Jisasɨmo komo'no ulɨkafontɨfi ulɨmentohofi, Hwe Engofo, fonefo'maho. We'enepi nakwoe yofe moi'wo umo'nantane'no yalokuhwono. 
MAT.8.26	Ose ulahonɨngkofi Jisas ulɨmento, Sekwo iyoho peho'no senɨngkohoho. Sekwoe sɨmeho hi'ntnnonoso we'e'njo hwasoho. Ose ulonto nolɨkafonto ifofo so'nji mijo so'njimo hungkuno ulahonɨngki mijo apa'no songo songo miyo'njo nɨhu'nahone lɨfawo'mentisofoho. 
MAT.8.27	Inomokomoyo sohwa ose uhwonontɨfi yomo yontɨfi hnnɨmentohofi, Olo hwe lohwo peho sohwolo. Ifofo'nji mijo'nji kakoe hungkunomo haloho'nohini yohoho. Ose hnnɨmentohofofoho.
MAT.8.28	Jisas mijo ayo somo nongkihnta'ni hwaho Ngkatola sopo i'mofamentisofoho. Oso hohosohonta hwe towahuno wonyo ehuhnnamo'nnyo sohwa'u u'ma'mentisiyefoho. Oso hwe sohwa'u hiko a'mopijohino sopo humohumantisiyo hwa'u pmmentisiyefoho. Oseso oso hwe sohwa'u towahuno nɨhu'no wonyo ehuhnnamo'nnyo sohwa'u a'mopijohino honɨngkano somo wopanjitɨkenontɨfi a'amuso iyoho unɨmojofoho. 
MAT.8.29	Osohonta siko Jisasɨmo joho mohm'no lonji ulɨmentisiyo, Kɨko Anɨtuye Hwomu Ne hwosoho. Kɨko nekumo peho weloho'mne'elo. Nekwoe sɨkuno mmo'nyofoho. Kɨko nekumo tohino wejapmmonne'no lapohino. Ose ulɨmentisiyefoho. 
MAT.8.30	Hopo soponjo yahu pi'nɨngo engoso kengo nompo humantɨfi mno humijohofofoho. 
MAT.8.31	Oseso towahuno wonyo sohwa Jisasɨmo ulɨmentohofi, Kɨko wae wenao'mji'manji kɨko oso yahu pi'nɨngo engo nongkwanjo nompono fonehwajo. Nakwo yahu somo wehuhnnaofano.
MAT.8.32	Ose ulahonɨngkofi Jisas ulɨmento, E'wa, sekwo mpanɨmno. Ose ulahonɨngki towahuno wonyo hiso oso hwe hufa'uyo sohwa'umo ulɨko'mantɨfi yahu somo ehuhnnao'mentohofofoho. Ehuhnnaofahonɨngkofi yahu hiso hofɨko hano kunto kunto'no wentɨfe iwo'mangomo mtɨku'nontɨfi mijo ayomo nɨhu'nahone mehulo'mentisofoho. Nomehulofahonɨngki mijomo poyo imo'nɨmentohofofoho.
MAT.8.33	Oso yahu mokosyohumayo sohwa angopono komo'no wentɨfi oso hungkuno hopi'nonohinoso ulɨmentohofofoho. Hofɨko mpoyo hwe hufa'u towahuno wonyo ehuhnnamo'nnyo sohwa'umo yo'mayo u'ma'mentiso so'no humalohofofoho. 
MAT.8.34	Osohonta a'amu ango hopo soponjoso hofɨko Jisas humentanjopo noswo'nontɨfi Jisasɨmo nuhwonontɨfi hungkuno ole ulɨmentohofi, Kɨko nakwoe hwaho lopo nofosyohumahofoho. Nom'ne angopono fɨwano. Ose ulɨmentohofofoho.
MAT.9.1	Jisas yofayokinomo kotasonto ayo momɨngo somo ku'mokwawento kakoe ango hwapɨngo sopo i'mofamentisofoho. 
MAT.9.2	I'mofaohwahonɨngki a'amuso hofɨko hwe nom'ne sɨfe aho pe'nnyo sohwo kakoe ijempohopo'nohini saho fosyawowo'nɨngkiso sohumo Jisasɨyepono itokwopmmentohofofoho. Itokwopahonɨngkofi Jisas kako uhwonɨmentisoso hofɨko kakine'no sɨmeho hi'ntnnono yokumpohn'nyo uyohonɨngkofi uhwononto Jisas oso a'amu mnokino'njo sohumo ulɨmento, Nje hwomu sohwosi, kɨko iyoho kinɨngkuhwoloho. Ngko jɨje honɨngkano wonyoso wae nto yakumofohono.
MAT.9.3	Ose ulahonɨngki a'amu honɨngkano hungkuno lutɨhwamotofo sohwa nohumantɨfi ole hnnɨmentohofi, Olo hwe lohwo sohwo kako Anɨtu pa'nyo pojiyalofoho.
MAT.9.4	Ose hnnɨngkahonɨngkofi, hofɨkoe hunoso Jisas kako huno moi'wonoho. Oso'no Jisas ulɨmento, Sekwoe sɨmeho mo'mo huno wonyoso peho'no syonɨfɨsyantokwofo. Ole losyonɨfɨsyantɨkwofo, ngko a'amufe wonyo wae meeofonehoho losyonɨfɨsyantɨkwofo. 
MAT.9.5+MAT.9.6	Anɨtu kako ngkimo a'amumo ufo'mayo'ne nɨhwatɨmentiso sohwo'ni olo hwaho lopo a'amufe honɨngkano wonyo wae yaofo'ne yokumpohn'nyoso hi'njo hwo'nyoho. I oso'no a'amu fihwo jɨje honɨngkano wonyo wae weekumo'mo loso sohwoe hungkuno somo ne imo'nyo so'no sekwo sɨmeho mo'mo muhwonɨfitnne kuyoho. Oso yokumpohn'nyo ngko seloheso hi'njo sohwo'ni utɨhwa'nyopo setɨhwahm'me'no hungkuno nom'ne kengoso hwe lohumo ulɨmonne'no yohono. Hofɨkimo ose ulonto kako hwe mnokino'njo sohumo ulɨmento, kɨko nolɨkafohoji jɨje ijempohoso nomahoji jɨje angopo ne'no mpano. 
MAT.9.7	Ose ulahonɨngki hwe huhwo sohwo nolɨkafonto kakoe angomno umentisofoho. 
MAT.9.8	Nowahonɨngki hwe moya'miso nuhwonontɨfi iyoho unɨngkahonɨngki hofɨko ole lɨmentohofi, Anɨtu kakoe yokumpohn'nyo engoso olo pa'nyo loso hwe lohumo uyohoho. Huno ose uyahonɨngki hofɨko Anɨtuye yofe ho'noma'mentohofofoho.
MAT.9.9	Oseso Jisas hano wento uhwonɨmentisoso hwe fihwo hamniyoho mayo syoho'njo sohwo kakoe ango somo humamentisofoho. Oso hwe huhwo sohwo kakoe yofe Matɨyu. Oso hwe huhwo sohumo Jisas nuhwononto ulɨmento, Kɨko ngkimo tɨfi nnɨngkape. Ose ulahonɨngki Matɨyu nolɨkafonto tɨfi inɨngkamentisofoho.
MAT.9.10	Jisas Matɨyuye angomo nohumentanɨngki a'amu nom'ne hamniyoho mayo syoho'njo honɨngkano wonyo'njo sohwanji a'amu wonyo honɨngkano'njo nom'ne so'nji nohumentanɨngkofi hofɨko Jisasɨ'nji kakoe inomokomoyo sohwanji wopayo nɨmentohofofoho. 
MAT.9.11	Nonontanɨngkofi a'amu Falisi fehohnjo sohwa nuhwonontɨfi Jisasɨye inomokomoyo sohwamo ulɨmentohofi, Sekwoe Hwe Engo lohwo kako a'amu hamniyoho mayo syoho'njo lohwanji a'amu wonyo honɨngkano'njo lo'nji wopayo peho'no nalofoho.
MAT.9.12	Ose ulahonɨngkofi Jisas nupa'nonto pahnnɨmo hungkuno ulɨmento upa'nɨmno. A'amu mnokino ane'njo wopɨngo humalofoso hofɨko a'amu uyohofahosiyo'njo sohumo mu'mapitnnehofo. O'o, a'amu mnokino'njo so'nohini u'mantɨfeho. 
MAT.9.13	Oso pa'nyoso ngko a'amu honɨngkano wopɨngo'njo hwona'nyoho lɨwo'nɨngkohofo somne'no joho lutɨmayo'ne pmmentohe hwonɨ'maho. O'o, ngko a'amu honɨngkano wonyo'njo somne'no pmmentohe hwo'nyoho. Sekwo Anɨtuye hungkuno somne'no huno waseyono. Hungkuno ole, Sekwo nom'ne somne'no hitoho ulofo so'no nɨmo'nɨngkohoho. I sekwo ngkine'no hwomtame ko ntohofontɨfi nom'ne a'amu somne'no hitoho mulofe'njo'manji ngkilaho. Oso hungkuno somne'no huno waseyono.
MAT.9.14	Oso hohosohonta Joun A'amumo Mijo Kiyoma'mojo sohwoe inomokomoyo sohwa Jisasɨmo u'ma'mentohofofoho. Nu'mantɨfi ulɨmentohofi, Nakwo'nji a'amu Falisi sohwanji wopayo manyo'njo humayoso Anɨtumo jomo ujo'ne yahinoso inɨngkawowo'nɨngkuhwonefoho. I oso'no jɨje inomokomoyo sohwa hofɨko wosopayo manyo'njo humayo yahino somo minɨngkayo'njo peho'no yalokwofo.
MAT.9.15	Ose ulohonɨngkahonɨngkofi Jisas pahnnɨmo hungkuno ulɨmento, Hwe fihwo kako ape songo mayo sohonta osohwo kakoe a'amu'nji nohumahwosi hofɨko sɨmeho tango'nji wohumantɨfi taho. Awonoho. Hofɨko sɨmeho wopɨngo'nji wopayo engo wonantɨfeho. I oso'no hwangku oso hwe ape maso huhwo sohumo a'amu nom'ne sohwa hofɨko kakoe a'amu mta'ni kompemafɨkuji fonjasyɨkujo'no kakoe a'amu hiso kako ane humafɨkujoso sɨmeho tango'njo humafɨkuji wosopayo manyo'njo uyantɨfeho. Ose ulonto pahnnɨmo hungkuno nom'ne ulɨmento,
MAT.9.16	Hwe fihwo manji'mofo tontamo imo'nnyo sohwo kako hwapɨfe nom'ne songo we'eso nomahwosi tontamo somo lojwohofojasi lohofɨhwosi yakɨfe uyɨmtolaho. Awonoho. Engo womnahotɨ'montonoho.
MAT.9.17	Ose ulonto pahnnɨmo hungkuno tɨfinjoso ole ulɨmento, Ou, a'amu fihwo kako mijo iloho uyɨmo lɨhwosi te fisɨyo woma'montolaho. O'o, awonoho. Kako te fisɨyo mahwosi mijo ihm'mofɨhwosi iloho yososo mijo wahumpo'montonoho. Te fisɨyoso nɨhu'nahone wonyo umo'nɨmontonoho. U, hwe huhwo sohwo kako te songoso mahwosi mijo ihm'mofɨhwosi iloho yososo mijo ito'no wolɨfawo'montonoho. Ihwoni. Yahino hohontajo so'nji songo so'nji nem'no hu'mɨngoso ito'nohino'maho.
MAT.9.18	Jisas oso hungkuno hiso ulontanɨngki hwe yofe engo'njo sohwo Jisasɨmo u'manto hwomtame ulohofonto ulɨmento, Nje mu olohonta nto pe'nɨngkohoho. I oso'no kɨko nopohoji kakimo jɨje ahoso fɨkisyusyo. Kako apa'no songo wolɨkafono. 
MAT.9.19	Ose ulahonɨngki Jisas nolɨkafonto kakoe inomokomoyo sohwanji hwe huhwo sohumo tɨfi inɨngkamentohofofoho.
MAT.9.20+MAT.9.21	Nowentanɨngkofi nom'ne a'musi Jisasɨmo inɨngkawomentisofoho. A'musi imoiho ne'no yontanɨngki soswo aho hufa'u hopi'nono sɨfe mta'ni hufa'u uyakolo'mojofoho. Oso a'mu hisi kako Jisasɨmne'no hnnɨmento, Ngko olo hwe lohwoe manji'mofo somo aho kisahumeso ngko wopɨngo umo'nɨmonnoho. Ose hnnonto kako Jisasɨye hohujo hohnta'ni u'manto kako Jisasɨye hwapɨfe tokwajo somo aho upm'mokumentisofoho. 
MAT.9.22	Nopm'mokahonɨngki Jisas ikinjamo lohofonto a'mu simo nuhwononto ulɨmento, Nje mufo, jɨje sɨmeho wopɨngo wakumo'nono. Kɨko ngkimo sɨmeho hi'ntnnono ntapohino so'no wopɨngo nto imo'nɨngkino kiyoho. Ose ulahonɨngki oso hohosohonta a'musi wopɨngo imo'nɨmentisofoho.
MAT.9.23	Oseso Jisas kako nowento hwe engo sohwoe angomo swonto uhwonɨmentisoso a'amu hofɨko te somo hmpehmpe lontanɨngkofi a'amu wosofe ho'nowentanɨngki nuhwononto 
MAT.9.24	Jisas ulɨmento, Sekwo mpanɨmno. Mu we'esi poyo'maho. Kako saho fosyaweho. Ose ulahonɨngki hofɨko Jisasɨmne'no tɨkafo ujɨmentohofofoho. 
MAT.9.25	Tɨkafo ujɨmentohofoso Jisas hofɨkimo mempo hohnta'ni uhwajonto humentisofoho. Noswonto oso mu sopiye ahomo nomahonɨngki mu sopi lɨka'mentisofoho. 
MAT.9.26	Lɨka'mentiso so'no oso hungkuno hiso ango'meemo ho'nɨmmentisofoho.
MAT.9.27	Jisas oso ango hopo sopo nulɨko'manto nowentanɨngki hwe tɨmpi'nyo sohwa'u Jisasɨmo tɨfi inɨngkawenji joho ole ulɨmentisi, Ntefitɨye Imu sohwosi, nekumne'no hitoho wakilofono. 
MAT.9.28	Ose ulahonɨngki Jisas kako angomo swahonɨngki oso hwe tɨmpi'nyo sohwa'u Jisasɨmo u'mahonɨngki Jisas ulɨmento, Ngko sikimo wopɨngo semokiyo so'no sɨmeho hi'ntnnono lontapisiyo. Ose ulohonɨngkahonɨngki ulɨmentisi, Ou, Hwe Engofo, eno. 
MAT.9.29	Ose ulahonɨngki Jisas sikoe tɨmopo aho kisasyonto ulɨmento, Siko ngkimo sikoe sɨmeho hi'ntnnono ntapisiyo'manji yo'mayo siko nosemo'nɨngkisoso wose'mano. 
MAT.9.30	Ose ulahonɨngki sikoe tɨmo honɨmentisiyefoho. Oseso Jisas sikimo hungkuno yokumpohn'nyo ole ulɨmento, Upa'ninyo. Wopɨngo semokohe so'no nom'ne a'amu fihumo nulohosiloho. Ose ulɨmentisofoho. 
MAT.9.31	I oso'no siko mempo hohnta'ni noswonji yo'mayo Jisas imentiso so'no hwaho ae'mo a'amu somo ulɨmentisiyefoho.
MAT.9.32	Oso hwe huhwo sohwa'u nosontanɨngki a'amu nom'ne sohwa hofɨko hwe iloho'nnyo towahuno wonyo ehuhnnamo'nnyo sohumo ipemotapontɨfi Jisasɨyepono umentohofofoho. Oso towahuno wonyo huhwo sohwo hwe sohumo mampi'nyo mesyɨmokumentisofoho. 
MAT.9.33	Oseso Jisas oso hwe sohwoe towahuno wonyo wae yaofahonɨngki kako hungkuno lɨmentisofoho. Hungkuno lahonɨngki hwe moya'mi hofɨko yomo yontɨfi huno pi'nɨngo syafɨhu'mentohofi, Hohonta olo yahino loso a'amu Isɨlael hn'nɨmo m'mofape'njo imojofoho. 
MAT.9.34	Ose lahonɨngkofi a'amu Falisi sohwa ole lɨmentohofi, Towahuno wonyo hopi'nohino sohwafe hwe engoso Setenɨyoho. Oso humta'ni Jisas kako yokumpohn'nyo nomanto towahuno wonyo homo somo wae yaofalofoho. Ose ulɨmentohofofoho.
MAT.9.35	Oseso Jisas ango'meemo nowento a'amu sofe tajo ango somo kakoe hungkuno Anɨtu a'amumo umokosyohumayo so'no lutɨhwanto a'amu wonyo'wonyo mnokino'njo somo wopɨngo umokumentisofoho. 
MAT.9.36	Jisas hwe moya'mi pi'nɨngo engo somo uhwonɨmentisoso yo'mayo tango engo'njo a'amu somo u'mahonɨngki yokumpohn'nyo ufo'ma'nyo'neso anefoho. Yahu kakwo'yohwo ane pa'nyofoho. Ose uhwononto kako hitoho ulo'mentisofoho. 
MAT.9.37	Hitoho ulofahonɨngki Jisas kakoe inomokomoyo sohwamo pahnnɨmo hungkuno ulɨmento, Wopayo syoho soponjo pi'nɨngo engoso toyo nto imaho. I oso hiso'no a'amu wopayo toyo mjiyo'ne syoho'njo sohwa hopoenohino hwa'maho. 
MAT.9.38	Oseso sekwo olo syoho loso mokosyohumawo'nɨngkiso kakwo'yohumo jomo ulɨkujo'no kako oso wopayo toyo homo somo mjiyo'ne a'amumo lɨhwajiyo'ne jomo ulɨmno. Ose ulɨmentisofoho.
MAT.10.1	Oseso Jisas kakoe inomokomoyo aho hopi'nonohino sɨfe mta'ni hufa'u sohwamo joho ulahonɨngki hofɨko nuhu'mokahonɨngkofi Jisas kakoe yokumpohn'nyoso yano uyɨmentisofoho. Oso yokumpohn'nyoso a'apahomjo towahuno wonyo wae yaofo'ne so'nji a'amu mnokino'njo so'ntnne'no wopɨngo umokiyo'ne so'nji uyɨmentisofoho
MAT.10.2	Oso inomokomoyo (
MAT.10.3	Nom'nihwa'u ole, Filipɨ'nji Mpatoulomɨyu'njoho. Nom'nihwa'u Toumasɨ'nji hamniyoho mayo syoho'njo sohwo Matɨyu'njoho. Nom'ne Tatiyosɨ'nji Alɨfiyosɨye hwomu Jemɨsɨ'njoho. 
MAT.10.4	Nom'nihwa'u Saimoun Seloutɨ'nji Jutas Isɨkaliyoutɨ'njoho. Jutas huhwo sohwo Jisasɨmne'no tokoyo'ofo yonto a'amu Jisasɨmo fonjasiyo'ne sohwafe ahomo uyɨmentisofoho.
MAT.10.5	Jisas oso hwe aho hopi'nonohino sɨfe mta'ni hufa'u huhwo sohwamo hungkuno ulonto uhwatɨmentisofoho. Hungkuno hiso olenoho. Sekwo a'amu temtitofo kengo sofe ango sopone'no ango Someliya sopone'no nukutoho. 
MAT.10.6	O'o, a'amu Isɨlaelɨ'nohino sofepono fɨwanɨmno. A'amu Isɨlaelɨso hofɨko yahu isɨpeemofo pa'nyo honɨngkano'no tɨpeelokwofo. 
MAT.10.7	Sekwo nukuji hungkuno ole so'no ulɨmno. Anɨtu a'amumo yokumpohn'nyo mokosyohumayo sɨkuno mofonepo nto imo'nɨmaho. Oso'no ulɨmno. 
MAT.10.8	Sekwo a'amu mnokino'njo somo wopɨngo umokukuji a'amu poyo pe'nyo somo songo ulɨkafɨkuji oso mnokino uyo wonyo'njo (
MAT.10.9	Sekwo hamniyoho ki'yo'nji nomokaho'nɨngkutoho. 
MAT.10.10	Sekwo yo'mayo ho'yo nomokaho'nɨngkutoho. O'o, manji'mofo nom'neso sɨfɨkwongo fosyo nom'ne so'nji mno hwanji nomokaho'nɨngkutoho. Awonoho. A'amu syoho yoso sohwo kakoe wopayo nyoso wotɨpema'montonoho.
MAT.10.11	Oseso sekwo ango engo fipo ufijo'manji ou, ango we'e fipo ufijo'manji osopo sekwo tɨmo ito'no uhwonɨngkuji oso ango hopo sopo hwe wopɨngo ito'nohinoso tɨhwo kofosyohumaho, uhwonɨfijoso oso hwe wopɨngo sohwoe angomo fosyohumamno. Oso ango hopo sopo ne'no nohumafɨkuji wohumpeeno lɨkujoso oso hwe huhwo sohwo'nji fosyawentɨfijo sohwasi fohumpopmno. 
MAT.10.12	Oseso oso ango homo somo hufijoso sekwo oso hwe moya'mi angomjo somo ole ulɨmno. Nakwoe a'amu soku Anɨtu wopɨngo waselohofono. 
MAT.10.13	Ose ulahonɨngkuji hofɨko Anɨtuye hungkuno upo'nano lɨfijo'manji hofɨkoe sɨmehoso ito'nohini'manji sekwo sɨmeho pompenjiyoso oso a'amu somo uyɨfijoso hungkuno sɨmo'mo nto ulɨfijoso nehopi umo'nɨmontonoho. I oso hiso'no hofɨko Anɨtuye hungkuno nakwolaho lɨfijo'manji sekwoe hungkuno wopɨngoso nom'ne ango pone'no motawomno. 
MAT.10.14	Hwe fihwo kako kakoe angomno mipesemotayo'njo yɨhwosi Anɨtuye hungkunomo haloho maseposo'njo ifijo'manji oso hopo sopo nulɨko'mafɨkuji hopo soponjo hwaho semongki'nososo hofɨko nosehontohumentanɨngkuji oso hintalinyo hiso wae feemo'nɨmno. Oso homo somo sehonɨfijoso huno ole uyɨmontonoho. Hungkuno haloho maposo'neso hungkuno tango'njo weho. 
MAT.10.15	Upa'nɨmno. Nje a'amu sohwasi, ngko hungkuno waselɨmonne'no yohono. Sɨkuno ae'uyo somo a'amuso yahino wonyo so'ne hungkuno ikwolofo'ne sohonta oso ango hufa'u sopo Soutom'nji Ngkumoula'nji a'amuso hofɨkoe yahino pisakino'njo somne'no tohino engo wotɨpemantɨfeho. I oso'no a'amu sekumne'no hohujo ikinjasemofoso hofɨkoe tohinoso Soutom'nji Ngkumoula'nji a'amufe tohino somo yakolo'nnyofoho.
MAT.10.16	Upa'nɨmno. Ngko sekumo sehwojalokweso sekwo yahu osyuyo pa'nyo hwasoho. A'amu sikisɨwojo pa'nyoso wonyo wosemokantɨfe'no yalokwofo. Oso'no sekwo yo'mayo ifijo so'no huno ito'no syafɨsyɨkuji nom'ne somo wonyo mulohofe'njo fiyɨmno. 
MAT.10.17	Sekwo yo'mayo yo'mayo a'amu selohofo'ne noselɨkujo'no huno ito'no fɨsyafɨhupmno. 
MAT.10.18	Hofɨko ngkimo sɨmeho monje wenisyano lɨkuji hofɨko sekumo hwe yofe engo'njo hwaho mokosyohumayo sohwafepono upesemotowantɨfeho. Oso'no sekwo a'amu yofe engo'njo sohwanji a'amu temtitofo kengo so'njimo nje hungkuno wolutɨhwantɨfeho. 
MAT.10.19	Hofɨko sekumo hungkuno'no ipemotasewofijo sohonta sekwo iyoho senɨngkuhwaloho. Huno ole syafɨsyɨkutoho. Hofɨko hungkuno nalohonɨngkujo'no nakwo peho hungkuno ulantanto. Ose syafɨsyɨkutoho. O'o, ofaholohumo Anɨtu hungkuno nolɨfitnneso wolosetɨhwamtonoho. 
MAT.10.20	Sekwoe hungkuno'maho. O'o, sekwoe Mpohwoe Towahuno sohwo sekwoe mango mta'ni hungkuno walɨmontonoho.
MAT.10.21	Hwangku sohonta a'amuso konɨngkwa'wehumo hungkuno lɨwo'nɨngkohofo sopono ipemotakuji osopo hungkuno lɨkuji nofonjahufitnnefoho. Hwe fihwo kakoe mehomimne'no oso pa'nyo ulohofonefoho. Mehomiso kanɨngkwohwo'ya'umne'no mangohwa imo'nɨngkuji fonjahufitnnefoho. 
MAT.10.22	Oseso a'amu hopinono sekumne'no sɨmeho tohino mɨkunɨmposo umnonefoho. Hwapɨngoso nje yofeso sekumo weho. Oso'no a'amu fihwo yokumpohn'nyo ne'no lohofontanɨngkuhwosi sɨkuno ae'uyo sohonta Anɨtu kako oso hwe sohwo utɨma'montonoho. 
MAT.10.23	Ango fipo hofɨko fonjofepmnasemofɨkujo'no sekwo nom'ne angopo hiyaso fɨwanɨmno. Ngko nehopi waselɨmonne'no yohono. Sekwo a'amu Isɨlael sofepono nowentanɨngkuji syoho moi'wo mmo'nyo'njo yontanɨngkuhwosi A'amufe Hwomu wapmmontonoho.
MAT.10.24	Hwomu sɨkule syoho iwo'nɨngkiso sohwo kako a'amu kakimo lutɨhwawo'nɨngkiso sohumo uyakolo'montolaho. A'amu nom'ne somo umokosyohumayoso kakoe syoho ulohofiyoso kakimo muyakolofonehoho. 
MAT.10.25	Yo'mayo lutɨhwayo sohumo i'mofapososo oso pa'nyo kakoe sɨkule syoho iwo'nɨngkohofo sohwamo umo'nɨmontonoho. Yo'mayo hwe nom'ne sohwamo umokosyohumayo sohumo i'mofapososo oso pa'nyo kakoe syoho ulohofiyo sohwamo umo'nɨmontonoho. Hofɨko ango kakwo'yohwo sohumo sitofo ole ulɨmentohofi, Jɨje yokumpohn'nyo Seten mta'ango hwosoho. Ose ulɨmentohofo so'no hofɨko kakoe mehomi sohwamo hungkuno wonyoso yakolo ulohofonefoho.
MAT.10.26	Oso hiso'no sekwo hofɨkine'no iyoho senɨngkuhwoloho. Yo'mayo hiyaso'mo wojoso hwangku utɨhwa'nyopo u'mofapmmontonoho. Yo'mayo sekwo hiyaso mokosyohumawo'nɨngkohofo hungkuno hiyaso'mo lontɨfeso yahino wonyo hiyaso'mo yontɨfi tɨfi no'mo utɨhwa'nyopo i'mofapɨhwoso'no a'amu tɨmo uhwonantɨfeho. 
MAT.10.27	Hungkuno hiyaso'mo selɨmaleso sekwo mofehi'nyo lahonɨngkuhwosi filɨkuno. Hungkuno hofiyoka upa'nɨngkohofoso sekwo utɨhwa'nyopo mango engo'nji filɨkuno. 
MAT.10.28	A'amu jɨje a'apahomo kufongkiyo so'no iyoho kinɨngkuhwoloho. Hofɨko jɨje a'apaho'nohini wokufonjantɨfeho. Jɨje huyo'mangoso mofonjakohufitnnehofo. O'o, Anɨtune'no iyoho wakinono. Kako jɨje a'apaho'nji jɨje huyo'mango'nji tɨkanomo mɨhwajososo hoponoho.
MAT.10.29	Yɨhufo we'e sohwa'umne'no a'amu hamniyoho touya anga'no mpe iwo'nɨngkohofofoho. I oso yɨhufo hiso'no kako poyo pe'nyo so'no sekwoe Mpohwo Anɨtu kako huno uyohoho. Mpohwo kako yɨhufo so'no nope'nɨngkuhwoloho lososo yɨhufo huhwo sohwo mape'nonehoho. 
MAT.10.30	Sekwo soku, Anɨtu kako yo'mayo hopi'nonohinoso huno'njo hweho. Kako jɨje mnokinomjo mijiyo kenga'no kenga'nohinoso Anɨtu kako atofo nto lɨmentisofoho. 
MAT.10.31	Oso'no sekwo poyo semokiyo sohwamne'no iyoho senɨngkuhwaloho. O'o, oso yɨhufo nɨhu'no we'e Anɨtu inɨngo mamofe'njo hofiyo mokosyohumawo'nɨngkiso somo sekwo yakolo'nnyo kuyoho.
MAT.10.32	A'amu fihwo kako a'amufe tɨmopo ngkine'no hungkuno lɨjwaofoso sohwo oso humne'no ngko nje Mpohwo ahwomomo humaso sohwoe tɨmopo hungkuno wolijwao'monnoho. 
MAT.10.33	I oso'no a'amu fihwo kako a'amufe tɨmo sopo ngkine'no hohujo ikinjanɨmofoso sohwo oso humne'no ngko huhwo'ni nje Mpohwo ahwomomo humaso sohwoe tɨmopo hohujo ikinjɨmo'mnefoho.
MAT.10.34	Ole losyonɨfɨsyantɨkwofo. Olo hwaho loponjo ikujoho yo'mayo yahinoso moi'wo esojwaofo'ne pmmentiso hweho. O'o, ngko ikujoho moi'wo imo'nyo'ne pmmentohe hwonɨ'maho. Awonoho. Ngko a'amu husilofo'ne pmmentohefoho. 
MAT.10.35	Ngko olo hwaho lopone'no pe-eso ikujoho ulɨkafo'ne pmmentohefoho. Hwomu fihwo kako ngkimo nnɨngkapɨhwoso'no kakoe kanɨngkwohwo ngkine'no ngkilaho walɨmontonoho. I mu fisi kako ngkimo nnɨngkapɨhwoso'no kona'wohi ngkilaho wantɨmontonoho. U, a'mu fisi kako ngkimo nonɨngkapɨhwoso'no kakoe hwomufe ape mangohwo umo'nɨmontonoho. 
MAT.10.36	Oso ango afa somjo so'nji oso hopa imo'nɨfitnnefoho.
MAT.10.37	Hwe fihwo kanɨngkwohwo'ya'umne'no umo'nɨwo'nɨngkiso sohwo kako ngkine'no umo'nyoso yakolo'nnyo mumo'nyo'njo yososo nje a'amu nehwo'maho. Hwe fihwo kakoe hwomu'nji mu sopi ntnne'no sɨmeho umo'nyoso yakolo'nnyo umo'nyo sohwo kako ngkine'no mumo'nyo'njo yososo nje a'amu ne hwo'maho. 
MAT.10.38	Hwe fihwo kako kikimo wokinɨngkapmmo ntoso sohwo kako nje yofe'no poyo imo'nyo so'no iyoho unoso sohwo kako nje a'amu ne imo'nyoso hopo'maho. 
MAT.10.39	Hwe fihwo olo hwaho lopo humahwosi kako kakoe yahino yokumpohn'nyo kesyohumaso sohwo kako songo humayoso motɨpɨhwonone hweho. Hwe nom'nehwo ngkimo tɨfi nnɨngkaponto kakoe yahino ho'naofalokunjo sohwo kako songo humayo'ne notɨpemane hweho.
MAT.10.40	A'amu wopɨngo selohofoso sohwo kako ngkimo wopɨngo ose ntohofantofoho. Oso a'amu wopɨngo ntohofantofonjo sohwo nje Mpohwo nɨhwatɨmentiso sohumo oso wopɨngo hiso ose'nohini uyalofoho. 
MAT.10.41	Hwe fihwo Anɨtu kakoe hungkuno'no uhwatɨmentiso sohwo a'amu nom'ne oso hwe huhwo sohumo uhwononto syafɨhu'mento, Olo hwe lohumo Anɨtumne'no wopɨngo uloho'mo loso sohwo kakoe angomo hwe huhwo sohumo wopɨngo umokosyohumasoso oso hwe huhwo sohwo hwe Anɨtu uhwatɨmentiso hopa wopɨngo nomane hweho. Ou, hwe nom'ne kako hwe wopɨngo sohumo uhwononto hwe wopɨngo sohumo wopɨngo uloho'mo loso sohwo wopɨngo sohwo pa'nyoso kako wopɨngo nomanefoho. 
MAT.10.42	Ou, hungkuno nom'ne upa'nɨmno. Hwe fihwo kako a'amu yofe engo ane pa'nyo'njo ngkimo nnɨngkawowo'nɨngkiso sohwo nonɨwoyo sosayo usontanɨngkuhwoso osohumo uhwonɨngkuhwosi Jisasɨye a'amumo ufo'ma'mo loso sohwo pompenjiyo mijo noswanyo soponjoso uyoso sohwo kako wopɨngo nomane hweho. Jisas ose ulɨmentisofoho.
MAT.11.1	Jisas kakoe inomokomoyo aho hopi'nonohino sɨfe mta'ni hufa'u sohwamo hungkuno moi'wo ulonto kako oso ango hopo sopo ulɨko'manto nowento antɨme pi'nɨngo mofone hopo soponjo hwe moya'mimo lutɨhwamentisofoho.
MAT.11.2	Joun impo'angomo nohumanto yo'mayo Jisas imentiso so'no nupa'nonto Joun kako kakoe inomokomoyo sohwamo Jisasɨyepono lɨhwatɨmentisofoho. 
MAT.11.3	Luhwojahonɨngki hofɨko Jisasɨmo ulɨmentohofi, Joun ole nalɨmaho, Hwe tɨfi wapmmontonoho ho'nɨmentiso sohwosilaho. I, nakwo nom'nihune'no wohontohumantantaho.
MAT.11.4	Ose ulahonɨngkofi Jisas ulɨmento, Sekwo nukuji yo'mayo uhwonɨngkohofo so'nji nupa'nɨngkohofo so'ntnno Jounɨmo ulɨmno. 
MAT.11.5	Uhwonɨmno. A'amu tɨmpi'nyoso tɨmo apa'no honalokwofo. A'amu sɨfe wonyo'njoso apa'no hano ito'no walokwofo. A'amu a'apaho uyo nɨhu'no wonyo'njoso (
MAT.11.6	A'amu ngkine'no hwahoponta'ango hwolɨkeno Anɨtuye hwolɨkeno, ose mosyafɨsiyo'njo yontɨfi hofɨko sɨmeho hi'ntnnono kenga'no ntopantokwofoso hofɨko sɨmonyo uyɨfe. Sekwo nukuji oso hungkuno hiso Jounɨmo ulɨmno.
MAT.11.7	Ose ulahonɨngki Jounɨmo inomokomoyo sohwa nuhwahonɨngkofi Jisas hwe moya'mi somo Joun ne'no hungkuno ole ulɨmento, Hohonta sekwo hwaho a'amu anepono hano umentohofo sohonta sekwo pehomo uhwonano lontɨfi umentohofoto. Sekwo hwe mohufiyo pa'nɨngo sohwo ifofo ilojao'mentiso sohumo uhwonano lontɨfi umentohofotaho. O'o, ose'maho. 
MAT.11.8	Sekwo pehomo uhwonano lontɨfi umentohofo. Sekwo hwe fihwo hwapɨfe yo'mayo wonyoangafo hu'meesisyoso uhwonano lontɨfi umentohofotaho. O'o, a'amu hofɨko hwapɨfe wopɨngo wopɨngo'nohini yalokwofoso hwe engo sohwoe angomo humalofo. 
MAT.11.9	Oseso sekwo peho'no umentohofo. A'amumo Anɨtu hungkuno uyahonɨngki hungkuno najo sohumo uhwonano lontɨfi imentohofotaho. Ou, osohifoho. Upa'nɨmno. Oso hwe sekwo uhwonɨmentohofo sohwo kako a'amu hopi'nonohinomo Anɨtu hungkuno uyahonɨngki nalɨwo'nɨngkohofo somo yakolo'nnyo hweho. 
MAT.11.10	Oso hwe huhwo sohumne'no Anɨtuye hungkuno Kakoe Hwomumo ole nalohi,
MAT.11.10	Upa'nyo. Ngko hwe fihumo nje hungkuno motawe'ne wolɨhwatɨmonnoho.
MAT.11.10	Oso huhwo sohwo kako kikimo sɨmo'mo kupe-e'ne hweho.
MAT.11.10	Kako jɨje honɨngkano ito'no esyohumayo'ne hweho.
MAT.11.10	Ose nalohoho. 
MAT.11.11	Ngko nehopi selohono. Joun a'amumo mijo kiyoma'mojo sohwo kako olo hwaho loponjo imo'nɨmentohofo somo yakolonoho. I oso hiso'no a'amu yofe ane pa'nyo'njo Anɨtu a'amumo yokumpohn'nyo mokosyohumayo sopo humaso sohwo kako Jounɨmo nuyakolofonefoho.
MAT.11.12	Joun A'amumo Mijo Kiyoma'mojo sohwoe sɨkuno syoho ema'mentiso sohonta oso mta'ango olohontajo'nji a'amu ahwomomo Anɨtu mokosyohumayo sopo wohotoswano lontɨfi yohoto yohotofo yalokwofo. A'amu yokumpohn'nyo ikujoho'njoso oso hiso'no womano lalokwofo. 
MAT.11.13	A'amumo Anɨtu hungkuno uyahonɨngki lɨmotofo hopi'nonohino sohwanji Mouses kakoe honɨngkano hungkuno'nji Anɨtu ahwomomo mokosyohumayo sopone so'no ne'no lɨmɨwahonɨngkofi Joun imo'nonto oso hungkuno hiso ne'no lutɨhwamentisofoho. 
MAT.11.14	Hohonta a'amumo Anɨtu hungkuno uyahonɨngki lɨmotofo sohwa ole ulɨmentohofi, Hwe Ilaija pa'nyo sohwo asomo noponefoho. Oso hungkuno somo sɨmeho wopɨngo semo'noso'manji ole upa'nɨmno. Joun sohwo kako Ilaija pa'nyo hweho. 
MAT.11.15	A'amu haloho'njo hwo'manji upa'nono.
MAT.11.16	A'amu olohonta humalofoso peho pa'nyo lɨmnehono. Hofɨko mehomi pa'nyofoho. Kako ose ulonto pahnnɨmo hungkuno Joun'nji kakine'ntnno ulɨmentisofoho. Ole ulɨmento, Mehomiso hofɨko angopo nohumantɨfi nom'ne mehomi syohi'nyo hutonɨwo'nɨngkohofo sohwanjine'no joho lalokwofo,
MAT.11.17	Nakwo hmpehmpe yoka sɨmonyo'ne kulɨmokahonɨngkuhwoni sekwo sɨmonyo miyo kuyoho.
MAT.11.17	Nakwo wosafe lahonɨngkuhwoni sekwo humotaho majofoho.
MAT.11.18	Joun noponto wosopayo manyo'njo humaho humanto ipisayo mijo (
MAT.11.19	Oseso A'amufe Hwomu hwo'ni noponji ahu'mo wosopayo'nji ipisayo mijo pompenjiyo so'nji nɨwo'nɨngkohe so'no hofɨko ngkine'no ole lalokwofo. Ihwoni. Hwe wopayo pi'nɨngo engo nyo'njo hweho. Ipisayo mijo pompenjiyo pi'nɨngo engo nyo'njo hweho. Kako a'amu hamniyoho mayo syoho'njo sohwanji a'amu honɨngkano wonyo'njo so'njiye a'amu hweho. Ose ngkine'no lɨwo'nɨngkohofɨhwashoho. I oso hiso'no Anɨtuye hunoso ne'njofoho. A'amu Anɨtuye yahinomo inɨngkawo'nɨngkohofoso huno ole uyonefoho. Yo'mayo Anɨtu iwo'nɨngkisoso ito'nohinoho.
MAT.11.20	Ango hopi'nonohino somo Jisas yo'mayo kengo wonyoangkafoso a'amu miyɨwo'nɨngkiyohofoso imentisoso a'amu sɨmeho mɨwolo'mokiyo'njo somne'no Jisas yoka ulɨmentisofoho. Hwapɨngoso hofɨkoe honɨngkano wonyo somne'no hohujo mikinjaofe'njofoho. 
MAT.11.21	Jisas ole ulɨmento, U, a'amu Koulasin sokunonji a'amu Mpetɨsaita sokunonji sekwo Anɨtuye tohino somne'no i'waho ito'no fiyɨmno. Ngko sekwoe angopo yo'mayo wonyoangkafoso a'amu miyɨwo'nɨngkiyohofoso esetɨhwamentohe somo a'amu ango Taiya'nji ango Saitoun'nji hohonta humamotofoso hofɨko hofɨkoe yahino wonyo somne'no hulɨngkwajingo a'apahopo loho'nɨngkuji hofɨkoe honɨngkano wonyo somo hohujo nto ikinjaofɨkutnnesohilo. I sekwo yo'mayo wopɨngo ngko imalesomo ko uhwonontɨfi sekwoe yahino wonyo somne'no hohujo mikinjao'mmalofo kuyoho. 
MAT.11.22	Oso'no ngko sekumo hungkuno selalokweno. Sɨkuno ae'uyo somo Anɨtu kako a'amufe honɨngkano wonyo somne'no yano ilofoso sohonta Taiyajo a'amu so'nji Saitounjo a'amu so'nji hofɨko Anɨtuye tohino engo tɨpemapitnnefoho. I oso'no sekwoe tohinoso yakolo'nnyo kuyoho. 
MAT.11.23	I, oso sɨkuno homo somo ango Koponeyamjo a'amu humawo'nɨngkohofo soku ngko sekumne'no pehofo selɨmnehono. Sekwo sekwoe yofe yokintahopo ko ho'noma'nɨwo'nɨngkohofo soku, sekwo tɨkanomo ufitnne kuyoho. U, a'amu fihwo yo'mayo sekwoe angopo esetɨhwamale hopaso a'amu ango Soutom honɨngkano wonyo'njo somo utɨhwantentesi hofɨkoe honɨngkano wonyo somo hohujo ikinjaofɨkuji hofɨkoe ango ne'no nowentɨhwonesohilo. 
MAT.11.24	U, ngko sekumo waselɨmonne'no yohono. Sɨkuno ae'uyo somo a'amufe yahino wonyo so'ne hungkuno ikwolofo'ne sohonta oso ango Soutommjo a'amuso hofɨkoe yahino pisakino'njo somne'no tohino engo wotɨpemantɨfeho. I oso'no a'amu hohujo ikinjasemofoso hofɨkoe tohinoso Soutommjo a'amufe tohino somo yakolo'nnyofoho. Ose ulɨmentisofoho.
MAT.11.25	Oso hohosohonta Jisas ole ulɨmento, U, Mpohwo, kɨko ahwomomjo yo'mayo so'nji hwahoponjo yo'mayo so'nji hwapɨngo hwosoho. Ngko ole so'no isamoyoka kilalokweno. Yo'mayo iwo'nɨngkinoso kɨko a'amu hwahoponjo huno engo tɨpema'mentohofo somta'ni hiyaso ho'nahumentohinofoho. I a'amu hofɨko mehomimne'no sɨmeho kanɨngkwohwo'ya'umo uyɨwo'nɨngkohofo hopa kijopontanɨngkofi kɨko ujo ehontojwahumahnnofoho. 
MAT.11.26	Ou, Mpohwo, kɨko ose imo'none'enji imentohinoso olohopeho. 
MAT.11.27	Ose ulonto kakoe inomokomoyo sohwamo ulɨmento, Nje Mpohwo kako yo'mayo hopi'nonohinoso nje ahomo ho'nanɨhumentisofoho. Olo hwaho loponjo a'amu fihwo kako nje hwapɨngo sopone'no huno inyoso tɨhwolo. Awonoho. Nje Mpohwo kako'nohini huno uyohoho. U, Mpohwoe hwapɨngo sopone'no huno tɨhwolo. O'o, ngko kakoe Hwomu hwo'nnohini huno niyohoho. U, ngko Mpohumo wasetɨhwamo ulɨwo'nɨngkohe a'amuso hofɨko hi'nji ngko'ntnnohini huno nayohoho. Ose ulɨmentisofoho.
MAT.11.28	A'amu tango engo'njo mokoho'nawentɨfi usijo'no wohumano lalokwofo soku sekwo ngkimo nɨ'mapmno. Ngko usijo'no wosehumatɨ'mo. 
MAT.11.29	Nje hungkunomo nnɨngkafijoso ngko wolosetɨhwahm'mo. Ngko a'amumo wopɨngo ulohofɨwo'nɨngkohe hwo'nyoho. Nje yofemo moho'noma'nɨwo'nɨngkiyohefoho. O'o, ngko nje yofe monje yasyɨwo'nɨngkohefoho. Oso'no sekwo nje pompenjiyo so'no wotɨpemantɨfi yalokwofoso wonyo pompenjiyomo wohumantanoho. 
MAT.11.30	Syoho sejapontnneso engo'maho. O'o, nosefo'mawo'nɨngkohe hwo'nyoho. Tango mokoho'nyo so'no sejapmmeso tango engo'njo'maho.
MAT.12.1	Nom'ne sohonta sɨkuno iyoho humayo Salole somo Jisas kakoe inomokomoyo sohwanji syoho'mo emoyontɨfi inomokomoyo sohwa mijoho uyahonɨngki ipisayo mjanɨmentohofofoho. 
MAT.12.2	Nomjonɨngkahonɨngkofi a'amu Falisi sohwa nuhwonontɨfi Jisasɨmo ulɨmentohofi, Ihwoni, jɨje inomokomoyo sohwa olo sɨkuno iyoho humayo lomo wopayo mjanɨngkohofo so'no nakwoe honɨngkano hungkunoso mtɨhupehofo. 
MAT.12.3	Ose ulahonɨngkofi Jisas ulɨmento, Sekwo Ntefit imentiso so'no iyoswo mtɨ'mokumentohofoso atofo majo hwasilaho. Oso sɨkuno kakoe a'amu so'nji mijoho engo humamentohofo sohonta'ne'no selohonɨngkono. 
MAT.12.4	Ntefit kako Anɨtumne'no hwapɨfe ango molinyo somo swonto wosopayo Anɨtune'no ho'nahumotofoso nɨmentohofofoho. Oso wosopayo hiso a'amu sikinjo somne'maho. O'o, a'amu Anɨtuye tajo ango syoho'njo sohwamne'nohinofoho. I oso'no Ntefit kako nonto kakoe a'amu sohwamo nuyɨmentisofoho. Sekwo oso hungkuno homo somo atofo majo'njo imentohofo so'no sekwo nje inomokomoyo sohwamo oso hungkuno hiso ulohonɨngkohofotaho. 
MAT.12.5	Nom'ne honɨngkano hungkuno somjo so'no huno maseyo'njotaho. Hungkuno ole, a'amu Anɨtuye tajo ango syoho'njo sohwa hofɨkoe syoho somne'no sɨkuno iyoho humayo somo honɨngkano hungkuno somo mtɨhupewo'nɨngkohofoso wonyo'maho. O'o Anɨtuye syoho wopɨngofoho. Oso hungkuno so'no huno maseyo'njotaho. 
MAT.12.6	Ose ulonto pahnnɨmo hungkuno kakine'no hnnɨmentisofoho. Nje hungkuno waselɨmonne'no yohono. Anɨtuye ango engo olo hwaho loponjo somo anga'nohinohwo yakolonoho. 
MAT.12.7	Anɨtuye hungkunomo ole wo'nnyoponoho.
MAT.12.7	Sekwo nom'ne somne'no hitoho ulofo so'no nɨmo'nɨngkohoho.
MAT.12.7	Sekwo yahu iloho yontɨfeso ntapɨwo'nɨngkohofo so'no nom'ne somne'no hitoho mulofe'njo'manji ngkilaho.
MAT.12.7	Oso hungkuno neso huno ito'no seyontentesi a'amu wonyo miyɨwo'nɨngkiyohofo somo tango muyɨkutnnesohilo.
MAT.12.8	Ngko A'amufe Hwomu sohwo'ni sɨkuno iyoho humayo'ne somo hwapɨngo hwo'nyoho. Oso'no ulɨmentisofo.
MAT.12.9+MAT.12.10	Oso syoho hopo sopo Jisas nulɨko'manto tajo ango we'e somo hwe aho songo songo miyo poyo hopa wo'nnyo sohwo humunyo sopo Jisas humentisofoho. Oso hopo sopo a'amu Jisasɨmo hungkuno ito'no mɨhwajiyo ango somo ipemotowane'entɨfi ole ulɨmentohofi, Sɨkuno iyoho humayo somo a'amu mnokino'njo sohumo wopɨngo umokiyoso wopɨngotaho. 
MAT.12.11	Ose ulahonɨngkofi Jisas hofɨkimo ulɨmento, Sekwoe yahu sɨkuno iyoho humayo somo pi'nɨmomo usɨ'mofawesoso asomo womantɨfetaho. 
MAT.12.12	Ou, womantɨfeho. Oseso sɨkuno iyoho humayo somo yo'mayo wopɨngo ulohofoso ito'nohinoho. Oso'no sekwo yahu sohumo ufo'mapijo so'no a'amu mnokino'njo wopɨngo umokufitnne'elaho. Ou, ikono. A'amufoho. 
MAT.12.13	Ose ulonto hwe aho wonyo'njo sohumo ulɨmento, Jɨje ahoso sɨhwaho fɨsɨpofo. Ose ulahonɨngki aho sɨhwoho sɨpento aho wopɨngo imo'nonto nom'ne aho fehohnjo pa'nyo imo'nɨmentisofoho. 
MAT.12.14	A'amu Falisi sohwa nuhwonontɨfi ango homo somo nulɨko'mantɨfi Jisasɨmo fonjosyane'entɨfi hungkuno lɨmentohofofoho.
MAT.12.15	Jisas kakimo fonjosiyo'ne huno uyahonɨngki ango homo somo nulɨko'mahonɨngki a'amu pi'nɨngo engo Jisasɨmo inɨngkowahonɨngkofi Jisas a'amu mnokino'njo somo wopɨngo umokumentisofoho. 
MAT.12.16	Wopɨngo umokonto ulɨmento, Olo hilo so'no a'amumo nulɨkutoho. 
MAT.12.17	Oso'no hwe Aisaiya sohumo Anɨtu hungkuno uyahonɨngki lɨmojo sohwoe hungkuno oso sɨkuno somo ne imo'nɨmentisofoho. Hungkuno hiloso ole mtɨ'mokumento,
MAT.12.18	Olo hwe lohwo sohwo uhwosopo'mentoheso nje syoho ntohofiyo ne hweho.
MAT.12.18	Ngko sɨmeho wopɨngo uyɨwo'nɨngkohe hweho.
MAT.12.18	Nje sɨmeho kakine'no wopɨngo nɨmo'nɨwo'nɨngkisofoho.
MAT.12.18	Nje Towahuno kakimo uyɨ'me'no kako a'amu temtitofo kengo somo honɨngkano ito'nohinoso uyonefoho.
MAT.12.19	Kako yoka hungkuno mohm'no malonefoho.
MAT.12.19	Kako honɨngkano engo somo hungkuno yokumpohn'nyo malonefoho.
MAT.12.20	A'amu yokumpohn'nyo ane somo hwotoho mafenefoho.
MAT.12.20	Nje hungkuno a'amufe sɨmeho mo'mo toho we'e sijalofonjo pa'nyo'njoso toho hiso masɨmpilofasyonefoho.
MAT.12.20	Kako syoho mjɨmɨhwosi yahino wopɨngo neso u'mofapmmontonoho.
MAT.12.21	Nom'ne a'amu temtitofo kengo kengoso kakimo sɨmeho hi'ntnnono uyɨkuji kakine'no wohontohumantɨfeho.
MAT.12.21	Oso hungkunoso Aisaiya mtɨ'mokumentisofoho.
MAT.12.22	Hohosohonta a'amu hofɨko hwe nom'ne towahuno wonyo ehuhnnamo'nnyo sohumo Jisasɨyepono ipemotapmmentohofofoho. Oso hwe huhwo sohwo hungkuno majo'njo mampi'nyo hweho. Tɨmo tɨmpi'nyo hweho. Jisas kako wopɨngo umokahonɨngki hungkuno lonto tɨmo wopɨngo honɨmentisofoho. 
MAT.12.23	Oso hiso'no a'amu nuhwonontɨfi yomo yomo yontɨfi hnnɨmentohofi, Olo hwe lohwo Ntefitɨye Imu hwolɨkeno, tɨhwolɨkeno. Ose hnnɨmentohofofoho. 
MAT.12.24	I oso'no a'amu Falisi sohwa nupa'nontɨfi lɨmentohofi, Mpelɨsepul towahuno hopi'nonohino somo mokosyohumayo sohwo kakoe yokumpohn'nyoso Jisasɨmo uyahonɨngki Jisas towahuno wonyo somo wae yaofalofoho. Ose lɨmentohofofoho.
MAT.12.25	A'amu Falisi sohwafe huno somo Jisas huno moi'wo uyahonɨngki ole ulɨmento, Hwaho fiponjo a'amu hopi'nonohino humawo'nɨngkohofoso hofɨko hotitopijo sohonta ikujoho fongki'nɨngkuji hofɨkoe hwaho wopɨngo fosyohumayo'neso wonyo umo'nɨmontonoho. Ango fipo a'amuso husilo lohofɨkuji ikujoho fongki'nɨfijoso oso angoso wonyo umo'nɨmontonoho. 
MAT.12.26	Sekwo ole ntohofo, Seten kakoe yokumpohn'nyo kijopahonɨngki towahuno wonyo somo wae yaofɨwo'ningkino hwosoho. Ose ntohofo. I ose'manji Seten kakoe towahuno wonyo somo wae yamo'nyontentesi kakoe yokumpohn'nyo pipi imo'nɨngkuhwonesohilo. 
MAT.12.27	I Seten kako towahuno wonyo wae yaofo'ne ngkimo nɨfo'mantokuso'manji sekwoe inomokomoyo towahuno wonyo wae yaofɨwo'nɨngkohofo somo tɨhwo ufo'mahwoso'no weeofantɨfeto. O'o sekwoe inomokomoyo huhwa towahuno wonyo somo wae yaofalokwofo so'no nakwo huno ole nayohoho, Sekwo ngkine'no hwasyo hungkuno lalokwofo. 
MAT.12.28	I oseso Anɨtuye Towahuno sohwo towahuno wonyo wae yaofo so'no ngkimo nɨfo'maso'manji oso sɨkuno Anɨtu wosemokosyohumamonto isoso nto se'mahonɨngki sekwo hiso'no hohujo ikinjaofalokwofo.
MAT.12.29	Hwe fihwo hwe yokumpohn'nyo sohwoe angomo hufo umo lɨhwosi swososo sɨmo'mo oso hwe yokumpohn'nyo huhwo sohwi nano kilofasyɨhwosi i kako oso ango homo somjo kakoe yo'mayoso woma'montonoho.
MAT.12.30	A'amu fihwo kako nje a'amu mmo'nyo'njo yoso sohwo kako nje mango hweho. A'amu nje syoho somne'no nɨfo'maso sohwo kako homo somo fonɨfonyo imokalofoho.
MAT.12.31	Oseso ngko sekumo waselɨmonne'no yohono. Yo'mayo honɨngkano wonyo so'nji sitofo so'nji Anɨtu kako wae yaofonefoho. I oso'no a'amu fihwo Anɨtuye Towahuno Wopɨngo sohumo sitofo uloso sohwo oso wonyoso Anɨtu wae meeofonefoho. 
MAT.12.32	A'amu fihwo ngkine'no sitofo ntososo kako oso wonyo hiso'no Anɨtumo wae yaofo'ne jomo ulososo Anɨtu kako wae weeo'montonoho. I oso'no a'amu fihwo Anɨtuye Towahuno sohumne'no sitofo uloso sohwo oso wonyo hiso Anɨtu wae meeofonehoho. O'o, wonyo hiso ne'no wawo'montonoho. Olohontajo'nji hwangkunjo'nji ose'nohinofoho. Yo'mayoso Anɨtuye Towahuno iwo'nɨngkiso so'no a'amu sitofo ole lososo Setenɨyefoho ose lososo oso wonyo hiso Anɨtu wae meeofonefoho.
MAT.12.33	Ipisayo wonyoso iyo wonyo mta'angofoho. A'amu ipisayo wopɨngo somo uhwonɨfijoso'manji huno ole umontonoho. Olo iyo wopɨngofoho. A'amu ipisayo wonyo somo uhwonɨfijoso wolantɨfeho. Iyo wonyofoho. 
MAT.12.34	Sekwo homa mehomi soku sekwo hungkuno wopɨngo pipi lɨfitnnehofo. A'amufe hungkunoso yo'mayo sɨmeho mo'mo mnawojo somta'angofoho. 
MAT.12.35	Hwe wopɨngo sohwo kakoe hunomo wopɨngo'nohino mnawojo so'no kakoe hungkunoso wopɨngo'nohino hweho. Hwe wonyo sohwo kakoe hunomo huno wonyo mnawojo so'no kakoe hungkunoso wonyo'nohino hweho.
MAT.12.36	Upa'nɨmno. Nje hungkuno waselɨmonne'no yohono. Hwangku sohonta sɨkuno hungkuno ikwolofo'ne somo yo'mayo hungkuno sikinjo wonyo yo'mayo so'no Anɨtu selohononefoho. 
MAT.12.37	Jɨje hungkuno wopɨngo'nohino somne'no Anɨtu hwe wopɨngo hwosoho kilonefoho. Hungkuno wopɨngo ane sohwosimo hwe wonyo hwosoho kilonefoho.
MAT.12.38	Oso hohosohonta a'amu honɨngkano hungkuno lutɨhwamotofo sohwanji a'amu Falisi sohwanji Jisasɨmo ulɨmentohofi, Hwe Engofo, yo'mayo kengo wonyoangkafo a'amu miyɨwo'ningkiyohofo somo uhwonano. Kɨko fonetɨhwaho.
MAT.12.39	Ose ulahonɨngkofi Jisas ulɨmento, A'amu olohonta humalofo soku, honɨngkano wonyo imofɨwo'nɨngkohofoso yo'mayo wonyoangkafoso netɨhwayo'ne jomo lɨwo'nɨngkohofofoho. Oso'no mosetɨhwamnehono. O'o, ngko yo'mayo hwe Jouna sohumo Anɨtu hungkuno uyahonɨngki lɨmojo sohumo i'mofapmmentiso oso'nohino wosetɨhwamonne'no yohono. 
MAT.12.40	Hohonta Jouna inanɨku mɨkunɨmposo sohwoe sɨmehomo humentanɨngki sɨkuno hufa'u sɨhune memjao'mentisofoho. Oso pa'nyoso ngko A'amufe Hwomu sohwo'ni hwaho ajwomo'mo humentanɨ'mo sɨkuno hufa'u sɨhune womemjanɨmo'montonoho. 
MAT.12.41	Anɨtu kako a'amufe wonyo somjo tohinoso yano ilofiyo'ne sɨkuno somo a'amu ango Ninifonta'angoso nolɨkafɨkuji sekwo olohonta humalofo sokumo ole selɨfitnnefoho. Sekwo sekwoe honɨngkano wonyo somne'no sɨmeho mɨwolo'mokiyo'njo peho'no imentohofokulo. Ose selɨfitnnefoho. Hwapɨngoso a'amu Ninifoso hofɨko oso hungkuno Jouna lɨjwao'mentiso somo upa'nontɨfi hofɨkoe honɨngkano wonyo somne'no sɨmeho iwolo'mokumentohofofoho. I olo so'no olohonta hwe fihwo Jounamo yakolo'nnyo sohwo sekwo'njo olopo ko humasoso sekwo sekwoe honɨngkano wonyomne'no sɨmeho mɨwolo'mokiyofoho. 
MAT.12.42	Hwangku a'amufe yahino wonyo somne'no Anɨtu kako yano ilofo'ne sɨkuno somo i'mofapɨhwoso'no oso a'mu yofe engo hwaho mokosyohumayo'nesi kako hwaho mongkihnta'ni mokosyohumamojosi kako nolɨkafɨhwosi sekwo olohonta humalofo sokumo ole selonefoho. Sekwo Anɨtumo minɨngkayoso peho'nekulo. Ose selonefoho. Hwapɨngoso hohonta hwe yofe engo'njo Soulomoun humamojo sohonta oso a'musi kako hwaho ikanopo mta'angosi kako Soulomoun Anɨtuye hungkuno wolontɨhwano lonto kako sapmmentisofoho. I oso'no olohonta hwe nom'ne Soulomounɨmo yakolo'nnyo sohwo sekwo'nji olopo ko humaso sohumo sekwo kakimo minɨngkowalokuyohofo.
MAT.12.43	Towahuno wonyo kako a'amufe sɨmeho mo'mo humamojo sohumo oso ango somta'ni ulɨko'mahwosi nom'ne hwaho a'amu mohumunyopo usijo'no humayo'ne hafɨhafe wonyopi tɨpehwosi 
MAT.12.44	kakoe ango sɨmo'mjo somne'no asomo wapmmontonoho. Asomo nopɨhwosi a'amufe sɨmeho homo somo towahuno nom'ne sohwo anepo uhwonɨngkuhwosi sɨmeho hiso kiho'maso, hintalinyo yo'mayo wae nto yososo wopɨngomo uhwonɨmontonoho. 
MAT.12.45	Ose uhwonɨngkuhwosi kako nuhwosi nom'ne towahuno wonyo aho fehohnjo hopi'nono fehohnjo nom'ne mta'ni hufa'uyoso hofɨko hofɨkoe wonyoso sɨmo'mjo sohwoe yakolo'nnyo somo kako utɨmahwosi kakoe ango homo somo humayo'ne upemotawomontonoho. Oseso oso hwe huhwo sohwo sɨmo'mo kakoe wonyo humamojo sohwo kako olohonta wonyo mɨkunɨmposo somo humaho. Oso pa'nyo a'amu olohonta honɨngkano wonyomo humawo'nɨngkohofo somo u'mofapmmontonoho.
MAT.12.46	Jisas a'amu somo hungkuno ulontanɨngki Jisasɨye kona'wohi'nji hamnɨngkwa'wehwosanji i'mofapontɨfi yoloho'mo lohofapontɨfi Jisasɨ'nji hungkuno wolantane'yɨhwono ulɨmentohofofoho. [ 
MAT.12.47	Ose ulahonɨngkofi hwe fihwo Jisasɨmo ulɨmento, Hnna'wohi'nji hnnɨngkwa'wehwosanji hofɨko yoloho'mo lohofontɨfi kɨko'nji hungkuno wolantɨfe'no yalokwofo.] 
MAT.12.48	Ose ulahonɨngki Jisas ulɨmento, Nje na'u tɨhwolo. Nje nɨngkwahwosa tɨhwalo. Ose ulɨmentisofoho. 
MAT.12.49	Jisas ose ulonto kakoe inomokomoyo sohwamo aho upiyofonto ulɨmento, Uhwonɨmno. Olo nje na'uja, nje nɨngkwahwosa, olohohwa humalofo. 
MAT.12.50	A'amu nje Mpohwo ahwomomo humaso sohwoe hungkunomo tɨfi inɨngkawo'nɨngkohofoso nje nɨngkwahwosanji, nje nampohwosanji, na'ujanjoho. Ose ulɨmentisofoho.
MAT.13.1	Oso hohosohonta Jisas angomo nulɨko'manto mempo hohnta'ni humentisofoho. Noswonto kako ayo momɨngo sopo humamentisofoho. 
MAT.13.2	Osopo nohumentanɨngki a'amu pi'nɨngo engo uhu'makohonɨngkofi uhwononto Jisas yofayokinopo kotasonto osopo humamentisoso hwe moya'miso ayo momɨngo sopo loho'mentohofofoho. 
MAT.13.3	Oseso Jisas pahnnɨmo hungkuno pi'nɨngoso a'amu somo ulɨmentisofoho.
MAT.13.3	Ole ulɨmento, Hwe fihwo kakoe syohopo ufongoyo fisosomokao'mentisofoho. 
MAT.13.4	Fisosomokofahonɨngki ufongoyo fehohnjoso honɨngkanopo pɨwesyahonɨngki yɨhufo sohwa nopontɨfi manɨmentohofofoho. 
MAT.13.5	U, ufongoyo fehohnjoso hwaho sojo'njo sopo pɨwahu'mentisofoho. Oso hwaho hiso engo mo'mjo'maho. Oso'no oso ufongoeso komo'no foka'mentisofoho. 
MAT.13.6	Oseso mofehi'nyo ulonto ufongoyo pmpongo hwahomo'mo munjilofe'njo yonto yofoho imentisofoho. 
MAT.13.7	U, ufongoyo fehohnjoso nantɨpe yongo'njo sopo pɨwesyahonɨngki nantɨpe yongo'njoso komo'no fokofɨkwato lohofonto ufongoyo nontɨmo kingkulo'mentisofoho. 
MAT.13.8	U, ufongoyo fehohnjo hwaho afofo'njopo pɨwahu'mentisoso ne wopɨngo into'nɨmentisofoho. Ipisayo fehohnjoso pi'nɨngo engo (
MAT.13.9	Jisas ose ulonto ulɨmento, A'amu haloho'njo hwo'manji haloho upa'nono. Ose ulɨmentisofoho.
MAT.13.10	Oseso Jisasɨye inomokomoyo sohwa Jisasɨmo u'mantɨfi ulɨmentohofi, Yoloho mujoso pahnnɨmo hungkuno'nohini peho'no ulalokuno. 
MAT.13.11	Ose ulahonɨngkofi Jisas ulɨmento, Anɨtu kako yo'mayo ahwomomjo so'no hiyaso wo'mojoso sekwo sohwasimo nto setɨhwamentisofoho. I olo a'amu lomne'no Anɨtu huno muyo'njo uyono ulɨmentisofoho. 
MAT.13.12	U, hwe fihwo ngkine'no huno engo syafɨsyoso sohumo ngko huno nom'ne wopɨngo pi'nɨngo engo uyɨmnefoho. I hwe nom'ne sohwo ngkine'no huno mosyafɨsiyo'njo sohumo ngko huno nom'ne wopɨngoso muyɨmnefoho. 
MAT.13.13	Oso'no pahnnɨmo hungkuno'nohini ulalokweno. Hofɨko yo'mayo somo uhwonontɨfeso hwapɨngoso yofe mɨhwofe'njo iwo'nɨngkohofofoho. Yo'mayo so'no upa'nontɨfeso neso huno muyofoho. 
MAT.13.14	Hwe Aisaiya sohumo Anɨtu hungkuno uyahonɨngki lutɨhwamojo sohwo kako olo hungkunolo a'amu lomne'no mtɨ'mokumentisoso ne imo'nalofoho. Kako ole mtɨ'mokumento,
MAT.13.14	U, sekwo haloho upa'nɨfijoso sekwo oso hwapɨngo hiso huno maseyonehoho.
MAT.13.14	U, sekwo yo'mayo somo uhwonɨfijo kohi sekwo yofeso mɨhwopitnnehofo.
MAT.13.15	Oso a'amu hiso hofɨko huno anefoho.
MAT.13.15	Hofɨkoe haloho pɨjwomokosyohumunɨmentohofofoho.
MAT.13.15	Hofɨko tɨmo pijiyo'nnyofoho.
MAT.13.15	Ose miyo'njo yontɨfijontentesi ito'no nuhwonɨngkutnnesohilo.
MAT.13.15	Hofɨko haloho mopɨjwomokosyohumunyo'njo yontɨfijontentesi nupa'nɨngkutnnesohilo.
MAT.13.15	Oseso hofɨkoe huno ito'no uyɨhwonesohilo.
MAT.13.15	Hofɨko ikinjaofɨkuji ngkiyepono pontɨfijontentesi ngko wopɨngo umoku'mnesohilo.
MAT.13.15	Aisaiya ose mtɨ'mokumentisofoho.
MAT.13.16	I sekwo soku, sekwo sɨmonyo fiyɨmno. Sekwoe tɨmoso yo'mayomo yofe uhwofɨwo'nɨngkohofofoho. Sekwoe halohoso sefojɨwo'nɨngkisofoho. 
MAT.13.17	Ngko nehopi waselɨmonne'no yohono. Hohonta a'amu Anɨtuye hungkuno lutɨhwamotofo sohwanji a'amu nom'ne honɨngkano wopɨngo'nohini sohwanji yo'mayo sekwo uhwonɨwo'nɨngkohofo somo uhwonano lontɨfi yontɨfeso muhwonɨmmentohofofoho. Yo'mayo sekwo upa'nɨwo'nɨngkohofo so'no upo'nano lontɨfi yontifeso mupa'nɨmmentohofofoho.
MAT.13.18	Sekwo pahnnɨmo hungkuno fisosomokao'mentiso so'no hwapɨngoso upa'nɨmno. 
MAT.13.19	A'amuso Anɨtu a'amumo mokosyohumayo so'no upa'nontɨfi huno muyoso hofɨko ufongoyo honɨngkanopo pɨwasyonte pa'nyofoho. Hwe wonyo Seten noponto a'amufe hunomjo Anɨtu ho'nasyonteso wae yaofɨwo'nɨngkohoho. 
MAT.13.20	Ufongoyo hwaho sojo sopo pɨwasyonteso oso pa'nyoso a'amu kako hungkunomo upa'nonto kako komo'no sɨmeho mo'mo meho'nasyonto sɨmonyo iwo'nɨngkohoho. 
MAT.13.21	I oso'no kakoe pmpongo anefoho. O'o, kako we'enepi nolohofontanɨngki a'amu nom'neso Anɨtuye hungkunomo hwotoho wahmmo lososo oso a'amu nolohofontanjo huhwo sohumo tango engo uyahonɨngki kakoe pmpongo ane so'no pɨwasyɨwo'nɨngkohoho. 
MAT.13.22	U, fehohnjo nantɨpe yongo'njo sopo pɨwahi'nyoso ole, a'amu Anɨtuye hungkunomo upa'nonteso i, yo'mayo hwahoponjo somne'no huno syafɨsyonto hamniyoho engo woma'mo lonto yahonɨngki oso hiso Anɨtuye hungkunomo kingkulofɨwo'nɨngkohoho. Oso huhwo sohwo ne ane hweho. 
MAT.13.23	Ufongoyo hwaho wopɨngo sopo pɨwahi'nyoso oso a'amu haloho pento huno ito'no unyosofoho. Oso huhwo sohwo ne into'nɨwo'nɨngkohoho. Ne hiso ole, fiso pi'nɨngo engo (
MAT.13.24	Jisas pahnnɨmo hungkuno nom'ne ulɨmento, Anɨtu a'amumo mokosyohumayoso olo pa'nyofoho. A'amu fihwo kako uyo wopɨngoso syohopo ho'naofɨwo'nɨngkisofoho. 
MAT.13.25	Oso hwe huhwo sohwo kakoe a'amu'nji saho fosyowentanɨngkofi kakoe mango sohwo noponto hoja wonyo yongo'njoso uyo wopɨngo'njo sopo ho'nasyonto womentisofoho. 
MAT.13.26	Oso'no uyo wopɨngoso ne unto'nɨmo lonto yahonɨngki a'amuso uhwonɨmentohofoso hoja wonyo yongo'njo nolohofontanɨngki uhwonɨmentohofofoho. 
MAT.13.27	Uhwonontɨfi syoho ulohofiyoso syoho kakwoepono nowentɨfi ulɨmentohofi, Hwe engofo, kɨko uyo wopɨngoso jɨje syohopo fisosomokao'mentohinofoho. I olo hoja wonyo yongo'njo loso ntɨ'mta'angoto. Pipi yonto fokofalofoho.
MAT.13.28	Ose ulahonɨngkofi ulɨmento, Mango fihwo olo hiloso imentisofoho. Ose ulahonɨngki syoho ulohofiyo sohwa ulɨmentohofi, Oso hoja wonyoso nakwo wae yaofo'ne lakumo'nɨngkohoho. 
MAT.13.29	Ose ulohonɨngkahonɨngkofi ulɨmento, Awonoho. Sekwo hoja wonyoso wae yaopɨfijoso uyo wopɨngo so'nji sokapitnnoho. 
MAT.13.30	O'o, waweno. Uyo wopɨngo so'nji hoja wonyo so'nji wofokafiyo. Hwangku ne mayo sohonta ngko a'amu syoho hilo'njo somo ulɨmo. Sekwo hoja wonyo kaki'no mɨhwofɨkupmno. Oso fosyo engoso toho nyo'nefoho. I, uyo wopɨngo neso nje angomo mehu'meehumno. Ose ulɨmentisofoho.
MAT.13.31+MAT.13.32	Ose ulonto pahnnɨmo hungkuno nom'ne ulɨmento, Anɨtu a'amumo mokosyohumayoso olo pa'nyofoho. Iyo fiso kakoe yofe 
MAT.13.33	Ose ulonto Jisas pahnnɨmo hungkuno nom'ne ulɨmento, Anɨtu a'amumo mokosyohumayoso oso 
MAT.13.34	Jisas yo'mayo yo'mayo so'no pahnnɨmo hungkuno'nohini a'amu pi'nɨngo engo somo ulɨmentisofoho. Kako yoloho'nji ulɨmentiso'maho. O'o, kako pahnnɨmo hungkuno'nohino ulɨmentisofoho. 
MAT.13.35	Hwapɨngoso ole, hwe fihumo Anɨtu hungkuno uyahonɨngki lutɨhwamojo sohwo hohonta hungkuno mtɨ'mokumentisoso oso hohosohonta ne imo'nɨmentisofoho. Hungkuno ole,
MAT.13.35	Ngko a'amu somo hungkuno ulɨmo lɨ'mo pahnnɨmo hungkuno ulɨmo.
MAT.13.35	Yo'mayo hwaho songo imo'nɨmentiso mta'ango hiyaso mokosyohumayo so'no ngko wolɨjwao'mne'no yohono.
MAT.13.35	Ose mtɨ'mokumentisofoho.
MAT.13.36	Oseso Jisas a'amu pi'nɨngo engo somo nulɨko'manto angomno humentisofoho. Kakoe inomokomoyo sohwa kakimo nu'mantɨfi ulɨmentohofi, Oso pahnnɨmo hungkuno hoja yongo'njo syohoponjo so'no yolohoso fonaso. 
MAT.13.37	Ose ulahonɨngkofi Jisas ulɨmento, Hwe kako uyo wopɨngo fisosomokaofo sohwo A'amufe Hwomu hwo'nyoho. 
MAT.13.38	Syohoso oso olo hwaho humalohwone loponoho. Uyo wopɨngoso oso hwe moya'miso Anɨtuye a'amu nefoho. Oso hoja wonyo yongo'njo pa'nyoso Setenɨye a'amufoho. 
MAT.13.39	Oso hwe wonyo mango sohwo hoja wonyo uyo mofɨwo'nɨngkiso sohwo Setenɨyoho. Sɨkuno wosopayo mayo sohonta olo hwaho loponjo sɨkuno moi'wo imo'noso sohonta oso a'amu syoho ulohofiyo sohwa a'amu ahwomomjofoho. 
MAT.13.40	U, hofɨko hoja wonyoso nomɨhwofɨjɨkuji tohomo ho'nayopitnnefoho. Oso pa'nyoso hwangku sɨkuno moi'wo imo'noso sohonta imo'nonefoho. 
MAT.13.41	Ou, A'amufe Hwomu sohwo'ni nje ahwomomjo a'amu syoho ulohofiyo somo uhwojahonɨ'mo hofɨko olo hwaho loponjo a'amu nom'ne somo wonyo imokuwo'nɨngkohofo so'nji a'amu honɨngkano wonyo'njo somo nomɨhu'mokukuji 
MAT.13.42	toho engo nontɨmo noho'naopitnnefoho. A'amu wonyoso tohomo nohumafɨkuji tohino engo umnɨngkuhwoso'no humotaho engo lɨkuji hofɨkoe mango toho lo'nɨfitnnefoho. 
MAT.13.43	Oso hohosohonta Anɨtuye a'amuso hofɨko Anɨtu'njopo nohumafɨkuji mofehi'nyo liso hopa imo'nɨfitnnefoho. Jisas ose ulonto ulɨmento, A'amu haloho'njo hwo'manji kako upa'nono. Ose ulɨmentisofoho.
MAT.13.44	Anɨtu a'amumo mokosyohumayoso olo pa'nyofoho. Hwe fihwo nom'ne sohwoe hwahopo nohumanto hamniyoho ipofo yo'mayo wonyoangkafo hi'njoso ijopijisyahumentohofoso uhwononto sɨmonyo yonto apa'no hiyaso ekojɨsyahumentisofoho. Ekojisyasyonto kakoe ho'yango hwaho yo'mayoso nom'ne somo uyahonɨngki oso hiso'no hamniyoho uyahonɨngkofi kako hamniyoho hiso'nji oso hwaho hamniyoho ipofo'njo sopono mpe imentisofoho.
MAT.13.45	Hungkuno nom'ne ole, Anɨtu a'amumo mokosyohumayoso olo pa'nyofoho. Hwe fihwo kako nɨkuyoho wopɨngo'ne syoho imojo hweho. Kako nɨkuyoho wonyoangkafo'nohinoso wotɨpema'mo lonto imojo hweho. 
MAT.13.46	Oso hwe huhwo sohwo nɨkuyoho nom'ne somo hwofilo'nnyo sohumo uhwononto mpe uyɨmo lɨmentisofoho. Oseso kakoe ho'yango yo'mayoso nom'ne somo uyonto oso homo somta'ni hamniyoho nomanto nɨkuyoho hwofilo'nnyo somo mpo'mentisofoho.
MAT.13.47	Hungkuno nom'ne ole, Anɨtu a'amumo mokosyohumayoso olo pa'nyofoho. A'amu inanɨku ho'yo mijo ayomo motaswontɨfeso yo'mayo yo'mayo inanɨku pasyɨwo'nɨngkohofofoho. 
MAT.13.48	Ho'yo mangonepo yonto a'amuso hofɨko hojiyopono ifohusɨmpemotawentɨfi osopo nohumantɨfi hojiyopo ifaofontɨfi inanɨku wopɨngoso iku'yopo nomeho'nasyontɨfi inanɨku wonyoso nɨhu'nahone wae yaofɨwo'nɨngkohofofoho. Ose ulonto ulɨmento, 
MAT.13.49	Olo hwaho moi'wo imo'noso sohonta oso hopa ifitnnefoho. A'amu ahwomomjoso nopɨkuji a'amu wonyoso a'amu wopɨngo'njo lopo humalofo osomo wae yaopitnnefoho. 
MAT.13.50	Hofɨko nomafɨkuji tohomo ho'nayopitnnefoho. Oso a'amu wonyoso tohomo nohumafɨkuji humotaho engo lɨkuji tohino engo umnɨngkuhwoso'no hofɨkoe mango toho lo'nefitnnefoho. Ose ulɨmentisofoho.
MAT.13.51	Oso hungkuno moi'wo lonto inomokomoyo sohwamo ulohonɨmento, Yo'mayo hungkuno seloheso hwapɨngoso huno ito'no laseyohoho. Ose ulahonɨngki ulɨmentohofi, Eno. Huno nayohoho. 
MAT.13.52	Ose ulahonɨngkofi ulɨmento, Huno ito'no seisoso'no a'amu honɨngkano hungkuno lutɨhwawo'nɨngkiso sohwo kako nje inomokomoyo imo'noso'manji oso hwe huhwo sohwo ango engo kakwo'yohwo pa'nyo hweho. Kako kakoe ho'yango ango mta'ni yo'mayo songo'nji yofoho'nji womotoswapmmontonoho. Honɨngkano hungkuno wopɨngo so'nji nje hungkuno songo so'nji huno uyohoho.
MAT.13.53	Jisas oso pahnnɨmo hungkunoso moi'wo ulonto kako oso ango sopo ulɨko'ma'mentisofoho. 
MAT.13.54	Nulɨko'manto kako kakoe ango hwapɨngopono umentisofoho. Osopo nowento hofɨkoe tajo angomo Anɨtuye hungkuno lutɨhwahonɨngki a'amuso nupa'nontɨfi yomo yontɨfi lɨmentohofi, Kakoe huno hwapɨngo'njo loso kakoe yokumpohn'nyo yo'mayo wonyoangkafo a'amu miyɨwo'nɨngkiyohofo umokiyo'ne loso ntɨ'mta'ni ma'masoto. 
MAT.13.55	U, olo hwe lohwo sohwo kako ango molɨmojo sohwoe hwomuhwolaho. Kakoe kona'wohisi Maliyataho. Ou, Jemɨs, Jousep, Saimoun, Jutas oso homnɨngkwa'wehwo sohwaloho. 
MAT.13.56	Ou, kakoe nampohwosa nakwo'nji humalofo. I oso yo'mayo hopi'nonohino loso ntɨ'mta'ni ma'masoto. 
MAT.13.57	Hofɨko ose lontɨfi kakine'no sɨmeho wonyo umo'nɨmentisofoho. I oso'no Jisas ulɨmento, A'amumo Anɨtu hungkuno uyahonɨngki lɨmojo sohwo ango kengo hopi'nonohinopo kakoe yofe engo ho'nomawo'nɨngkohofofoho. I kakoe ango neso yofe ane hweho. Ose ulɨmentisofoho. 
MAT.13.58	Oseso Jisas oso ango hopo sopo a'amumne'no yo'mayo wonyoangkafo a'amu miyɨwo'nɨngkiyohofoso pi'nɨngo imentiso'maho. O'o, hwapɨngoso hofɨko sɨmeho hi'ntnnono muyo'nefoho.
MAT.14.1	Hohosohonta hwe yofe engo'njo hwaho mokosyohumayo Helout osohwo yo'mayo Jisas imentiso so'no upa'nɨmentisofoho. 
MAT.14.2	Nupa'nonto kakoe syoho ulohofiyo sohwamo ulɨmento, Olo hwe lohwo sohwo Joun A'amumo Mijo Kiyoma'mojo hweho. Kako poyo imo'nɨmentiso sohwo apa'no songo lɨka'mentisofoho. Oso'no yo'mayo wonyoangkafo a'amu miyɨwo'nɨngkiyohofoso kako iwo'nɨngkiso so'ne yokumpohn'nyo i'mofapmmentisofoho. Ose ulɨmentisofoho.
MAT.14.3	Helout kako oso hunoso peho'no syafɨhu'mentisoto. Hwapɨngoso Helout kako Jounɨmo impo'angomo muhumajonto ahwomo nano kilofahumentisofoho. Helout Jounɨmo impo'angomo peho'ne muhumatɨ'mentisoto. Hwapɨngoso kola'wehwoe Filipɨye ape Heloutiyasɨmne'nefoho. 
MAT.14.4	Hohonta Joun Heloutɨmo ulɨmento, Kɨko olo ape mahino loso hopo'maho. O'o, oso honɨngkano pisakino'njofoho. Ose ulɨwo'nɨmentisofoho. 
MAT.14.5	Ose ulahonɨngki Helout Jounɨmo wofonjahumo lonto yonteso kako a'amumne'no iyoho unɨmojo hweho. Hwapɨngoso a'amuso Jounɨmne'no ole syafɨhu'mentohofi, Joun sohumo Anɨtu hungkuno uyahonɨngki lutɨhwamojo hweho. Ose lɨmentohofofoho.
MAT.14.6	Sɨkuno nom'nehwi Helout kona'wohi aswo ma'mentiso sɨkuno somne'no huno syafɨsiyo'ne a'amu pi'nɨngo engo so'nji Heloutɨ'nji uhu'mokahonɨngkofi Heloutiyasɨye mu kako a'amu somne'no sɨmonyo yahonɨngki Helout sɨmeho wopɨngo umo'nɨmentisofoho. 
MAT.14.7	Sɨmeho wopɨngo umo'nyo so'no kako a'mu simo ulɨmento, Yokintahopone'no wakilɨmo. Ou, kɨko ngkimo yo'mayo so'no ntisoso wokijapmmonnoho. 
MAT.14.8	Ose ulahonɨngki a'mu simo kona'wohi huno uyɨmentisoso a'mu hisi Heloutɨmo ulɨmento, Kɨko Joun A'amumo Mijo Kiyoma'mojo sohwoe mnokino noswanopo yɨwojwosyalokumpehoji ntape.
MAT.14.9	Ose ulahonɨngki Helout kakoe sɨmeho tango umentisofoho. I oso'no a'amu hopi'nonohino nje hungkuno yokintahopone so'no upa'nɨngkohofo so'no syafɨsyonto ulɨmento, Oso a'musi nto lisofoho. Noho fiyɨmno. 
MAT.14.10	Ose ulahonɨngki a'amu syoho ulohofiyo sohwa impo'angomo noswontɨfi Jounɨye tɨ'wango iwofito'mentohofofoho. 
MAT.14.11	Oseso Jounɨye mnokinoso noswanopo iwojwosyalokumpentɨfi a'mu sijo simo nuyahonɨngkofi nomotawento kona'wohimo uyɨmentisofoho. 
MAT.14.12	Oseso Joun kakoe inomokomoyo sohwa kakoe pijafoso nomantɨfi ijopijisyasyontɨfi Jisasɨyepono nowentɨfi Joun ne'no ulɨmentohofofoho.
MAT.14.13	Jisas kako Jounɨye hungkunoso upa'nonto oso ango hopo sopo nulɨko'manto yofayokino manto hwaho a'amu anepono kako'nohino umentisofoho. A'amuso Jisas osopo humaho upa'nontɨfi hofɨkoe ango sopo nulɨko'mantɨfi Jisas womentiso somo hofɨko hwakano womentohofofoho. 
MAT.14.14	Jisas kakoe yofayokino ifohohosasyonto uhwonɨmentisoso hwe moya'mi pi'nɨngo engo somo uhwononto hitoho ulofahonɨngki hofɨkoe a'amu mnokino'njo somo wopɨngo umokumentisofoho.
MAT.14.15	Oso hohosohonta sɨkuno'nji kakoe inomokomoyo sohwa nopontɨfi ulɨmentohofi, Olo hwaho hopo lopo sopo a'amu aneponoho. Mofehi'nyo moi'wonoho. Kɨko olo hwe hwoya'mi lomo fɨluhwajo. Hofɨko nukuji wosopayo mpe uyɨfe. 
MAT.14.16	Ose ulahonɨngkofi Jisas ulɨmento, Peho'no ufitnnehofo. Sekwo huhwasi wosopayo uyɨmno. 
MAT.14.17	Ose ulahonɨngki ulɨmentohofi, Nakwo wopayo ane hwona'nyoho. O'o, wopayo aho fehohnjo hopi'nonohino'nji inanɨku hufa'u'nji oso'nohino weho. 
MAT.14.18	Ose ulahonɨngkofi ulɨmento, Ngkiyepono wopayoso motapmno.
MAT.14.19	Ose ulonto a'amu somo ulɨmento, Sekwo hoja lopo fosyohumamno. Ose ulonto oso wosopayo aho fehohnjo hopi'nohino so'nji inanɨku hufa'u'nji nomanto kako ahwomomo tɨmo uhwontohumanto Anɨtumo isamoyoka ulɨmentisofoho. Isamoyoka nto ulonto kako wopayo hiso kutɨkujo lohofonto kakoe inomokomoyo sohwamo nuyahonɨngki hofɨko a'amu somo uyɨmentohofofoho. 
MAT.14.20	A'amu hopi'nonohinoso wopayo hiso moi'wo nontɨfi sɨmeho uhnnɨngkahonɨngki hofɨko wosopayo nulɨfonao'mentohofoso nuhu'mokontɨfi sohwo ho'yo aho hopi'nono sɨfe mta'ni hufa'u mohu'memeehumentohofofoho. 
MAT.14.21	Oso hwe oso wosopayo nɨmentohofo sohwa 
MAT.14.22	Jisas kakoe inomokomoyo sohwamo ulɨmento, Sekwo yofayokino nomafɨkuji oso hwaho nongkihnta'ni sekwo sɨmo'mo mpanɨmno. Ose ulonto a'amu nom'ne somo hofɨkoe ango pone'no luhwatɨmentisofoho. 
MAT.14.23	Nolɨhwajonto ngko'nohini humahm'mo Mpohumo jomo ulɨmo lonto hwofɨki'nyo we'e sopono kotasɨmentisofoho. Sɨkuno'nji kako'nohini hwofɨki'nyo sopo humamentisofoho. 
MAT.14.24	Hohosohonta yofayokino mijo ajwo nompo nowahonɨngki ifofo yonto mijo engo ikwato lohofonto yofayokinomo ilokilojo mjoloho'mmentisofoho. 
MAT.14.25	Iyoho wolongkonɨmonto yahonjoso'nji Jisas mijo yokintahopo hano wento inomokomoyo sohwamo u'ma'mentisofoho. 
MAT.14.26	Nowentanɨngki inomokomoyo sohwa nuhwonontɨfi iyoho unɨngkahonɨngki lɨmentohofi, Mewosofoho. Ose lontɨfi iyoho yontɨfi youwo youwo lɨmentohofofoho. 
MAT.14.27	Oseso Jisas hofɨkimo komo'no joho ulɨmento, Sekwo yokumpohn'nyo hmmo'nɨmno. Ngkonoho. Sekwo iyoho ikutoho.
MAT.14.28	Ose ulahonɨngki Pita ulɨmento, Hwe Engofo, Kɨko Jisas ki'manji ngkimo ole njo, Mijopo lɨkofaofohoji ngkiyepono fɨpe. Ose njo. 
MAT.14.29	Ose ulahonɨngki Jisas ulɨmento, Oyomo. Ose ulahonɨngki Pita yofayokinomo nulɨko'manto mijo yokintahopo Jisasɨmo u'ma'mo lonto umentisofoho. 
MAT.14.30	Nowento ifofo somo nuhwononto iyoho unɨngkahonɨngki kako mijo womihulo'mto imentisofoho. Oso'no Pita Jisasɨmo joho ulɨmento, Hwe Engofo, nɨfo'maho.
MAT.14.31	Ose ulahonɨngki Jisas komo'no Pitamo aho umakonto ulɨmento, Pita, jɨje sɨmeho hi'ntnnonohinoso we'e'njo hwosoho. Kɨko ngko hopolɨkeno eso peho'no hnnɨngkino. 
MAT.14.32	Ose ulonto siko yofayokinomo kotosahonɨngki ifofo moi'wo imo'nɨmentisofoho. 
MAT.14.33	Oseso a'amu yofayokinomo humohumantohofo sohwa nuhwonontɨfi hwomtame ulohofontɨfi ulɨmentohofi, Kɨko Anɨtuye Hwomu Ne hwosoho. Ose ulɨmentohofofoho.
MAT.14.34	Hofɨko mijopo nowakentɨfi Ngkenesalet nongkihnta'ni ifohohosahumentohofofoho. 
MAT.14.35	Oso a'amu hopo soponta'angoso hofɨko yofe uhwofontɨfi lɨmentohofi, Jisasɨyoho. Ose lontɨfi ango hofɨko'njo mofone soponjo a'amu mnokino'njo somne'no joho ulɨmentohofoso hofɨko a'amu mnokino'njo somo kakiyepono itokwapmmentohofofoho. 
MAT.14.36	Itokwapontɨfi Jisasɨmo ulɨmentohofi, Hwe Engofo, nakwo jɨje manji'mofomo aho wokupm'mokano. Ose ulontɨfi hofɨko kakoe manji'mofomo aho upm'mokumentohofoso hofɨkoe mnokino moi'wo imo'nɨmentisofoho.
MAT.15.1	Oso hohosohonta a'amu Falisi sohwanji a'amu honɨngkano hungkuno lutɨhwamotofo sohwanji hofɨko Jelusalem ulɨko'mantɨfi hofɨko Jisasɨyepono pmmentohofofoho. 
MAT.15.2	Nu'mantɨfi ulɨmentohofi, Jɨje inomokomoyo lohwa nakwoe neyakwosafe yahino somo minɨngkayo'njo peho'no yalokwofo. Hofɨko wosopayo wonantɨfeso hofɨko aho mijo ito'no miyatɨku'nyofoho.
MAT.15.3	Ose ulahonɨngkofi Jisas ulɨmento, I sekwo sekwoe yahinomnohini inɨngkayo'ne Anɨtuye hungkunomo hwotoho peho'no feelokwofo. 
MAT.15.4	Anɨtu ole lɨmento, Kɨko jɨje mpohwo na'umo tɨfi finɨngkayo. U, a'amu fihwo kako hungkuno wonyo kanɨngkwohwo kona'wohimo uloso osohwo kako poyo wape'nono. Anɨtu ose lɨmentisofoho. 
MAT.15.5	I sekwo ole lɨwo'nɨngkohofo, Hwe fihwo kako hamniyoho hi'njo sohwo kanɨngkwohwo kona'wohimo ufo'mayo so'no, i kako sikimo ulɨmontonoho. Ngko hamniyoho yo'mayoso wosejapmmonji ko yoheso ngko ole nto lɨmalefoho. Ngko Anɨtumo uyɨmne'no yohono. Ose lososo kako kanɨngkwohwo ya'umo mufo'manehoho. Ose lɨwo'nɨngkohofɨhwasoho. 
MAT.15.6	Oso'no sekwo oso yahino homo somo inɨngkawowo'nɨngkohofo so'no sekwo Anɨtuye hungkunomo hwotoho fewo'nɨngkohofɨhwasoho. 
MAT.15.7	Sekwo a'amu mango'nohino hwasoho. Hohonta hwe Aisaiya sekumne'no hungkuno nehopi lɨmentisofoho. Ole nalɨmento,
MAT.15.8	Olo a'amu loso hofɨko hofɨkoe mango mta'ni nje yofe ho'nonɨmawo'nɨngkohofofoho.
MAT.15.8	I, hofɨkoe sɨmehoso ngkimo mantape'njo iwo'nɨngkohofofoho.
MAT.15.9	Hofɨko a'amu hwahoponjo sofe hunoso nomantɨfi Anɨtu mta'angofoho lontɨfi a'amu somo lutɨhwawo'nɨngkohofofoho.
MAT.15.9	Oso'no hofɨko ngkimo wonyopi jomo ntɨwo'nɨngkohofofoho.
MAT.15.9	Aisaiya ose lɨmentisofoho.
MAT.15.10	Jisas hwe moya'mimo ngkiyepono wapɨfento joho ulɨmentisofoho. Nopahonɨngkofi ulɨmento, Sekwo ito'no nɨpa'nɨngkuji huno fɨsyafɨhupmno. 
MAT.15.11	Yo'mayo jɨje mangomo johufase'mofososo oso jɨje honɨngkanomo wonyo imo'nnyo'ne'maho. O'o, yo'mayo jɨje mango mta'ni lisoso oso jɨje honɨngkanomo wonyo imokiyo'nefoho. 
MAT.15.12	Ose ulahonɨngki kakoe inomokomoyo sohwa Jisasɨmo nu'mantɨfi ulɨmentohofi, Oso hungkuno lohinoso a'amu Falisi sohwa nupa'nontɨfi sɨmeho wonyo umo'nɨngkohoho. Oso hiso'no kɨko huno lakiyohoho.
MAT.15.13	Ose ulahonɨngkofi Jisas ulɨmento, Yo'mayo ipisayo uyo'neso nje Mpohwo ahwomomo humaso sohwo kako mahulinyoso siki fokafoso somo Mpohwo kako pmpongo hi'nji wae yaofonefoho. 
MAT.15.14	Sekwo a'amu Falisi sohwamne'no uhwontohumamno. Hofɨkoe syohofoho. Hofɨko tɨmpi'nyo hwafoho. A'amu tɨmpi'nyo huhwo sohwa nom'ne a'amu tɨmpi'nyo somo honɨngkano iputɨhwawo'nɨngkohofɨhwafoho. Hwe tɨmpi'nyo sohwo nom'ne tɨmpi'nyo sohumo honɨngkano iputɨhwasoso oso hwa'u pi'nɨmomo wopɨwesyanjiyoho.
MAT.15.15	Ose ulahonɨngki Pita ulɨmento, Oso pahnnɨmo hungkuno nto lohinoso yoloho fonaso. 
MAT.15.16	Ose ulahonɨngki Jisas ulɨmento, Sekwo hoku huno ane kulaho. 
MAT.15.17	Ihwoni, yo'mayo hopi'nono mangomo josyohumawo'nɨngkiso oso hiso sɨmehomo wowo'nɨngkohoho. Sɨmeho mta'angoso monje noswaponto i'ango pi'nɨmomo wowo'nɨngkohoho. 
MAT.15.18	I, yo'mayo mango mta'ni swapɨwo'nɨngkisoso a'amufe huno mta'ni swapɨwo'nɨngkohoho. Oso hiso a'amufe honɨngkano wonyo imo'nɨwo'nɨngkohoho. 
MAT.15.19	Yo'mayo huno mta'ni swaponteso ole, huno wonyo syafɨsiyo, a'amumo fonjasiyo, nom'ne hwafe ape hufo iyo, ape sikinjomo wonyo ulohofo, yo'mayoso hufo iyo, hwasyo hungkunojo, sitofo hungkunojo, 
MAT.15.20	oso yo'mayo hiso a'amufe honɨngkano wonyo imokiyo'nefoho. Ou, a'amu fihwo kako kakoe aho mijo miyatɨku'nyo'njo ilohofɨhwosi wosopayo nososo oso hiso kakoe honɨngkano wonyo mmokonehoho. Ose ulɨmentisofoho.
MAT.15.21	Oseso Jisas oso ango hopo sopo nulɨko'manto nom'ne hwaho pone hufa'u Taiya'nji Saitoun'nji osopono umentisofoho. 
MAT.15.22	A'mu temtitofo kengosi hwaho Kenannta'ango noponto Jisasɨmo nu'manto joho ulɨmento, U, Hwe Engofo, kɨko Ntefitɨye imu hwosoho. Kɨko ngkine'no hitoho wakilofono. Towahuno wonyo sohwo nje mumo humaho. Nɨhu'no wonyo ulohofalofoho. 
MAT.15.23	Ose ulahonɨngki Jisas kako oso a'mu siye hungkunomo asomo mujo'njo imentisofoho. Oseso kakoe inomokomoyo sohwa Jisasɨmo nu'mantɨfi ulɨmentohofi, Olo a'mu losi kako joho lonto lonto tɨfi kinɨngkopalofoho. Kɨko asomo filɨhwajo.
MAT.15.24	Ose ulahonɨngkofi Jisas ulɨmento, A'amu Isɨlaelɨso honɨngkano'no tɨpeelokwofo. Oso a'amu somne'no Anɨtu lonuhwojahonɨngki pmmentohe hwo'nyoho. A'musi kako a'amu Isɨlael mta'angi'maho. Kako temtitofo kengiyoho. 
MAT.15.25	Ose ulahonɨngki a'musi kako noponto Jisasɨ'njo ne lopo hwomtame ulohofonto ulɨmento, Hwe Engofo, kɨko ngkimo nɨfo'maho. 
MAT.15.26	Ose ulahonɨngki Jisas a'amu Isɨlael so'ntnno a'amu temtitofo kengo so'ntnno pahnnɨmo hungkuno ulɨmento, U, nakwo mehomife wosopayo mehwasi sɨwojomo woho'nɨmofantantaho. O'o, awonoho. Oso wonyofoho. 
MAT.15.27	Ose ulahonɨngki a'musi syafɨhu'mento, Ngko a'amu Isɨlaelɨnɨ'maho. O'o, sɨwojo pa'nyi'nyoho. Ose syafɨsyonto ulɨmento, Hwe Engofo, kɨko nehopi lohino. I sɨwojoso hofɨko ilɨfiso hofekwo'yohwosa wosopayo nonontɨfi hu'mumokwojahonɨngkofi nɨwo'nɨngkohofofoho. 
MAT.15.28	Ose ulahonɨngki Jisas ulɨmento, U, a'mu losiyo, jɨje sɨmeho hi'ntnnohinoso engo'njo kiyoho. Kɨko peho'no kumo'noso oso kɨko wotɨpema'monnoho. Ose ulahonɨngki oso hohosohonta oso a'mu siye mu wopɨngo imo'nɨmentisofoho.
MAT.15.29	Jisas oso ango hopo sopo nulɨko'manto Mijo Ayo Ngkalili momɨngo mofone sopo nowento hwofɨki'nyo we'e sopo nosonto osopo humamentisofoho. 
MAT.15.30	Nohumentanɨngki hwe hwoya'mi pi'nɨngoso nu'mantɨfi a'amu sɨfe wonyo'njo so'nji a'amu tɨmpi'nyo so'nji yokino kokato'nnyo so'nji a'amu mampi'nyo so'nji wonyo'wonyo mnokino'njo so'nji oso pi'nɨngo engo somo Jisasɨye sɨfɨki'nyo'mo uhumatɨ'mentohofofoho. Uhumojahonɨngkofi Jisas wopɨngo umokumentisofoho. 
MAT.15.31	Oseso a'amuso uhwonɨmentohofoso a'amu mampi'nyoso hungkuno nɨhu'no ito'no lahonɨngkofi a'amu yokino kokato'nnyo'njoso wopɨngo imo'nɨngkahonɨngkofi, a'amu sɨfe wonyo'njoso hano uhwanɨngkofi a'amu tɨmpi'nyoso tɨmo honɨngkahonɨngkofi osomo uhwonontɨfi pisopisaho mjalɨmɨwentɨfi hofɨko Isɨlaelɨfe Anɨtu kakoe yofe ho'noma loho'mentohofofoho.
MAT.15.32	Jisas kakoe inomokomoyo sohwamo joho ulonto ulɨmento, Ngko olo hwe hwoya'mi lomne'no hitoho ntokwoho. Sɨkuno hufa'u sɨhune ngko'nji humantohofofoho. Hofɨko wosopayo anefoho. Mijoho'nohinofoho. Ngko lɨhwatɨme'manji u, hofɨko honɨngkanopo tɨmo sɨkuno'no ikuji nopɨwahupitnnoho. 
MAT.15.33	Ose ulahonɨngki kakoe inomokomoyo sohwa ulɨmentohofi, Olo hwaho lopo a'amu mohumunyoponoho. Nakwo olo a'amu pi'nɨngo engo somne'no wosopayo ntɨ'mta'ni manehwono. 
MAT.15.34	Ose ulahonɨngkofi Jisas ulɨmento, Sekwo wopayo alale weho. Ose ulahonɨngki ulɨmentohofi, Nakwoe wosopayoso aho fehohnta'ni hopi'nono fehohnta'ni hufa'uyoho. Oso'nji inanɨku we'eso anga'no anga'nohinoho.
MAT.15.35	Ose ulahonɨngkofi Jisas hwe moya'mi somo ulɨmento, Sekwo hwaho lopo fosyohumamno. 
MAT.15.36	Ose ulonto kako wopayo aho fehohnjo hopi'nono fehohnta'ni hufa'uyo oso'nji inanɨku'nji nomanto Anɨtumo isamoyoka ulonto wopayoso kutɨkujo lohofonto kakoe inomokomoyo sohwamo uyɨmentisofoho. Nomantɨfi oso hwe moya'mi somo uyɨmentohofofoho. 
MAT.15.37	A'amuso wopayo nontɨfi sɨmeho uhnnɨngkahonɨngki nulɨfee'mentohofoso mɨhu'mokumentohofofoho. Nomɨhu'mokontɨfi ho'yo aho fehohnjo hopi'nonohino fehohnta'ni hufa'u mehu'memeehumentohofofoho. 
MAT.15.38	Hwe sohwa oso wosopayo nɨmentohofoso 
MAT.15.39	Jisas oso hwe moya'mi somo noluhwajonto yofayokinomo nokotasontɨfi hwaho Makatan nongkihnta'ni wako'mentohofofoho.
MAT.16.1	A'amu Falisi sohwanji Satɨyusi sohwanji Jisasɨmo u'mantɨfi Jisasɨmo yamofo ulohofano lontɨfi ulɨmentohofi, Yo'mayo kengo wonyoangkafo a'amu miyɨwo'nɨngki yohofoso fonetɨhwaho. 
MAT.16.2	Ose ulahonɨngkofi Jisas ulɨmento, Mofehi'nyo wonɨngku'nɨmonto yahonɨngki ole lɨwo'nɨngkohofi, Ahwomo honɨjwo imo'nɨngkisoso mo'nɨngka jefo umontonoho. Ose lɨwo'nɨngkohofofoho. 
MAT.16.3	Imɨngo'nji sekwo himo sɨkwo'mno'nji ahwomo honɨyo'nohinomo uhwonontɨfi ole lɨwo'nɨngkohofi, Ifoyo wahu'montonoho lɨwo'nɨngkohofofoho. Sekwo ahwomomo uhwonontɨfi ifoyo yo'mayoso huno seyɨwo'nɨngkisofoho. I oso'no yo'mayo olohontajo imo'nalokunjoso Anɨtu uhwosopo'mentiso sohwo sekuye pono uhwatɨmentiso sohumo uhwonontɨfeso yofe mɨhwofe'njo yalokwofo. 
MAT.16.4	A'amu olohonta humalofo soku honɨngkano wonyo'njo kuyoho. Sekwo ngkine'no yo'mayo wonyoangkafo somo uhwonano ntontɨfi lontantokwofo. Ose ko ntɨwo'nɨngkohofoso ngko oso hiso mutɨhwamonnehono. O'o, Jouna hohonta humamojo sohwo uloho'mentiso hopaso oso'nohini wosetɨhwamonnoho. Ose ulonto Jisas hofɨkimo nulɨko'manto umentisofoho.
MAT.16.5	Jisasɨye inomokomoyo sohwa mijo nongkihnta'ni i'mofawentɨfi wopayo motayo so'no inɨngo mo'mentohofo so'no uhwonɨngkahonɨngkofi 
MAT.16.6	Jisas pahnnɨmo hungkuno ulɨmento, Upa'nɨmno. Sekwo a'amu Falisi sohwanji Satɨyusi sohwanjiye yahino somne'no i'waho fiyɨmno. Ito'no uhwontohumamno. 
MAT.16.7	Ose nupa'nontɨfi inomokomoyo sohwa ole hnnɨmentohofi, Nakwo wopayo momotape'njo ihwone so'no lohoho. 
MAT.16.8	Ose hnnɨmentohofo so'no Jisas huno uyahonɨngki hofɨkimo ulohonɨmento, Wopayo umofonyo iyo so'no peho'no hnnalokwofo. Sekwo ngkimo sɨmeho hi'ntnnono mantape'njo peho'no iwo'nɨngkohofɨhwasilo. 
MAT.16.9	Huno ne'no maseyoho liyohoho. Ngko a'amu 
MAT.16.10	I nom'ne sɨkuno somo wopayo aho fehohnjo hopi'nono nom'ne mta'ni hufa'uyoso hwe 
MAT.16.11	Ngko wosopayo so'no masejo'njo yalokwe so'no huno maseyo'njo peho'neto. O'o, a'amu Falisi sohwanji Satɨyusi sohwanjiye wopayo sa somne'no i'waho fiyɨmno. 
MAT.16.12	Ose ulahonɨngki inomokomoyo sohwa hofɨko huno ito'no syafɨhu'mentohofofoho. Jisas wosopayo so'no hungkuno mujo'njo imentisofoho. O'o, a'amu Falisi sohwanji Satɨyusi sohwanjiye hungkuno kokato'nnyo lutɨhwawo'nɨngkohofo so'no i'waho fiyɨmno ulɨmentisofoho.
MAT.16.13	Jisas kako ango Sisaliya Filipai osopono wento kakoe inomokomoyo sohwamo ulɨmento, A'amuso nohumantɨfi A'amufe Hwomu sohune'no pehofo mjolɨmɨwalokwofo. 
MAT.16.14	Ose ulohonɨngkahonɨngki ulɨmentohofi, A'amu fehohnjo ole lalokwofo, Joun A'amumo Mijo Kiyoma'mojo sohwolɨkeno. A'amu nom'ne fehohnjo ole lalokwofo, Ilaijatɨkeno. Nom'nihwa ole lalokwofi, Jelemaiyatɨkeno. Nom'ne a'amumo Anɨtu hungkuno uyahonɨngki lɨmojo sohwolɨkeno. Ose mjolɨmɨwalokwofo. 
MAT.16.15	Ose ulahonɨngkofi Jisas ulɨmento, Sekwo sohwasi ngkine'no pehofo ntɨwo'nɨngkohofɨhwasilo.
MAT.16.16	Ose ulohonɨngkahonɨngki Saimoun Pita ulɨmento, Kɨko Kɨlais Anɨtu kuhwosopo'mentiso hwosoho. Anɨtu songo humaso sohwoe Hwomu Ne hwosoho.
MAT.16.17	Ose ulahonɨngki Jisas ulɨmento, Saimoun Jounɨye hwomu sohwosi, kɨko sɨmonyo uyɨmonnoho. Ou, olo hilo so'no a'amu hwahoponjo fihwo mokitɨhwaho yohoho. O'o, awonoho. Olo hungkuno ntohino loso nje Mpohwo ahwomomo humaso sohwo kitɨhwahoho. 
MAT.16.18	Oso'no wakilɨmo. Kɨko Pita 
MAT.16.19	Anɨtu a'amumo mokosyohumayo so'no hwosampe-e'neso wokijapmmonnoho. Yo'mayo hwaho lopo kɨko wonyofoho lohoji nano mtitojoso i, oso hiso'no Anɨtu ahwomomo nto mtitokwoho. Yo'mayo hwaho lopo kɨko wopɨngofoho lohoji oso hiso'no Anɨtu kako ahwomomo wopɨngofoho nto lohoho. 
MAT.16.20	Ose ulonto inomokomoyo sohwamo ulɨmento, Sekwo nom'ne a'amu somo olo Kɨlais Anɨtu uhwosopo'mentiso lohweho ulɨkutoho. Ose ulɨmentisofoho.
MAT.16.21	Oso hohosohonta inomokomoyo sohwamo Jisas kako poyo imo'nyo so'ne yoloho uloma'mentisofoho. Ole ulɨmento, Ngko Jelusalemne'no uhwahonɨ'mo hwe engo sohwanji a'amu tajo ango syoho'njo sohwanji a'amu honɨngkano hungkuno lutɨhwamotofo sohwanji ngkimo tohino engo ntapɨkuji fonjanɨhufitnnefoho. I oso'no sɨkuno hufa'u sɨhune memjanɨmofɨhwoso'no ngko apa'no songo wolɨka'monnoho.
MAT.16.22	Ose ulahonɨngki Pita Jisasɨmo we'enepi ipemotawento yoka ole uloma'mento, Hwe Engofo, olo nalohino loso Anɨtu ihwoloho. O'o, osohiso kikimo moku'manehoho. 
MAT.16.23	Ose ulahonɨngki Jisas ikinjonto Pitamo ulɨmento, Pita, jɨje hungkunoso ngkilaho. Anɨtuye'maho. O'o, Setenɨye hungkunofoho. Kɨko Seten sohwosi i'waho ntohofo. Jɨje hungkunomo ngko haloho mokupa'nɨmnehono. Kɨko nje hohujo lo'mo filoho'nawofo.
MAT.16.24	Ose ulonto inomokomoyo nom'ne sohwamo Jisas ulɨmento, U, a'amu fisoku ngkimo wonnɨngkopano lɨfijo'manji sekwo sekwoe yo'mayo hi semo'nɨwo'nɨngkiso so'nji sekwoe yofe so'nji monje yahinɨngkuji sekwo nje yofe'no poyo pe'nyo so'no iyoho miyo'njo ifijoso ngkimo mofone sopo tɨfi nnɨngkapmno. 
MAT.16.25	A'amu fihwo kakoe songo humayoso yokumpohn'nyo womokosyohumamo lososo kakoe songo ne'no humayoso wopɨwahu'mtonoho. Oso'no a'amu fihwo ngkine'no huno uyahonɨngkuhwosi kakoe humayoso pɨwasyososo hwangku kakoe humayoso wotɨpema'montonoho. 
MAT.16.26	A'amu fihwo kako Anɨtumne'no hohujo ikinjaofɨhwosi kako olo hwaho loponjo ho'yango hamniyoho yo'mayoso engo hu'meesyontoso sohwo kako tɨkanomo weso'manji oso ho'yango yo'mayoso pipi ufo'maneto. Awonoho. I, kakoe songo humayoso ne ane'manji kako pipi yone'elo. Awonoho. Kako songo humayo'ne neso mpe pipi uyɨmtolo. 
MAT.16.27	A'amufe Hwomu sohwo kanɨngkwohwoe yokumpohn'nyo so'nji a'amu ahwomomjo so'nji pososohonta a'amu olo hwaho lopo humalofo somo yo'mayo yahino iwo'nɨngkohofo so'no yano ulofiyonefoho. 
MAT.16.28	Ose ulonto ole ulɨmento, Ngko hungkuno nehopi waselɨmonne'no yohono. A'amu olo hwaho lopo nakwo'nji olohonta humalofo fehohnjoso mape'nontanɨngkuji A'amufe Hwomu kako hwe yofe engo'njo sohwo a'amu mokosyohumayo'ne pososohonta nuhwonɨfitnnefoho. Ose ulɨmentisofoho.
MAT.17.1	Sɨkuno aho fehohnjo hopi'nono fehohnta'ne anga'no memjaofahonɨngki Jisas kako Pita'nji siko'nɨkwa'i Jemɨsɨ'nji Jounja oso hwa nutɨmanto hofɨko hwofɨki'nyo sawemo engo sopono kotasɨmentohofofoho. Hofɨko'nohini humamentohofofoho. 
MAT.17.2	Nohumantɨfi Jisasɨye a'apahoso nom'ne ulohopisahonjoso uhwonɨmentohofofoho. Kakoe sɨmo'mangoso mofehi'nyo lawo'nnyo imo'nɨmentisofoho. Kakoe manji'mofo yo'mayo hopi'nono nɨhu'no halojo imo'nɨmentisofoho. 
MAT.17.3	Ose uhwonontɨfi uhwonɨmentohofoso hwe hufa'u ahwomo mta'ango sohwa'u Mousesɨ'nji Ilaija'nji siko noponji Jisasɨ'nji hungkuno hnnɨmentohofofoho. 
MAT.17.4	Pita kako huno pi'nɨngo syofɨsikaofonto Jisasɨmo ulɨmento, Hwe Engofo, nakwo olopo humentani sehonɨngkuhwoneso wopɨngofoho. U, ngko olopo ango hufa'u sɨhune molɨmeso wopɨngotaho. Anga'no kɨko'ne, nom'ne Mousesɨmne, nom'ne Ilaijamnefoho.
MAT.17.5	Ose ulontanɨngki himo engo pomponaho pa'nyoso hofɨkimo ifeehu'mo kohumentisofoho. Oso himo homo somta'ni ole ho'nɨmento, Olohwo nje Hwomufoho. Ngko kakine'no hi nɨmo'nɨwo'nɨngkiso hweho. Kakoe yahino so'no nje sɨmeho wopɨngo nɨmo'nɨngkohoho. Kakoe hungkunomo sekwo haloho upa'nɨmno.
MAT.17.6	Ose ho'nɨngkahonɨngki Jisasɨye inomokomoyo sohwa nupa'nontɨfi iyoho unɨngkahonɨngki hofɨkoe sɨmano hwahomo mongkuto'mentohofofoho. 
MAT.17.7	Ose nohumentanɨngkofi Jisas hofɨko'njo tɨfone lopo noponto aho umakumentisofoho. Numakonto ulɨmento, Sekwo filɨkapmno. Iyoho ikutoho. 
MAT.17.8	Ose ulahonɨngki hofɨko tɨmo honontɨfi nom'ne a'amumo muhwonyofoho. O'o, hofɨko Jisas kako'nohini humentanɨngki uhwonɨmentohofofoho.
MAT.17.9	Hofɨko oso hwofɨki'nyo hopo sopo nokotapontɨfi Jisas hungkuno yokumpohn'nyo ulɨmento, Olo hiloso nuhwonɨngkohofo loso'no nom'ne a'amumo olohonta nulɨkutoho. O'o, hwangku A'amufe Hwomu sohwo poyo imo'nɨngkuhwosi apa'no songo lɨkafoso sohonta ou, sekwo filutɨhwanɨngkuno.
MAT.17.10	Ose ulahonɨngki kakoe inomokomoyo sohwa ulɨmentohofi, A'amu honɨngkano hungkuno lutɨhwamotofo sohwa ole lɨwo'nɨngkohofi, Ilaija kaki'no wapmmontonoho. Tɨfi sohonta Kɨlais hwe Anɨtu uhwosopo'mentiso sohwo wapmmontonoho. Oso hiso peho'no lalokwofo.
MAT.17.11	Ose ulahonɨngkofi Jisas ulɨmento, Ou, hungkuno nehopi lalokwofo. Ilaija kako nopɨhwosi yo'mayo hopi'nono ito'no wesyohumamtonoho. 
MAT.17.12	I, ngko waselɨmonne'no yohono. Ilaija kako nto pmmentisofoho. Osohune'no a'amuso yofe mɨhwofe'njo yontɨfi hofɨko hofɨkoe hwahoponjo hunomnohini inɨngkawentɨfi yo'mayo wonyo uloho'mentohofofoho. Oso pa'nyo hwangku A'amufe Hwomu sohumo tohino engo uyɨfitnnefoho. 
MAT.17.13	Jisas ose ulahonɨngki kakoe inomokomoyo sohwa huno ole uyɨmentisofo kako Joun A'amumo Mijo Kiyoma'mojo sohwo Ilaija pa'nyo sohune'no nalohoho. Ose syafɨhu'mentohofofoho.
MAT.17.14	Oseso hwofɨki'nyopo nta'ni nokotapontɨfi a'amu pi'nɨngo engo'njo sopo ifɨwahonɨngkofi hwe fihwo kako Jisasɨmo nu'manto hwomtame ulohofonto ulɨmento, Hwe Engofo, kɨko nje hwomumne'no hitoho wakilofono. Kako nopɨwasyonteso yomo yomo iwo'nɨngkiso hweho. 
MAT.17.15	Kakoe a'apahoso nɨhu'no wonyofoho. Sɨkuno pi'nɨngo somo kako tohomo hwafɨwo'nɨngkiso hweho. U, sɨkuno fehohnjo kako mijomo hwafitohm'mofɨwo'nɨngkiso hweho. 
MAT.17.16	Ngko jɨje inomokomoyo sohwamo nje hwomumo uhwojahohweso. I, hofɨko wopɨngo mmokoho yohofo. Hofɨko hopo'maho.
MAT.17.17	Ose ulahonɨngki Jisas ulɨmento, Hwe moya'mi olohonta humalofo soku, sekwo Anɨtu sɨmeho hi'ntnnono muyo kuyoho. Sekwoe honɨngkano ito'nohino'maho. Oso yahino hiso ne'no weso'manji ngko sekwo'nji humayoso sɨkuno alale womemjanɨmo'montolɨkeno. Ngko sekwoe tango ngkimo nɨ'mayoso sɨkuno alale womemjanɨmo'montolɨkeno. Ngko'njo lopo hwomu huhwo sohwo uhwojapmno. 
MAT.17.18	Ose ulonto Jisas oso towahuno wonyo sohumo yoka ulahonɨngki towahuno wonyo sohwo oso hwomu sohumo ulɨko'ma'mentisofoho. Hwomu huhwo sohwo wopɨngo komo'no imo'nɨmentisofoho.
MAT.17.19	Oseso kakoe inomokomoyo sohwa Jisasɨyepono nopontɨfi hofɨko'nohini nohumantɨfi ulɨmentohofi, Pipilo. Nakwo oso towahuno wonyoso wae meeofesofo.
MAT.17.20	Ose ulahonɨngkofi Jisas ulɨmento, Ou, ngko nehopi waselɨmonne'no yohono. Sekwo ngkimo sɨmeho hi'ntnnonohinoso montopantokuyohofo. Sekwo ngkimo nnɨngkape-eso nɨhu'no we'e patnnyo uyo pa'nɨngo'manji u, sekwo olo hwofɨki'nyo lomo kɨko nolɨkafohoji fɨwano, ose ulɨkujo'no hwofɨki'nyo sohwo wamtonoho. Sekwoe sɨmeho hi'ntnnonohinoso oso patnnyo uyo we'eso pa'nyo hi'njo hwasɨ'manji u, sekwo yo'mayo hopi'nonohinoso ikutnne hwasoho. 
MAT.17.21	[I oso hiso'no olo towahuno wonyo loso'no wae yaofo'neso honɨngkano anga'nohino weho. Oso honɨngkanoso olenoho. Sekwo Mpohumo jomo'nohino ujo'manji wosopayo manyo'njo humayo so'ntnno ifijoso olo towahuno wonyo loso a'amumo ulɨko'mayo'nefoho.]
MAT.17.22	Jisas kakoe inomokomoyo sohwanji hwaho Ngkalili i'mofawentɨfi Jisas ulɨmento, Ngko A'amufe Hwomu sohwo'nɨmo nje mango sohwafe ahomo ho'nanɨsyɨkujo'no 
MAT.17.23	hofɨko wofonjonɨsyantɨfeho. I oso huhwo sohwo sɨkuno hufa'u sɨhune memjaofɨhwoso'no Anɨtu apa'no songo ulɨka'montonoho. Ose ulahonɨngki inomokomoyo sohwa sɨmeho tango engo uyɨmentisofoho.
MAT.17.24	Jisas kakoe inomokomoyo sohwanji ango Koponeyam i'mofɨwahonɨngkofi a'amu tajo angomne'no hamniyoho mawo'nɨngkohofo sohwa Pitamo nu'mantɨfi ulɨmentohofi, Sekwoe hwe engo sohwo kako tajo angomne'no hamniyoho ho'naofɨwo'nɨngkiso hwolaho.
MAT.17.25	Ose ulahonɨngkofi Pita ulɨmento, Ikofo.
MAT.17.25	Ose ulonto Pita angomo noswahonɨngki Jisas Pitamo kaki'no ulɨmento, Saimoun, kɨko huno peho'no kiyohoho. Olo hwaho loponjo hwe yofe engo'njo hwaho mokosyohumayo sohwa hofɨko hamniyoho yo'mayoso tɨhumta'ni mawo'nɨngkohofoto. Hofɨko'montohwa mta'nɨngotaho. A'amu kengo sohwa mta'angotaho.
MAT.17.26	Ose ulohonɨngkahonɨngki Pita ulɨmento, A'amu kengo sohwa mta'ango mawo'nɨngkohofofoho. Ose ulahonɨngki Jisas ulɨmento, I, ose'manji hofɨko'montohwa hamniyoho moho'naopitnnehofo. Oso'no ngko Anɨtuye hwomu sohwo'ni peho'no uyɨmonnto. 
MAT.17.27	I oso hiso'no hofɨko nakumne'no huno wonyo nosyonafɨhupitnnoho. Kɨko mijo momɨngopono uhuji ingkuso finjasyo. Inanɨku sɨmo'mjo injwapojoso kakoe mangomo kɨko hamniyoho tajo angomne'no hopaso wotɨpema'monnoho. Oso hamniyohoso nomahoji nekumne'no tajo angomne'no foho'namofo. Ose ulɨmentisofoho.
MAT.18.1	Hohosohonta Jisasɨye inomokomoyo sohwa kakimo nu'mantɨfi ulɨmentohofi, Anɨtu a'amumo mokosyohumayo so'no nakwo sohwona'ni yofe engo hwofilo'nnyoso tɨhwolo.
MAT.18.2	Ose ulohonɨngkahonɨngkofi Jisas mehomi fihumne'no joho ulonto kako'njo lopo mɨhumajonto 
MAT.18.3	ulɨmento, Hungkuno nehopi waselɨmonne'no yohono. Sekwo honɨngkano wonyo somne'no sɨmeho mɨwolo'mokiyo'njo ifijoso olo mehomi lohwo pa'nyo mmo'ny'njo'manji sekwo Anɨtumo mohumafitnnefoho. 
MAT.18.4	Anɨtu a'amumo mokomosyohumayo so'no a'amu fihwo ngko yo'mɨngohwonɨ'maho loso oso humo Anɨtu ole ulonefoho. Kɨko yofe engo'njo hwosoho. Ose ulonefoho. 
MAT.18.5	A'amu fihwo kako olo mehomi lopa'nyo sohumo nje yofe ho'nonɨmayo'ne ufo'maso sohwo kako ngkimo nɨfo'makwoho.
MAT.18.6	Olo mehomi ngkimo sɨmeho hi'ntnnono ntapɨwo'nyo sohumo a'amu huno wonyo'njo fihwo ulososo, Jisasɨmo hohujo fikinjaofo. Honɨngkano wonyo lomo tɨfi finɨngkayo. Ose uloso sohwo mehomi huhwo sohwo honɨngkano wonyomo inɨngkayo so'no oso hwe huno wonyo'njo huhwo sohumo Anɨtu tohino mɨkunɨmposo uyonefoho. Oso'no oso hwe huhwo sohwo wonyo hiso miyo sohonta sojo mɨkunɨmposo engo so'nji kakoe tɨ'wangomo impe ifakojujɨkuji mijomo ho'naofontɨfitentesi wopɨngo'nesohilo.
MAT.18.7	A'amu nom'ne sohwoe honɨngkano wonyo umokiyo sohumne'no hitoho ntokwoho. I oso yahino imo'nyoso a'amu huhwo sohwo tohino mɨkunɨmposo nomane hweho. Oso'no kakine'no hitoho ntofantofoho.
MAT.18.8	Jɨje sɨfe aho honɨngkano wonyo imokososo sɨfe aho hiso nohwempehoji foho'namofo. A'amu sɨfe aho anga'nohino'njo sohwo honɨngkano wopɨngo tɨpemayoso wopɨngofoho. U, sɨfe aho hufa'u'njo honɨngkano wonyo imokuhwoso'no nɨhu'nahone tɨkanomo wenefoho. 
MAT.18.9	Jɨje tɨmo honɨngkano wonyo imokososo tɨmoso fitɨhwotofaofo. A'amu tɨmo anga'nohino'njo sohwo honɨngkano wopɨngo tɨpemayoso wopɨngofoho. U, tɨmo hufa'u'njo sohwo honɨngkano wonyo imokuhwoso'no nɨhu'nahone tɨkanomo wenefoho.
MAT.18.10	Olo mehomi lomne'no sekwo yo'mɨngohwasɨ'maho ulɨkutoho. O'o, sekwo upa'nɨmno. A'amu ahwomomjoso mehomi lomo ito'no mokosyohumawo'nɨngkohofofoho. Yo'mayoso mehomi lomo u'maso so'no Mpohumo ulɨwo'nɨngkohofofoho. [ 
MAT.18.11	Hwapɨngoso A'amufe Hwomu sohwo'ni a'amu wonyo honɨngkanomo humentanɨngkuji somne'no utɨmayo'ne pmmentohefoho.]
MAT.18.12	Huno pipi seyohoho. Hwe fihwo kako yahu 
MAT.18.13	Notɨpemahwosi kako yahu anga'nohino isɨpeeofo sohune'no sɨmonyo umontonoho. Nom'ne yahu 
MAT.18.14	Oso pa'nyo sekwoe Mpohwo ahwomomo humaso sohwo kako we'e lomne'no ole lalofi, Ngko mehomi lomne'no misɨpeefe'njo yohono. Ose lalofoho.
MAT.18.15	Jɨje a'amu kikimo wonyo kilohofososo kɨko kakimo u'mahoji siko'nohini humahosɨsi kakoe wonyo'no yoloho uso. Kako jɨje hungkunomo nupa'nɨngkuhwosɨ'manji u, jɨje a'amu ne apa'no umo'nɨmontonoho. 
MAT.18.16	Kako Jɨje hungkunomo haloho maposo'njo'manji kɨko nom'ne a'amu anga'nohinotɨkeno hufa'ulɨkeno oso hwa tɨpemahoji hwe wonyo kilohofoso sohwoepono fɨwanɨmno. Osopo i'mofakuji a'amu hufa'ulɨkeno hufa'u sɨhunetɨkeno oso hwa wolɨjwaopɨfe. 
MAT.18.17	Kako hofɨkoe hungkunomo haloho maposo'njo'manji e'wa, a'amu hopi'nonohino sekwo'nji Anɨtumne'no uhu'mokuwo'nɨngkohofo sokumo ulɨmno. I a'amu hopi'nonohino sofe hungkunomo haloho maposo'njo'manji, e'wa kako a'amu kengo pa'nyo hweho. Oso a'amu huhwo sohwo kengopo uhumajipijo osopo wohumamontonoho.
MAT.18.18	Hungkuno nehopi waselɨmo. Yo'mayo olo hwaho lopo sekwo wonyofoho lɨkuji nano mtitojoso i, oso hiso'no Anɨtu ahwomomo nto mtitokwoho. Yo'mayo olo hwaho lopo sekwo wopɨngofoho lɨkuji oso hiso'no Anɨtu kako ahwomomo wopɨngofoho nto lohoho.
MAT.18.19	Hungkuno nom'ne waselɨmo. Olo hwaho lopo a'amu hufa'u hwa'u yo'mayo so'no sɨmeho afa inɨngkohosɨsi Mpohumo oso hiso'no jomo ulisoso nje Mpohwo ahwomomo humaso sohwo wosejapmmontonoho. 
MAT.18.20	A'amu hufa'u sohwa'u sɨhune sohwa hofɨko nje yofemne'no uhu'mokukuji nohumentanɨngkuji ngko hofɨko'njo ajwo'mo wohumamonnoho.
MAT.18.21	Oso hohosohonta Pita Jisasɨmo u'manto ulɨmento, Hwe Engofo, nje a'amu sohwo wonyo ntohofɨwo'nɨngkiso so'no ngko oso wonyo so'no wae alale uyɨmonnto. Wayo yao'mneso aho fehohnjo hopi'nono nom'ne mta'ni hufa'u oso hopolaho.
MAT.18.22	Ose Ulohonɨngkahonɨngki Jisas ulɨmento, Ngko aho fehohnjo hopi'nono nom'ne mta'ni hufa'uyo makilohoyohono. O'o, wae iyoso ne'nohini 
MAT.18.23	Oso'no Anɨtu a'amumo mokosyohumayo so'no kako a'amufe wonyo wae yaofo'ne yahinoso olenoho. Hwe yofe engo'njo sohwo kakoe syoho ulohofiyo sohwa yo'mayo siki mawo'nɨngkohofo so'no hamniyoho hwangku ho'nasiyo'ne hungkuno mɨhwajiyo'ne uyɨmo lɨmentisofoho. 
MAT.18.24	Oso'no kako syoho emanto syoho ulohofiyo anga'nohino fihwo kakoe yo'mayo siki mawo'nɨngkiso sohwo kakoe hamniyoho moho'naofe'njoso olenoho. 
MAT.18.25	Kakoe hamniyoho nɨhu'no ane hweho. Oso'no hwe engo sohwo ulɨmento, Olo hwe lohwo'nji kakoe ape'nji mehom'nji yo'mayo hopi'nonohino so'nji nom'ne sohwa hofɨkoe siki syoho ulohofiyo so'no mpe uyɨfe. Hamniyoho mpe ifijoso kako moho'naofe'nefoho. 
MAT.18.26	Ose ulahonɨngki hwe huhwo sohwo kakoe hwe engo sohwoe sɨfe ki'nyo'mo hwomtame ulohofonto humotaho lonto ulɨmento, Nje hwe engofo, we'enepi nohontohumaho. Nohontohumahoji ngko hamniyoho hopi'ɨnono wokijapmmonnoho. 
MAT.18.27	Ose ulahonɨngki hwe engo huhwo sohwo kakine'no hitoho ulofahonɨngki hamniyoho moho'nasiyo'njo imentiso so'no wae yaofahonɨngki hwe sohwo yo'mayo siki mawo'nɨngkiso so'no hamniyoho nɨhu'nahone muyonehoho.
MAT.18.28	I oso'no syoho ulohofiyo sohwo noswolɨkofaponto uhwonɨmentisoso kakoe syoho afa'nono iyo sohumo uhwonɨmentisofoho. Osohwa kakinta'ni yo'mayo siki ma'nnyoso 
MAT.18.29	Ose ulahonɨngki hwe syoho afa'nono iyo sohwo hwomtame pɨwehumawento ulɨmento, Ngkine'no hitoho kilofɨhwoso'no nohontohumaho. Jɨje hamniyoho wokijapmmo. 
MAT.18.30	Ose ulahonɨngki ngkilaho ulonto impo'angomo intofahumentisofoho. Osopo intofasyonto ulɨmento, Kɨko osopo nohumahoji nje hamniyoho ntapohojo'no ngko wakisɨhuto'mnoho. Ose ulɨmentisofoho.
MAT.18.31	Ose yahonɨngki syoho afa'nono nom'ne sohwa yo'mayoso uhwonontɨfi sɨmeho tohino umnɨmentisofoho. Sɨmeho tohino umnɨngkahonɨngki hwe yofe engo'njo sohumo oso hiso'no ulɨmentohofofoho. 
MAT.18.32	Ose nupa'nonto syoho ulohofiyo huhwo sohune'no joho ulonto ulɨmento, Kɨko syoho ntohofiyo wonyo hwosoho. Ose ulonto ulɨmento, Sɨmo'mo kɨko ngkimo humotaho sontahonɨngkini hamniyoho hopi'nono montape'njo imentohino so'no ngko wae yakumo'male hwosoho. 
MAT.18.33	Ngko kikine'no hitoho ntofiso hopaso kɨko nom'ne a'amu syoho afa'nono iyo sohumne'no hitoho makilofe'njo peho'neto. 
MAT.18.34	Ose ulonto sɨmeho tohino umnɨngkahonɨngki tohino engo uyɨwo'nɨngkohofo sohwafe ahomo ho'nahumentisofoho. Ho'nasyonto ulɨmento, Kɨko osopo humahoji nje hamniyoho hopi'nonohinoso ntapohojo'no wakisɨhuto'monnoho. 
MAT.18.35	Oso pahnnɨmo hungkunoso Jisas nulonto ulɨmento, Sekwo nom'ne sofe wonyo selohopijoso wae meefe'njo ifijo'manji u, oso pa'nyo nje Mpohwo waseloho'montonoho. Ose ulɨmentisofoho.
MAT.19.1	Jisas oso hungkunoso hopi'nono losojwaofonto kako Ngkalili nulɨko'manto kako hwaho Jutiya Mijo Joutan nongkihnta'ni wako'mentisofoho. 
MAT.19.2	Oso hopo sopo a'amu pi'nɨngo engoso Jisasɨmo tɨfi inɨngkamotofofoho. A'amu mnokino'njo somo Jisas wopɨngo umokumentisofoho.
MAT.19.3	Oseso a'amu Falisi sohwa Jisasɨmo yamofo ulohofano lontɨfi nu'mantɨfi ole ulohonɨmentohofi, Honɨngkano hungkunoso ole wo'nnyotaho. Hwe fihwo yo'mayo wonyo'wonyo so'no kakoe ape wae yaofoso wopɨngotaho.
MAT.19.4	Ose ulohonɨngkahonɨngkofi Jisas ulɨmento, Sekwo Anɨtuye hungkuno olo so'no huno maseyo'njo liyohoho. Anɨtuye yo'mayo hopi'nono mtɨ'mokumentiso sohonta kako hwe'nji ape'nji mtɨ'mokumentisofoho. 
MAT.19.5	Nomtɨ'mokonto ole lɨmento, Olo hilo so'no fihwo kanɨngkwohwo kona'wohimo ulɨko'mahwosi kakoe ape'nji nem'no makotoku woloho'nanjiyoho. Siko'ya'u anga'nohino umo'nanjiyoho. 
MAT.19.6	Oseso siko a'amu hufa'u umo'nanji'maho. O'o, sikoe a'apahoso anga'nohino umo'nanjiyoho. Oso'no Anɨtu osiya'umo nto mekotɨjwahumasofoho. U, oloso nomtɨhuposo'eno.
MAT.19.7	Ose ulahonɨngki a'amu Falisi sohwa ulɨmentohofi, I oso'no Mouses kako olo hungkunolo peho'no mtɨ'mokumentisoto. A'amu kako ape woho'nahumo lɨhwosi oso hiso'no iyoswomo mtɨ'mokuhwosi a'mu simo uyahojɨhwosi woho'nahumontonoho. Oso pipilo.
MAT.19.8	Ose ulohonɨngkahonɨngkofi Jisas ulɨmento, A'amu yokumpohn'nyo imo'nɨmentohofo so'no Mouses olo hungkunolo mtɨ'mokumentisofoho. I sɨmo'mo ne'mo olo yahino loso mmo'nɨmmojofoho. 
MAT.19.9	Ngko nje hungkuno waselɨmonne'no yohono. Hwe fihwo kakoe ape honɨngkano wonyo mmofe'njo simo hwehwo kako wae yaofɨhwosi nom'ne ape masoso oso hwe sohwo kako ape ito'no mayo honɨngkano somo mtɨhupeso sohwo kako ose yososo kako honɨngkano wonyo'njo hweho.
MAT.19.10	Ose ulahonɨngki kakoe inomokomoyo sohwa ulɨmentohofi, Hwe kakoe ape'nji fosyohumayo yahinoso ose'manji i, hwe songo ape momaso sohwo kako hwosijo lohofoso wopɨngofoho.
MAT.19.11	Ose ulahonɨngkofi Jisas ulɨmento, Hwe moya'mi olo hungkuno hwosijo sohwafe honɨngkano somo inɨngkayo so'no fehohnjo hopo'maho. O'o, Anɨtu a'amu anga'no anga'nohino somo kakoe yokumpohn'nyo uyososo oso a'amuso hofɨko olo hungkuno lomo unɨngkafe. 
MAT.19.12	Ihwoni. Hwe anga'no anga'nohino sohwa hofɨko ape momapitnne hwafoho. A'amu fehohnjo kona'wohi aswo ma'nyo somta'ni ape mayoso'no hofɨkoe a'apaho ito'nohino'maho. A'amu fehohnjo nom'ne sohwamo ape momaso'njo iyo'ne ipisayo sɨhu peetɨmotofofoho. A'amu fehohnjo Anɨtuye syoho somne'no syafɨsyonte so'no hofɨko ape mayo honɨngkano hano pitofahinɨwo'nɨngkohofofoho. Olo hungkuno loso'no hwe fihwo oloso uyɨmo loso sohwo kako uyono.
MAT.19.13	Oso hohosohonta a'amu fehohnjo hofɨkoe mehomi we'eso Jisas kako aho ulonjimokono lontɨfi Jisasɨyepono mehomi somo uhwatɨmentohofofoho. Nuhwojahonɨngkofi kakoe inomokomoyo sohwa yoka ulɨmentohofofoho. 
MAT.19.14	Jisas ulɨmento, Sekwo mehomi somo nopɨjumofɨkutoho. O'o, hofɨko ngkiyepono wapɨfe. Anɨtu a'amumo mokosyohumayoso mehomi pa'nyomnoho. 
MAT.19.15	Ose ulonto kako mehomi somo mnokinopo aho ulonjimokumentisofoho. Kako moi'wo ulonjimokonto oso hopo sopo nilɨko'manto umentisofoho.
MAT.19.16	Hwe fihwo Jisasɨmo u'manto ulɨmento, Nje Lontɨhwayo sohwosi, ngko songo ne'no humayo'neso yo'mayo wopɨngoso pipi i'mo ma'mnehono.
MAT.19.17	Ose ulohonɨngkahonɨngki Jisas Ulɨmento, Kɨko yo'mayo wopɨngo so'no peho'no ntohonɨngkino. Nɨhu'no anga'nohino sohwo wopɨngo hweho. Mpohwo kako'nohinoho. U, kɨko songo ne'no humayo'neso woma'mo lohoji kɨko honɨngkano hungkuno hopi'nonohino somo tɨfi finɨngkahwoho.
MAT.19.18	Ose ulahonɨngki ulɨmento, Honɨngkano hungkuno ntisoto. Ose ulahonɨngki Jisas ulɨmento, Hungkuno ole, Kɨko nom'nihumo nofonjasiyo'eno. Kɨko ape ito'no mayo'ne yahino somo nomtɨhuposo'eno. Yo'mayoso hufo iyo'eno. Nom'nehumo hwasyo hungkuno ujo'eno. 
MAT.19.19	Jɨje mpohwo'nji na'u'njiye hungkunomo tɨfi finɨngkayo. Sikoe yofe foho'nomaho. Kɨko kikine'no ku'mo'nɨwonɨngkiso hopa a'amu kɨko'njopo humalofo somne'no wakumo'nono.
MAT.19.20	Ose ulahoningki hwe huhwo sohwo ulɨmento, Oso hungkunoso ngko inɨngkowalokweno. Nom'neso peho imnehono.
MAT.19.21	Ose ulahonɨngki Jisas ulɨmento, Jɨje honɨngkano wopɨngo hwofilo'nnyo umo'nɨmo lohojɨ'manji jɨje ho'yango yo'mayo hopi'nonohinoso a'amu mpe wakilohopɨfe. U, kɨko hamniyoho maho oso hiso nomahoji a'amu yo'mayoso umofonyo iwo'nɨngkohofo somo uyo. Kɨko ose isoso kɨko ahwomomjo ho'yango neso woma'monnoho. Ose yohoji kɨko ngkimo tɨfi nnɨngkape.
MAT.19.22	Ose ulahonɨngki oso hwe songo sohwo nupa'nonto sɨmeho tango uyahonɨngki kakoe angopono umentisofoho. Hwapɨngoso kakoe ho'yango yo'mayoso pi'nɨngo'njo a'amu somo muyɨmnehono lonto umentisofoho.
MAT.19.23	Nowahonɨngki Jisas kakoe inomokomoyo sohwamo ulɨmento, Ngko hungkuno nehopi waselɨmonne'no yohono. A'amu hamniyoho yo'mayoso engo'njo yokumpohn'nyo kemokosyohumaso sohwo kako ahwomomo Anɨtu umokosyohumayo sopone'no ijijoyonefoho. 
MAT.19.24	Ngko apa'no waselɨmonne'no yohono. Yahu fihwo kako yongo imo pa'nyo so'mo wahumo lɨhwosi yososo wonyopi umontonoho. Oso pa'nyoso hwe ho'yango hamniyoho yo'mayoso aho yokumpohn'nyo kemokosyohumantoso sohwo Anɨtumo enjwa'mo wohumamo lɨhwosi yososo hopo'maho. O'o, kako yahu sohwo yongo imo pa'nyo so'mo wahumo lɨhwosi ijijo wonyopi yoso hopaso oso hwe ho'yango engo'njo sohwo oseno yonefoho.
MAT.19.25	Ose ulahonɨngki kakoe inomokomoyo sohwa oso hungkunoso nupa'nontɨfi yomo imentohofofoho. Hofɨko lɨmentohofi, Ose'manji a'amu Anɨtu'nji ango wopɨngo sopo songo ne'no humayo'neso tɨhwo woma'montolo.
MAT.19.26	Ose ulahonɨngkofi Jisas hofɨkimo tɨmo uhwononto ulɨmento, A'amuso hopo'maho. Oso hiso Anɨtu yososo hoponoho.
MAT.19.27	Ose ulahonɨngki Pita ulɨmento, Ihwoni, nakwo yo'mayo hopi'nonohinoso ho'nasyontani kikimo tɨfi kinɨngkopalokuhwono. Oso'no nakwo peho manehwono.
MAT.19.28	Ose ulahonɨngkofi Jisas ulɨmento, Ngko nehopi waselɨmonne'no yohono. Hwangku yo'mayo songo i'mofaposo sohonta A'amufe Hwomu sohwo kakoe yokumpohn'nyo'nji hwe engo sohwoe epohumayo wonyoangkafo sopo nohumentanɨngkuhwosi ou, sekwo oso hohosohonta sekwo ngkimo tɨfi nnɨngkapɨwo'nɨngkohofo sohwasi sekwo hwe engo sohwoe epohumayo aho hopi'nono sɨfe mta'ni hufa'uyo sopo nohumatɨkutnnefoho. 
MAT.19.29	Hwe moya'mi hopi'nonohinoso hofɨko hofɨkoe ango homnɨngkwa'wehwosanji hapiyosɨjanji mpohwo na'u mehomi hwaho yo'mayoso ngkine'no nje hungkunomne'no ulɨko'mapijoso i, oso a'amu oso hiso'no yo'mayo pi'nɨngo engo wopɨngoso mapitnnefoho. Oso'nji hofɨko songo ne'no humayo'neso notɨpemapitnnefoho. 
MAT.19.30	Hwe fihwo kako olo hwaho lopo nohumanto hwe engo hwo'nyoho syofɨsyalokusoso oso hwe huhwo sohwo Anɨtuye ponemo soso sohwo kako hwe engo'maho. We'yo hweho. Hwe nom'nihwo kako olo hwaho lopo nohumanto hwe engo hwo'nɨmaho. We'yo hwo'nyoho syofɨsyalokuso sohwo oso hwe huhwo sohwo kako Anɨtuye ponemo soso sohwo kako hwe engo imo'none hweho.
MAT.20.1	Anɨtu a'amumo mokosyohumayo so'no pahnnɨmo hungkunoso olenoho. Hwe ipisayo syoho kakwo sohwo kako imɨngo'nji nowento a'amu kakoe ipisayo syoho ulohofiyo'ne utɨma'mentisofono. 
MAT.20.2	Nowento a'amu syoho ulohofiyo so'nji hungkuno lontɨfi sɨmeho afa inontɨfi olo sɨkuno lomne'no hamniyoho kina anga'no anga'no nano mtitofontɨfi ipisayo syoho hwapɨngo sohwo syoho ulohofiyo somo kakoe syohopono luhwatɨmentisofoho. 
MAT.20.3	Mofehi'nyo'nji ipisayo syoho hwapɨngo sohwo apa'no nowento a'amu uhu'mokiyo sopo uhwonɨmentisoso a'amu fihwa syoho ane sohwa siki humolowentanɨngkofi uhwononto 
MAT.20.4	ulɨmento, Sekwo soku nje ipisayo syohopo syoho ntohofiyɨmno. Ngko hamniyoho ito'no wosejapmmonnoho. 
MAT.20.5	Ose ulahonɨngki hofɨko umentohofofoho. Ipisae syoho hwapɨngo sohwo syoho ulohofiyo somne'ento uhwonamo lonto hinjopo umentiso sohwo apa'no akupo'nyo'nji umentisofoho.
MAT.20.6	Mofehi'nyo ukwo'mokumonto yahonjoso'nji ipisayo syoho hwapɨngo sohwo apa'no nowento a'amu siki humentanɨngkofo somo uhwononto ulɨmento, Olo mofehi'nyo noposahonɨngki sekwo syoho miyo peho'no humalofoho.
MAT.20.7	Ose ulahonɨngki ulɨmentohofi, A'amu syoho monejape hn'nwi humalohwono. Ose ulahonɨngkofi ulɨmento, Sekwo hisoku nje ipisayo syoho'no fɨwanɨmno. Ose ulɨmentisofoho.
MAT.20.8	Oseso mofehi'nyo moi'wo imo'nɨngkahonɨngki ipisayo syoho hwapɨngo sohwo kakoe syohomo uhwontohumayo sohumo ulɨmento, Syoho ntohofiyo somo joho ulohoji tɨfinjo pohofo so'nji sɨmo'mjo pohofo so'njimo hamniyoho uyo.
MAT.20.9	Ose ulahonɨngki a'amu sɨkuno'nji pmmentohofo somo kina anga'no anga'no uyɨmentisofoho. 
MAT.20.10	A'amu sɨmo'mjo pmmentohofoso ose uhwonontɨfi ole hnnɨmentohofi, U, nakwo hamniyoho engo womantanoho. Ose hnnɨngkahonɨngkofi hofɨko huhwa kina anga'no anga'no ma'mentohofofoho. 
MAT.20.11	Nomantɨfi ipisayo syoho hwapɨngo sohumo yoka ulɨmentohofofoho. 
MAT.20.12	Ole ulɨmentohofi, A'amu tɨfinjoso syoho we'enehwo yahonɨngkofi kɨko hamniyoho nakumo nejapohino hopaso uyohino. Nakwo imɨngo'nji nta'nɨngo so'nwi syoho tango'njo yontanɨngkuhwoni mofehi'nyo we'e nalɨmaso'nɨmaho.
MAT.20.13	Ose ulahonɨngkofi ipisayo syoho hwapɨngo sohwo hwe anga'no ajwopo lohofontanjo sohumo ulɨmento, Nje a'amuhwe, ngko kikimo wonyo makilohofe hwo'nyoho. Kɨko ngko'nji hamniyoho kina anga'no mayoso'no sɨmeho afa minyohwoya'ilaho. 
MAT.20.14	Oso'no hamniyoho mahoji mpano. Ngko hamniyoho kijapohe pa'nyoso a'amu tɨfinjo somo uyo'manji 
MAT.20.15	nje syohofoho. Nje hamniyoho so'nji yo'mayo imeso wopɨngotaho. Ngko hwapɨngo hwo'nyoho. Ngko a'amumo wopɨngo ulohofo so'no sɨmeho wonyo ntapɨwo'nɨngkino hwosilaho. Oso hungkunoso syoho hwapɨngo sohwo ulɨmentisofoho. 
MAT.20.16	Jisas ose ulonto ulɨmento, A'amu tɨfinjo so'nji sɨmo'mjo so'njimo Anɨtu afa'nohino uyɨmo lososo uyɨmontonoho. Jisas ose ulɨmentisofoho.
MAT.20.17	Jisas Jelusalemne'no wasɨmo lonto kakoe inomokomoyo aho hopi'nono sɨfe mta'ni hufa'u sohwa hofɨko'nohino nosontɨfi Jisas ulɨmento, 
MAT.20.18	Upa'nɨmno. Olohonta nakwo Jelusalemne'no wosantane'no yɨhwono. Osopo A'amufe Hwomu sohumo a'amu yofe engo'njo tajo ango syoho'njo sohwanji a'amu honɨngkano hungkuno lutɨhwamotofo sohwanji hofɨkoe ahomo hofɨko ho'nasyɨkuji kakine'no hungkuno lɨkuji kako poyo umo'nono lɨkuji nano wamtitofantɨfeho. 
MAT.20.19	Oseso hofɨko nom'ne a'amu sohwamo uyahonɨngkuji hofɨko sɨtofo ulɨkuji sohwolontamo'nji hwanɨngo fonjɨkuji iyo hwajiyofoku'nnyo sopo wofonjinto'ofosyantɨfeho. Sɨkuno hufa'u sɨhune memjaofɨhwoso'no kako apa'no lɨkafonefono. Ose ulɨmentisofoho.
MAT.20.20	Oso hohosohonta Sepetiye ape'nji kakoe hwomu sohwa'u'nji Jisasɨmo u'mantɨfi a'musi hwomtame ulohofonto Jisasɨmo hungkuno anga'nohino so'no ulohonɨmentisofoho. 
MAT.20.21	Oseso Jisas ulɨmento, Peho'no kumo'nɨngkohoho. Ose ulahonɨngki ulɨmento, Hwangku sohonta kɨko yofe engo nomahoji a'amu hopi'nonohinomo mokosyohumuso sohonta kɨko nje hwomu sohwa'umo ole ulohoho. Nje aho angahohnta'ni nje aho hwonamonyo hohnta'ni fosyohumunyo. Ngko a'amu hopi'nonohinomo mokosyohumayo so'no siko nonɨfo'masyɨhnne hwahusoho. Ose ulohoho.
MAT.20.22	Ose ulahonɨngki Jisas ulɨmento, Oso hungkuno ntohino neso kɨko huno makiyohoyohoho. Tohino ngkimo nɨmnoso hopaso masɨsoso siko hopolaho. Nje a'apahomo tohino ifeehu'mo yanisyoso hopaso sikoe a'apahomo tohino ifeehu'mo yasesyososo siko hopolaho. Ose ulahonɨngki ulɨmentisi, Nekwo hoponoho.
MAT.20.23	Ou, nehopeho. Tohino ngko ma'meso fehohnjo siko womanjiyoho. Tohino ngkimo ifeehu'mokonisyoso pa'nyoso sikoe a'apahomo ifehu'mokasesyonefoho. I, oso hiso'no ngko'nji a'amumo mokosyohumayo so'no nje aho angahohnta'ni nje aho hwonamonyo nohnta'ni fosyohumayo so'no a'amu nom'ne somo muhwosopo'mnehono. O'o, oso hopo sopo nje Mpohwo kako a'amumne'no esyohumaho.
MAT.20.24	Ose ulɨmentisoso inomokomoyo nom'ne sohwa nupa'nontɨfi hofɨko Jemɨsɨ'nji Joun'ntnne'no sɨmeho tohino umnɨmentisofoho. 
MAT.20.25	I oso hiso'no Jisas kakoe inomokomoyo sohwamne'no ngkiyepono wapɨfento joho ulonto ulɨmento, Olo so'no sekwo huno seyohoho. Olo hwaho lopo a'amu nom'ne somo mokosyohumayoso hofɨko hofɨkoe a'amu enjwa'mjo somo syoho tango'njo uyontɨfeso a'amu enjwa'mjoso syoho hiso ito'no miyo'njo ifijo'manji hwe mokosyohumayo sohwa ikujoho woposantɨfeho. 
MAT.20.26	Sekwoe a'amu fihwo yofe engo woma'mo loso sohwo kako a'amufe syoho ulohofiyo umo'nono. 
MAT.20.27	Sekwoe a'amu fihwo ngko nom'ne somo womokosyohumamo loso sohwo kako nom'ne somne'no siki syoho ulohofiyo pa'nyo umo'nono. 
MAT.20.28	Oso pa'nyo A'amufe Hwomu sohwo kako a'amu nom'neso kakimo syoho ufo'mayo'ne pmmentiso'maho. O'o, hofɨkoe syoho ulohofiyo'ne pmmentiso hweho. Kako a'amu sɨkwo'mjohohosi humentanɨngkofo somo uhwononto asomo utɨmayo'ne kakoe honɨyo usohuma'mne'ento pmmentiso hweho.
MAT.20.29	Jisas kakoe inomokomoyo sohwanji ango Jelikou ulɨko'mantɨfi pahonɨngkofi a'amu pi'nɨngo engo Jisasɨmo tɨfi inɨngkapmmentohofofoho.
MAT.20.30	Hwe tɨmpi'nyo hufa'u sohwa'u Jisas palofoho upa'nonji honɨngkano momɨngopo nohumanji Jisasɨne'no joho ole ulɨmentisi, Ntefitɨye Imu hwosoho. Kɨko nekumne'no hitoho wakilofono. 
MAT.20.31	Ose ulahonɨngki a'amuso yoka ulɨmentohofi, Siko mampi'nyo fosyohumunyo, Ose ko ulahonɨngkofi oso huhwo sohwa'u joho engo ulɨmentisi, Hwe Engofo, Ntefitɨye Imu sohwosi, nekumne'no hitoho wakilofono.
MAT.20.32	Ose ulahonɨngki Jisas nolohofonto sikine'no joho ulonto ulɨmento, Ngko sikimo pipi seloho'mnehono. 
MAT.20.33	Ose ulohonɨngkahonɨngki siko ulɨmentisi, Hwe Engofo, kɨko nekwoe tɨmo wopɨngo wemokonontayo'no kilalokuhwoyo. 
MAT.20.34	Ose ulahonɨngki Jisas sikine'no hitoho ulofahonɨngki sikoe tɨmopo aho kisosyahonɨngki tɨmoso komo'no ito'no hononji Jisasɨmo tɨfi inɨngkamentisiyefoho.
MAT.21.1	Hofɨko Jelusalem mofone sopo i'mofapontɨfi ango Mpetɨfase hwofɨki'nyo Oulif osopo humamentohofofoho. Osopo Jisas nohumanto kakoe inomokomoyo sohwa'umo ole lɨhwatɨmento, 
MAT.21.2	Siko oso ango we'e nonjo lopo nuhusɨsi oso hopo sopo siko ahwomo yahu 
MAT.21.3	I hwe fihwo sikimo hungkuno selɨhwoso'no'manji ole ulinyo. Nakwoe Hwe Engo sohwo kako olo yahu lohumne'no syoho weho. Ose ulahosisyo'no kako komo'no uhwojapmmontonoho. Ose lɨhwajɨmentisofoho.
MAT.21.4	Oso hiso imo'nɨngkahonɨngki oso a'amu sohumo Anɨtu hungkuno uyahonɨngki lɨmojo sohwoe hungkuno ne imo'nɨmentisofoho. Hungkunoso olenoho.
MAT.21.5	A'amu ango Saiyon sopo humalofo somo ole ulɨmno.
MAT.21.5	Uhwonɨmno. Sekwoe Hwe Engo sekuyepono ntopohoho.
MAT.21.5	Kako hwe yofe ane pa'nyo ahwomo yahupo kehumaho.
MAT.21.5	Oso yahu hiso ho'yango mokaho'nyo'nefoho.
MAT.21.6	Oseso inomokomoyo hufa'u sohwa'u nowenji yo'mayo Jisas ulɨmentiso hopa imentisiyefoho. 
MAT.21.7	Siko yahu kona'wohi'nji kakoe mu'nji nomotaponji sikoe manji'mofoso yahupo miyopeehumentisiye sopo Jisas kehumamentisofoho. 
MAT.21.8	Hwe moya'mi pi'nɨngo engoso hofɨko hofɨkoe hwapɨfe Jisas kako hano wene honɨngkano sopo hu'meehumentohofofoho. A'amu fehohnjo ipamo lopo'memantɨfi Jisasɨye yofe ho'nomayo'ne honɨngkanopo hu'meehumentohofofoho. 
MAT.21.9	Hwe hwoya'mi sɨmo'mjo so'nji tɨfinjo so'nji hofɨko joho ole lɨmentohofi
MAT.21.9	Ntefitɨye Imu sohwoe yofe woho'nomano.
MAT.21.9	Kako wopɨngo'nohini hweho.
MAT.21.9	Olo hwe lohumo nakwoe Hwe Engo Anɨtu sohwo nakwoe hwahopone'no uhwatɨmentiso hweho.
MAT.21.9	Kakoe yofe woho'nomano.
MAT.21.9	Anɨtu ahwomomo humaso sohumo isamoyoka ulano.
MAT.21.9	Ose lɨmentohofofoho.
MAT.21.10	Jisas Jelusalemno noswahonɨngki oso hopo soponjo hwe moya'mi hofɨko yomo yontɨfi ulɨmentohofi, Olo hwe lohwo tɨhwolo. 
MAT.21.11	Ose ulohonɨngkahonɨngkofi hwe moya'mi Jisasɨ'nji pmmentohofoso ulɨmentohofi, Olo Jisas Anɨtuye hungkuno lɨwo'nɨngkiso hweho. Ango Nasalet hwaho Ngkalilinta'ango hweho. Ose ulɨmentohofofoho.
MAT.21.12	Jisas Anɨtuye tajo ango engo somjo mempo ango somo noswonto a'amu yo'mayo mpe yontanɨngkofo somo wae yao'mentisofoho. Hofɨkoe ijempoho hamniyoho iwolo'mokomayo yontɨfe ho'nasiyo'ne so'nji a'amu yɨhufo mpe uyantɨfi epohumayo yɨwo'nɨngkohofoso Jisas kako mehu'mee'mentisofoho. 
MAT.21.13	Wayo yaofonto Jisas ulɨmento, A'amu Anɨtuye hungkuno mtɨ'mokumento sohwa ole mtɨ'mokumentohofi, Olo nje ango somne'no ole lɨfitnnefoho. Mpohumo jomo ujo'ne angofoho. I oso hiso'no nje ango loso sekwo a'amu hamniyoho hiyaso'mo hufo mawo'nɨngkohofo sohwafe ango hopa imokalokwofo. Ose mtɨ'mokumentohofofoho ulɨmentisofoho.
MAT.21.14	Jisas tajo angomo nohumentanɨngki a'amu tɨmpi'nyo so'nji sɨfe wonyo'njo so'nji kakimo u'ma'mentohofofoho. Nu'mahonɨngkofi Jisas wopɨngo umokumentisofoho. 
MAT.21.15	Oseso hwe yofe engo'njo tajo ango syoho'njo sohwanji a'amu honɨngkano hungkuno lutɨhwayo syoho'njo sohwanji hofɨko uhwonɨmentohofoso Jisas a'amu wopɨngo umokumentisoso uhwonontɨfi upa'nɨmentohofoso mehomi tajo ango somo Jisasɨmne'no joho ulɨmentohofi, Ntefitɨye Imu sohwoe yofe woho'nomano. Ose lontanɨngkofi nupa'nontɨfi hofɨko sɨmano hintotohino umnɨmentisofoho. 
MAT.21.16	Sɨmano hintotohino umnɨngkahonɨngki Jisasɨmo ulɨmentohofi, Olo hungkuno mehomi lohwa lalokwofo loso nto lupa'nɨngkino. Ose ulohonɨngkahonɨngkofi Jisas ulɨmento, Ou, upo'nalokweno. Sekwo olo hungkuno loso'no huno maseyo'njotaho. Hungkuno ole,
MAT.21.16	Mehomi engo so'nji mehomi milongo so'nji jɨje yofe woho'nokumapɨfe.
MAT.21.17	Ose ulonto, nuhwotɨ'mofonto Jelusalem mta'ni noswaponto ango Mpetani'no nowento osopo saho fosyawo'mentisofoho.
MAT.21.18	Imɨngo'nji Jisas Jelusalemno asomo sɨmentisoso mijoho engo uyɨmentisofoho. 
MAT.21.19	Kako uhwonɨmentisoso ikwongo honɨngkano lopo lohofontanɨngki uhwononto oso hopo sopono umentisofoho. U, oso homo somo ikwonjayo anefoho. Swo'nohinofoho. Ose uhwononto Jisas iyo somo ulɨmento, Kɨko ne apa'no minto'nɨngkohotnnehino. Nɨhu'nahone hwosoho. Ose ulahonɨngki iyoso yofoho komo'no imentisofoho. 
MAT.21.20	Kakoe inomokomoyo sohwa oso hiso nuhwonontɨfi hofɨko yomo imentohofofoho. Yomo yontɨfi lɨmentohofi, Oso iyo yofoho komo'no isoso pipilo. 
MAT.21.21	Ose ulahonɨngkofi Jisas ulɨmento, Ngko nehopi waselɨmonne'no yohono. Sekwoe sɨmeho hi'ntnnono nehopi ufijoso u, sekwo sɨmeho hufa'u ane hwasɨ'manji sekwo ngko iyo lomo ulohe hopaso uyantɨfeho. Oso'nohinɨ'maho. O'o, sekwo sɨmeho hi'ntnnono nehopi ufijo'manji sekwo olo hwofɨki'nyo lohumo ole ulɨfijoso, Kɨko nolɨkafohoji oso mijo ayo mompo fɨlɨkofaofo. Ose ulɨfijoso hwofɨki'nyo sohwo wawontonoho. 
MAT.21.22	U, sekwo sɨmeho hi'ntnnono nehopi uyɨkuji yo'mayo so'no Mpohumo jomo ulɨfijoso womantɨfeho.
MAT.21.23	Jisas tajo angomo asomo swonto a'amumo lutɨhwentanɨngki a'amu yofe engo'njo tajo ango syoho'njo sohwanji Isɨlaelɨfe hwe engo sohwanji hofɨko nu'mantɨfi ulɨmentohofi, Kɨko olo syoho iwo'nɨngkino loso tɨhwo kilɨmaso'no iwo'nɨngkinoto. Yokumpohn'nyoso tɨhwo kijapmmaso'nji iwo'nɨngkinoto.
MAT.21.24	Ose ulahonɨngkofi Jisas ulɨmento, Ngko huhwo'nyi hungkuno anga'no waselohonɨmne'no yohono. Olo hungkuno hiloso sekwo asomo ntɨfijo'manji e'wa, yo'mayo yalokwe so'no hwapɨngo waselɨmo. 
MAT.21.25	Joun a'amumo mijo kiyoma'mojo sohwo kakoe yokumpohn'nyo hwapɨngoso ntɨ'mta'angoto. Anɨtu mta'angotaho. Hwahoponjo a'amu mta'angotaho. Ose ulohonɨngkahonɨngki hofɨko ole hnnɨmentohofi, Joun kakoe yokumpohn'nyo Anɨtu mta'ni ma'mentisofoho ulaso'manji ole wonalɨmontonoho. Ose'manji sekwo Jounɨye hungkunomo sɨmeho hi'ntnnono muyo'njo peho'neto. 
MAT.21.26	I, Joun kakoe yokumpohn'nyo hwahoponjo a'amu mta'ni ma'mentisofoho ulaso'manji hwe moya'mi peho nalohopitnnehofo. Oso'no iyoho nenalofoho. Hwe moya'mi hiso ole syafɨsyɨwo'nɨngkohofi, Anɨtu kako Jounɨmo hungkuno uyahonɨngki nalɨmentisofoho. 
MAT.21.27	Ose hnnontɨfi Jisasɨmo ulɨmentohofi, Nakwo huno monayohoyohoho. Ose ulahonɨngkofi Jisas hofɨkimo ulɨmento, Ose'manji ngko huhwo'ni nje yokumpohn'nyo yo'mayo iwo'nɨngkohe hwapɨngo so'no maselɨmnehono. Ose ulɨmentisofoho.
MAT.21.28	Olo hungkuno selohe so'no sekwo huno pipi seyohoho. Hwe fihwo kako hwomu hufa'u'njo hweho. Kako hwomu tisɨmaso sohumo ulɨmento, Nje hwomufo, olohonta nuhuji ipisayo syohomo syoho ntohofiyo. 
MAT.21.29	Ose ulahonɨngki kakoe hwomu sohwo ulɨmento, Ngkilaho. Ose ko ulonto hwangku kako huno esyafɨsyonto syoho ulohofimentisofoho. 
MAT.21.30	Oseso kanɨngkwohwo nom'ne hwomu sohwoepono nowento oso hungkuno tisɨmaso sohumo ulɨmentisoso apa'no, Ulahonɨngki hwomu sohwo ulɨmento, Ou, Mpohwo, ngko syoho wakilohofimo. Ose ko ulonto kako syoho somne'no mawommentisofoho. 
MAT.21.31	Oso'no huno pipi seyohoho. Oso hwomu sohwa'u kanɨngkwohwoe hungkuno somo tɨhwo inɨngkamentono.
MAT.21.31	Ose ulohonɨngkahonɨngki, Sɨmo'mjo sohweho ulɨmentohofofoho.
MAT.21.31	I, Jisas ulɨmento, Ngko hungkuno hiso'no yoloho'nohini waselɨmonne'no yohono. A'amu honɨngkano wonyo'njo hamniyoho mayo syoho'njo sohwanji moya'mi hwa'nte sofa honɨngkano wonyo imofɨwo'nɨngkohofo sofanji hofɨko sɨmo'mo Anɨtuye honɨngkano so'no nakwolaho lontɨfi olohonta sɨmeho yɨwolo'mokalokwofo. Oso'no Anɨtuye ango sopone'no sɨmo'mo sepopitnnefoho. 
MAT.21.32	Hwapɨngoso Joun a'amumo mijo kiyoma'mojo sohwo sekuyepono pmmentisofoho. Kako honɨngkano wopɨngo imofo setɨhwamentiso so'no i, sekwo sɨmeho hi'ntnnono muyo hwasoho. I, a'amu hamniyoho mayo syoho'njo sohwanji moya'mi honɨngkano wonyo imofɨwo'nɨngkohofo sofanji hofɨko Jounɨye hungkunomo sɨmeho hi'ntinnono uyɨmentohofofoho. Sekwo oso hiso'no ko uhwonontɨfi sekwo huno mɨkwesyafɨsiyo'njo yontɨfi sɨmeho hi'ntnnono muyo hwasoho.
MAT.21.33	Jisas ulɨmento, Sekwo pahnnɨmo hungkuno nom'ne upa'nɨmno. Hwe fihwo hwaho engo'njo sohwo kako ipisayo syoho hulonto tojo emontofasyonto syoho ajwomo'mo ipisayo mijo'ne kompusyoho mtɨ'mokumentisofoho. Ose yonto ango yokintahopo ipisayo syoho somo uhwontohumayo'ne molɨmentisofoho. Ose imentisoso kako oso syoho homo somo mokosyohumayo'ne kako a'amu hamniyoho syoho emawo'nɨngkohofo sohwafe ahomo ho'nosyonto kako ango ikanopo nawento osopo ne'no humamojofoho. 
MAT.21.34	Hwangku ipisayo ne mayo sohonta kakoe syoho ulohofiyo sohwamo kakoe ipisayo fehohnjo'ne kakoe ipisayo syoho pone'no uhwatɨmentisofoho. 
MAT.21.35	Uhwojahonɨngki a'amu ipisayo syoho mokosyohumayo sohwa kakwo'yohwoe syoho ulohofiyo sohwamo ma'mentohofofoho. Anga'nohino sohumo hwanɨngo fonjontɨfi nom'ne sohumo sojo'nji fongku'mentohofofoho. 
MAT.21.36	Ose ulohofahonɨngkofi kakwo'yohwo nom'ne syoho ulohofiyo pi'nɨngo sohwamo uhwatɨmentisofoho. Sɨmo'mjo uhwatɨmentiso sohwa pi'nɨngo'maho. Oso a'amu ipisayo syoho mokosyohumayo huhwo sohwa syoho ulohofiyo sɨmo'mjo hopaso tɨfinjo sohwamo wonyo uloho'mentohofofoho. 
MAT.21.37	Hwangku sohonta kakwo'yohwo kakoe hwomu sohumo uhwatɨmentisofoho. Uhwajonto lɨmento, Hofɨko nje hwomufe hungkunomo haloho upeentɨfeho. Ose lɨmentisofoho. 
MAT.21.38	I, a'amu ipisayo syoho mokosyohumayo sohwa kakoe hwomu huhwo sohumo uhwonutɨmantɨfi ole hnnɨmentohofi, Olo a'amu lonwo sohwo kako hwangku sohonta kanɨngkwohwoe yo'mayoso nomane hweho. Komo'nohino nakwo kakimo poyo wofonjosyano. Oseso olo kakoe syoholo mane'eno. 
MAT.21.39	Ose hnnontɨfi hwomu sohumo nutɨmantɨfi mempo hohnta'ni ipisayo syoho sopo swoho'naofontɨfi osopo poyo nɨhu'nohone fonjahumentohofofoho. 
MAT.21.40	Sekwo huno pipi seyohoho. Hwangku oso ipisayo syoho kakwo'yohwo sohwo kako nopɨhwosi a'amu syoho mokosyohumayo huhwamo pipi uloho'montolo.
MAT.21.41	Ose ulohonɨngkahonɨngki a'amu sohwa Jisasɨmo ulɨmentohofi, Kako nopɨhwosi a'amu huhwo sohwamo nɨhu'no wonyo ulohofɨhwosi poyo umokumontonoho. I ose yososo kako kakoe ipisayo syohoso nom'ne a'amu mokosyohumayo sohwamo umontonoho. Osohwa sɨkuno ipisayo ne mjiyo sohonta hofɨko kakwo'yohumo neso uyantɨfeho.
MAT.21.42	Ose ulahonɨngkofi Jisas ulɨmento, Anɨtuye hungkuno loso'no sekwo huno maseyo'njotaho. Hungkuno ole,
MAT.21.42	Olo sojo engkwosaho pa'nyo a'amu ango injuwo'nɨngkohofo sohwa wae yao'mentohofo loso,
MAT.21.42	olohontajo engkwosaho loso angomo sosofitofo'ne hwapɨngohwo imo'nɨngkohoho.
MAT.21.42	Nakwoe Hwe Engo sohwo ole lɨmentisoso imo'nɨmentisofoho.
MAT.21.42	Nakwo olo so'no uhwonontaneso wonyoangkafofoho lalokuhwono.
MAT.21.42	Oso pahnnɨmo hungkunoso Anɨtu lɨmentisofoho.
MAT.21.43	Oseso ngko sekumo waselɨmonn'no yohono. Anɨtu kako a'amumo mokosyohumayo sopo sekwoe angoso sekumta'ni semahwosi nom'ne a'amu ne wopɨngo ito'nohino somo umontonoho. Ose ulonto pahnnɨmo hungkuno a'amu kakimne'no minɨngkayo'njo somne'no ulɨmentisofoho. 
MAT.21.44	[Olo engkwosaho loso'no seloheso a'amu fihwo oso sojo engkwosaho pa'nyo homo somo entofomahwosi pɨwasyososo oso a'amu hiso kakoe a'apaho kempi mtɨ'mtɨ'me lohofɨhwosi wahu'mehinawo'montonoho. I, oso'no oso engkwosaho huhwo sohwo kako a'amu fihwoe a'apahopo pɨwasyososo fonjomtɨhupeeofososo oso hwe huhwo sohwo kakoe a'apahoso hintalinyo pi'nɨngo umo'nɨmontonoho.]
MAT.21.45	A'amu yofe engo'njo tajo ango syoho'njo sohwanji a'amu Falisi sohwanji Jisasɨye pahnnɨmo hungkunomo upa'nontɨfi hofɨkine'no hungkuno hiloso lɨmentiso so'no huno umentisofoho. 
MAT.21.46	Oseso hofɨko kakimo aho wokantɨfi ko imentohofoso hofɨko hwe moya'mimne'no iyoho unɨmentisofoho. Hwapɨngoso hwe moya'mi ole syafisyɨwo'nɨmentohofi, Jisas sohwo Anɨtuye hungkuno lɨmojo hweho. Ose lɨmentohofofoho.
MAT.22.1	Jisas pahnnɨmo hungkuno apa'no a'amu somo ulɨmento, 
MAT.22.2	Anɨtu a'amumo mokosyohumayo so'no olo pa'nyofoho. Hwe yofe engo'njo kakoe hwomu ape mante elɨjwanɨwo'nɨngkohofo pa'nyofoho. 
MAT.22.3	Sɨmo'mo kako a'amu pi'nɨngo engo elɨjwanyo wosopayo nɨfitnne'ento uhwosopo'mentisofoho. Oso hohosohonta wopayo elɨjwanyo sɨkuno somo kakoe syoho ulohofiyo sohwamo a'amu uhwosopo'mentiso sohwa pɨfitnne'ento utɨmayo'ne lɨhwatɨmentisoso hofɨko nakwolaho ulɨmentohofofoho. 
MAT.22.4	Oso'no syoho ulohofiyo nom'ne sohwamo lɨhwajonto ulɨmento, A'amu uhwosopo'mentohe somo ole ulɨmno. Wopayo nto lɨku'maho. Nje yahu'nji tongo'nji fonjasyontɨfi lɨku'maho. Sekwo oyonɨmno. Ose ulɨmno.
MAT.22.5	Ose ulahonɨngki nowahonɨngkofi a'amu uhwosopo'mentisoso hahn'nyo yontɨfi hofɨko hofɨkoepi syoho'mno humpo'mentohofofoho. Nom'nihwo kakoe wopayo syohomno umentisofoho. Nom'nihwo kakoe kwope syohomno umentisofoho. 
MAT.22.6	Nom'neso hwe engo sohwoe syoho ulohofiyo sohwamo wonyo ulohofontɨfi fehohnjo sohwamo hwanɨngo fonjahonɨngkofi nom'ne sohwamo fonjahumentohofofoho. 
MAT.22.7	Oseso hwe engo sohwo sɨmeho tohino umnɨngkahonɨngki kakoe a'amu itokuso'njo sohwamo luhwatɨmento, Sekwo a'amu nje syoho ntohofiyo sohwamo fonjahumalofo somo nofonjasyɨkuji hofɨkoe ango toho fɨhm'mopmno. Ose luhwatɨmentisofoho. 
MAT.22.8	Ose yahonɨngkofi hwe engo sohwo kakoe syoho ulohofiyo sohwamo ulɨmento, Nje wosopayo nto lɨku'maleno. I, a'amu uhwosopo'mentohe sohwafe yahino hopo'maho. 
MAT.22.9	Oso'no sekwo honɨngkano'meemo humpekuji a'amu nuhwonɨngkuji nje wosopayo'ne ulɨmno. Sekwo nakwo'nji wohwano. Ose ulɨmno. 
MAT.22.10	Ose ulahonɨngki syoho ulohofiyo sohwa honɨngkano'meemo nohumpentɨfi a'amu hopi'nono wopɨngo'nji wonyo'nji uhwonɨmentohofo somo lɨtɨmantɨfi utɨmotapmmentohofofoho. Oso'no hwe yofe engo'njo sohwoe ango somo uhu'mokumentohofofoho. Ango hiso a'amu hopo imentisofoho.
MAT.22.11	Hwe moya'mi angomo nohumentanɨngkofi hwe yofe engo'njo sohwo kako a'amu swahopohofo somo uhwonɨmo lonto noswonto uhwonɨmentisoso hwe fihwo kako manji'mofo wonyo'njo sohwo nohumentanɨngki uhwononto, 
MAT.22.12	Ulɨmento, Nje a'amu sohwosi, olo sɨkuno lomo nje hwomu ape masolo'no welɨjwonantane'no yalokuhwono. Oso'no kɨko manji'mofo songo miyo'njo yonji peho'no swaponji humahnno. Ose ulahonɨngki hwe huhwo sohwo mampinyo imentisofoho. 
MAT.22.13	Oseso hwe engo sohwo kakoe syoho ulohofiyo sohwamo ulɨmento, Olo hwe lohwo kakoe sɨfe aho nano mtitofɨkuji mempo hohnta'ni sɨkwo'mjoho so'mo foho'naopmno. Osopo a'amu humotaho engo lɨkuji hulɨngkwajingo ifaloho'nɨfitnnefoho. 
MAT.22.14	Ose ulonto Jisas ulɨmento, Anɨtu a'amu pi'nɨngo engo somne'no woswapɨfe lonto joho ko ulonteso i, a'amu anga'no anga'nohino somo uhwosopo'mentisofoho.
MAT.22.15	A'amu Falisi sohwa nuhu'mokontɨfi hungkuno hnnɨmentohofi, Jisas nakumo hwasyo hungkuno nalone'no pipi ulohofanehwono. Hwasyo hungkuno nalɨhwoso'no impo'angomo untofosyano. Oso'no nohnnontɨfi 
MAT.22.16	hofɨko hofɨkoe inomokomoyo fehohnjo sohwanji Helout kakoe inomokomoyo fehohnjo sohwanjimo luhwo jahonɨngkofi Jisasɨmo nu'mantɨfi ulɨmentohofi, Nakwoe Lonetɨhwayo sohwosi, kɨko hungkuno nehopi'nohini lɨwo'nɨngkino so'no nakwo huno nayohoho. Kɨko Anɨtuye yahino so'no a'amu somo ito'nohini lutɨhwawo'nɨngkino hwosoho. A'amu kikine'no huno wonyo syakufɨsiyo so'no kɨko iyoho makinyofoho. 
MAT.22.17	Oso'no kɨko olo hilo so'no jɨje huno mta'ango fonaso. Nakwo hwe yofe engo'njo Sisa kako hwaho mokosyohumayo sohumne'no hamniyoho (
MAT.22.18	Ose ulahonɨngkofi Jisas kako hofɨkoe yahino kakimo yamofo ulohofo'ne so'no huno uyahonɨngki ulɨmento, Sekwo hwasyo hungkuno hwapɨngo'njo hwasoho. Sekwo ngkimo yamofo peho'no ntohofalokwofo. 
MAT.22.19	Sekwo ngkimo hamniyoho anga'no ntɨhwamno. Ose ulahonɨngki hofɨko hamniyoho anga'no kakiyepono motapontɨfi utɨhwamentohofofoho. 
MAT.22.20	Oseso Jisas hamniyoho somo uhwononto ulɨmento, Olo huyo'mango lo'nji yofe lo'nji tɨhwoeto.
MAT.22.21	Ose ulahonɨngki ulɨmentohofi, Sisafefoho.
MAT.22.21	Ose ulahonɨngkofi Jisas ulɨmento, E'wano, Sisafe yo'mayo so'manji Sisamo uyimno. I Anɨtuye yo'mayo so'manji Anɨtumo uyɨmno. 
MAT.22.22	Ose ulahonɨngki nupa'nontɨfi hofɨko yomo yontɨfi Jisasɨmo ulɨko'mantɨfi umentohofofoho.
MAT.22.23	Oso sɨkuno homo somo a'amu Satɨyusi fehohnjo Jisasɨmo u'ma'mentohofofoho. Oso a'amu huhwo sohwa ole lutɨhwawo'nɨngkohofi, A'amu poyo pe'nyo sohwa hofɨko nɨhu'nahone pe'nɨwo'nɨngkohofo. Apa'no songo molɨkafe'nefoho. 
MAT.22.24	Oso a'amu Satɨyusi Jisasɨmo ulɨmentohofi, Nakwoe Lonetɨhwayo sohwosi, Mouses ole lutɨhwamentono. Hwe fihwo mehomi ane sohwo poyo pe'nososo konɨngkwa'wehwo kakoe apemo woma'montonoho. Oso hwe huhwo sohwo kola'wehwoe pijohinomne'no konɨngkwa'wehwo mehomi wotɨpema'mtonoho. Ose lutɨhwamentono. 
MAT.22.25	Oseso hwe aho fehohnjo hopi'nono nom'ni mta'ni hufa'u sohwa humamotofofoho. Tisɨmaso sohwo ape ma'mentisofoho. Nomanto mehomi motɨpemaso'njo pe'nɨmentisofoho. Nope'nɨngkahonɨngki konɨngkwa'wehwoe apeso ma'mentisofoho. 
MAT.22.26	Oseso aku'mu sohwo ose imentiso so'no ose'nohini mjɨmɨwentɨfi ae usaho sohwo pe'nɨmentisofoho. 
MAT.22.27	Oso hwe hopi'nono pe'nɨngkahonɨngkofi ape hiso kako tɨfi pe'nɨmentisofoho. 
MAT.22.28	E'wano. Ole fonaso. A'amu poyo pe'nɨfijoso songo lɨkapijo sohonta oso homnɨngkwa'wehwo sohwa olo ape losi tɨhwo woma'montolo. Hwaho lopo hopi'nono ma'mentohofofoho.
MAT.22.29	Ose ulahonɨngkofi Jisas ulɨmento, Sekwo Anɨtuye hungkuno so'nji Anɨtuye yokumpohn'nyo so'ntnne'no huno maseyohoyohoho. Oso'no hwasyo hungkuno ntohofo. 
MAT.22.30	A'amu poyo pe'nɨmentohofoso lɨkapijo sohonta hwe moya'mi ape momaso'njo ifitnnefoho. O'o, hofɨko a'amu ahwomomjo ape momaso'njo pa'nyo imo'nɨfitnnefoho.
MAT.22.31	I, a'amu poyo pe'nyoso songo lɨkapitnne so'no Anɨtu nalɨmentiso so'no huno maseyo'njotaho. 
MAT.22.32	Anɨtu ole nalɨmento, Ngko Apɨlohamja Aisakɨja Jekoupɨjafe Anɨtu hwo'nyoho. Ose nalɨmentisofoho. Oso a'amu hiso ahwomomo songo humalofo. Anɨtu kako poyo pe'nyo sofe Anɨtu hwo'maho. O'o, kako a'amu songo humalofo sofe Anɨtuyoho. 
MAT.22.33	Olo hungkuno loso ulahonɨngki hwe moya'mi hofɨko yomo imentohofofoho.
MAT.22.34	Olo hungkuno Jisas a'amu Satɨyusi sohwamo ulahonɨngki hofɨko hungkuno nom'ne majo. Mampi'nyo humamentohofofoho. A'amu Falisi upa'nɨmentohofoso a'amu Satɨyusi mampi'nyo humamentohofoso nupa'nontɨfi Jisasɨ'njopo uhu'mokumentohofofoho. 
MAT.22.35	Hofɨko'njo ajwo lopo hwe fihwo honɨngkano hungkuno lutɨhwayo syoho'njo sohwo Jisasɨmo yamofo uloho'mo lonto ole ulohonɨmento, 
MAT.22.36	Anɨtuye hungkunomo inɨngkayoso nom'ne hungkuno somo yakolo'nnyoso ntisoto.
MAT.22.37	Ose ulohonɨngkahonɨngki Jisas ulɨmento, Hungkuno ole, Kɨko jɨje Hwe Engo Anɨtu sohune'no sɨmeho uyohoji jɨje sɨmeho hopi'nonohinoso kakimo uyo. Kɨko jɨje Hwe Engo sohune'no jɨje sɨmeho uyohoji jɨje huyo'mango hopi'nonohinoso kakimo uyo. Kɨko jɨje Hwe Engo Anɨtu sohune'no jɨje sɨmeho uyohoji jɨje huno hopi'nonohinoso kakimo uyo. 
MAT.22.38	Olo hungkuno loso inɨngkayoso nom'ne somo hwofilo'nnyofoho. 
MAT.22.39	Hungkuno tɨfinjoso sɨmo'mjo pa'nyofoho. Ole, kɨko hi kumo'nonto sɨmeho kumo'nɨwo'nɨngkiso pa'nyoso a'amu nom'nemne'no kɨko'njo mofone sopo humalofo somo uyo. 
MAT.22.40	Oso hungkuno sofa'u honɨngkano hungkuno so'nji a'amu Anɨtu hungkuno uyahonɨngki lutɨhwamotofo sohwafe hungkuno so'njimo hwapɨngo wo'nyofoho.
MAT.22.41	A'amu Falisi nuhu'mokontɨfi nohumentanɨngkofi Jisas ulohonɨmento, 
MAT.22.42	Sekwo Kɨlais Anɨtu uhwosopo'mentiso sohumne'no huno pipi seyohoho. Tɨhwoe imu hwolo. Ose ulohonɨngkahonɨngki hofɨko ulɨmentohofi, Ntefitɨye imu hweho.
MAT.22.43	Ose ulahonɨngkofi Jisas ulɨmento, I, Ntefit Kɨlais sohumne'no nje Hwe Engofo lɨmentiso sohonta olo hungkuno hilo so'no Anɨtuye Towahuno Ntefitɨye hunomo peho'no ho'nahumentono. Ntefit ole ulɨmento,
MAT.22.44	Anɨtu kako nje Hwe Engo Kɨlais.
MAT.22.44	Anɨtu nakwoe hwahopo lɨhwatɨmentiso sohumo ole ulɨmento,
MAT.22.44	Kɨko nje aho anga sohohnta'ni fosyohumaho.
MAT.22.44	Osopo kɨko nohumahoji ngko jɨje mango sohwamo jɨje sɨfɨki'nyo'mo enjwa'mo wokuhumatɨ'monnoho.
MAT.22.45	Oso Hwe Engo huhwo sohune'no Ntefit nje imu hweho mulɨmmentono. O'o, nje Hwe Engofo ulɨmentisofoho. Oso'no oso hwe huhwo sohwo Ntefitɨye imu'nohino hwolaho.
MAT.22.46	Ose ulohonɨngkahonɨngki hwe nom'ne Jisasɨye hungkunomo asomo mujo'njo imentisofoho. Oso sɨkuno somo oso a'amu Falisi sohwa Jisasɨmne'no iyoho unoma'mentisofoho. Oso'no hofɨko Jisasɨmo hungkuno nom'ne'no mujo'njo imentohofofoho.
MAT.23.1	Hwangku sohonta Jisas kako hwe moya'mi so'nji kakoe inomokomoyo sohwanjimo hungkuno lutɨhwamentisofoho. 
MAT.23.2	Kako ole ulɨmento, A'amu honɨngkano hungkuno lutɨhwamotofo syoho'njo sohwanji a'amu Falisi sohwanji hofɨko hofɨkoe yofemnohini ho'noma'nyo'ne Mousesɨye hungkuno yoloho losetɨhwawo'nɨngkohofɨhwafoho. 
MAT.23.3	Oso'no oso hungkuno hofɨko losetɨhwawo'nɨngkohofoso sekwo haloho nopekuji tɨfi finɨngkamno. I oso'no yo'mayo hungkuno hofɨkoe huno mta'angoso hofɨkoe yo'mayo yahino hofɨko iwo'nɨngkohofoso sekwo ikutoho. Oso hungkuno lutɨhwawo'nɨngkohofo somo hofɨko koko tɨfi minɨngkayo'njo iwo'nɨngkohofofoho. 
MAT.23.4	Ose ulonto Jisas a'amu huhwo sohwafe hungkunomo inɨngkayo'ne pahnnɨmo hungkuno ulɨmentisofoho. A'amu huhwo sohwa yo'mayo honɨngkano hungkuno hofɨkoe huno mta'angoso ho'yango ki'yo tango'njo pa'nyo imo'nyoso hofɨko esyohumantɨfi a'amufe hohujopo intofasyɨwo'nɨngkohofofoho. I oso'no hofɨko a'amu ho'yango ki'yo tango'njo somo ufo'mayo'neso ajo'miyoponjo ho'yango we'e momokaho'nyo'njo iwo'nɨngkohofofoho. O'o, ane'njo wowo'nɨngkohofofoho. Yolohoso ole, oso hungkuno ko lutɨhwantɨfi hofɨko minɨngkayo'njo iwo'nɨngkohofofoho. 
MAT.23.5	Yo'mayo iwo'nɨngkohofoso hofɨkoe yofe ho'nomayo'ne a'amu wonahonɨfe lontɨfi iwo'nɨngkohofofoho. Anɨtuye hungkuno ho'yo we'e somo ho'nasyontɨfi yomohu'nyopo ahopo utɨhwa'nyopo intofasyɨwo'nɨngkohofofoho. Hofɨkoe manji'mofo momɨngo lopo wokoso sawemo engo mtɨ'mokuwo'nɨngkohofofoho. 
MAT.23.6	A'amu elɨjwanyo'ne so'nji tajo angomjo so'nji nuhu'mokuwo'nɨngkohofo sopo hofɨko epohumayo sɨmo'mjo wopɨngo'nohino so'no umo'nɨngkohoho. 
MAT.23.7	Hofɨko antɨme engo ajwo lopo a'amu pi'nɨngo engo uhu'mokuwo'nɨngkohofo sopo lohofontanɨngkofi a'amu hofɨkoe yofe ho'nomayo so'no umo'nɨngkohoho. U, hofɨko nakwoe lonetɨhwayo hwosoho ujo'njo so'no umo'nɨngkohoho.
MAT.23.8	Oseso a'amu sekumo ole selɨkutoho. Nakwoe lonetɨhwayo hwosoho. Ose selɨkutoho. O'o, Anɨtu anga'nohino sohwo sekwoe Hwe Losetɨhwayo'ne hweho. Sekwo hopi'nono afa'nohino kuyoho. 
MAT.23.9	Olo hwaho lopo sekwo hwe nom'ne sohune'no ole lɨkutoho. Olo hwe nakwoe hwe engo lohwo nakwoe mpohweho eso nolɨkutoho. O'o, anga'nohino sohwo ahwomomo humaso sohwo sekwoe Mpohweho. 
MAT.23.10	U, a'amu hofɨko ole selɨkutoho. Nakwoe Hwe Engo hwasoho. Ose selɨkutoho. Awonoho. Sekwoe hwe engo anga'nohino'njo kuyoho. Oso huhwo sohwo Kɨlais Anɨtu uhwosopo'mentiso hweho. 
MAT.23.11	Oseso sekwoe hwe engo neso kako sekwoe syoho selohofiyo pa'nyo hweho. 
MAT.23.12	U, a'amu fihwo kako kakoe yofe'nohini ho'noma'nɨwo'nontoso sohumo Anɨtu kako monje weehumontonoho. I, a'amu fihwo kakoe yofe somo monje yahinɨngkuhwoso sohumo Anɨtu wopɨngo wonyoangkafo ulohofɨhwosi kakoe yofeso woho'nɨma'montonoho.
MAT.23.13	Sekwo a'amu honɨngkano hungkuno lutɨhwayo syoho'njo sohwa hnnonji a'amu Falisi sohwanji sekwo yo'mayo tango se'mayo so'no i'waho fiyɨmno. Sekwo mango'nohino hwasoho. Sekwo Anɨtu a'amumo mokosyohumayo sopone'no a'amu sofe sɨmanopo honɨngkano pɨjwamo ulohofontɨfeso sekwo soku masyuyo'njo hwasoho. Hwe moya'mi hofɨko woswantɨfi yahonɨngkofi sekwo pɨjumofalokwofo.
MAT.23.14	[Sekwo a'amu honɨngkano hungkuno lutɨhwamotofo sohwa hnnonji a'amu Falisi sohwanji sekwo yo'mayo tango se'mane so'no i'waho fiyɨmno. Sekwo mango'nohino hwasoho. Sekwo Anɨtumo hungkuno sawemo engo jomo ulontɨfi sekwo apɨwojo sofafe ango yo'mayo so'no wosemokosyohumano poji ulontɨfi ango hiso sekwo nɨhu'nahone emawo'nɨngkohofɨhwasoho. Oseso hwangku sekwo tohino engo notɨpemapitnnefoho.]
MAT.23.15	Sekwo a'amu honɨngkano hungkuno lutɨhwamotofo sohwa hnnonji a'amu Falisi sohwanji sekwo yo'mayo tango se'mae so'no i'waho fiyɨmno. Sekwo mango'nohino hwasoho. Sekwo mijopo hwahopo ango'meemo emoyɨwo'nontɨfi a'amu tɨfi senɨngkayo'ne tɨpewo'nɨngkohofofoho. Notɨpemantɨfi sekwoe inomokomoyo imokuwo'nɨngkohofɨhwasoho. Oseso kako Setenɨye mehomi sekwo hopa imo'nonto kakoe yahino wonyoso sekumo yakolonoho.
MAT.23.16	A'amu Falisi sohwa Anɨtumne'no huno ito'no mosyafɨsiyo'njo yontɨfi yo'mayo wonyo'wonyo yahino yontɨfe so'no Jisas yoka ulɨmentisofoho. Sekwo tɨmpi'nyo sohwasi sekwo a'amu nom'ne somo honɨngkano utɨhwano lɨwo'nɨngkohofɨhwasoho. Sekwo yo'mayo tango se'mae so'no i'waho fiyɨmno. Ole lutɨhwawo'nɨngkohofi, Hwe fihwo kakoe hungkuno nehopi syafɨsiyo'ne'ento kako Anɨtuye tajo ango engo somne lohono loso sohwo, u, kakoe hungkuno ne mmo'nyo so'no sekwo ole lɨwo'nɨngkohofi, Kakoe syohofoho. Hungkuno anefoho. I, hwe fihwo kako sojo wonyoangkafoso Anɨtuye tajo ango engo somo wojo so'no nehopi lohono loso sohwo u, kakoe hungkuno nehopi umokono. Nehopi mmo'nyo'njo yahonɨngki sekwo oso hwe huhwo sohumo lintofasyɨwo'nɨngkohofɨhwasoho. 
MAT.23.17	Sekwo a'amu huno ane sohwasi tɨmpi'nyo pa'nyo hwasoho. Hungkuno yokumpohn'nyo yakolo'nnyoso ntisoto. Oso sojo wonyoangkafoso Anɨtuye angomo wojoso yakolo'nnyotaho. U, Anɨtuye angoso sojo wopɨngo imokiyoso yakolo'nnyo ntisoto. Anɨtuye angokofo. 
MAT.23.18	Sekwo ole lutɨhwawo'nɨngkohofi, Hwe fihwo kakoe hungkuno so'no a'amu nehopi syafɨsiyo'neso ole lososo. Oso ijempoho yo'mayo Anɨtumne'no ho'nasiyo sopone'no hungkuno nehopi lohono. Ose loso sohwo ou, kakoe hungkuno ne mmo'nyoso kakoe syohofoho. Hungkuno anefoho. I, hwe fihwo kakoe hungkuno so'no a'amu nehopi syafɨsiyo'neso ole lososo, Oso yano iyoso Anɨtuye ijempoho ho'nasyɨwo'nɨngkohofo so'no hungkuno nehopi lohono. Ose loso sohwo u, kakoe hungkuno nehopi umo'nono. Nehopi mmo'nyo'njo yahonɨngki sekwo oso hwe huhwo sohumo lintofasyɨwo'nɨngkohofɨhwasoho. 
MAT.23.19	Sekwo a'amu huno ane sohwasi tɨmpi'nyo pa'nyo hwasoho. Hungkuno yokumpohn'nyo yakolo'nnyoso ntisoto. A'amu oso yo'mayo Anɨtumo yano uyotaho. Oso ijempoho yo'mayo Anɨtumo yano uyo somo wopɨngo umokiyosotaho. Ntisoto. Anɨtuye ijempohokofo. 
MAT.23.20	Oseso hwe fihwo kako Anɨtuye ijempoho so'no lohono loso sohwo kako yo'mayo soponjo ho'nasyɨwo'nɨngkohofo so'ntnne lalofoho. 
MAT.23.21	Oseso hwe fihwo kako Anɨtuye ango engo so'no lohono loso sohwo kako Anɨtuye ango so'nji Anɨtu oso ango somo humaso so'ntnne lalofoho. 
MAT.23.22	Oseso hwe fihwo kako ahwomomne'no lohono loso sohwo kako ahwomo'nji Anɨtuye epohumayo'nji Anɨtu osopo humaso so'ntnne lalofoho.
MAT.23.23	Sekwo honɨngkano hungkuno lutɨhwamotofo syoho'njo sohwa hnnonji a'amu Falisi sohwanji, sekwo tohino tɨpemapitnne so'no ngko hitoho ntokwoho. Sekwo mango'nohino hwasoho. Sekwo hamniyoho wosopayo ka'nyo, sopopayo, ampu'we yo'mayo mawo'nɨngkohofoso sekwo hotitofontɨfi aho hufa'u hopi'nono imo'nɨngkahonɨngki anga'no Anɨtumne'no ko ho'nasyantɨfeso sekwo oso honɨngkano hungkuno we'e somo ito'no inɨngkawowo'nɨngkohofɨhwasoho. I, honɨngkano hungkuno engoso a'amufe hungkuno ito'no mɨhwajiyoso, a'amumo hitoho ulofoso, Anɨtumo sɨmeho hi'ntnnono uyoso, oso hungkuno engo wonyoangkafoso sekwo minɨngkayo'njo hwotoho fewo'nɨngkohofɨhwasoho. Oso yahino yo'mayo aho hopi'nonohino wojo so'no anga'nohino Anɨtumne'no ho'nasiyoso noho'nafɨkutoho. I oso honɨngkano hungkuno engo so'ntnne'no finɨngkamno. 
MAT.23.24	Anɨtuye hungkuno we'e somo ko inɨngkawentɨfi Anɨtuye hungkuno engo somo hwotoho fewo'nɨngkohofo so'no sekwo a'amu tɨmpi'nyo pa'nyo nom'ne somo honɨngkano utɨhwawo'nɨngkohofɨhwasoho. Sekwo mijo nyo'ne somjo wopmpeso we'eso wae yontɨfi soku i, humpotofo engo sohwo sekwo wosopayo mijo sopo kehumanteso muhwonyo'njo yontɨfeso hi'nji nɨwo'nɨngkohofɨhwasoho.
MAT.23.25	Sekwo a'amu honɨngkano hungkuno lutɨhwamotofo syoho'njo hn'nnonji a'amu Falisi sohwanji sekwo yo'mayo tango se'mane so'no i'waho fiyɨmno. Sekwo mango'nohino hwasoho. Sekwoe noswanyo yo'mayo somo ko yajɨjwontɨfeso sekwo humayoso kiho'njo hwasoho. I ajwomo'mo hufo yahino oso'nji sekwoe a'apahomne'nohini syafɨsyontɨfeso weho. 
MAT.23.26	Kɨko Falisi tɨmpi'nyo sohwosi, noswanyo ajwomo'mo yo'mayo wojoso kaki'no mijo yajɨjwohoji paho hohnta'ni kiho'maso umo'nɨmontonoho.
MAT.23.27	Sekwo a'amu honɨngkano hungkuno lutɨhwamotofo sohwa hnnonji a'amu Falisi sohwanji sekwo yo'mayo tango se'mae so'no i'waho fiyɨmno. Sekwo mango'nohino hwasoho. Sekwo a'amu poyo pe'nɨngkahonɨngkofi ho'nasyɨwo'nɨngkohofo pa'nyo hwasoho. Hwaho tojwa lopo wokoso wonyoangkafo'njoponoho. I, hwaho ajwomo'mo poyo pe'nyo sohwafe yokino'nji yo'mayo pisakino'njo wo'nnyoponoho. 
MAT.23.28	Oso pa'nyo kuyoho. Sekwoe a'apaho hohnta'ni a'amu uhwonɨfijoso wopɨngo uhwonantɨfeho. I, sɨmeho ajwomo'mo hwasyo hungkuno'nji yo'mayo wonyoso engo yamo'nnyoponoho.
MAT.23.29	Sekwo a'amu honɨngkano hungkuno lutɨhwamotofo sohwa hnnonji a'amu Falisi sohwanji sekwo yo'mayo tohino mayo'ne so'no i'waho ito'no fiyɨmno. Sekwo mango'nohino hwasoho. A'amumo Anɨtu hungkuno uyahonɨngki lɨmotofo sohwamne'no oso hwamo huno syafɨsiyo'no hofɨkoe pijafo ho'nahumentohofo sopo ango wopɨngo molɨwo'nɨngkohofɨhwasoho. Sekwo a'mopijohino sopo wokoso wopɨngo hulɨwo'nɨngkohofɨhwasoho. 
MAT.23.30	I oso'no ole lɨwo'nɨngkohofɨhwasoho. Nakwo nanɨngkwohwosafe sɨkuno somo humentontasi nakwo a'amumo Anɨtu hungkuno uyahonɨngki lɨmotofo sohwamo fonjasiyo so'ne mufo'mehwanesohilo. 
MAT.23.31	Sekwo oso lɨfitnne so'no ole lonetɨhwalokwofo, A'amumo Anɨtu hungkuno uyahonɨngki lɨmotofo sohwamo fonjahumentohofo sohwafe imuhwasoho. Oso sekwoe hwapɨngo so'no lonetɨhwalokwofo. 
MAT.23.32	Oso'no yo'mayo seyakwosa ema'mentohofoso sekwo wesejwaofantɨfeho. 
MAT.23.33	Sekwo homa mehomi hwasoho. Sekwo wonyo sohwafe mehomi hwasoho. Sekwoe honɨngkano wonyo somne'no tohino mayo so'no sekwo hiyaso le'mofoso pipilo. Awonoho. Sekwo hiyaso male'mopitnnehofo.
MAT.23.34	Oseso sekwo upa'nɨmno. Sekuyepono olo hwamo uhwatɨmo. A'amumo Anɨtu hungkuno uyahonɨngki lɨwo'nɨngkohofo sohwanji a'amu huno'njo sohwanji Anɨtuye honɨngkano hungkuno lutɨhwawo'nɨngkohofo sohwanji sekuyepono uhwatɨmo. Sekwo'njopo nohumentanɨngkuji sekwo a'amu fehohnjo sohwamo fonjasyɨkuji nom'ne sohwamo iyo hwojiyafɨku'nnyo sopo fonjinto'ofasyɨkuji nom'ne sohwamo sekwoe ango uhu'mokiyo somo hwanɨngo fonjɨkuji nom'ne angopono wofonjofepmnaofantɨfeho. 
MAT.23.35	Ose ifijo so'no a'amu honɨngkano wonyo ane somo siki fonjahumentohofo so'no sekwo tohino engo nomapitnnefoho. A'amu Apelɨmo fonjahumentiso somta'ango ne'no fonjahumɨwentɨfi fonjahumɨwentɨfi ayoso Pelekaiyafe hwomu Sekolaiya oso humo sekwo Anɨtuye tajo ango engo somo oso ijempoho yo'mayo Anɨtumne'no ho'nasyɨwo'nɨngkohofo'njo sopo fonjahumentohofofoho. 
MAT.23.36	Ngko nehopi waselɨmonne'no yohono. Oso a'amu hopi'nonohino somo fonjahumentohofo sofe tohinoso sekwo olohonta humalofo sohwasi tohino hiloso nomapitnnefoho.
MAT.23.37	U, nje a'amu Jelusalem humamopmmotofo sokunonji olohonta humalofo sokunonji sekwo a'amumo Anɨtu hungkuno uyahonɨngki selɨmotofo sohwamo fonjasyontɨfi a'amu sekumo sefo'mayo'ne Anɨtu uhwojɨwo'nɨngkiso sohwamo sojo'nji fonjɨwo'nɨngkohofo kuyoho. Sɨkuno pi'nɨngo engo somo ngko sekumo ole hopa womasemoku'monji imalefoho. Yɨhufoso hofɨkoe polonyo somo muhu'mokontɨfi efemokosyawowo'nɨngkohofo hopaso ngko sekumo wosemokosyohumamonji ko imaleso sekwo nakwolaho lɨmalofofoho. 
MAT.23.38	Sekwo upa'nɨmo. Sekwoe ango Jelusalem sopo Anɨtu kako nto ulɨko'ma'maho. 
MAT.23.39	Hungkuno nehopi waselɨmonne'no yohono. Olohonta sekwo ngkimo apa'no manohonyo'njo ne'no yontanɨngkuji sɨkuno pi'nɨngo woseyakolo'montonoho. Tɨfi no'mo sekwo nakwo oso a'amu Anɨtu uhwatɨmentiso sohumne'no yofe woho'nomano lɨfijo sohonta sekwo ngkimo apa'no wonehonantɨfeho.
MAT.24.1	Jisas Anɨtuye tajo ango engo somo nulɨko'mahonɨngki kakoe inomokomoyo sohwa kakimo nu'mantɨfi Jisasɨmo ango hiloso utɨhwano lontɨfi yahonɨngkofi 
MAT.24.2	Jisas ulɨmento, Olo ango homo losomo sekwo lɨhwonalokwofo. Hungkuno nehopi waselɨmonne'no yohono. Olo ango lomjo sojo anga'nohinoso nom'nepo kihn'nawesoso awonoho. O'o, hofɨko olo ango wopɨngo losomo mtɨhupekuji womehu'mmokwojantɨfeho.
MAT.24.3	Jisas hwofɨki'nyo Oulif sopo nohumentanɨngki kakoe inomokomoyo sohwa nu'mantɨfi hofɨko'nohini nohumantɨfi ulɨmentohofi, Oso hungkuno nalohinoso sɨkuno ntisomo i'mofaponeto. Kɨko asomo piso sohontalaho. Sɨkuno moi'wo imo'none so'nji sɨmo'mo peho imo'noneto. Nakwo oso sɨkuno so'no huno pipi nayoneto.
MAT.24.4	Ose ulohonɨngkahonɨngkofi Jisas ulɨmento, Ito'no uhwontohumamno. A'amu sekumo hwasyo honɨngkanomo ipemotasewofitoho. 
MAT.24.5	Hwangku a'amu pi'nɨngo engo i'mofapɨkuji hofɨko nje yofe ntɨkuji ole selɨfitnnefoho. Ngko Kɨlais hwo'nyoho. Anɨtu nɨhwosopo'mentiso hwo'nyoho. Ose selɨfijoso a'amu pi'nɨngo hofɨkoe hungkunomo inɨngkafitnnefoho. 
MAT.24.6	Sekwo ikujoho fongki'nyo'ne hungkuno upa'nɨngkuji iyoho senyo'eno. Ikujoho fongki'nyoso i'mofapososo sɨkuno moi'wo mmo'nyofoho. 
MAT.24.7	Hwangku a'amu temtitofo kengo sohwanji temtitofo nom'ne sohwanji hofɨko ikujoho fongki'nɨfitnnefoho. I, a'amu hwaho kengoponta'ango sohwa nom'ne hwaho kengoponjo sohwanji ikujoho fongki'nɨfitnnefoho. Ango kengo kengo sopo mijoho engo i'mofapososo nom'ne ango kengo kengo sopo hwaho hwomɨhwo mjɨmɨwenefoho. 
MAT.24.8	Olo tango we'eso emayofoho. Tango mɨkunɨmpososo tɨfi no'mo weho.
MAT.24.9	Osohonta a'amuso nosetɨmafɨkuji tohino nosejapɨkuji nofonjasehufitnnefoho. Hwe moya'mi hopi'nono sekumne'no sɨmeho tohino mɨkunɨmposo umnonefoho. Hwapɨngoso sekwo nje a'amu sokune'efoho. 
MAT.24.10	Hohosohonta hwe moya'mi pi'nɨngo engo Anɨtumne'no sɨmeho hi'ntnnono unyoso noho'naofɨkuji hofɨkoe a'amu somne'no hungkuno wonyoso tokoyo'ofo ifitnnefoho. Hofɨko hi hofɨkoe a'amumne'no mangohwa imo'nɨfitnnefoho. 
MAT.24.11	Osohonta a'amu pi'nɨngo hwasyo hungkuno'njo lutɨhwafɨkuji a'amu honɨngkano hwasyomo ipemotawofitnnefoho. 
MAT.24.12	Yahino wonyo mɨkunɨmposo imo'nɨngkuhwosi a'amu nom'ne somne'no hitoho ulofoso noho'napitnnefoho. 
MAT.24.13	I, a'amu fihwo yokumpohn'nyo ne'no lohofontanɨngkuhwosi sɨkuno ae'uyo imo'nososo Anɨtu kako oso huhwo sohumo utɨmanefoho. 
MAT.24.14	Anɨtu a'amumo mokosyohumayo hungkuno wopɨngoso ango'meemo lutɨhwafijoso a'amu hopi'nono nupa'nɨngkuji humentanɨngkuji sɨkuno moi'wo imo'nyoso i'mofaponefoho.
MAT.24.15	Hohosohonta sekwo hwahoponjo anɨtu hwasyo sohwoe huyo'mango nɨhu'no wonyo sohwo Anɨtuye tajo ango engo Jelusalem sopo uhwonɨfitnnefoho. Nuhwonɨngkuji yomo engo ikuji youwo youwo lɨfitnnefoho. Olo hilo so'no hohonta Ntaniyel hwe fihumo Anɨtu hungkuno uyahonɨngki lɨmojo sohwo lɨmentisofoho. A'amu olo hungkuno loso atofo loso sohwo huno ito'no wosyafɨsyono. 
MAT.24.16	Ose uhwonɨngkuji youwo lɨkuji a'amu hwaho Jutiya sopo humunyoso hofɨko hwofɨki'nyopono hiyaso komo'nosɨfitnnefoho. 
MAT.24.17	Hwe fihwo antɨfepo humaso sohwo kako hwahopo pɨwelɨkofaohwosi kakoe ho'yango ango mta'ni moswomanehoho. 
MAT.24.18	A'amu syoho'mo lohofontoso sohwo kakoe angopo nta'ni ife womamo lososo momawenefoho. O'o, le'mo'nohini lohofonefoho. 
MAT.24.19	Oso sɨkuno somo moya'mi sɨmeho'njo sofanji mehomi we'e amno unyo sofantnne'no ngko hitoho ntokwoho. Hwapɨngoso oso sɨkuno homo somo olo hwaho lopo tango mɨkunɨmposo i'mofapɨhwosi Anɨtuye sɨmeho tohinoso oso hwe moya'mi somo u'manefoho. 
MAT.24.20	Olo sɨkuno hiyaso le'mofo'ne wojoso sɨkuno meeofoso so'nji i'mofaposo'manji sekwo le'mofoso pipilo. Sɨkuno iyoho humayo so'nji i'mofaposo'manji le'mofoso pipilo. Oso'no sekwo Mpohumo jomo ulɨkuno. Sɨkuno meeofosomo iyoho humayo somo imo'nɨngkuhwoloho. Oso'no Mpohumo jomo ulɨkuno. 
MAT.24.21	Oso sɨkuno somo tango mɨkunɨmposo wo'nnyofoho. Hwaho songo imo'nɨmentiso sohonta mjɨmo'nɨmɨwento olohonta tango oso pa'nyoso mmo'nyofoho. Hwangku tango apa'nohinoso ose'ne'maho. 
MAT.24.22	Oso sɨkuno tohino mayo somo Anɨtu kako tɨfo mmokiyo'manji a'amu hopi'nono poyo nto imo'nɨfijo'nesohilo. I, oso'no Anɨtu kakoe a'amu uhwosopo'mentiso somne'no huno syafɨsyɨhwosi sɨkuno oso tohino mayo so'no tɨfo imokonefoho.
MAT.24.23	Hohosohonta hwe fihwo ole noselonefoho. Uhwonɨmno. Kɨlais olopo humaho. Ou, Kɨlais oso nompo humaho. Ose selɨkujo'no sekwo hofɨkoe hungkunomo tɨfi inɨngkayo'eno. 
MAT.24.24	Osohonta a'amu fihwa ngko Kɨlais hwo'nyoho loso sohwanji a'amu Anɨtuye hungkuno hwasyo lutɨhwayo sohwanji i'mofapɨkuji yo'mayo wonyoangkafoso yamofo sekumo esetɨhwafitnnefoho. A'amu Anɨtuye hungkunomo minɨngkayo'njo hopi'nonohinoso oso hisofe hungkunomo inɨngkafitnnefoho. I, Anɨtuye a'amu neso hungkuno hwasyomo unɨngkowantɨfitɨkeno lɨkuji yo'mayo wonyoangkafoso yamofo esetɨhwafitnnefoho. 
MAT.24.25	Olo yo'mayo hilo so'no nto selohefoho. Oso'no yo'mayo uhwonɨfijo so'no huno ito'no seyonefoho.
MAT.24.26	Oseso hofɨko sekumo ole selɨfitnnefoho. Uhwonɨmno. Kɨlais kako a'amu ane nompo humaso lohunonoho. Ose selɨkujo'neso sekwo muhwonafitnnehofo. Ou, hofɨko ole selɨfitnnefoho. Uhwonɨmno. Kɨlais kako olo ango lomo humaho. Ose selɨkujo'neso oso hungkuno somo sekwo inɨngkakutoho. 
MAT.24.27	Emta'mɨngo mofehi'nyo sapiso mo'mta'ni yonteso mofehi'nyo nɨngku'nɨngkiso so'mo posomjiyohosawowo'nɨngkiso hopaso A'amufe Hwomu sohwo oso pa'nyo noponefoho.
MAT.24.28	Ose ulonto pahnnɨmo hungkuno ulɨmento, A'amu poyo pe'nyo sohwoe pijafo wo'nnyo sopo yɨhufo aji'mango oso hopo sopo nopɨkuji uhu'mokufitnnefoho.
MAT.24.29	Oso tango hiso moi'wo imo'nɨngkuhwoso'no mofehi'nyo nɨhu'no komo'no sɨkwo'mno imo'nɨngkuhwoso'no hamno majo'njo ihwosi hntokwaliyo notɨhwo'meeofonefoho. Yo'mayo ahwomomjo hntokwaliyo yomo yomo yahonɨngkuhwosi uhwonɨfitnnefoho. 
MAT.24.30	A'amufe Hwomu sohwo pone so'no ahwomomo yamofo i'mofapɨhwoso'no a'amu hwahoponjo humalofoso nuhwonɨngkuji humotaho lɨfitnnefoho. Osohonta uhwonɨfijoso A'amufe Hwomu sohwo kako himopo kakoe yokumpohn'nyo engo'nji pomponaho engo'nji pontanɨngkuhwosi uhwonɨfitnnefoho. 
MAT.24.31	Hohosohonta kounoho yoka engo ho'nɨngkuhwosi Anɨtu kakoe a'amu ahwomomjo somo uhwajɨhwosi ango'meemjo a'amu uhwosopo'mentiso somo nuhu'mokonefoho. Hwaho ae efohoto'nawojo'meemjo mɨhwofojonefoho.
MAT.24.32	Sekwo iyo mijisiyo somo uhwonɨmno. Uyonɨmofoso uhwonɨngkuji jefo uyɨmonte'nefoho wolantɨfeho. 
MAT.24.33	Oso pa'nyo yo'mayo so'no seloheso uhwonɨngkuji huno ole waseyono. Kakoe sɨkuno nto i'mofapohoho. Kako hoku'yopo lohokwoho. Huno ose waseyono. 
MAT.24.34	Hungkuno nehopi waselɨmonne'no yohono. Hwe moya'mi olo hwaho lopo ne'no nohumentanɨngkuji yo'mayo hiso imo'nonefoho. 
MAT.24.35	Olo ahwomo'nji hwaho'nji moi'wo imo'noso sohonta nje hungkunoso moi'wo mmo'nyo'njo. Ne'no nowentɨhwonefoho.
MAT.24.36	Oso sɨkuno somne'no nakwo huno monayofoho. A'amu ahwomomjo sohwanji ngko'nji huno monayofoho. O'o, Mpohwo Anɨtu kako'nohini huno uyalofoho. 
MAT.24.37	Oso a'amu hohonta Nɨwa'nji humamotofoso kako yofayokinomo humentiso sohonta yo'mayo yahino imotofo pa'nɨngoso sekwo yontanɨngkuji A'amufe Hwomu sohwo noponefoho. 
MAT.24.38	Hohonta mijo a'amu somo muhulo'mentiso sohonta hofɨko wopayo'nji mijo'nji nɨfitnneso ape mapitnneso mjɨmɨwentanɨngkofi Nɨwa kako yofayokinomo humentisofoho. 
MAT.24.39	A'amu hiso yo'mayo so'no huno mosyafɨsiyo'njo yontɨfi nohumentanɨngkofi mijo muhulofahonɨngki pe'nɨmentohofofoho. Oso pa'nyoso a'amu huno mosyafɨsiyo'njo yontanɨngkuji A'amufe Hwomu komo'no noponefoho. 
MAT.24.40	Oso hohosohonta hwe hufa'u syohopo lohofontanɨngkohosɨsi Anɨtu anga'nohinohumo nutɨmahwosi nom'nehumo nulɨko'manefoho. 
MAT.24.41	A'mu hufa'u fa'u wopayo sɨhu kolofontanɨngkohosɨsi Anɨtu nom'nimo utɨmahwosi nom'nisi wohumamontonoho. 
MAT.24.42	Oso'no sekwo ito'no fohontohumantokuno. Oso sɨkuno sekwoe Hwe Engo sohune'no ito'no fohontohumantokuno. Oso sɨkuno sekwoe Hwe Engo sohwo pone so'no sekwo huno maseyofoho. 
MAT.24.43	Sekwo olo so'no huno fɨsyafɨhupmno. Hwe fihwo kakoe angomo humahwosi a'amu nom'neso kakoe ho'yango hufo iyo'ne'entɨfi sɨkuno somne'no huno uyɨhwoso'no kako tɨmo wohontohumantonoho. Nohontohumentanɨngkuhwosi a'amu kakoe angomo maswonehoho. 
MAT.24.44	Oso'no sekwo soku sɨkuno engolopohamo ito'no fesyohumantokuno. Ngko A'amufe Hwomu sohwo'ni sɨkuno sekwo huno mosyofɨsyomokosyohumentanɨngkujo somo wopmmonnoho.
MAT.24.45	Syoho ulohofiyo huno wopɨngo'jo sohwo tɨhwolo. Olenoho. Oso hwe huhwo sohumo kakoe hwe engo sohwo ulonteso, Kɨko nje a'amu syoho ntohofiyo somo uhwontohumaho. Ose lonto uhwosopeehonɨngki kako a'amu somo mokosyohumanto wopayo uyɨmojo hweho. 
MAT.24.46	Tɨfi sohonta syoho ulohofiyo wopɨngo sohwoe hwe engo asomo poso sohonta kako syoho wopɨngo mokosyohumentanɨngkuhwosi uhwonɨngkuhwosi oso syoho ulohofiyo sohwo sɨmeho wopɨngo umo'nɨmontonoho. 
MAT.24.47	Ngko hungkuno nehopi waselɨmonne'no yohono. Oso hwe engo huhwo sohwo kako kakoe yo'mayo hopi'nonohinoso olo syoho ulohofiyo huhwo sohumo enjwa'mo woho'nahumontonoho. 
MAT.24.48	I oso'no, oso syoho ulohofiyo huhwo sohwo kakoe huno ole wosyafɨhu'montonoho. Nje hwe engo sohwo kako asomo komo'no maponehoho. 
MAT.24.49	Ose syafɨsyahonɨngkuhwosi kakoe syoho ulohofiyo sohumo uhwontohumayo ikujoho fonjɨhwosi a'amu mijo yokumpohn'nyo nontɨfi nonilohofɨwo'nɨngkohofo so'nji wopayo'nji mijo'nji wanɨmontonoho. 
MAT.24.50	Oso syoho ulohofiyo sohwo ose yoso'manji kakoe hwe engo sohwo sɨkuno fihumo syoho ulohofiyo sohwo kako huno mosyofɨsiyo'njo yo'mayo ito'no mesyohontohumentanɨngkuhwosi asomo wapmmontonoho. 
MAT.24.51	Poso sohonta syoho ulohofiyo huhwo sohumo tohino mɨkunɨmposo uyɨhwosi a'amu hwasyo hungkuno'njo so'nji uhumajoso sopo hofɨko hulɨngkwajingo ifaloho'nɨngkuji humotaho engo lɨfitnnefoho.
MAT.25.1	Jisas kako a'amu somo ole ulɨmento, Hohosohonta Anɨtu a'amumo mokosyohumayo so'no olo pa'nyofoho. Hwe fihwo kako ape woma'mo lonto pmmentisofoho. Moya'mi aho hopi'nonohino sofa wopayo engo nyo'ne'entɨfi hofɨkoe sikiloho nomantɨfi hwe sohumo ufohonɨtɨmano lontɨfi umentohofofoho. 
MAT.25.2	Oso moya'mi aho hopi'nonohino hofo sofa aho fehohnjo huno anefafoho. Aho fehohnjo huno'njofafoho. 
MAT.25.3	Oso moya'mi huno'maso sofa hofɨko sikiloho'nohini motawentɨfi mijo'nji momotawommentohofofoho. 
MAT.25.4	Moya'mi huno'njo sofa hofɨko sikiloho motawentɨfi mijo nom'ne so'nji motawomentohofofoho. 
MAT.25.5	Oso hwe ape mayo'ne sohwo komo'no mape'njo yahonɨngki saho fosyawo'mentohofofoho.
MAT.25.6	Saho fosyowentanɨngkofi kuntoliyo sopo joho ole ho'nɨmento, Hwe ape mayo sohwo nto pohoho. Sekwo toho'nji ufohonɨtɨmamno. 
MAT.25.7	Ose ho'nɨngkahonɨngki moya'mi hopi'nonohino sofa nolɨkafontɨfi hofɨkoe sikiloho ito'no esyohumamentohofofoho. 
MAT.25.8	Moya'mi huno'maso sofa moya'mi huno'njo sofamo ulɨmentohofi, Sekwo sikiloho mijo hmnonejapmno. Nakwoe sikiloho sɨmpe'nalofoho. 
MAT.25.9	Ose ulahonɨngkofi moya'mi huno'njo sofa ole ulɨmentohofi, Nakwoe sikiloho'nji sekwoe'nji mijo hopo'maho. O'o sekwo nowekuji ho'yango ango mta'ni sekwo'ne mijo mpopmno. 
MAT.25.10	Ose ulahonɨngkofi moya'mi huno'maso sofa mijo mpe'no wentanɨngkofi oso hwe ape mayo sohwo nopahonɨngki moya'mi ito'no humesyohumantohofo sofanji angomo wopayo engo wonano lontɨfi swontɨfi hoku'yo nɨhu'nahone pɨjwahumentisofoho.
MAT.25.11	Hwangku sohonta moya'mi nom'ne sofa i'mofapontɨfi ulɨmentohofi, Hwe Engofo, hano fonehwosampofo. 
MAT.25.12	Ose ulahonɨngkofi hwe ape mayo sohwo ulɨmento, Ngko sekune'no huno maniyohoyohoho. Ose ulɨmentisofoho. 
MAT.25.13	Jisas ose ulonto ulɨmento, Sekwo ito'no fohontohumamno. Sekwo oso sɨkuno somne'no huno maseyohoyohoho.
MAT.25.14	Anɨtu a'amumo mokosyohumayo sohonta olo pa'nyofoho. Hwe fihwo hano emayo'ne kakoe ango ulɨko'ma'mo lonto kakoe syoho ulohofiyo somo kakoe ho'yango yo'mayoso mokosyohumayo'ne umentisofoho. 
MAT.25.15	Hofɨkoe yahino so'no syafɨsyonto kakoe hamniyoho yano ulohmmentisofoho. Nom'nehumo 
MAT.25.16	Oso syoho ulohofiyo 
MAT.25.17	Syoho ulohofiyo nom'ne 
MAT.25.18	I, oso'no oso hwe 
MAT.25.19	Sɨkuno pi'nɨngo engo memjaofahonɨngki oso syoho ulohofiyo sofe hwe engo sohwo asomo noponto oso hamniyoho umentiso so'no hungkuno ulɨmo lonto pmmentisofoho. 
MAT.25.20	Syoho ulohofiyo 
MAT.25.21	Ose ulahonɨngki hwe engo sohwo ulɨmento, Kɨko nje syoho ntohofiyo wopɨngo hwosoho. Kɨko syoho wopɨngo yonji syoho ito'nohini mokosyohumawo'nɨngkino hwosoho. Kɨko olo syoho we'e lomo wopɨngo mokosyohumawo'nɨngkino so'no ngko nom'ne syoho engo mokosyohumayo'ne wokijapmmonnoho. Kɨko ngko'njopo nopohoji ngko'nji sɨmonyo uyaho.
MAT.25.22	Ose ulahonɨngki syoho ulohofiyo 
MAT.25.23	Ose ulahonɨngki hwe engo sohwo ulɨmento, Kɨko nje syoho ntohofiyo wopɨngo hwosoho. Kɨko syoho wopɨngo yonji syoho ito'nohini mokosyohumawo'nɨngkino so'no ngko nom'ne syoho engo mokosyohumayo'ne wokijapmmonnoho. Kɨko ngko'njopo nopohoji ngko'nji sɨmonyo uyaho.
MAT.25.24	Ose ulahonɨngki syoho ulohofiyo 
MAT.25.25	Oso hiso'no huno niyahonɨngki iyoho nnɨngkahonɨngki jɨje hamniyoho nomotawenji hwahomo hiyaso mokosyohumamentohefoho. Uhwonyo. Olo jɨje hiloso kakwosi maho.
MAT.25.26	Ose ulahonɨngki hwe engo sohwo ulɨmento, Kɨko nje syoho ntohofiyo wonyo hwosoho. Kɨko piso'mo'nyo'njo hwosoho. Ngko nom'ne sohwa syoho hulontɨfe so'nji nom'ne sohwa fisosomokaofontɨfe somta'ni mawo'nɨngkohe so'no huno nto kiyohoho eso nto ntohino. 
MAT.25.27	I, oso'no nje hamniyohoso kako a'amu hamniyoho mokosyohumayo sohwafe angomo moho'nanɨsiyo'njo peho'no imentohinoto. Ho'nosyontentesi nopm'mo nje hamniyoho so'nji nom'ne we'e so'nji nomahm'mnesohilo. 
MAT.25.28	Ose ulonto ulɨmento, Olo hwe lohwoe 
MAT.25.29	Hwapɨngoso ole, a'amu yo'mayoso ito'no mokosyohumawo'nɨngkohofo somo ngko nom'ne pi'nɨngo engoso uyɨmonnoho. A'amu yo'mayoso ito'no momokosyohumayo'njo yontoso sohumta'ni oso yo'mayo we'e kako mokosyohumasoso ngko woma'monnoho. 
MAT.25.30	Olo syoho ntohofiyo wonyo sohumo sɨkwo'mjoho hohnta'ni meho'naopmno. Osopo a'amu hulɨngkwajingo ifaloho'nɨngkuji humotaho engo lɨfitnnefoho.
MAT.25.31	A'amufe Hwomu sohwo yofe engo hwofilo'nnyo'njo sohwo kakoe a'amu ahwomomjo so'nji poso sohonta kako hwe engo sohwoe epohumayo wonyoangkafo sopo humanefoho. 
MAT.25.32	Osopo nohumahwosi a'amu hopi'nonohinoso uhu'mokahonɨngkuji kako hwe yahu mokosyohumayo pa'nyo sohwo a'amu somo yano ilofonefoho. A'amu yahu 
MAT.25.33	Yahu 
MAT.25.34	Oso hohosohonta hwe yofe hwofilo'nnyo'njo sohwo a'amu aho angahohnta'ni humalofo somo ole ulonefoho. Nje Mpohwo yo'mayo wopɨngo sejape so'no sehwosopo'mentiso soku, hohonta hwaho songo mtɨ'mokumentiso sohonta olo ango yo'mayoso Mpohwo sekumne'no yahumentisoso nopɨkuji mapmno. 
MAT.25.35	Hwapɨngoso ngko mijoho niyahonɨngki wopayo ntapmmentohofofoho. Ngko mijo'no nɨmo'nɨngkahonɨngki mijo ntapmmentohofofoho. Ngko ango kengopo nta'ni pahonɨngko sekwo ngkimo sekwoe angomo ipenɨmotapontɨfi wopɨngo nɨmokosyohumamentohofofoho. 
MAT.25.36	Ngko hwapɨfe ane nohumentanɨngko sekwo yo'mayoso ntapmmentohofofoho. Ngko mnokino'nji nohumentanɨngko sekwo wopɨngo nɨmokosyohumamentohofofoho. Ngko impo'angomo nohumentanɨngko sekwo nohonapmmentohofofoho.
MAT.25.37	Ose ulahonɨngkuhwosi a'amu wopɨngoso ole ulɨfitnnefoho. Hwe Engofo, ntohontalo. Kɨko wosopayo mijoho kiyahonɨngki nakwo wosopayo kijapmmentɨhwoneso, ntohontalo. Kɨko mijo'no kumo'nɨngkahonɨngki nakwo mijo kijapmmentɨhwoneso. 
MAT.25.38	Ntohontalo. Nakwo ango kengoponta'ango hwosimo kohonontani nakwoe angomne'no ipekumotamentɨhwoneso, kɨko hwapɨfe yo'mayoso ane nohumentanɨngkini ntohonta kijapmmentɨhwoneto. 
MAT.25.39	Ntohontalo. Kɨko mnokino'nji impo'angomo humentanɨngkinoso ntohonta kohonɨmentɨhwoneto. Ose ulohonɨfitnnefoho.
MAT.25.40	Hwe yofe engo'njo sohwo ulonefoho. Ngko nehopi waselɨmonne'no yohono. Yo'mayoso nje a'amu yofe engo ane'njo somne'no uloho'mentohinoso ngkine'no imentohinofoho.
MAT.25.41	Ose ulɨhwosi a'amu hwonamonyo hohnta'nɨngo somo ulonefoho. Sekwo wonyo soku, mpanɨmno. Anɨtu sekumne'no sɨmano hintotohino umnalofoho. Sekwo ngkimo ntɨko'mafɨkuji oso toho ne'no sijalokunjoso Mpohwo kako Seten'nji kakoe a'amu so'ntnne'no ho'nahumentiso somo fɨwanɨmno. 
MAT.25.42	Hwapɨngoso hohonta ngko mijoho niyahonɨngki wopayo montape'njo imentohofofoho. Mijo'no nɨmo'nɨngkahonɨngki mijo montape'njo imentohofofoho. 
MAT.25.43	Ngko ango kengopo nta'ni pahonɨngko sekwo ngkimo ango mantape'njo imentohofofoho. Ngko hwapɨfe manji'mofo ane nohumentanɨngko sekwo sekwoe yo'mayoso montapmmentohofofoho. Mnokino'njo nohumentanɨngko impo'angomo nohumentanɨngko sekwo monohonayo'njo imentohofofoho.
MAT.25.44	Ose ulahonɨngkuhwosi ulɨfitnnefo, Hwe engofo, Ntohontalo. Kɨko mijoho'nji mijo'tnno nokumo'nɨngkahonɨngki, kɨko nom'ne angopo nta'ni ponji, kɨko hwapɨfe ane hwosi, mnokino'njo hwosi, kɨko impo'angomo nohumentanɨngkini nakwo wopɨngo makilohofe'njo ntohonta imentɨhwoneto.
MAT.25.45	Ose ulohonɨngkahonɨngkuji ole ulonefoho. Ngko nehopi waselɨmonne'no yohono. Nje a'amu yofe engo ane'njo somne'no yo'mayoso mulohofe'njo imentohofoso ngkine'no mantohofe'njo imentohofofoho. 
MAT.25.46	Ose ulahonɨngkuhwosi a'amu hiso nukuji hofɨkoe wonyomne'no tohino engo ne'no nomapitnnefoho. I a'amu wopɨngoso hofɨko ango wopɨngo sopo i'mofahokuji engolopohamo songo ne'no nohumantokutnnefoho.
MAT.26.1	Jisas oso hungkuno hopi'nono moi'wo ulonto kakoe inomokomoyo sohwamo ulɨmento, 
MAT.26.2	Sekwo huno moi'wonoho. Sɨkuno hufa'u memjaofɨhwoso'no Anɨtu Kako A'amu Isɨlael somo Uyakolo'mentiso somne'ne Syafɨsiyo Sɨkuno Engo 
MAT.26.3	Hohosohonta hwe yofe engo'njo tajo ango syoho'njo sohwanji a'amu Isɨlael sohwafe hwe engo sohwanji hwe yofe hwofilo'nnyo tajo ango syoho'njo Kaiyofas oso hwoe ango somo uhu'mokumentohofofoho. 
MAT.26.4	Osopo nuhu'mokontɨfi Jisasɨmo hiyaso'mo aho kehwasi wofonjosyano lɨmentohofofoho. 
MAT.26.5	Ole hnnɨmentohofi, Olo hiloso Anɨtu A'amu Isɨlael somo Uyakolo'mentiso somne'ne Syafɨsiyo Sɨkuno Engo osomo wopayo engo nontanɨngkuji Jisasɨmo aho kehwaso'no nonahonɨngkuji a'amu hofɨko nakumo ikujoho nafongkupitnnoho. Oso hiso'no Sɨkuno Engo homo somo nakwo Jisasɨmo aho mokanehwono. Ose hnnɨmentohofofoho.
MAT.26.6	Jisas kako Saimounɨye ango Mpetani osopo humamentisofoho. Saimoun huhwo sohwo a'apaho uyo wonyo'njo hweho. 
MAT.26.7	Osopo Jisas nohumentanɨngki a'mu anga'nohinisi Jisasɨmo nu'manto kako sojo ahwonte hwone mijo akino wonyoangkafo'njo hamniyoho yokintahopo'njoso nomotaponto Jisas epohumayo sopo nohumentanɨngki kakoe mnokinopo mijoso usohumentisofoho. 
MAT.26.8	Ose yahonɨngki inomokomoyo sohwa nuhwonontɨfi sɨmeho tohino umnɨngkahonɨngki hnnɨmentohofi, Olo a'mu losi mijo siki peho'no sisyohoho. 
MAT.26.9	Oso mijo wonyoangkafoso a'amu nakumta'ni mpe nalohofontɨfijontentesi nakwo hamniyoho engo nomehwasi a'amu ho'yango umofonyo iwo'nɨngkohofo somo uyɨhwanesohilo.
MAT.26.10	Ose hnnɨngkahonɨngkofi Jisas hofɨkoe hungkunomo huno uyahonɨngki ulɨmento, Sekwo a'mu losimo sɨmeho tango peho'no uyalokwofo. Kako ngkimo wopɨngo ntohokwoho. 
MAT.26.11	A'amu umofonyo iwo'nɨngkohofoso sekwo'nji engolopohamo ne'no humawo'nɨngkohofofoho. I, oso'no ngko sekwo'nji humaleso sɨkuno moi'wo we'enepi umo'nɨmontonoho. Oso'no a'amu ngkimo wopɨngo ntohofo'ne sɨkuno pi'nɨngo mauyoho. 
MAT.26.12	Oso a'musi kako nje a'apahopo hwone mijo ehantohofisoso kako nakwoe yahino a'amufe pijafo ito'no yasyɨwo'nɨngkuhwone hopaso ehantohokwoho. 
MAT.26.13	Hungkuno nehopi waselɨmo, Ango yawojo'meemo nje hungkuno wopɨngo a'amu somo ulɨfijo so'no olo a'mu losi ntohofiso so'nji ulɨfitnnefoho. Oso'no a'amu pi'nɨngo engo olo a'mu losimne'no syafɨhupitnnefoho.
MAT.26.14	Jisasɨye inomokomoyo aho hopi'nono sɨfe mta'ni hufa'u sohwa anga'nohino sohwo kakoe yofe Jutas Isɨkaliyout. Oso hwe huhwo sohwo hwe yofe engo'njo tajo ango syoho'njo sohwamo nu'manto 
MAT.26.15	ulɨmento, Ngko sekumo Jisas sejapmme so'no sekwo peho wontopantɨfito. Ose ulohonɨngkahonɨngki ulɨmentohofi, Nakwo hamniyoho sojo 
MAT.26.16	Oso hohosohonta Jutas Jisasɨmo utɨhwamne'ento honɨngkano imofo'ne syofɨsyoma'mentisofoho.
MAT.26.17	Sɨkuno Engo uhwonɨmotofo sɨmo'mjo somo a'amu Juta wopayo nom'ne kengo nɨwo'nɨngkohofo so'no Jisasɨye inomokomoyo sohwa kakimo nu'mantɨfi ulɨmentohofi, Anɨtu A'amu Isɨlael somo Uyakolo'mentiso somne'ne Syafɨsiyo Sɨkuno Engo osomne'no wopayo naneso ntɨ'mo esyohumanehwono. 
MAT.26.18	Ose ulohonɨngkahonɨngkofi Jisas ulɨmento, Sekwo antɨme engo somo nukuji hwe fihumo nu'mafɨkuji ulɨmno. Nakwoe hwe engo hungkuno mesyolonetɨhwawo'nɨngkiso sohwo ole nalohoho. Nje sɨkuno mofoneponoho. Ngko nje inomokomoyo sohwanji Sɨkuno Engo somne'no wosopayo jɨje angomo wonontane'no yɨhwono. 
MAT.26.19	Ose ulahonɨngki inomokomoyo sohwa Jisasɨye hungkunomo inɨngkawentɨfi Sɨkuno Engo so'no wosopayo ito'no esyohumamentohofofoho.
MAT.26.20	Sɨkuno'nji Jisas kakoe inomokomoyo sohwanji nohumantɨfi Jisas ulɨmento, 
MAT.26.21	Hungkuno nehopi waselɨmo. Hwe fihwo kako olo ango lomo sekwo'nji humaso sohwo kako mango sohwafe ahomo woho'nanɨhumonte hweho. Tokoyo'ofo wantoho'mtonoho. 
MAT.26.22	Ose ulahonɨngki inomokomoyo sohwafe sɨmeho tango uyahonɨngki a'amu anga'no anga'nohino sohwa Jisasɨmo ulɨmentohofi, Hwe Engofo, ngkolaho. 
MAT.26.23	Ose ulohonɨngkahonɨngkofi Jisas ulɨmento, Hwe fihwo ngko'nji wopayo noswanomo yomaso sohwo kako ngkine'no a'amumo tokoyo'ofo uyɨmte hweho. 
MAT.26.24	A'amu Anɨtuye hungkuno lutɨhwamotofo sohwa iyoswomo mtɨ'mokumentohofo pa'nyoso A'amufe Hwomu sohwo poyo umo'nɨmontonoho. I oso'no oso hwe ngkine'no nje mango sohwamo tokoyo'ofo ntohofone sohune'no hitoho ntokwoho. Tohino engoso nomane hweho. Kona'wohi aswo momaso'njo yontentesi wopɨngo'nesohilo. 
MAT.26.25	Ose ulahonɨngki Jutas oso hwe Jisasɨmo tokoyo'ofo imentiso sohwo Jisasɨmo ulɨmento, Hwe Engofo, ngkolaho. Ose ulohonɨngkahonɨngki ulɨmento, Kɨko nto lohino. Ose ulɨmentisofoho.
MAT.26.26	Hofɨko wopayo nontanɨngkofi Jisas wopayo nomanto Anɨtumo isamoyoka ulonto kutɨkujo lohofonto inomokomoyo sohwamo uyonto ulɨmento, Oloso nje a'apahofoho. Sekwo nomafɨkuji hmnɨmno. 
MAT.26.27	Ose ulonto kako noswanyo ipisayo mijo'nji nomanto Anɨtumo isamoyoka ulonto hofɨkimo uyonto ulɨmento, Olo mijo loso sekwo hopi'nonohino sohwasi hmnaopmno. 
MAT.26.28	Olo nje honɨyo loso a'amu pi'nɨngo sofe wonyo wae yasemofo'ne usohumahono. Honɨyo loso Anɨtu'nji sekwo'nji makotɨku'nyo'ne usɨhumahono. Nje honɨyo losomo Anɨtu uhwonɨngkuhwosi sekwo Anɨtu'nji makotɨku'nyoso ne imo'nyo'nefoho. 
MAT.26.29	Hungkuno waselɨmo. Nom'ne sɨkuno somo olo ipisayo mijo apa'no manɨmnehono. Manyo'njo nohumentanɨ'mo sɨkuno memjaofɨhwoso'no ngko sekwo'nji nje Mpohwoe ango a'amumo mokosyohumayo sopo mijo songo nonanefoho.
MAT.26.30	Ose ulahonɨngki hofɨko ta anga'no lontɨfi noswapontɨfi hwofɨki'nyo Oulifɨne'no kotasɨmentohofofoho.
MAT.26.31	Jisas ulɨmento, Olo sɨkwo'miyo lomo sekwo ngkimo nɨhwajɨkuji hiyaso wahumpeentɨfeho. Anɨtuye hungkuno mtɨ'mokumentohofo sohwa ole mtɨ'mokumentohofi, A'amu yahu mokosyohumayo sohumo fonjasyɨkujo'no yahu sohwa hiyaso wahumpeentɨfeho. 
MAT.26.32	I, oso'no songo lɨkahm'mo Ngkaliline'no sɨmo'mo sepo'mnefoho. 
MAT.26.33	Ose ulahonɨngki Pita ulɨmento, Nom'ne sohwa hofɨko ko kuhwotɨ'mopijoso ngko makuhwotɨ'mo'mnehono. 
MAT.26.34	Ose ulahonɨngki Jisas ulɨmento, Ngko hungkuno nehopi wakilɨmonne'no yohono. Olo sɨkwo'miyo lomo yɨhufo tosɨka yoka malontanɨngkuhwoso sohonta kɨko ngkine'no hwasyo hungkuno hufa'u sɨhune ole ulɨmonnoho. Ngko Jisasɨmne'no huno maniyohoyohoho. Ose ulohojo'no yɨhufo sohwo yoka walɨmontonoho. 
MAT.26.35	Ose ulahonɨngki Pita ulɨmento, Ngko kikimne'no huno maniyohoyohoho eso mulɨmnehono. O'o, ngko kɨko'nji ko fonjanɨsiyo'manji oso hungkunoso mulɨmnehono. Ose ulahonɨngki inomokomoyo hopi'nonohino sohwa oso hopa ulɨmentohofofoho.
MAT.26.36	Jisas kakoe inomokomoyo sohwanji Ngketɨsemani iyo uyo syoho sopono umentohofofoho. Osopo nohumanto kakoe inomokomoyo sohwamo ulɨmento, Sekwo olopo fosyohumamno. Ngko oso nompono u'mo Mpohumo jomo ulɨmo. 
MAT.26.37	Ose ulonto kako Pita'nji Sepetiye hwomu sohwa'u'nji utɨmanto umentohofofoho. Nowentɨfi Jisas sɨmeho tango mɨkunɨmposo umentisofoho. 
MAT.26.38	Oso'no ulɨmento, Nje sɨmeho tango mɨkunɨmposo'njo hwo'nyoho. Tango hiloso poyo wanɨmokumtolɨkeno. Ngko'njopo fosyohumafɨkuji ngkimo nohontohumamno. 
MAT.26.39	Ose ulonto we'enehwo nowento sɨmano hwaho hohnta'ni ipitofawento Anɨtumo ulɨmento, U, nje Mpohwo, olo tohino loso nonɨ'mahwosi woniyakolofono. I oso hiso'no nje hunomo nnɨngkahutoho. O'o, jɨje hunomnohino hmnɨngkayo.
MAT.26.40	Ose ulonto kakoe inomokomoyo sohwafepono umentisofoho. Kako nu'manto uhwonɨmentisoso kakoe inomokomoyo sohwa saho nofosyowentanɨngkofi uhwononto Pitamo ulɨmento, Kɨko ngkimo monohontohumayo peho'neto. 
MAT.26.41	Sekwo ngkine'no nohontohumafɨkuji Mpohumo jomo ulɨmno. Seten sekumo yamofo selohofonoho. Sekwo wopɨngo'nohini uyano ko lɨfijoso sekwoe yokumpohn'nyo hopo'maho.
MAT.26.42	Ose ulonto Jisas apa'no we'enehwo nowento ulɨmento, Nje Mpohwo, olo tohino loso ngkimo manɨmnonehoho nnɨngkohoho. I, oso'no nje hunomo minɨngkomnehono. O'o, jɨje hunomnohini unɨngkapmmonnoho. 
MAT.26.43	Ose ulonto asomo ponto uhwonɨmentisoso inomokomoyo sohwa tɨmo saho unɨngkahonɨngki saho fosyowentanɨngkofi uhwonɨmentisofoho. 
MAT.26.44	Ose uhwononto apa'no nulɨko'manto Mpohumo jomo sɨmo'mjo ulɨmentiso hopaso apa'no nowento ulɨmentisofoho. 
MAT.26.45	Ose ulonto kakoe inomokomoyo sohwanjo sopo noponto ulɨmento, Sekwo saho ne'no lofosyawotofo. Upa'nɨmno. Nje sɨkuno nto i'mofapmmaho. A'amufe Hwomu sohumne'no a'amu wonyo sohwamo tokoyo'ofo nto imasofoho. 
MAT.26.46	Sekwo filɨkapmno. Wohwano. Uhwonɨmno. Oso hwe ngkine'no tokoyo'ofo ntoho'maso sohwo nto pohoho.
MAT.26.47	Jisas oso hungkuno ulontanɨngki Jutas Jisasɨye inomokomoyo aho hopi'nono sɨfe mta'ni hufa'u sohwo i'mofapmmentisofoho. A'amu yofe engo'njo tajo ango syoho'njo sohwanji a'amu Isɨlael hwe engo sohwanji a'amu pi'nɨngo engo itokuso'njo hosɨmno'njo sohwamo lutɨhwahonɨngkofi Jutas kako Jisasɨyepono ipemotasɨmentisofoho. 
MAT.26.48	Jutas oso a'amu sohwamo yaofo itɨhwayo'ne ole ulɨmento, Hwe sohumo nu'mahm'mo hinjoho hu'nɨmeso oso hwe huhwo sohwo Jisasɨyoho. Osohumo sekwo aho fɨkopmno. Ose nto ulɨmentisofoho. 
MAT.26.49	Oso'no Jutas Jisasɨmo komo'no nu'manto ulɨmento, Nje Hwe Engofo. Ose ulonto hinjoho hu'nɨmentisofoho. 
MAT.26.50	Ose yahonɨngki Jisas ulɨmento, Kɨko umonji pohino sohwosi komo'no fiyo. Ose ulahonɨngki hofɨko Jisasɨmo u'mantɨfi aho yokumpohn'nyo ko'mentohofofoho.
MAT.26.51	Hwe fihwo Jisasɨ'nji humamentiso sohwo kakoe hwakuhwajo nomanto hwe yofe engo'njo tajo ango syoho'njo sohwoe syoho ulohofiyo sohumo haloho loku'mentisofoho. 
MAT.26.52	Ose yahonɨngki Jisas ulɨmento, Jɨje hwakuhwajo asomo foho'nasyo. A'amu fihwo kako hwakuhwajo'nji nom'ne sohwamo lofososo oso hwe huhwo sohumo hwakuhwajo'nji wolofosyantɨfeho. 
MAT.26.53	Kɨko huno makiyoho liyohoho. Ngko nje Mpohumo jomo ulɨ'me'no kako ahwomomjo a'amu pi'nɨngo engo nɨfo'mayo'ne nɨhwajɨhwonesohilo. 
MAT.26.54	I oso hiso'no ngko ose i'me'no a'amu Anɨtuye hungkuno nje poyo imo'nyo so'no mtɨ'mokumentohofo oso hungkunoso ne pipi imo'nɨngkuhwonesohilo. O'o, nje poyo imo'nyoso oso pa'nyo umo'nɨmontonoho. Ose ulɨmentisofoho.
MAT.26.55	Oso hohosohonta Jisas a'amu itokuso'njo somo ulɨmento, Sekwo a'amu hufo iwo'nɨngkiso sohune'no aho wokano lontɨfi hwakuhwajo'nji itokuso'nji lomotopalokwofo. Sɨkuno engolopohamo ngko Anɨtuye tajo ango engo somo humanji a'amu somo Anɨtuye hungkuno lutɨhwahonɨngko sekwo ngkimo osopo manɨkoso'njo iwo'nɨngkohofɨhwasoho. 
MAT.26.56	I oso'no a'amumo Anɨtu hungkuno uyahonɨngki lutɨhwamotofo sohwafe hungkuno ne imo'nyo'ne so'no yo'mayo imo'nɨngkohoho. Ose ulahonɨngki inomokomoyo sohwa Jisasɨmo ulɨko'mantɨfi hiyaso humpo'mentohofofoho.
MAT.26.57	Oso a'amu sohwa Jisasɨmo aho kentɨfi hwe yofe engo'njo tajo ango syoho'njo Kaiyofas oso hwoe angomne'no kemotamentohofofoho. A'amu honɨngkano hungkuno lutɨhwamotofo sohwanji a'amu Isɨlaelɨfe hwe engo sohwanji osopo uhu'mokumentohofofoho. 
MAT.26.58	Pita Jisasɨmo ko inɨngkawomentisoso kakimo mufantohi'nyofoho. O'o, kako po'mtopo'mtisyo humuloho'mɨwesofoho. Kako Kaiyofasɨye tojo somo noswonto a'amu uhwontohumayo sohwanjo sopo yo'mayo imo'nyo so'no uhwontohumamo lonto humamentisofoho.
MAT.26.59	A'amu tajo ango syoho'njo sohwanji a'amu 
MAT.26.60	A'amu pi'nɨngo hwasyo hungkuno'njo sohwa ko i'mofopahonɨngkofi nofonjosyane'entɨfi hungkunoso wonyopi tɨpmmentohofofoho. Hwangku ae'uyo sohwa'u i'mofaponji 
MAT.26.61	ulɨmentisiyo, Olo hwe lohwo ole lɨmaso hweho. Anɨtuye ango engoso ngko wae yahm'mo songo molɨmeso sɨkuno hufa'u sɨhune memjaofɨhwoso'no ango moi'wo umo'nɨmontonoho. Ose lɨmaso hweho.
MAT.26.62	Ose ulahonɨngki hwe yofe engo'njo tajo ango syoho'njo sohwo nolɨkofalohofonto Jisasɨmo ulɨmento, Kɨko hungkuno asomo mujo'njo peho'no yalokuno. Pipilo. Olo hungkuno kikimo kilalokusiyo losofo. 
MAT.26.63	Ose ulahonɨngki Jisas mampi'nyo humentanɨngki hwe yofe engo'njo sohwo ulɨmento, Anɨtu songo ne'no humayo sohwo jɨje hungkuno kupo'nalofoho. Kɨko hungkuno nehopi'nohini fonaso. Kɨko Kɨlais, Anɨtu kuhwosopo'mentiso Anɨtuye Hwomu Ne hwosilaho.
MAT.26.64	Ose ulohonɨngkahonɨngki Jisas ulɨmento, Kɨko nehopi ntohino. I wakilɨmonne'no yohono. Hwangku sohonta sekwo A'amufe Hwomu sohwo Anɨtu Yo'mayo Yokumpohn'nyo Hwapɨngo sohwoe aho anga sohohnta'ni humentanɨngkuhwosi uhwonɨfitnnefoho. Kako himo ahwomo mta'ango sopo nohumahwosi pɨhwoso'no uhwonɨfitnnefoho.
MAT.26.65	Jisas ose ulahonɨngki oso hwe tajo ango syoho'njo sohwo sɨmano hintotohino umnɨmentiso so'no kakoe manji'mofo we'ene sɨsɨmpento ulɨmento, Kako Anɨtune'no sitofo ulohoho. Nakwo nom'ne a'amu Jisasɨmne'no hungkuno jo'neso joho peho'no ulanehwono. O'o, sekwo kakoe hungkuno somo nto upa'nɨngkohofo. 
MAT.26.66	Sekwo huno pipi seyohoho. Ose ulohonɨngkahonɨngki ulɨmentohofi, Kako wonyo imaso hweho. Kako poyo umo'nono.
MAT.26.67	Ose ulontɨfi Jisasɨye sɨmo'mangopo me mijo uyatɨ'mofontɨfi fongku'mentohofofoho. A'amu fehohnjo nufonjontɨfi 
MAT.26.68	Ulɨmentohofi, Kɨko Kɨlais sohwosi Anɨtu hungkuno kijopahonɨngki lɨwo'nɨngkino hwosi, tɨhwo kufonjohoho. Noho fonaso. Sitofo ose ulɨmentohofofoho.
MAT.26.69	Pita angkuhwafo ponjo tojo somo nohumentanɨngki hwe yofe engo'njo sohwoe syoho ulohofiyosi nu'manto ulɨmento, Kɨko huhwosi Jisas hwaho Ngkalili mta'ango sohwo'nji humawo'nɨngkino hwosoho. 
MAT.26.70	Ose ulahonɨngki a'amu hopi'nono nuhwonɨngkahonɨngkofi Pita ulɨmento, Awonoho. Olo hungkuno ntohino loso'no ngko huno maniyohoyohoho. 
MAT.26.71	Ose ulonto kako noswonto kontolompo'ango somo nohumentanɨngki nom'ne a'mu syoho ulohofiyosi Pitamo uhwononto hwe sohwamo ulɨmento, Olo hwe lohwo Jisas ango Nasaletnnta'ango sohwo'nji humawo'nɨngkiso hweho. 
MAT.26.72	Ose ulahonɨngki Pita apa'no yofe hiyaso yonto ulɨmento, Nehopi yokintahopono lohono. Ngko oso hwe sohumo huno maniyohoyohoho. Ose ulɨmentisofoho. 
MAT.26.73	We'enepi a'amu fehohnjo lɨkofohumamentohofo osohwa Pitamo nu'mantɨfi ulɨmentohofi, Nehopi kilɨhwono. Kɨko hofɨko'njo mta'ango hwosoho. Jɨje mampahoso Ngkalilinta'ango pa'nɨngo ho'nɨngkohoho. 
MAT.26.74	Ose ulahonɨngkofi Pita hungkuno yokumpohn'nyo ulɨmento, Ngko hwasyo hungkuno selɨ'meso Anɨtu tohino wontapono. Oso hwe sohumo ngko huno maniyohoyohoho. Nɨhu'no nehopi lohono. Ose ulɨmentisoso tosɨka yoka lɨmentisofoho. 
MAT.26.75	Yoka lahonɨngki nupa'nonto Pita hungkuno Jisas ulɨmentiso so'no huno syafɨhu'mentisofoho. Hungkuno ole ulɨmento, Yɨhufo tosɨka yoka molontanɨngkuhwoso sohonta kɨko ngkine'no mango hufa'u sɨhune ole walɨmonnoho. Ngko Jisasɨmne'no huno maniyohoyohoho. Ose ulohojo'no yɨhufo sohwo yoka walɨmontonoho. Pita kako huno ose syafɨsyonto mempono swonto kakoe yahino wonyo so'no sɨmeho tango mɨkunɨmposo uyahonɨngki humotaho engo ne'no lɨmentisofoho.
MAT.27.1	Imɨngo ne so'nji a'amu tajo ango syoho'njo sohwanji a'amu Juta sofe hwe engo sohwanji Jisasɨmo fonjosyane'entɨfi hungkuno lɨmentohofofoho. 
MAT.27.2	Jisasɨmo aho kentɨfi ahwomo nano kilofontɨfi hwe engo hwaho mokosyohumayo Pailot oso hwoepono ipemotawomentohofofoho.
MAT.27.3	Jutas kako Jisasɨmo tokoyo'ofo uloho'mentiso sohwo uhwonɨmentisoso hofɨko Jisasɨmo tohino uyantɨfi yahonɨngkofi uhwononto kako sɨmeho tango uyahonɨngki huno ole syafɨhu'mento, Wonyo imalefoho. Ngko oso hamniyoho sojo 
MAT.27.4	ulɨmento, Ngko wonyo imalefoho. Ngko hwe wonyo ane sohumo setɨhwamale sohwo wape'nɨmontonoho. Ose ulahonɨngki ulɨmentohofi, Nakwoe'maho. Jɨje'nohinofoho. 
MAT.27.5	Ose ulahonɨngkofi Jutas oso hamniyohoso Anɨtuye ango engo somo noswoho'nofawento nowento nano hmmentisofoho.
MAT.27.6	Hwe yofe engo'njo tajo ango syoho'njo sohwa hamniyoho hiso nomantɨfi hnnɨmentohofi, Olo hamniyoho hiloso a'amumo fonjasiyo'ne mpe'nefoho. Nakwo olo hamniyoho lo'nji tajo angomjo hamniyoho nem'no ho'nasiyoso wopɨngo'maho. 
MAT.27.7	Ose lontɨfi hungkuno nom'ne ole kotɨku'mentohofi, Nakwo a'amu hwontoho mtɨ'mokuwo'nɨngkohofo sohwa mta'ni olo hamniyoho loso'nji hwaho mpe uyano. Hwaho hiloso a'amu kengo mta'ni nopɨkuji poyo pe'nɨngkujo'no pijafo ho'nasiyo'nefoho. Ose kotɨjwontɨfi imentohofofoho. 
MAT.27.8	Oso'no hwaho hopo sopo hwaho honɨyo lɨfawojoponoho lɨwo'nɨngkohofofoho. Oso yofe hiso olohonta weho. 
MAT.27.9	Oso hohosohonta hwe Jelemaiya sohumo Anɨtu hungkuno uyahonɨngki lutɨhwamojo sohwoe hungkuno ne imo'nɨmentisofoho. Hungkuno ole,
MAT.27.9	A'amu Isɨlaelɨso oso hamniyohoso kakine'no mpe uyano lontɨfi imentohofofoho oso hamniyoho hiso nomantɨfi
MAT.27.10	a'amu hwontoho mtɨ'mokuwo'nɨngkiso sohwoe hwaho mpe imentohofofoho.
MAT.27.10	Oso hwe engo ntɨmentiso pa'nyofoho.
MAT.27.10	Oso hungkunoso hohonta Jelemaiya ose lɨmentisofoho.
MAT.27.11	Hwe yofe engo'njo hwaho mokosyohumayo sohwo'njo sopo Jisas loho'mentisofoho. Oso hwe engo huhwo sohwo Jisasɨmo ulohonɨmento, Kɨko a'amu Jutafe Hwe Engo sohwosilaho. Ose ulahonɨngki Jisas ulɨmento, Hungkuno hiso kɨko nehopi lohino. 
MAT.27.12	Hwe yofe engo'njo tajo ango syoho'njo sohwanji Juta sohwafe hwe engo sohwanji hofɨko Jisasɨmne'no hungkuno ulahonɨngkofi Jisas hungkuno asomo mujo'njo imentisofoho. 
MAT.27.13	Oseso Pailot Jisasɨmo ulɨmento, Oso hungkuno kikine'no ntohofoso kɨko mupa'nyotaho. 
MAT.27.14	Ose ulohonɨngkahonɨngki Jisas hungkuno mujo'njo yahonɨngki Pailot yomo yonto huno pi'nɨngo engo syafɨhu'mentisofoho.
MAT.27.15	Oso Sɨkuno Engo wopayo iloho yanɨmotofo sɨkuno somo soswo huhwo huhwi hwe engo hwaho mokosyohumayo sohwo kako hwe impo'angomjo fihumo isɨhutofɨhwajɨmojo hweho. A'amu sohwa oso hwe impo'angomjo sohune'no yofe hwe engo sohumo ulɨwo'nɨngkahonɨngkofi oso hwe huhwo sohumo isɨhutofɨhwajɨmojo hweho. 
MAT.27.16	Oso hohosohonta hwe wonyo Mpolapas kako impo'angomo humohumantisofoho. 
MAT.27.17	Hwe moya'mi nuhu'mokahonɨngkofi Pailot ulɨmento, Ngko sekuyepono tɨhumo isɨhutofɨhwajɨmnehono. Ngko Mpolapas isɨhutofɨhwajɨmnehono. Ngko Jisas a'amu Kɨlaisɨyoho ulɨwo'nɨngkohofo sohumo isɨhutofɨhwajɨmnehono. Ose ulohonɨmentisofoho. 
MAT.27.18	Pailot olo so'no huno moi'wonoho. A'amu pi'nɨngo engoso Jisasɨmo inɨngkamotofo so'no a'amu Juta sofe hwe engo sohwa sɨmano hintotohino umnɨmentisofoho. Oso'no kakiyepono hungkuno hiso ipemotapmmentohofofoho.
MAT.27.19	Pailot kako hungkuno jo'ne ango sopo humentanɨngki kakoe ape hungkuno ole lɨhwatɨmento, Kɨko oso hwe wopɨngo sohumo kɨko wonyo ulohofohotoho. Ngko sɨkwo'miyomo oso hwe sohune'no wojo uhwonɨngkoheso ngko sɨmeho tango nisofoho. Ose lɨhwatɨmentisofoho.
MAT.27.20	Hwe yofe engo'njo tajo ango syoho'njo sohwanji Juta sofe hwe yofe engo'njo sohwanji hofɨko hwe moya'mi somo ulɨmentohofi, Sekwo Mpolapasɨmne'no jomo ulɨmno. Jisas kako poyo umo'nono. Ose humulohofofoho. 
MAT.27.21	Hwe yofe engo'njo sohwo a'amu somo ulohonɨmento, Olo hwe lohwa'u osopo humasiyo loso tɨhumo usɨhuto'mnehono. Ose ulahonɨngki hofɨko ulɨmentohofi, Mpolapasɨmo usɨhutofo. 
MAT.27.22	Ose ulahonɨngkofi Pailot ulɨmento, Ngko Jisas a'amu Kɨlais hwosoho ulɨwo'nɨngkohofo sohumo pipi imnehono. Ose ulahonɨngki a'amuso ulɨmentohofi, Iyopo fonjinto'ofasyo. 
MAT.27.23	Ose ulahonɨngkofi Pailot ulɨmento, Peho'neto. Olo hwe lohwo peho wonyo imaso hwolo. Ose ulahonɨngki a'amuso mohm'no ulɨwo'nɨmentohofi, Iyopo fonjinto'ofasyo. Iyopo fonjinto'ofasyo.
MAT.27.24	Ose lontanɨngkofi Pailot huno umento, kakoe hungkunoso hopa mmo'nɨngkahonɨngki ikujoho u'mofapmmonto yahonɨngki Pailot kako a'amu wanohonɨfento mijo nomanto a'amuso uhwontohumentanɨngkofi kakoe ahomo mijo yatɨku'nonto ulɨmento, Olo hwe lohumo fonjasiyo'neso nje huno'maho. O'o, sekwo hwapɨngo kuyoho. Oso'no nje aho mijo yatɨku'nɨngkohono. 
MAT.27.25	Ose ulahonɨngki a'amuso ulɨmentohofi, Olo hwe lohumo poyo fonjasiyo'ne tohino nakumo ne'masoso nakwoe mehomi ntnne'no wone'ma'montonoho. 
MAT.27.26	Ose ulahonɨngkofi Pailot Mpolapasɨmo isɨhutofɨhwajonto kakoe hwe itokuso'njo sohwamo ulɨmento, Jisasɨmo impe'nji fonjɨkuji iyopo fonjinto'ofahumno.
MAT.27.27	Oseso Pailotɨye a'amu itokuso'njo sohwa hwe yofe engo'njo sohwafe angomo ipemotaswontɨfi osopo hwe itokuso'njo hopi'nonohino sohwa Jisasɨmo u'ma'mentohofofoho. 
MAT.27.28	Hofɨko kakoe manji'mofo yajontɨfi hofɨko manji'mofo nom'ne honɨyo'nohinoso uloho'mentohofofoho. Oso manji'mofo honɨyo'nohinoso a'amu yofe engo hwaho mokosyohumayo sohwafe manji'mofofoho. 
MAT.27.29	Ose yontɨfi hofɨko impe yongo'njo nomantɨfi nopopojontɨfi hnnɨmentohofi, Olo hwe yofe engo'njo hwaho mokosyohumayo sohwoe mnokino manji'mofo pa'nyofoho. Ose lontɨfi Jisasɨye mnokinopo monji'mofahumentohofofoho. Hofɨko fo'me nomantɨfi kakoe aho angahohnta'ni umanjontɨfi ulɨmentohofi, Olo fo'me loso hwe engo hwaho mokosyohumayo sohwoe pa'nɨngo sohwosiye ahomo kumanjɨhwono. Ose lontɨfi kako'njopo hwomtame poji ulohofontɨfi sitofo ulɨmentohofi, Ou Hwe Engo sohwosi, kɨko a'amu Juta somo mokosyohumawo'nɨngkino sohwosilaho. 
MAT.27.30	Ose ulontɨfi kakoe sɨmo'mango sopo memijo uyatɨ'mofontɨfi oso fo'me ahomo umangku'mentohofoso nomantɨfi mnokinopo fongku'mentohofofoho. 
MAT.27.31	Hofɨko sitofo moi'wo ulontɨfi oso manji'mofo honɨyo'nohinoso yojasyontɨfi kakoe manji'mofo uloho'mentohofofoho. Ose yontɨfi kakimo fonjinto'ofasiyo'ne sopono ipemotasɨmentohofofoho.
MAT.27.32	Ipemotasontɨfi hwe fihwo Sailininta'ango kakoe yofe Saimoun osohumo nu'mantɨfi kwokwe umofontɨfi kako Jisasɨye iyo hwojiyafɨku'nnyo intofo'ne'entɨfi ulɨmentohofofoho.
MAT.27.33	Kako intofahonɨngki hofɨko hwaho Ngkoulɨkota sɨ'mo'mentohofofoho. Oso hwaho hopo sopone yofe hiso hwapɨngo olenoho. Mnokino yokino huyo'mango pa'nyo ponoho. 
MAT.27.34	Osopo nohumantɨfi hofɨko ipisayo mijo'nji nom'ne molasin tohino mumnyo'njo so'ne so'nji iwolo'mokontɨfi Jisasɨmo uyahonɨngkofi kako yamofo imentisoso manɨmentisofoho. 
MAT.27.35	Oseso hofɨko Jisasɨmo iyopo fonjinto'ofasyontɨfi kakoe manji'mofo yo'mayoso tɨhwo woma'montolɨkeno lontɨfi syohi'nyo imentohofofoho. Hwe sohwa syohi'nyo hiso yakolo ulohofontɨfi yo'mayoso hu'mema'mentohofofoho. 
MAT.27.36	Ose yontɨfi osopo nohumantɨfi Jisasɨmo uhwontohumamentohofofoho. 
MAT.27.37	Kakoe iyo hwojiyafɨku'nnyo yokintaho sopono olo hungkunolo kakine'no mtɨ'mokumentohofi, OLO HWE LOHWO JISASƗYOHO. A'AMU JUTAFE HWE ENGO HWEHO. Ose mtɨ'mokontɨfi iyoswo hofojahumentohofofoho.
MAT.27.38	Jisasɨ'njopo hwe hufa'u hufo'nji ikujoho'nji imojiyo sohwa'umo fonjinto'ofahumentohofofoho. Nom'nihwo Jisasɨye aho angahohnta'ni, nom'nihwo aho hwonamonyo hohnta'ni fonjinto'ofahumentohofofoho. 
MAT.27.39	Hwe moya'miso nopohotawentɨfi mnokɨngkwa'nɨngkwa'nnyo yontɨfi sitofo ulɨmentohofi, 
MAT.27.40	Kɨko ole lɨwo'nɨngkini, Anɨtuye tajo ango engoso ngko wae yaohm'mo apa'no songo molɨmeso sɨkuno hufa'u sɨhune memjaofɨhwoso'no ango moi'wo umo'nɨmontonoho. Ose lɨwo'nɨngkino hwosoho. Kɨko Anɨtuye Hwomu Ne hwosɨ'manji kɨko fo'ma'nyo. Iyopo nta'ni fɨkotape. 
MAT.27.41	Hwe yofe engo'njo tajo ango syoho'njo sohwanji a'amu honɨngkano hungkuno lutɨhwamotofo sohwanji a'amu Jutafe hwe engo sohwanji oso pa'nyo sitofo ulɨmentohofofoho. 
MAT.27.42	Ole ulɨmentohofi, Kako a'amu nom'nemo ufo'mawo'nɨngkiso sohwo kakimo mufo'ma'nonehoho. Kako Isɨlael sofe hwe engo hwolaho. Kako iyopo nta'ni kotapɨhwoso'no uhwonɨngkuhwasi nakwo sɨmeho hi'ntnnono uyano. 
MAT.27.43	Kako Anɨtumo sɨmeho hi'ntnnono uyonto ole lɨmento, Ngko Anɨtuye Hwomu hwo'nyoho. Ose lɨmentiso hweho. Anɨtu kakine'no umo'nɨngkuhwoso'no'manji kako olohonta ufo'mano. Ose ulɨmentohofofoho. 
MAT.27.44	Oso hwe wonyo Jisasɨ'njopo fonjinto'ofahumentohofo huhwa'u Jisasɨmo sitofo ulɨmentisiyefoho.
MAT.27.45	Hinjo ajwo kuntoliyopo oso sɨkuno mjaofonto mofehi'nyomo hoholo yasyonto akupo'nyo'nji 
MAT.27.46	Sɨkuno wammonto yahonɨngki Jisas joho mohm'no lɨmento, 
MAT.27.47	Ose lahonɨngki a'amu kako'njopo humamentohofoso upa'nontɨfi huno muyahonɨngki lɨmentohofi, Olo hwe lohwo kako Ilaija osohumo Anɨtu hungkuno uyahonɨngki lɨmojo sohumne'no joho lalofoho. 
MAT.27.48	Ose ulahonɨngkofi hofɨko'njopo a'amu humunyo sohwo komo'no Jisasɨmo u'manto hwapɨfe we'e mijo yokumpohn'nyo mangkinyo'njo yomanto oso hiso tokemo yamjonto Jisas wanononto uyɨmentisofoho. 
MAT.27.49	I oso hiso'no nom'neso ole ulɨmentohofi, Hofahiyo. Nakwo uhwontohumano. Ilaija nopɨhwosi ufo'ma'mtolɨkeno. Ose ulɨmentohofofoho. 
MAT.27.50	Jisas apa'no joho mohm'no lonto kakoe huyo'mango uhwajonto poyo pe'nɨmentisofoho.
MAT.27.51	Oso hohosohonta Anɨtuye tajo ango engo somjo hwapɨfe engo oso ajwoponjo ango we'e Anɨtu humayo'nefoho lɨmotofo sopo hoku'yopo pmpilɨpeehinyoso yokintahopo nta'ni tomonte sɨsɨmpo lohofonto hofa'u imo'nɨmentisofoho. Hwaho hwomɨhwo yonto sojo engoso tɨhwo'mentisofoho. 
MAT.27.52	Oso hwaho a'mopijafo ho'nahinyo sopo hwaho hwosampo lohofahonɨngki Anɨtuye a'amu pi'nɨngo pe'nɨmentohofoso songo lɨka'mentohofofoho. 
MAT.27.53	Nolɨkafontɨfi sɨkuno nom'nemo Jisas pe'nonto songo lɨka'mentiso somo hofɨko ango Jelusalem wopɨngo somo noswahonɨngkofi a'amu pi'nɨngo engo oso a'amu somo uhwonɨmentohofofoho. 
MAT.27.54	Hwe a'amu itokuso'njo sohwamo mokosyohumayo sohwo kakoe a'amu'nji nohumantɨfi Jisasɨmo uhwontohumantɨfi hwomɨhwo yo'mayo so'nji imo'nɨngkahonɨngki uhwonontɨfi iyoho unɨmentisofoho. Ole ulɨmentohofi, Olo hwe lohwo Anɨtuye Hwomu Ne hweho. Ose lɨmentohofofoho.
MAT.27.55	Moya'mi pi'nɨngo engo Ngkalilinta'ango Jisasɨmo tɨfi inɨngkamotofo sofa Jisasɨmo ufo'mano lontɨfi Ngkalili ulɨko'mantɨfi Jisasɨ'nji Jelusalemno pmmentohofofoho. Osofa nohumantɨfi Jisasɨmo uhwonɨhwojamentohofofoho. 
MAT.27.56	A'mu hofɨko'njo loponta'angosi Maliya Makɨtola nta'angiyoho. A'mu nom'nesi kakoe yofe Maliya Jemɨsɨ'nji Jousepɨ'njiye kona'wohiyoho. A'mu nom'nesi Sepetiye hwomu sohwa'uye kona'wohiyoho.
MAT.27.57	Sɨkuno'nji hwe hamniyoho engo'njo Alimateyanta'ango sohwo i'mofapmmentisofoho. Kakoe yofe Jousepɨyoho. Kako Jisasɨmo inɨngkamojo hweho. 
MAT.27.58	Kako hwe engo Pailot osohumo u'manto, Jisasɨye pijafo mayo'ne ulohonɨmentisofoho. Ose ulahonɨngki Pailot ulɨmento, Jisasɨye pijafoso olo hwe lohumo uyɨmno. 
MAT.27.59	Ose ulahonɨngki Jousep pijafoso nomanto hwapɨfe songo halojo somo ifohumpento 
MAT.27.60	kakoe sokimo songomo ho'nahumentisofoho. Oso sokimoso kako sojo engo somo imo engo ilɨ'mentisofoho. Osopo ho'nasyonto sojo engo yɨwolo'mo yɨwolo'mo lohofonto sokimo hoku'yo somo pɨjwahumentisofoho. 
MAT.27.61	Maliya Makɨtolanta'angosɨ'nji nom'ne Maliyasɨ'nji sokimo momɨngo sopo humanji humɨhwontohumantisiyofoho.
MAT.27.62	Mo'nɨngka honta sɨkuno iyoho humayo'ne yo'mayo ito'no esyohumayo sohwi nuyokolofahonɨngki hwe yofe engo'njo tajo ango syoho'njo sohwanji a'amu Falisi sohwanji Pailotɨmo u'ma'mentohofofoho. 
MAT.27.63	Nu'mantɨfi ulɨmentohofi, Hwe engo oso hwe hwasyo hungkuno'njo sohwo songo humamentiso sohonta ole lɨmento, Sɨkuno hufa'u sɨhune memjaofɨhwoso'no ngko songo nolɨka'mnefoho lɨmentisoso huno nayohoho. 
MAT.27.64	Oso hiso'no kɨko jɨje a'amu sohwamo ole uso, Jisasɨye pijafo somo sekwo pɨkupɨjo esyontanɨngkujoso sɨkuno hufa'u sɨhune womemjaofono. Ose uso. Kakoe inomokomoyo sohwa nukuji kakoe pijafoso hufo ikuji hwe moya'mi somo hwasyo ole ulɨfitnnoho, Jisas songo nto lɨko'maho. Oso hwasyo hungkunoso hwasyo hungkuno sɨmo'mjo somo nuyakolofonoho. 
MAT.27.65	Ose ulahonɨngkofi Pailot ulɨmento, Sekwo sekwoe a'amu uhwontohumayo'ne sohwamo uhwajɨfijoso hofɨko sokimo somo yokumpohn'nyo wopɨjwosyafe. 
MAT.27.66	Ose ulahonɨngki hofɨko nowentɨfi pɨjwahumentohofofoho. Oso hiso hano pitofasiyo so'no sohe ho'nahumentohofofoho. Oseso hofɨko a'amu itokuso'njo sohwa sokimo homo somo uhwontohumayo'ne uhwatɨmentohofofoho.
MAT.28.1	Sɨkuno iyoho humayoso moi'wo imo'nɨngkahonɨngki Sante imɨngo'nji mofehi'nyo wosɨ'mofapmmonto yahonjo so'nji Maliya Makɨtolanta'angosi Maliya nom'nesi'nji siko Jisas ho'nahumalofo sopo uhwonaho lonji pmmentisiyefoho. 
MAT.28.2	Oso hohosohonta hwaho hwomɨhwo yahonɨngki a'amu ahwomomjo sohwo nulɨko'manto noponto sojomo iwolo'mo iwolo'mɨngo lohofonto sojo nomeho'naofonto sojo yokintahopo humamentisofoho. 
MAT.28.3	A'amu ahwomomjo sohwoe sɨmano emta'mɨngo yonte pa'nyo kakoe manji'mofoso nɨhu'no halojo'nohinofoho. 
MAT.28.4	A'amu itokuso'njo sohwa osohumo uhwonontɨfi yomo yontɨfi iyoho unɨngkahonɨngki poyo hopa wo'mentohofofoho.
MAT.28.5	I oso'no a'amu ahwomomjo sohwo a'mu sofa'umo ulɨmento, Siko iyoho senɨngkuhwoloho. Ngko huno ole niyohi, Siko Jisas a'amu iyopo fonjinto'ofahumalofo sohune'no tɨpeelokusiyo. Ose ulonto ulɨmento, 
MAT.28.6	Kako olopo mohumuyoho. Hohonta kako lɨmentiso hopa nto lɨka'maho. Oyoninyo. Hofɨko Jisasɨmo noho'nahumalofo lopo uhwoninyo. 
MAT.28.7	Siko komo'no uhusɨsi kakoe inomokomoyo sohwamo hwe poyo imo'nɨmaso sohwo pi'nɨmo mta'ni nto lɨka'maho. Ose ulinyo. Kako Ngkaliline'no sɨmo'mo nto sepo'maho. Sekwo osopo nosokuji uhwonɨmno. Hungkuno seloheso inɨngo seyo'eno.
MAT.28.8	Ose ulahonɨngki a'mu sofa'u iyoho unɨmentisoso siko sɨmeho wopɨngo umo'nɨngkahonɨngki pi'nɨmomo nulɨko'manji komo'no nowenji kakoe inomokomoyo sohwamo olo hungkuno loso ulohonanji umentisiyefoho. 
MAT.28.9	Nowentanɨngki Jisas honɨngkanopo uswo'nonto ulɨmento, Nje nampohwo fa'uyo. Ose ulahonɨngki tɨfonepo nowenji Jisasɨye sɨfe hwompahomo aho upm'mokonji Jisasɨmo hwomtame uloho'mentisiyefoho. 
MAT.28.10	Jisas ulɨmento, Siko iyoho senɨngkuhwoloho. Siko nuhusɨsi nje nɨngkwahwosamo ulinyo. Hofɨko hwaho Ngkalili nosokuji osopo wanohonɨfe. Ose ulinyo ulɨmentisofoho.
MAT.28.11	Oso a'mu sofa'u nowentanɨngki a'amu fehohnjo itokuso'njo sokimo somo uhwontohumayo sohwa hofɨko angopo i'mofawentɨfi a'amu yofe engo'njo tajo ango syoho'njo sohwamo yo'mayo imo'nɨmentiso so'no ulɨmentohofofoho. 
MAT.28.12	Ose ulahonɨngkofi a'amu huhwo sohwanji a'amu Jutafe hwe engo sohwanji uhu'mokontɨfi yo'mayo yane'entɨfi hungkuno mtito'mentohofofoho. Hofɨko hamniyoho engo a'amu itokuso'njo sohwamo uyontɨfi ulɨmentohofi, 
MAT.28.13	Sekwo a'amu somo ole ulɨmno. Kakoe inomokomoyo sohwa hofɨko sɨkwo'miyomo nopontɨfi nakwo saho fosyowentanɨngkuhwoni kakoe pijafoso hufo ma'malofofoho. Ose ulɨmno. 
MAT.28.14	Hwe engo hwaho mokosyohumayo sohwo olo so'no upa'nɨngkuhwosɨ'manji nakwo kakimo afofo umokantanoho. Kako sekumo yoka masejo'njo uyɨmontonoho. 
MAT.28.15	Ose ulahonɨngkofi a'amu itokuso'njo sohwa hamniyoho nomantɨfi hofɨkoe hungkunomo inɨngkamentohofofoho. Olo hungkuno Jisasɨye pijafoso hufo mayo loso a'amu Jutafe ango'meemo ho'nɨngkowahonɨngki ne'no lontɨfeso olohonta ose weho.
MAT.28.16	Inomokomoyo aho hopi'nono sɨfe mta'ni anga'nohino sohwa oso hwofɨki'nyo hwaho Ngkalili sopo Jisas nto ulɨmentiso sopono sɨmentohofofoho. 
MAT.28.17	Hofɨko Jisasɨmo uhwonontɨfi hwomtame uloho'mentohofofoho. I oso'no a'amu anga'no anga'no Jisasɨtɨkeno nom'ne hwolɨkeno lontɨfi huno pi'nɨngo syafɨhu'mentohofofoho. 
MAT.28.18	Jisas hofɨkimo tɨfonepo u'manto ulɨmento, Anɨtu yo'mayo yokumpohn'nyo ahwomo'nji hwaho'ntnne'no mokosyohumayo'ne ntapisofoho. 
MAT.28.19	Oso'no sekwo nowekuji hwaho hopi'nono ango'meemjo a'amu somo nje hungkuno lutɨhwafɨkujo'no nje inomokomoyo umo'nɨfe. Sekwo hofɨkimo mijo kiyomayoso Mpohwoe yofe'nji kakoe hwomufe yofe'nji kakoe Towahunofe yofe'nji lɨkuji fɨkiyomapmno. 
MAT.28.20	Ngko hungkuno hopi'nono sejapontnneso a'amuso hungkuno hiloso inɨngkape-e'ne filutɨhwamno. Upa'nɨmno. Ngko sekwo'nji engolopohamo nohumentanɨ'mo sɨkuno moi'wo imo'nɨngkuhwoso'no ne'no humentɨhwanefoho.
MRK.1.1	Ngko Mak'ni Anɨtuye Hwomu Jisas Kɨlais sohune'no hungkuno wopɨngo wamtɨ'mokumonne'no yohono. 
MRK.1.2	Hungkuno ae lomayoso ole. Hohonta Anɨtu kako Aisaiya sohumo hungkuno uyahonɨngki iyoswo ole mtɨ'mokumento,
MRK.1.2	Anɨtu kakoe hwomumo ulɨmento,
MRK.1.2	Upa'nyo. Ngko hwe fihumo nje hungkuno motawe'ne wolɨhwatɨmonnoho.
MRK.1.2	Oso huhwo sohwo kako kikimo sɨmo'mo kupe-e'ne hweho. Kako jɨje honɨngkano ito'no esyohumayo'ne hweho.
MRK.1.3	Olo hwe huhwo lohwo hwaho a'amumo humunyo fi'mo hwe fihwoe mampaho engo ole ho'nɨmento,
MRK.1.3	Hwe Engo sohumne'no honɨngkano ito'no fehumamno.
MRK.1.3	Kakoe hano emoyo'ne so'no honɨngkano hiso ito'no mɨhwatɨmno.
MRK.1.3	Oso hungkunoso Aisaiya mtɨ'mokumentisofoho.
MRK.1.4	Oseso Joun a'amumo mijo kiyoma'mojo sohwo hwaho a'amu mohumunyopo i'mofaponto a'amu pi'nɨngo uhu'mokahonɨngkofi ole lutɨhwamento, Sekwo sekwoe honɨngkano wonyo somne'no hohujo ikinjaofɨkujo'no Anɨtu kako sekwoe wonyo hiso wae yasemofɨhwaso'no ngko mijo wokiyosema'mo. Ose ulɨmentisofoho. A'amumo sekwoe honɨngkano songoso utɨhwayo'nefoho. 
MRK.1.5	A'amu hwaho Jutiyanta'ango so'nji pone engo Jelusalem mta'ango pi'nɨngo engo so'nji Jounɨmo u'mantɨfi kakoe hungkuno upa'nontɨfi hofɨkoe wonyo yoloho lɨjwaofahonɨngkofi Joun hofɨkimo Mijo Joutan sohumo kiyoma'mentisofoho.
MRK.1.6	Jounɨye nem'no manji'mofo hwaho fi'njohwe yahu 
MRK.1.7	Joun a'amumo ole lutɨhwamojofoho. Hwe nom'nehwo tɨfi noponefoho. Oso hwe huhwo sohwo kakoe yokumpohn'nyoso nje yokumpohn'nyomo nɨyakolofonefoho. Ngko sohwo'ni oso hwe huhwo sohwoe yofe engo so'no ngko kakimo momayo ulohofiyo'ne hwo'nyoho. 
MRK.1.8	Ngko sekumo mijo'nohino kiyosemawo'nɨngkono. Hwe tɨfinjo sohwo kako Anɨtuye Towahuno Wopɨngonjo sohwo wokiyosema'montonoho.
MRK.1.9	Osohonta Jisas pone Nasalet hwaho Ngkalili ulɨko'manto Jounɨmo nu'mahonɨngki Joun kakimo Mijo Joutan sohumo kiyoma'mentisofoho. 
MRK.1.10	Jisas mijo mta'ango nosɨ'mofaponto uhwonɨmentisoso ahwomo mtampo lohofahonɨngki Anɨtuye Towahuno yɨhufo ntolofiyo pa'nyo sohwo Jisasɨmo wekehumapmmentisofoho. 
MRK.1.11	Oso hohosohonta ahwomo mta'ni ole ho'nɨmento, Kɨko nje Hwomu sohwohnne'no, ngko sɨmeho wopɨngo mɨkunɨmposo kijapalokweno. Kɨko yo'mayo wopɨngo iwo'nɨngkino so'no nje sɨmeho wopɨngo nɨmo'nantofoho. Ose ho'nɨmentisofoho.
MRK.1.12	Ose ho'nɨngkahonɨngki Mijo Joutannta'ango Anɨtuye Towahuno Wopɨngo sohwo Jisasɨmo nom'ne hwaho a'amu mohumunyo iyo yo'mayo ane sopono uhwatɨmentisofoho. 
MRK.1.13	Osopo Jisas nohumentanɨngki sɨkuno 
MRK.1.14	Hwangku sohonta Helout hwe yofe engo'njo hwaho mokosyohumayo sohwo kako Jounɨmo impo'angomo intofahumentisoso Jisas hwaho Ngkalili sopo nowento Anɨtuye hungkuno lutɨhwoma'mentisofoho. 
MRK.1.15	Ole ulɨmento, Upa'nɨmno. Olohonta Anɨtuye sɨkuno mofoneponoho. We'enepi Anɨtu kako kakoe a'amu so'nyumo yokumpohn'nyo enemokosyohumanefoho. Sekwoe honɨngkano wonyo somne'no hohujo ikinjaofɨkuji Anɨtumo sɨmeho hi'ntnnono uyɨmno. Ose lutɨhwamentisofoho.
MRK.1.16	Sɨkuno fihwi Jisas Mijo Ayo Ngkalili momɨngopo hano emoyonto uhwonɨmentisoso Saimoun konɨngkwa'wehwo Entɨlu'nji siko inanɨku ho'yo mijomo ho'naofontanɨngki uhwonɨmentisofoho. Inanɨku ifamiyoso sikoe hamniyoho syohofoho. 
MRK.1.17	Jisas nuhwononto ulɨmento, Siko ngkimo tɨfi nnɨngkapinyo. Siko inanɨku mawo'nɨngkisiye pa'nɨngoso Anɨtumne'no a'amu mayo'ne wolosetɨhwamo. 
MRK.1.18	Ose ulahonɨngki sikoe inanɨku ho'yo komo'no nulɨko'manji Jisasɨ'nji umentohofofoho.
MRK.1.19	Hofɨko we'enepi mitɨmomɨngo somo noku'mokwawentɨfi Jisas uhwonɨmentisoso Sepetiye hwomu sohwa'u Jemɨsɨ'nji Joun'nji siko yofayokinomo nohumanji inanɨku ho'yo ito'no esyohumentanɨngki uhwonɨmentisofoho. 
MRK.1.20	Jisas nuhwononto sikine'no komo'no joho ulɨmento, Oyoninyo. Ose ulahonɨngki Jemɨsɨ'nji Joun'nji siko komo'no kanɨngkwohumo ulɨko'ma'mentisiyefoho. Kanɨngkwohwo Sepeti kakoe a'amu syoho ulohofiyo sohwanji hofɨkoe yofayokinomo nohumentanɨngkofi Jemɨsɨ'nji Joun'nji siko ulɨko'manji Jisasɨ'nji umentohofofoho.
MRK.1.21	Jisasɨ'nji kakoe inomokomoyo sohwanji nowentɨfi pone Koponeyam i'mofawentɨfi sɨkuno Salolemo a'amu iyoho fosyohumayo'ne sɨkuno somo hofɨko a'amu Jutafe tajo angomo noswontɨfi Jisas hwe moya'mimo hungkuno lutɨhwamentisofoho. 
MRK.1.22	A'amuso hofɨko kakoe hungkunomo upa'nontɨfi yomo imentohofofoho. Hwapɨngoso hofɨko a'amu honɨngkano hungkuno lutɨhwamotofo sohwa pa'nyo hwo'maho. O'o, Jisas sohwo kako hungkuno hwapɨngo wo'nnyo hweho.
MRK.1.23	Osohonta hwe towahuno wonyo'njo sohwo tajo ango homo somo joho mohm'no ulɨmento, 
MRK.1.24	Jisas Nasaletnnta'ango sohwosi kɨko nakumo peho wonaloho'mne'no sopalokuno. Kɨko nakumo wonyo wonamokumonne'no losopalokuno. Ngko kikine'no huno niyohoho. Kɨko Anɨtuye Hwomu Wopɨngo Ne hwosoho. 
MRK.1.25	Ose ulahonɨngki Jisas kako towahuno wonyo sohumo yoka ulɨmento, Mampi'nyo fosyohumaho. Kɨko olo hwe lohumo ulɨko'maho. 
MRK.1.26	Ose ulahonɨngki towahuno wonyo huhwo sohwo joho mohm'no lonto hwe sohumo yomo yomo engo umasiyonto ulɨko'ma'mentisofoho. 
MRK.1.27	A'amuso ose uhwonontɨfi yomo engo yontɨfi hnnɨmentohofi, Olo pehotɨkeno. Olo hungkuno nom'ne songofoho. Olo hwe lohwo yokumpohn'nyo'njo lohwo hungkuno lahonɨngki towahuno wonyo sohwa kakoe hungkunomo haloho pentɨfi tɨfi inɨngkahwofo. Ose hnnontɨfi 
MRK.1.28	olo yo'mayo Jisas imentiso so'no hwaho Ngkalili sopo mjaho'nɨmɨmentisofoho.
MRK.1.29	Jisas tajo ango mta'ni noswaponto kako Saimoun'nji Entɨlu'nji siko'nɨkwa'iye angomo humentohofofoho. Jemɨsɨ'nji Joun'nji hofɨko'nji humentohofofoho. 
MRK.1.30	Saimoun konemi siye a'apaho tohohmtnno uhnnɨngkahonɨngki kako ijempohopo humamentisofoho. Oso'no Jisas noswopahonɨngki oso hungkuno hiso komo'no ulɨmentohofofoho. 
MRK.1.31	Ose ulahonɨngkofi a'musi mnokino'nji nohumentanjopo u'manto Jisas kakoe aho nomanto a'mu simo nulɨkofahonɨngki a'apaho tohohmtnno moi'wo imo'nɨngkahonɨngki kako wopɨngo imo'nɨmentisofoho. Wopɨngo imo'nonto kako a'amumne wopayo iloho humisyofoho.
MRK.1.32	Oso sɨkuno somo a'amuso hofɨko a'amu nom'ne yo'mayo yo'mayo mnokino'njo so'nji a'amu towahuno wonyo'njo so'nji ipemotapmmentohofofoho. 
MRK.1.33	A'amu hopi'nono oso ango Jisas humentanjo hoku'yo sopo uhu'mokumentohofofoho. 
MRK.1.34	A'amu yo'mayo yo'mayo mnokino'njo so'nji towahuno wonyo'njo so'nji wopɨngo umokumentisofoho. Towahuno wonyo huhwo sohwa Jisas Anɨtuye hwomu sohumo yofe uhwo'mentohofo so'no Jisas hofɨkimo hungkunojo so'ne mampi'nyo umokumentisofoho.
MRK.1.35	Iyohohwe'nji Jisas nolɨkafonto kengopo a'amu mohumunyo sopo nowento osopo kako Anɨtumo jomo ulɨmentisofoho. 
MRK.1.36	Saimoun kakoe a'amu'nji Jisasɨne'no tɨpeentɨfi 
MRK.1.37	Jisasɨmo tɨpɨhwonontɨfi ulɨmentohofi, A'amu hopi'nono kikine'no wotɨpekohonɨmo'nantɨfi yalokwofo. 
MRK.1.38	Ose ulahonɨngkofi Jisas ulɨmento, Hofɨkoe syohofoho. Nom'ne ango mofone sopo wohwano. Nom'ne a'amumo hungkuno wopɨngo wolutɨhwamne'no yohono. Oso'ne pmmentohe hwo'nyoho. 
MRK.1.39	Ose ulahonɨngki nowentɨfi hwaho Ngkalili ho'mo so'mo tajo ango somo lutɨhwanto towahuno wonyo somo wae yao'mentisofoho.
MRK.1.40	Hwe a'apaho sompote'njo sohwo Jisasɨmo humotaho sulonto hwahopo hwomtame ulohofonto jomo yokumpohn'nyo ulɨmento, Kɨko ngkimo wopɨngo wanɨmokumo liso'manji, jɨje yokumpohn'nyoso hoponoho. 
MRK.1.41	Jisas nupa'nonto hitoho ulofahonɨngki aho kisusyonto hwe sohumo ulɨmento, Ou wopɨngo wakumokumonne'no yohono. Kɨko wopɨngo hmmo'nyo. 
MRK.1.42	Ose ulɨmentiso so'no oso uyo wonyo huhwo sohwo moi'wo komo'no i'mo'nɨkahonɨngki kako wopɨngo humamentisofoho. 
MRK.1.43+MRK.1.44	Wopɨngo humentanɨngki Jisas hwe sohumo yoka yokumpohn'nyo ulɨmento, Olo yoheso nom'ne a'amumo nulohotoho. O'o, kɨko komo'no nowehoji oso a'amu tajo ango syoho'njo sohumo jɨje a'apaho utɨhwahoji yo'mayo Mouses selɨmentiso so'no Anɨtumo yano uyo. Oseso a'amu hopi'nonohinoso uhwonɨngkuji jɨje a'apaho uyo wonyoso wopɨngo imo'nɨngkiso so'no huno wosyofɨsyantafeho. Jisas ose ulɨmentisofoho. 
MRK.1.45	Lɨhwojahonɨngki hwe huhwo sohwo kako a'amu hopi'nonohinomo oso Jisas kakoe a'apaho wopɨngo umokumentiso so'no ulɨmentisoso oso hungkuno hiso ango'meemo ho'nɨmentisofoho. Oso'no Jisas kako nom'ne angkuhwafopo m'mofayofoho. Kako mempo hohnta'ni humentanɨngki a'amu ango kengo kengoponta'ni kakimo u'ma'mentohofofoho.
MRK.2.1	Sɨkuno nom'ne memjaofahonɨngki Jisas Koponeyam asomo nopahonɨngki a'amuso Jisas kakoe angopo 
MRK.2.2	A'amu hopi'nono ango Jisas humentanjopo uhu'mokontɨfi angomo angiyoho'mo a'amu pi'nɨngo engo uhula'mo'mentohofofoho. Uhu'mokahonɨngkofi Jisas Anɨtuye hungkuno lutɨhwamentisofoho. 
MRK.2.3	Hwe osofosofahu'nohino sohwa hwe mnokino'njo sohumo ijempoho emotapmmentohofofoho. Oso mnokinoso sɨfe aho songo miyofoho. Pompenjiyo'nohinofoho. Osohwa Jisasɨ'njopo i'mofapmmentohofofoho. 
MRK.2.4	A'amu pi'nɨngo uhula'mo'mentohofo so'no uhwonontɨfi hofɨko Jisasɨ'njopo mitofasiyofoho. Oso'no sokango antɨfepo kotasontɨfi iku'yo nofentɨfi a'amu mnokino'njo sohwo kakoe ijempoho hi'nji Jisas humentanjo mompo impe intofuyoho'mokumentohofofoho. 
MRK.2.5	Jisas kako uhwonɨmentisoso oso a'amu itokwapmmentohofo sohwa hofɨko Jisasɨmo sɨmeho hi'ntnnono yokumpohn'nyo uyahonɨngkofi Jisas uhwononto hwe mnokino'njo sohumo ulɨmento, Olo hwomu lohwosi, ngko jɨje honɨngkano wonyoso wae nto yakumofohono. Ose ulahonɨngki 
MRK.2.6	a'amu Jutafe honɨngkano hungkuno lutɨhwamotofo sohwa humupo'ntohumantohofofoho. Hofɨkoe sɨmeho mo'mnohini ole syafɨhu'mentohofi, 
MRK.2.7	Oso pipilo Anɨtu anga'no kako'nohino a'amufe wonyo wae iyoso hoponoho. Hwe hwahoponjo sohwo a'amufe wonyoso wae miyonohoho. Olo hwe lohwo Anɨtumo sitofo ulalofoho. 
MRK.2.8	Ose syofɨsyahonɨngkofi hofɨkoe huno somo Jisas huno uyahonɨngki ulɨmento, Sekwoe sɨmeho mo'mo oso hunoso peho'no syofɨsikomo'nalokwofo. 
MRK.2.9	Olo hwe mnokino'njo lohumo pehofo ulɨmne'elo. Hungkuno nohayo ntisoto. Jɨje honɨngkano wonyo wae weekumo'mo ulɨmnehono. Nom'ne hungkuno ole, Filɨkaho. Jɨje ijempoho nomahoji mpano. Pehofo ulɨmnehono. 
MRK.2.10	Oseso sekwo huno waseyono. Ngko A'amufe Hwomu sohwo'ni olo hwaho lopo a'amufe wonyo wae yaofo'ne yokumpohn'nyo hinjo hwo'nyoho. Ose ulonto hwe mnokino'njo sohumo ulɨmento, 
MRK.2.11	Wakilɨmo. Filɨkaho. Jɨje ijempoho nomahoji jɨje angopono fɨwano. 
MRK.2.12	Ose ulahonɨngki hwe sohwo nolɨkafonto kakoe ijempoho nomanto, noswopahonɨngki a'amuso nuhwonontɨfi yomo yontɨfi Anɨtuye yofe ho'nomantɨfi ulɨmentohofi, Hohonta nakwo oleso muhwonyofoho.
MRK.2.13	Jisas apa'no Mijo Ayo Ngkalili momɨngo sopo ku'mokuwahonɨngki osopo a'amu pi'nɨngo engo nu'mahonɨngkofi kako a'amumo Anɨtuye hungkuno lutɨhwamentisofoho. 
MRK.2.14	Jisas hano nowento Lifai Alɨfiyosɨye hwomu sohwo a'amu hamniyoho mayo syoho'njo sohwo kakoe ango somo nohumentanɨngki Jisas Lifaimo nuhwononto ulɨmento, Kɨko ngkimo tɨfi nnɨngkape. Ose ulahonɨngki Lifai nolɨkafonto Jisasɨmo tɨfi inɨngkamentisofoho.
MRK.2.15	Tɨfi sohonta Jisas kakoe a'amu'nji Lifaiye angomo wopayo nontanɨngkofi osopo nom'ne a'amu hamniyoho ho'naofo syoho'njo sohwanji a'amu wonyo honɨngkano'njo so'nji hofɨko Jisasɨmo tɨfi inɨngkunyo huhwanji humohumantohofofoho. 
MRK.2.16	A'amu Falisi sohwa hofɨko Jutafe honɨngkano hungkuno huno'njo fehohnjo sohwa hofɨko Jisasɨ'nji a'amu wonyo so'nji wopayo nontanɨngkofi uhwonontɨfi Jisasɨye inomokomoyo sohwamo ulɨmentohofi, A'amu hamniyoho ho'naofo syoho'njo sohwanji a'amu wonyo honɨngkano'njo so'nji Jisasɨ'nji wopayo peho'no nalokwofo. 
MRK.2.17	Olo hungkuno loso Jisas nupa'nonto ulɨmento, A'amu mnokino ane'njo wopɨngo humalofoso hofɨko a'amu uyohofaho siyo'njo sohumo mu'mapitnnehofo. O'o, a'amu mnokino'njo so'nohini u'mantɨfeho. Oso pa'nyoso ngko a'amu honɨngkano wopɨngo'njo hwona'nyoho lɨwo'nɨngkohofo somne'no joho lutɨmayo'ne pmmentohe hwonɨ'maho. O'o ngko a'amu honɨngkano wonyo'njo somne'no pmmentohe hwo'nyoho. Ose ulɨmentisofoho.
MRK.2.18	Sɨkuno nom'ne fihwi Joun a'amumo mijo kiyoma'mojo sohwoe inomokomoyo sohwanji a'amu Falisi sohwanji Anɨtuye yofe ho'nomayo'ne wopayo humaho humentanɨngkofi a'amu nom'ne sohwa Jisasɨmo u'mantɨfi ulɨmentohofi, Jounɨye inomokomoyo sohwanji Falisiye inomokomoyo sohwanji hofɨko wopayo manyo'njo humayoso Anɨtumo jomo ujo'ne yahinoso inɨngkawowo'nɨngkohofofoho. I oso'no jɨje inomokomoyo sohwa hofɨko wosopayo manyo'njo humayo yahino somo minɨngkayo'njo peho'no yalokwofo. 
MRK.2.19	Ose ulohonɨngkahonɨngkofi Jisas ulɨmento, Upa'nɨmno. Hwe ape songo mayo sohwo kako kakoe a'amu'nji wopayo iloho engo yontɨfeso hofɨko wopayo humaho wohumantɨfitaho. O'o sɨmeho wopɨngo'njo wonantɨfeho. 
MRK.2.20	I oseso hwangku sohonta oso hwe ape maso huhwo sohumo a'amu nom'ne sohwa hofɨkoe a'amu mta'ni kompemafɨkuji fonjasyɨkujo'no kakoe a'amu hiso kako ane humafɨkujoso sɨmeho tango'njo humafɨkuji wosopayo manyo'njo uyantɨfeho.
MRK.2.21	Ihwoni. Hwe fihwo manji'mofo tontamo imo'nnyo sohwo kako hwapɨfe nom'ne songo we'e nomahwosi tontamo somo lojwohofojasɨhwosi yakɨfe uyɨmtolaho. Awonoho. Engo womnahotɨ'montonoho. 
MRK.2.22	Ose ulonto Jisas pahnnɨmo hungkuno tɨfinjoso ole ulɨmento, A'amu fihwo kako mijo iloho uyɨmo lɨhwosi te fɨsiyo woma'montolaho. O'o, awonoho. kako te fɨsiyo mahwosi mijo ihm'mofɨhwosi iloho yososo mijo wahumpo'montonoho. Te fɨsiyoso nɨhu'nahone wonyo umo'nɨmontonoho. U, hwe huhwo sohwo kako te songoso mahwosi mijo ihm'mofɨhwosi iloho yososo mijo ito'no wolɨfawo'montonoho. Oso pa'nyoso hohontajo yahino so'nji yahino songo so'nji nem'no hu'mokomokosyohumayoso hopo'maho.
MRK.2.23	Salolemo iyoho humayo'ne sohonta Jisas kakoe inomokomoyo sohwanji hofɨko syoho'mo nowentɨfi mijoho uyahonɨngki wopayo we'e songoso nomantɨfi aho hwoso'mokontɨfi pahoso fuyo lontɨfi neso nɨmentohofofoho. 
MRK.2.24	Nontanɨngkofi a'amu Falisi sohwa uhwonontɨfi Jisasɨmo ulɨmentohofi, Ihwoni. Nakwoe honɨngkano hungkunoso yo'mayo syoho sɨkuno iyoho humayo somo iyo'neso hano pitofahinyofoho. Oso hiso'no sekwo sɨkuno iyoho humayo losomo wopayo peho'ne mantɨfi nɨngkohofoto. 
MRK.2.25	Ose ulohonɨngkahonɨngkofi Jisas ulɨmento, Sekwo Ntefit imentiso so'no iyoswo mtɨ'mokumentohofoso atofo majo hwasilaho. Oso sɨkuno Ntefit kakoe a'amu'nji hofɨko wopayo umofonyo yontɨfi mijoho engo humamentohofo sohonta ne'no selohonɨngkohono. 
MRK.2.26	Osohonta Apiyata hwe engo tajo ango syoho'njo sohwo nohumentanɨngki Ntefit kako Anɨtumne'no hwapɨfe ango molinyo somo swonto wosopayo Anɨtuye sɨmanopo ho'nahinyoso swoma'mentisofoho. Oso wopayo hiso a'amu sikinjo somne'no'maho. O'o a'amu Anɨtuye tajo ango syoho'njo sohwamne'nohinofoho. I oso'no Ntefit kako nomanto kakoe a'amu sohwamo nuyɨmentisofoho. Sekwo oso hungkuno homo somo atofo majo'njo imentohofo so'no sekwo nje inomokomoyo sohwamo oso hungkuno hiso ulohonɨngkohofotaho. 
MRK.2.27	Ose ulonto Jisas nom'ne hungkuno Falisi sohwamo ulɨmento Anɨtu kako sɨkuno iyoho humayoso peho'ne mtɨ'mokumentisoto. Kako hwe moya'mi ufo'mayo'ne mtɨ'mokumentisofoho. I a'amufe honɨngkanomo hano pitofasyo iyo'ne mtɨ'mokumentisofoho. I sɨkuno iyoho humayo homo a'amumo ufo'mayo'ne mtɨ'mokumentisofoho. 
MRK.2.28	Oseso ngko A'amufe Hwomu sohwo'ni ngko sɨkuno iyoho humayo'neso hwapɨngo hwo'nyoho. Ose ulɨmentisofoho.
MRK.3.1	Jisas a'amu Jutafe tajo ango somo apa'no swahonɨngki osopo hwe fihwo aho songo songo miyo poyo hopa wo'nnyo sohwo humunyoponoho. 
MRK.3.2	A'amu Falisi sohwa hofɨko nohumantɨfi Jisasɨmo hungkuno ito'no mɨhwajiyo ango somo ipemotowane'entɨfi ole syafɨhu'mentohofi, Jisas kako sɨkuno iyoho humayo lomo hwe aho wonyo'njo sohumo wopɨngo umokumontolɨkeno. Ose syafɨsyontɨfi Jisasɨmo uhwontohumamentohofofoho. 
MRK.3.3	Jisas hwe aho wonyo'njo sohumo ulɨmento, Kɨko ajwo lopo filohofape. 
MRK.3.4	Ose ulonto hofɨkimo ulɨmento, Oso honɨngkano hungkuno Mouses neyakwosamo uyɨmentisoso sɨkuno iyoho humayo lomne'no pehofo nalohoho. Nakwo olo sɨkuno lomo yahino wopɨngo uyantantaho. Wonyo uyantantaho. I nom'ne a'amu somo wopɨngo umokantantaho. Wonyo umokantantaho. Ose ulohonɨngkahonɨngki hofɨko mampi'nyo imentohofofoho. 
MRK.3.5	Jisas hofɨkimo fe'nɨhwononto sɨmeho tohino umnɨngkahonɨngki a'amu Falisiye sɨmehomo uhwonɨmentisoso hofɨko a'amumo hitoho mu lofe so'no sɨmeho tango uyɨmentisofoho. Jisas a'amu aho wonyo'njo sohumo ulɨmento, Jɨje ahoso sɨhwaho fisɨpofo. Ose ulahonɨngki kako haloho'no yonto aho sɨhwaho sɨpo'mentisoso kakoe aho wopɨngo umo'nɨmentisofoho. 
MRK.3.6	A'amu Falisi sohwa uhwonontɨfi komo'no nowentɨfi Heloutɨye a'amu sohwanji uhu'mokontɨfi Jisasɨmo poyo fonjosyane'entɨfi honɨngkano tɨpmmentohofofoho.
MRK.3.7	Jisas kakoe inomokomoyo sohwanji oso ango sopo nulɨko'mantɨfi mijo ayopo nohumentanɨngkofi a'amu pi'nɨngo engo Jisasɨmo u'ma'mentohofofoho. Oso a'amu hiso ango kengo kengoponta'angofoho. Hwaho Ngkalili, hwaho Jutiya, 
MRK.3.8	pone Jelusalem, Itumeya, Mijo Joutan nongkihnta'ni, Taiya pone engo nongkihnta'ni Saitoun pone hiso nongkihnta'ni oso a'amu pi'nɨngo engo hiso yo'mayo Jisas imentiso oso'no upa'nontɨfi Jisasɨmo u'ma'mentohofofoho. 
MRK.3.9	Jisas inomokomoyo sohwamo ulɨmento, Sekwo yofayokino ito'no fesyohumamno. A'amu we'yo mohumuyoho. Hofɨko hwotoho nɨfɨfitnnoho. Ose ulɨmentisofoho. 
MRK.3.10	Hwapɨngo ole, Jisas a'amu pi'nɨngo engo somo a'apaho wopɨngo umokumentiso so'no a'amu mnokino'njo hopi'nonohinoso a'amu yohoto yohotofo mjoloho'nɨmɨwentɨfi Jisasɨmo upm'mokantane'no yɨhwono ose lɨmentohofofoho. 
MRK.3.11	A'amu towahuno wonyo'njoso Jisasɨmo uhwonɨtɨmantɨfi hwahopo ipitofawentɨfi joho ulɨmentohofi, Kɨko Anɨtuye Hwomu Ne hwosoho. 
MRK.3.12	Ose ulahonɨngkofi Jisas hofɨkimo hungkuno yokumpohn'nyo ulɨmento, Olo hilo so'no a'amumo nulɨkutoho.
MRK.3.13	Oso hohosohonta Jisas hwofɨki'nyopo nosonto kakoe inomokomoyo'ne uhwosopo'mo lonto a'amu somo joho ulahonɨngki hofɨko sapmmentohofofoho. 
MRK.3.14	Jisas a'amu aho hopi'nono sɨfe mta'ni hufa'uyo sohwamo kakoe inomokomoyo'ne uhwosopento ulɨmento, Ngko'nji fosyohumayo'ne sehwosopehe sohwasi, Hwangku a'amu nom'ne somo sekwo lutɨhwayo'ne wolosetɨhwamo. 
MRK.3.15	Nolosetɨhwahm'mo nje yakumpohn'nyo towahuno wonyo wayo'ne wosejapmmo. Ose ulɨmentisofoho.
MRK.3.16	Hwe fihwo uhwosopo'mentisoso Saimounɨyoho. Oso hwe huhwo sohumo Jisas kako Pitafoho mulɨmentisofoho. 
MRK.3.17	Jemɨsɨ'nji konɨngkwa'wehwo Joun Sepetiye hwomu sohwa'umo Jisas nom'ne yofe mulɨmentiso Mpouaneses. Oso yofe hwapɨngo ole hwe yokumpohn'nyo ahwomo lɨwo'nɨngkiso pa'nyo hwa'uyoho. 
MRK.3.18	Nom'nihwa Entɨlu'nji Filipɨ'nji Mpatoulomɨyu'njoho. Nom'nihwa'u Matɨyu'nji Toumasɨ'njoho. Nom'nihwo Jemɨs osohwo kako Alɨfiyosɨye hwomu hweho. Nom'nihwa'u Tatiyosɨ'nji Saimoun Seloutɨ'njoho. 
MRK.3.19	Nom'nihwo Jutas Isɨkaliyoutɨ'njoho. Jutas huhwo sohwo Jisasɨmne'no tokoyo'ofo yonto a'amu Jisasɨmo fonjasiyo'ne sohwafe ahomo uyɨmentisofoho. Oso a'amu huhwo sohwo Jisas uhwosopento, kakoe angopo umentisofoho.
MRK.3.20	Jisas kakoe Nasalet osopono wahonɨngki a'amu pi'nɨngo engo osopo uhu'mokumentohofofoho. Angomo uhu'mokumentohofo so'no Jisas kakoe a'amu'nji hofɨko wopayo manyo'njo imentohofofoho. 
MRK.3.21	Jisasɨye temtitofo sohwa oso hiso nupa'nontɨfi, Jisasɨye hunoso ito'no'maho. Kakoe hunoso ilo'nnyo hwolɨkeno. Ose lontɨfi kakimo utɨmano lontɨfi pmmentohofofoho.
MRK.3.22	A'amu Jutafe honɨngkano hungkuno lutɨhwamotofo sohwa Jelusalem mta'ni nopontɨfi lɨmentohofi, Mpelɨsepul oso towahuno wonyo hopi'nohino sohwafe hwe engo sohwo Jisasɨye sɨmeho mo'mo humaho. Towahuno wonyo somo wae yaofɨwo'nɨngkohoho. 
MRK.3.23	Ose lahonɨngkofi Jisas hofɨkine'no joho lutɨmanto pahnnɨmo hungkuno ulɨmento, Seten kako wae yamo'nyoso pipilo. 
MRK.3.24	Hwaho fiponjo a'amu hopi'nonohino hu'mawo'nɨngkohofoso hotitopijo sohonta ikujoho fongki'nɨngkuji hofɨkoe wopɨngo fosyohumayoso wonyo umo'nɨmontonoho. 
MRK.3.25	A'amu ango anga'nohinomo fosyawe sohwa hofɨko ehusilofo humafɨkuji ikujoho fongki'nɨfijoso hofɨko yosesamo wohumpeentɨfeho. 
MRK.3.26	Oseso Seten kakoe towahuno wonyo'njo sohwa hofɨko ehusilofo humafɨkuji ikujoho fongki'nɨfijoso hofɨkoe yokumpohn'nyo ane umo'nantɨfeho.
MRK.3.27	Hwe fihwo hwe yokumpohn'nyo sohwoe angomo hufo umo lɨhwosi swososo sɨmo'mo oso hwe yokumpohn'nyo huhwo sohwi nano kilofasyɨhwosi i kako oso ango homo somjo kakoe yo'mayoso woma'montonoho. Oso pa'nyoso ngko Setenɨmo uyakolo'mentohe so'no ngko kakoe towahuno wonyo sohwamo wae yaofalokweno.
MRK.3.28	Olo hungkunolo inɨngo seyo'eno. A'amu hopi'nonohino hofɨkoe wonyoso sɨfajo hungkunoso wonyo hungkunoso Anɨtumo jomo ulɨfijo'manji kako wae weesemo'montonoho. 
MRK.3.29	I oso'no a'amu kako Anɨtuye Towahuno Wopɨngo so'no sitofo lososo oso wonyo hiso Anɨtu kako wae meeofonehoho. Oso wonyo hiso kakoe sɨmeho'mo ne'no nowentɨhwonefoho. Ose ulɨmentisofoho. 
MRK.3.30	Jisas kako Anɨtuye Towahunofe yokumpohn'nyo so'nji towahuno wonyo somo wae yao'mentiso so'no hofɨko Jisasɨmo kɨko towahuno wonyo'njo hwosoho ulɨmentohofofoho. Oso'no Jisas oso hungkuno tango'njo ulɨmentono.
MRK.3.31	Oso hohosohonta Jisasɨye kona'wohi'nji konɨngkwa'wehwosanji i'mofapontɨfi ango mempo hohnta'ni humantɨfi Jisasɨne'no lɨhwatɨmentohofofoho. 
MRK.3.32	A'amu pi'nɨngo engo Jisasɨ'nji humantɨfi Jisas ajwopo nohumentanɨngki a'amu kakimo ulɨmentohofi, Upa'nyo. Jɨje na'u hnnɨngkwa'wehwosanji hnnampo'wohijanji humantɨfi kikine'no joho kilalokwofo. 
MRK.3.33	Jisas nupa'nonto ulɨmento, Nje na'u nɨngkwahwosa tɨhwalo. 
MRK.3.34	Jisas a'amu nohumentanɨngkofi fe'nɨhwononto ulɨmento, Uhwonɨmno. Olo nje na'uja nje nɨngkwahwosa, olohi humalofo. 
MRK.3.35	A'amu Anɨtuye hungkunomo tɨfi inɨngkawowo'nɨngkohofoso nje nɨngkwahwosa nje nampohwosa na'ujafoho. Ose ulɨmentisofoho.
MRK.4.1	Jisas kako Mijo Ayo Ngkalili sopo nohumanto a'amumo apa'no lutɨhwamentisofoho. Osopo nohumentanɨngki a'amu we'yo uhu'mokumentohofo'maho. Oso'no Jisas yofayokinopo kotasonto osopo humamentisoso hwe moya'miso momɨngo sopo loho'mentohofofoho. 
MRK.4.2	Kako pahnnɨmo hungkuno pi'nɨngo engo hofɨkoe huno ufohotofo'ne lutɨhwamentisofoho. Ole ulɨmento, 
MRK.4.3	Sekwo upa'nɨmno. Hwe fihwo kako kakoe syohopo ufongoyo fisosomokao'mentisofoho. 
MRK.4.4	Fisosomokofahonɨngki ufongoyo fehohnjoso honɨngkanopo pɨwesyahonɨngki yɨhufo sohwa nopontɨfi manɨmentohofofoho. 
MRK.4.5	U, ufongoyo fehohnjoso hwaho sojo'njo sopo pɨwahu'mentisofoho. Oso hwaho hiso engo mo'mjo'maho. Oso'no oso ufongoyoso komo'no foka'mentisofoho. 
MRK.4.6	Oseso mofehi'nyo ulonto ufongoyo pmpongo hwahomo'mo munjilofe'njo yonto yofoho imentisofoho. 
MRK.4.7	U, ufongoyo fehohnjoso nantɨpe yongo'njo sopo pɨwahu'mentisoso nantɨpe yongo'njo sohwo komo'no fokofɨkwato lohofonto ufongoyo nontɨmo kingkulofonto oso ufongoyo hiso ne minto'nɨmentisofoho. 
MRK.4.8	U, ufongoyo fehohnjo hwaho afofo'njopo pɨwahu'mentisoso engo fokafonto ne pi'nɨngo into'nɨmentisofoho. Ne fiso we'e (
MRK.4.9	Jisas ose ulonto ulɨmento, A'amu fihwo nje hungkuno upa'nyo'ne haloho hi'njo hwo'manji kako upa'nono. Ose ulɨmentisofoho.
MRK.4.10	Hwangku inomokomoyo sohwanji nom'ne a'amu fihwa kakoe hungkunomo upa'nɨmentohofo sohwanji Jisasɨ'nji nohumantɨfi pahnnɨmo ulohonɨmentohofofoho. 
MRK.4.11	Jisas ulɨmento, Anɨtu sohune'no kako a'amumo mokosyohumayo yahino hungkuno hiyaso'mo wo'mojoso sekwo sohwasimo nto setɨhwamentisofoho. I oso'no a'amu kengo sohwa hofɨko pahnnɨmo hungkuno'nohini upa'nɨfe. Sekumo yoloho waselɨmo. 
MRK.4.12	Hohonta Aisaiya ole mtɨmokumento,
MRK.4.12	Hofɨko nuhwonɨngkuji neso nuhwonɨfitnne'maho.
MRK.4.12	Hofɨko nupa'nɨngkuji oso hungkunoso huno ito'no uyone'maho.
MRK.4.12	Hofɨko honɨngkano wonyo somo hohujo mikinjaopijoso Anɨtu hofɨkoe wonyo wae mmofonehoho.
MRK.4.12	Ose mtɨ'mokumentisofoho.
MRK.4.13	Jisas ose ulonto ulɨmento, olo pahnnɨmo hungkuno hwe ufongoyo fisosɨmoka'mentisoso sekwo huno maseyoho liyohoho. I pahnnɨmo hungkuno nom'ne songoso sekwo huno pipi seyohoho. 
MRK.4.14	Upa'nɨmno. Hwapɨngoso olenoho. Hwe ufongoyo'njo sohwo Anɨtuye hungkuno a'amumo lutɨhwayo pa'nɨngofoho. 
MRK.4.15	Fiso ufongoyo honɨngkanopo pɨwahu'mentisoso oso hwe moya'mi hofɨko hungkuno wopɨngo upa'nɨwo'nɨngkohofo pa'nyofoho. I oso'no Seten kako noponto oso hungkuno wopɨngo sɨmeho mo'mo ho'nosyahonɨngki Seten wae yamo'mentisofoho. 
MRK.4.16	Nom'ne a'amuso ufongoyo hwaho sojo'njopo pɨwahu'mentiso pa'nyo hwafoho. Oso a'amu hiso Anɨtuye hungkuno upa'nontɨfi hofɨko komo'no sɨmeho mo'mo meho'nasyontɨfi sɨmonyo iwo'nɨngkohofofoho. 
MRK.4.17	I oso'no hofɨkoe pmpongo anefoho. O'o, hofɨko we'enepi nolohofontanɨngkofi a'amu nom'neso Anɨtuye hungkuno hwotoho wahmmo lososo oso a'amu nolohofontanjo huhwo sohwamo tango engo uyahonɨngki hofɨkoe pmpongo ane so'no pɨwasyɨwo'ningkohofofoho. 
MRK.4.18	Nom'ne a'amu ufongo hwaho nantɨpe yongo'njo pa'nyofoho. Hofɨko Anɨtuye hungkuno upa'nɨmentohofoso 
MRK.4.19	i, yo'mayo hwaho loponjo somne'no huno engo syafɨsyontɨfi hamniyoho engo womano lontɨfi yahonɨngkofi hofɨko ho'yango yo'mayo so'no hi umo'nyoso oso hiso Anɨtuye hungkunomo kingkulofɨwo'nɨngkohofofoho. Oso huhwo sohwa ne ane hwafoho. 
MRK.4.20	Nom'ne a'amuso hofɨko ufongoyo hwaho afofo'njo pa'nyofoho. Hofɨko Anɨtuye hungkuno upa'nontɨfi oso hungkuno hiso inɨngkawentɨfi hofɨko Anɨtumne'no yo'mayo syoho wopɨngo yɨwo'nɨngkohofofoho. Oso ne into'nnyofoho. Ne fiso we'e (
MRK.4.21	Jisas nom'ne pahnnɨmo hungkuno ulɨmento, A'amu fihwo sikiloho mongkujɨhwosi oso pomponaho hiso ahwonte'mo kipitofasiyo'eno. Epohumayo enjwa'mo ho'nasiyo'eno. Awonoho. Kako ijempohopo ufoho'ofahumontonoho. 
MRK.4.22	Yo'mayo olohonta a'amu hiyaso mokosyohumawo'nɨngkohofoso hwangku a'amu hopi'nono pomponahopo uhwonantɨfeho. Yo'mayo olohonta pahnnɨmo hungkuno lɨwo'nɨngkoheso hwangku a'amu neso upo'nantɨfeho. 
MRK.4.23	Sekwo haloho'njo ku'manji nje hungkunomo haloho popmno.
MRK.4.24	Ose ulonto nom'ne hungkuno ulɨmento, Yo'mayo pahnnɨmo hungkuno upo'nalokwofoso hwapɨngo ne ngko selalokwe so'no huno ito'no fɨsyafɨhupmno. Sekwo nom'ne a'amumo hofɨkimo ufo'mayo'ne Anɨtuye hungkuno ulɨkuno. Sekwo a'amumo Anɨtuye hungkuno ufijo hopaso Anɨtu kako sekumo wosejapmmontonoho. Sekwo ose ifijo'manji sekwo Anɨtumne'no huno engo wotɨpemantɨfeho. 
MRK.4.25	Hwe fihwo Anɨtuye hungkuno sɨmeho mo'mo mnawo'nnyo sohwo oso hungkuno hiso kako ito'no inɨngku lohofososo Anɨtu kako huno engo umontonoho. Hwe nom'nehwo Anɨtuye hungkuno we'enohini sɨmeho mo'mo mnawo'nnyo sohwo oso hungkuno we'eso ito'no minɨngkayo'njoso oso hungkuno we'eso moi'wo umo'mtonoho. Ose ulɨmentisofoho.
MRK.4.26	Jisas nom'ne pahnnɨmo hungkuno ulɨmento, Hwe fihwo olo hwaho lopo kakoe syoho'mo ipisayo hulɨmentisofoho. Oso hiso Anɨtu kakoe a'amumo emokosyohumayo pa'nyofoho. 
MRK.4.27	Hwe huhwo sohwo nohulonto kakoe angopono nowento sɨkuno pi'nɨngo fosyowelɨkafo imojo hweho. Ipisayo hiso pipi foka'mentisoto. Fokafo hwapɨngoso hwe sohwo huno muyofoho. 
MRK.4.28	Hwahomjo afofoso ipisayo engo imokiyofoho. Sɨmo'mo swo inɨkwato lohofɨhwosi osopo sɨmo'me ipehwosi tɨfi ipisayo unto'nɨmontonoho. 
MRK.4.29	Ipisayo mojo ihwoso'no hwe huhwo sohwo kako nolofamjonefoho.
MRK.4.30	Nom'ne hungkuno Jisas ulɨmento Anɨtu kakoe a'amumo mokosyohumayoso ngko pehofo losetɨhwamnehono. Oso'no pahnnɨmo hungkunoso pehofo selɨmnehono. 
MRK.4.31	Olenoho. Iyo fihwo kakoe yofe 
MRK.4.32	Syohopo hulahonɨngkofi oso ipisayo hiso engo imo'nonto nom'ne iyo syoho soponjo somo yakolonoho. Kakoe pamo sopo yɨhu'aifo syuhwosi pompenjiyo hofiyo wonyoangkafopo wokehumantɨfeho.
MRK.4.33	Jisas pahnnɨmo hungkuno pi'nɨngo engo ulɨmentisoso hofɨko huno syafɨhupitnne'ento ulɨmentisofoho. 
MRK.4.34	Kako a'amu somo pahnnɨmo hungkuno'nohini ulɨmentisofoho. Kako kakoe inomokomoyo sohwantnnohini humantɨfi kako yoloho ulɨmentisofoho.
MRK.4.35	Oso sɨkuno hiso mofehi'nyo ntonɨngku'nɨngkahonɨngki Jisas kakoe inomokomoyo sohwamo ulɨmento, Mijo nongkihnta'ni woekehwano. 
MRK.4.36	Ose ulahonɨngki hofɨko a'amu pi'nɨngo engo uhu'mokumentohofo somo ulɨko'mantɨfi yofayokinomo Jisas humamentiso somo kotasontɨfi hofɨko mijo ayopo wako'mentohofofoho. Wako'mentohofoso nom'ne a'amu hofɨko hofɨkoe yofayokinomo hofɨko'nji wako'mentohofofoho. 
MRK.4.37	Nowekentanɨngkofi ifofo engo ikwato lohofonto mijo yofayokinomo ifeehu'mo lohofonto mijo yofayokinomo engo weeo'mto imentisofoho. 
MRK.4.38	Jisas yofayokinomo fehohnta'ni mnokino ikwo'ofo yasyonto saho fosyowentanɨngki hofɨko Jisasɨmo ulɨkafontɨfi ulɨmentohofi, Lonetɨhwayo sohwosi tɨfonepo nakwoe yofe moi'wo umo'nantanoho. Kɨko nakune'no huno mosyafɨsiyo'njo liyalokuno. 
MRK.4.39	Ose ulahonɨngkofi Jisas nolɨkafonto ifofomo yoka ulɨmento, Moi'wo hmmo'nyo. Ose ulonto mijomo ulɨmento, Nta'noho. Ito'no fɨlufawofo. Ose ulahonɨngki ifofo moi'wo imo'nɨngkahonɨngki mijo apa'no songo songo miyo'njo nɨhu'nahone lɨfawo'mentisofoho. 
MRK.4.40	Ito'no lɨfawo'mentisoso inomokomoyo sohwamo ulɨmento, Sekwo iyoho peho'no senɨngkohoho. Sekwo Anɨtumo sɨmeho hi'ntnnono muyo'njo liyalokwofo. 
MRK.4.41	Ose ulahonɨngki hofɨko iyoho engo unɨngkahonɨngki hnnɨmentohofi, Olo hwe lohwo ifofo'nji mijo'nji kakimo haloho'nohini upesolo tɨhwoe huhwolo.
MRK.5.1	Jisas kakoe inomokomoyo sohwanji mijo nongkihnta'ni a'amu Ngkelasafe hwahopo i'mofapmmentohofofoho. 
MRK.5.2+MRK.5.3+MRK.5.4+MRK.5.5+MRK.5.6	Hwe towahuno wonyo'njo sohwo hwaho hopo sopo humunyoponoho. Oso hwe huhwo sohwo kako a'mopijohino sokimo somo humunyoponoho. A'amu angoponjo sohwa kakimo impe into'mentohofofoho. Hofɨko ahwomo nano yokumpohn'nyo nomantɨfi hwe sohwoe sɨfe aho ahwomo nano kilofɨwo'nɨngkahonɨngkofi kako nano hotito'mentisofoho. Kakoe yokumpohn'nyo hofɨkimo uyakolofɨwo'nɨmentisofoho. Sɨkuno huhwo huhwi oso hwe huhwo sohwo a'mopijohinopo hwofɨki'nyopo humemayonto joho mohm'mo lɨmojo hweho. Kako sokisɨhu'nji kakoe a'apahomo fongkinɨwo'nɨmojofoho. Oso hwe huhwo sohwo ikanopo nta'ni Jisasɨmo uhwonɨhwojawento, kako hano komo'no nowento, Jisas yofayokino mta'ni swapmmentisoso hwe sohwo i'mofaponto, Jisasɨye sɨfeki'nyo'mo ipitofawo'mentisofoho. 
MRK.5.7+MRK.5.8	Jisas towahuno wonyo sohumo ulɨmento, Kɨko towahuno wonyo sohwosi olo hwe lohumo ulɨko'maho. Ose ulontanɨngki towahuno wonyo sohwo joho mohm'no ulɨmento, Jisas, kɨko Anɨtu Yokintahoponjo sohwoe Hwomu Ne hwosoho. Kɨko ngkimo peho wantoho'monne'elo. Anɨtu nupa'nɨngkuhwoso'no ngko jomo wakilɨmonne'no yohono. Kɨko ngkimo tohino nontapohotoho. 
MRK.5.9	Ose ulahonɨngki ulɨmento, Nje yofe 
MRK.5.10	Towahuno wonyo huhwo sohwo Jisasɨmo joho yokumpohn'nyo ulɨmento, Kɨko ango ikano'mno lonehwajohotoho.
MRK.5.11	Oso hwofɨki'nyo mofone sopo yahu pi'nɨngo engoso hofɨko mno ijontanɨngkofo somne'no 
MRK.5.12	towahuno wonyo sohwa Jisasɨmo yokumpohn'nyo ulɨmentohofi, Kɨko nakumo oso yahu pi'nɨngo engo nongkwanjo nompone'no filonehwajo. Nakwo yahu somo wehuhnnofano. 
MRK.5.13	Ose ulahonɨngkofi Jisas hofɨkimo tɨmo honɨhwajɨmentisofoho. Oseso oso towahuno wonyo hiso hwe sohumo nulɨko'mantɨfi yahu somo ehuhnawo'mentohofofoho. Ehuhnnaofahonɨngkofi yahu hiso 
MRK.5.14	Hwe yahu mokosyohumayo sohwa komo'no nowentɨfi hwe moya'mi ango soponjo so'nji oso'mo so'meemjo so'ntnne'no oso hungkuno hiso lɨjwaofahonɨngkofi ho'nɨmmentisofoho. Oso hungkuno hiso ho'nɨngkahonɨngki hwe moya'mi hopi'nonohinoso uhwonano lontɨfi imentohofofoho. 
MRK.5.15	Hofɨko Jisasɨmo nu'mantɨfi hwe towahuno wonyo humamojo sohumo uhwonɨmentohofoso kako he yofonto kako huno wopɨngo'njo imo'nɨmentisofoho. Ose uhwonontɨfi hwe moya'mi iyoho imentohofofoho. 
MRK.5.16	A'amu yo'mayo uhwonɨmentohofoso hofɨko i'mofapmmentohofo somo yo'mayo hwe ilo'nnyo sohwo imentiso so'no yahu poyo imo'nɨmentiso so'no ulɨmentohofofoho. 
MRK.5.17	Ose ulontɨfi hofɨko Jisasɨmo hungkuno yokumpohn'nyo ulɨmentohofi, Kɨko nakwoe hwahopo humahnnoso wopɨngo'maho. Mpano.
MRK.5.18	Ose ulahonɨngkofi hwe towahuno wonyo wae imentiso sohwo Jisasɨmo jomo yokumpohn'nyo ulɨmento, Ngko kɨko'nji wowantayo'no yohono. 
MRK.5.19	Ose ulahonɨngki Jisas ulɨmento, O'o jɨje a'amufe angopo nowehoji yo'mayo wonyoangkafo Anɨtu kiloho'maso so'no fɨlutɨhwaho. Anɨtu hitoho engo kikimo kufo'ma'maso so'no a'amumo uso. 
MRK.5.20	Ose ulahonɨngki hwe sohwo nowento oso hwaho Ntekapolis ango aho hufa'u hopi'nono sopmmeemo yo'mayo Jisas uloho'mentiso so'no lutɨhwomentisoso a'amu hopi'nono nupa'nontɨfi huno pi'nɨngo syafɨsyontɨfi pisopisaho mjalɨmmentohofofoho.
MRK.5.21	Jisas hofɨko'nji yofayokinopo mijo ayo somo apa'no wakentɨfi nongkihnta'ni ki'mofɨwahonɨngkofi osopo a'amu pi'nɨngo engo uhu'mokahonɨngkofi Jisas mitɨmomɨngopo humamentisofoho. 
MRK.5.22	Hwe yofe engo'njo tajo ango mokosyohumayo sohwo kakoe yofe Jailos. Osohwo noponto Jisasɨmo uhwononto kako hwomtame ehumanto 
MRK.5.23	sɨmeho tango'njo humanto jomo yokumpohn'nyo ulɨmento, Nje mu wape'nɨmonte'no yalofoho. Kɨko nopohoji kakimo jɨje ahoso fɨkisyusyo. Kako wopɨngo imo'nɨngkuhwosi kako songo wohumano. 
MRK.5.24	Ose ulahonɨngki Jisas hwe sohwo'nji womentisiyefoho.
MRK.5.24	Womentisiyeso a'amu pi'nɨngo engo siko'nji nowentɨfi hofɨko yohoto yohotofo loho'nɨmentohofofoho. 
MRK.5.25	A'mu fisi mnokino engo'njosi humunyoponoho. Oso hisi kako engolopohamo imoihoso ne'no yontanɨngki soswo aho hopi'nono sɨfe mta'ni hufa'u uyakolo'mojofoho. 
MRK.5.26	A'amu uyo hofaho syoho'njoso hofɨko kakine'no molasin ko uyahonɨngkofi kako tohino engo ma'mojofoho. Kakoe hamniyoho ho'yango hopi'nono moi'wo ihn'namo'nɨmojofoho. Oseso wopɨngo mmo'nyofoho. O'o, mnokino engo umojofoho. 
MRK.5.27+MRK.5.28	Oso a'mu hisi yo'mayo Jisas imentiso so'no upa'nonto kako huno ole syafɨhu'mento, Ngko olo hwe lohwoe manji'mofo somo aho kisahumeso ngko wopɨngo umo'nɨmonnoho. Ose lonto oso a'musi Jisasɨye hohujo hohnta'ni u'manto kakoe hwapɨfemo aho upm'mokumentisofoho. 
MRK.5.29	Upm'mokumentisoso kakoe mnokinoso moi'wo imo'nɨngkahonɨngki kakoe a'apaho wopɨngo imo'nɨmentisofoho. Wopɨngo imo'nonto sɨmeho wopɨngo komo'no umo'nɨmentisofoho. 
MRK.5.30	Jisas a'amumo wopɨngo imokonto huno uyɨmentisoso komo'no ikinjamo lohofonto ulɨmento, Tɨhwo nɨpm'mokohoho. 
MRK.5.31	Ose ulahonɨngki kakoe inomokomoyo sohwa ulɨmentohofi, Hwe moya'mi pi'nɨngo ifehu'mokokumaso so'no kɨko tɨhwo nɨpm'mokohoho eso peho'no lohino. Nakwo huno monayofoho. Tɨhwolɨkeno. 
MRK.5.32	Jisas a'amu upm'mokiyo so'no fe'nɨhwonɨngkahonɨngki 
MRK.5.33	a'musi a'apaho wopɨngo imo'nɨngkohoho huno uyahonɨngki iyoho unɨngkahonɨngki yomo yomo yonto Jisasɨye sɨfɨki'nyo'mo hwomtame uloho'mentisofoho. Yo'mayo hopi'nonohino so'no Jisasɨmo ulɨmentisofoho. 
MRK.5.34	Jisas kakimo ulɨmento, Nje mupe, Kɨko ngkimo sɨmeho hi'ntnnono ntapohino so'no olohonta kɨko wopɨngo imo'nɨngkino. Kɨko sɨmeho wopɨngo'njo uhuji fohumantono. Jɨje a'apaho nɨhu'nahone wopɨngo kumo'nɨngkohoho.
MRK.5.35	Ose ulontanɨngki hwe fihwo Jailosɨye angopo nta'ni noponto Jailosɨmo u'mantɨfi ulɨmentohofi, U, nakwoe hwe engofo, jɨje mu poyo nto pe'nɨngkohoho. Oseso kɨko olo Lutɨhwayo lohumo jɨje ango pone'no peho'no ipemotowalokuno. Kako wohumano. 
MRK.5.36	Ose ulohonɨngkofi Jisas upa'nonto Jailosɨmo ulɨmento, Kɨko iyoho yohotoho. Kɨko ngkimo jɨje sɨmeho hi'ntnnono ntape. 
MRK.5.37	Ose ulonto Jisas kako hwe moya'mi hopi'nonohinomo angomo lɨhumajonto Pita'nji Jemɨsɨ'nji konɨngkwa'wehwo Joun'nji hofɨko'nohini Jisasɨ'nji nowentɨfi 
MRK.5.38	hofɨko Jailosɨye angomo i'mofawentɨfi Jisas a'amu pi'nɨngo uhwonɨmentisoso hofɨko humotaho'nji wosofe angiyo husontanɨngki 
MRK.5.39	kako noswonto ulɨmento Peho'no wosofe lalokwofo. Mu lopi poyo'maho. O'o saho fosyaweho. 
MRK.5.40	Ose ulahonɨngki hofɨko kakimne'no sitofo ulontɨfi tɨkafo ujɨmentohofofoho. Oseso Jisas hofɨkimo mempo hohnta'ni wae sweefaopmmentisoso Jisas mu lopiye kanɨngkwohwo'ya'u'nji inomokomoyo sohwanji ango mu sopi fosyowentanjo somo humentohofofoho. 
MRK.5.41	Jisas mu poyo simo aho manto kakimo a'amu Jutafe hungkunomo ulɨmento, 
MRK.5.42	Ose ulahonɨngki mu lopi nolɨkafonto hano umentisofoho. Mu lopiye soswoso aho hufa'u hopi'nono sɨfe mta'ni hufa'u uyakolo'niyoho. A'amuso homo somo uhwonontɨfi yomo engo imentohofofoho. 
MRK.5.43	Jisas kanɨngkwohwo'ya'umo hungkuno yokumpohn'nyo ulɨmento, Ngko mu songo umokohe so'no siki noho'nomɨhwoloho. Mu lopimo wopayo unyo. Ose ulonto umentisofoho.
MRK.6.1	Osopo nta'ni Jisas kakoe inomokomoyo sohwanji nowentɨfi Jisasɨye ango Nasalet u'mofamentohofofoho. 
MRK.6.2	Salolemo a'amu Juta sofe iyoho humayo sɨkuno somo Jisas tajo angomo lutɨhwahonɨngki a'amuso pi'nɨngo nohumantɨfi upa'nontɨfi Jisasɨye huno engo so'no yomo yontɨfi ulɨmentohofi, Olo hwe lohwoe hungkuno ntɨ'mta'angoto. Oso huno engo'nji pipi imo'nɨngkohoho. Yo'mayo wonyoangkafo'njo a'amu miyoso olo hwe lohwo yɨwo'nɨngkiso hweho. 
MRK.6.3	Olo hwe lohwo kako ango molɨmojo lohwolaho. Maliyafe hwomufoho. Jemɨs, Jousep, Jutas, Saimoun hofɨkoe hofila'wehweho. Homnampija olo ango lopo nakwo'nji humalofo. Ose ulontɨfi hofɨko sɨmano hintotohino umnɨngkahonɨngki nakwolaho lɨmentohofofoho. 
MRK.6.4	Jisas ulɨmento, A'amumo hwe fihumo Anɨtu hungkuno uyahonɨngki lɨmojo sohwo ango kengo hopi'nonohinopo kakoe yofe engo ho'nomowo'nɨngkohofofoho. I oso'no osohwo kakoe temtitofo kakoe kanɨngkwohwo'ya'u hamnɨngkwohwosa hofɨko kakoe yofe moho'nomasofoho. Ose ulɨmentisofoho. 
MRK.6.5	A'amu hiso hofɨko Anɨtu Jisasɨmo oso syoho hiso'no uhwosopo'mentiso so'no sɨmeho hi'ntnnono muyo'njo imentohofo so'no Jisas osopo yo'mayo wonyoangkafoso pi'nɨngo mimmentisoso a'amu mnokino'njo anga'no anga'nohinomo kako aho kisasyonto wopɨngo umokumentisofoho. 
MRK.6.6	Hofɨko Jisasɨmo sɨmeho hi'ntnnono muyo so'no yomo imentisofoho. Oso hwaho sopo kako angkuhwafo sohwa'i emayonto, Anɨtuye hungkuno lutɨhwamentisofoho.
MRK.6.7	Jisas kakoe inomokomoyo sɨfe mta'ni hufa'uyo sohwamne'no joho ulahonɨngki hofɨko nuhu'mokahonɨngkofi Jisas kakoe yokumpohn'nyo yano uyɨmentisofoho. Oso yokumpohn'nyoso a'amufe a'apaho'mjo towahuno wonyo wae yaofo'ne umentisofoho. Umentisoso hwe sohwamo hufa'u hufa'u lɨhwatɨmentisofoho. 
MRK.6.8	Jisas hofɨkimo ulɨmento sekwo ho'yango ane fɨwanɨmno. Mno'nohini mtamno. Wopayo, ho'yo, hamniyoho, oso nomotakutoho. 
MRK.6.9	Manji'mofo hufa'u nomafɨkutoho. O'o, manji'mofo anga'nohino'nji sekwoe sɨfɨkwongofosyo'nji manji'mo'nɨngkuji fɨwanɨmno. 
MRK.6.10	Sekwo ango fipo i'mofahokuji ango anga'nohino somo saho fosyawopijo. Oseso sekwo oso ango somo nulɨko'mafɨkuji nom'ne angopono fɨwanɨmno. 
MRK.6.11	Nom'ne angopo sekwo'ne ango mosejape'manji i sekwo oso ango hopo sopo nulɨko'mafɨkuji hopo sopo hwaho semongki'nososo hofɨko nosehontohumentanɨngkuji oso hintalinyo hiso wae feehumno. Oso homo somo uhwonɨngkuji hofɨko hofɨkoe yahino somne'no huno ole wosyafɨhupɨfe. U, nakwo wonyo yɨhwono. Ose syafɨsyɨkuji iyoho unono. 
MRK.6.12	Ose ulahonɨngki inomokomoyo sohwa nowentɨfi a'amu somo hungkuno ole ulɨmentohofi, Sekwo sɨmeho fɨwolo'mokumno. 
MRK.6.13	Ose ulontɨfi towahuno wonyoso wae yaofontɨfi a'amu mnokino'njo somo hofɨko hwone mijo mnokinopo usisyontɨfi wopɨngo umokumentohofofoho.
MRK.6.14	Yo'mayo Jisas imentiso so'no a'amu pi'nɨngo engo lɨmotofoso hwe yofe engo'njo Helout kako upa'nɨmentisofoho. Fiso a'amu Jisasɨne'no ole ulɨmentohofi, Olo hwe lohwo Jounɨyoho. Joun A'amumo Mijo Kiyoma'mojo sohwo poyo pe'nonto apa'no lɨka'maso hwolɨkeno. Oso'no yo'mayo wonyoangkafo a'amu miyɨwo'nɨngkiyohofoso kako iwo'nɨngkiso so'no yokumpohn'nyo i'mofapohoho. 
MRK.6.15	A'amu nom'neso Jisasɨne'no ole ulɨmentohofi, Olo hwe lohwo Ilaija hohonta pe'nɨmentiso hweho. Nom'ne a'amuso ole ulɨmentohofi, Olo hwe lohwo a'amu hohonta Anɨtu hungkuno uyahonɨngki lɨmojo pa'nɨngo hweho. Ose lɨmentohofofoho. 
MRK.6.16	Oseso Helout nupa'nonto ulɨmento, Olo Jounɨyoho. Hwe a'amumo mijo kiyoma'mojo hweho. Ngko a'amu kakoe tɨ'wango fɨwofitofosyamno ulɨmentoheso nto yɨwafito'mentohofo sohwo apa'no lɨka'maso hwolɨkeno. Ose ulɨmentisofoho.
MRK.6.17	Hwapɨngoso hohonta Helout kako Jounɨmo impo'angomo mɨhumajonto ahwomo nano kilofahumentisofoho. Helout Jounɨmo impo'angomo peho'ne mɨhumatɨ'mentisoto. Hwapɨngoso kola'wehwoe Filipɨye ape Heloutiyasɨmnefoho. Helout olo simo ma'mentisofoho. 
MRK.6.18	Hohonta Joun Heloutɨmo ulɨmento, Kɨko hnnɨkwa'wehwoe ape mahino loso hopo'maho. O'o oso honɨngkano pisakino'njofoho. Ose ulɨmentisofoho. 
MRK.6.19	Impe intofahonɨngkofi Heloutiyas sɨmano lɨkumpo lohofonto Jounɨmo poyo umokumonto ko imentisoso 
MRK.6.20	Helout Jounɨye yofe ho'noma'mentisofoho. Joun kakoe honɨngkano ito'nohino hwe wonyoangkafo hweho. Oso'no Helout huno uyahinɨngki, Heloutiyas Jounɨmo poyo koimokumne'ento Helout kako Jounɨmo impo'angomo ito'no mokosyohumamentisofoho. Helout Jounɨye hungkuno upa'nɨwo'nɨngkiso so'no yomo ko yonto huno pi'nɨngo engo syafɨsyonto nom'ne hungkuno upa'nɨmo lɨmentisofoho. Oso'no Heloutiyas Jounɨmo fonjasyɨhwoloho.
MRK.6.21	Oseso hwangku sohonta Heloutiyas Jounɨmo fonjasiyo'ne'ento honɨngkano tɨpema'mentisofoho. Osohonta Helout kakoe sɨkuno kona'wohi aswo ma'mentiso somne'no huno syafɨsyonto a'amu syoho ulohofiyo sohwa wopayo iloho yahonɨngkofi hwe engo a'amumo mokosyohumayo sohwanji nɨmentohofofoho. 
MRK.6.22	Heloutiyasɨye mu sijosi noswaponto hofɨkoe sɨmeho wopɨngo umo'nono lonto sɨmonyo imentisofoho. A'amu sohwanji Heloutɨ'nji nuhwonontɨfi sɨmeho wopɨngo umo'nɨmentisofoho. 
MRK.6.23	Oso'no Helout musopimo ulɨmento, Kɨko yo'mayo peho'no kumo'nososo ou kɨko njo. Ngko wokijapmmo. Yo'mayo pi'nɨngo engo hi'njo hwo'nyoho. Kɨko fehohnjo'no njisoso ou ngko fehohnjoso wokijapmnoho. Nehopi kilohono.
MRK.6.24	Ose ulahonɨngki mu sopi noswonto kona'wohimo ulɨmento, Peho'no ulɨmnehono. Ose ulahonɨngki Heloutiyas ulɨmento, Ole uso. Joun A'amumo Mijo Kiyoma'mojo sohwoe mnokino'no nɨmo'nɨngkohoho. Kakoe mnokinoso iku'yopo ho'nasyohoji komo'no ntape. Ose uso. 
MRK.6.25	Ose ulahonɨngki mu lopi komo'no asomo noswonto Heloutɨmo ulɨmento, Kɨko Joun A'amumo Mijo Kiyoma'mojo sohwoe mnokinoso noswonyopo yɨwojosyalokumpehoji olopo ntape. 
MRK.6.26	Ose ulahonɨngki Helout kakoe sɨmeho tango mɨkunɨmposo umnɨmentisofoho. I oso'no a'amu hopi'nono kakoe hungkuno, Nehopi kilohono, ose nto upa'nɨngkohofo so'no kako a'mu simo eno ulɨmentisofoho. 
MRK.6.27	Oseso Helout komo'no hwe Jounɨye mnokino'no uhwojahonɨngki hwe huhwo sohwo impo'angomo nowento osopo Jounɨye tɨ'wango iwofitofonto 
MRK.6.28	Jounɨye mnokinoso noswanyopo iwojwosyalokumpentɨfi a'mu sijo simo nuyahonɨngkofi nomotawento kona'wohimo uyɨmentisofoho. 
MRK.6.29	Jounɨye inomokomoyo sohwa yo'mayo so'no upa'nontɨfi hofɨko nopontɨfi kakoe pijafoso nomantɨfi sokimomo ho'nahumentohofofoho.
MRK.6.30	Jisasɨye inomokomoyo kako lɨhwatɨmentiso oso hwa asomo u'mantɨfi yo'mayo hofɨko imentohofo so'no hungkuno a'amumo lutɨhwamentohofo so'no Jisasɨmo ulɨmentohofofoho. 
MRK.6.31	Osopo a'amu pi'nɨngo engo nowentɨfi nopontɨfi nohnnawe yahonɨngkofi oso'no Jisasɨye inomokomoyo (
MRK.6.32	Ose ulahonɨngki hofɨko'nohini yofayokinopo a'amu ane sopono wowanontɨfi imentohofo sopone'no. 
MRK.6.33	A'amu pi'nɨngoso uhwonontɨfi hofɨkimo yofe uhwofontɨfi a'amu ango hopi'nonohino mta'angoso komo'no honɨngkanopo nowentɨfi Jisas kakoe a'amu yofayokino'njo sohwamo uyakolofontɨfi a'amu ane sopo sɨmo'mo u'mofamentohofofoho. 
MRK.6.34	Jisas mitɨmomɨngopo i'mofaponto uhwonɨmentisoso hwe moya'mi pi'nɨngo engo somo uhwononto hofɨko yahwohofekwosa ane pa'nyo hwafoho. Oso'no kako hitoho ulo'mentiso so'no hungkuno pi'nɨngo engo lutɨhwamentisofoho.
MRK.6.35	Mofehi'nyo ukwo'mokumonto yahonjo so'nji Jisasɨye inomokomoyo sohwa nopontɨfi ulɨmentohofi, Olo hwaho hopo lopo sopo a'amu aneponoho. We'enepi mofehi'nyo ukwo'mokumontonoho. 
MRK.6.36	Kɨko oso hwe moya'mi somo ango somne'no lɨhwajohojo'no hofɨko nukuji wosopayo mpe uyɨfe. 
MRK.6.37	Ose ulahonɨngkofi Jisas ulɨmento, O'o, sekwo huhwasi wosopayo uyɨmno. Ose ulahonɨngki ulɨmentohofi, Nakwo pipilo. Hamniyoho syoho sɨkuno 
MRK.6.38	Ose ulahonɨngkofi Jisas ulɨmento, Wopayo alalelo weho. Tɨmo uhwonamno. Ose ulahonɨngki hofɨko nowentɨfi uhwonowentɨfi ulɨmentohofi, Nakwoe wosopayo aho anga'no hopi'nonohinofoho. Inanɨku hufa'u weho.
MRK.6.39	Ose upa'nonto Jisas kakoe inomokomoyo sohwamo ulɨmento, Sekwo a'amu somo ulɨmno, Hoja lopo fosyohumamno. 
MRK.6.40	Ose ulohonɨngki hofɨko nohumantɨfi fipo a'amu 
MRK.6.41	Jisas kako oso wosopayo aho fehohnjo hopi'nonohino so'nji inanɨku hufa'u so'nji nomanto kako ahwomomo tɨmo uhwontohumanto Anɨtumo isamoyoka ulɨmentisofoho. Isamoyoka nto ulonto kako wopayo'nji inanɨku'nji kutɨkujo lohofonto kakoe inomokomoyo sohwamo a'amu somo yano ulofiyo'ne hu'mmentisofoho. 
MRK.6.42	A'amu hopi'nonohinoso wopayo hiso moi'wo nontɨfi sɨmeho uhnnɨmentisofoho. 
MRK.6.43	Sɨmeho uhnnɨngkahonɨngki hofɨko wosopayo nɨlɨfonao'mentohofoso nuhu'mokontɨfi sohwo ho'yo aho hopi'nono sɨfe mta'ni hufa'uyo somo mohu'memeehumentohofofoho. 
MRK.6.44	A'amu oso wosopayo hiso Jisasɨye aho mta'ni nɨmentohofoso hwe we'e humamentohofo'maho. Hwe'nohini oso wosopayo nɨmentohofo sohwa 
MRK.6.45	Osohonta Jisas kakoe inomokomoyo sohwamo ulɨmento, Sekwo yofayokino nomafɨkuji oso hwaho nongkihnta'ni Mpetɨsaita'no sɨmo'mo mpanɨmno. Ose ulonto a'amu nom'ne somo hofɨkoe ango pone lɨhwatɨmentisofoho. 
MRK.6.46	Ose ulonto a'amu somo ulɨko'manto kako hwofɨki'nyo we'e sopo Anɨtumo jomo ulɨmo lonto sɨmentisofoho. 
MRK.6.47	Sɨkuno'nji inomokomoyo yofayokino'njo sohwa mijo ajwopo nohumentanɨngkofi Jisas kako'nohini mitɨmomɨngopo humamentisofoho. 
MRK.6.48	Jisas uhwonɨmentisoso yofayokino hono honi wahonɨngki hofɨko yokino wonyopi imentohofofoho. Hwapɨngoso ole, ifofo engo pahonɨngki wonyopi imentohofofoho. Iyoho walongkonɨmonto yahonjo so'nji Jisas mijo yokintahopo hano wento inomokomoyo sohwamo u'ma'mentisofoho. Ngko hofɨkimo uyakolo'mo nolonto 
MRK.6.49	Jisas mijopo hano sontanɨngki inomokomoyo sohwa hofɨko nuhwonontɨfi yomo yomo yontɨfi huno ole syafɨhu'mentohofi, Mewosofoho. Ose syafɨsyontɨfi youwo lɨmentohofofoho. 
MRK.6.50	Inomokomoyo hopi'nonohino sohwa Jisasɨmo uhwonontɨfi iyoho engo unɨmentisofoho. Oseso Jisas hofɨkimo komo'no joho ulɨmento, Sekwo yokumpohn'nyo hmmo'nɨmno. Ngkonoho. Sekwo iyoho ikutoho. 
MRK.6.51	Ose ulonto kako yofayokinomo kotasahonɨngki ifofo moi'wo imo'nɨmentisofoho. Inomokomoyo sohwa yomo yontɨfi sɨmeho ulɨkofahonɨngki huno pi'nɨngo syafɨhu'mentohofofoho. 
MRK.6.52	Jisasɨye yokumpohn'nyo hwapɨngo so'no huno muyofoho. Jisas kako wosopayo a'amu pi'nɨngo engomo umentiso so'no inomokomoyo sohwa huno ito'no mosyafɨsiyofoho. Oso'no yomo imentohofofoho. 
MRK.6.53	Hofɨko mijopo nowakentɨfi Ngkenesalet nongkihnta'ni ifohohosyahumentohofofoho. Ifohohosyasyontɨfi osopo yofayokino ho'nahumentohofofoho. 
MRK.6.54	Hofɨko yofayokino ho'nosyahonɨngkofi hwe moya'mi hopo soponta'angoso hofɨko yofe komo'no uhwofontɨfi lɨmentohofi, Jisasɨyoho. 
MRK.6.55	Hofɨko yofe uhwofontɨfi hopo sopo hano komo'no nowentɨfi Jisas ntopohoho lahonɨngkofi a'amu nupa'nontɨfi hofɨko a'amu mnokino'njo somo Jisasɨyepono itokwapmmentohofofoho. 
MRK.6.56	Jisas ho'mo so'mo nowahonɨngki a'mokuso a'amu mnokino'njo somo intokwapontɨfi wopayo mpe yɨwo'nɨngkohofo sopo itofasyontɨfi Jisasɨmo ulɨmentohofi, Hwe Engofo, nakwo jɨje manji'mofomo aho wakupm'mokano. Ose ulontɨfi hofɨko kakoe manji'mofomo aho upm'mokumentohofoso hofɨkoe mnokino moi'wo imo'nɨmentisofoho.
MRK.7.1	A'amu Falisi sohwanji a'amu Mousesɨye honɨngkano hungkunoso lutɨhwamotofo Jelusalem mta'ango sohwanji Jisas nohumentanjopo uhu'mokontɨfi 
MRK.7.2	Jisasɨye inomokomoyo sohwamo uhwonɨmentohofoso hofɨko aho mijo miyotɨku'nyo'njo wopayo nɨwo'nɨngkohofofoho. Falisi sohwafe yahinoso momaso'njo hwafoho. 
MRK.7.3	A'amu Falisi sohwa a'amu Juta hopi'nonohino so'nji hofɨkoe yahino ole, Nakwo wopayo wonano lontɨfeso sɨmo'mo aho mijo yotɨku'nontɨfi nɨwo'nɨngkohofɨhwafoho. Hohonta homnɨngkwohwosafe yahino oloso tɨpema'mentohofofoho. Hofɨko huno ole aho miyotɨku'nyo'njo wopayo nososo ou sɨmeho mo'mo wonyo mnaweho. Ose syafɨhu'mentohofofoho. 
MRK.7.4	A'amu huhwo sohwa wosopayo mpe yɨwo'nɨngkohofo sopo nta'ni nopontɨfi aho mijo miyotɨku'nyo'njo'manji hofɨko wopayo manyofoho. Nom'ne yahino oso pa'nyoso pi'nɨngo weho. Hofɨkoe noswanyo, iku'yo, hwontoho yo'mayoso mijo ito'no yajɨjɨwo'nɨngkohofoso kiho'ne'maho. O'o hofɨkoe yahinofoho. 
MRK.7.5	Oseso a'amu Falisi sohwanji Jutafe hwe engo sohwanji Jisasɨmo ulohonɨmentohofi, Jɨje inomokomoyo sohwa neyakwosafe yahinomo minɨngkayo'njo peho'no yalokwofo. Hofɨko aho mijo miyotɨku'nyo'njo wopayo nɨwo'nɨngkohofofoho. 
MRK.7.6	Ose ulohonɨngkahonɨngkofi Jisas ulɨmento, Hohonta Aisaiya hwe Anɨtu hungkuno ulahonɨngki a'amumo lutɨhwamojo sohwo sekwo a'amu mango'nohino hwasyo nehopi mtɨ'mokumento,
MRK.7.6	Olo a'amu loso hofɨko mango mta'nohini ho'nonɨmawo'nɨngkohofofoho.
MRK.7.6	I, hofɨko ngkimo sɨmeho montapefoho.
MRK.7.7	Hofɨko a'amu hwahoponjo sofe hunoso nomantɨfi Anɨtu mta'angofoho lontɨfi a'amu hwaho ayo'mjo somo lutɨhwawo'nɨngkohofofoho.
MRK.7.7	Oso'no hofɨko ngkimo wonyopi jomo ntɨwo'nɨngkohofofoho.
MRK.7.7	Aisaiya ose mtɨ'mokumtisofoho. 
MRK.7.8	Sekwo Anɨtuye hungkunomo haloho maposo'njo yontɨfi seyakwosafe yahinomnohini inɨngkawowo'nɨngkohofɨhwasoho.
MRK.7.9	Ou, sekwo huno ole syafɨsyɨwo'nɨngkohofi, Nakwo huno'njo hwona'nyoho. Ose lɨwo'nɨngkohofɨhwasoho. Sekwo Anɨtuye hungkunomo hwotoho fewo'nɨngkohofoso seyakwosafe yahino somo yɨwo'nngkohofɨhwasoho. 
MRK.7.10	Mouses hohonta ole lɨmento, Kɨko jɨje mpohwo na'umo tɨfi finɨngkayo. U, a'amu fihwo kako hungkuno wonyo kanɨngkwohwo kona'wohimo uloso osohwo kako poyo wape'nono. 
MRK.7.11	I, sekwo ole lɨwo'nɨngkohofo, Hwe fihwo kako hamniyoho hi'njo sohwo kanɨngkwohwo kona'wohimo ufo'mayo so'no, i kako sikimo ulɨmontonoho. Ngko hamniyoho yo'mayoso wosejapmmonji ko yoheso ngko ole nto lɨmalefoho. Ngko Anɨtumo uyɨmne'no yohono. 
MRK.7.12	Oso hwe huhwo sohwo ose ulonto kanɨngkwohwo kona'wohimo mufo'maso'njo yɨwo'nɨngkiso hweho. Oso'no sekwo Falisi sohwasi wopɨngofoho lontɨfi lɨwo'nɨngkohofofoho. 
MRK.7.13	Ose ulontɨfi Anɨtuye hungkunomo hwotoho fewo'nɨngkohofofo. Seyakwosafe hunomnohini inɨngkawo'nɨngkohofofoho. Oso yahinoso anga'nohinofoho. Pi'nɨngo oso pa'nyoso weho.
MRK.7.14	Jisas hwe moya'mimo ngkiyepono wapɨfento joho ulɨmentisofoho. Nopahonɨngkofi ulɨmento, Sekwo hopi'nono ito'no nupa'nɨngkuji huno fɨsyafɨhupmno. 
MRK.7.15	Yo'mayo nyo'neso a'amufe honɨngkano wonyo umo'nɨmonte'maho. O'o yo'mayo sɨmeho mta'angoso a'amufe hunoso wonyo hungkuno'njoso honɨngkano wonyo umo'nɨmontonoho. 
MRK.7.16	Sekwo haloho'njoku'manji nje hungkunomo haloho popmno.
MRK.7.17	Jisas oso a'amu huhwo sohwamo ulɨko'manto ango nom'nemo swahonɨngki kakoe inomokomoyo sohwa ulɨmentohofi, Oso pahnnɨmo hungkuno lohinoso ne pipilo. 
MRK.7.18	Ose ulahonɨngkofi Jisas ulɨmento, Sekwo huhwasi ngkine'no huno maseyoholiyohoho. Upa'nɨmno. Yo'mayo toho nyo'neso honɨngkano wonyo imokiyo'maho. 
MRK.7.19	O'o wosopayo hiso sɨmehomne'no nɨkwato nɨhu'nahone ho'namo. Wopayo hiso jɨje hunomne'maho. Ose ulɨmentisofoho. Oso'no Jisas yo'mayo hopi'nono nyo'neso hano mopitofasiyo'njofoho. 
MRK.7.20	Jisas nom'ne hungkuno ulɨmento, Yo'mayo a'amufe huno mta'angoso Anɨtuye tɨmo sopo oso hiso a'amufe honɨngkano wonyo imokiyofoho. 
MRK.7.21	Yo'mayo huno mta'ni swaponteso ole, huno wonyo syafɨsiyo ape sikinjomo wonyo ulohofo, yo'mayoso hufo iyo, a'amumo fonjasiyo, nom'ne hwafe ape hufo iyo 
MRK.7.22	a'amumo yo'mayo so'no hi umo'nyo, yo'mayo wonyo honɨngkano, hwasyo hungkunojo, yokumpohn'nyo, sɨmeho wonyo, sitofo hungkunojo, ngko a'amu wopɨngo'nohino syafɨsiyo'ne, yo'mayo fonɨfonyo. 
MRK.7.23	Oso hopi'nono a'amufe hunomo mnaweho. A'amu fihwo oso wonyoso huno syafɨsyɨhwosi kako yɨhwoso'no, kakoe honɨngkano wonyo imo'nonefoho. Ose ulɨmentisofoho.
MRK.7.24	Osopo nta'ni Jisas nolɨkafonto, hwaho pone Taiya mofone sopo nowento osopo a'amu fihwoe angomo nohumanto a'amu ngkimo yofe manɨhwofe'njo yohofo ose kolonto a'amu Jisas humentanjoso pone'no huno moi'wo umentisofoho. 
MRK.7.25	A'mu fisi oso ango sopo nta'ni kakoe mu we'e towahuno wonyo'njosi Jisas humaho upa'nonto komo'no noponto Jisasɨye sɨfɨlaku'nyo'mo hwomtame ehumamentisofoho. 
MRK.7.26	Olo a'mu losi kako Juta a'mu'maho. O'o, kakoe a'amu Founisiya, hwaho Siliya nta'angiyoho. Kako Jisasɨmo jomo ulɨmento, Towahuno wonyo nje mumo humasolo wae ntohofiyo.
MRK.7.27	Ose ulahonɨngki Jisas a'amu Juta somo ufo'mayo'nehwo pahnnɨmo hungkuno ulɨmento, U, nakwo mehomife wosopayo mehwasi sɨwojomo woho'nɨmofantontaho. O'o, awonoho. A'amu sohwo mehomi somo kaki'no wopayo uyantɨfeho. 
MRK.7.28	I ose ulahonɨngki a'musi syafɨhu'mento, Ngko a'amu Isɨlaelɨ'maho. O'o, sɨwojo pa'niyoho. Ose syafɨsyonto ulɨmento, Hwe Engofo, kɨko nehopi lohino. Oseso mehomiso wopayo paho yo'mayoso umokwajɨfijoso sɨwojo wanɨmontonoho. Oso'no kɨko ngkimo nɨfo'maho. 
MRK.7.29	Ose ulahonɨngki Jisas yomo yonto ulɨmento, Oso hungkuno wopɨngo lohino so'no jɨje angopo nowehoji jɨje mumo uhwonjoso towahuno wonyo sohwo nto ulɨko'maso uhwonɨmonnoho. 
MRK.7.30	Ose ulahonɨngki a'musi kakoe angopo nowento uhwonɨmentisoso kakoe mu saho fosyowentanɨngki uhwonɨmentisoso towahuno wonyo nto ulɨko'ma'mentisofoho. Hofiyo fosyowentanɨngki uhwonɨmentisofoho.
MRK.7.31	Jisas ango Taiya sopo nta'ni nulɨko'manto hwaho Saitoun uyakolofonto ango pone engo aho hufa'u hopi'nonohino Ntekapolis sopo uyakolofonto Mijo Ayo Ngkalili sopo i'mofapmmentisofoho. 
MRK.7.32	Osopo a'amu nom'neso Jisasɨmo a'amu haloho pɨku'nnyo melanyo tango'njo sohumo ipemotapontɨfi jomo ulɨmentohofi, Jɨje aho olo hwe lohumo fɨkisasyo. 
MRK.7.33	Ose ulahonɨngkofi oso hwe huhwo sohumo Jisas utɨmanto Jisasɨ'nji we'enepi nowenji siko'nohini nohumanji Jisas kako ajo'miyoso hwe sohwoe halohomo kisahumentisofoho. Kisasyonto memijo ajo'miyomo emjoma'nonto hwe sohwoe melanyopo kisahumentisofoho. 
MRK.7.34	Jisas kako ahwomomo uhwononto sɨmano esyaofonto ulɨmento, 
MRK.7.35	Ose ulahonɨngki hwe sohwoe haloho komo'no hwosampo lohofahonɨngki kakoe melanyo wopɨngo imo'nɨngkahonɨngki hungkuno ito'no lɨmentisofoho. 
MRK.7.36	Oseso Jisas a'amumo apa'no i'mofaponto ulɨmento, Olo yohe loso'no sekwo nulɨkutoho.
MRK.7.36	Ose ko ulahonɨngki hofɨko hahn'nyo yontɨfi a'amumo ulɨwo'nɨmentohofofoho. 
MRK.7.37	Yo'mayo Jisas imentiso so'no hofɨko pisopisaho mjalɨmɨwentɨfi hofɨko ulɨmentohofi, Yo'mayo Jisas yɨwo'nɨngkisoso wonyoangkafo'nohinofoho. A'amu haloho pɨku'nnyoso upo'nalokwofo. A'amu ilo'nnyoso hungkuno ito'no lalokwofo. Ose lɨmentohofofoho.
MRK.8.1	Nom'ne sɨkuno somo a'amu pi'nɨngo engo apa'no Jisas nohumentanjopo uhu'mokumentohofofoho. Hofɨko nohumantɨfi hwe moya'mi wosopayo moi'wo imo'nɨngkahonɨngki Jisas kakoe inomokomoyo sohwamne'no joho ulonto, ulɨmento, 
MRK.8.2	Ngko olo hwe moya'mi lomne'no hitoho ntokwoho. Sɨkuno hufa'u sɨhune ngko'nji humantohofofoho. Hofɨko wosopayo anefoho. 
MRK.8.3	Mijoho'nohino hofɨkoe ango pone'no lɨhwatɨmeso hofɨko honɨngkanopo tɨmo sɨkuno'no ulohofontɨfeho. A'amu fiso ikanopo nta'ni pmmalofofoho. 
MRK.8.4	Ose ulahonɨngki kakoe inonokomayo sohwa ulɨmentohofi, Olopo a'amu mohumunyoponoho. Wosopayo hwe moya'mi somne'no ntɨ'mta'ni tɨpemanehwono. Awonoho. 
MRK.8.5	Ose ulahonɨngkofi Jisas ulohonɨmento, Sekwo wopayo alale weho. Ose ulahonɨngki ulɨmentohofi, Wopayo aho hopi'nono nom'ne mta'ni hufa'u weho.
MRK.8.6	Ose ulahonɨngkofi Jisas hwe moya'mi somo ulɨmento, Sekwo hwaho lopo fosyohumamno. Ose ulonto, kako wopayo aho fehohnjo hopi'nono fehohnta'ni hufa'uyoso nomanto Anɨtumo isamoyoka ulonto wopayoso kutɨkujo lohofonto, kakoe inomokomoyo sohwamo uyahonɨngki hofɨko a'amumo hu'muyɨmentohofofoho. 
MRK.8.7	Inanɨku we'e tɨpema'mentohofoso Jisas nomanto Anɨtumo isamoyoka ulonto inomokomoyo sohwamo ulɨmento, Olo'nji a'amumo fohu'muyɨmno. 
MRK.8.8	Hofɨko wopayo nonontɨfi sɨmeho uhnnɨngkahonɨngki wopayo nɨlɨfeeo'mentohofoso inomokomoyo sohwa sohwo ho'yo aho fehohnjo hopi'nono nom'ne nta'ni hufa'uyo somo mehu'memeehumentohofofoho. 
MRK.8.9	A'amu hiso we'e humamentohofo'maho. A'amu 
MRK.8.10	Jisas a'amu homo somo wopayo moi'wo uyonto hofɨkoe angopo ne'no lɨhwatɨmentisofoho. Kako kakoe inomokomoyo sohwanji yofayokinopo kotasontɨfi hwaho Ntalɨmanuta'no wako'mentohofofoho.
MRK.8.11	Osopo a'amu Falisi sohwa Jisasɨmo u'mantɨfi kakimo yamofo ulohofone'entɨfi yoka hnnoma'mentohofofoho. Kɨko yo'mayo wonyoangkafo a'amu miyɨwo'nɨngkiyohofoso fonetɨhwaho. Ose uhwonɨngkuhwasi Anɨtu kɨko'nji humaho wolano. Ose lontɨfi huno syafɨhu'mentohofi, Olo hwe lohwo Anɨtuye Hwe Ne hwolɨkeno. 
MRK.8.12	Ose ulahonɨngkofi Jisas sɨmeho tango uyahonɨngki sɨmano esyamo lohofonto, ulɨmento, Sekwo yo'mayo wonyoangkafo a'amu miyɨwo'nɨngkiyohofoso peho'no uhwonantɨfe'ne lohofo. Hungkuno nehopi waselɨmo. A'amu olo hwaho lopo olohonta humalofoso hofɨko oso yo'mayo hiso muhwonɨfitnnehofo. Nɨhu'no awonoho. 
MRK.8.13	Ose ulonto oso a'amu somo ulɨko'manto Jisasɨ'nji kakoe inomokomoyo sohwa'nji hofɨko yofayokinopo apa'no kotasontɨfi asomo wako'mentohofofoho.
MRK.8.14	Nowakentɨfi inomokomoyo sohwa wopayo'no inɨngo mofontɨfi momasofoho. Wopayo kenga'nohini yofayokinomo wo'nnyofoho. 
MRK.8.15	Nowekontanɨngkofi Jisas sɨmano pento pahnnɨmo hungkuno ulɨmento, Upa'nɨmo. Sekwo a'amu Falisi sohwanji Heloutɨ'nji hofɨkoe yahino somne'no i'waho fiyɨmno. 
MRK.8.16	Inomokomoyo sohwa nupa'nontɨfi hnnɨmentohofi, Nakwo wopayo inɨngo mofɨhwone so'no hungkuno nalohoho. 
MRK.8.17	Ose hnnɨngkahonɨngkofi olo hiloso Jisas huno uyahonɨngki hofɨkimo ulohonɨmento, Wopayo umofonyo iyo so'no peho'no hnnalokwofo. Sekwo huno'maseyotaho. Sekwo huno mosyafɨsiyo'njo liyohofo. 
MRK.8.18	Sekwo tɨmo hi'njo hwasoho. Muhwonalokuliyohofo. Sekwo haloho hi'njo hwasoho. Mupo'nalokuliyohofo. Sekwo inɨngo loseyalofoho. 
MRK.8.19	Ngko wopayo aho fehohnjo hopi'nono kutɨkujo lohofonji a'amu 
MRK.8.20	Ose ulahonɨngkofi Jisas ulɨmento, Nom'ne sohonta ngko wopayo aho fehohnjo hapi'nono nom'ne mta'ni hufa'u kutɨkujo lohofonji a'amu 
MRK.8.21	Ose ulahonɨngkofi Jisas ulɨmento, Oseso sekwo nje yokumpohn'nyo so'no huno maseyoholiyohoho. Wosopayo so'no huno pi'nɨngo peho'no syofɨsyalokwofo. Ose ulɨmentisofoho.
MRK.8.22	Jisas kakoe inomokomoyo sohwanji ango Mpetɨsaita i'mofopahonɨngkofi a'amuso hwe tɨmpi'nyo sohumo ipemotapontɨfi Jisasɨmo jomo ulɨmentohofi, Olo hwe lohumo kɨko aho tɨmopo fɨkisyusyo. 
MRK.8.23	Oseso Jisas kako hwe tɨpi'nyo sohwoe aho nomanto angkuhwafopo mempo hohnta'ni ipemotoswaponto kakoe tɨmomo memijo uyatɨ'mofonto aho kisusyonto ulɨmento, Kɨko yo'mayoso nto lɨhwonɨngkino muhwonɨngkoho liyohino. 
MRK.8.24	Ose ulahonɨngki hwe sohwo fe'nɨhwononto ulɨmento, Ngko a'amumo uhwonɨngkohono. Hofɨko iyo hopa pohotowalokwofo. 
MRK.8.25	Ose ulahonɨngki Jisas hwe huhwo sohwoe tɨmomo aho apa'no kisusyahonɨngki kako tɨmo yokumpohn'nyo uhwononto tɨmo wopɨngo imo'nɨmentisoso, yo'mayo ito'no uhwonɨmentisofoho. 
MRK.8.26	Ito'no uhwonɨngkahonɨngki Jisas ulɨmento, Jɨje angopono fɨwano. Olo angkuhwafo lopono asomo nopohotoho. Ose ulɨmentisofoho.
MRK.8.27	Jisas kakoe inomokomoyo sohwanji hwaho Ngkalili ulɨko'mantɨfi hwaho Sisaliya Filipai nowentɨfi Jisas hofɨkimo ulohonɨmento, A'amuso ngkine'no pehofo mjolɨmɨwalokwofo. 
MRK.8.28	Ose ulahonɨngki hofɨko ulɨmentohofi, A'amu fehohnjoso kikine'no ole lalokwofi, Joun A'amumo Mijo Kiyoma'mojo sohwolɨkeno. A'amu nom'ne fehohnjoso ole lalokwofi, Ilaijakulɨkeno. Nom'nehwa a'amumo Anɨtu hungkuno uyahonɨngki lɨmojo sohwolɨkeno. Kikine'no ose mjokilɨmɨwalokwofo. 
MRK.8.29	Ose ulahonɨngkofi Jisas ulohonɨmento, Sekwo sohwasi ngkine'no pehofo ntɨwo'nɨngkohofɨhwasilo. Ose ulahonɨngki Pita ulɨmento, Kɨko Kɨlais kiyoho. Anɨtu nakwo a'amu Jutasɨ'nɨmo nefo'mayo'ne kuhwotɨmentiso hwosoho. 
MRK.8.30	Ose ulahonɨngki Jisas ulɨmento, Oso hiso ntohinoso a'amumo nulohotoho.
MRK.8.31	Jisas kakoe inomokomoyo sohwamo lutɨhwoma'mento, A'amufe Hwomu sohwo'ni ngko tohino engo noma'mne hwo'nyoho. A'amu Jutafe hwe engo sohwanji a'amu tajo ango syoho'njo sohwanji Jutafe honɨngkano hungkuno lutɨhwawo'nɨngkohofo sohwanji hofɨko ngkine'no nakwolaho ntɨkuji hohujo ikenjanɨmofɨkuji nofonjanɨhufitnnefoho. Nofonjanisyɨkuji sɨkuno hufa'u sɨhune memjanɨmofɨhwoso'no ngko apa'no songo wolɨka'monnoho. 
MRK.8.32	Ose ulonto olo hungkuno yoloho neso ulɨmentisofoho. Seten kako Pitamo huno ufohotofahonɨngki Pita kako Jisasɨmo we'enepi ipemotawento yoka uloma'mento, Jisas, oso hungkunoso wopɨngo'maho. Oso hunoso nosyafɨsyohotoho. 
MRK.8.33	Ose ulahonɨngki Jisas ikinjamo lohofonto kakoe inomokomoyo nom'ne sohwamo uhwononto Pitamo yoka ole ulɨmento, Pita, jɨje hungkunoso ngkilaho. Anɨtuye'maho. O'o, Setenɨye hungkunofoho. Kɨko Seten sohwosi i'waho ntohofo. Kɨko nje hohujo lo'mo filoho'nawofo.
MRK.8.34	Ose ulonto kako nom'ne hwe moya'mi so'nji inomokomoyo sohwanjimo joho ulonto ulɨmento, U, a'amu fisoku ngkimo wonnɨngkopano lɨfijo'manji sekwo sekwoe semo'nɨwo'nɨngkiso so'nji sekwoe yofe so'nji monje yahinɨngkuji sekwo nje yofe'no poyo pe'nyo so'no iyoho miyo'njo ifijoso ngkimo mofone sopo tɨfi nnɨngkapmno. 
MRK.8.35	A'amu fihwo kakoe songo humayoso yokumpohn'nyo womokosyohumamo lososo, Kakoe songo ne'no humayoso wopɨwahu'mtonoho. Oso'no a'amu fihwo ngko'nji nje hungkuno'ntnne'no huno uyahonɨngkuhwosi kakoe humayoso pɨwasyososo hwangku kakoe humayoso wotɨpema'montonoho. 
MRK.8.36	A'amu fihwo kako Anɨtumne'no hohujo ikinjaofɨhwosi kako olo hwaho loponjo ho'yango hamniyoho yo'mayoso engo hu'meesyontoso sohwo kako tɨkanomo weso'manji oso ho'yango yo'mayoso pipi ufo'maneto. Awonoho. 
MRK.8.37	I, kakoe songo humayoso ne ane'manji kako pipi yone'elo. Awonoho. 
MRK.8.38	A'amu fihwo olo hwaho lopo a'amu honɨngkano wonyo'njo humaso sohwo kako nje hungkuno so'nji ngko'ntnne'no hohujo ikinjanɨmofoso sohwo ngko oso huhwo sohumne'no tɨfi no'mo hohujo ikinjɨmo'mnefoho. Ou, osohonta ngko nje Mpohwoe yokumpohn'nyo so'nji a'amu ahwomomjo wopɨngo'nohino sohwafe yokumpohn'nyo'nji olo hwaho lopo asomo pmme sohonta a'amu ngkine'no hohujo ikinjanɨmofoso sohune'no ngko hohujo ukinjɨmo'monnoho.
MRK.9.1	Jisas kako oso a'amu somo ulɨmento, Ngko hungkuno nehopi waselɨmonne'no yohono. A'amu olo hwaho lopo nakwo'nji olohonta humalofo fehohnjoso mape'nontanɨngkuji Anɨtu kakoe yokumpohn'nyo'nji a'amumo wopɨngo wonyoangkafo mokosyohumayo somo uhwonantɨfeho. Ose ulɨmentisofoho.
MRK.9.2	Sɨkuno aho fehohnjo hopi'nono fehohnta'ni anga'no memjaofahonɨngki Jisas kako Pita'nji Jemɨsɨ'nji Jounja oso hwamo nutɨmanto hofɨko hwofɨki'nyo sawemo engo sopono nokotasontɨfi hofɨko'nohini nohumentanɨngkofi Jisasɨye a'apaho nom'ne kengo imo'nɨngkahonɨngki hofɨko uhwonɨmentohofofoho. 
MRK.9.3	Jisasɨye manji'mofo nɨhu'no halojo imo'nonto mofehi'nyo pa'nyo imo'nɨmentisofoho. Oso manji'mofo halojoso a'amu olo hwaho lopo oso halojo pa'nyoso mamtɨ'mokufitnnehofo. 
MRK.9.4	Inomokomoyo sohwa uhwonɨmentohofoso Ilaija'nji Mousesɨ'nji ahwomo mta'ango sohwa'u Jisasɨmo u'manji hungkuno hnnɨmentohofofoho. 
MRK.9.5	Pita kako huno pi'nɨngo syofɨsikaofonto Jisasɨmo ulɨmento, Nakwoe Lonetɨhwayohwosi, nakwo olopo humentani sehonɨngkuhwoneso wopɨngofoho. Olo hilo so'no syafɨsiyo'neso ango hufa'u sɨhune womolantane'no yɨhwono. Anga'no kɨko'nefoho. Anga'no Mousesɨmnefoho. Nom'neso Ilaijamnefoho. 
MRK.9.6	Pita kako oso hiso'no huno ito'no muyahonɨngki ose ulɨmentisofoho. Inomokomoyo sohwa iyoho we'e unɨmentiso'maho. 
MRK.9.7	Osohonta himo hofɨkimo ifeehu'mokosyahonɨngki mampaho himo mta'ango ole ho'nɨmento, Olohwo nje Hwomufoho. Ngko sɨmeho uyɨwo'nɨngkohe hweho. Kakoe hungkunomo sekwo upa'nɨmno. 
MRK.9.8	Ose upa'nontɨfi fe'nɨhwonɨmentohofoso hwe ahwomo mta'ango sohwa'u ne'no anepo uhwonɨmentohofofoho. Jisasɨ'nohini humentanɨngki uhwonɨmentohofofoho.
MRK.9.9	Jisasɨ'nji inomokomoyo sohwanji hwofɨki'nyo hopo sopo nokotapontɨfi Jisas ulɨmento, Olo sekwo uhwonɨngkohofo loso'no olohonta a'amumo nulɨkutoho. I, hwangku ngko A'amufe Hwomu sohwo'ni poyo imo'nɨ'me'no Anɨtu apa'no ntokafoso sohonta sekwo a'amumo olo uhwonɨngkohofo loso'no ulɨfijo. 
MRK.9.10	Ose ulahonɨngki hofɨko a'amu nom'ne somo ulɨmentohofo'maho. I, oso'no ole hnnɨmentohofi, Kako poyo pe'nɨngkuhwosi apa'no songo lɨkafo'ne hungkuno hwapɨngoso pipilo. 
MRK.9.11	A'amu honɨngkano hungkuno lutɨhwamotofo sohwa ole lɨwo'nɨngkohofi, Ilaija kaki'no wapmmontonoho. Tɨfi sohonta Kɨlais hwe Anɨtu uhwosopo'mentiso sohwo wapmmontonoho. Oso hiso peho'no lalokwofo. 
MRK.9.12+MRK.9.13	Ose ulahonɨngkofi Jisas ulɨmento, Ou, hungkuno nehopi lalokwofo. Ilaija kako sɨmo'mo nopɨhwosi yo'mayo hopi'nono ito'no wesyohumamtonoho. Hungkuno nom'ne mtɨ'mokumentohofoso ole, Hwe Anɨtu uhwosopo'mentiso sohwo olo hwaho lopo tohino engo tɨpemanefoho. A'amu sohwa oso hwe sohumo nakwolaho ulɨfitnnefoho. Oso'no sekwo huno fɨsyafɨhupmno. Ole selalokweno Hwe Ilaija kako pmmentisofoho. Nopahonɨngki a'amu hofɨkoe huno hwahoponjo tɨpemantɨfi hwe huhwo sohumo wonyo umokumentohofofoho. A'amu Anɨtuye hungkuno mtɨ'mokumentohofoso oso hiso'no hohonta mtɨ'mokumentohofoso olohonta ne imo'nɨmentisofoho.
MRK.9.14	Hofɨko nom'ne inomokomoyo sohwamo u'mantɨfi uhwonɨmentohofoso a'amu pi'nɨngo engo nohumentanɨngkofi a'amu honɨngkano hungkuno lutɨhwamotofo sohwanji inomokomoyo sohwanji yoka hnnɨmentohofofoho. 
MRK.9.15	A'amu pi'nɨngo engoso Jisas nopontanɨngki uhwonontɨfi yomo yontɨfi hano komo'no wentɨfi Jisasɨmo u'mantɨfi, Nakwoe hwe engo hwosoho ulɨmentohofofoho. 
MRK.9.16	Jisas inomokomoyo sohwamo ulɨmento, Sekwo yoka peho'no hnnalokwofo. 
MRK.9.17	Ose ulahonɨngki hwe fihwo a'amu'nji ajwo so'mo humohumatiso sohwo ulɨmento, Nje Lontɨhwayo sohwosi, towahuno wonyo nje hwomumo mango mampi'nyo mesimokinyo. Oso'no kikiyepono ipemotapohono. 
MRK.9.18	Towahuno wonyo sohwo nje hwomumo humanto wonyo kimokuwo'nɨngkisofoho. Kako hwomumo hwahopo kumokwojahonɨngki hwomu sohwo makutotafo sapɨwo'nɨngkisofoho. Saponto mango kilompusyɨwo'nɨngkisofoho. Kako a'apaho melohofafɨwo'nɨngkiso hweho. Oseso ngko jɨje inomokomoyo sohwamo ulohonɨngko, Towahuno wonyo lohumo wae feeopmno. I hofɨko hopo'maho.
MRK.9.19	Jisas ose nupa'nonto inomokomoyo sohwamo ulɨmento, Hwe moya'mi olohonta humalofo soku, sekwo Anɨtumo sɨmeho hi'ntnnono muyo kuyoho. Ngko sekwo'nji humayoso sɨkuno alale womemjanɨmo'montolɨkeno. Ngko sekwoe tango ngkimo nɨ'maneso sɨkunoso alale womemjanɨmo'montolɨkeno. Hwomu huhwo sohwo ngkiye pone'no utɨmotapmno. 
MRK.9.20	Ose ulahonɨngki hofɨko hwomu ipemotopahonɨngkofi towahuno wonyo sohwo Jisasɨmo uhwononto kako hwomumo yomo yomo yokumpohn'nyo umokahonɨngki hwomu hwahopo pɨwasyonto, yɨwolo'mo yɨwolo'mɨngo lohofonto makutotafo halojo'nohino swapmmentisofoho. 
MRK.9.21	Jisas kanɨngkwohumo ulohonɨmento, Sɨkuno alale yɨwo'nɨngkisoto. Ose ulahonɨngki ulɨmento hwomu we'e sohwo imentisofoho. 
MRK.9.22	Fehonta tohomo kehwofitofasyonto fehonta mijomo kehwofitofasyonto wofonjahumonto iwo'nɨngkisofoho. Kɨko hopo'manji kɨko nakumo hitoho kilofɨhwoso'no, Fonefo'maho. 
MRK.9.23	Ose ulahonɨngki Jisas ulɨmento, Ou, nehopi, jɨje sɨmeho hi'ntnnonohinoso hopo'manji yo'mayoso kɨko woma'monnoho. 
MRK.9.24	Ose ulahonɨngki kanɨngkwohwo komo'no ulɨmento, Sɨmeho hi'ntnnono kijopalokweno. Oseso nje sɨmeho hi'ntnnonohinoso we'efoho. Nɨfo'maho.
MRK.9.25	Ose ulahonɨngki Jisas a'amu pi'nɨngo engo uhu'mokontanɨngkofi uhwononto, towahuno wonyo sohumo yoka ulonto ulɨmento, Towahuno wonyo sohwosi hwomu lohumo mampi'nyo imokuwo'nɨngkino hwosoho. Olo hwomu lohumo nɨhu'nahone ulɨko'maho. Apa'no nopaswohotoho. 
MRK.9.26	Ose ulahonɨngki towahuno huhwo sohwo joho mohm'no lonto, hwomumo hwahopo kumokwajonto yomo yomo yokumpohn'nyo imokonto nɨhu'nahone ulɨko'ma'mentisoso hwomu sohwo poyo pa'nyo imo'nɨngkahonɨngki a'amu fiso ulɨmentohofi, Poyo pe'nɨngkohoho. 
MRK.9.27	Oseso Jisas hwomu sohwoe aho nomanto ulɨkofahonɨngki hwomu sohwo lɨka'mentisofoho.
MRK.9.28	Jisas kakoe inomokomoyo sohwanji angomo noswontɨfi hofɨko'nohini nohumantɨfi Jisasɨmo ulɨmentohofi, Pipilo. Nakwo towahuno wonyo wae meeofesofo. 
MRK.9.29	Ose ulahonɨngkofi Jisas ulɨmento, Sekwo Anɨtumo jomo ulɨfijoso sekwo oso towahuno huhwo sohwo wae yaopitnnehofo. Nom'ne honɨngkano awonoho.
MRK.9.30	Oso ango hopo sopo ulɨko'mantɨfi hofɨko hwaho Ngkalili ajwo sopo umentohofofoho. Jisas kako a'amu yofe manɨhwo so'njo uyɨfe lonto imentisofoho. 
MRK.9.31	Hwapɨngoso ole, kakoe inomokomoyo sohwamo lutɨhwamne'ento imentisofoho. Kako ulɨmento, Ngko A'amufe Hwomu sohwo'nɨmo nje mango sohwafe aho somo ho'nonɨsyahonɨngkuji hofɨko wofonjonɨsyantɨfeho. Poyo imo'nɨmo sɨkuno hufa'u sɨhune memjanɨfɨhwoso'no Anɨtu apa'no ntokafonefoho. 
MRK.9.32	Ose lutɨhwahonɨngki inomokomoyo sohwa hofɨko huno ito'no syafɨhu'mentohofo'maho. I oso'no Jisasɨmo ulohonyo so'no hofɨko iyoho imentohofofoho.
MRK.9.33	Hofɨko pone Koponeyam i'mofapontɨfi osopo Jisas angomo nohumanto ulohonɨmento, Sekwo honɨngkanopo pehofo hnnɨngkohofo. 
MRK.9.34	Inomokomoyo sohwa hofɨko wonɨmango unɨngkahonɨngki mampi'nyo humamentohofofoho. Hwapɨngoso honɨngkanopo ole hnnɨmentohofi, Nakwo sohwona'ni nakwoe hwe yofe'njo sɨmo'mjo tɨhwolo. Ose hnnɨmentohofofoho. 
MRK.9.35	Jisas ampo humanto inomokomoyo sohwamo joho lutɨmanto ulɨmento, Sekwo hinjo hwasoho oyonɨmno. Upa'nɨmo. Hwe fihwo kako Anɨtuye tɨmopo hwe engo umo'nɨmo loso sohwo kako a'amufe tɨmopo hwe yofe ane pa'nyo imo'noso sohwo a'amumne'no momayo ulohofiyo hweho. Osohwo kako yofe engo'njo imo'none hweho. 
MRK.9.36	Ose ulonto, mehomi fihwo utɨmanto, kakoe popapo momokosyohumanto inomokomoyo sohwamo ulɨmento, 
MRK.9.37	A'amu fihwo kako olo mehomi lopa'nyo sohumo nje yofe ho'nonɨmayo'ne ufo'maso sohwo kako ngkimo nɨfo'mantofoho. A'amu fihwo ngkimo nɨfo'mayo oso pa'nɨngoso nje mpohwo ngkimo nɨhwatɨmentiso sohwo huhumo ufo'makwoho.
MRK.9.38	Ose ulahonɨngki Joun ulɨmento, Nakwoe Lonetɨhwayo sohwosi, nakwo uhwonɨmalohwoneso hwe fihwo kako jɨje yofe lonto, towahuno wonyo wae yaofontanɨngki uhwonɨmalohwonefoho. I oso'no kako nakwo kikimo tɨfi mokinɨngkowaloku yɨhwone so'no nakwo kakimo ulɨmalohwono, Kɨko Jisasɨye yofe'nji towahuno wonyo wae yaofohotoho. 
MRK.9.39	Ose ulahonɨngkofi Jisas ulɨmento, Sekwo ose uloho'malofoso wonyofoho. Sekwo kakoe honɨngkanomo nopɨjumofɨkutoho. A'amu nje yofe lososo yo'mayo wonyoangkafo yososo kako ngkimo sitofo komo'no mantonehoho. 
MRK.9.40	A'amu nakwoe syoho somo mohwempenamofehwo'manji nakwoe a'amu hweho. 
MRK.9.41	Hungkuno nehopi selalokweno, Hwe fihwo sehonasoso huno ole wosyafɨhu'montono, Anɨtuye a'amu hwafoho. Ose syafɨsyɨhwosi mijo nyo'ne sejapososo, oso hwe sohumo Anɨtu wopɨngo uloho'mtonoho.
MRK.9.42	Olo mehomi sɨmeho hi'ntnnono ntapɨwo'nyo sohumo a'amu huno wonyo'njo fihwo ulososo, Jisasɨmo hohujo fɨkinjaofo. Honɨngkano wonyo lomo tɨfi finɨngkayo. Ose uloso sohwo mehomi huhwo sohwo honɨngkano wonyomo inɨngkayo so'no oso hwe huno wonyo'njo huhwo sohumo Anɨtu tohino mɨkunɨmposo uyonefoho. Oso a'amu huhwo sohumo sojo mɨkunɨmposo engo so'nji kakoe tɨ'wangomo impe ifakojujɨkuji mijomo ho'naofontɨfijontentesi wopɨngo'nesohilo. 
MRK.9.43	Jisas ose ulonto pahnnɨmo hungkuno ulɨmento, Oso'no jɨje aho honɨngkano wonyo imofonoho lohoji ahoso hwempeemo lohofohoji aho anga'nohono'nji honɨngkano wopɨngomo inɨngkahuji Anɨtuye angopo sohoji wopɨngo wohumamonnoho. Ou kɨko aho hufa'u'njo honɨngkano wonyo imojoso toho ne'no sijalokunjo somo uhnnefoho. Wonyo wohumamonnoho. 
MRK.9.44	[Oso hopo sopo pihnnyo mape'nyofoho. Tohino ne'no wo'nnyoponoho. Toho hiso masɨmpe'nyofoho.] 
MRK.9.45	Jɨje sɨfe honɨngkano wonyo imofonoho lohoji sɨfeso hwempeemo lohofohoji sɨfe anga'nohino'nji honɨngkano wopɨngomo inɨngkahuji Anɨtuye angopo sohoji wopɨngo wohumamonnoho. Ou kɨko sɨfe hufa'u'njo honɨngkano wonyo imojoso toho ne'no sijalokusomo uhnnefoho. Oso wonyofoho. 
MRK.9.46	[Oso hopo sopo pihnnyo mape'nyofoho. Tohino ne'no wo'nnyoponoho. Toho hiso masɨmpe'nyofoho.] 
MRK.9.47	Jɨje tɨmo honɨngkano wonyo imofonoho lohoji tɨhwotofamo lohofohoji tɨmo anga'nohino'njo honɨngkano wopɨngomo inɨngkahuji Anɨtuye angopo sisoso wopɨngofoho. Ou kɨko tɨmo hufa'u'njo honɨngkano wonyo imojoso toho ne'no sijalokunjo somo uhnnefoho. Oso wonyofoho. 
MRK.9.48	Oso hopo sopo pihnnyo mape'nyofoho. Tohino ne'no wo'nnyoponoho. Toho hiso masɨmpe'nyofoho. 
MRK.9.49	A'amu wopayopo sa mofɨkuji nɨfijoso me-eso wopɨngo uyɨmtonoho. Oso pa'nyo tohino yo'mayo tango ne'mahwoso'no yamofo nalohofonefoho. Yamofo hiso wopɨngo namokonefoho. 
MRK.9.50	Nakwo wosopayo sa'nji nɨwo'nɨngkuhwoneso wopɨngofoho. I oso'no sa fosyo mijo'nohino imo'nɨngkuhwosi kakoe yokumpohn'nyo nonto wonyo imo'nososo apa'no sa hiso wopɨngo imo'nyoso pipi uyantanto. Awonoho. I oso'no sa wopɨngo pa'nyo hmmo'nɨmno. Sekwo a'amu nom'ne so'nji pompenjiyomo fohumantokuno.
MRK.10.1	Osopo nta'ni Jisas nowento hwaho Jutiya uyakolofonto Mijo Joutan sohumo nongkihnta'ni wako'mentisofoho. Osopo a'amu pi'nɨngo engo apa'no u'mahonɨngkofi kako hungkuno lutɨhwamojo pa'nyo lutɨhwamentisofoho.
MRK.10.2	A'amu Falisi fihwa hofɨko Jisasɨmo nu'mantɨfi kakimo yamofo ulohofono lontɨfi ulɨmentohofi, Nakwoe honɨngkano hungkunoso ape ho'nasiyo so'no pehofo nalɨmotofo. Hwe fihwo kako kakoe ape ho'nasiyoso oso wopɨngotaho. 
MRK.10.3	Ose ulohonɨngkofi Jisas ulɨmento, Mouses seyakwosamo olo so'no pehofo ulɨmojoto. 
MRK.10.4	Ose ulahonɨngki hofɨko ulɨmentohofi, Mouses ole ulɨmento, Hwe kako nje ape woho'nahumo lososo sohwo kako oso hungkuno hiso ifalifaliyo wamtɨ'mokono. Oseso kako kakoe apemo nɨhu'nahone woho'nasyono. 
MRK.10.5	Ose ulahonɨngkofi Jisas ulɨmento, Mouses kako sekwoe yokumpohn'nyo so'no oso hungkuno hiso mtɨ'mokumentisofoho. 
MRK.10.6	I oso'no sɨmo'mo ne'mo Anɨtu yo'mayo hopi'nono mtɨ'mokumentiso sohonta hwe'nji ape'nji mtɨ'mokumentisofoho. Oso hungkuno hiso Mouses mtɨ'mokumentisofoho. 
MRK.10.7	Olo hilo so'no hwe fihwo kanɨngkwohwo kona'wohimo ulɨko'mahwosi kakoe ape'nji nem'no makotoku woloho'nanjiyoho. 
MRK.10.8	Siko'ya'u anga'nohino umo'nanjiyoho. Oseso siko a'amu hufa'u umo'nanji'maho. O'o, sikoe a'apahoso anga'nohino umo'nanjiyoho. 
MRK.10.9	Oso'no Anɨtu osiya'umo nto mokotɨjwohumasofoho. U, oloso nomtɨhuposo'eno.
MRK.10.10	Oso hungkunoso ulahonɨngki Jisas kakoe inomokomoyo sohwanji angomo noswontɨfi hofɨko Jisasɨmo ape ho'nasiyo hungkuno hiso'no ulohonɨmentohofofoho. 
MRK.10.11	Jisas ulɨmento, Hwe fihwo kako kakoe ape ho'nasyoso sohwo kako nom'ne ape masoso oso hwe huhwo sohwo ape hufo iyo honɨngkano imokwoho. Olo hwe huhwo sohwo kakoe ape sɨmo'mjo simo honɨngkano wonyo imokiyofoho. 
MRK.10.12	Oseso ape kakoe hwehumo nulɨko'mahwosi nom'nehumo uma'nyoso kako honɨngkano wonyo imokonefoho. Ose ulɨmentisofoho.
MRK.10.13	A'amu pi'nɨngoso hofɨkoe mehomi Jisas mnokinopo aho ulonjimokonontɨfi motopahonɨngkofi Jisasɨye inomokomoyo sohwa hofɨkimo yoka ulɨmentohofofoho. 
MRK.10.14	Jisas nupa'nonto kakoe sɨmeho tohino umnɨngkahonɨngki ulɨmento, Sekwo mehomi somo nopɨjumofɨkutoho. O'o, hofɨko ngkiyepono wapɨfe. A'amu olo mehomi lohwa pa'nyo imo'nɨfijo'manji hofɨko Anɨtumo enjwa'mo ito'no wohumantɨfeho. 
MRK.10.15	I, hungkuno nehopi'nohini waselɨmonne'no yohono. A'amu olo mehomi lohwa pa'nyo mmo'nyonjo'manji hofɨko Anɨtumo enjwa'mo humayoso hopa'maho. Nɨhu'no awonoho. 
MRK.10.16	Ose ulonto kako mehomi somo hu'mema lohofonto kakoe huyo'mo memokosyohumanto kako aho mnokinopo kisasyonto Anɨtumo jomo ulɨmentisofoho. Mehomi ito'no mokosyohumayo'ne'ento ulɨmentisofoho.
MRK.10.17	Jisas honɨngkanomo nowentanɨngki hwe nom'nehwo Jisas nohumentanjopo komo'no i'mofawento hwomtame uloho'mentisofoho. Kako Jisasɨmo yokumpohn'nyo ulɨmento, Kɨko Anɨtuye yahino wopɨngo netɨhwawo'nɨngkohino hwosoho. Ngko engolopohamo songo ne'no humayoso pipi tɨpema'mnehono. 
MRK.10.18	Ose ulahonɨngki Jisas ulɨmento, Kɨko wopɨngo hwosoho eso peho'ne ntohino Anɨtu kako'nohino wopɨngo hweho. 
MRK.10.19	Kɨko honɨngkano hungkuno huno moi'wonoho. Kɨko nom'nihumo nofonjasiyo'eno. Kɨko ape ito'no mayo'ne yahino somo nomtɨhuposo'eno. Kɨko yo'mayoso hufo iyo'eno. Nom'nehumo hwasyo hungkuno ujo'eno. Kɨko jɨje mpohwo'nji na'u'njiye hungkunomo tɨfi finɨngkayo.
MRK.10.20	Ose ulahonɨngki hwe huhwo sohwo Jisasɨmo ulɨmento, Hwe Engofo, ngko hungkuno homo somo upa'nɨmopmmote sohwo'ni olohonta ne'no ose'nohini inɨngkowalokweno. 
MRK.10.21	Ose ulahonɨngki Jisas kakoe sɨmo'mangopo tɨmo uhwononto sɨmeho uyonto ulɨmento, Nom'ne syoho anga'no fiyo. Jɨje ho'yango yo'mayo hopi'nonohinoso a'amu mpe wakilohopɨfe. U, kɨko hamniyoho matnne'eno oso hiso nomahoji a'amu yo'mayoso umofonyo iwo'nɨngkohofo somo uyo. 
MRK.10.22	Ose ulahonɨngki kako sɨmano pento sɨmeho tango uyahonɨngki kakoe angopono umentisofoho. Hwapɨngoso kakoe ho'yango yo'mayoso pi'nɨngo'njo hweho. A'amu somo muyɨmnehono lonto umentisofoho.
MRK.10.23	Jisas tɨmo fe'nɨhwononto inomokomoyo sohwamo ulɨmento, Hwe kako ho'yango engo'njo yokumpohn'nyo mokosyohumaso sohwo kako Anɨtuye yokumpohn'nyo mokosyohumayo sopo pipi swonehwolo. Hamniyoho ho'yangoso hofɨkoe hunomo wonyo umokuwo'nɨngkisofoho. 
MRK.10.24	Ose ulahonɨngki inomokomoyo sohwa hofɨko yomo imentohofofoho. Jisas apa'no ulɨmento, Hwomo lohwafo hwe kakoe ho'yango hwaho loponjo'no ne'nohini syafɨsyɨwo'nɨngkiso sohwo kako Anɨtuye yokumpohn'nyo mokosyohumayo sopo pipi swoneto. 
MRK.10.25	Yahu fihwo kako yongo imo pa'nyo so'mo wahumo lɨhwasi yososo wonyopi umontonoho. Oso pa'nyo hwe ho'yango hamniyoho yo'mayoso aho yokumpohn'nyo kemokosyohumunyo sohwo Anɨtumo enjwa'mo wohumamo lɨhwosi yososo hopo'maho. O'o, kako yahu yongo imo pa'nyo so'mo wahumo lɨhwasi ijijo wonyopi yoso hopaso oso hwe ho'yango engo'njo sohwo ose yonefoho. 
MRK.10.26	Ose ulahonɨngki inomokomoyo sohwa hofɨko yomo engo mɨkunɨmposo yontɨfi ulɨmentohofi, Ose'manji a'amu Anɨtu'nji ango wopɨngo sopo songo ne'no humayo'neso tɨhwo woma'montolo. 
MRK.10.27	Ose ulahonɨngkofi Jisas hofɨkimo uhwononto ulɨmento, A'amu Anɨtuye yokumpohn'nyo mokosyohumayo sopo a'amufe yokumpohn'nyo'nji wahumo loso sohwo kako hopo'maho. I oso'no Anɨtu yo'mayo hopi'nono hwapɨngo sohwo iyoso hoponoho.
MRK.10.28	Pita Jisasɨmo ulɨmento, Ihwoni nakwo yo'mayo hopi'nono ho'nasyontani kikimo tɨfi kinɨngkopalokuhwono. 
MRK.10.29	Ose ulahonɨngki Jisas ulɨmento, Ngko hungkuno nehopi'nohini waselɨmonne'no yohono. A'amu fihwo kako kakoe ango'njo konɨngkwa'wehwo kola'wehwo, kaisi, kona'wohi, mehomi kakoe hwaho'nji yo'mayo hopi'nono ngkine'no nje hungkunomne'no ho'nasyososo 
MRK.10.30	osohwo kako umofonyo miyonehoho. O'o, yo'mayo pi'nɨngo engo nomane hweho. Yo'mayo ho'nasiyo'ne a'amu kakimo sitofo ulɨwo'nɨfitnnefoho. I oso'no kako ango songo ne'nohini humayo'neso nomane hweho. 
MRK.10.31	Hwe fihwo kako olo hwaho lopo nohumanto hwe engo hwo'nyoho syofɨsyalokusoso oso hwe huhwo sohwo Anɨtuye ponemo soso sohwo kako hwe engo'maho. We'e hweho. Hwe nom'nihwo kako olo hwaho lopo nohumanto hwe engo hwo'nɨ'maho. We'e hwo'nyoho syofɨsyalokuso sohwo oso hwe huhwo sohwo kako Anɨtuye ponemo soso sohwo kako hwe engo imo'none hweho.
MRK.10.32	Jelusalem honɨngkanomo nosontɨfi Jisas kako sɨmo'mo kunto'no sahonɨngki kakoe inomokomoyo sohwo poyo imo'nyo so'no ulɨmentiso so'no huno pi'nɨngo engo syafɨsyontɨfi tɨfi inɨngkasɨmentohofofoho. A'amu nom'neso hofɨkimo inɨngkasɨmentohofo hi'nji imentohofofoho. Jisas kakoe inomokomoyo sohwamne'ento hontohumentanɨngki hofɨko nu'mahonɨngkofi kakimo yo'mayo u'mane so'no hungkuno ulɨmentisofoho. 
MRK.10.33	Hungkuno ole, Upa'nɨmno. Olohonta nakwo Jelusalemne'no wosontane'no yɨhwono. Osopo A'amufe Hwomu sohumo a'amu yofe engo'njo tajo ango syoho'njo sohwanji a'amu honɨngkano hungkuno lutɨhwamotofo sohwanji hofɨkoe ahomo hofɨko ho'nasyɨkuji kakine'no hungkuno lɨkuji kako poyo umo'nono lɨkuji nano wamtitofantɨfeho. Oseso a'amu hofɨko nom'ne a'amu sohwamo uyahonɨngkuji 
MRK.10.34	hofɨko kakimo sitofo ulɨkuji memijo nɨyatɨ'mofɨkuji impe yongo'njo fonjɨkuji wofonjosyantɨfeho. I oso'no sɨkuno hufa'u sɨhune mjaofɨhwoso'no kako apa'no songo wolɨka'montonoho. Ose ulɨmentisofoho.
MRK.10.35	Sepetiye hwomu sohwa'u Jemɨsɨ'nji Joun'nji siko Jisasɨmo u'manji ulɨmentisiyo, Nekwo kikimo jomo wokilohonontayo'ne yɨhwayo. Kɨko weloho'mtaho. 
MRK.10.36	Ose ulahonɨngki Jisas ulɨmento, Ngko pipi seloho'mne'no njisiyo. Nohonjinyo. 
MRK.10.37	Ose ulahonɨngki siko ulɨmentisiyo, Hwangku sohonta jɨje pone mta'ni a'amu hopi'nono mokosyohumuso sohonta nekwo kɨko'nji hwe engo imo'nɨngkuhwosi a'amu hopi'nohinomo mokosyohumasoso wopɨngotaho. 
MRK.10.38	Ose ulahonɨngki Jisas ulɨmento, Oso hungkuno ntɨsiye neso siko huno moseyohoyohoho. Tohino ngkimo nɨmnoso hopaso masɨsoso siko hopolaho. Nje a'apahomo tohino ifeehu'mo yanisyoso hopaso sikoe a'apahomo ifeehu'mo yasesyososo siko hopolaho.
MRK.10.39	Ose ulahonɨngki siko ulɨmentisiyo, Ou, nekwo hoponoho. Ose ulahonɨngki Jisas ulɨmento, Tohino ngko ma'me pa'nɨngoso siko nomasihnnefoho. Tohino ngkimo ifeehu'mokonisyoso pa'nyoso sikoe a'apahomo ifehu'mokasyosonefoho. 
MRK.10.40	I oso hiso'no ngko a'amumo mokosyohumayo so'no nje aho angahohnta'ni nje aho hwonamonyo hohntani fosyohumayo so'no a'amu nom'ne somo muhwosopo'mnehono. O'o, Anɨtu kako'nohino oso ito'no esyohumaho. Kakoe hunofoho. 
MRK.10.41	Ose ulɨmentisoso inomokomoyo nom'ne sohwa oso hungkuno hiso upa'nontɨfi hofɨko Jemɨsɨ'nji Joun'njine'no sɨmeho tohino umnɨmentisofoho. 
MRK.10.42	Jisas hofɨkimo joho ulɨmento, Sekwo huno seyohoho. Hwe engo hofɨko a'amumo mokosyohumayo sohwa hofɨko hofɨkoe a'amu enjwa'mjo somo syoho tango'nji uyontɨfeso a'amu enjwa'mjoso syoho hiso ito'no miyo'njo ifijo'manji hwe mokosyohumayo sohwa ikujoho woposantɨfeho. 
MRK.10.43	I oso'no sekwo oso hopa ikutoho. Sekwoe a'amu fihwo yofe engo woma'mo loso sohwo kako a'amufe syoho ulohofiyo umo'nono. 
MRK.10.44	Sekwoe a'amu fihwo ngko nom'ne somo womokosyohumamo loso sohwo kako nom'ne hopi'nonohino somne'no siki syoho ulohofiyo pa'nyo umo'nono. 
MRK.10.45	Oseso A'amufe Hwomu sohwo kako a'amu nom'neso kakimo syoho ufo'mayo'ne pmmentiso hwo'maho. O'o, hofɨkoe syoho somo ulohofiyo'ne pmmentiso hweho. Kako a'amu sɨkwo'mjohohosi humentanɨngkofo somo uhwononto asomo utɨmayo'ne kakoe honɨyo usɨhuma'mne'ento pmmentiso hweho. Ose ulɨmentisofoho.
MRK.10.46	Hofɨko Jelikou i'mofapontɨfi Jisas kakoe inomokomoyo sohwanji a'amu nom'ne pi'nɨngo engo so'nji Jelikou ulɨko'mantɨfi wentanɨngkofi hwe tɨmpi'nyo sohwo honɨngkanopo humohumantisofoho. Oso hwe huhwo sohwoe yofe Mpatimeyosɨyoho, Timeyosɨye hwomufoho. Mpatimeyos kako wosopayo'nji hamniyoho'ntnne'no jomo lɨmojo hweho. 
MRK.10.47	Mpatimeyos nohumanto Jisas ango Nasaletnnta'ango sohwo palofoho upa'nonto joho ulɨmento, Jisas, Ntefitɨye Imu sohwosi, kɨko ngkine'no hitoho wakilofono. 
MRK.10.48	Ose ulahonɨngki a'amu nom'neso yoka ulɨmentohofi, Mampi'nyo fosyohumaho. Ose ko ulahonɨngkofi oso huhwo sohwo joho engo lonto apa'no ulɨmento, Ntefitɨye Imu sohwosi ngkine'no hitoho wakilofono. 
MRK.10.49	Ose ulahonɨngki Jisas kako nolohofaponto ulɨmento, Oso hwe huhwo sohumo joho filutɨmapmno. Wapono. Ose ulahonɨngki hwe huhwo sohumo ulɨmentohofi, Kɨko sɨmonyo fiyo. Filɨkaho. Kikine'no joho kilalofoho. 
MRK.10.50	Ose ulahonɨngkofi kako upa'nonto kakoe manji'mofo yojamo lohofonto, nolɨkafonto Jisasɨmo u'ma'mentisofoho. 
MRK.10.51	Jisas ulɨmento, Ngko kikimo pipi wantohofono kinɨngkohoho. Ose ulahonɨngki hwe tɨmpi'nyo sohwo ulɨmento. Hwe Engofo, ngko apa'no tɨmo wahonɨmo. 
MRK.10.52	Ose ulahonɨngki Jisas ulɨmento, Kɨko mpano. Jɨje sɨmeho hi'ntnnonohinoso wopɨngo wakumo'nono. Jisas ose ulahonɨngki hwe huhwo sohwo tɨmo komo'no hononto kako honɨngkanopo Jisasɨmo a'amu so'nji tɨfi inɨngkapmmentisofoho.
MRK.11.1	Hofɨko Jelusalem mofone sopo i'mofapontɨfi ango Mpetɨfase'nji Mpetani'nji nuhwontawentɨfi osopo hwofɨki'nyo we'e yofe Oulif u'mofawentɨfi Jisas inomokomoyo hufa'u sohwa'umo lɨhwatɨmentisofoho. 
MRK.11.2	Jisas oso huhwo sohwa'umo ulɨmento, Siko oso ango ne sopo u'mofahusɨsi siko oso kuso somo noswohosɨsi tɨmo uhwonisoso ahwomo yahu 
MRK.11.3	Siko oso yahu hiso isɨhutofomotapohosiso'no a'amuso ole selɨkujo'no, Siko peho yalokusiyo. Ose selɨkujo'no siko ole ulinyo, Nakwoe Hwe Engo sohwo kako olo yahu loso'no syoho weho. Kako moi'wo emoyɨhwoso'no komo'no womotopontayoho. Ose ulinyo. 
MRK.11.4	Siko nowenji yahu mu honɨngkano hoku'yopo impe intofahinyoso nohumentanɨngki nuhwonɨma'nonji italofoma'mentisiyefoho. 
MRK.11.5	Italofoma'mentisiyoso a'amu nom'ne sohwa ulɨmentohofi, Siko peho yalokusiyo. Yahu peho'no isɨhutofomalokusiyo 
MRK.11.6	Ose ulahonɨngkofi hwe sohwa'u Jisasɨye hungkuno ulahonɨngki ulɨmentohofi, Wopɨngofoho. Noho motahnnyo. 
MRK.11.7	Nomotasonji sikoe manji'mofoso yahupo kisosyahonɨngki Jisas sokehumamentisofoho. 
MRK.11.8	A'amu pi'nɨngo engoso hofɨkoe hwapɨfe ife yo'mayoso Jisas wene honɨngkanomo ho'nosyahonɨngkofi a'amu nom'neso ipamo swo'njo lofontɨfi honɨngkanopo ho'nahumentohofofoho. Oso hiso Jisasɨye yofe ho'nomayo'nefoho. 
MRK.11.9	Jisas kako a'amu pi'nɨngo ajwomo yahupo kehumentanɨngki a'amu sɨmo'mjo so'nji tɨfinjo so'nji mohm'no ole lɨmentohofi,
MRK.11.9	Anɨtumo isamoyoka ulano.
MRK.11.9	Kako wopɨngo'nohino hweho.
MRK.11.9	Olo hwe lohumo nakwo Hwe Engo Anɨtu sohwo nakwoe hwahopone'no uhwatɨmentiso hweho.
MRK.11.9	Kakoe yofe woho'nomano.
MRK.11.10	Hwe engo Ntefit neyakwosamo hohonta mokosyohumamojo hopaso olo hwe lohwo wonemokosyohumano.
MRK.11.10	Anɨtu ahwomomo humaso sohumo isamoyoka ulano.
MRK.11.10	Ose lɨmentohofofoho.
MRK.11.11	Jisas Jelusalem i'mofaponto Anɨtuye ango engo somo swonto yo'mayo somo fe'nɨhwononto we'enepi mofehi'nyo ukwo'mokumonto yahonɨngki Jisas inomokomoyo aho hopi'nono sɨfe mta'ni hufa'uyo sohwanji Mpetani fosyowane'entɨfi sɨmentohofofoho.
MRK.11.12	Imɨngo'nji nolɨkafontɨfi Mpetani ulɨko'mantɨfi Jelusalemne'no nosontɨfi osopo Jisas mijoho engo uyɨmentisofoho. 
MRK.11.13	Jisas iyo fesayo swo lango'njo somo uhwonɨhwojawento ipisayo hi'njotɨkeno lonto iyo huhwo sohwo'njo sopo i'mofawento uhwonɨmentisoso ne ane swo'nohino uhwonɨmentisofoho. Oso iyo hiso ipisayo into'nyo sɨkunomm'maho. 
MRK.11.14	Jisas iyomo ulɨmento, A'amu ipisayo apa'no momjakinyo'ne hwosoho. Ose ulahonɨngki inomokomoyo sohwa upa'nɨmentohofofoho.
MRK.11.15	Hofɨko Jelusalem i'mofapontɨfi Jisas kako Anɨtuye tajo ango engo somo noswonto a'amu hamniyoho syoho'njo a'amu yo'mayoso humesyahonɨngkofi mpe ulohofo syoho'njo sohwanjimo Jisas kako wae yaofo syoho emamentisofoho. Hofɨkoe ijempoho hamniyoho iwolo'mokumayo yontɨfe ho'nasiyo'ne so'nji a'amu yɨhufo mpe uyantɨfi epohumayo yɨwo'nɨngkohofo so'nji Jisas kako mehu'mee'mentisofoho. 
MRK.11.16	Wayo yaofonto, Jisas ulɨmento, Olo ango lomo yo'mayoso apa'no nomotoswapɨkutoho. 
MRK.11.17	Ose ulonto lutɨhwamento, Anɨtuye hungkuno mtɨ'mokumentohofo sohwa ole mtɨ'mokumentohofi, Nje ango loso a'amu hopi'nono Anɨtumo isamoyoka ujo'ne angofoho. Ose mtɨ'mokumentohofofoho. I oso'no nje ango loso sekwo a'amu hamniyoho hiyaso'mo hufo mawo'nɨngkohofo sohwafe ango hopa imokalokwofo. Ose mtɨ'mokumentohofofoho ulɨmentisofoho. 
MRK.11.18	Ose ulahonɨngki a'amu hopi'nonohini Jisasɨye hungkuno upa'nontɨfi pisopisaho mjalomɨwentɨfi hungkuno hiso wonyoangkafofoho syafɨhu'mentohofofoho. A'amu honɨngkano hungkuno lutɨhwamotofo sohwanji a'amu tajo ango syoho'njo sohwanji hofɨko Jisasɨmo nofonjosyane'entɨfi honɨngkano tɨpmmentohofoso hofɨko hwe moya'mi somne'no iyoho unɨmentisofoho. 
MRK.11.19	Mofehi'nyo nɨngku'nɨngkahonɨngki Jisas kakoe inomokomoyo sohwanji Jelusalem ulɨko'ma'mentohofofoho.
MRK.11.20	Imɨngo'nji honɨngkanomo apa'no nowentɨfi uhwonɨmentohofoso oso iyo yofe fesayo sohwo nɨhu'nahone yofoho imentisofoho. 
MRK.11.21	Pita huno syafɨsyonto Jisasɨmo ulɨmento, Nakwoe Lonetɨhwayofo, uhwonyo. Oso iyo kɨko fosi a'amuso apa'no momjakinyo'ne hwosoho ulɨmahnnoso yofohofoho. Jɨje hungkunoso ne imo'nɨngkohoho. 
MRK.11.22	Ose ulahonɨngki Jisas ulɨmento, Oso lɨmayoso syoho we'efoho. 
MRK.11.23	Hungkuno nehopi waselɨmo. Hwe fihwo kako Anɨtumo sɨmeho hi'ntnnono uyoso sohwo kako olo hwofɨki'nyo lomo ole ulososo, Olo hwofɨki'nyo lohwo, kɨko nolɨkafohoji oso mijo ayo mompo fɨlɨkofaofo. Ose ulososo kakoe huno anga'nohino mnaweho. Hwofɨki'nyo wawomtolɨkeno oso hunoso mosyafɨsiyo'njo. O'o, ole'nohinoho huno syafɨsyososo. Ou, hwofɨki'nyo sohwo kako nehopi wamontonoho. Oso hwe huhwo sohwo oso hungkuno olo so'manji ou oso hungkunoso ne imo'nonefoho. Nehopi selohono. 
MRK.11.24	Upa'nɨmno. Yo'mayo kɨko Anɨtumo jomo ulisoso sɨmeho mom'mo huno ole, Anɨtu wontapmmontonoho. Ose syafɨhujoso, ou kako wokijapmmontonoho.
MRK.11.25	Sekwo sɨmano hintotohino semnoso'manji sɨmo'mo sekwo oso a'amu wonyo selohofoso sohwoe wonyoso wae hmmopmno. Ose iso'manji, Mpohwo ahwomomo humaso sohwo kako sekwoe wonyoso wae weesemofono. [ 
MRK.11.26	I oso'no sekwo a'amu wonyo selohofo sofe wonyoso hohujo hohnta'ni momeho'nasiyo'manji sekwoe Mpohwo ahwomomo humaso sohwo kako sekwoe wonyoso wae meesemofonehoho. Ose ulɨmentisofoho.]
MRK.11.27	Hofɨko Jelusalem apa'no i'mofapontɨfi Jisas Anɨtuye tajo ango engo somo ajwo'mo emoyontanɨngki a'amu tajo ango syoho'njo sohwanji, a'amu honɨngkano hungkuno lutɨhwamotofo sohwanji, Jutafe hwe engo sohwanji Jisasɨmo u'mantɨfi 
MRK.11.28	ulohonɨmentohofi, Kɨko olo syoho iwo'nɨngkino loso tɨhwo kilɨmaso'no iwo'nɨngkinoto. Yokumpohn'nyoso tɨhwo kijapmmaso'nji iwo'nɨngkinoto. 
MRK.11.29	Ose ulohonɨngkahonɨngkofi Jisas ulɨmento, Ngko huhwo'ni hungkuno waselohonɨmne'no yohono. Olo hungkuno hiloso sekwo ntɨfijo'manji e'wa, yo'mayo yalokwe so'no hwapɨngo waselɨmo. 
MRK.11.30	Ole ntɨmno. Joun kako a'amumo mijo kiyoma'mojo yokumpohn'nyoso Anɨtu mta'ango ma'mentisotaho. Hwahoponjo a'amu mta'ango ma'mentisotaho. 
MRK.11.31	Sekwo ntɨmno. Ose ulohonɨngkahonɨngki hofɨko ole hnnɨma'mentohofi, I Joun kakoe yokumpohn'nyo Anɨtu mta'ni ma'mentisofoho uloso'manji ole wonalɨmontonoho, Ose'manji sekwo Jounɨye hungkunomo sɨmeho hi'ntnnono muyo'njo peho'neto. 
MRK.11.32	I, nakwo ole lasoso, Joun kakoe huno mta'ni syoho imentisofoho laso'manji a'amu sohwa hofɨko nolɨkafɨkuji ikujoho wonefonjantɨfeho. Hwapɨngoso hofɨko a'amumne'no iyoho unɨmentisofoho. A'amu huhwo sohwafe huno ole, Joun sohumo Anɨtu hungkuno uyahonɨngki lɨmojo hweho. 
MRK.11.33	Ose hnnontɨfi Jisasɨmo ulɨmentohofi, Nakwo huno monayohoyohoho. Ose ulohonɨngkofi Jisas ulɨmento, Ose'manji ngko huhwo'ni nje yokumpohn'nyo yo'mayo iwo'nɨngkohe hwapɨngo so'no maselɨmnehono.
MRK.12.1	Ose ulonto Jisas pahnnɨmo hungkuno loma'mento, Hwe fihwo kako ipisayo syoho hulonto, tojo emontofasyonto syoho ajwomo'mo ipisayo mijo'ne kompusoho mtɨ'mokumentisofoho. Ose yonto ango yokintahopo ipisayo syoho somo uhwontohumayo'ne molɨmentisofoho. Ose imentisoso kako oso syoho homo somo mokosyohumayo'ne kako a'amu hamniyoho syoho emawo'nɨngkohofo sohwafe ahomo ho'nasyonto kako ango ikanopono nowento osopo kako ne'no humamojofoho 
MRK.12.2	Ipisayo syoho ulohofiyo sohumo ipisayo'ne kakoe ipisayo syohopono lɨhwatɨmentisofoho. 
MRK.12.3	Hwe syoho mokosyohumayo sohwa kakoe syoho ulohofiyo sohumo uhwonontɨfi aho kemokosyohumantɨfi, ikujoho fonjontɨfi, ipisayo muyo'njo yontɨfi wae yao'mentohofofoho. 
MRK.12.4	Oseso kakwo'yohwo sohwo nom'ne syoho ulohofiyo sohumo ipisayo'ne lɨhwojahonɨngki hofɨko oso hwe sohwe mnokinopo ikujoho fonjontɨfi wonyo umokumentohofofoho. 
MRK.12.5	Nom'ne syoho ulohofiyo sohumo lɨhwojahonɨngki a'amu ipisayo syoho mokosyohumayo sohwa hofɨko fonjahumentohofofoho. Kakwo'yohwo nom'ne syoho ulohofiyo sohwamo lɨhwajɨwo'nontanɨngki fehohnjo ikujoho fonjontɨfi fehohnjo fonjahumentohofofoho. 
MRK.12.6	Oseso syoho ulohofiyo nom'neso mohumayofoho. Moi'wonoho. Oso'no kakoe hwomu anga'nohino sohumo ae'uyo lɨhwajonto lɨmento, Hofɨko nje hwomufe hungkunomo haloho wopeentɨfeho. Ose lɨmentisofoho. 
MRK.12.7	Hwomu huhwo sohwo nu'mahonɨngki hwe syoho mokosyohumayo sohwa uhwonontɨfi hnnɨmentohofi, Oso hwe sohwo kako hwangku sohonta kanɨngkwohwoe yo'mayoso nomane hweho. Oyonɨmno. Nakwo komo'no kakimo poyo nofonjosyɨhwasi nakwo kakoe syohoso nɨhu'nahone womantanoho. 
MRK.12.8	Ose hnnontɨfi hwomu sohumo aho kentɨfi fonjahumentohofofoho. Nofonjasyontɨfi kakoe pijafo mempo swoho'nao'mentohofofoho.
MRK.12.9	Kakwo'yohwo sohwo a'amu wonyo huhwo sohwamo pipi uloho'montolo. Hwangku kako nopɨhwosi a'amu wonyo sohwamo nofonjasyɨhwosi kako nom'ne a'amu sohwamo syoho hiso mokosyohumayo'ne uyɨmontonoho.
MRK.12.10	Olo Anɨtuye hungkuno loso'no sekwo huno maseyo'njotaho. Hungkuno ole,
MRK.12.10	Oso sojo engkwosaho pa'nyo a'amu ango injuwo'nɨngkohofo sohwa wae yao'mentohofo loso olohontajo engkwosaho loso angomo sosofitofo'ne hwapɨngohwo imo'nɨngkohoho.
MRK.12.11	Nakwoe Hwe Engo sohwo ole lɨmentisoso imo'nɨmentisofoho.
MRK.12.11	Nakwo olo so'no uhwonontaneso wonyoangkafofoho.
MRK.12.11	Oso pahnnɨmo hungkunoso lalokuhwono Anɨtu lɨmentisofoho.
MRK.12.12	Jutafe hwe engo sohwa nupa'nontɨfi oso pahnnɨmo hungkunoso a'amu syoho mokosyohumayo'no nto ulɨmentiso so'no nto lohoho hofɨkine'no huno uyahonɨngki hofɨko Jisasɨmo aho wokantɨfi ko imentohofoso a'amumne'no iyoho unɨmentisofoho. Oseso hofɨko Jisasɨmo ulɨko'mantɨfi umentohofofoho.
MRK.12.13	Nowentɨfi hofɨko a'amu Falisi fihwanji a'amu Heloutɨmo uhwontohofo sohwanji Jisasɨye hungkunomo yamofo ulohofo'ne lɨhwatɨmentohofofoho. 
MRK.12.14	Jisasɨmo nu'mantɨfi afofo umokontɨfi ulɨmentohofi, Nakwoe Lonetɨhwayo sohwosi, kɨko hwe hungkuno nehopi'nohino lɨwo'nɨngkino sohwohnne'no huno nayohoho. Kɨko a'amumne'no iyoho makinɨwo'nɨngkiso hwosoho. Oso'no a'amu yofe engo'njo sohwanji a'amu yofe ane sohwantnne'no kɨko huno pi'nɨngo mokiyahonɨngki Anɨtuye honɨngkano nehopi'nohino lutɨhwawo'nɨngkino hwosoho. Oso'no hungkuno anga'no wakilohonantane'no yɨhwono. Nakwoe hwe yofe engo'njo Sisa kako hwaho mokosyohumayo sohumne'no hamniyoho (
MRK.12.15	Ose ulahonɨngkofi Jisas hofɨkoe sɨmeho hufa'u'njo so'no huno uyahonɨngki ulɨmento, Sekwo ngkimo yamofo peho'no ntohofalokwofo. Hamniyoho anga'no ntapmno. Uhwonɨmo. 
MRK.12.16	Ose ulahonɨngki nuyahonɨngkofi Jisas ulɨmento, Olo huyo'mango lo'nji yofe lo'nji tɨhwoeto. Ose ulahonɨngki ulɨmentohofi, Sisafefoho. 
MRK.12.17	Ose ulahonɨngkofi Jisas ulɨmento, Sisafe yo'mayo so'manji Sisamo uyɨmno. I, Anɨtuye yo'mayo so'manji Anɨtumo uyɨmno. Ose ulahonɨngki hofɨko huno pi'nɨngo engo syafɨhu'mentohofofoho.
MRK.12.18	A'amu nom'nihwa hofɨkoe yofe Satɨyusi Jisasɨmo u'ma'mentohofofoho. Oso a'amu huhwa sohwa hofɨkoe huno ole uyɨwo'nɨngkohi, A'amu poyo pe'nyo sohwa nɨhu'nahone pe'nɨwo'nɨngkohofo apa'no songo molɨkafe'nefoho. Ose syafɨsyɨwo'nɨngkohofofoho. Jisasɨmo u'mantɨfi ole ulohonɨmentohofi, 
MRK.12.19	Nakwoe Lonetɨhwayo sohwosi, Mouses nakumne'no hungkuno ole mtɨ'mokumento, Hwe fihwo kako ape nomahwosi kako mehomi motɨpemayo'njo sohwo poyo pe'nɨngkuhwoso'no oso ape hisimo konɨngkwa'wehwo nomahwosi kola'wehumne'no mehomi wotɨpemano. Mouses ose mtɨ'mokumentisofoho. 
MRK.12.20	Oseso hwe aho fehohnjo hopi'nono nomn'i mta'ni hufa'u hwa'u humamojiyefoho. Tisɨmaso sohwo ape nomanto mehomi ane poyo pe'nɨmentisofoho. 
MRK.12.21	Oseso konɨngkwa'wehwo oso ape hisimo nomanto mehomi ane poyo pe'nɨmentisofoho. Oseso konɨngkwa'wehwo oso pa'nyo imentisofoho. 
MRK.12.22	Ose'no ose'nohinofoho. Homnɨngkwa'wehwosa hopi'nono mehomi ane poyo pe'nɨmentohofofoho. Tɨfi sohonta oso a'mu hi ose'nohini pe'nɨmentisofoho. 
MRK.12.23	Oseso a'amu poyo pe'nyo sohwa lɨkapijo sohonta tɨhwoe ape umo'nɨmontolo. Hofɨko'nɨkwehwa aho fehohnjo hopi'nono nom'ni mta'ni hufa'u sohwa ape hisimo nto ma'mentohofofoho.
MRK.12.24	Ose ulohonɨngkahonɨngkofi Jisas ulɨmento, Sekwo Anɨtuye hungkuno so'nji Anɨtuye yokumpohn'nyo so'ntnne'no huno maseyoho yohoho. Oso'no sekwo hwasyo hungkuno lalokwofo. 
MRK.12.25	Upa'nɨmno. A'amu poyo pe'nɨmentohofo sohwa nolɨkafɨkuji hofɨko ape moma'nɨfitnnefoho. O'o hofɨko a'amu ahwomomjo ape momaso'njo pa'nyo imo'nɨfitnnefoho.
MRK.12.26	Oso hungkunoso a'amu poyo pe'nɨmentohofo sohwa apa'no lɨkapitnne'no sekwo Mousesɨye hungkuno atofo majotaho. Iyo tɨfo somta'ni toho sijontanɨngki Anɨtuye mampaho ho'nɨmentisofoho. Apɨlohamjanji Jekoup Aisakɨjanji hofɨko poyo pe'nɨmentohofofoho. I oso'no Anɨtu Mousesɨmo ulɨmento, Ngko Apɨlohamja Aisakɨja Jekoupɨjafe Anɨtu'nyoho. 
MRK.12.27	Mouses kako ole syafɨhu'mento, Apɨlohamja Aisakɨja Jekoupɨja hofɨko hohonta poyo ko pe'nɨmentohofo sohwa songo humalofo so'no syafɨsyonto oso hungkuno hiso lutɨhwamentisofoho. Anɨtu kako poyo pe'nyo sofe Anɨtu hwo'maho. O'o, kako a'amu songo humalofo sofe Anɨtuyoho. Sekwoe hungkunoso hwayo hohnjofoho. Ose ulɨmentisofoho.
MRK.12.28	Hwe fihwo Jutafe honɨngkano hungkuno lutɨhwamojo sohwo hofɨko oso hungkuno hnnontanɨngkofi upa'nɨmentisofoho. Jisasɨye hungkuno huno'njoso nupa'nonto Jisasɨmo nu'manto ulɨmento, Anɨtuye honɨngkano hungkunoso nom'ne somo yakolo'nnyoso ntisoto. 
MRK.12.29	Ose ulahonɨngki Jisas ulɨmento, Honɨngkano hungkuno engo sɨmo'mjo yakolo'nnyoso olenoho. A'amu Isɨlael soku sekwo upa'nɨmno. Anɨtu sohwo kako'nohini nakwoe Anɨtuyoho. 
MRK.12.30	Kɨko jɨje Hwe Engo Anɨtu sohune'no jɨje sɨmeho uyohoji jɨje sɨmeho hopi'nonohinoso kakimo uyo. Kɨko jɨje Hwe Engo Anɨtu sohune'no jɨje sɨmeho uyohoji jɨje huyo'mango hopi'nonohinoso kakimo uyo. Kɨko jɨje Hwe Engo Anɨtu sohune'no jɨje sɨmeho uyohoji jɨje huno hopi'nonohinoso kakimo uyo. Kɨko jɨje Hwe Engo Anɨtu sohune'no jɨje sɨmeho uyohoji jɨje yokumpohn'nyo hopi'nohinoso kakimo uyo. 
MRK.12.31	Honɨngkano hungkuno tɨfinjoso olenoho. Kɨko hi kumo'nonto sɨmeho kumo'nɨngkiso pa'nyoso a'amu nom'nemne'no kɨko'njo mofone sopo humalofo somo uyo. Oso honɨngkano hungkuno hufa'u sohwa'u hungkuno hopi'nohinomo yakolo'nnyofoho.
MRK.12.32	Ose ulahonɨngki hwe honɨngkano hungkuno lutɨhwamojo sohwo Jisasɨmo ulɨmento, Ou Nakwoe Lonetɨhwayo sohwosi, nehopi lohino. Anɨtu kako'nohini nakwoe Anɨtuyoho. Anɨtu nom'nehwo mohumuyoho. 
MRK.12.33	Ou, jɨje sɨmeho, jɨje huno, jɨje yokumpohn'nyo Anɨtumo hopi'nono uyo. Kɨko kikine'no kumo'nyo hopaso kɨko nom'ne a'amune'no wakumo'nono. Nakwo oso honɨngkano hufa'umo inɨngkowaso'manji oso yahinoso nakwoe wonyo wae yaofo'ne yahu fonjokisasiyo yo'mayo Anɨtumo uyoso'no yakolo'nnyofoho. Ose ulɨmentisofoho. 
MRK.12.34	Oso hwe huhwo sohwoe hungkunoso Jisas nupa'nonto huno wonyoangkafofoho syafɨsyonto ulɨmento, Kikine'no Anɨtu yo'mayo yokumpohn'nyo mokosyohumayoso mofoneponoho. Ose ulahonɨngki a'amu nom'ne sohwa nom'ne hungkuno Jisasɨmo ulohonyo so'no iyoho imentohofofoho.
MRK.12.35	Jisas Anɨtuye ango engomo hwe moya'mi pi'nɨngo engomo lutɨhwamentisoso ulɨmento, A'amu Jutafe honɨngkano hungkuno lutɨhwamotofo sohwa olo hungkunolo peho'no lutɨhwa'wo'nɨngkohofo. Kɨlais kako oso Anɨtu nakwoe hwahopo uhwatɨmentiso sohwo Ntefit hwe yofe engo'njo hohonta hwaho mokosyohumamojo sohwoe imu hweho. Oseso pipi lɨwo'nɨngkohofo. 
MRK.12.36	Anɨtuye Towahuno Wopɨngo hohonta olo hungkunolo Ntefitɨye sɨmeho mo'mo ho'nasyohonɨngki Ntefit ole mtɨ'mokumento,
MRK.12.36	Anɨtu kako nje Hwe Engo Kɨlais, Anɨtu nakwoe hwahopo uhwatɨmentiso sohumo ole ulɨmento,
MRK.12.36	Kɨko nje aho anga sohohnta'ni fosyohumaho.
MRK.12.36	Osopo kɨko nohumahoji ngko jɨje mango sohwamo jɨje sɨfɨki'nyo'mo enjwa'mo wakuhumotɨ'monnoho.
MRK.12.36	Oso hungkunoso Ntefit mtɨ'mokumentisofoho. 
MRK.12.37	Ihwoni. Oseso Ntefit kako oso hwe Anɨtu nakwoe hwahopo uhwatɨ'mentiso Kɨlais sohune'no nje Hwe Engo hweho lɨmentiso so'no Kɨlais sohwo kako Ntefitɨye imuhwo imo'nyoso pipilo. Ose ulahonɨngki a'amu nupa'nontɨfi hungkuno wonyoangkafofoho syafɨhu'mentohofofoho.
MRK.12.38	Jisas nom'ne hungkuno lutɨhwamento, Sekwo a'amu honɨngkano hungkuno lutɨhwawo'nɨngkohofo huno'njo sohwafe yahino somne'ne i'waho ito'no fiyɨmno. Hofɨko hofɨkoe yofe engo somne'no hwapɨfe sawemo yontɨfi honɨngkanopo emoyɨwo'nɨngkohofofoho. Osopo emoyontanɨngkofi hwe moya'mi hofɨkimo uhwonontɨfi nakwoe hwe engo hwasoho ulɨwo'nɨngkohofo so'no umo'nɨwo'nɨngkisofoho. 
MRK.12.39	Oso'nji hofɨko tajo ango somo a'amufe sɨmanopo humayo'no umo'nɨwo'nɨngkisofoho. Oso'nji hofɨko a'amu wopayo engo iloho yano sohonta epohumayo sɨmo'mjo so'no umo'nɨwo'nɨngkiso hwafoho. 
MRK.12.40	Hofɨko Anɨtumo hungkuno sawemo engo jomo ko ulontɨfi hofɨko apɨwojo sofafe ango yo'mayo so'no wosemokosyohumano poji ulontɨfi ango hiso hofɨko'ne nɨhu'nahone emawo'nɨngkohofɨhwafoho. Ose hwe huhwo sohwo tohino engo notɨpemapitnnefoho. Ose ulɨmentisofoho.
MRK.12.41	Jisas kako Anɨtuye tajo ango engo somo a'amu Anɨtumne'no hamniyoho ho'nasiyo sopo nohumanto hofɨko ipofomo ho'nosyontanɨngkofi uhwonɨmentisofoho. A'amu hamniyoho engo'njo sohwa hamniyoho pi'nɨngo ho'nahumentohofofoho. 
MRK.12.42	Apɨwojo ho'yango anesi noponto hamniyoho we'e hufa'u ho'nahumentisofoho. Oso hamniyohoso touya anga'nohino pa'nyofoho. 
MRK.12.43	Jisas uhwononto kakoe inomokomoyo sohwamne'no joho lutɨmanto ulɨmento, Hungkuno nehopi'nohini waselɨmonne'no yohono. Sekwo upa'nɨmno. Olo apɨwojo losi kako hamniyoho ho'nasiyoso nom'ne a'amu hopi'nono Anɨtumne'no ho'nasyohofo somo kakoe we'eso uyakolokwoho. 
MRK.12.44	Nom'ne a'amu hamniyoho ho'nosyalokwofoso hofɨko hamniyoho engo mokosyohumunyofoho. Oso'no hofɨko oso hamniyoho engo somta'ni Anɨtumne'no we'e'nohini ho'nosyalokwofoho. Olo apɨwojo losi kako hamniyoho mokosyohumunyoso hopi'nonohino Anɨtumne'no ho'nasyohoho. Kako nom'ne ho'yangoso nom'ne hamniyohoso nɨhu'no aniyoho.
MRK.13.1	Jisas kako Anɨtuye tajo ango engo mta'ango sohwo noswopahonɨngki inomokomoyo fihwo ulɨmento, Nakwoe Lonetɨhwayo sohwosi, tɨmo uhwonyo. Olo ango wonyoangkafofoho. Sojo wopɨngo'nji molinyofoho. 
MRK.13.2	Ose ulahonɨngki Jisas ulɨmento, Olo ango engo lomo luhwonalokuno. Hwangku olo ango lomjo sojo anga'nohinoso nom'nepo kihn'nawesoso awonoho. O'o hofɨko olo ango wopɨngo losomo mtɨhupekuji womehu'mmokwojantɨfeho. Ose ulɨmentisofoho.
MRK.13.3	Jisas kako hwofɨki'nyo Oulif sopo nosonto osopo nta'ni Anɨtuye tajo ango engo somo uhwononto ampo humamentisofoho. Pita, Jemɨs, Joun, Entɨlu hofɨko'nohini Jisasɨmo u'mantɨfi ulohonɨmentohofi, 
MRK.13.4	Oso hungkuno ntonalohinoso sɨkuno ntisomo imo'noneto. Oso sɨkuno somo nakwo pipi yaneto. We'enepi u'mofapmmontolaho. 
MRK.13.5	Ose ulohonɨngkahonɨngkohofi Jisas uloma'mento. A'amu, sekwo hwasyo hungkuno sejo so'no sekwo i'waho ito'no fiyɨmno. 
MRK.13.6	A'amu pi'nɨngo engo i'mofapɨkuji hofɨko nje yofe ntɨkuji ole selɨfitnnefoho, Ngko Kɨlais hwo'nyoho. Anɨtu nɨhwosopo'mentiso hwo'nyoho. Ose selɨfijoso a'amu pi'nɨngo hofɨkoe hungkunomo inɨngkafitnnefoho. 
MRK.13.7	Hwangku a'amu hwaho kengoponjo sohwa hofɨko nom'ne hwahoponjo sohwanji ikujoho fongki'nyo'ne so'nji a'amu hwaho afaponjo sohwa ikujoho fongki'nyo'ne so'ntnne oso hungkunoso nupa'nɨngkuji iyoho senyo'eno. O'o oso yo'mayoso i'mofapɨhwoso'no i ikujoho fongki'nyoso i'mofapososo sɨkuno moi'wo mmo'nyofoho. 
MRK.13.8	Hwangku a'amu temtitofo kengo sohwanji temtitofo nom'ne sohwanji hofɨko ikujoho fongki'nɨfitnnefoho. I a'amu hwaho kengoponta'ango sohwa nom'ne hwaho kengoponjo sohwanji ikujoho fongki'nɨfitnnefoho. Hwaho ango'meemo hwomɨhwo yɨhwosi wopayo ane mijoho engo i'mofaponefoho. Oseso olo tango we'eso emayofoho. Tango mɨkunɨmposo tɨfi no'mo weho.
MRK.13.9	Yo'mayoso uhwonɨngkuji sekwo i'waho ito'no fiyɨmno. 
MRK.13.10	I, sɨmo'mo a'amu hopi'nono ango'meemjoso nje hungkuno wopɨngo upa'nɨngkujo'no tɨfi sɨkuno moi'wo imo'nonefoho. 
MRK.13.11	Hofɨko nosetɨmafɨkuji hungkuno mɨhwajiyo ango somo mesehumatɨpijo sohonta selohonɨfitnnefoho. Sekwo hungkuno ujoso'no huno pi'nɨngo syafɨsiyo'eno. O'o, osohonta Anɨtu sekwoe sɨmehomo hungkuno ho'nasesyɨhwoso'no sekwo ulɨfitnnefoho. Oso hungkuno hiso sekwoe'maho. O'o Anɨtuye Towahuno Wopɨngo oso hungkunoso lonefoho. 
MRK.13.12	Osohonta a'amuso konɨngkwa'wehumo hungkuno lɨwo'nɨngkohofo sopono ipemotakuji osopo hungkuno lɨkuji nofonjasehufitnnefoho. Hwe fihwo kakoe mehomimne'no oso pa'nyo ulohofonefoho. Mehomiso kanɨngkwohwo'ya'umne'no mangohwa imo'nɨngkuji fonjahufitnnefoho. 
MRK.13.13	Oseso hwe moya'mi hopi'nono sekumne'no sɨmeho tohino mɨkunɨmposo umnonefoho. Hwapɨngoso nje yofeso sekumo weho. I, a'amu fihwo yokumpohn'nyo ne'no lohofontanɨngkuhwosi sɨkuno ae'uyo imo'nososo Anɨtu oso huhwo sohumo utɨmanefoho.
MRK.13.14	Hohosohonta yo'mayo nɨhu'no wonyo hwapɨngoso ango kakine'no masyuyo'ne somo hwasyoponoho linyo sopo lohofɨhwoso'no uhwonɨfitnnefoho. Ose uhwonɨngkuji youwo lɨkuji a'amu Jutiya humalofoso hwofɨki'nyo pone'no hiyaso sɨfitnnefoho. A'amu olo hungkuno loso atofo loso sohwo huno ito'no wosyafɨsyono. 
MRK.13.15	Hwe fihwo antɨfepo humaso sohwo kako hwahopo pɨwelɨkofaohwosi olo wonyo hiso uhwonɨngkuhwosi kakoe ho'yango yo'mayo so'no kakoe angomo maswonehoho. 
MRK.13.16	A'amu syoho'mo lohofontoso sohwo kakoe angopo nta'ni ife woma'mo lososo momawenefoho. O'o, le'mo'nohini lohofonefoho. 
MRK.13.17	Oso sɨkuno somo moya'mi sɨmeho'njo sofanji mehomi we'e amno unyo sofantnne'no ngko hitoho ntokwoho. Hofɨko hiyaso komo'no le'mofoso pipilo. 
MRK.13.18	Olo sɨkuno hiyaso le'mofo'ne wojoso sɨkuno meeofoso so'nji i'mofaposo'manji sekwo le'mofoso pipilo. Oso'no sekwo Mpohumo jomo ulɨkuno. 
MRK.13.19	Olo tohino tɨpemayo sohonta'ne'no selalokweso mɨkunɨmposofoho. Anɨtu sɨmo'mo yo'mayo mtɨ'mokumentiso sohonta ajuyohwosa humapmmotofo sohonta, olohonta, olo hwaho lopo oso tohino pa'nyoso m'mofapefoho. Olo tohino engo tɨpemayo lohonta yakolo'nnyofoho. Tɨfi no'mo tango apa'nohinoso ose'ne'maho. 
MRK.13.20	Oso sɨkuno tohino mayo somo Anɨtu kako tɨfo mmokiyo'manji a'amu nɨhu'no hopi'nono poyo nto imo'nɨfijo'nesohilo. I oso'no Anɨtu kakoe a'amu uhwosopo'mentiso somne'no huno syafɨsyɨhwosi sɨkuno oso tohino mayo so'no tɨfo imokumne'ento imentisofoho.
MRK.13.21	Osohonta hwe fihwo ole noselonefoho, Olopo uhwonɨmno. Kɨlais olopo humaho. Ou, a'amu nom'nihwo selososo, Uhwonɨmno. Kɨlais oso nompo humaho. Ose selɨkujo'no sekwo hofɨkoe hungkunomo tɨfi inɨngkayo'eno. 
MRK.13.22	Osohonta a'amu fihwo ole selososo, Ngko Kɨlais hwo'nyoho. Nom'nihwo Anɨtuye hungkuno hwasyo lutɨhwayo sohwa i'mofapɨkuji yo'mayo wonyoangkafo yamofo sekumo esetɨhwafitnnefoho. A'amu Anɨtuye hungkunomo esetɨhwafitnnefoho. A'amu Anɨtuye hungkunomo minɨngkayo'njo hopi'nohinoso oso hisofe hungkunomo inɨngkafitnnefoho. I, Anɨtuye a'amu neso hungkuno hwasyomo unɨngkowantɨfitɨkeno lɨkuji yo'mayo wonyoangkafoso yamofo esetɨhwafitnnefoho. 
MRK.13.23	Oso'no sekwo tɨmo ito'no uhwontohumamno. Olo yo'mayo hilo so'no nto selohefoho. Oso'no yo'mayo uhwonɨfijo so'no huno ito'no seyonefoho
MRK.13.24	Oso tango hiso moi'wo imo'nɨngkuhwoso'no mofehi'nyo sɨkwo'mno imo'nɨngkuhwoso'no hamno majo'njo ihwosi 
MRK.13.25	hntokwaliyo ahwomonta'ango nopɨwasyonefoho. Yo'mayo ahwomomjo yokumpohn'nyo yomo yomo ifitnnefoho. 
MRK.13.26	Oso hiso i'mofopahonɨngkuhwosi A'amufe Hwomu sohwo kako himopo kakoe yokumpohn'nyo engo mɨkunɨmposo'nji kakoe pomponaho engo'nji noponefoho. 
MRK.13.27	Hohosohonta Anɨtu kakoe a'amu ahwomomjo somo uhwajɨhwosi ango'meemjo a'amu uhwosopo'mentiso somo nuhu'mokonefoho. Hwaho ae efohoto'nawojo'meemjo somo mɨhwofojonefoho.
MRK.13.28	Sekwo iyo mijisiyo somo uhwonɨmno. Uyonɨmofoso uhwonɨngkuji jefo uyɨmonte'nefoho. 
MRK.13.29	Oseso oso pa'nyoso yo'mayo somne'no selohe somo uhwonɨngkuji huno ole waseyono. Kakoe sɨkuno nto i'mofapohoho. Kako hoku'yopo lohokwoho. Huno ose waseyono. 
MRK.13.30	Hungkuno nehopi waselɨmonne'no yohono. Hwe moya'mi olopo hwaho lopo nohumentanɨngkuji yo'mayo hiso imo'nonefoho. 
MRK.13.31	Ahwomo'nji hwaho'nji moi'wo imo'noso sohonta nje hungkunoso moi'wo mmo'nonefoho. Ne'no nowentɨhwonefoho.
MRK.13.32	Oso sɨkuno somne'no nakwo huno monayofoho. A'amu ahwomo'mjo sohwanji ngko'nji huno monayofoho. O'o, Mpohwo Anɨtu kako'nohini huno uyalofoho.
MRK.13.33	Oso sɨkuno hiso sekwo huno maseyɨhwoso'no sekwo ito'no fohontohumamno. 
MRK.13.34	Piso'mo'nyo ikutoho. Pahnnɨmo hungkuno upa'nɨmno. Ngko olo pa'nyo hwo'nyoho. Hwe engo sohwo hano ikanopo wa'mo lonto kako kakoe syoho ulohofiyo anga'no anga'nohino sohwamo syoho yano ulofihwosi hwe hoku'yo mokosyohumayo sohumo ole ulɨmontono, Ito'no uhwontohumaho. Ose ulɨhwosi wamontonoho. Ose ulonto, ulɨmento, 
MRK.13.35	Sekwo olo hwe huhwo sohwo pone sohonta huno maseyonefoho. Sɨkuno'njilɨkeno. Sɨkwo'miyomtɨkeno. Yɨhufo yokajo'njilɨkeno. Imɨngo ne'njilɨkeno. Ose'manji tɨmo ito'no fohontohumamno. 
MRK.13.36	Sekwo saho fosyowentanɨngkuji kako komo'noponoho lɨkuji ito'no fohontohumamno. 
MRK.13.37	Oso hungkuno seloheso a'amu hopi'nonohinomo ulalokweno. Ito'no fohontohumamno.
MRK.14.1	A'amu Jutafe Sɨkuno Engo imo'nyo sopo i'mofayo'ne sɨkuno hufa'u wentanɨngki oso sɨkuno sɨmo'mjoso Anɨtu A'amu Isɨlael somo Uyakolo'mentiso somne'ne Syafɨsiyofoho. 
MRK.14.2	Ole hnnɨmentohofi, olo hiloso Anɨtu A'amu Isɨlael somo Uyakolo'mentiso somne'ne Syafɨsiyo Sɨkuno Engo osomo wopayo engo nontanɨngkuji aho kehwaso'no nonahonɨngkuji, a'amu hofɨko nakumo ikujoho nafongkupitnnoho. Oso hiso'no Sɨkuno Engo homo somo nakwo Jisasɨmo aho kehwaloho. Ose hnnɨmentohofofoho.
MRK.14.3	Jisas kako Saimounɨye ango Mpetani sopo humamentisofoho. Saimoun huhwo sohwo a'apaho uyo wonyo'njo hweho. Jisas hofɨko'nji wopayo nontanɨngkofi a'mu fisi sojo ahwonte we'e hwone mijo akino wonyoangkafo'njoso motoswapmmentisofoho. Oso mijo so'no hamniyoho mpe we'e'maho. Nomotoswaponto ahwonte maneso hohwanɨpo lohofonto Jisasɨye mnokinopo mijo sohumentisofoho. 
MRK.14.4	Nosɨsyontanɨngki a'amu fihwa uhwonontɨfi sɨmano hintotohino umnɨngkahonɨngki hnnɨmentohofi, Oloso wopɨngo'maho. Hwone mijo wonyoangkafoso siki sɨsiyoso peho'neto. 
MRK.14.5	Olo mijo loso'no a'amu fihwo hamniyoho mɨkunɨmposo (300 
MRK.14.6	Yoka ulahonɨngkofi Jisas ulɨmento, Kakoe syohofoho. Sekwo peho'no olosimo sɨmeho tango uyalokwofo. Kako ngkimo wopɨngo ntohokwoho. 
MRK.14.7	A'amu yo'mayo umofonyo iwo'nɨngkohofoso sekwo'nji ne'nohino humawo'nɨngkohofofoho. Sekwo hofɨkimo ufo'mantɨfi'manji nohono ufo'mapmno. I oso'no ngko sekwo'nji olo hwaho lopo ne'no nohumantɨ'mne hwonɨ'maho. 
MRK.14.8	Olo hiso ntohofisoso wopɨngofoho. Kako nakwo a'amufe pijafo pi'nɨmomo woho'nosyano lontani ehulohofɨwo'nɨngkuhwone hopaso ehontohokwoho. 
MRK.14.9	Hungkuno nehopi waselɨmo. Ango yawojo'meemo nje hungkuno wopɨngo a'amu somo ulɨkujoso olo a'mu losi ntohofiso sotnne'no ulɨfitnnefoho. Oso'no a'amu pi'nɨngo engo olo a'mu losimne'no syafɨhupitnnefoho.
MRK.14.10	Osohonta Jutas Isɨkaliyout kako Jisasɨye inomokomoyo a'amu aho hopi'nono sɨfe mta'ni hufa'u uhwosopo'mentiso sohwo kako oso a'amu tajo ango syoho'njo yofe engo'njo sohwamo Jisasɨne'no aho kopitnne'no ufo'ma'mo lonto hofɨkoe angopo u'ma'mentisofoho. 
MRK.14.11	Hofɨko nupa'nontɨfi sɨmeho wopɨngo umo'nɨngkahonɨngki oso hiso'no hamniyoho wokijopano ulɨmentohofofoho. Oseso Jutas Jisasɨmo utɨhwamne'ento honɨngkano imofo'ne syofɨsyoma'mentisofoho.
MRK.14.12	Sɨkuno Engo sɨmo'mjo Wopayo Feejo Lohonɨmotofo Sɨkuno somo hofɨko yahu fonjahumotofo sohonta Jisasɨye inomokomoyo sohwa Jisasɨmo ulɨmentohofi, Anɨtu A'amu Isɨlael somo Uyakolo'mentiso somne'ne Syafɨsiyo Sɨkuno Engo 
MRK.14.13	Ose ulahonɨngkofi Jisas inomokomoyo hufa'u sohwa'umo ulɨmento, Siko antɨme engo sopo nowehosɨsi osopo hwe fihwo kako mitɨhwontoho'njo sohumo uswo'nɨngkohosɨsi kakimo tɨfi finɨngkunyo. 
MRK.14.14	Kako angomo syuhwoso'no oso ango kakwo'yohwo sohumo ole ulinyo, Hwe Engo sohwo kako hungkuno ole lehwajohoho. Ngko'ne ango nje inomokomoyo sohwanji Sɨkuno Engo iyoho humayo somo wopayoso ntɨpo wonantaneto. Ose lehwajohoho. 
MRK.14.15	Ose ulohosɨso'no kako ango tokilonjwa'mo molinyo yokintahoponjo somo wosetɨhwamontonoho. Ango somo epohumayo ijempoho yo'mayoso hi'njomnoho. Osopo wopayo nakune'no ito'no fesyohumunyo. Ose ulonto uhwantɨmentisofoho. 
MRK.14.16	Uhwatɨmentisoso siko nowenji antɨme engo sopo i'mofaponji yo'mayo Jisas ulɨmentiso hopaso tɨpema'mentisiyefoho. Notɨpemanji siko wosopayo ito'no yahumentisiyefoho.
MRK.14.17	Sɨkuno'nji Jisas kakoe inomokomoyo nom'ne sohwanji i'mofapmmentohofofoho. 
MRK.14.18	Hofɨko epohumayopo wopayo nopemo'nowentɨfi nonontanɨngkofi Jisas ulɨmento, Hungkuno nehopi waselɨmonne'no yohono. Hwe fihwo nakwo'nji wopayo nalokuhwone sohwo kako mango sohwafe ahomo woho'nanɨhumonte hweho. 
MRK.14.19	Ose ulahonɨngki hofɨko sɨmeho tango uyɨmentisofoho. Hwe anga'no anga'nohino sohwa Jisasɨmo ulɨmentohofi, Nakwolaho. Nakwolaho. Ose ulɨmentohofofoho. 
MRK.14.20	Ose ulahonɨngkofi Jisas ulɨmento, Nje inomokomoyo sohwasi hwe anga'no sekwo'njo mta'angohwo ngko'nji wopayo mijomo yomahwe oso hunonoho. 
MRK.14.21	A'amu Anɨtuye hungkuno lutɨhwamotofo sohwa iyoswomo mtɨ'mokumentohofo pa'nyoso A'amufe Hwomu sohwo poyo umo'nɨmontonoho. I oso'no oso hwe ngkine'no nje mango sohwamo tokoyo'ofo ntohofone sohune'no hitoho ntokwoho. Tohino engoso nomane hweho. Kona'wohi aswo momaso'njo yontentesi wopɨngo'nesohilo. Ose ulɨmentisofoho.
MRK.14.22	Hofɨko nontanɨngkofi Jisas wopayo nomanto Anɨtumo isamoyoka ulonto kutɨkujo lohofonto hofɨkimo uyonto ulɨmento, Sekwo mapmno. Olo wosopayo loso nje a'apahofoho. 
MRK.14.23	Ose ulonto kako noswanyo ipisayo mijo'njoso nomanto Anɨtumo isamoyoka ulonto inomokomoyo sohwamo uyahonɨngki hofɨko mijo nɨmentohofofoho. 
MRK.14.24	Jisas ulɨmento, Oloso nje honɨyofoho. A'amukune'no usɨhumahono. Olo honɨyoso ngko Anɨtu'nji sekwo'nji makotɨku'nyo'ne usɨhumahono. Nje honɨyo losomo Anɨtu uhwonɨngkuhwosi sekwo Anɨtu'nji makotɨku'nyoso ne imo'nyo'nefoho. 
MRK.14.25	Upa'nɨmno. Hungkuno nehopi'nohini waselɨmonne'no yohono. Nom'ne sɨkuno somo olo ipisayo mijo apa'no manɨmnehono. Manyo'njo uyɨmnoho. O'o Anɨtu yokumpohn'nyo mokosyohumaso sopo ipisayo mijo songo nɨmnefoho. 
MRK.14.26	Ose ulohonɨngki hofɨko ta anga'no lontɨfi noswapontɨfi hwofɨki'nyo Oulifɨne'no kotasɨmentohofofoho.
MRK.14.27	Jisas ulɨmento, Sekwo ngkimo nɨhwajɨkuji hiyaso wohumpeentɨfeho. Anɨtuye hungkuno mtɨ'mokumentohofo sohwa ole mtɨ'mokumentohofi, A'amu yahu 
MRK.14.28	I oso'no songo lɨkahm'mo Ngkaliline'no sɨmo'mo sepo'mnefoho. 
MRK.14.29	Ose ulahonɨngki Pita ulɨmento, Nom'ne hopi'nonohino sohwa hofɨko ko kuhwotɨ'mopijoso ngko mokuhwotɨ'mo'mnehono. 
MRK.14.30	Ose ulahonɨngki Jisas ulɨmento, Ngko hungkuno nehopi wakilɨmonne'no yohono. Olo sɨkwo'miyo lomo yɨhufo tosɨka yoka hufa'u malontanɨngkuhwosi kɨko ngkine'no hwasyo hungkuno hufa'u sɨhune ole ulɨmonnoho. Ngko Jisasɨmne'no huno maniyohoyohoho. Ose ulohojo'no yɨhufo sohwo yoka walɨmontonoho. 
MRK.14.31	Ose ulahonɨngki Pita nɨhu'no yokumpohn'nyo ulɨmento, Awonoho. Ose'maho. Ngko kikimne'no huno maniyohoyohoho eso mulɨmnehono. O'o ngko kɨko'nji fonjanɨsiyo so'manji oso hungkunoso mulɨmnehono. Ose ulahonɨngki inomokomoyo hopi'nonohino sohwa Jisasɨmo osenohino mjulɨmɨmentohofofoho.
MRK.14.32	Hofɨko Ngketɨsemani iyo uyo syoho sopono umentohofofoho. Osopo nohumanto kakoe inomokomoyo sohwamo ulɨmento, Olopo fosyohumamno. Ngko nu'mo Mpohumo jomo ulɨmo. 
MRK.14.33	Ose ulonto, kako Pita, Jemɨs, Joun'nji nutɨmanto we'enepi nowentɨfi Jisas sɨmeho tango mɨkunɨmoposo umentisofoho. 
MRK.14.34	Oso'no Jisas ulɨmento, Nje sɨmeho tango mokunɨmposo'njo hwo'nyoho. Tango hiloso poyo wanɨmokumtolɨkeno. Olopo sekwo ito'no fosyohumafɨkuji nohontohumamno. 
MRK.14.35	Ose ulonto we'enehwo nowento hwahopo ipitofawento kako Anɨtumo oso tohino hiso i'mofapososo uyakolofo'ne jomo ulɨmentisofoho. 
MRK.14.36	Ole ulɨmento, Mpohwo, kɨko yo'mayo hopi'nono ihnnehino. Olo tango nɨ'masoso wae feenɨmofo. I oso'no nje nɨmo'nyo somo inɨngkahutoho. O'o jɨje kumo'nyo somo tɨfi finɨngkayo.
MRK.14.37	Ose ulonto nolɨkokwaponto inomokomoyo sohwa uhumojohamentiso sopo saho fosyowentanɨngkofi u'manto Pitamo ulɨmento, Saimoun, saho peho'no fosyawotnno. Kɨko we'enehwo monohontohumayo'njotaho. 
MRK.14.38	Seten sekumo yamofo selohofonoho. Sekwo ngkine'no nohontohumafɨkuji sekwo yamofo ne'masoso yahino wonyo somo nopɨwesyanoho lɨkuji Mpohumo jomo ulɨmno. Sekwo wopɨngo'nohini uyano ko lɨfijoso sekwoe yokumpohn'nyo hopo'maho.
MRK.14.39	Ose ulonto, we'enepo nowento hungkuno Anɨtumo nto ulɨmentisoso apa'no ulɨmentisofoho. 
MRK.14.40	Ose ulonto asomo ponto uhwonɨmentisoso inomokomoyo sohwa tɨmosaho engo unɨngkahonɨngki saho fosyowentanɨngkofi u'mahonɨngki hofɨko wonɨmango'no yontɨfi nakwo pehofo ulanehwono lontɨfi imentohofofoho. 
MRK.14.41	Jisas Mpohumo apa'no jomo ulonto asomo noponto ulɨmento, Sekwo saho ne'no lofosyawotofo. Nta'noho. Nje sɨkuno moi'wonoho. Ihwoni, A'amufe Hwomu sohumne'no a'amu wonyo sohwamo tokoyo'ofo nto imasofoho. 
MRK.14.42	Sekwo filɨkapmno. Wohwano. Uhwonɨmno. Oso hwe ngkine'no tokoyo'ofo ntoho'maso sohwo nto pohoho.
MRK.14.43	Ose lontanɨngki Jutas Jisasɨye inomokomoyo aho hufa'u hopinono sɨfe mta'ni hufa'u sohwo komo'no i'mofapmmentisofoho. A'amu yofe engo'njo tajo ango syoho'njo sohwanji a'amu honɨngkano hungkuno lutɨhwamotofo sohwanji a'amu Isɨlaelɨfe hwe engo sohwanji a'amu pi'nɨngo engo itokuso'njo hosɨmno'njo sohwamo lutɨmahonɨngkofi Jutas kako Jisasɨyepono ipemotasɨmentisofoho. 
MRK.14.44	Jutas oso a'amu sohwamo yamofo itɨhwayo'ne ole ulɨmento, Hwe sohumo nu'mahm'mo hinjoho hu'nɨmeso oso hwe huhwo sohwo Jisasɨyoho. Osohumo sekwo aho kekuji fɨpemotawomno. Ose nto ulɨmentisofoho.
MRK.14.45	Oseso Jutas Jisasɨmo u'manto ulɨmento, Nje Lontɨhwayohwo, ulonto hinjoho hu'nɨmentisofoho. 
MRK.14.46	A'amu sohwa ose uhwonontɨfi Jisasɨmo aho yokumpohn'nyo ko'mentohofofoho. 
MRK.14.47	Jisasɨye inomokomoyo fihwo kakoe hwakuhwajo iwasɨpento kako oso tajo ango syoho'njo sohwafe hwe yofe engo'njo sohwo kakoe syoho ulohofiyo sohwoe halohomo loku'mentisofoho. Lojwahonɨngki halohoso pɨwahu'mentisofoho. 
MRK.14.48	Jisas ulohonɨmento, Sekwo a'amu hufo iwo'nɨngkiso sohune'no aho wokano lontɨfi hwakuhwajo'nji itokuso'nji lomotopalokwofo. 
MRK.14.49	Sɨkuno engolopohamo ngko sekwo'nji Anɨtuye tajo ango engo somo Anɨtuye hungkuno lutɨhwahonɨngko sekwo osopo manɨkoso'njo iwo'nɨngkohofɨhwasoho. I oso'no hungkuno hohonta mtɨ'mokumentohofoso olohonta nehopi imo'nalofoho. Oso'no olo hiloso ntohofohofo. 
MRK.14.50	Inomokomoyo hopi'nonohino sohwa Jisasɨmo ulɨko'mantɨfi hiyaso humpo'mentohofofoho.
MRK.14.51	Hwomu fihwo kako hwapɨfe'nohini inyohwo Jisasɨmo tɨfi inɨngkowahonɨngki a'amu sohwa hwomu sohumo aho wokano lontɨfi imentohofoso 
MRK.14.52	hwomu sohwoe hwapɨfe mokoloswoma'mentohofoso a'apaho'nohino le'ma'mentisofoho.
MRK.14.53	Hofɨko Jisasɨmo a'amu tajo ango syoho'njo sohwafe hwe yofe engo'njo hwe engo sohwoe pone Anɨtumne'no jomo lɨmojo sohwoepono ipemotapontɨfi angopo u'mofopahonɨngkofi a'amu tajo ango syoho'njo yofe engo'njo sohwanji, a'amu honɨngkano hungkuno lutɨhwamotofo sohwanji hofɨko 
MRK.14.54	Pita Jisasɨmo ko inɨngkawomentisoso kakimo mufantohi'nyofoho. O'o, kako po'mtopo'mtisyo humuloho'mɨwesofoho. Kako hwe engo tajo ango syoho'njo mokosyohumayo sohwafe angkuhwafopo i'mofawento osopo a'amu uhwontohumayo syoho'njo sohwanji toho imokinɨmentisofoho. 
MRK.14.55	Pita nohumentanɨngki angomno a'amu tajo ango syoho'njo yofe engo'njo sohwanji a'amu 
MRK.14.56	a'amu pi'nɨngo Jisas yo'mayo imentiso so'no hwasyo hwasyo lontɨfi hofɨkoe hungkunoso kengo kengo lɨmentohofofoho. A'amu hufa'u hungkuno afa majofoho. A'amu fihwa nolɨkafontɨfi hwasyo hungkuno ulɨmentohofi, 
MRK.14.57	Olo hungkunoso upa'nɨmalohwonefoho. 
MRK.14.58	Jisas ole lɨmasofoho. Anɨtuye tajo ango engoso a'amu aho'nji molɨmentohofo somo ngko wae weeo'mnoho. Sɨkuno hufa'u sɨhune memjaofɨhwoso'no nom'ne ango engo wamolɨmonnoho. Aho'nji wamolɨmontɨ'maho. 
MRK.14.59	Ose lontɨfi, Hwasyo hungkuno pi'nɨngo lokwoposɨwatɨ'mentohofoso ne mmo'nyofoho. 
MRK.14.60	Oso'no hofɨko Jisasɨye hungkuno tango'njo so'no wonyopi tɨpeehonɨngkofi hwe yofe engo'njo tajo ango syoho'njo sohwo ajwopo nolɨkofalohofonto, Jisasɨmo ulɨmento, Kɨko hungkuno asomo mujo'njo peho'no yalokuno. Pipilo. Olo hungkuno kikimo kilalokwofo losofo. 
MRK.14.61	Ose ulahonɨngki Jisas hungkuno majofoho. Mampi'nyo humamentisofoho. Hwe yofe engo'njo sohwo apa'no ulohonɨmento, Anɨtu nakwo a'amu Juta hn'nɨmo nefo'mayo'ne lokuhwatɨmentiso hwosilaho. Anɨtu nakwo kakoe yofe ho'nomawo'nɨngkuhwone sohwoe Hwomu Ne hwosilaho. Awolaho. 
MRK.14.62	Ose ulahonɨngki Jisas ulɨmento, Ou, osoho hwo'nyoho. Sekwo A'amufe Hwomu sohwo Anɨtu Yo'mayo Yokumpohn'nyo Hwapɨngo sohwoe aho anga sohohnta'ni humentanɨngkuhwosi uhwonɨfitnnefoho. Kako himo ahwomo mta'ango sopo pontanɨngkuhwosi uhwonɨfitnnefoho. 
MRK.14.63	Jisas ose ulahonɨngki oso hwe tajo ango syoho'njo sohwa sɨmano hintotohino umnɨmentiso so'no kakoe hwapɨfe manji'mofo we'enehwo sɨsɨmpento ulɨmento, Nakwo nom'ne a'amu Jisasɨmne'no hungkuno jo'neso joho peho'no ulanehwono. 
MRK.14.64	O'o sekwo kakoe hungkuno somo nto upa'nɨngkohofo. Kakimo pipi ulohofanehwono. Sekwo huno pipi seyohoho. Ose ulahonɨngki hofɨko ulɨmentohofi, Hwe wonyo imaso hweho. Kako poyo umo'nono.
MRK.14.65	Ose lontɨfi a'amu fehohnjo sohwa Jisasɨmo memijo uyatɨ'mofontɨfi Jisasɨmo ikujoho fonjontɨfi ulɨmentohofi, Tɨhwo kufonjohoho. Yofeso fonaso. Ose ulahonɨngkofi a'amu mekino'njo sohwa Jisasɨye sɨmo'mango sopo aho pehusɨ'mentohofofoho.
MRK.14.66	Nofonjontanɨngkofi Pita angkuhwafopo nohumentanɨngki a'musi hwe yofe engo'njo tajo ango syoho'njo mokosyohumayo sohwoe syoho ulohofiyosi u'manto, 
MRK.14.67	Pita toho imokinontanɨngki uhwononto ulɨmento, Kɨko Jisas Nasalet nta'ango sohwonji emoimotnno hwosoho. 
MRK.14.68	Ose ulahonɨngki Pita ulɨmento, Hwasyo lohino, Oso hwe sohune'no ngko huno maniyohoyohoho. Ose ulonto nolɨkafonto kusopo ko'mo'mentisofoho. 
MRK.14.69	Osopo nohumentanɨngki a'musi apa'no Pitamo uhwononto a'amu mofoponjo sohwamo ulɨmento, Oso hwe nongkwo sohwo Jisasɨmo tɨfi inomokomoyɨwo'nɨngkiso hweho. 
MRK.14.70	Ose ulahonɨngki Pita apa'no awonoho ulɨmentisofoho. Hwangku we'e nehwo a'amu mofopo humalohofontohofo sohwa Pitamo apa'no ulɨmentohofi, Nehopeho. Kɨko hofɨko'nji emoimotnno hwosoho. Kɨko Ngkalilinta'ango hwosoho. 
MRK.14.71	Ose ulahonɨngkofi Pita hungkuno yokumpohn'nyo ulɨmento, Ngko hwasyo hungkuno selɨmeso Anɨtu tohino wontapono. Oso hwe sekwo ntohofo sohwo ngko yofe mɨhwofe'njo hweho. Nehopi lohono. 
MRK.14.72	Ose ulahonɨngki komo'no tosɨka yoka apa'no lɨmentisofoho. Pita nupa'nonto Jisas hungkuno ulɨmentiso so'no huno syafɨhu'mentisofoho. Jisas ose nto ulɨmentisofoho. Yɨhufo tosɨkaso yoka hufa'u lososo sohonta Pita kɨko ngkine'no mango hufa'u sɨhune ole walɨmonnoho. Ngko Jisasɨmne'no huno maniyohoyohoho. Oso hungkuno Jisas ulɨmentiso so'no Pita syafɨsyonto humotaho engo lɨmentisofoho.
MRK.15.1	Imɨngo ne'nji a'amu tajo ango syoho'njo yofe engo'njo sohwanji a'amu Jutafe hwe engo sohwanji a'amu honɨngkano hungkuno lutɨhwamotofo sohwanji 
MRK.15.2	Ipemotopahonɨngkofi Pailot Jisasɨmo ulohonɨmento, Kɨko a'amu Jutafe hwe engo hwosilaho. Ose ulahonɨngki Jisas ulɨmento. Hungkuno hiso kɨko nehopi lohino. 
MRK.15.3	A'amu tajo ango syoho'njo yofe engo'njo sohwa Pailotɨmo hwasyo hungkuno Jisasɨmne'no mjalɨmentohofofoho. 
MRK.15.4	Pailot Jisasɨmo apa'no ulohonɨmento, Oso hungkuno pi'nɨngo kikine'no mjakilɨmɨhwofo upa'nɨngkinoso kɨko aku hungkuno pehofo ulɨmto. 
MRK.15.5	Ose ulahonɨngki Jisas nom'ne hungkuno mujo'njo yahonɨngki Pailot yomo yonto huno pi'nɨngo syafɨhu'mentisofoho.
MRK.15.6	Soswo huhwo huhwi oso sɨkuno iyoho humayo engo somo Pailot kako hwe fihumo impo'ango mta'angohwo nɨhu'nahone isɨhutofɨhwatɨmojofoho. A'amu Jutaso hofɨko hwe fihwoe yofe ulahonɨngkofi Pailot hofɨkoe hungkunomo tɨfi inɨngkamojofoho. 
MRK.15.7	Oso hohosohonta hwe fihwa yokumpohn'nyo sohwa hofɨko hofɨkoe hwe engo a'amumo mokosyohumayo'njo sohwamo ikujoho nofonjontɨfi a'amu fehohnjo somo fonjosyahonɨngkofi impo'angomo intofahumentohofofoho. Oso hwe huhwo sohwo impo'angomo humamentiso sohwo anga'no hwe kakoe yofe Mpolapas. 
MRK.15.8	Hwe moya'mi pi'nɨngo engo uhu'mokontɨfi Pailotɨmo u'mantɨfi ulɨmentohofi, Olo Sɨkuno Engo lomo kɨko hwe anga'no impo'ango mta'ni usɨhutofɨhwatɨmonntaho. Oso yahinoso apa'no fiyo. 
MRK.15.9+MRK.15.10	Oso'no Pailot kako hwe moya'mi hopi'nonohino somo ulɨmento, Olo hwe lohwo yofe engo'njo semokosyohumayo'ne sohumo ngko usɨhutofono lasenɨngkohoho. Pailot kako huno moi'wonoho. A'amu pi'nɨngo engo Jisasɨmo isɨhutofɨhwajiyo'ne ulɨmentohofo so'no a'amu tajo ango syoho'njo sohwa Jisas ne'no sɨmano hintotohino umnɨngkahonɨngki Jisasɨmo aho ko'mentohofofoho. 
MRK.15.11	Ose ulahonɨngki a'amu tajo ango syoho'njo sohwa hofɨko a'amu ajwo sopo lohofontɨfi a'amufe sɨmehomo ulɨkofantɨfi ulɨmentohofi, Mpolapasɨne'no ulɨmno. Jisas nakwolaho. Mpolapas usɨhutofo. Ose ulɨmno. 
MRK.15.12	Ose ulahonɨngkofi Pailot apa'no ulohonɨmento, Olo hwe yofe engo'njo semokosyohumayo'ne lohumo ngko pipi uloho'mnehono. 
MRK.15.13	Ose ulahonɨngki a'amu hopi'nono joho lɨmentohofi, Iyomo fonjinto'ofahumno. 
MRK.15.14	Ose ulahonɨngkofi Pailot ulohonɨmento, Peho'neto. Olo hwe lohwo peho wonyo imaso hwolo. Ose ulahonɨngkofi a'amu joho mohm'no lɨwo'nɨmentohofi, Iyomo fonjinto'ofahumno. 
MRK.15.15	Ose ulahonɨngkofi Pailot hofɨkoe sɨmeho wopɨngo umo'nono lonto Mpolapasɨmo isɨhutofɨhwajonto, kakoe hwe itokuso'njo sohwamo ulɨmento, Jisasɨmo impe'nji fonjɨkuji iyopo fonjinto'ofahumno. Ose ulɨmentisofoho.
MRK.15.16	A'amu huhwo sohwa Jisasɨmo a'amu mokosyohumayo sohwoe tojo somo ipemotaswontɨfi nom'ne hwe itokuso'njo hopi'nonohino sohwamne'no joho lutɨmantɨfi uhwonɨmno ulɨmentohofofoho. 
MRK.15.17	Nuhu'mokontɨfi manji'mofo miyo'nohino so'nji Jisasɨye sangopo ho'nasyontɨfi impe yongo'njoso nokikisontɨfi Jisasɨye mnokinopo monji'mofahumentohofofoho. 
MRK.15.18	Ose imentohofoso, Jisasɨmo atɨfe itɨhwantɨfi sitofo ulɨmentohofi, Ou hwe engo sohwosi kɨko a'amu Juta somo mokosyohumawo'nɨngkino sohwosilaho. 
MRK.15.19	Ose ulontɨfi nom'nehwa fo'me'nji mnokinopo hwanɨngo fonjontɨfi memijo sɨmanopo yatu'mo lohofontɨfi Jisasɨye yofe ho'nomayo'no hwomtame poji uloho'mentohofofoho. 
MRK.15.20	Hofɨko sitofo moi'wo ulontɨfi manji'mofo miyo'nohinoso yojasyontɨfi kakoe manji'mofo uloho'mentohofofoho. Ose yontɨfi kakimo mempo hohonta'ni iyomo fonjinto'ofasiyo'ne sopono ipemotasɨmentohofofoho.
MRK.15.21	Nosontɨfi hwe nom'nehumo uswo'nɨmentohofofoho. Oso hwe huhwo sohwoe yofe Saimoun, Sailininta'ango hweho. Alekɨsanta'nji Lufosɨyo kanɨngkwohweho. Saimoun kako syoho mta'ango sohwo Jelusalemmne'no wasɨmo lonto ko yahonɨngki hwe itokuso'njo sohwa yokumpohn'nyo ulɨmentohofi, Jisasɨye iyo hwojiyafujiyo mokaho'nyo. 
MRK.15.22	Ose ulontɨfi Jisasɨmo hwofɨki'nyo we'e Ngkoulɨkota sopo ipemotasɨmentohofofoho. Oso yofe Ngkoulɨkota hwapɨngo olenoho. A'momnokino yokino huyo'mango pa'nyoponoho. 
MRK.15.23	Osopo sɨ'mofontɨfi tohino umnonoho lontɨfi hofɨko ipisayo mijo iyoho'njo Jisasɨmo uyahonɨngkofi kako nɨmentiso'maho. 
MRK.15.24	Manyo'njo yohonɨngki hofɨko Jisasɨmo iyomo fonjinto'ofahumentohofofoho. Nofonjinto'ofosyantɨfi hofɨko syohi'nyo yontɨfi Jisasɨye manji'mofo yo'mayo so'no tɨhwo woma'mtolɨkeno lontɨfi yamofo imentohofofoho.
MRK.15.25	Mofehi'nyo imɨngo'nji (9 
MRK.15.26	Jisas kako poyo imo'nyo so'no iyoswomo mtɨ'mokumentohofi, A'AMU JUTAFE HWE ENGO HWEHO. Oso iyoswo hiso Jisasɨye iyo mnokino sopo hofojahumentohofofoho. 
MRK.15.27	Hwe hufa'u ikujoho'nji hufo'nji imojiyo sohwa'umo fonjinto'ofahumentohofofoho. Hwe nom'nihwo Jisasɨye aho angahohnta'ni, hwe nom'nihwo Jisasɨye aho hwonamonyo hohnta'ni fonjinto'ofahumentohofofoho. 
MRK.15.28	[Hohonta hungkuno mtɨ'mokumentohofoso oso sɨkuno somo ne imo'nɨmentisoso ole, Kako a'amu wonyo'njopo nohumentanɨngki a'amu huhwo wonyo hweho lɨmentohofofoho.] 
MRK.15.29	Hwe moya'miso nopohotawentɨfi mnokɨngkwa'nɨngkwa'nnyo yontɨfi sitofo ulɨmentohofi, Kɨko ole lɨwo'nɨngkini, Anɨtuye tajo ango engoso ngko wae yaohm'mo apa'no songo molɨmeso sɨkuno hufa'u sɨhune memjaofɨhwoso'no ango moi'wo umo'nɨmontonoho. Ose ulontɨfi tɨkafo jɨmentohofofoho. 
MRK.15.30	Kɨko fo'ma'nyo. Ose ulontɨfi ulɨmentohofo, Iyopo nta'ni fɨkotape. Ose ulɨmentohofofoho. 
MRK.15.31	A'amu tajo ango syoho'njo yofe engo'njo sohwanji a'amu honɨngkano hungkuno lutɨhwamotofo sohwanji hofɨko a'amu ajwo somo lohofontɨfi Jisasɨmo sitofo mohm'no hnnɨmentohofi, Kako a'amu nom'nemo ufo'mawo'nɨngkiso sohwo kakimo mufo'ma'nonehoho. 
MRK.15.32	Kako Kɨlais Anɨtu uhwatɨmentiso hweho. A'amu Isɨlaelɨfe yofe engo'njo mokosyohumayo'ne hweho. Oso'no kako iyopo nta'ni kotapɨhwoso'no uhwonɨngkuhwasi nakwo sɨmeho hi'ntnnono uyantanoho. Ose lontɨfi tɨkafo jɨmentohofofoho. Oso hwe wonyo Jisasɨ'njopo fonjinto'ofahumentohofo huhwa'u'ntnne'no Jisasɨmo sitofo ulɨmentisiyefoho.
MRK.15.33	Hinjo ajwo kuntoliyopo sɨkuno mjaofonto mofehi'nyomo hoholo yasyonto akupo'nyo'nji (3 
MRK.15.34	Sɨkuno moi'wo imo'nɨngkahonɨngki Jisas joho mohm'no lɨmento, 
MRK.15.35	Ose lahonɨngki a'amu kako'njopo humamentohofoso upa'nontɨfi huno muyahonɨngki lɨmentohofi, Upa'nɨmno. Olo hwe lohwo kako Ilaija osohumo Anɨtu hungkuno uyahonɨngki lɨmojo sohumne'no joho lalofoho. 
MRK.15.36	Hwe fihwo komo'no nowento hwapɨfe we'e mijo mangkinyo'njo yomanto oso hiso tokemo yamjonto Jisas wanononto nuyonto ulɨmento, Hofahiyo. Nakwo uhwontohumano. Ilaija nopɨhwosi iyo mta'ni ufo'ma'mtolɨkeno. 
MRK.15.37	Ose ulahonɨngki Jisas joho mohm'no lonto poyo imo'nɨmentisofoho.
MRK.15.38	Poyo imo'nɨngkahonɨngki hohosohonta Anɨtuye tajo ango engo somjo hwapɨfe engo oso ajwopo ango we'e Anɨtu humayo'nefoho lɨmotofo sopo hoku'yopo pmpilɨpeehinyoso yokintahopo nta'ni tomonte sɨsɨmpo lohofonto hufa'u imo'nɨmentisofoho. 
MRK.15.39	A'amu itokuso'njo sohwafe hwe engo sohwo Jisasɨye sɨmanopo lohofonto, Jisas poyo imo'nɨngkahonɨngki uhwononto ulɨmento, Olo hwe lohwo Anɨtuye Hwomu Ne hweho.
MRK.15.40	Moya'mi sofa ikano nonje sopo lohofontɨfi Jisasɨmo tɨmo humuhwontohumantohofofoho. Moya'mi fifa yofe ole, Maliya Makɨtola nta'angiyoho. A'mu nom'nesi kakoe yofe Maliya Jemɨs hwe songo sohwo'nji Jousepɨ'njiye kona'wohiyoho. A'mu nom'nesi Saloumiyoho. 
MRK.15.41	Oso fanji nom'ne moya'mi sofa Jisas hwaho Ngkalili emoimojo sohonta hofɨko tɨfi inɨngkawentɨfi ufo'ma'mentohofofoho. Oso moya'mi sofa Jisasɨ'nji Jelusalemne'no pmmentohofofoho.
MRK.15.42+MRK.15.43	Oso sɨkuno Fɨlaite somo mofehi'nyo ukwo'mokumto iyoso'nji Jousep ango Alimateyanta'ango sohwo i'mofapmmentisofoho. Kako 
MRK.15.44	Ose ulohonɨmentisoso Pailot yomo yonto syafɨhu'mento nto kape'nɨngkohoho. Ose syafɨsyonto hwe engo itokuso'njo sohumo joho lutɨmanto ulɨmento, Jisas poyo nto limo'nɨngkohoho. 
MRK.15.45	Ose ulahonɨngki eno ulahonɨngki Pailot Jousepɨmo ulɨmento, E'wano. Pijafoso maho. 
MRK.15.46	Ose ulahonɨngki Jousep hwapɨfe halojo wonyoangkafo mpe yonto Jisasɨye pijafoso iyo mta'ni nomanto hwapɨfe somo ifohumpento sokimomo ho'nahumentisofoho. Oso sokimoso kako sojo engo somo imo engo ilɨ'mentisofoho. Osopo ho'nasyonto sojo engo yɨwolo'mo lohofonto sokimo hoku'yo somo pɨjwahumentisofoho. 
MRK.15.47	Maliya ango Makɨtolanta'angosi'nji Maliya Jousisɨye kona'wohi'nji siko Jisas ho'nahumentohofo sopo uhwonɨmentisiyefoho.
MRK.16.1	Sɨkuno iyoho humayo'neso nto memjaofahonɨngki Maliya ango Makɨtola nta'angosi, Maliya Jemɨsɨye kona'wohisi'nji Saloumi'nji hofɨko hwone mijo akino'njo Jisasɨye pijafomo ehulohofo'ne mpe imentohofofoho. 
MRK.16.2	Mo'nɨngka Sante imɨngo'nji iyoho longkonɨngkahonɨngki hofɨko nolɨkafontɨfi Jisasɨmo ho'nahumentohofo sopo umentohofofoho. 
MRK.16.3	Nowentɨfi hnnɨmentohofi, Oso sojo mɨkunɨmposo hofɨku'yopo pɨjwahumalofoso tɨhwo womeho'nonaofimontolo. 
MRK.16.4	Ose hnnontɨfi uhwonɨmentohofoso sojo mɨkunɨmpososo nto meho'na'mentohofo uhwonɨmentohofofoho. Nto hwosompeehumentohofofoho. 
MRK.16.5	Oseso sokimo somo noswontɨfi uhwonɨmentohofoso hwe songo hwapɨfe halojo sawemo'njo sohwo moya'mi sofafe aho angahohnta'ni nohumentanɨngki uhwonontɨfi hofɨko yomo yomo imentohofofoho.
MRK.16.6	Oso hwe huhwo sohwo ulɨmento, Sekwo yomo ikutoho. Ngko huno niyohoho. Sekwo Jisas Nasaletnnta'ango a'amu fonjinto'ofohumalofo sohune'no tɨpeelokwofo. Kako nto likakwoho. Olopo mohumuyoho. Uhwonɨmno. Noho'nohumalofo sopo aneponoho. 
MRK.16.7	Oseso sekwo nowekuji Pita'nji inomokomoyo nom'ne sohwamo ulɨmno. Jisas Ngkaliline'no sɨmo'mo nto sepo'maho. Ose ulɨmno.
MRK.16.8	Ose ulahonɨngki noswapontɨfi yomo yomo yontɨfi komo'no umentohofoso iyoho unɨmentiso so'no a'amu nom'nemo yo'mayo uhwonɨmentohofo so'no mulɨmmentohofofoho.
MRK.16.9	Santemo iyohohwe'nji Jisas lɨkofahonɨngki Maliya ango Makɨtolanta'angosi Jisasɨmo kaki'no uhwonɨmentisofoho. Oso hisimo Jisas hohonta towahuno wonyo aho anga'no hopi'nono nom'ne hnta'ni hufa'u sohwa wae yao'mentisofoho. 
MRK.16.10	Maliya nowento a'amu Jisasɨ'nji emmotofo sohwamo u'manto hofɨko sɨmeho tango'nji humotaho lontanɨngkofi, 
MRK.16.11	Maliya ulɨmento, Jisas songo humaho. Nuhwonɨngokohi'nyoho. Ose ulahonɨngki nupa'nontɨfi huno syafɨhu'mentohofi, Hwasyo nalohoho syafɨsyontɨfi a'mu hisiye hungkunomo sɨmeho hi'ntnnono muyofoho.
MRK.16.12	Hwangku hwe hufa'u hwa'u ango Jelusalem ulɨko'manji honɨngkanopo nowentanɨngki Jisas a'amu nom'ne pa'nɨngohwo u'mahonɨngki 
MRK.16.13	siko yofe uhwo'mentisiyo so'no asomo noponji inomokomoyo nom'ne sohwamo ulahonɨngki hofɨko haloho miyo'njo yontɨfi sɨmeho hi'ntnnono muyofoho.
MRK.16.14	Hwangku inomokomoyo aho hopi'nono sɨfe mta'ni anga'no sohwa angomo nohumantɨfi wopayo nontanɨngkofi Jisas nu'manto yoka ulɨmentisofoho. Hwapɨngoso ole hofɨko sɨmeho hi'ntnnono muyo'nefoho. A'amu nom'ne sohwa inomokomoyo sohwamo Jisas nto lɨka'maho. Nakwo uhwonɨngkuhwono ulahonɨngkofi hofɨko hwasyo hungkunofoho huno syafɨhu'mentohofofoho. 
MRK.16.15	Jisas ulɨmento, Sekwo ango'meemo humpekuji a'amu hopi'nonohino somo nje hungkuno wopɨngoso filutɨhwafɨkuno. 
MRK.16.16	A'amu oso hungkuno hiso nupa'nɨngkuji sɨmeho hi'ntnnono sejapɨkuji mijo mapijoso Anɨtuye a'amu ne imo'nɨfitnnefoho. A'amu oso hungkuno somo sɨmeho hi'ntnnono muyo'njo somo Anɨtu hofɨkoe honɨngkano wonyo'ne hungkuno tango uyonefoho. 
MRK.16.17	A'amu ngkimo sɨmeho hi'ntnnono ntapifijoso ole ifitnnefoho. Nje yokumpohn'nyo'nji towahuno wonyo wae ifitnnefoho. A'amu kengofe hungkunoso lɨfitnnefoho. 
MRK.16.18	Hofɨko homa aho kapijoso mijo pe'nyo'ne nɨfijoso poyo mmo'nɨfitnnefoho. Hofɨko a'amu mnokino'njo somo aho kisasyɨkuji ngkimo jomo ntɨkujo'no wopɨngo imo'nɨfitnnefoho.
MRK.16.19	Hwe Engo Jisas sohwo hungkuno moi'wo nto losojwaofahonɨngki Anɨtu Jisasɨmo utɨma'mentisofoho. Nosonto Anɨtuye aho angahohnta'ni humamentisofoho. 
MRK.16.20	Inomokomoyo sohwa ango'meemo nowentɨfi Anɨtuye hungkuno lutɨhwentanɨngkofi Jisas ufo'ma'mentisofoho. Nufo'mahonɨngki hofɨko yo'mayo wonyoangkafo yahonɨngkofi a'amu uhwonontɨfi ou, olo hungkunoso Anɨtuye hungkuno nehopeho lɨmentohofofoho. Hungkuno osohopeho.
LUK.1.1	Nje hwe engo Tiyoufilos sohwosi, kɨko nje hungkuno upa'nyo. Kɨlais kako olo hwaho lopo humamojo sohonta yo'mayo imo'nɨmentiso somne'no a'amu pi'nɨngo engo sohwa hofɨko nakwo ifalifaliyo womtɨ'mokano lontɨfi yamofo imentohofofoho. 
LUK.1.2	Jisasɨye inomokomoyo sohwanji nom'ne a'amu so'nji hofɨko yo'mayo Jisas imentiso sɨmo'mta'ango somo tɨmo uhwonontɨfi a'amu nom'ne somo ulahonɨngkofi hofɨko mtɨ'mokumentohofofoho. 
LUK.1.3	I, ngko huhwo'ni Jisasɨye mpoyoso kikiyepono wolɨhwatɨmo lonji mtɨ'mokalokweno. Sɨkuno pi'nɨngo engo ngko syoho yokumpohn'nyo yonji hungkuno hiso'no ito'no yasiyo'ne a'amu pi'nɨngo engo somo yo'mayo sɨmo'mta'ango somne'no ulohononji hungkuno hwapɨngo neso tɨpemanji hungkuno ito'nohini kikine'no mtɨ'mokalokweno. 
LUK.1.4	Oseso yo'mayo hungkuno nto lokitɨhwawo'nɨngkohofo somne'no nehopitɨkeno hwasyotɨkeno syafɨsyohojɨ'manji olo hungkuno kikine'no kumtɨ'mokiyalokwe losomo atofo lohoji hungkuno neso wotɨpema'monnoho.
LUK.1.5	Nje mpoyo lomayoso olenoho. Hwe engo Helout sohwo kako hwaho Jutiya mokosyohumamentiso sohonta hwe fihwo kakoe yofe Sekolaiya sohwo kako nohumanto kako tajo ango syoho'njo hweho. Oso syoho imotofo huhwo sohwa hotito'mentohofoso a'amu fehohnjoso Apaija mokosyohumamentisofoho. Sekolaiya hofɨko'nji syoho imojo hweho. Sekolaiyafe ape hiye temtitofo huhwa oso syoho imotofofoho. Kako Mousesɨye kola'wehwo Elounɨye imuyoho. A'mu hisi yofe Elisapetɨyoho. 
LUK.1.6	Hisiya'u siko Anɨtuye tɨmo sopo wonyohofiyo humamojiyeya'uyoho. Siko Anɨtuye honɨngkano hungkuno ito'nohino somo inɨngkawenji honɨngkano wonyo ane humamojiyeya'uyoho. 
LUK.1.7	Siko mehomi nɨhu'no ane yaswoho. Hwapɨngoso Elisapet kako hwonjo ape humanto siko a'mane imo'nɨmentisiyeya'uyoho.
LUK.1.8+LUK.1.9	Sekolaiyafe a'amu hotito'mentohofo sohwa hofɨkoe sɨkuno Anɨtuye ango engo somo syoho iyo'ne i'mofopahonɨngki hofɨko a'amu uhwosope yahinoso yontɨfi Sekolaiya sohumo Anɨtuye sɨmano sopo lohofo'ne uhwosopo'mentohofofoho. Oseso kako oso ango ajwo so'mo Anɨtuye angofoho lɨwo'nɨngkohofo sopo noswonto hwamno pa'nyo akino wopɨngo'njoso Anɨtumne'no tɨkayo usɨmokumentisofoho. 
LUK.1.10	Sekolaiya kako oso tɨkayo usɨmokontanɨngki a'amu pi'nɨngo engo sohwa hofɨko mempo hohnta'ni nohumantɨfi Mpohumo jomo ulɨmentohofofoho. Hofɨkoe yahino ose imotofofoho. 
LUK.1.11	Sekolaiya osopo nohumanto uhwonɨmentisoso Anɨtuye a'amu ahwomomjo sohwo kako oso epohumayo tɨkayo usɨmokiyo aho anga sohohnta'ni lohofontanɨngki uhwononto 
LUK.1.12	yomo engo yonto iyoho unɨmentisofoho. 
LUK.1.13	I oso'no a'amu ahwomomjo sohwo kakimo ulɨmento, Sekolaiya, kɨko iyoho yohotoho. Anɨtu kako jɨje jomo ujo somo nto kupa'nɨmaho. Jɨje ape Elisapetɨsi kako hwomu woma'montonoho. Notɨpemahosɨsi kɨko yofe ole muso Jounɨyoho. 
LUK.1.14	Hwomu huhwo sohwo i'mofopahonɨngkuhwosi siko sɨmonyo engo uyanjiyoho. I a'amu pi'nɨngo engo hi'nji sɨmonyo engo uyantɨfeho. 
LUK.1.15	Hwomu huhwo sohumo Anɨtu kako yofe engo mulonefoho. Kako yo'mayo mijo yokumpohn'nyoso nonɨngkuhwoloho. Kako kona'wohiye sɨmeho mo'mo mnawentanɨngkuhwoso sohonta Anɨtuye Towahuno Wopɨngo uhula'ofonefoho. 
LUK.1.16	Kako Anɨtuye hungkuno a'amu Juta somo ulɨhwoso'no hofɨko hofɨkoe honɨngkano wonyo somne'no hohujo ikinjaofɨkuji hofɨko hofɨkoe Hwe Engo Anɨtu sohumo apa'no unɨngkowantɨfeho. 
LUK.1.17	Kako oso a'amu sohumo Ilaija hohonta Anɨtu hungkuno uyahonɨngki lɨmojo sohwoe yokumpohn'nyo pa'nyo sohwo nohumahwosi kako oso hwe Anɨtu nakwoe hwahopo uhwatɨmonte'no yoso sohumne'no a'amufe honɨngkano ito'no esyohumayo'ne hweho. Kako Anɨtuye hungkuno ulɨhwoso'no hwe sohwa upa'nɨngkuji hofɨko hofɨkoe mehomi sɨmeho afa apa'no wepufisyantɨfeho. A'amu sɨmeho afa minyo'njoso Anɨtuye hungkunomo hwotoho fewo'nɨngkohofoso hofɨko a'amu honɨngkano wopɨngo'njo sofe huno apa'no wotɨpemantɨfeho. Oseso kako Hwe Engo sohumne'no a'amu ito'no wesyohumamontonoho.
LUK.1.18	A'amu ahwomomjo sohwo ose ulahonɨngki Sekolaiya ulɨmento, I, pipineto. Ngko a'mane moi'wonoho. Nje ape hi a'mane moi'wonoho. Jɨje hungkuno ne imo'nyoso ngko huno pipi wanimontolo. 
LUK.1.19	Ose ulahonɨngki a'amu ahwomomjo sohwo ulɨmento, Ngko Ngkepɨliyel hwo'nyoho. Ngko Anɨtuye sɨmanopo lohofɨwo'nɨngkohe hwo'nyoho. Olo hungkuno wopɨngo'ne kilohe loso'no Anɨtu kako lonɨhwatɨmaso'no pmmale hwo'ni ku'mahono. 
LUK.1.20	I, kɨko upa'nyo. Nje hungkuno hilo somo kɨko sɨmeho hi'ntnnono mantape so'no jɨje mango pɨku'nnyo imo'nɨngkohoji kɨko hungkuno majo'njo uyɨmonnoho. Oso hopa nohumentanɨngkohoji yo'mayo kiloheso ne umo'nɨmontonoho. Yo'mayo nje hungkuno kiloheso kakoe sɨkuno somo ne imo'nɨngkuhwoso'no kɨko hungkuno apa'no walɨmonnoho.
LUK.1.21	Oso hungkuno hiso hnnontanɨngki a'amu mempo hohnta'ni uhwontohumantɨfi huno pi'nɨngo engo syafɨsyontɨfi ole hnnɨmentohofi, Peho u'mahonɨngki kiyalofoho. Sekolaiya kako Anɨtu'njopo nohumanto kunto'no moswape'njo yalofoho. Ose hnnɨmentohofofoho. 
LUK.1.22	Hwangku kako noswaponto kako hungkuno hwe moya'mi somo mujo'njo imentisofoho. O'o kako ilo'nnyo hopa imo'nonto kako kakoe aho'nji'nohini itɨhwahonɨngki uhwonontɨfi ole syafɨhu'mentohofi, Sekolaiya kako Anɨtuye ango we'e so'mo nohumanto yo'mayo wonyoangkafoso uhwonɨngkiso hwolɨkeno. Ose syafɨhu'mentohofofoho. 
LUK.1.23	Kakoe syoho iyo so'no sɨkuno moi'wo imo'nɨngkahonɨngki kako kakoe angopono asomo umentisofoho.
LUK.1.24	Tɨfi sohonta kakoe ape Elisapet sɨmeho ihn'nonto kako hiyaso'mo humentanɨngki hamno aho fehohnjo hopi'nono uyakolo'mentisofoho. Ilisapet kako sɨmeho'njo honɨngkanonto ole hnnɨmento, 
LUK.1.25	Nje Hwe Engo Anɨtu kako ngkimo wopɨngo ntohokwoho. Ngko mehomi mmo'nyo so'no wonɨmango nnontanjopo Anɨtu a'amufe tɨmopo oso tango hiso wae yanɨmokwoho. Ose hnnonto sɨmonyo imentisofoho.
LUK.1.26	Elisapet sɨmeho'njosi humentanɨngki hamno aho fehohnjo hopi'nono nom'ne mta'ni anga'nohinoso uyokolofahonɨngki Anɨtu kako kakoe a'amu ahwomomjo Ngkepɨliyel sohumo hwaho Ngkalili ango we'e Nasalet sopone'no lɨhwatɨmentisofoho. 
LUK.1.27	Oseso kako ape sijo siyepono umentisofoho. Oso a'mu hisimo kakoe hwehune'no uhwojano lontɨfi hwosopeehiniyoho. Oso hwe huhwo sohwo kakoe yofeso Jousepɨyoho. Hofiyakwosa hwe engo Ntefitɨye temtitofo mta'ango hweho. Oso a'mu siye yofeso Maliyafoho. 
LUK.1.28	Ngkepɨliyel kako oso hisi'njo sopo i'mofawento ulɨmento, Nje mupe mofehi'nyo'njoho. Anɨtu kako wopɨngo kilohofalofoho. Kako kɨko'nji humaho. 
LUK.1.29	Maliya oso hungkunoso nupa'nonto kako huno pi'nɨngo engo syafɨhu'mentisofoho. Oso hungkuno njiso hiso hwapɨngo neso pipineto. 
LUK.1.30	Ose syofɨsyahonɨngki a'amu ahwomomjo sohwo ulɨmento, Maliya, kɨko huno pi'nɨngo syafɨsyohotoho. Iyoho kinyo'eno. Anɨtu kako kikine'no sɨmeho wopɨngo umo'nalofoho. 
LUK.1.31	Upa'nyo. Kɨko sɨmeho ihn'nɨngkiji hwomu aswo woma'monnoho. Hwomu huhwo sohumo kakoe yofeso Jisasɨyo muso.
LUK.1.32	Kako hwe engo umo'nɨmontonoho.
LUK.1.32	A'amu kakine'no ole wolantɨfeho.
LUK.1.32	Olo hwe lohwo yo'mayo hopi'nonohino somo hwofilo'nnyo Anɨtuye Hwomu hweho.
LUK.1.32	Ose wolantɨfeho.
LUK.1.32	Olo hwe lohumo kakoe ajuyohwo Ntefit yofe engo'njo hwaho mokosyohumamojo hopo sopo Anɨtu uhumatɨmontonoho.
LUK.1.33	Kako a'amu Juta somo ne'no mokosyohumantɨhwone hweho.
LUK.1.33	Kakoe sɨkuno mokosyohumayo'neso moi'wo mmo'nonehoho.
LUK.1.33	Engolopohamo wawo'mtonoho.
LUK.1.34	Ose ulahonɨngki Maliya ulɨmento, Oso hiso pipi umo'nɨmontolo. Ngko hwehwo manɨmahn'nyoho.
LUK.1.35	Ose ulahonɨngki a'amu ahwomomjo sohwo ulɨmento,
LUK.1.35	Hwangku Anɨtuye Towahuno Wopɨngo kikiyepono pɨhwosi Anɨtu yo'mayo somo hwofilo'nnyo sohwoe yokumpohn'nyoso ufehu'mokakohumontonoho.
LUK.1.35	Oseso hwangku oso hwomu aswo majo huhwo sohune'no a'amu ole wolantɨfeho.
LUK.1.35	Hwomu wopɨngo sohwo Anɨtuye Hwomu Ne hweho wolantɨfeho.
LUK.1.36	Ose ulɨkwato lohofonto ole ulɨmento, Upa'nyo. Jɨje a'amu Elisapet a'manesi kako sɨmeho'njoho. A'amu kakine'no hwonjo apefoho lɨmotofosi kako sɨmeho ihn'nɨngkahonɨngki hamno aho fehohnjo hopi'nono nom'ni mta'ni anga'nohinoso uyakolo'masofoho. 
LUK.1.37	Yo'mayo hopi'nono a'amu miyɨwo'nɨngkiyohofoso Anɨtu kako yo'mayo hwapɨngo sohwo yososo ne umo'nɨmontonoho. 
LUK.1.38	Ose ulahonɨngki Maliya ulɨmento, Ihwoni, ngko Anɨtuye syoho ulohofi'nyoho. Kɨko ngkimo hungkuno ntohinoso nolohino hopaso Anɨtu kako ngkimo wantohofono. Ose ulahonɨngki a'amu ahwomomjo sohwo kako Maliyamo ulɨko'ma'mentisofoho.
LUK.1.39	Oso hohosohonta Maliya kako yo'mayoso ito'no esyohumanto nolɨkafonto kako hwofɨki'nyo pone'no komo'no sɨmentisofoho. Oso hwaho Jutiya ango we'e sopo sɨ'mofapmmentisofoho. 
LUK.1.40	Sɨ'mofaponto Sekolaiya sohwoe angomo noswonto Elisapetɨmo nje a'amuyo ulonto hinjoho hu'nɨmentisofoho. 
LUK.1.41	Elisapet Maliyafe mampaho upa'nonto kakoe mehomi sɨmeho mo'mo mnawo'nnyo sohwo kako yomo imentisofoho. Oso hohosohonta Anɨtuye Towahuno Wopɨngo Elisapetɨmo uhula'mo'mentisoso 
LUK.1.42	Elisapet kako mango engo ole ulɨmento, Anɨtu kako moya'mi hopi'nonohino sofamo wopɨngo ulohofɨwo'nɨngkiso somo kako kikimo wopɨngo kilohofoso yakolo'nnyo kiyoho. Oso mehomi jɨje sɨmeho mo'mo mnawojo sohumo Anɨtu kako wopɨngo uloho'nnyo hweho. 
LUK.1.43	Nje Hwe Engofe na'u siki ngkiyepono peho'no pohino. Ngko yo'mɨngi'nɨ'maho. Anɨtu kako wonyoangkafo ntohofantofoho. 
LUK.1.44	Upa'nyo. Ngko jɨje mampaho ngkine'no ntohinoso upa'nonji nje sɨmehomjo mehomi mnawojo sohwo nolɨkafonto sɨmonyo yohoho. 
LUK.1.45	Oso hungkuno Anɨtu kilɨmaso somo kɨko sɨmeho hi'ntnnono uyɨmahnno so'no sɨmonyo fiyo. Oseso Hwe Engo sohwo nokilɨmaso hopaso wakiloho'montonoho. Elisapet ose ulɨmentisofoho.
LUK.1.46	Maliya ulɨmento,
LUK.1.46	Nje mampahoso Anɨtuye yofe ho'nomalokweno.
LUK.1.47	Nje huyo'mango Anɨtu nefo'mawo'nɨngkiso sohune'no sɨmonyo yalokwemo.
LUK.1.48	Ngko Anɨtuye syoho ulohofiyohn'ni yo'mɨngi'nɨ'maho.
LUK.1.48	I oso'no kako ngkimo wonyoangkafo ntohofantofoho.
LUK.1.48	Olohonta nɨhu hwangku no'mo nɨhu a'amu Anɨtu kako ngkimo sɨmeho wonyoangkafo ntape so'no wolantɨfeho.
LUK.1.49	Anɨtu kako Yokumpohn'nyo Hwofilo'nnyo sohwo kako ngkimo wopɨngo ntohofo so'no ngko kakoe yofe wopɨngo'nohinoso woho'nɨma'mo.
LUK.1.50	Anɨtu kako a'amumne'no hitoho ulofahonɨngki a'amu kakoe hungkunomo enjwa'mo humawo'nɨngkohofoso hofɨko Anɨtu kakoe hitohomo humalofo.
LUK.1.50	Hofɨko'nohinɨ'maho. O'o, hofɨkoe imu hwanji ne'no imu hwanjimo ne'nohini wentɨhwonefoho.
LUK.1.51	Anɨtuye yokumpohn'nyo itɨhwahonɨngki a'amu kakine'no yokumpohn'nyo imo'nɨwo'nɨngkohofo somo Anɨtu kakoe aho yokumpohn'nyo engo so'nji ilojaofososo hofɨko kengo'mo humpopitnnefoho.
LUK.1.52	Anɨtu kako hwe yofe engo hwaho mokosyohumamotofo sohwamo monje yasyɨhwosi a'amu yofe engo ane somo ho'nomawo'nɨngkisofoho.
LUK.1.53	A'amu mijoho unyo somo Anɨtu kako yo'mayo wopɨngo wonyoangkafo uyɨmontonoho.
LUK.1.53	A'amu yo'mayo ho'yango pi'nɨngo'njo somo kako nom'ne wopɨngoso muyonehoho.
LUK.1.54	Kako kakoe a'amu Juta hn'nɨmo hofiyo nefo'mawo'nɨngkiso hweho.
LUK.1.54	Oso hungkuno wopɨngo Anɨtu hitoho ulofo'ne hofɨkimo uyɨmentiso so'no kako inɨngo momofalofiyoho.
LUK.1.55	Kako neyakwosamo Apɨloham sohwo'nji kakoe imu sohwatnne'no hitoho ulofahonɨngki oso hitoho hiso engolopohamo ne'no nowentɨhwonefoho.
LUK.1.55	Maliya ose lɨmentisofoho.
LUK.1.56	Maliya kako Elisapetɨ'nji nohumentanɨngki hamno hufa'u sɨhune memjaofahonɨngki kakoe angopo ne'no asomo umentisofoho.
LUK.1.57	Elisapet kakoe sɨkuno moi'wo imo'nɨngkahonɨngki kako hwomu aswo ma'mentisofoho. 
LUK.1.58	Anɨtu kako oso wopɨngo hiso Elisapetɨmo uloho'mentiso so'no ho'nɨngkahonɨngki a'amu ango afaponjo so'nji Elisapetɨye temtitofo so'nji hofɨko Elisapetɨ'nji sɨmonyo imentohofofoho.
LUK.1.59	Sɨkuno aho fehohnjo hopi'nono fehohnta'ni hufa'u sɨhune memjaofahonɨngki a'amu huhwo sohwa hofɨko hwomu sohwoe a'apahomo sɨhu kolofo'ne'entɨfi uhu'mokumentohofofoho. Hofɨko kanɨngkwohwoe yofe Sekolaiyafeso womelompulano lontɨfi imentohofofoho. 
LUK.1.60	Ose yahonɨngkofi kona'wohi ulɨmento, O'o, awonoho. Nakwo kakoe yofeso ole womulano. Jounɨyoho. 
LUK.1.61	Ose ulahonɨngki hofɨko ulɨmentohofi, I, sikoe a'amu sohwa oso yofe Jounɨyo eso hi'njo hwa'maho. Nɨhu'no awonoho. 
LUK.1.62	Ose ulontɨfi hofɨko kanɨngkwohumo hungkuno mujo'njo mehomife yofe'no aho'nohini upiyo'mentohofofoho. 
LUK.1.63	Upiyofahonɨngkofi Sekolaiya kako iyo feejo so'no ipiyofahonɨngki umentohofoso kako ole mtɨ'mokumento, Kakoe yofeso Jounɨyoho. A'amuso ose uhwonontɨfi hofɨko yomo yontɨfi huno pi'nɨngo engo syafɨhu'mentohofofoho. 
LUK.1.64	Oso hohosohonta Sekolaiyafe mango hwosampo lohofonto melanyo ito'no imo'nɨngkahonɨngki kako hungkuno lonto kako Anɨtuye yofe ho'noma'mentisofoho. 
LUK.1.65	Oso a'amu ango afaponjoso hofɨko yo'mayo homo somo uhwonontɨfi yomo yontɨfi iyoho unɨngkahonɨngki pisopisaho lɨmentohofofoho. Oso yo'mayo imo'nɨmentiso hiso'no oso hwaho Jutiya hwofɨki'nyo'meemjo ango somo ho'nomɨmentisofoho. 
LUK.1.66	A'amu hopi'nonohino oso hungkuno homo somo upa'nontɨfi huno pi'nɨngo engo syafɨsyontɨfi hofɨkoe sɨmeho mo'mo ole hnnɨmentohofi, Oso hwomu huhwo sohwo kako hwangku pipi wehumamontehwolo. Ose hnnontɨfi huno ole umento, Anɨtuye yokumpohn'nyoso kakimo umokosyohumaho. Huno ose umentisofoho.
LUK.1.67	Jounɨye kanɨngkwohwo Sekolaiya sohumo Anɨtuye Towahuno Wopɨngo ehuhnnaofahonɨngki Sekolaiya kako hungkuno Anɨtu uyɨmentisoso ulɨmentisofoho. 
LUK.1.68	Ole ulɨmento,
LUK.1.68	Nakwo a'amu Isɨlael hn'nwiye Hwe Engo Anɨtu sohwoe yofe woho'nomano.
LUK.1.68	Kako kakoe a'amu hn'nwiyepono nefo'mayo'ne ne'manto kako honɨngkano wonyo somta'ni isɨhutofonemalofoho.
LUK.1.69	Kako kakoe syoho ulohofiyo Ntefitɨye temtitofo mta'ango hwe yokumpohn'nyo engo nefo'mayo'ne nejapohoho.
LUK.1.70	Olo hilo so'no Anɨtu hohonta kakoe a'amumo hungkuno uyahonɨngki lɨmotofo sohwa nakumo nalɨmotofofoho.
LUK.1.71	Ole nalɨmentohofi, Hwangku kako nakwoe mango sohwafe aho mta'ni wonetɨma'montonoho.
LUK.1.71	A'amu nakumne'no sɨmeho wonyo umo'nɨwo'nɨngkiso sofe aho mta'ni wonetɨma'montonoho.
LUK.1.72	Ose nalonto nom'nepo ole nalɨmento,
LUK.1.72	Kako neyakwosamne'no hitoho engo ne'no ulofɨwo'nalofoho.
LUK.1.72	Oso hungkuno yokumpohn'nyo hohonta neyakwosamo uyɨmentiso somne'no kako huno akwe'no syafɨsyɨwo'nɨngkiso hweho.
LUK.1.73	Anɨtu neyakwo Apɨloham sohumo ulɨmento, Ngko hungkuno nehopi'nohini yokintahopone'no wakilɨmonne'no yohono.
LUK.1.74	Ngko sekwoe mango sohwafe aho somta'ni nosetɨmahm'mo sekwo iyoho masenyo'njo nje syoho wontohofiyantɨfeho
LUK.1.75	Sekwo sɨkuno huhwo huhwi songo nohumafɨkuji sekwo nje tɨmopo sekwo honɨngkano wonyo ane'njo wopɨngo'nohini fohumantokuno. Ose ulɨmentisofoho.
LUK.1.76	Nje hwomu sohwosi, a'amuso ole kilɨfitnnefoho.
LUK.1.76	Kɨko Anɨtu yokumpohn'nyo hwofilo'nnyo sohwoe hungkuno lutɨhwayo'ne hwosoho.
LUK.1.76	Oso hwe Anɨtu nakuyepono uhwatɨmonte'no yalokuso sohumne'no kɨko a'amu somo ito'no wesyohumamonnoho.
LUK.1.77	Kɨko Anɨtuye hungkuno a'amu somo ulohojo'no hofɨko huno ole uyɨmtonoho.
LUK.1.77	Anɨtu kako nakwoe wonyo wae enaofɨhwosi asomo wonetɨma'monte'ne yohoho. Huno ose uyɨmontonoho.
LUK.1.78	Anɨtu nakumne'no hitoho engo ulofɨwo'nɨngkiso sohwo sɨmeho ne'njo nejapɨwo'nɨngkiso so'no pomponaho ahwomo mta'ni iyoho longkonɨwo'nɨngkiso hopaso nejapososo nakumo wonalongkonɨmontonoho.
LUK.1.79	Oso pomponaho hiso kako a'amu sɨkwo'mjoho'mo humalofo so'nji a'amu hofɨko poyo pe'nyo so'no iyoho unyo somo wolahumontonoho.
LUK.1.79	Oso pomponaho hiso honɨngkano wopɨngo'nohini ito'no humayo'ne somo womikinjonehwatɨmontonoho.
LUK.1.79	Sekolaiya ose ulɨmentisofoho.
LUK.1.80	Oso hwomu Joun huhwo sohwo kako engo wento Anɨtumne'no sɨmeho uyonto kako hwaho a'amu mohumunyo sopo ne'no humamojoso kako a'amu Isɨlael somne'no Anɨtuye hungkuno lutɨhwamne'ento Anɨtuye syoho wema'mo lonto hofɨko'njopo utɨhwa'nyopo i'mofapmmentisofoho.
LUK.2.1	Oso hohosohonta hwe yofe engo'njo hwaho Loum mokosyohumayo sohwo Sisa Oukasɨtos, kako honɨngkano songo imofonto ulɨmento, A'amu ango'meemjo sofe yofe nakwoe iyoswomo wamtɨ'mokano. 
LUK.2.2	Ose ulahonɨngki oso soswo sɨmo'mjo somo a'amufe yofe ifalifaliyo mtɨ'mokumentohofofoho. Oso hohosohonta hwe yofe engo'njo hwaho Siliya mokosyohumayo sohwo Kwiliniyosɨyoho. 
LUK.2.3	Oseso hwe moya'mi hopi'nonohino hofɨkoe ango hwapɨngopono hofɨkoe yofe mtɨ'mokiyo'ne humpo'mentohofofoho.
LUK.2.4	Jousep sohwo kako Ntefitɨye imu hweho. Oso'no kako ango Nasalet hwaho Ngkalili nulɨko'manto hwaho Jutiya Ntefitɨye pone Mpetɨlehemne'no umentisofoho. 
LUK.2.5	Jousep kako kakoe ape ufohoto'mentohofosi Maliya sɨmeho'njosi'nji nekwoe yofe wemapɨfe lonji umentisiyefoho.
LUK.2.6	Oso hopo sopo nohumanji Maliyafe sɨkuno mehomi aswo mayo'ne i'mofapmmentisofoho. 
LUK.2.7	Kako hwomu tisɨmaso aswo manto hwapɨfe ekojɨsasyonto yahu wopayo uyo kompuso so'mo uwotɨmentisofoho. Hwapɨngoso a'amu fosyawowo'nɨngkohofo angoso a'amu nto uhula'mo'mentohofofoho.
LUK.2.8	Oso hwaho hopo sopo ango pone engo momɨngo sohohnta'ni a'amu ahwomo yahu mokosyohumayo sohwa hofɨkoe yahu oso sɨkwo'miyo somo mokosyohumentanɨngkofi 
LUK.2.9	a'amu ahwomomjoso nu'mahonɨngki ahwomo mta'ango pomponaho engo losyahonɨngki a'amu yahu mokosyohumayo sohwa iyoho unɨmentisofoho. 
LUK.2.10	Iyoho yahonɨngkofi a'amu ahwomomjo fihwo ulɨmento, Sekwo iyoho ikutoho. Upa'nɨmno. Ngko hungkuno wopɨngo a'amu hopi'nonohino somne'no sɨmeho wopɨngo umo'nyo'ne'nji motapohefoho. 
LUK.2.11	Olo sɨkuno lomo Ntefitɨye pone engo Mpetɨlehem sopo a'mu fisi hwomu aswo makwoho. Olo mehomi lohwo a'amu sokumo asomo setɨmayo'ne hweho. Kako Kɨlais Hwe Engo huhwo sohumo Anɨtu uhwosopo'mentiso hweho. 
LUK.2.12	Sekwo nowekuji wotɨpemantɨfeho. Hwomu huhwo sohumo hwapɨfemo ifohumpento yahu wopayo uyo kompusoho somo ho'nasyohoho. Oso hiso nuhwonɨngkuji sekwo huno ole waseyono. Olohohweho.
LUK.2.13	Ose ulahonɨngki nɨhu'no komo'no a'amu ahwomo mta'ango pi'nɨngo engoso sɨmo'mjo so'nji utɨhwa'nyopo i'mofapontɨfi Anɨtuye yofe ho'nomayo'ne ole ulɨmentohofi,
LUK.2.14	Anɨtu ahwomo yokintahopo humaso sohumne'no isamoyoka ulano.
LUK.2.14	Kakoe yofe woho'nomano.
LUK.2.14	A'amu hwahoponjo humalofoso Anɨtuye sɨmeho wopɨngo umokalokwofoso hofɨko sɨmeho wopɨngo'nji wohumantɨfeho.
LUK.2.14	Ose ulɨmentohofofoho.
LUK.2.15	A'amu ahwomomjoso nulɨko'mantɨfi ahwomomo asomo sɨmentohofo sohonta a'amu yahu mokosyohumayo sohwa ole hnnɨmentohofi, Nakwo Mpetɨlehem ne'no kunto'no wohwano. Olo hiloso nakwoe Hwe Engo sohwo nto lonetɨhwaso so'no uhwonowano. 
LUK.2.16	Ose hnnontɨfi komo'no nowentɨfi hofɨko Jousepɨ'nji Maliya'nji sikoe hwomu yahu wopayo uyo kompusoho somo wentanɨngki tɨpɨhwonɨma'nɨmentohofofoho. 
LUK.2.17	Hofɨko nuhwonontɨfi hofɨko olo hwomu lohumne'no yo'mayo hungkuno a'amu ahwomo mta'ni upa'nɨmentohofo so'no lɨjwao'mentohofofoho. 
LUK.2.18	A'amu hopi'nonohino oso hungkuno a'amu yahu mokosyohumayo sohwa ulɨmentohofoso upa'nɨmentohofo so'no huno pi'nɨngo engo syafɨhu'mentohofofoho. 
LUK.2.19	Olo hungkuno a'amu ahwomomjoso yahu mokosyohumayo sohwamo ulɨmentohofo so'no Maliya nupa'nonto kakoe sɨmehomo memeesyonto hunomo moho'nahu'mentisofoho.
LUK.2.20	Oso a'amu yahu mokosyohumayo sohwa asomo nowentɨfi Anɨtuye yofe ho'noma'mentohofofoho. Yo'mayo upa'nɨmentohofo so'nji yo'mayo a'amu ahwomomjoso nto ulɨmentohofo hopaso uhwonɨmentohofo so'ntnne'no Anɨtumo isamoyoka ulontɨfi sɨmonyo imentohofofoho.
LUK.2.21	Hwangku sɨkuno aho fehohnjo hopi'nono nom'ne mta'ni hufa'u sɨhune memjaofahonɨngki mehomi huhwo sohwoe a'apahomo sɨhu kolofontɨfi hofɨko yofe ole mulɨmentohofi Jisasɨyoho. Oso yofe hiso mehomi huhwo sohwoe kona'wohi sɨmeho mmo'nnyo sohonta a'amu ahwomomjo sohwo Maliyamo ulapmmentisofoho.
LUK.2.22	Oso honɨngkano hungkuno Mouses a'amu somo uyɨmentisoso olenoho. Moya'mi sofa hofɨko aswo mayo sohonta sɨkuno 
LUK.2.22	Oseso Maliyafe sɨkuno moi'wo imo'nɨngkahonɨngki kako kakoe mehomi'nji Jousepɨ'nji ango Jelusalem sopo Anɨtumo mehomi utɨhwayo'ne sɨmentisiyefoho. 
LUK.2.23	Hwapɨngoso Hwe Engofe hungkuno ole wo'nnyofoho. Mehomi tisɨmasoso hwomu'manji sekwo Anɨtumo uyɨmono. Hofɨko Anɨtuye hwafoho. 
LUK.2.24	Hungkuno nom'neso olenoho. Mehomi songo utɨhwayo sohonta yɨhufo ntolofiyo fa'utɨkeno kumakumuyo polonyo hufa'utɨkeno osofa'u Anɨtumne'no fonjokisasyo. Oseso siko oso hiso Anɨtumne'no fonjokisasiyo'ne sɨmentisiyefoho.
LUK.2.25	Oso hohosohonta hwe fihwo ango Jelusalem humamojo sohwo kakoe yofeso Simeyounɨyoho. Oso hwe huhwo sohwo kako hwe wopɨngo'nohino hweho. Kako sɨkuno huhwo huhwi Anɨtumne'no hwomtame ulohofɨwo'nɨngkiso hweho. Kako oso hwe Anɨtu a'amu Isɨlael somne'no uhwatɨmonnoho lɨmentiso sohune'no sɨkuno huhwo huhwi oso hwomu huhwo sohumo uhwonyo'ne hontohumayo imojo hweho. Anɨtuye Towahuno Wopɨngo sohwo Simeyounɨmo humamentisofoho. 
LUK.2.26	Anɨtuye Towahuno Wopɨngo sohwo kako Simeyounɨmo ole nto ulɨmentisofoho. Kɨko komo'no poyo mape'ntnne hwosoho. O'o, sɨmo'mo kɨko oso hwe Anɨtu uhwatɨmonnoho selɨmentiso sohumo kaki'no uhwonɨngkohoji kɨko tɨfi wape'nɨmonnoho. Ose ulɨmentisofoho.
LUK.2.27	Oseso oso sɨkuno Jisasɨye kanɨngkwohwo'ya'u siko Mousesɨye honɨngkano hungkuno somo ito'no inɨngkayo'ne Jisasɨmo Anɨtuye tajo ango engo somo motahumentisiyo sɨkuno somo Anɨtuye towahuno sohwo kako Simeyounɨmo Anɨtuye tajo ango engo somo syuyo'ne lɨkofɨhwatɨmentisofoho. 
LUK.2.28	Simeyoun oso hwomu huhwo sohumo uhwononto nutɨmanto Anɨtuye yofe ho'nomayo'ne ole ulɨmento,
LUK.2.29	U, Hwe Engofo, kɨko hungkuno ntɨmentohinoso olohonta ne imokohino.
LUK.2.29	Oso'no ngko jɨje syoho kilohofiyo sohwo'ni hungkuno sɨmo'mo ntɨmentohino hopaso ngko sɨmeho wopɨngo'njo hwo'ni wape'nɨmonnoho.
LUK.2.30	Hwapɨngoso ngko nje tɨmo'nji oso hwomu nakumo asomo netɨmayo'ne kɨko uhwosopo'mentohino sohumo nto uhwonɨngkohono.
LUK.2.31	Kɨko olo huhwo lohumo emokosyohumanji hwe moya'mi temtitofo kengo kengo hopi'nonohino somne'no utɨhwa'nyopo ujo nto ehontojwasyohino.
LUK.2.32	Kako huhwo sohwo pomponaho hopa a'amu hopi'nonohino somo lɨsyɨhwosi kako jɨje yahino wopɨngoso utɨhwamte hweho.
LUK.2.32	Jɨje yofe engo so'nji jɨje yokumpohn'nyo engo so'nji a'amu Isɨlael somo utɨhwamontonoho.
LUK.2.33	Simeyoun ose ulahonɨngki Jisasɨye kanɨngkwohwo'ya'u yo'mayo Jisasɨmne'no ulɨmentiso so'no upa'nonji yomo yonji huno pi'nɨngo engo syafɨhu'mentisiyefoho. 
LUK.2.34+LUK.2.35	Simeyoun Jisasɨye kanɨngkwohwo'ya'umo hungkuno wopɨngo'njo aho ulonjimokonto osopo kako kona'wohi Maliyamo ole ulɨmento,
LUK.2.34+LUK.2.35	Olo hwomu lohumne'no kɨko tango mɨkunɨmposo wotɨpema'monnoho.
LUK.2.34+LUK.2.35	Hwapɨngoso a'amu Isɨlael pi'nɨngoso hwomu lohumo uhwonɨngkuji nakwolaho wolantɨfeho.
LUK.2.34+LUK.2.35	Ose lɨfijo so'no hofɨko nɨhu'nahone nowahupitnnefoho.
LUK.2.34+LUK.2.35	I oseso a'amu nom'ne pi'nɨngoso hofɨko olo hwomu lohumne'no yokumpohn'nyo lohofɨkuji sɨmonyo ifitnnefoho.
LUK.2.34+LUK.2.35	Kako a'amufe sɨmeho mo'mo yo'mayo huno mnawojoso utɨhwa'nyopo ujo wehontojwahumontonoho.
LUK.2.34+LUK.2.35	Maliyamo ose ulɨmentisofoho.
LUK.2.36+LUK.2.37	A'mu fisimo Anɨtu hungkuno uyahonɨngki lɨmojosi osopo humamentisofoho. Kakoe yofeso Anafoho. Kanɨngkwohwoe yofeso olenoho. Feenuelɨyoho. Kako Asyafe temtitofo mta'angiyoho. Kako nɨhu'no a'maniyoho. Hohonta kako hwehumo uma'nonto hwehwo'nji soswo aho fehohnjo hopinono nom'ne mta'ni hufa'u humamentisiyo sohonta hwehwo poyo pe'nɨngkahonɨngki a'musi kako'nohini nohumentanɨngki soswo 
LUK.2.38	Oso hohosohonta kako hisi Jisasɨmo u'manto Anɨtumo isamoyoka ulɨmentisofoho. Kako a'amu ango Jelusalem humamotofoso Anɨtu kako ngko hwe anga'no sekumo asomo setɨmayo'ne uhwatɨmonnoho lɨmentiso sohumne'no hontohumentanɨngkofo somo oso hwomu huhwo sohumne'no hungkuno lujɨmo'mentisofoho.
LUK.2.39	Yo'mayo honɨngkano hungkuno wo'nnyo somo ito'no nto inɨngkawenji Jousepɨ'ya'u siko hwaho Ngkalili sikoe ango we'e Nasaletnne'no umentisiyefoho. 
LUK.2.40	Hwomu sohwo kako engo wento yokumpohn'nyo manto kako huno engo tɨpema'mentisoso hi'njo hweho. Anɨtuye hitoho engoso kakimo wo'mentisofoho.
LUK.2.41	Soswo huhwo huhwi Jisasɨye kanɨngkwohwo'ya'u siko ango Jelusalem sopo oso Anɨtu A'amu Isɨlael somo Uyakolo'mentiso somne'ne Syafɨsiyo sɨkuno engo 
LUK.2.42	Jisas kakoe soswo aho hufa'u hopi'nono sɨfe mta'ni hufa'u uyokolofahonɨngki kako hofɨko'nji oso Sɨkuno Engo somne'no sɨmotofo hopaso sɨmentohofofoho.
LUK.2.43	Oso Sɨkuno Engoso moi'wo imo'nɨngkahonɨngki hofɨkoe ango pone'no asomo womentohofofoho. Kanɨngkwohwo'ya'u ango pone'no ko wahonɨngki Jisas kako Jelusalem humohumantisofoho. Osohonta kanɨngkwohwo'ya'u Jisas siko'nji mohumayo so'no huno mosyafɨhu'mmentisiyefoho. 
LUK.2.44	O'o, huno ole syafɨhu'mentisi, Jisas kako nom'ne hwomu hwanji emoyalokwofo syafɨsyonji mofehi'nyo anga'no Jisas ane siko'nohini emoyɨmentisiyefoho. Mofehi'nyo moi'wo imo'nɨngkahonɨngki kanɨngkwohwo'ya'u siko Jisasɨmne'no sikoe a'amu'njo so'mo hafɨhafe wonyopi tɨpementisiyefoho. 
LUK.2.45	Siko motɨpemayo'njo yonji siko ango Jelusalemne'no asomo nosonji hafɨhafe ne'no tɨpmmentisiyefoho. 
LUK.2.46	Sɨkuno hufa'u sɨhune memjaofahonɨngki Jisas kako Anɨtuye tajo ango engo somo nohumentanɨngki uhwonɨma'nɨmentisiyefoho. Kako a'amu honɨngkano hungkuno lutɨhwamotofo sohwanji humamentohofofoho. Jisas hofɨkoe hungkunomo upa'nonto yo'mayo hofɨko ulɨmentohofo so'no hofɨkimo kako aku ulohonɨmentisofoho. 
LUK.2.47	A'amu huhwo sohwa hofɨko Jisasɨye hungkunomo upo'nontɨfi yomo yontɨfi kakoe huno engo somne'no pisopisaho lɨmentohofofoho. Yo'mayo hungkuno Jisas hofɨkimo aku ulɨmentiso so'no hofɨko wonyoangkafofoho syafɨhu'mentohofofoho.
LUK.2.48	Kanɨngkwohwo'ya'u siko Jisasɨmo notɨpɨhwononji kakoe hungkunomo upa'nonji siko hiya'u yomo yonji pisopisaho lɨmentisiyefoho. Maliya Jisasɨmo ulɨmento, Olo hwomu lohwo sohwosi peho'no humahnno. Nekwo kikine'no hafɨhafe we'e motɨpeeloku yɨhwoyo. Kɨko nekumo me-ejo'njo imahnno so'no nekwoe sɨmeho tango we'yo'maho. 
LUK.2.49	Ose ulahonɨngki kako ulɨmento, Siko ngkine'no peho'no ntopeentɨkusiyo. Ngko nje Mpohwoe ango lomo humayoso hoponoho. Siko huno ose maseyotaho. 
LUK.2.50	Ose ulahonɨngki siko oso hungkuno hwapɨngo ne so'no huno mosyafɨhu'mmentisiyefoho. 
LUK.2.51	Oseso Jisas kako kanɨngkwohwo'ya'u'nji asomo nowentɨfi hofɨkoe ango Nasalet u'mofamentohofofoho. Osopo Jisas kako nohumanto kanɨngkwohwo'ya'uye hungkunomo haloho'no upo'mojo hweho. Maliyasi kako oso yo'mayo hiso'no kakoe sɨmeho mo'mo mnawo'mojofoho.
LUK.2.52	Jisas kako engo wento kakoe huno wopɨngoso engo imo'nɨmentisofoho. A'amu hopi'nonohino so'nji Anɨtu huhwo'nji Jisasɨmo uhwonɨmentohofoso wopɨngo uhwonɨmentohofofoho.
LUK.3.1	Hwe engo yofe hwofilo'nnyo'njo Taipeliyos Sisa sohwo kako hwaho hopi'nono mokosyohumentanɨngki soswo aho hopi'nono sɨfe nom'ne mta'ni osofosofahu'no uyakolo'mentiso sohonta olo a'amu hwaho we'e we'e mokosyohumamojo sohwa kakimo enjwa'mo humamotofofoho. Pountiyos Pailot kako hwaho Jutiya sopo mokosyohumamojo hweho. Oso hohosohonta Helout kako hwaho Ngkalili mokosyohumamojofoho. Kola'wehwo Filip sohwo hwaho Ituliya'nji Tɨlakounitisɨ'njimo mokosyohumamojo hweho. Osohonta Laiseniyas kako hwaho Apilene mokosyohumamojo hweho. 
LUK.3.2	Oso hohosohonta Anasɨ'nji Kaiyofasɨ'nji siko a'amu Anɨtuye tajo ango engo mokosyohumayo syoho somne'no yofe engo'njo imo'nɨmentisiyefoho. Oso hohosohonta Joun, Sekolaiya sohwoe hwomu sohwo, kako a'amu mohumunyopo humamojo sohumo Anɨtu kakoe hungkuno uyɨmentisofoho. 
LUK.3.3	Oseso Joun kako oso hwaho Mijo Joutan ajwo sopo nowakento nowekaponto yonto kako a'amu oso hopo soponjo somo Anɨtuye hungkuno lutɨhuku'mo'mentisofoho. Ole ulɨmento, Sekwo sekwoe honɨngkano wonyo somne'no hohujo ikinjaofɨkujo'no Anɨtu kako sekwoe wonyo hiso wae yasemofɨhwoso'no ngko mijo wakiyosema'mo. Ose ulɨmentisofoho. 
LUK.3.4	Joun ose imentiso pa'nyoso hohonta Anɨtu kako Aisaiyamo hungkuno uyahonɨngki iyoswomo ole mtɨ'mokumento,
LUK.3.4	Hwaho a'amu mohumunyo fi'mo hwe fihwoe mampaho engo ole ho'nɨmento,
LUK.3.4	Hwe Engo sohumne'no honɨngkano ito'no fehumamno.
LUK.3.4	Kakoe hano emoyo'ne so'no honɨngkano hiso ito'no mɨhwatɨmno.
LUK.3.5	Huyo so'mo ijakipokipe walohopɨfe.
LUK.3.5	Hwofɨki'nyo engo so'nji mno ijisangkisanjo weehufe.
LUK.3.5	Honɨngkano ikito'nnyo somo ito'no womuhwatɨfe.
LUK.3.5	Honɨngkanopo sojo ipmpɨngo wo'nnyoso womehu'meeopɨfe.
LUK.3.6	Ose ikujo'no hwe moya'mi hopi'nono hofɨko oso hwe Anɨtu asomo netɨmayo'ne uhwatɨmonte'no yalokunjo sohumo uhwonantɨfeho.
LUK.3.6	Aisaiya oso hungkuno mtɨ'mokumentisofoho.
LUK.3.7	Hwe moya'mi pi'nɨngo engo mijo wokiyonemano lontɨfi hofɨko Jounɨmo u'ma'mentohofofoho. I'mofopahonɨngkofi Joun hofɨkimo ulɨmento, Sekwo homa mehomi soku tɨhwo selɨmasoto. Anɨtu a'amufe wonyo honɨngkano somne'no tohino mɨkunɨmposo uyo somne'no i'waho fiyɨmno. Ose tɨhwo selahonɨngki nɨ'mahofo kulo. 
LUK.3.8	Sekwoe honɨngkano wonyo somne'no hohujo ukinjaofano lɨfijo'manji e'wano yahino wopɨngo'nohini utɨhwa'nyopo fiyɨmno. Sekwo ole nohnnɨngkutoho. Nakwo Apɨlohamɨye imu hn'nɨmo oso tohino engo hiso mone'manehoho. Ose nohnnɨngkutoho. Ngko hungkuno nehopi'nohino waselɨmonne'no yohono. Olo sojo loso Anɨtu kako Apɨlohamɨye imuhwa wamtɨ'mokumo loso'manji kako hopoeno wamtɨ'mokumontonoho. 
LUK.3.9	Anɨtu kako iyomo mɨngo lofo'ne iwa'mɨngo ikafe'mo mokosyalohofoho. Iyo ipisayo wopɨngo minto'nyo'njo somo nolofehwosi tohomo wolofae'mtonoho.
LUK.3.10	Ose ulahonɨngki hofɨko Jounɨmo ulohonɨmentohofi, Oso hungkuno nalohino hiso'no nakwo pipi yanehwono. 
LUK.3.11	Ose ulahonɨngkofi kako ulɨmento, Hwe manji'mofo hufa'u'njo sohwo kako hwe fihwo manji'mofo'ne'no umofonyo inyo sohumo anga'no uyono. Oso pa'nyoso a'amu wosopayo wo'nnyo sohwo kako nom'ni hwamo uyono. Ose ulɨmentisofoho.
LUK.3.12	A'amu hamniyoho ho'nasyontɨfe mawo'nɨngkohofo a'amu fehohnjo sohwa mijo wokiyonemano lontɨfi Jounɨmo u'mantɨfi ulɨmentohofi, Nakwoe Lonetɨhwayo sohwosi nakwo sohwona'ni pipi yanehwono. 
LUK.3.13	Ose ulahonɨngkofi ulɨmento, A'amu nakwoe hwaho mokosyohumayo sohwa hamniyoho mayo'ne hungkuno yano sejapɨwo'nɨngkohofo soponohini a'amu mta'ni mapmno. Sekwo nom'ne hamniyoho nakwo'ne womano ose syafɨsyɨkutoho.
LUK.3.14	A'amu itokuso'njo fehohnjo sohwa Jounɨmo ulɨmentohofi, I, nakwo pipilo. Nakwo peho uyantanto. Ose ulahonɨngkofi kako ulɨmento, Sekwo a'amu mta'ni hamniyoho mayo'ne hwasyo hungkuno mjɨlɨkutoho. Sekwo a'amu somo siki ikujoho ufonjɨkutoho. Sekwoe hwe engo sohwo hamniyoho sejapɨwo'nɨngkiso somne'nohini sekwo sɨmeho wopɨngo wasemo'nono. Nom'ne hamniyoho so'ne'no jomo ulɨkutoho. Ose ulɨmentisofoho.
LUK.3.15	A'amuso Jounɨye hungkunomo upa'nontɨfi hofɨko hofɨkoe hi ulɨkofahonɨngki huno pi'nɨngo syafɨsyontɨfi ole hnnɨmentohofi, Olo hwe lohwo Anɨtu olo hwaho lopone'no uhwatɨmo lɨmentiso sohwolɨkeno. 
LUK.3.16	Ose hnnɨngkahonɨngkofi Joun ulɨmento, Ngko sekumo mijo'nohini kiyosemawo'nɨngkohono. Hwangku hwe nom'ne fihwo kakoe yokumpohn'nyoso nje yokumpohn'nyomo yakolo'nnyo sohwo wapmmontonoho. Ngko sohwo'ni oso hwe huhwo sohwoe yofe engo so'no ngko kakimo momayo ulohofiyo hwo'nyoho. Kako nopɨhwosi kako sekumo mijo'nohini makiyosemanehoho. O'o, kako Anɨtuye Towahuno Wopɨngo sohwo'nji toho'nji wokiyosema'montonoho. 
LUK.3.17	Kako hwaho mno ijiyo'neso mokosyohumunyo hweho. Kako hwaho mno ijɨhwosi wosopayoso ijomahwosi pahoso wae yaofɨhwosi wosopayo neso kakoe angomo woho'nahumontonoho. Pahoso toho masɨmpe'nyo ne'no sijɨwo'nɨngkiso somo woho'nae'montonoho.
LUK.3.18	Oso pahnnɨmo hungkuno ulonto kako nom'ne hungkuno pi'nɨngo engo oso pa'nyoso a'amufe hunomo ufohotofo'ne Anɨtuye hungkuno wopɨngoso lutɨhwamojo hweho.
LUK.3.19	Tɨfi no'mo nom'ne sɨkuno somo hwe yofe engo'njo Helout kako hwaho mokosyohumayo sohwo kako konɨngkwa'wehwoe ape Heloutiyasɨmo hufo ma'mentiso so'nji nom'ne honɨngkano wonyo pi'nɨngo engo imentiso so'ntnne'no Joun kako Heloutɨmo yoka hungkuno ulɨmentisofoho. 
LUK.3.20	Oso hiso'no Helout kako nom'ne wonyo engo imentisoso olenoho. Kako Jounɨmo impo'angomo impe intofahumentisofoho.
LUK.3.21	Sɨkuno fihwi hwe moya'mi pi'nɨngo engo somo Joun kako mijo nto kiyomanto humohumantohofofoho. Osohonta Jisas kako Jounɨmo u'mahonɨngki Joun Jisasɨmo mijo kiyoma'mentisofoho. Moi'wo nto kiyomahonɨngki Jisas kako Mpohumo jomo ulontanɨngki ahwomo mtampo'mentisofoho. 
LUK.3.22	Ahwomo nomtompeehonɨngki Anɨtuye Towahuno Wopɨngo sohwo yɨhufo ntolofiyo hopa ponto Jisasɨmo wekehumapmmentisofoho. Oso hohosohonta ahwomo mta'ni ole ho'nɨmento, Kɨko nje Hwomu sohwohnne'no ngko sɨmeho wopɨngo mɨkunɨmposo kijopalokweno. Kɨko yo'mayo wopɨngo iwo'nɨngkino so'no nje sɨmeho wopɨngo nɨmo'nantofoho.
LUK.3.23	Jisas kakoe soswo 
LUK.3.23	Jousepɨye kanɨngkwohwoe yofeso Heliyoho.
LUK.3.24	Heliye kanɨngkwohwo sohwo Motatɨyoho.
LUK.3.24	Motatɨye kanɨngkwohwo sohwo Lifaiyoho.
LUK.3.24	Lifaiye kanɨngkwohwo sohwo Melɨkiyoho.
LUK.3.24	Melɨkiye kanɨngkwohwo sohwo Janaiyoho.
LUK.3.24	Janaiye kanɨngkwohwo sohwo Jousepɨyoho.
LUK.3.25	Jousepɨye kanɨngkwohwo sohwo Mototiyasɨyoho.
LUK.3.25	Mototiyasɨye kanɨngkwohwo sohwo Amousɨyoho.
LUK.3.25	Amousɨye kanɨngkwohwo sohwo Nahomɨyoho.
LUK.3.25	Nahomɨye kanɨngkwohwo sohwo Esɨliyoho.
LUK.3.25	Esɨliye kanɨngkwohwo sohwo Nakaiyoho.
LUK.3.26	Nakaiye kanɨngkwohwo sohwo Matɨyoho.
LUK.3.26	Matɨye kanɨngkwohwo sohwo Mototiyasɨyoho.
LUK.3.26	Mototiyasɨye kanɨngkwohwo sohwo Semenɨyoho
LUK.3.26	Semenɨye kanɨngkwohwo sohwo Jousekɨyoho.
LUK.3.26	Jousekɨye kanɨngkwohwo sohwo Joutafoho
LUK.3.27	Joutafe kanɨngkwohwo sohwo Jouananyoho.
LUK.3.27	Jouananye kanɨngkwohwo sohwo Lesafoho.
LUK.3.27	Lesafe kanɨngkwohwo sohwo Selepapelɨyoho.
LUK.3.27	Selepapelɨye kanɨngkwohwo sohwo Siyalɨtiyelɨyoho.
LUK.3.27	Siyalɨtiyelɨye kanɨngkwohwo sohwo Neliyoho.
LUK.3.28	Neliye kanɨngkwohwo sohwo Melɨkiyoho.
LUK.3.28	Melɨkiye kanɨngkwohwo sohwo Atiyoho.
LUK.3.28	Atiye kanɨngkwohwo sohwo Kousamɨyoho.
LUK.3.28	Kousamɨye kanɨngkwohwo sohwo Elɨmotamɨyoho.
LUK.3.28	Elɨmotamɨye kanɨngkwohwo sohwo Elɨfoho.
LUK.3.29	Elɨfe kanɨngkwohwo sohwo Jousyɨwafoho.
LUK.3.29	Jousyɨwafe kanɨngkwohwo sohwo Eliyesafoho.
LUK.3.29	Eliyesafe kanɨngkwohwo sohwo Joulimɨyoho.
LUK.3.29	Joulimɨye kanɨngkwohwo sohwo Matatɨyoho.
LUK.3.29	Matatɨye kanɨngkwohwo sohwo Lifaiyoho.
LUK.3.30	Lifaiye kanɨngkwohwo sohwo Simeyounyoho.
LUK.3.30	Simeyounɨye kanɨngkwohwo sohwo Jutafoho.
LUK.3.30	Jutafe kanɨngkwohwo sohwo Jousepɨyoho.
LUK.3.30	Jousepɨye kanɨngkwohwo sohwo Jounamɨyoho.
LUK.3.30	Jounamɨye kanɨngkwohwo sohwo Elaiyakimɨyoho.
LUK.3.31	Elaiyakimɨye kanɨngkwohwo sohwo Meleyafoho.
LUK.3.31	Meleyafe kanɨngkwohwo sohwo Menafoho.
LUK.3.31	Menafe kanɨngkwohwo sohwo Matotafoho.
LUK.3.31	Matotafe kanɨngkwohwo sohwo Natanɨyoho.
LUK.3.31	Natanɨye kanɨngkwohwo sohwo Ntefitɨyoho.
LUK.3.32	Ntefitɨye kanɨngkwohwo sohwo Jesiyoho.
LUK.3.32	Jesiye kanɨngkwohwo sohwo Oupetɨyoho.
LUK.3.32	Oupetɨye kanɨngkwohwo sohwo Mpouasɨyoho.
LUK.3.32	Mpouasɨye kanɨngkwohwo sohwo Salɨmounɨyoho.
LUK.3.32	Salɨmounɨye kanɨngkwohwo sohwo Nasounyoho.
LUK.3.33	Nasounɨye kanɨngkwohwo sohwo Aminotapɨyoho.
LUK.3.33	Aminotapɨye kanɨngkwohwo sohwo Atɨminɨyoho.
LUK.3.33	Atɨminɨye kanɨngkwohwo sohwo Aniyoho.
LUK.3.33	Aniye kanɨngkwohwo sohwo Hesɨlounɨyoho.
LUK.3.33	Hesɨlounɨye kanɨngkwohwo sohwo Pelesɨyoho.
LUK.3.33	Pelesɨye kanɨngkwohwo sohwo Jutafoho.
LUK.3.34	Jutafe kanɨngkwohwo sohwo Jekoupɨyoho.
LUK.3.34	Jekoupɨye kanɨngkwohwo sohwo Aisakɨyoho.
LUK.3.34	Aisakɨye kanɨngkwohwo sohwo Apɨlohamɨyoho.
LUK.3.34	Apɨlohamɨye kanɨngkwohwo sohwo Tilafoho.
LUK.3.34	Tilafe kanɨngkwohwo sohwo Nahoulɨyoho.
LUK.3.35	Nahoulɨye kanɨngkwohwo sohwo Selokɨyoho.
LUK.3.35	Selokɨye kanɨngkwohwo sohwo Leuyoho.
LUK.3.35	Leuye kanɨngkwohwo sohwo Pelekɨyoho.
LUK.3.35	Pelekɨye kanɨngkwohwo sohwo Epafoho.
LUK.3.35	Epafe kanɨngkwohwo sohwo Syelafoho.
LUK.3.36	Syelafe kanɨngkwohwo sohwo Kainanɨyoho.
LUK.3.36	Kainanɨye kanɨngkwohwo sohwo Apakɨsatɨyoho.
LUK.3.36	Apakɨsatɨye kanɨngkwohwo sohwo Syemɨyoho.
LUK.3.36	Syemɨye kanɨngkwohwo sohwo Nɨwafoho.
LUK.3.36	Nɨwafe kanɨngkwohwo sohwo Lamekɨyoho.
LUK.3.37	Lamekɨye kanɨngkwohwo sohwo Metuselafoho.
LUK.3.37	Metuselafe kanɨngkwohwo sohwo Inoukɨyoho.
LUK.3.37	Inoukɨye kanɨngkwohwo sohwo Jaletɨyoho.
LUK.3.37	Jaletɨye kanɨngkwohwo sohwo Mahololelɨyoho.
LUK.3.37	Mahololelɨye kanɨngkwohwo sohwo Kainanɨyoho.
LUK.3.38	Kainanɨye kanɨngkwohwo sohwo Enousɨyoho.
LUK.3.38	Enousɨye kanɨngkwohwo sohwo Setɨyoho.
LUK.3.38	Setɨye kanɨngkwohwo sohwo Atamɨyoho.
LUK.3.38	Atamɨye kanɨngkwohwo sohwo Anɨtuyoho.
LUK.4.1	Anɨtuye Towahuno Wopɨngo sohwo Jisasɨye sɨmehomo uhumahonɨngki Jisas kako oso Mijo Joutan nulɨko'mahonɨngki Anɨtuye Towahuno Wopɨngo sohwo Jisasɨmo hwaho wonyo a'amu mohumunyo sopone'no ipemotawomentisofoho. 
LUK.4.2	Oso hopo sopo Jisas kako ne'no nohumentanɨngki Seten kako Jisasɨmo yamofo ulohofontanɨngki sɨkuno 
LUK.4.2	Oso hohosohonta Jisas kako wosopayo manyo'njo humamojo sohwo kako mijoho engo pe'nɨmojofoho. 
LUK.4.3	Seten kako Jisasɨmo u'manto ulɨmento, Kɨko Anɨtuye Hwomu Nehwosɨ'manji olo sojo lomo hungkuno ulohojo'no wopayo umo'nono. 
LUK.4.4	Ose ulahonɨngki Jisas ulɨmento, Anɨtuye hungkuno ole nalɨwo'nɨngki,
LUK.4.4	A'amu wosopayo'nohini nɨngkuhwoso sohwo kako ito'no mohumanehoho.
LUK.4.5	Ose ulahonɨngki Seten kako Jisasɨmo hwofɨki'nyo pone'no sɨhwojamentisofoho. Osopo nta'ni Seten kako hwaho hopi'nonohino a'amu yofe engo'njo sohwa mokosyohumawo'nɨngkohofoso Jisas uhwonono lonto nɨhu'no komo'no ujo ehontojwahumentisofoho. 
LUK.4.6+LUK.4.7	Oseso Seten Jisasɨmo ulɨmento, Kɨko ngkine'no hwomtame ntohofohojo'no ngko oso hwaho hopi'nonohino somo mokosyohumayo'ne yokumpohn'nyo so'nji yofe engo so'nji kikimo wokijapmmonne'no yohono. Yo'mayo uhwonɨngkohino loso nje'nohinofoho. Ngko hwe fihumo uyɨmo lɨme'manji ngko huhwo sohumo uyɨmo lɨmeso hoponoho. Kɨko ngkine'no hwomtame wantoho'monntaho. 
LUK.4.8	Ose ulahonɨngki Jisas ulɨmento, Anɨtuye hungkuno ole nalɨwo'nɨngki,
LUK.4.8	Kɨko jɨje Hwe Engo Anɨtu kakine'nohini hwomtame ulohofo.
LUK.4.8	Kakine'nohini syoho ulohofiyɨmno.
LUK.4.8	Ose ulɨmentisofoho.
LUK.4.9	Osohonta Seten kako Jisasɨmo Jelusalemmjo Anɨtuye tajo ango engo yokintaho sopo sɨhumojawento ulɨmento, Kɨko Anɨtuye Hwomu hwosɨ'manji kɨko olopo nta'ni filɨkofamofo. 
LUK.4.10	Ose ulɨkwato lohofonto ulɨmento, Anɨtuye hungkuno ole nalɨwo'nɨngki,
LUK.4.10	Anɨtu kako kakoe a'amu ahwomomjo somo uluhwoso'no hofɨko kikimo hofiyo wokufo'mantɨfeho.
LUK.4.11	Hofɨko jɨje ahomo aho kumakukuji jɨje sɨfemo sojo mentofomatnnohino.
LUK.4.11	Tohinoso nɨhu'no momatnnohino.
LUK.4.12	Ose ulahonɨngki Jisas ulɨmento, Anɨtuye hungkuno ole wo'nnyofoho.
LUK.4.12	Kɨko jɨje Hwe Engo Anɨtu sohumo yamofo nulohofohotoho.
LUK.4.13	Ose ulahonɨngki Seten kako Jisasɨmo yo'mayo yamofoso moi'wo ulohofonto kako nom'ne sɨkunomo Jisasɨmo apa'no yamofo uloho'mne'ento uhwatɨ'mo'mentisofoho.
LUK.4.14	Jisas kako hwaho Ngkalili sopone'no asomo umentisoso kako Anɨtuye Towahuno Wopɨngofe yokumpohn'nyoso hi'njohwo umentisofoho. Oso hwaho Ngkalili hopo soponjo ango so'meemne'no yo'mayo hungkuno Jisasɨne'no ho'nɨngkamentisofoho. 
LUK.4.15	Jisas kako tajo ango we'e somo humanto Anɨtuye hungkuno lutɨhwawo'nɨngkahonɨngki hofɨko oso hungkuno homo somo upa'nontɨfi kakoe yofe ho'noma'mentohofofoho.
LUK.4.16	Jisas kako we'e sohwo humamojo ango Nasalet sopo kako engo wento oso hopo sopo humamentisofoho. Jisas kako oso ango we'e sopo asomo wento kako sɨkuno iyoho humayo somo Anɨtuye tajo ango we'e somo syuwo'nɨmojo somne'no humentisofoho. Oso ango homo somo a'amu humentohofo somne'no Anɨtuye hungkuno atofo ujo'ne Jisas lɨkofa loho'mentisofoho. 
LUK.4.17	Nolohofahonɨngki hofɨko oso hungkuno Anɨtu Aisaiyamo uyahonɨngki iyoswomo mtɨ'mokumentisoso Jisasɨmo uyɨmentohofofoho. Jisas kako iyoswo hiso nomanto fisaku'mentisoso kako hungkuno ole mtɨ'mokinyoso tɨpema'mento,
LUK.4.18	Anɨtuye Towahuno sohwo kako ngkimo nɨhumanto ngkimo Anɨtuye hungkuno wopɨngo a'amu yo'mayo somne'no umofonyo iwo'nɨngkohofo somo ujo'ne nɨhwosopo'mentisofoho.
LUK.4.18	Olo kakoe hungkuno hiloso ujo'ne nɨhwatɨmentiso hwo'nyoho.
LUK.4.18	Sekwo a'amu impo'angomo into'nawotofo soku sekumo impo'ango somta'ni ngko isɨhutofosemahm'me'no sekwo fohumpopmno.
LUK.4.18	Sekwo a'amu tɨmpi'nyo soku apa'no tɨmo fohonɨmno.
LUK.4.18	A'amu yo'mayo tango u'mantesomo ngko sekwoe syoho nohayo semokiyo'ne lonɨhwatɨmentiso hwo'nyoho.
LUK.4.19	Anɨtu kako kakoe a'amu ne somo asomo utɨmayo'ne sɨkuno somne'no ujo'ne lonɨhwatɨmentiso hwo'nyoho.
LUK.4.20	Jisas ose ulonto kako iyoswo homo somo popojonto hwe iyoswo hiso mokosyohumawo'nɨngkiso sohumo uyonto kako ampo humamentisofoho. Tajo ango we'e somjo a'amuso hofɨko Jisasɨmo tɨmo yokumpohn'nyo humuhwontohumantohofofoho.
LUK.4.21	Oseso Jisas kako kakoe hungkuno lutɨhwayoso loma'mentisofoho. Ole ulɨmento, Oso Anɨtuye hungkuno mtɨ'mokinyo somjo seloheso sekwo nupa'nɨngkohofoso ne imo'nalofoho. 
LUK.4.22	Jisasɨye hungkuno homo somo upa'nontɨfi yomo yontɨfi hofɨko kakoe hungkuno wonyoangkafo somne'no huno pi'nɨngo syafɨsyontɨfi kakoe yofe ho'nomantɨfi hnnɨmentohofi, Olo huno wopɨngo loso pipi tɨpema'masoto. Kako Jousepɨye hwomu hwolaho.
LUK.4.23	Ose hnnɨngkahonɨngkofi Jisas hofɨkimo ulɨmento, Ngko huno niyohoho. Sekwo olo hungkuno hohonta lɨmotofo loso ngkimo wontantɨfeho. A'amu somo wopɨngo imokuhwajɨwo'nɨngkino sohwosi kɨko kakwo'yohwo sohwosi wopɨngo hmmokinyo. Hungkuno yolohoso ole wontantɨfeho. Yo'mayo yahino wonyoangkafo kɨko ango Koponeyam humanji imotnno so'no nakwo nto upa'nɨmalohwone hopaso kɨko olo jɨje hwapɨngo loponjo a'amu hn'nɨmo fonalohofo. 
LUK.4.24	Ose ulonto ulɨmento, Ngko hungkuno nehopi'nohino waselɨmonne'no yohono. A'amumo Anɨtu hungkuno uyahonɨngki lɨmojo sohwoe a'amu hwapɨngoponjoso hofɨko kakoe hungkuno somo ito'no minɨngkawo'nɨngkiyohofo. 
LUK.4.25	U, nehopi. Hohonta Ilaija kako hwaho Isɨlael humamojo sohonta ifoyo masiyo'njo ne'no nohumentanɨngkofi soswo hufa'u sɨhune hamno aho fehohnjo hopi'nonohino nom'ne mta'ni anga'no uyakolo'mentisofoho. Oso hohosohonta mijoho mɨkunɨmposo i'mofopahonɨngki apɨwojo sofa pi'nɨngo oso hwaho Isɨlael sopo humamentohofofoho. 
LUK.4.26	I oso'no Anɨtu kako Ilaija sohumo kako kakoe hwapɨngo Isɨlael sopo apɨwojo fisimo ufo'mayo'ne uhwatɨmentiso'maho. O'o, Anɨtu kako hwaho Saitoun ango Salefat oso ponjo apɨwojo anga'nohino simne'no yo'mayo wonyoangkafo a'amu miyɨwo'nɨngki yohofoso ulohofone'ento uhwatɨmentisofoho.
LUK.4.27	U, nom'ne hungkuno mne'no fɨsyafɨsyo. Hohonta Ilaisa Anɨtu mta'ni hungkuno lutɨhwa'mojo sohwo humamojo sohonta oso hwaho Isɨlael sopo a'amu uyo nɨhu'no wonyoso pi'nɨngo engo'njo humamotofofoho. I oso'no Ilaisa kako kakoe hwapɨngoponjo a'amu somo wopɨngo umokumentiso'maho. O'o, kako hwe anga'no hwaho Siliyanta'ango Naman sohumnohini wopɨngo umokumentisofoho.
LUK.4.28	Jisas ose ulahonɨngki a'amu oso tajo ango homo somo humohumantohofo a'amuso hungkuno hiso upo'nantɨfi sɨmeho tohino umnɨmentisofoho. 
LUK.4.29	Hofɨko nolɨkafontɨfi Jisasɨmo aho kompemotawentɨfi ango pone engo somo Jisasɨmo momonyomo uyohotofano lontɨfi kompemotawomentohofofoho. Oso ango antɨme hiso hwofɨki'nyo yokintahopo molinyofoho. Oso hwofɨki'nyo sopo nohumantɨfi Jisasɨmo ho'nomehwasi woho'naofano lontɨfi ko imentohofoso 
LUK.4.30	Jisas kako hofɨko'njo ajwo'mo womentisofoho.
LUK.4.31	Jisas kako hwaho Ngkalili ango Koponeyam ne'no umentisofoho. Osopo nohumanto kako sɨkuno iyoho humayo somo a'amu pi'nɨngo somo Anɨtuye hungkuno lutɨhwamentisofoho. 
LUK.4.32	A'amuso hofɨko kakoe hungkunomo upa'nontɨfi yomo imentohofofoho. Hwapɨngoso a'amu sɨkuno iyoho humayo homo somo hungkuno lɨmotofoso hofɨkoe huno mta'ni majofoho. O'o, nom'ne a'amu ulɨmotofoso ulɨmotofofoho. I, Jisas Anɨtuye huno ne somta'ni hungkuno wopɨngo tɨpemanto yokumpohn'nyo so'nohini lutɨhwamentisofoho.
LUK.4.33	Oso tajo ango we'e homo somo hwe towahuno wonyo'njo fihwo nohumanto kako mango mohm'no ole ulɨmento, 
LUK.4.34	Hoe, Jisas Nasaletnnta'ango sohwosi, kɨko nakumo peho wonaloho'mne'no sopalokuno. Kɨko nakumo wonyo wonamokumonne'no losopalokuno. Ngko kikine'no huno niyohoho. Kɨko Anɨtuye Hwomu Wopɨngo Ne hwosoho. 
LUK.4.35	Ose ulahonɨngki Jisas kako towahuno wonyo sohumo yoka ulɨmento, Mampi'nyo fosyohumaho. Kɨko olo hwe lohumo ulɨko'maho. Ose ulahonɨngki towahuno wonyo huhwo sohwo kako hwe sohumo a'amu pi'nɨngo'njo sopo hwahopo yohotofasyonto ulɨko'manto hwe sohumo nom'ne tohino muyo'njo imentisofoho. 
LUK.4.36	A'amu ose uhwonontɨfi yomo engo yontɨfi hofɨko mjahnnɨmmentohofi, Olo hungkuno yokumpohn'nyo hiloso peho hungkuno ulahonɨngki humpehofo towahuno wonyo sohwafo. Ose hnnɨmentohofofoho. 
LUK.4.37	Oseso Jisasɨmne'no hungkunoso ango'meemne'no ho'nɨmentisofoho.
LUK.4.38	Jisas kako oso tajo ango somta'ni swaponto Saimounɨye angomo humentisofoho. Saimounɨye konemi siye a'apahoso tohohmtnno mɨkunɨmposo'njoho. Oso hiso'no hofɨko Jisas oso a'mu simo ufo'mayo'no joho lutɨma'mentohofofoho. 
LUK.4.39	Jisas kako a'musi fosyowentanjo sopo lohofawento kako a'apaho tohohmtnno hwapɨngo sohumo yoka ulɨmento, Kɨko mpano. Ose ulahonɨngki kakoe a'apaho tohohmtnnoso moi'wo imo'nɨmentisofoho. Moi'wo imo'nɨngkahonɨngki a'musi kako komo'no nolɨkafonto a'amumne wopayo iloho humisyofoho.
LUK.4.40	Mofehi'nyo ikwo'mokahonɨngki hwe moya'mi hofɨkoe a'amu mnokino'njo somo Jisasɨ'njo sopone'no motɨhu'mokumentohofofoho. Kako a'amu anga'no anga'nohino homo somo aho kisasyonto kako hwe moya'mi hopi'nonohino somo wopɨngo umokumentisofoho. 
LUK.4.41	Jisas kako hwe moya'mi pi'nɨngo engo somta'ni towahuno wonyo wae yao'mentisofoho. Oso towahuno wonyo hiso hofɨko joho mohm'no ole ulɨmentohofi, Kɨko Anɨtuye Hwomu Ne hwosoho. Ose ulɨmentohofofoho. Hofɨko Jisas Kɨlais sohwo ahwomo mta'ni Anɨtu uhwatɨmentiso hweho huno umentiso so'no Jisas hofɨkimo yoka ulɨmento, Sekwo nom'ne hungkuno ulɨkutoho. Ose ulahonɨngki hofɨko mampi'nyo humamentohofofoho.
LUK.4.42	Imɨngo ne so'nji Jisas oso ango hopo sopo nulɨko'manto hwaho a'amu mohumunyo sopone'no ngko'nohini we'enehwo wohumamo lonto umentisofoho. I oso'no hwe moya'mi hofɨko hafɨhafe tɨpm'mantɨfi u'ma'mentohofofoho. U'mantɨfi yokumpohn'nyo ulɨmentohofi, Kɨko nakumo nonahwotɨ'mofohotoho. Kɨko nakwo Koponeyam lopo wohumentɨhwano. 
LUK.4.43	Ose ulahonɨngkofi kako ulɨmento, A'amu ango'meemjo somo Anɨtu kako wopɨngo wosemokosyohumamte'no yalokunjo so'no ngko hofɨkimo hungkuno wopɨngo hiso wolɨjumo'monne'no yohono. Anɨtu kako oso syoho hiso'no nɨhwatɨmentiso hwo'nyoho. Ose ulɨmentisofoho.
LUK.4.44	Oseso Jisas kako Anɨtuye hungkuno wopɨngoso hwaho Jutiya soponjo tajo ango anga'no anga'nohino somo humolutɨhuku'mofisofoho.
LUK.5.1	Sɨkuno nom'nemo Jisas kako mijo ayo Ngkenesalet 
LUK.5.2	Jisas kako a'amu homo somo uhwononto uhwonɨmentisoso yofayokino we'e hufa'u sohwa'u ifohohosasyonji nowentanɨngki hofekwosa sohwa hofɨko inanɨku ifamiyo ho'yoso mijo yojɨjwontanɨngkofi uhwonɨmentisofoho. 
LUK.5.3	Jisas kako Saimounɨye yofayokino somo kotasonto Saimounɨmo ulɨmento, Yofayokinoso nonje we'enehwo usitofo. Ose ulonto Jisas kako a'amu somo yofayokino mijo sopo wentanjo sopo ampo humanto Anɨtuye hungkuno lutɨhwamentisofoho.
LUK.5.4	A'amu somo lutɨhwa lohofonto Jisas kako Saimounɨmo ulɨmento, Yofayokino mijo ajwo nompone'no motayo. Osopo kɨko jɨje a'amu sohwanji inanɨku ifamiyo ho'yoso mijo ajwo nompo foho'naopmno. 
LUK.5.5	Ose ulahonɨngki Saimoun ulɨmento, Hwe Engofo, olo sɨkwo'miyo lomo nakwo inanɨku ufomeeno lontani syoho yokumpohn'nyo ko yɨhwoneso wonyopi ihwonefoho. Siki iyoho lonkononasiso hwona'nyoho. I oso'no kɨko ntohino so'no ngko inanɨku ifamiyo ho'yoso woho'nao'mne yohono. 
LUK.5.6	Ose ulahonɨngki hofɨko ho'nao'mentohofo hiso inanɨku pi'nɨngo engo ifammentohofoso inanɨku ifamiyo ho'yoso we'enepi wamtɨhupo'monto imentiso so'no 
LUK.5.7	hofɨko nom'ne yofayokino soponjo a'amu sohwamne'no hofɨkimo ufo'mayo'ne joho lutɨma'mentohofofoho. Hofɨko mofone lopo nopontɨfi inanɨku ifamiyo ho'yoso ho'noma'mentohofoso oso yofayokino hufa'u sohwa'umo inanɨku nojaofonto yofayokino sohwa'u mijomo wemotoswamonto imentisofoho.
LUK.5.8	Saimoun Pita kako yo'mayo i'mofapmmentiso somo uhwononto kako Jisasɨye sɨfɨki'nyo so'mo hwomtame ulohofonto ulɨmento, Hwe Engofo, kɨko ngkimo nɨhwotɨ'mofohoji mpano. Ngko hwe wopɨngohwonɨ'maho. Wonyo hwo'nyoho. Ose ulɨmentisofoho. 
LUK.5.9	Hwapɨngoso kako oso inanɨku ifammentohofo somo uhwononto iyoho unɨngkahonɨngki ulɨmentisofoho. Kako'nohinɨ'maho. O'o, a'amu yofayokinopo humohumantohofo huhwanji iyoho imentohofofoho. 
LUK.5.10	Sepetiye hwomu sohwa'u Jemɨsɨ'nji Joun'nji siko Saimoun'nji syoho afa'no imotofo sohwa'u siko huhwa'u uhwononji iyoho imentisiyefoho. Oseso Jisas kako Saimounɨmo ulɨmento, Kɨko iyoho yohotoho. Olo inanɨku ifamehino hopaso kɨko hwangku hwe moya'mi ngko'nji songo ne'no humayo'ne somo utɨmatnne hwosoho. 
LUK.5.11	Ose ulahonɨngki hofɨko yofayokino mitɨmomɨngo no'mo ifohohosasyontɨfi hofɨkoe ho'yango yo'mayoso ulɨko'mantɨfi Jisasɨmo inɨngkamentohofofoho.
LUK.5.12	Jisas kako ango fipo nohumanto uhwonɨmentisoso hwe fihwo a'apaho uyo wonyo'njo sohwo nohumentanɨngki uhwonɨmentisofoho. Oso hwe huhwo sohwo kako Jisasɨmo uhwononto kako Jisasɨye sɨfɨki'nyo'mo ipitofawento hungkuno yokumpohn'nyo ulɨmento, Hwe Engofo, Kɨko ngkimo wopɨngo wanɨmokumo liso'manji jɨje yokumpohn'nyoso hoponoho. 
LUK.5.13	Ose ulahonɨngki Jisas kako aho kisusyonto hwe sohumo ulɨmento, Ou wopɨngo wakumokumonne'no yohono. Kɨko wopɨngo hmmo'nyo. Ose ulɨmentiso so'no oso uyo wonyo huhwo sohwo moi'wo komo'no imo'nɨmentisofoho. 
LUK.5.14	Oso moi'wo imo'nɨngkahonɨngki Jisas hungkuno yokumpohn'nyo ulɨmento, Ngko jɨje a'apaho wopɨngo kumokohe so'no kɨko nom'ne a'amu somo nulohotoho. O'o, kɨko komo'no nowehoji oso a'amu tajo angomjo syoho'njo sohumo jɨje a'apahoso utɨhwaho. Utɨhwahojo'no kɨko oso yahino Mouses netɨhwamentisoso ose hopa fiyo. Kɨko wosopayo yo'mayoso nomahoji hwe huhwo sohumo uyohojo'no kako Anɨtumne'no woho'nasyono. A'amu oso homo somo uhwonɨngkuji jɨje a'apaho uyo wonyoso wopɨngo imo'nɨngkiso so'no huno wosyofɨsyantɨfeho. Jisas ose ulɨmentisofoho. 
LUK.5.15	I Jisas kako ose imentiso hiso'no ango'meemo ho'nɨmmentisofoho. A'amu pi'nɨngo engo oso hungkuno hiso'no upa'nontɨfi ole syafɨhu'mentohofi, Nakwo kakoe hungkuno upo'nɨngkuhwaso'no kako nakumo wopɨngo wonamokumontonoho. Ose syafɨsyontɨfi hofɨko Jisasɨmo u'ma'mentohofofoho. 
LUK.5.16	I oso'no Jisas kako sɨkuno pi'nɨngo engo somo hwaho a'amu mohumunyo sopo nowento kanɨngkwohwo Anɨtumo jomo ulɨmojofoho.
LUK.5.17	Sɨkuno fihumo Jisas kako hwe moya'mi somo Anɨtuye hungkuno lutɨhwentanɨngki a'amu Falisi sohwanji a'amu Jutafe honɨngkano hungkuno lutɨhwamotofo sohwanji hofɨko huhwa humunyoponoho. Oso a'amu huhwo sohwa hofɨko hwaho Ngkalili ango hopo soponta'ango sohwanji hwaho Jutiya ango hopo soponta'ango sohwanji ango Jelusalem soponjo sohwanji hofɨko Jisasɨ'njopo u'mantɨfi humamentohofofoho. Anɨtuye yokumpohn'nyo engoso a'amu mnokino'njo somo wopɨngo umokiyo'ne Jisasɨmo wo'mentisofoho. 
LUK.5.18	A'amu fehohnjoso hofɨko hwe fihwo sɨfe aho pe'nnyo sohumo ijempohopo Jisasɨyepono itokwapmmentohofofoho. Itokwapontɨfi ango ne mo'mo Jisas humentanjo sopo utofosyano lontɨfi ko imentohofoso 
LUK.5.19	hwe moya'mi pi'nɨngo engo ango huhwo sohwi nto uhulo'ofahonɨngkofi hofɨko mitofomoji'mofayo'njo imentohofofoho. Oseso hofɨko ango antɨfepo kotosantɨfi iku'yo fehohnjo nofentɨfi hwe mnokino'njo huhwo sohumo kakoe ijempoho hi'nji antɨfepo nta'ni ango mo'mne'no impe monje intofuyoho'mokumentohofofoho. Oso hwe huhwo sohumo Jisasɨye sɨmanopo meho'nahumentohofofoho. 
LUK.5.20	Jisas kako uhwonɨmentisoso oso a'amu itokwapmmentohofo sohwa hofɨko Jisasɨmo sɨmeho hi'ntnnono yokumpohn'nyo uyahonɨngkofi Jisas uhwononto hwe mnokino'njo sohumo ulɨmento, Nje a'amu sohwosi ngko jɨje honɨngkano wonyoso wae nto yakumofohono.
LUK.5.21	Ose ulahonɨngki a'amu Jutafe honɨngkano hungkuno lutɨhwamotofo sohwanji a'amu Falisi sohwanji Jisasɨye hungkunomo upa'nontɨfi hungkuno pi'nɨngo hnnɨmentohofi, Olo hwe lohwo Anɨtumne'no sitofo ulalokunjo lohwo sohwo tɨhwolo. Nakwo a'amu hwahoponjo hn'nwi a'amufe honɨngkano wonyo wae yɨmofo'neso hopo'maho. O'o, Anɨtu kako'nohino hoponoho. 
LUK.5.22	Ose hnnontanɨngkofi Jisas kako hofɨkoe huno somjo hungkuno so'no huno uyahonɨngki ulɨmento, Ngko Anɨtumne'no sitofo ulalokwe somne'no sekwo huno peho'no syofɨsikomo'nalokwofo. 
LUK.5.23+LUK.5.24	Anɨtu kako ngkimo a'amumo ufo'mayo'ne nɨhwatɨmentiso sohwo'ni olo hwaho lopo a'amufe honɨngkano wonyo wae yaofo'ne yokumpohn'nyoso hi'njo hwo'nyoho. I oso'no a'amu fihwo jɨje honɨngkano wonyo wae weekumo'mo loso sohwoe hungkuno somo ne imo'nyo so'no sekwo sɨmeho mo'mo muhwonɨfitnne kuyoho. Oso yokumpohn'nyo ngko seloheso hi'njo sohwo'ni utɨhwa'nyopo setɨhwahm'me'no hungkuno nom'ne kengoso hwe lohumo ulɨmonne'no yohono. Hofɨkimo ose ulonto kako hwe mnokino'njo sohumo ulɨmento, Kɨko nolɨkafohoji jɨje ijempohoso nomahoji jɨje angopo ne'no mpano. 
LUK.5.25	Jisas ose ulahonɨngki a'amu tɨmo uhwontohumentanɨngkofi oso hwe huhwo sohwo kako komo'no nolɨkafonto kakoe ijempohoso nomanto kakoe ango pone'no nowento kako Anɨtuye yofe engoso ho'noma'mentisofoho. 
LUK.5.26	Oso ango hopo soponjo a'amuso hofɨko uhwonontɨfi hi umo'nɨngkahonɨngki hofɨkoe sɨmeho mo'mo yomo yomo u'mahonɨngki hofɨko Anɨtuye yofe engoso ho'noma'mentohofofoho. Ole lɨmentohofi, Olo wonyoangkafo uhwonɨngkuhwone loso yahino nɨhu'no wonyoangkafofoho. Ose mjalɨmmentohofofoho.
LUK.5.27	Tɨfi sohonta Jisas kako hano emoyonto uhwonɨmentisoso hwe fihwo a'amu mta'ni hamniyoho mayo syoho'njo sohwo kakoe yofe Lifaiyo sohwo nohumentanɨngki uhwononto ulɨmento, Kɨko ngkimo tɨfi nnɨngkape. 
LUK.5.28	Ose ulahonɨngki Lifaiyo nolɨkafonto kakoe yo'mayoso ulɨko'manto Jisasɨmo tɨfi inɨngkamentisoso kakoe inomokomoyo imo'nɨmentisofoho.
LUK.5.29	Lifai kako Jisasɨmne'no kakoe angomo wopayo iloho engo imentisofoho. Oso wosopayo engo hiso'no a'amu mta'ni hamniyoho mayo syoho'njo sohwanji a'amu nom'ne sohwanji Jisas kakoe inomokomoyo huhwanji oso hopo sopo nohumantɨfi wopayo nɨmentohofofoho. 
LUK.5.30	A'amu Falisi sohwanji nom'ne a'amu Falisi huhwa honɨngkano hungkuno lutɨhwayo syoho imotofo sohwanji hofɨko nohumantɨfi a'amu wopayo nontanɨngkofo sohwamo uhwonontɨfi Jisasɨye inomokomoyo sohwamo ulɨmentohofi, Sekwo a'amu mta'ni hamniyoho fehohnjo siki mayo syoho'njo sohwanji a'amu honɨngkano wonyo'njo so'nji wopayoso peho'no nalokwofo. 
LUK.5.31	Ose ulahonɨngkofi Jisas ulɨmento, A'amu mnokino ane'njo wopɨngo humalofoso hofɨko a'amu uyohofahosiyo'njo sohumo mu'mapitnnehofo. O'o, a'amu mnokino'njo so'nohini u'mantɨfeho. 
LUK.5.32	Oso pa'nyoso ngko a'amu honɨngkano wopɨngo'njo hwona'nyoho lɨwo'nɨngkohofo somne'no joho ujo'ne lutɨmayo'ne pmmentohe hwonɨ'maho. O'o, ngko a'amu honɨngkano wonyo'njoso hofɨkoe wonyo somne'no hohujo ikinjaofɨkuji ngkimo nnɨngkape-e'ne joho ujo'ne pmmentohe hwo'nyoho. Ose ulɨmentisofoho.
LUK.5.33	Ose ulɨmentisoso hofɨko Jisasɨmo ulɨmentohofi, Jounɨye inomokomoyo sohwa hofɨko sɨkuno fehohnjo somo hofɨko Mpohumo jomo'nohini ulɨwo'nontɨfi wosopayo hopi'nonohinoso manɨwo'nɨngkiyohofɨhwafoho. I a'amu Falisi sohwafe honɨngkanomo inɨngkawowo'nɨngkohofo huhwanji oso yahinoso iwo'nɨngkohofɨhwafoho. I oso'no jɨje inomokomoyo sohwa hofɨko wosopayo so'nji mijo so'nji nonje nonje'nohino nɨwo'nɨngkohofofoho. 
LUK.5.34	Ose ulahonɨngkofi Jisas kakine'no olo pahnnɨmo hungkuno loso ulɨmento, Hwe fihwo kako ape maso sohonta kako kakoe a'amu'nji nohumantɨfi hofɨko kakine'no sɨmonyo iyo so'no wosopayo manyo'njo iwo'nɨngkohofotaho. O'o, awonoho. Hofɨko kakine'no sɨmonyo engo yontɨfi wopayo engo nɨwo'nɨngkohofofoho. 
LUK.5.35	I oseso hwangku sohonta oso hwe ape maso huhwo sohumo a'amu nom'ne sohwa hofɨko kakoe a'amu mta'ni kompemafɨkuji fonjasyɨkujo'no kakoe a'amu hiso kako ane humafɨkujoso sɨmeho tango'njo humafɨkuji wosopayo manyo'njo uyantɨfeho.
LUK.5.36	Ose ulonto Jisas kako kakoe yahino songo somne'no pahnnɨmo hungkuno hufa'u ole ulɨmento, Hwe fihwo kako manji'mofo tontamo imo'nnyo somo wopɨngo wamtɨ'mokumo lɨhwosi kako hwapɨfe yokumpohn'nyo songo somta'ni tɨfonehwo sɨsɨmpehwosi lojwoma lohofɨhwosi manji'mofo tontamo somo lojwohofojasyososo wopɨngo umo'nɨmontolaho. O'o, oso hwapɨfe songoso manji'mofo yofoho somo wohofojahumo lɨhwosi sɨsɨmpemaso somta'ni wonyo umo'nɨmontonoho. Manji'mofo tontamo huhwo sohumo lojwohofojasyoso hi'nji apa'no wonyo wasɨsɨmpo'nɨmontonoho.
LUK.5.37	Ose ulonto Jisas pahnnɨmo hungkuno tɨfinjoso ole ulɨmento, A'amu fihwo kako mijo iloho uyɨmo lɨhwosi te fɨsiyo woma'montolaho. O'o, awonoho. Kako te fɨsiyo mahwosi mijo ihm'mofɨhwosi iloho yososo mijo wahumpo'montonoho. Te fɨsiyoso nɨhu'nahone wonyo umo'nɨmontonoho. 
LUK.5.38	U, hwe huhwo sohwo kako te songoso mahwosi mijo ihm'mofɨhwosi iloho yososo mijo ito'no wolɨfawo'montonoho. Oso pa'nyoso hohontajo yahino so'nji yahino songo so'nji nem'no hu'mokomokosyohumayoso hopo'maho. 
LUK.5.39	A'amu fehohnjo hofɨko hohontajo yahino so'no hi umo'nɨngkahonɨngki hofɨko yahino songoso nakwolaho lontɨfi hohontajo somo yokumpohn'nyo mokosyohumawo'nɨngkohofofoho. Oso pa'nyoso a'amu hohontajo yahino wopayo manyo humayo iwo'nɨngkohofoso hofɨko nje yahino songo losetɨhwalokwe somne'no nakwolaho wolantɨfeho. Jisas ose ulɨmentisofoho.
LUK.6.1	Sɨkuno iyoho humayo fihumo Jisas kakoe inomokomoyo sohwanji hofɨko syohopo hano humemoyohofofoho. Inomokomoyo huhwo sohwa mijoho uyahonɨngki wopayo we'e songoso nomantɨfi aho hwoso'mokontɨfi pahoso fuyo laofontɨfi neso nɨmentohofofoho. 
LUK.6.2	Ose yahonɨngkofi a'amu Falisi fehohnjo sohwa uhwonontɨfi ulɨmentohofi, Nakwoe honɨngkano hungkunoso yo'mayo syoho sɨkuno iyoho humayo somo iyo'neso hano pitofahinyofoho. Oso hiso'no sekwo olo sɨkuno iyoho humayo losomo wopayo peho'ne mantɨfi nɨngkohofoto. 
LUK.6.3	Ose ulohonɨngkahonɨngkofi Jisas ulɨmento, Sekwo Ntefit imentiso so'no iyoswo mtɨ'mokumentohofoso atofo majo hwasilaho. Oso sɨkuno Ntefit kakoe a'amu so'nji mijoho engo humamentohofo sohonta'ne'no selohonɨngkono. 
LUK.6.4	Ntefit kako Anɨtumne'no hwapɨfe ango molinyo somo swonto wosopayo Anɨtuye sɨmanopo ho'nahinyoso swoma'mentisofoho. Oso wosopayo hiso a'amu sikinjo somne'maho. O'o, a'amu Anɨtuye tajo ango syoho'njo sohwamne'nohinofoho. I oso'no Ntefit kako nononto kakoe a'amu sohwamo nuyɨmentisofoho. Sekwo oso hungkuno homo somo atofo majo'njo imentohofo so'no sekwo nje inomokomoyo sohwamo oso hungkuno hiso ulohonɨngkohofotaho. 
LUK.6.5	Jisas ose ulohononto ole ulɨmento, Ngko A'amufe Hwomu sohwo'ni ngko sɨkuno iyoho humayo'neso hwapɨngo hwo'nyoho. Ose ulɨmentisofoho.
LUK.6.6	Sɨkuno iyoho humayo nom'ne somo Jisas kako Anɨtuye tajo ango we'e sohumo noswonto hwe moya'mi somo Anɨtuye hungkuno ulɨmentisofoho. Osopo nohumentanɨngki hwe fihwo aho angahohnjoso songo songo miyo poyo hopa wo'nnyo sohwo humunyoponoho. 
LUK.6.7	A'amu fehohnjo a'amu Jutafe honɨngkano hungkuno lutɨhwayo syoho'njo sohwanji a'amu Falisi sohwanji hofɨko nohumantɨfi Jisasɨmo hungkuno ito'no muhwajiyo ango somo ipemotowane'entɨfi ole syafɨhu'mentohofi, Jisas kako sɨkuno iyoho humayo lomo hwe aho wonyo'njo sohumo wopɨngo umokumontolɨkeno. Ose syafɨsyontɨfi Jisasɨmo uhwontohumamentohofofoho. 
LUK.6.8	Jisas hofɨkoe huno so'mjo yahino so'no huno uyahonɨngki hwe aho wonyo'njo sohumo ulɨmento, Kɨko nolɨkafohoji olo ajwo lopo filohofo. Ose ulahonɨngki kako nolɨkafonto ajwopo loho'mentisofoho. 
LUK.6.9	Oseso Jisas kako a'amu huhwo sohwamo ulɨmento, Ngko sekumo waselohonɨmonne'no yohono. Oso honɨngkano hungkuno Mouses neyakwosamo uyɨmentisoso sɨkuno iyoho humayo lomne'no pehofo nalohoho. Nakwo olo sɨkuno lomo yahino wopɨngo uyantantaho. Wonyo uyantantaho. I nom'ne a'amu somo wopɨngo umokantantaho. Wonyo umokantantaho. 
LUK.6.10	Ose ulonto a'amu'njo so'mo tɨmo fe'nɨhwononto hwe aho wonyo'njo sohumo ulɨmento, Jɨje ahoso sɨhwaho fisɨpofo. Ose ulahonɨngki hwe huhwo sohwo kako kakoe aho sɨhwaho sɨpeehonɨngki wopɨngo umo'nɨmentisofoho. 
LUK.6.11	A'amu huhwo sohwa ose uhwonontɨfi sɨmano hntotohino umnɨngkahonɨngki hofɨko ole hnnɨmentohofi, Nakwo Jisasɨmo pipi ulohofanehwono. Ose hnnɨmentohofofoho.
LUK.6.12	Oso hohosohonta Jisas kako Mpohumo jomo ulɨmo lonto kako hwofɨki'nyo we'e sopone'no sɨmentisofoho. Osopo nohumanto Anɨtune'no jomo ne'no ulontanɨngki iyoho longkonɨmentisofoho. 
LUK.6.13	Mofehi'nyo sɨ'mofopahonɨngki Jisas kakoe inomokomoyo sohwamne'no joho ulonto oso hwa mta'ni kako hwe aho hopi'nono sɨfe mta'ni hufa'uyo uhwosopo'mentiso sohwamo kako yofe mulɨmentisoso 
LUK.6.14	Hwe fihwo uhwosopo'mentisoso Saimounɨyoho. Oso hwe huhwo sohumo Jisas kako nom'ne yofe Pitafoho mulɨmentisofoho. Nom'nihwo Entɨlu Saimoun Pitafe konɨngkwa'we hweho. Nom'nihwa'u Jemɨsɨ'nji Joun'njoho. Nom'nihwa'u Filipɨ'nji Mpatoulomɨyu'njoho. 
LUK.6.15	Nom'nihwa'u Matɨyu'nji Toumasɨ'njoho. Nom'nihwo Jemɨs Alɨfiyosɨye hwomu hweho. Nom'nihwo Saimounɨyoho. Kakoe yofe nom'neso Seloutɨyoho. 
LUK.6.16	Nom'nihwo Jutas Jemɨsɨye hwomu hweho. Nom'nihwo Jutas Isɨkaliyoutɨyoho. Kako Jisasɨmne'no kakoe mango sohwamo tokoyo'ofo imentisofoho.
LUK.6.17	Oseso Jisas kako hwofɨki'nyopo nta'ni kakoe inomokomoyo sohwanji nowentɨfi hintafo somo u'mofawentɨfi osopo inomokomoyo pi'nɨngo engo sohwanji loho'mentohofofoho. Oso hopo sopo nom'ne hwe moya'mi pi'nɨngo engoso hwaho Jutiyanta'ango so'nji ango Jelusalem so'nji oso ango hufa'u mitɨmomɨngo soponjo molinyo sohwa'u Taiya'nji Saitoun'njonta'ango uhu'mokontɨfi humamentohofofoho. 
LUK.6.18	A'amu hiso nakwo Jisasɨye hungkuno upo'nɨngkuhwasi a'amu mnokino'njo hn'nɨmo wopɨngo wonamokono lontɨfi uhu'mokumentohofofoho. A'amu towahuno wonyo ehuhnnamo'nnyo'njo so'nji Jisasɨmo u'mahonɨngkofi kako wopɨngo umokumentisofoho. 
LUK.6.19	Oseso hwe moya'mi hopi'nono hofɨko Jisasɨmo aho wokisyusyano lontɨfi imentohofofoho. Hwapɨngoso hofɨko Jisasɨmo aho kisusyahonɨngkofi yokumpohn'nyo Jisas mta'ni hofɨkimo umentisoso hofɨkoe a'apahoso wopɨngo imo'nɨmentohofofoho.
LUK.6.20	Jisas kakoe inomokomoyo sohwamo uhwononto ole ulɨmento, Sekwo Anɨtune'no huno engo maseyo'njo soku sekwo Anɨtumne'no huno wopɨngo wotɨpemano lɨfijo'manji sekwo sɨmeho wopɨngo wasemo'nono. Anɨtu sekumo semokosyohumayo hweho.
LUK.6.21	Sekwo wopayo mijoho pe'nyo soku wopayo'no hi semo'nyo hopaso sekwo Anɨtuye honɨngkano wopɨngo mne'no hi semo'noso'manji Anɨtu kakoe hungkuno sekwoe sɨmehomo wopayo sɨmeho hopaso wosehnnɨmontonoho. Oseso sekwoe sɨmeho wopɨngo wasemo'nono.
LUK.6.21	Sekwo a'amu olohonta humotaho lalokwofo soku sekwo sɨmonyo fiyɨmno. Hwangku sekwo tɨkafo wojantɨfeho.
LUK.6.22+LUK.6.23	Hwangku sekwo ngko A'amufe Hwomu sohwo'nɨmne'no nnɨngkopalokwofo so'no a'amu nom'neso sehonɨngkuji hofɨko sekune'no sɨmeho nɨhu'no wonyo umo'nɨmontonoho. Oso'no hofɨko sekumne'no hohujo ikinjasemofɨkuji sitofo woselantɨfeho. Hofɨko sekune'no hungkuno nɨhu'no wonyo selɨkujo'no sekwoe yofeso wopɨwahu'montonoho. Yo'mayoso ose selohofɨkujo'no sekwo sɨmonyo fiyɨmno. Hwapɨngoso sekwo upa'nɨmno. Sekwo nje yofe somne'no yo'mayo tango olo se'mante so'no sekwoe ho'yango engo yo'mayoso ahwomomo weho. Oso a'amu sekumo wonyo selohofalokwofo hofɨkoe ajuyohwosa huhwa hohonta a'amumo Anɨtu kakoe hungkuno uyahonɨngki lɨmotofo sohwa huhwamo wonyo uloho'motofɨhwafoho.
LUK.6.24	I oso'no sekwo a'amu hamniyoho ho'yango yo'mayoso engo yokumpohn'nyo mokosyohumunyo soku Anɨtu tohino nejaponoho lɨkuji sekwo iyoho wasenono. Sekwoe sɨmeho wopɨngo semokiyo'ne yo'mayoso olo hwaho lopo nto mo'malofo kuyoho.
LUK.6.25	Sekwo a'amu olohonta wosopayo engo nonontɨfi sɨmeho nohnnalokwofo soku sekwo Anɨtumne'no inɨngo nayonoho lɨkuji iyoho wasenono. Hwangku sekwo mijoho engo nope'nɨfitnne kuyoho.
LUK.6.25	Sekwo a'amu olohonta tɨkafo jalokwofo soku hwangku nakwo humotaho engo lɨhwasi tɨmijo engo neswaponoho lɨkuji sekwo iyoho wasenono. 
LUK.6.26	Sekwo a'amu soku a'amu nom'ne pi'nɨngoso hofɨko sekwoe yofe ho'nosemawo'nɨngkohofo so'manji Anɨtu nakwoe yofe moho'nonemanoho lɨkuji sekwo iyoho wasenono. Hohonta oso a'amu huhwo sohwafe ajuyohwosa huhwa a'amu Anɨtuye hungkuno hwasyo lɨmotofo sohwafe yofe hi ho'noma'motofofoho.
LUK.6.27	Sekwo nje hungkunomo haloho pewo'nɨngkohofo soku sekwo upa'nɨmno. Sekwo sekwoe mango sohwamne'no wasemo'nono. A'amu sekumo sɨmeho wonyo sejapɨwo'nɨngkohofo somo sekwo hofɨkimo wopɨngo'nohini ulohopmno. 
LUK.6.28	A'amu fehohnjoso hofɨko sekumo wonyo wosemokano lontɨfi sɨfajo selɨkujo'no sekwo oso a'amu homo somo Anɨtu kako wopɨngo ulohofo'ne jomo ulɨmno. A'amu sitofo selɨkujo'no sekwo a'amu homo somne'no Anɨtu ufo'mayo'ne jomo ulɨmno. 
LUK.6.29	A'amu fihwo jɨje manjijohopo kuposɨhwoso'no jɨje manjijoho fehohnta'ni utɨhwaho osopo wakuposono. Hwe fihwo kako jɨje manji'mofo so'no hi umo'nɨngkuhwoso'no kumahwoso'no kɨko yoka ulohotoho. O'o, jɨje hwapɨfe hi'nji uyo. 
LUK.6.30	U, hwe fihwo kako yo'mayo so'no jomo kilɨhwoso'no kɨko yano'nohino uyo. U, hwe fihwo kako jɨje yo'mayoso wae yakumofɨhwoso'no kɨko apa'no aku kijape-e'ne hungkuno ulohotoho. 
LUK.6.31	Sekwo yo'mayo yahino a'amu sekumo woselohofantɨfe'no yalokwofo hopaso sekwo sɨmo'mo oso yahino hiso hofɨkimo ulohopmno.
LUK.6.32	A'amu sekumne'no umo'nɨwo'nɨngkohofo osomnohini sekwo hofɨkine'no semo'nɨngkuwo so'no Anɨtu kako peho wopɨngo waseloho'montolo. Awonoho. A'amu honɨngkano wonyo'njo Anɨtumne'no mosyafɨsiyo hi oso hopa yɨwo'nɨngkohofofoho. 
LUK.6.33	A'amu sekumo wopɨngo selohofɨwo'nɨngkohofo osomnohini sekwo wopɨngo ulohofɨkujɨ'manji oso hiso'no Anɨtu kako peho wopɨngo waseloho'montolo. Awonoho. A'amu honɨngkano wonyo'njo Anɨtumne'no mosyafɨsiyo'njo hi oso hopa yɨwo'nɨngkohofofoho. 
LUK.6.34	Sekwo sekwoe yo'mayo so'no hwangku aku nejapɨfitnne'entɨfi uyɨwo'nɨngkohofo'manji Anɨtu kako peho wopɨngo waseloho'montolo. Awonoho. A'amu honɨngkano wonyo'njo Anɨtumne'no mosyafɨsiyo'njo hi oso hopa yɨwo'nɨngkohofofoho.
LUK.6.35	O'o, sekwo olo yahino loso fiyɨmno. Sekwo sekwoe mango sohwamne'no wasemo'nono. Hofɨkimo wopɨngo ulohopmno. A'amu sekumo yo'mayo so'no jomo selɨkujo'no nakumo aku wonejapɨfe sekwo huno nosyafɨsyɨkutoho. Sekwo oso yahino somo inɨngkafijo'manji Anɨtu kako yo'mayo wonyoangkafoso sejapɨhwosi sekwo Anɨtu Yokintahopo Humaso sohwoe Mehomi Ne umo'nantɨfeho. Hwapɨngoso Anɨtu kako a'amu kakine'no isamoyoka mujo'njo so'nji a'amu honɨngkano nɨhu'no wonyo'njo so'njimo wopɨngo ulohofɨwo'nɨngkiso hweho. 
LUK.6.36	Senɨngkwohwo Anɨtu sohwo kako a'amu hopi'nonohino somne'no hitoho ulofɨwo'nɨngkiso hopaso sekwo a'amu hopi'nonohino somne'no hitoho waselofono.
LUK.6.37	Sekwo nom'ne a'amufe hunomo yano ilofɨkuji wonyofoho nulɨkutoho. Ose ifijo'manji Anɨtu huhwo sekwoe huno somne'no wonyofoho maselonehoho. Sekwo nom'ne a'amufe yahino somne'no tohino uyɨkutoho. Ose ifijo'manji Anɨtu huhwo sekwoe yahino somne'no tohino mosejaponehoho. A'amu sekumo wonyo selohopijosofe wonyoso sekwo wae feeopmno. Oso wonyo hiso'no apa'no huno nosyafɨsyɨkutoho. Ose ifijo'manji Anɨtu huhwo sekwoe wonyoso wae yasemofɨhwosi oso hiso'no kako apa'no huno mosyafɨsyonehoho. 
LUK.6.38	Sekwo yo'mayoso a'amumo uyɨkujo'no Anɨtu huhwo kako sekumo yo'mayoso wosejapmmontonoho. Sekwo a'amu nom'nemo yo'mayoso uyɨkujo'no Anɨtu kako sekumo yo'mayoso sejapososo mangonepo ihwosi nohu'mepɨwesyahonɨngkuhwosi kipo kipo lohofɨhwosi wosejapmmontonoho. Sekwo yo'mayo a'amumne'no yano uyɨwo'nɨngkohofo hopaso Anɨtu kakoe yo'mayoso aku wosejapmmontonoho.
LUK.6.39	Jisas kako pahnnɨmo hungkuno'nji ulɨmentisoso ole ulɨmento, A'amu tɨmpi'nyo sohwo kako nom'ne a'amu tɨmpi'nyo sohumo honɨngkano utɨhwamtolaho. Awonoho. Siko huhwa'u pi'nɨmomo woho'nɨ'mofanjiyoho. 
LUK.6.40	Hwomu sɨkule syoho iwo'nɨngkiso sohwo kako a'amu kakimo lutɨhwawo'nɨngkiso sohumo uyakolo'montolaho. Awonoho. I oso'no kako syoho yokumpohn'nyo engo ihwosi hwangku kako syoho lutɨhwayo pa'nyo umo'nɨmontonoho.
LUK.6.41	Kɨko jɨje hnnɨngkwa'wehwoe tɨmomjo hintalinyo wojo somo peho'no uhwonalokuno. I, jɨje tɨmomjo iyo feejo engoso hofoki'nawojo so'no kɨko huno makiyotaho. Kɨko jɨje tɨmomjo iyo feejo engoso hofoki'nakuwojo so'no manohonyo'njo sohwosi 
LUK.6.42	kɨko jɨje hnnɨngkwa'wehumo ole peho'ne ulalokuno. Nɨngkwahwo jɨje tɨmomjo hintalinyo wojo we'eso wae weekumo'mo. Ose peho'no ulalokuno. Kɨko mango'nohino hwosoho. Sɨmo'mo kɨko jɨje tɨmomjo iyo feejo engoso hofoki'nakuwojoso wae kaki'no feemo'nyo. Ose yohoji kɨko tɨmo ito'no uhwonɨngkohoji hwangku jɨje hnnɨngkwa'wehwoe tɨmomjo hintalinyo we'eso wae fiyo.
LUK.6.43	Iyo wopɨngoso ipisayo wonyoso minto'nonehoho. Oso pa'nyoso iyo wonyoso ipisayo wopɨngo minto'nonehoho. 
LUK.6.44	Nakwo iyomjo ipisayo somo uhwonɨngkuhwasi nakwo huno wonayono. Iyo wopɨngotaho, iyo wonyotaho. Huno ose wonayono. Nakwo hiyaso somta'ni ikwonjayo momjonanehwono. I nakwo wampeso iyo hiyae somta'ni momjonanehwono. 
LUK.6.45	Hwe wopɨngo sohwo kakoe sɨmeho mo'mo huno wopɨngo'njo hweho. Oseso kako yahino wopɨngo'nohini wotɨpema'monte hweho. Hwe wonyo sohwo kakoe sɨmeho mo'mo huno wonyo'njo hweho. Oseso kako yahino wonyo'nohini wotɨpema'monte hweho. Yo'mayo huno sɨmeho mo'mo engo yamo'nnyoso mango mta'ni lɨwo'nɨngkohoho.
LUK.6.46	I, sekwo ngkimo Hwe Engofo, Hwe Engofo, peho'ne ntɨwo'nɨngkohofo. Sekwo Hwe Engofo ko ntontɨfeso sekwo nje hungkunomo tɨfi monnɨngkayo'njo kuyoho. 
LUK.6.47	A'amu ngkimo nɨ'manto nje hungkunomo haloho pento tɨfi nnɨngkawo'nɨngkiso sohwo kako olo pahnnɨmo hungkuno loso pa'nyoso wolosetɨhwamne'no yohono. 
LUK.6.48	Oso hwe huhwo sohwo kako a'amu fihwo ango wopɨngo wamolɨmo loso sohwo pa'nyo hweho. Kako hwosa'imo mno kengomo'mo ijɨhwosi hwosaho nɨhu'no yokumpohn'nyo wawontɨmontonoho. Osopo ango yokumpohn'nyo molososo ango huhwo sohwo wonyo mmo'nonehoho. O'o, ifofo engo ihwosi oso ango huhwo sohumo mojwohafonehoho. Hwapɨngoso kakwo'yohwo sohwo hwosaho yokumpohn'nyo molinyofoho.
LUK.6.49	I oso'no a'amu fihwo kako nje hungkunomo ko nupa'nɨngkuhwosi ngkimo monnɨngkape'njo sohwo kako a'amu ango siki molahinyo pa'nyo hweho. Kako ango hwosaho ne mo'mo mawonjiyo'njo yososo iyo po'nɨfo'nohini hwaho tojwaponohini wawontɨmontonoho. Oso hopo sopo ango molɨhwoso'no ifofo engo ihwosi oso ango moloso hiso wojoha'montonoho.
LUK.7.1	Jisas kako oso hungkuno hiso hwe moya'mi somo moi'wo ulonto kako ango Koponeyamne'no umentisofoho. 
LUK.7.2	Hwe fihwo kako a'amu itokuso'njo sohwamo mokosyohumayo sohwo kakoe syoho ulohofiyo fihwo kako mnokino engo tɨpemanto poyo mofonepo wope'nɨmonto imentisofoho. Oso hwe engo huhwo sohwo kako kakoe syoho ulohofiyo sohumne'no sɨmeho uyɨmojo hweho. 
LUK.7.3	Kako Jisas mofonepo humaho upa'nonto kako Jutafe hwe engo fehohnjo sohwamo Jisas a'amu mnokino'njo sohumo wopɨngo umokiyo'no utɨmayo'ne lɨhwatɨmentisofoho. 
LUK.7.4	Lɨhwojahonɨngki hofɨko Jisasɨmo u'mantɨfi hungkuno yokumpohn'nyo akwe'no ulɨmentohofi, Olo hwe wopɨngo'nohini lohwo kako honɨngkano ito'nohino iwo'nɨngkiso hweho. Oseso kɨko kakimo ufo'maho. 
LUK.7.5	Kako a'amu Loum ko huhwo kako nakwo a'amu Juta sohwona'nɨmne'no hitoho ulofɨwo'nɨngkiso hweho. Kako nakune'no Anɨtuye tajo ango we'eso molɨmentisofoho. 
LUK.7.6	Ose ulahonɨngkofi Jisas hofɨko'nji umentohofofoho. Kako ango'njo tɨfonepo i'mofowahonɨngki hwe yofe engo'njo sohwo kako kakoe a'amu nom'ne sohwamo Jisasɨyepono lɨhwatɨmentisofoho. Hofɨko Jisasɨmo u'mantɨfi hwe huhwo sohwoe hungkuno motapontɨfi ulɨmentohofi, Nje ango ne sopo nɨ'mayo so'no syoho engo ihnnoho. Hwe Engofo, kɨko nje angomo ko swapihnneso ngko hwe wopɨngo hwo'nnye ango'm'maho. 
LUK.7.7	Oso'no ngko kikiyepono ko pmneso ngko hwe wopɨngo hwonɨ'maho. I oso'no kɨko osopo nohumahoji hungkuno'nohini lisoso nje syoho ntohofiyo sohwo wopɨngo umo'nɨmontonoho. 
LUK.7.8	Ihwoni. Ngko huhwo'ni hwe engo sohwamo enjwa'mo humale so'no ngko hofɨkoe hungkunomo tɨfi ito'no inɨngkawo'nɨngkohe hwo'nyoho. U, hofɨko ngko huhwo'nɨmo nom'nihwa enjwa'mo humalofo. Oseso ngko hwe fihumo Mpano ulɨ'me'no kako wamtonoho. U, nom'ne sohumo Oyomo ulɨ'me'no kako wapmmontonoho. U ngko nje syoho ntohofiyo fihumo, Olo syoho fiyo ulɨ'me'no kako syoho uyɨmontonoho. Oseso kɨko hungkuno'nohini ulohojo'no ngko huno niyohoho. Nje syoho ntohofiyo sohwo wopɨngo umo'nɨmontonoho. Ose ulɨmentohofofoho.
LUK.7.9	Jisas kako oso hungkuno hofɨko motapmmentohofo homo somo upa'nonto kako yomo yonto kako oso hwe engo huhwo sohumne'no huno pi'nɨngo engo syafɨhu'mentisofoho. Oso hwe moya'mi pi'nɨngo engo kakimo inɨngkamentohofo somne'no Jisas kako ikinjamo lohofonto pisopisaho lonto ulɨmento, Ngko oso hwe engo huhwo sohumne'no hungkuno waselɨmonne'no yohono. Ngko a'amu Isɨlael sofe sɨmeho hi'ntnnono ntapinyo yahinoso oso hwe huhwo sohwoe pa'nyoso muhwonyo'njo hwo'nyoho. 
LUK.7.10	Ose ulahonɨngki oso a'amu hwe yofe engo'njo sohwo luhwatɨmentiso sohwa hofɨko hofɨkoe ango pone'no asomo nowentɨfi uhwonɨmentohofoso syoho ulohofiyo sohwo kako wopɨngo nohumentanɨngki uhwonɨmentohofofoho.
LUK.7.11	Sɨkuno fehohnjo memjaofahonɨngki Jisas kako ango Nain sopone'no umentisofoho. Kakoe inomokomoyo sohwanji nom'ne hwe moya'mi pi'nɨngo engo hi'nji umentohofofoho. 
LUK.7.12	Oso ango hopo soponjo kuso engo somo i'mofawentɨfi uhwonɨmentohofoso a'amu sohwa hofɨko a'amu poyo pe'nnyo sohwo itokwapmmentohofofoho. Poyo pe'nnyo sohwoe kona'wohisi kako oso hwomu huhwo sohumnohini ma'mentisofoho. Kakoe hwehwo sohwo hohonta poyo pe'nɨmentisosiyoho. Oso ango hopo soponjo hwe moya'mi pi'nɨngo engoso a'musi'nji nopontanɨngkofi Jisas uhwonɨmentisofoho. 
LUK.7.13	Jisas uhwononto a'mu simne'no hitoho engo ulofahonɨngki a'mu simo ulɨmento, Kɨko humotaho lohotoho. 
LUK.7.14	Ose ulonto mofonepo lohofawento a'amu poyo pe'nnyo sohwoe ijempoho sopo aho kisesyahonɨngki a'amu itokwapmmentohofo sohwa loho'mentohofofoho. Jisas ulɨmento, Olo hwomo lohwosi, ngko wakilɨmonne'no yohono. Filɨkaho. 
LUK.7.15	Ose ulahonɨngki oso hwomu huhwo sohwo songo lɨkafonto hungkuno lɨmentisofoho. Oseso Jisas kako kona'wohimo uyɨmentisofoho.
LUK.7.16	Ose uhwonontɨfi hwe moya'mi hopi'nono iyoho yontɨfi hofɨko Anɨtuye yofe ho'noma'mentohofofoho. Ole ulɨmentohofi, Hwe Engo lohumo Anɨtu hungkuno uyahonɨngki najo'ne sohwo nto ifawotoho. Anɨtu kakoe a'amu ne somo ufo'mayo'ne nto ifawotoho. 
LUK.7.17	Oso Jisas imentiso so'no hwaho Jutiya oso'mo ho'nomɨwento hwaho ango'meemo ho'nɨmentisofoho.
LUK.7.18	Yo'mayo hungkuno Jisasɨmne'no ho'nɨngkiso so'no Jounɨye inomokomoyo sohwa upa'nontɨfi Jounɨmo ulɨmentohofofoho. 
LUK.7.19	Joun kako upa'nonto kakoe inomokomoyo hufa'u hwa'umo Jisasɨyepono hungkuno lɨhwatɨmentisofoho. Hungkunoso olenoho. Hwe tɨfi wapmmontonoho ho'nɨmentiso sohwosilaho. I, nakwo nom'nihune'no wohontohumantantaho. 
LUK.7.20	Ose lɨhwojahonɨngki siko Jisasɨmo u'manji ulɨmentisiyo, Joun A'amumo Mijo Kiyoma'mojo sohwo kikimo ole kilahonɨngkohoho. Kɨko hwe tɨfi wapmmontonoho lɨmentohe sohwosilaho. I, nakwo nom'nihune'no wohontohumantantaho. Jounɨye hungkuno ose ulohonɨmentisiyefoho.
LUK.7.21	Oso hohosohonta Jisas kako hwe moya'mi mnokino kengo kengo'njo somo wopɨngo umokumentisofoho. A'amu towahuno wonyo ehuhnnamo'nnyo somo wae yao'mentisofoho. A'amu tɨmpi'nyoso apa'no tɨmo honɨmentohofofoho. 
LUK.7.22	Jisas kako Jounɨye inomokomoyo sohwa'umo ole ulɨmento, Siko nuhusɨsi yo'mayo nuhwonalokusiyo so'nji yo'mayo upo'nalokusiyo so'ntnne'no Jounɨmo ulohunyo. A'amu tɨmpi'nyoso tɨmo apa'no honalokwofo. A'amu sɨfe wonyo'njoso apa'no hano ito'no walokwofo. A'amu a'apaho uyo nɨhu'no wonyo'njoso (
LUK.7.23	A'amu ngkine'no hwahoponta'ango hwolɨkeno, Anɨtuye hwolɨkeno, huno ose mosyafɨsiyo'njo yontɨfi hofɨko sɨmeho hi'ntnnono kenga'no ntopantokwofoso hofɨko sɨmonyo uyɨfe. Siko nuhusɨsi oso hungkuno hiso Jounɨmo ulinyo.
LUK.7.24	Ose ulahonɨngki oso hwe Joun lɨhwatɨmentiso sohwa'u nto wahonɨngki Jisas kako hwe moya'mi somo Jounɨmne'no hungkuno ulɨmentisofoho. Ole ulɨmento, Hohonta sekwo oso hwaho a'amu mohumunyo sopo umentohofo sohonta pehomo uhwonano lontɨfi umentohofoto. Sekwo hwe mohufiyo pa'nɨngo sohwo ifofo ilojao'mentiso sohumo uhwonano lontɨfi umentohofotaho. O'o, ose'maho. 
LUK.7.25	Pehohumo uhwonano lontɨfi umentohofoto. Hwe fihwo hwapɨfe yo'mayo wonyoangkafo hu'meesisyoso uhwonano lontɨfi umentohofotaho. O'o, a'amu hwapɨfe yo'mayo wokoso'njo wonyoangkafo sohwa hofɨko hwe yofe engo'njo hwaho mokosyohumayo sohwoe angomo humawo'nɨngkohofofoho. 
LUK.7.26	I, oso'no sekwo pehohumo uhwonano lontɨfi, umentohofoto. A'amumo Anɨtu hungkuno uyahonɨngki hungkuno najo sohumo uhwonano lontɨfi imentohofotaho. Ou, osohifoho. Upa'nɨmno. Oso hwe sekwo uhwonɨmentohofo sohwo kako a'amu hopi'nonohinomo Anɨtu hungkuno uyahonɨngki nalɨwo'nɨngkohofo somo yakolo'nnyo hweho. 
LUK.7.27	Oso hwe huhwo sohumne'no Anɨtuye hungkuno kakoe hwomumo ole nalohi,
LUK.7.27	Upa'nyo. Ngko hwe fihumo nje hungkuno motawe'ne wolɨhwatɨmonnoho.
LUK.7.27	Oso huhwo sohwo kako kikimo sɨmo'mo kupe-e'ne hweho.
LUK.7.27	Kako jɨje honɨngkano ito'no esyohumayo'ne hweho.
LUK.7.27	Ose nalohoho. 
LUK.7.28	Ngko hungkuno waselɨmonne'no yohono. Hwe moya'mi hopi'nono olo hwaho lopo humalofoso hofɨko Jounɨmo muyakolopitnnehofo. I, oso'no a'amu yofe engo ane sohwo Anɨtumo enjwa'mo humaso sohumo Joun kako osohumo muyakolofonefoho. Jisas ose ulɨmentisofoho.
LUK.7.29	Hwe moya'mi pi'nɨngo so'nji a'amu hamniyoho mayo syoho'njo sohwanji hofɨko Jounɨye hungkunomo upa'nontɨfi hnnɨmentohofi, Anɨtuye yahino nto'nohino somo unɨngkowano lahonɨngkofi Joun hofɨkimo mijo kiyoma'mentisofoho. 
LUK.7.30	I oso'no a'amu Falisi sohwanji a'amu Jutafe honɨngkano hungkuno lutɨhwamotofo sohwanji hofɨko Jounɨye mijo kiyomayo so'no nakwolaho lɨmentohofo so'no hofɨko oso honɨngkano wopɨngo Anɨtu utɨhwamentiso somne'no hohujo ikinjao'mentohofofoho.
LUK.7.31	Oso a'amu huhwo sohwamne'no Jisas ole ulɨmento, Oso a'amu olohonta humalofo sohwa peho pa'nyo hwasimo waselɨmonnto. A'amu peho hwalo. 
LUK.7.32	Hofɨko olo pa'nyo hwafoho. Mehomiso hofɨko angopo humantɨfi nom'ne mehomi somne'no joho ole lɨmofɨwo'nɨngkohofo pa'nyo hwafoho.
LUK.7.32	Nakwo hmpehmpe yoka sɨmonyo'ne kulɨmokahonɨngkuhwoni sekwo sɨmonyo miyo kuyoho.
LUK.7.32	Nakwo wosofe lahonɨngkuhwoni sekwo humotaho majofoho.
LUK.7.33	Ihwoni. Joun A'amumo Mijo Kiyoma'mojo sohwo kako i'mofaponto wosopayo'nji ipisayo mijo pompenjiyo so'nji manyo humohumantiso hweho. Osohumo sekwo uhwonontɨfi lɨmentohofi, Towahuno wonyo ehuhnnamo'nnyo hweho. 
LUK.7.34	I, ngko A'amufe Hwomu sohwo'ni i'mofaponji ngko ahu'mo wosopayo'nji ipisae mijo pompenjiyo so'nji nɨwo'nɨngkohe so'no sekwo ngkine'no ole lalokwofo. Uhwonɨmno. Hwe wopayo pi'nɨngo engo nyo'njo hweho. Ipisae mijo pomenjiyo pi'nɨngo engo nyo'njo hweho. Kako a'amu hamniyoho mayo syoho'njo sohwanji a'amu honɨngkano wonyo'njo so'njiye a'amu hweho. Oso ngkine'no lɨwo'nɨngkohofɨhwasoho. 
LUK.7.35	I oso'no hwe moya'mi hofɨko Anɨtuye huno engo mawo'nɨngkohofoso hofɨkoe honɨngkano wopɨngo somo hofɨkoe ito'no humayo somo a'amu uhwonɨngkuji ne'njofoho wolantɨfeho.
LUK.7.36	Falisi fihwo kako ngko'nji wosopayo wonaho lonto Jisasɨmo joho ulɨmentisofoho. Jisas kako oso Falisi sohwoe angomo noswonto wosopayo nyo'ne humohumantisofoho. 
LUK.7.37	Oso hopo sopo a'mu honɨngkano wonyo'njosi humunyoponoho. Kako Jisas Falisiye angomo wosopayo nalofoho upa'nonto kako ahwonte hofiyo hwone mijo akino wonyoangkafo'njoso nomanto Falisi huhwo sohwoe angomo humentisofoho. 
LUK.7.38	Kako noswonto Jisasɨye hohujo hnta'ni sɨfepo hwomtame ehumanto humotaho sulɨmentisofoho. Kakoe tɨmijoso Jisasɨye sɨfepo lo'nɨngkahonɨngki kako kakoe mijiyo'nji Jisasɨye sɨfemjo yoko'nyoso sosayo usɨpo'mentisofoho. Ose yonto a'musi kako Jisasɨye sɨfemo hinjoho hu'nonto hwone mijo akino wopɨngo'njoso ehuloho'mentisofoho.
LUK.7.39	Oseso oso Falisi Jisasɨmne'no wapono lɨmentiso sohwo oso hisimo uhwononto Jisasɨmne'no huno ole syafɨhu'mento, Olo hwe lohumo Anɨtu hungkuno uyahonɨngki nalɨmojo ne hwo'manji kako oso a'mu siye yahinoso huno uyɨhwonesohilo. Oso a'musi nɨhu'no wonyiyoho. Oseso ngko huno niyohoho. Kakimo Anɨtu hungkuno uyahonɨngki nalɨmojo ne hwo'maho. 
LUK.7.40	Oso hwe huhwo sohwoe hunomjo Jisas kako huno uyahonɨngki ulɨmento, Saimoun, ngko kikine'no hungkuno wakilɨmonne'no yohono. Ose ulahonɨngki Saimoun ulɨmento, Nakwoe Lonetɨhwayo sohwosi, Nohonjo. Ose ulahonɨngki 
LUK.7.41	Jisas ulɨmento, Hwe fihwo hamniyoho mokosyohumayo sohwo kako hwe hufa'u hwa'umo hamniyoho aku mayo'ne nokiso uyɨmentisofoho. Hwe fihumo kako 
LUK.7.42	Oso hwe hufa'u huhwo sohwa'u siko aku uyoso hopo'maho. Oseso hwe hamniyoho mokosyohumayo sohwo kako hamniyoho hiso aku mayoso'no sikoe syohofoho lonto siko'ne nɨhu'nahonefoho, ulɨmentisofoho. Ose ulɨmentiso so'no oso hwe hufa'uyo huhwo sohwa'u siko oso hwe hamniyoho mokosyohumayo sohumne'no sɨmeho umo'nyo engoso tɨhwolo. 
LUK.7.43	Ose ulohonɨngkahonɨngki Saimoun ulɨmento, Ngko huno ole syofɨsyalokweno. Oso hwe 
LUK.7.44	Ose ulonto kako a'mu simne'no ikinjamo lohofonto Saimounɨmo ulɨmento, Kɨko olo a'mu losimo uhwonyo. Ngko jɨje angomo swapohe sohonta kɨko nje sɨfemo mijo yatɨku'nyo'neso montapefoho. I oso'no olo a'mu losi kako kakoe tɨmijo'nji nje sɨfemo nɨyotɨjwantofoho. Kakoe mijiyo'nji sosayo nisɨpeentofoho. 
LUK.7.45	Ngko noswopahonɨngko kɨko ngkimo hinjoho manɨhu'nyofoho. I ngko kahopi swapohe sohonta olo a'mu losi kako nje sɨfemo hinjoho ne'nohini nɨhu'nɨngkohoho. 
LUK.7.46	Ngko noswopahonɨngko kɨko nje mnokinopo hwone mijo mehantohofefoho. I oso'no olo a'mu losi kako nje sɨfemo hwone mijo akino wopɨngo'njoso ehontohokwoho. 
LUK.7.47	Oso'no Saimounɨkimo, ngko ole wakilɨmonne'no yohono. Olo a'mu losi kako ose ntohofantokuso so'no kɨko huno ole wakiyono. Kakoe honɨngkano wonyo pi'nɨngo engo'njo ko hisi olohonta ngko wae nto yaofohono. Oseso kako ngkine'no sɨmeho mɨkunɨmposo engo umo'nalofoho. U hwe fihwo kako kakoe yokumpohn'nyo so'nji honɨngkano wopɨngo iwo'nɨngkiso sohumo Anɨtu kakoe wonyo we'eso wae yaofososo oso hwe huhwo sohwo kako Anɨtumo sɨmeho we'ene uyɨmontonoho. 
LUK.7.48	Ose ulonto Jisas kako a'mu simo ulɨmento, Ngko jɨje wonyoso wae nto yakumofohono.
LUK.7.49	Ose ulahonɨngki oso a'amu kako'nji humohumantohofoso hofɨko hofɨkoe hungkuno ole hnnɨ'mentohofi, Olo hwe lohwo a'amufe wonyo wae yaofɨwo'nɨngkiso lohwo sohwo tɨhwolo. Ose hnnɨmentohofofoho. 
LUK.7.50	Jisas kako a'mu simo ulɨmento, Kɨko ngkimo sɨmeho hi'ntnnono ntapohino so'no kɨko Anɨtuye a'amu ne imo'nɨngkohino. Oseso kɨko sɨmeho wopɨngo'nji fosyohumantono.
LUK.8.1	Hwangku sohonta Jisas kako ango ho'mo ho'meemo uku'mo'mentisofoho. Oso a'amu homo somo Anɨtu a'amu kakimo enjwa'mo humawo'nɨngkohofo somo hofiyo umokosyohumawo'nɨngkiso so'no lɨku'mo'mentisofoho. Jisasɨye inomokomoyo aho hopi'nono sɨfe mta'ni hufa'u sohwa kako'nji hano umentohofofoho. 
LUK.8.2	I, hwoya'mi fifa hofɨko tɨfi inɨngkamentohofofoho. Oso hwoya'mi fehohnjo sofa Jisas kako towahuno wonyo ehuhnnamo'nnyo somo wae yao'mentisofoho. Fifa mnokino'njo sofamo wopɨngo umokumentisofoho. A'mu fisi kakoe yofe Maliya. Oso hihnne'no Maliya Makɨtola nta'angiyoho lɨmentohofofoho. Hohonta oso a'mu simo towahuno wonyo aho fehohnjo hopi'nono nom'ne mta'ni hufa'uyoso ehuhnnamo'nnyo simo Jisas kako wae yao'mentisofoho. 
LUK.8.3	Nom'nesi Jouanafoho. Oso a'mu siye hwehwo sohwo kakoe yofe Husafoho. Kako hwe engo Heloutɨye angomo mokosyohumayo syoho'njo hweho. Nom'nesi Susanofoho. Oso fanji nom'ne moya'mi pi'nɨngo sofanji hofɨko Jisasɨmo tɨfi inɨngkamentohofofoho. Oso moya'mi hofo sofa hofɨko Jisasɨ'nji kakoe inomokomoyo sohwanjimo ufo'mano lontɨfi hofɨkoe hamniyoho yo'mayoso uyɨmentohofofoho.
LUK.8.4	Hwe moya'mi pi'nɨngo engo Jisasɨ'nji nohumantɨfi nom'ne hwe moya'mi ango ho'mo so'mta'ni hofɨko'nji uhu'mokahonɨngkofi Jisas olo pahnnɨmo hungkuno ulɨmento, 
LUK.8.5	Hwe fihwo kako kakoe syohopo ufongoyo fisosomokao'mentisofoho. Fisosomokofahonɨngki ufongoyo neso fehohnjoso honɨngkanopo pɨwahu'mentisofoho. Oso homo somo a'amu nopontɨfi hwotoho hmmentohofofoho. Fehohnjoso yɨhufo sohwa nɨmentohofofoho. 
LUK.8.6	Ufongoyo fehohnjoso hwaho sojo'njopo pɨwahu'mentisofoho. Oso hiso nofokafonto hwaho mijo ane imo'nonto oso ufongoyo hiso yofoho imentisofoho. 
LUK.8.7	Ufongoyo fehohnjoso nantɨpe yongo'njopo pɨwahu'mentisofoho. Nantɨpe hiso ufongo hiso'nji sofoka'mentisoso nantɨpe sohwo kako ufongomo kingkulo'mentisofoho. 
LUK.8.8	Ufongoyo fehohnjoso hwaho afofo'njopo pɨwahu'mentisoso nofokafonto ipisayo ne pi'nɨngo engo into'nɨmentisofoho. Ufongoyo anga'nohino somta'ni pi'nɨngo engo imo'nɨmentisofoho. Jisas ose ulonto kako mohm'no ole ulɨmento, A'amu fihwo nje hungkuno upa'nyo'ne haloho hi'njo hwo'manji kako upa'nono. Ose ulɨmentisofoho.
LUK.8.9	Jisasɨye inomokomoyo sohwa oso pahnnɨmo hungkuno homo somne'no hwapɨngo so'no Jisasɨmo ulohonɨmentohofofoho. 
LUK.8.10	Jisas ulɨmento, Anɨtu kako a'amumo mokosyohumayo yahino somne'no hiyaso wo'mojoso sekwo sohwasimo nto setɨhwamentisofoho. I oso'no hwe moya'mi nom'niso hofɨko pahnnɨmo hungkuno'nohini upa'nɨwo'nɨngkofofoho. Oseso hofɨko yo'mayo somo tɨmo ko uhwonantɨfeso yofe mɨhwofe'njofoho. Hofɨko yo'mayo somo haloho ko upa'nontɨfeso hofɨko hwapɨngo neso huno muyofoho.
LUK.8.11	Ose ulonto Jisas ole ulɨmento, Oso pahnnɨmo hungkuno seloheso olenoho. Oso ufongoyo hiso Anɨtuye hungkunofoho. 
LUK.8.12	Oso ufongoyo honɨngkanopo pɨwahu'mentisoso olo pa'nyofoho. A'amu fehohnjoso Anɨtuye hungkuno upo'nɨngkahonɨngkofi tɨfi Seten hwe wonyo sohwo hofɨkoe sɨmehomjo hungkuno somo wae yaofɨwo'nɨngkiso hweho. Seten kako huno ole syofɨsyalofoho. A'amu Anɨtuye hungkuno sɨmehomo mnawe'manji hofɨko kakimo sɨmeho hi'ntnnono uyɨkujo'no Anɨtu hofɨkimo asomo utɨmanoho. Ose syafɨsyonto wae yaofɨwo'nɨngkisofoho. 
LUK.8.13	Oso ufongoyo hwaho sojo'njopo pɨwahu'mentisoso olo pa'nyofoho. A'amu fehohnjoso hofɨko Anɨtuye hungkuno upa'nontɨfi sɨmeho mo'mo meho'nasyontɨfi sɨmonyo iwo'nɨngkohofofoho. I oso'no oso hungkuno meho'nasiyoso pmpongo muhwatnnyo pa'nyofoho. Oso a'amu hiso hofɨko Anɨtumo sɨmeho hi'ntnnono we'enehwo uyontɨfi yo'mayo tango u'mante so'no hofɨko iyoho unɨngkahonɨngki hofɨkoe sɨmeho hi'ntnnono uyo we'eso ho'naofɨwo'nɨngkohofofoho. 
LUK.8.14	Oso ufongoe nantɨpe yongo'njopo pɨwahu'mentisoso olo pa'nyofoho. A'amu fehohnjoso hofɨko Anɨtuye hungkuno upa'nontɨfi Anɨtumo ko inɨngkowahonɨngkofi yo'mayo hwahoponjo tangoso u'manteso hofɨko hamniyoho so'no huno pi'nɨngo engo syafɨsyontɨfi hofɨko hofɨkoe a'apahomnohini syafɨsyahonɨngkofi oso yo'mayo hiso hofɨkoe sɨmeho umo'nyo kingkulofɨwo'nɨngkisofoho. Oso'no hofɨkoe ipisayoso mojo miyonefoho. Hofɨko nom'ne a'amu somo Anɨtuye honɨngkano tɨpemayo'ne mufo'mapitnnefoho. 
LUK.8.15	I oso'no oso ufongoe hwaho afofo'njopo pɨwahu'mentisoso olo pa'nyofoho. A'amuso hofɨko Anɨtuye hungkuno upa'nontɨfi sɨmeho mo'mo meho'nasyontɨfi yokumpohn'nyo mokosyohumawo'nɨngkohofofoho. Oso a'amu hiso hofɨkoe humayoso ito'nohinofoho. Hofɨko nom'ne a'amumo Anɨtuye hungkunomo inɨngkafitnne'entɨfi lutɨhwawo'nɨngkohofofoho.
LUK.8.16	A'amu sikiloho'njoso hofɨko nomongkujɨkuji ahwonte'mo wokipitofosyantɨhm'maho. Epohumayo enjwa'mo woho'nosyantɨhm'maho. Awonoho. Hofɨko ijempoho tojwapo ifoho'ofahufijoso a'amu oso ango homo somo swapɨfijo somo oso pomponahoso hofɨkimo walohumontonoho. 
LUK.8.17	Oso pahnnɨmo hungkunoso olene'no lonetɨhwalofoho. Yo'mayo hiyaso wojoso hwangku utɨhwa'nyopo i'mofapɨhwoso'no uhwonantanoho. Yo'mayo sɨmeho mo'mjo hiyaso mokosyohumalohwoneso hwangku utɨhwa'nyopo i'mofapɨhwoso'no a'amu hopi'nono uhwonantɨfeho. 
LUK.8.18	Sekwo Anɨtumo inɨngkawentɨfi aho yokumpohn'nyo kemokosyohumalofo sokumo, Anɨtu kako engo'no engo'no wosejapmmontonoho. I oso'no hwe fihwo kako Anɨtumo sɨmeho we'e uyo sohwo, Ngko Anɨtuye hungkuno nom'ne upa'nyoso peho'neto. Nta'noho, loso sohwo oso sɨmeho we'e uyalokuso somo wae weeo'mtonoho. Jisas ose ulɨmentisofoho.
LUK.8.19	Oso hohosohonta Jisasɨye kona'wohi'nji konɨngkwa'wehwosanji kakiye pono pmmentohofofoho. I oso'no hwe moya'mi pi'nɨngo engo Jisasɨ'njopo uhu'mokumentohofo so'no hofɨko Jisas pone neso m'mofapɨfitnnehofo. 
LUK.8.20	Oseso hwe fihwo Jisasɨmo ulɨmento, Hnna'wohi'nji hnnɨngkwa'wehwosanji hofɨko yoloho'mo lohofontɨfi kikimo woku'mano lontɨfi humohumantohofofoho. 
LUK.8.21	Ose ulahonɨngki Jisas ulɨmento, A'amu Anɨtuye hungkunomo haloho pentɨfi inɨngkawo'nɨngkohofoso hofɨko nje na'uja nje nɨngkwahwosafoho.
LUK.8.22	Sɨkuno fihumo Jisas kakoe inomokomoyo sohwanji hofɨko yofayokinomo kotasontɨfi Jisas ulɨmento, Nakwo mijo lomo nongkihnta'ni woekano. Ose ulahonɨngki nɨhu'nahone yofayokino hano imentisofoho. 
LUK.8.23	Nowekontanɨngkofi Jisas kako saho fosyawo'mentisofoho. Nofosyowentanɨngki ifofo engo nto yahonɨngki oso yofayokino homo somo mijo ufehu'mokahumonto yahonɨngki yofayokino hiso mijo womuhulo'mto imentisofoho. 
LUK.8.24	Inomokomoyo sohwa hofɨko Jisasɨmo komo'no ulɨkafontɨfi ulɨmentohofi, Hwe Engofo, Hwe Engofo, we'enepi nakwoe yofe moi'wo umo'nontane'no yalokuhwono. Ose ulahonɨngkofi Jisas nolɨkafonto ifofo so'nji mijo so'njimo hungkuno ulahonɨngki ifofo'nji mijo'nji moi'wo imo'nɨngkahonɨngki mijo apa'no songo songo miyo'njo nɨhu'nahone lofawo'mentisofoho. 
LUK.8.25	Oseso Jisas kakoe inomokomoyo sohwamo ulɨmento, Sekwoe sɨmeho hi'ntnnohinoso ntɨ'mo weho. Ose ulahonɨngki hofɨko yomo yontɨfi iyoho yontɨfi ole hnnɨmentohofi, Olo hwe lohwo kako ifofo'nji mijo'njimo yoka ulisolo haloho'nohini isolo tɨhwoe huhwolo.
LUK.8.26	Hofɨko hwaho Ngkalili sopo nta'ni mijo ayo somo nowakentɨfi hwaho Ngkekesa sopo ki'mofamentohofofoho. 
LUK.8.27+LUK.8.28+LUK.8.29	Oso hopo sopo Jisas kako yofayokino mta'ni ifohohosyosyahonɨngki oso ango soponjo hwe fihwo u'ma'mentisofoho. Oso hwe huhwo sohumo towahuno wonyo sohwa kakimo ehuhnnamo'nnyo hweho. Sɨkuno pi'nɨngo engo somo kako he ane hweho. Kako ango ne so'mo mohumayo hweho. O'o, kako a'amufe pijafo sokimomo ho'nasiyo sopo humemmojo hweho. Sɨkuno pi'nɨngo engo somo oso towahuno wonyoso oso hwe huhwo sohumo yokumpohn'nyo mokosyohumawo'nɨngkohofo sohonta a'amu angoponjoso aho kesyohumantɨfi ahwomo nano so'nji kakoe sɨfe ahomo ko kilofontɨfe sohwo kako ahwomo nano hiso mtɨhupewo'nɨngkisofoho. Towahuno wonyo homo somo hwaho a'amu ane sopone'no ipemotawowo'nɨngkohofofoho. Oso hwe huhwo sohwo kako Jisasɨmo uhwononto joho mohm'no lamofonto Jisasɨye sɨfe ki'nyo'mo pɨwasyonto mango engo ulɨmento, Jisas kɨko Anɨtu Yokintahoponjo sohwoe Hwomu Ne hwosoho. Kɨko ngkimo peho wontoho'monne'nelo. Hungkuno yokumpohn'nyo wakilɨmonne'no yohono. Kɨko ngkimo tohino nontapohotoho. Oso hungkuno ulɨmentiso hwapɨngoso olenoho. Jisas kako oso towahuno wonyo sohumo ulɨmento, Kɨko olo hwe lohumo ulɨko'maho. 
LUK.8.30	Ose ulonto nom'ne hungkuno ulɨmento, Jɨje yofe pɨhwo'nyo hwosilo. Ose ulahonɨngki ulɨmento, Nje yofeso 
LUK.8.31	Towahuno huhwo sohwo hofɨko Jisasɨmo yokumpohn'nyo ulɨmentohofi, Kɨko tohino mayo so'no tɨkano somne'no nolonehwajohotoho.
LUK.8.32	Oso hwofɨki'nyo mofone sopo yahu pi'nɨngo engoso hofɨko mno ijontanɨngkofo somne'no towahuno wonyo sohwa Jisasɨmo yokumpohn'nyo ulɨmentohofi, Kɨko tɨmo'nohino fohononehwajo. Nakwo oso yahu nongkwafe pone'no wohwontane'no yɨhwono. Ose ulahonɨngkofi Jisas hofɨkimo tɨmo honohwatɨmentisofoho. 
LUK.8.33	Oseso oso towahuno wonyo hiso hwe sohumo nulɨko'mantɨfi yahu somo ehuhnnao'mentohofofoho. Ehuhnnaofahonɨngkofi yahu hiso hofɨko hano kunto kunto'no wentɨfi iwo'mangomo mtɨku'nontɨfi mijomo nɨhu'nahono mihulo'mentisofoho.
LUK.8.34	Oso yahu mokosyohumayo sohwa yo'mayo somo uhwonontɨfi hano kunto kunto'no wentɨfi hwe moya'mi ango engo soponjo so'nji oso'mo so'meemjo so'ntnne'no oso hungkuno hiso lɨjwaofahonɨngkofi ho'nɨmɨmentisofoho. 
LUK.8.35	Oso hungkuno hiso ho'nɨngkahonɨngki hwe moya'mi hopi'nonohinoso uhwonano lontɨfi imentohofofoho. Hofɨko Jisasɨ'nji i'mofapontɨfi uhwonɨmentohofoso oso hwe towahuno wonyo ulɨkoma'mentohofo sohwo kako he yofonto kako huno wopɨngo'njo imo'nonto kako Jisasɨye sɨfɨki'nyo'mo nohumentanɨngki uhwonɨmentohofofoho. Ose uhwonontɨfi iyoho imentohofofoho. 
LUK.8.36+LUK.8.37+LUK.8.38+LUK.8.39	Oso a'amu tɨfinjo i'mofapmmentohofo somo a'amu hofɨko Jisas oso hwe towahuno wonyo ulɨko'ma'mentohofo sohumo wopɨngo umokumentiso somo uhwonɨmentohofo so'no mpoyo lutɨhwamentohofofoho. Ose upa'nontɨfi oso hwe moya'mi hopi'nono oso hwaho Ngkekeso so'meem mta'angoso hofɨko Jisasɨmo ulɨmentohofi, Kɨko nakumo nonelɨko'mahoji nom'ne angopono mpano. Ose ulɨmentohofo hwapɨngoso ole'nefoho. Hofɨko iyoho mɨkunɨmposo unɨngkahonɨngki ulɨmentohofofoho. Oseso Jisas kako yofayokinopo nokotosahonɨngki oso hwe towahuno wonyoso ulɨko'ma'mentohofo sohwo kako Jisasɨmo yokumpohn'nyo ulɨmento, Ngko kɨko'nji wowahontnne'no yohono. Ose ko ulahonɨngki Jisas ulɨmento, Kɨko jɨje angopono asomo uhuji yo'mayo wonyoangkafo Anɨtu kiloho'maso so'no jɨje a'amu somo filutɨhwaho. Ose lɨhwajonto Jisas kako nɨhu'nahone asomo wako'mentisofoho. Oseso oso hwe huhwo sohwo kako kakoe ango pone'no asomo nowento hwe moya'mi hopi'nonohinomo yo'mayo Jisas uloho'mentiso so'no lutɨhwamentisofoho.
LUK.8.40	Jisas kako mijo ayo nongkihnta'ni asomo wako'mentiso sohonta hwe moya'mi hopi'nono kakine'no humohontohumantohofoso Jisasɨmo uhwonontɨfi sɨmonyo imentohofofoho. 
LUK.8.41+LUK.8.42	Osohonta hwe fihwo kakoe yofe Jailos sohwo kako Jisasɨmo u'ma'mentisofoho. Oso hwe Jailos huhwo sohwo kako Anɨtuye tajo ango we'e somo mokosyohumayo'ne yofe engo'njo hweho. Kako mu anga'nohino'njo hweho. Kakoe mu siye soswoso aho hopi'nono sɨfe mta'ni hufa'u uyakolo'nnyosi kako poyo wope'nɨmonto mofone sopo kanɨngkwohwo Jisasɨmo u'manto Jisasɨye sɨfɨki'nyo'mo hwomtame ehumanto Jisasɨmo yokumpohn'nyo ulɨmento, Kɨko nje ango pone'no wowaho. Ose ulɨmentisofoho.
LUK.8.43	Oso a'amu'njo hopo sopo a'mu fisi kako humunyoponoho. Oso hisi kako engolopohamo imoihoso ne'no yontanɨngki soswo aho hopi'nono sɨfe mta'ni hufa'u uyakolo'mojofoho. A'amu fihwo kako oso a'mu hisiye mnokino homo somo wopɨngo umokone sohwo mohumunyoponoho. Kakoe hamniyoho hopi'nono a'amu mnokino'njo somo wopɨngo umokiyo sohwamo nto umojiyoho. 
LUK.8.44	Oso a'mu hisi kako Jisasɨye hohujo hohnta'ni u'manto kako Jisasɨye hwapɨfe tokwajo somo aho upm'mokahonɨngki a'musi kakoe honɨyoso sosayo komo'no sa'nɨmentisofoho. 
LUK.8.45	Oso hohosohonta Jisas ulɨmento, Ngkimo aho tɨhwo nɨpm'mokantofoho. Ose ulahonɨngki hofɨko anga'no anga'no ulɨmentohofi, Ngko'maho. Ngko makupm'mokoho yohono. Ose lontanɨngkofi Pita Jisasɨmo ulɨmento, Hwe Engofo, hwe moya'mi pi'nɨngo engo kikimo ifehu'mokokumantɨfi kakupm'mokohofo. 
LUK.8.46	Ose ulahonɨngki Jisas ulɨmento, A'amu anga'no kako ngkimo aho kisanisyohoho. Nje a'apaho somta'ni yokumpohn'nyo fehohnjoso uhwohoe huno niyohoho. 
LUK.8.47	Ose ulahonɨngki oso a'mu hisi kako Jisas ngkine'no huno nto uyohoho syafɨsyonto yomo yomo yonto Jisasɨye sɨfɨki'nyo'mo hwomtame ulohofonto a'amu hopi'nonohinofe tɨmopo kako Jisasɨmo aho kisuhumentiso hwapɨngo so'no lutɨhwanto ole ulɨmento, Nje mnokinoso nɨhu'no komo'no moi'wo imo'nɨngkohoho. 
LUK.8.48	Ose ulahonɨngki Jisas ulɨmento, Nje mupe, kɨko ngkimo sɨmeho hi'ntnnono ntapohino so'no olohonta kɨko wopɨngo imo'nɨngkino. Kɨko sɨmeho wopɨngo'njo siki uhuji fohumantono.
LUK.8.49	Ose ulontanɨngki hwe fihwo Jailosɨye angopo nta'ni noponto Jailosɨmo u'manto ulɨmento, Jɨje mu poyo nto pe'nɨngkohoho. Oseso kɨko olo hwe engo lohumo jɨje ango pone'no peho'no ipemotowalokuno. Kako wohumano. 
LUK.8.50	Ose ulahonɨngki Jisas kako upa'nonto Jailosɨmo ulɨmento, Kɨko iyoho yohotoho. Kɨko ngkimo sɨmeho hi'ntnnono ntahopohojo'no jɨje mu wopɨngo umo'nɨmontonoho. 
LUK.8.51	Ose ulonto Jisas kako Jailosɨye angopo i'mofawento oso hopo sopo Jisas kako Pita, Joun, Jemɨs oso hwanji kanɨngkwohwo'ya'u'njimo utɨmanto hofɨko'nohini angomo humentohofofoho. Nom'ne a'amu somo ole ulɨmento, Sekwo noswapɨkutoho. 
LUK.8.52	Ose ulahonɨngki hwe moya'mi pi'nɨngo engoso hofɨko mu hisine'no humotaho lopemo'nowentanɨngkofi Jisas ulɨmento, Sekwo humotaho lɨkutoho. Kako poyo'maho. Saho fosyaweho. 
LUK.8.53	Ose ulahonɨngki a'amu hiso hofɨko mu poyo nto pe'nɨmentiso so'no huno uyahonɨngki hofɨko Jisasɨmne'no sitofo ulontɨfi tɨkafo ujɨmentohofofoho. 
LUK.8.54	I oso'no Jisas kako mu poyo pe'nɨmentiso siye aho manto mango mohm'no ole ulɨmento, Mupe, kɨko filɨkaho. 
LUK.8.55	Ose ulahonɨngki oso mu hisiye huyo'mangoso nto umentisoso asomo ponto ka'wohimo uhulo'ofahonɨngki mu sopi lɨka'mentisofoho. Nolɨkofahonɨngki Jisas kanɨngkwohwo'ya'umo ulɨmento, Wosopayo uyinyo. 
LUK.8.56	Ose ulahonɨngki kanɨngkwohwo'ya'u siko yo'mayo somo uhwononji yomo engo imentisiyefoho. Jisas kako kanɨngkwohwo'ya'umo hungkuno yokumpohn'nyo ulɨmento, Olo hilo so'no siko yolohoso nom'ne a'amumo nulohosiloho. Ose ulɨmentisofoho.
LUK.9.1	Jisas kako kakoe inomokomoyo aho hopi'nono sɨfe mta'ni hufa'uyo sohwamo lutɨmanto yo'mayo mnokino'njo so'nji a'amu towahuno wonyo ehuhnnamo'nnyo so'njimo wae yaofɨkuji wopɨngo umokiyo'ne kakoe yokumpohn'nyo uyɨmentisofoho. 
LUK.9.2	Jisas hofɨkimo ulɨmento, Sekwo ango'meemne humpekuji Anɨtu kako a'amu somo umokosyohumamonto yalokunjo so'no lutɨhwafɨkuji a'amu mnokino'njo somo wopɨngo umokumno. 
LUK.9.3	Ose ulonto ulɨmento, Sekwo yo'mayo hano emoyo so'ne'no mno, ho'yo, wopayo, hamniyoho manji'mofo nom'neso nomotawekutoho. O'o, hano'nohino fiyɨkuno. 
LUK.9.4	Sekwo nom'ne angopo i'mofahokuji a'amu fihwo sekumo kakoe angomne'no setɨmaso sohwoe angomnohini fosyawentɨfijo sohwasi oso ango hopo sopo nulɨko'mafɨkuji ango nom'nepono nje hungkuno lutɨhwayo'ne fɨhwanɨmno. 
LUK.9.5	Ango fipo i'mofafijoso a'amu mosetɨmaso'njo mikujɨ'manji oso ango hopo sopo nulɨko'mafɨkuji hopo soponjo hwaho semongki'nososo hofɨko nosehontohumentanɨngkuji oso hintalinyo hiso wae feehumno. Oso homo somo uhwonɨngkuji hofɨko hofɨkoe yahino somne'no huno ole wosyafɨhupɨfe. U, nakwo wonyo yɨhwono. Ose syafɨsyɨkuji iyoho unono.
LUK.9.6	Ose ulonto hofɨkimo uhwojahonɨngki hofɨko ango'meemne'no humpo'mentohofofoho. Ango ho'mo ho'mmeemo Anɨtuye hungkuno wopɨngoso lɨku'mofontɨfi a'amu mnokino'njo somo wopɨngo umokumentohofofoho.
LUK.9.7	Hwe yofe engo'njo hwaho Ngkalili sopo mokosyohumayo sohwo kakoe yofe Heloutɨyoho. Oso huhwo sohwo yo'mayo wonyoangkafo Jisas imentiso so'no upa'nonto kako huno pi'nɨngo syafɨhu'mentisofoho. Hwapɨngoso a'amu fehohnjoso Jisasɨmne'no ole ulɨmentohofi, Joun poyo pe'nɨmentiso sohwo kako pi'nɨmo mta'ni apa'no songo nto lɨkakwoho. 
LUK.9.8	Nom'ne a'amuso ole ulɨmentohofi, Ilaija sohumo Anɨtu hungkuno uyahonɨngki kako neyakwosamo hohonta lutɨhwamojo sohwo kako poyo pe'nɨmentiso sohwo apa'no nto lɨkakwoho. Nom'ne a'amuso ole ulɨmentohofi, U, nom'ne a'amu hohonta humamojo sohumo Anɨtu hungkuno uyahonɨngki lutɨhwamojo sohwo nto lɨkakwoho.
LUK.9.9	Helout oso hungkuno upa'nonto kako syafɨhu'mento, Nje a'amu lɨhwatɨmentoheso hofɨko Jounɨye tɨ'wangomo mɨngo ntofilɨjwamokwofɨhweho. Oseso olo hwe lohwo Jounɨ'manji pipilo. I oso'no ngko pipine'no upa'nɨngkohono oso huhweho eso, hungkuno upa'nɨmaleso tɨhwolo. Ose syafɨsyonto kako Jisasɨmo uhwonɨmonto imentisofoho.
LUK.9.10	Jisas kakoe inomokomoyo (
LUK.9.11	Hwe moya'mi hopi'nonohinoso oso hiso'no huno uyahonɨngki hofɨko umentohofo somo inɨngkamentohofofoho. Jisas kako oso hwe moya'mi hiso kakimo nto inɨngkowahonɨngkofi uhwononto ulɨmento, Sekwo oyonɨmno. Jisas kako Anɨtu hwe moya'mi somo wopɨngo umokosyohumamonto iwo'nɨngkiso so'no hungkuno ulonto a'amu mnokino'njo somo wopɨngo umokumentisofoho.
LUK.9.12	Oso'no sɨkuno'nji kakoe inomokomoyo aho hopi'nono sɨfe mta'ni hufa'uyo sohwa Jisasɨmo u'mantɨfi ulɨmentohofi, Kɨko oso hwe moya'mi somo ango so'mne'no lɨhwajohojo'no hofɨko osopo fosyawekuji wosopayo wotɨpemapɨfe. Olo humalohwone lopo a'amu ango yo'mayoso aneponoho. 
LUK.9.13	Ose ko ulahonɨngkofi Jisas ulɨmento, O'o, sekwo huhwasi wosopayo uyɨmno. Ose ulahonɨngki hofɨko ulɨmentohofi, Nakwo wosopayo pi'nɨngo'njo hwonanɨ'maho. Wopayo aho fehohnjo hopi'nonohino'nji inanɨku hufa'uyo so'ntnnohini mokosyohumalohwono. I kɨko ole losyofɨsyalokuno. Sekwo nowekuji ho'yango ango mta'ni a'amu hopi'nonohino somne'no wosopayo mpe uyamno. Ose losyofɨsyalokuno. Ose ulɨmentohofofoho.
LUK.9.14	Oso a'amu hiso 
LUK.9.15	Ose ulahonɨngki inomokomoyo sohwa hofɨko Jisas ulɨmentiso hopa mɨhu'mohu'mɨngo yɨhu'matɨ'mentohofofoho. 
LUK.9.16	Jisas kako oso wosopayo aho fehohnjo hopi'nonohino so'nji inanɨku hufa'uyo so'nji nomanto kako ahwomomo tɨmo uhwontohumanto Anɨtumo isamoyoka ulɨmentisofoho. Isamoyoka nto ulonto kako wopayo hiso kutɨkujo lohofonto kakoe inomokomoyo sohwamo a'amu somo yano ulofiyo'ne hu'muyɨmentisofoho. 
LUK.9.17	A'amu hopi'nonohinoso wopayo hiso moi'wo nontɨfi sɨmeho uhnnɨngkahonɨngki hofɨko wosopayo nɨlɨfonao'mentohofoso nuhu'mokontɨfi sohwo ho'yo aho hopi'nono sɨfe mta'ni hufa'uyo somo mohu'memeehumentohofofoho.
LUK.9.18	Sɨkuno fihumo Jisas kako'nohini kanɨngkwohumo jomo ulontanɨngki kakoe inomokomoyo sohwa mofonepo humohumantohofofoho. Jisas kakoe inomokomoyo sohwamo ulohonɨmento, A'amu ngkine'no pehofo mjolɨmɨwalokwofo. 
LUK.9.19	Ose ulahonɨngki hofɨko ulɨmentohofi, A'amu fehohnjo kikine'no ole lalokwofo, Joun A'amumo Mijo Kiyoma'mojo sohwolɨkeno. A'amu nom'ne fehohnjo ole lalokwofo, Ilaijatɨkeno. I nom'nihwa a'amumo Anɨtu hungkuno uyahonɨngki lutɨhwanto pe'nɨmentiso sohwo apa'no songo lɨka'maso hwolɨkeno. Kikine'no ose mjolɨmɨwalokwofo. 
LUK.9.20	Ose ulahonɨngkofi Jisas ulɨmento, Sekwo sohwasi, ngkine'no pehofo ntɨwo'nɨngkohofɨhwasilo. Ose ulahonɨngki Pita ulɨmento, Kɨko sohwosi Anɨtuye Kɨlaisɨkiyoho. Anɨtu nakwoe hwaho lopone'no kuhwotɨmentiso hwosoho.
LUK.9.21	Pita ose ulahonɨngki Jisas kako inomokomoyo sohwamo hungkuno yokumpohn'nyo ole ulɨmento, Sekwo oso hiso'no nom'nemo lujɨmofɨkutoho. 
LUK.9.22	Ose ulonto ole ulɨmento, A'amufe Hwomu sohwo'ni ngko tohino engo noma'mne hwo'nyoho. A'amu Jutafe hwe engo sohwanji a'amu tajo ango syoho'njo sohwanji a'amu Jutafe honɨngkano hungkuno lutɨhwawo'nɨngkohofo sohwanji hofɨko ngkine'no nakwolaho ntɨkuji hohujo ikinjanɨmofɨkuji nofonjanɨhufitnnefoho. I oso'no sɨkuno hufa'u sɨhune memjaofɨhwoso'no ngko apa'no songo wolɨka'monnoho.
LUK.9.23	Ose ulonto hwe moya'mi hopi'nono Jisasɨmo inɨngkamentohofo somo ole ulɨmento, U, a'amu fisoku ngkimo wonnɨngkopano lɨfijo'manji sekwo sekwoe yo'mayo hi semo'nɨwo'nɨngkiso so'nji sekwoe yofe so'nji monje yahinɨngkuji sekwo sɨkuno huhwo huhwi nje yofe'no poyo pe'nyo so'no iyoho miyo'njo ifijoso ngkimo mofo ne sopo tɨfi nnɨngkapmno. 
LUK.9.24	A'amu fihwo kakoe songo humayoso yokumpohn'nyo womokosyohumamo lososo kakoe songo ne'no humayoso wopɨwahu'montonoho. Oso'no a'amu fihwo ngkine'no huno uyahonɨngkuhwosi kakoe humayoso pɨwasyososo hwangku kakoe humayoso wotɨpema'montonoho. 
LUK.9.25	A'amu fihwo kako Anɨtumne'no hohujo ikinjaofɨhwosi kako olo hwaho loponjo ho'yango hamniyoho yo'mayoso engo hu'meesyontoso sohwo kako tɨkanomo weso'manji oso ho'yango yo'mayoso pipi ufo'maneto. Awonoho. 
LUK.9.26	A'amu fihwo kako nje hungkuno so'nji ngko'ntnne'no hohujo ikinjanɨmofoso sohwo ngko oso huhwo sohumne'no tɨfi no'mo hohujo ikinjɨmo'mnefoho. Ou, osohonta ngko nje Mpohwoe yokumpohn'nyo so'nji a'amu ahwomomjo wopɨngo'nohini sohwafe yokumpohn'nyo'nji nje yofe engo'nji olo hwaho lopo asomo pmme sohonta a'amu ngkine'no hohujo ikinjanɨmofoso sohune'no ngko hohujo ukinjɨmo'monnoho. 
LUK.9.27	Ngko hungkuno nehopi waselɨmonne'no yohono. A'amu olo hwaho lopo nakwo'nji olohonta humalofo fehohnjoso mape'nontanɨngkuji Anɨtu a'amumo wopɨngo wonyoangkafo mokosyohumayo somo uhwonantɨfeho. Ose ulɨmentisofoho.
LUK.9.28	Sɨkuno aho fehohnjo hopi'nono nom'ne mta'ni hufa'u sɨhune memjaofahonɨngki Jisas kako Pitaja Jounja Jemɨsɨjamo utɨmanto kako Mpohumo jomo ulɨmo lonto hwofɨki'nyo we'e sopone'no kotasɨmentohofofoho. 
LUK.9.29	Kako Mpohumo jomo ulontanɨngki kakoe sɨmo'mangoso mofehi'nyo pa'nyo imo'nonto kakoe manji'mofo sawemoso nɨhu'no halojo pomponaho pa'nyo imo'nɨmentisofoho. 
LUK.9.30	Oso hohosohonta hwe hufa'u hohonta pe'nɨmentisiye sohwa'u kako'njopo i'mofaponji hungkuno hnnɨmentohofoso Mousesɨ'nji Ilaija'njoho. 
LUK.9.31	Siko ahwomomjo yokumpohn'nyo so'nji u'manji siko Jisas kako ango Jelusalem sopo yo'mayo Anɨtu kako Jisas yone'ento uyohotɨmentiso somo ne imo'nyo'ne poyo umo'nɨmontonoho, hnnɨmentohofofoho.
LUK.9.32	Pitajanji nom'ne sohwanji saho humofosyawentohofo sohwa nolɨkafontɨfi uhwonɨmentohofoso Jisasɨye pomponaho so'nji hwe hufa'u sohwa'u'njimo uhwonɨmentohofofoho. 
LUK.9.33	Oso hwe hufa'u sohwa'u Jisasɨmo uhwotɨ'mofaho lonji imentisiyoso Pita kako huno pi'nɨngo syofɨsikaofonto Jisasɨmo ulɨmento, Hwe Engofo, nakwo olopo humentani sehonɨngkuhwoneso wopɨngofoho. Olo hilo so'no syafɨsiyo'neso ango hufa'u sɨhune womolantane'no yɨhwono. Anga'no kɨko'nefoho. Anga'no Mousesɨmnefoho. Nom'neso Ilaijamnefoho. Pita kako oso hiso'no huno ito'no muyahonɨngki ulɨmentisofoho. 
LUK.9.34	Pita ose ulontanɨngki himo hwahonepo kepijiyofasyonto hofɨkimo ifeehu'mokosyahonɨngki inomokomoyo sohwa hofɨko iyoho imentohofofoho. 
LUK.9.35	Oso himo ho'mo so'mta'ni mampaho ole ho'nɨmento, Olo hwe lohwo sekumne'no uhwosopo'mentohe sohwo nje Hwomufoho. Kakoe hungkunomo sekwo upa'nɨmno. 
LUK.9.36	Oso mampaho hiso moi'wo ho'nɨkwato lohofahonɨngki inomokomoyo sohwa uhwonɨmentohofoso Jisas kako'nohini lohofontanɨngki uhwonɨmentohofofoho. Inomokomoyo huhwo sohwa yo'mayo uhwonɨmentohofo sohonta hofɨko nom'ne sohwamo hungkuno mulɨmmentohofofoho. O'o, mampi'nyo humohumantohofofoho.
LUK.9.37	Mo'nɨngkanta hofɨko hwofɨki'nyo we'e sopo ulɨko'mantɨfi nowentɨfi hwe moya'mi pi'nɨngo engo honɨngkanopo Jisasɨmo uswo'nɨmentohofofoho. 
LUK.9.38	Hwe fihwo kako oso hwe moya'mi pi'nɨngo engo somta'ni Jisasɨmo joho ulɨmento, Hwe Engofo, ngko kikimo jomo wakilɨmonne'no yohono. Kɨko nje hwomu lohumo tɨmo uhwonyo. Ngko olo hwomu anga'nohino'njo hwo'nyoho. 
LUK.9.39	Towahuno wonyo sohwo kako hwomu sohumo u'manto aho yokumpohn'nyo kemokosyohumahonɨngki hwomu sohwo kako joho mohm'no lɨwo'nɨngkisofoho. Towahuno wonyo huhwo sohwo kako hwomu sohumo wonyo kimokonto mohm'no mohm'no ulohofahonɨngki hwomu sohwoe mango mta'ni makwoangoso sapɨwo'nɨngkisofoho. Towahuno wonyo huhwo sohwo kako hwomu sohwoe a'apaho wonyo ne'no umokonto komo'no musya'ofe'njo yonteso hwomu sohwo kakoe a'apahoso kangotnnyo imo'nɨmojofoho. 
LUK.9.40	Oseso ngko jɨje inomokomoyo sohwa hofɨko towahuno wonyo hiso wae weenɨmofife lonji humotaho ko loheso hofɨko hopo'maho. 
LUK.9.41	Ose ulahonɨngki Jisas ulɨmento, Hwe moya'mi olohonta humalofo soku, sekwo Anɨtumo sɨmeho hi'ntnnono muyo kuyoho. Sekwo honɨngkano ito'nohino'maho. Oso yahino hiso ne'no weso'manji ngko sekwo'nji humayoso sɨkuno alale womemjanɨmo'montolɨkeno. Ngko sekwoe tango ngkimo nɨ'mayoso sɨkuno alale womemjanɨmo'montolɨkeno. Jɨje hwomuso ngko'njo lopone'no motape.
LUK.9.42	Nomotowentanɨngki towahuno wonyo sohwo kako hwomu huhwo sohumo hwahopo kelopmmokwajonto mohm'no hnnojwao'mentisofoho. Jisas kako towahuno wonyo huhwo sohumo yoka ulonto wae yɨmofonto hwomu sohumo wopɨngo umokumentisofoho. Wopɨngo umokonto kanɨngkwohumo uyɨmentisofoho. 
LUK.9.43	Hwe moya'mi hopi'nonohinoso hofɨko Anɨtuye yokumpohn'nyoso utɨhwa'nyopo uhwonontɨfi hi ulɨkofahonɨngki hofɨko yomo imentohofofoho.
LUK.9.43	Hofɨko Jisas kako imentiso so'no huno pi'nɨngo engo syofɨsyontanɨngkofi Jisas kakoe inomokomoyo sohwamo ulɨmento, 
LUK.9.44	Sekwo olo hungkuno loso selɨ'me'no haloho ito'no upa'nɨmno. Sekwo inɨngo mofɨkutoho. Hwangku we'enepi ngko A'amufe Hwomu sohwo'nɨmo nje mango sohwafe aho somo hofɨko ngkimo woho'nonɨsyantɨfeho. 
LUK.9.45	Ose ulahonɨngki hofɨko oso hungkuno ulɨmentiso so'no huno mummentisofoho. Hwapɨngoso oso hungkuno hiso hofɨkine'no hiyaso wo'nnyo so'no hofɨko huno mosyafɨsiyo'njo yontɨfi hofɨko hwapɨngo ne so'no Jisasɨmo ujoso'no iyoho unɨmentisofoho.
LUK.9.46	Inomokomoyo sohwa hofɨko nakwoe hwe yofe engo'njo sɨmo'mo yakoloso, tɨhwolɨkeno sohnnohojikamo'nontɨfi ikujoho wofongki'nantɨfi imentohofofoho. 
LUK.9.47	Jisas kako hofɨkoe huno somjo huno wo'nnyo so'no huno uyahonɨngki kako mehomi we'eso utɨmanto, momemokosyohumamentisofoho. 
LUK.9.48	Oseso inomokomoyo sohwamo ulɨmento, A'amu fihwo kako olo mehomi lohumo nje yofe ho'nonɨmayo'ne ufo'maso sohwo kako ngkimo nɨfo'makwoho. A'amu ngkimo nɨfo'maso sohwo kako hwe engo ngkimo nɨhwatɨmentiso sohwo huhumo ufo'makwoho. Hwe fihwo kako kakoe yofe engo somne'no huno mosyafɨsiyo'njo a'amu nom'nimo ufo'mayo'nohini sohwo kako Anɨtuye tɨmopo hwe engo ne sɨmo'mjo hweho.
LUK.9.49	Jisasɨye inomokomoyo Joun sohwo kako Jisasɨmo ulɨmento, Hwe Engofo, Nakwo uhwonɨmalohwoneso hwe fihwo kako jɨje yofe ulonto towahuno wonyo wae yaofontanɨngki uhwonɨmalohwonefoho. I oso'no kako nakwo'nji kikimo mokinɨngkowaloku yɨhwono i oso'no nakwo kakimo ulɨmalohwono, Kɨko Jisasɨye yofe'nji towahuno wonyoso wae yaofohotoho. 
LUK.9.50	Ose ulahonɨngki Jisas ulɨmento, Sekwo ose uloho'malofoso wonyofoho. Sekwo kakoe honɨngkanomo nopɨjumofɨkutoho. A'amu sekwoe syoho somo mohwempeesemofe hwo'manji sekwoe a'amu hweho. Ose ulɨmentisofoho.
LUK.9.51	Jisasɨmo Anɨtu ahwomomne asomo utɨmayo sɨkuno mofonepo imo'nɨngkahonɨngki Jisas kako Jelusalemne'no we-e'neso huno yokumpohn'nyo syofɨsyomanto Jelusalemne'no wawomo lonto hano sɨmentisofoho. 
LUK.9.52	Jisas kakoe inomokomoyo sohwanji Jelusalemne'no nowentanɨngkofi kako kakoe inomokomoyo fihwamo a'amu Someliyafe ango fipone'no Jisas kakine'no ango ito'no esyohumayo'ne ulohasiyo'ne lɨhwatɨmentisofoho. 
LUK.9.53	I oso'no oso ango hopo soponjo a'amuso hofɨko Jisasɨmo hofɨkoe angomo ipemotasyuyo so'no nakwolaho lontɨfi mutɨmmaso'njo imentohofofoho. Hwapɨngoso kako Jelusalemne hweho lontɨfi mutɨma'mmentohofofoho. Hofɨko Anɨtumne'no hwomtame ulohofo yahinoso Jelusalemnohini 
LUK.9.54	Jisasɨye inomokomoyo hufa'u sohwa'u Jemɨsɨ'nji Joun'nji siko yo'mayo yo'mayo yahino somo uhwononji ulɨmentisiyo, Hwe Engofo, nakwo ahwomomjo toho so'no joho lutɨmehwasi olo a'amu lomo nasiyoso wopɨngotaho. 
LUK.9.55+LUK.9.56	Ose ulahonɨngki Jisas kako sikimo yoka ulɨmento, Siko sikoe sɨmeho mo'mjo huno wonyoso huno maseyohi yohoho. Ngko A'amufe Hwomu sohwo'ni ngko a'amumo wonyo imokiyo'ne pmmentohe hwonɨ'maho. O'o, a'amumo ufo'mayo'ne pmmentohe hwo'nyoho. Ose ulahonɨngki hofɨko nom'ne ango pone'no womentohofofoho.
LUK.9.57	Hofɨko honɨngkanopo noloho'nowentanɨngkofi hwe fihwo Jisasɨmo ulɨmento, Kɨko ango ntɨ'mno usoso ngko tɨfi wokinɨngkamonnoho. 
LUK.9.58	Ose ulahonɨngki Jisas ulɨmento, Sikisɨwojo sohwa hofɨko hofɨkoe sokimoso hi'njo hwafoho. Yɨhufo sohwa hofɨko hofɨkoe aifoso hi'njo hwafoho. I oso'no ngko A'amufe Hwomu sohwo'ni ngko ango saho fosyawe'neso ane hwo'nyoho.
LUK.9.59	Ose ulonto kako nom'ne hwe sohumo ulɨmento, Kɨko ngkimo tɨfi nnɨngkape. Ose ko ulahonɨngki hwe sohwo kako ulɨmento, Kɨko ngkimo tɨfi nnɨngkape ntohino so'no ngko kikimo wokinɨngkapmmonnoho. I oso'no sɨmo'mo ngko nje mpohumo kaki'no pi'nɨmo'mo ijopijisyasi'mo peso. Wopɨngotaho. 
LUK.9.60	Ose ulahonɨngki Jisas ulɨmento, A'amu ngkimo tɨfi monnɨngkapɨfijoso hofɨko ujopijisyahufe. Hofɨkoe syohofoho. I kɨko sohwosi ngkimo nnɨngkapohoji Anɨtu a'amumo wopɨngo umokosyohumamonto yalokunjo so'no kɨko a'amu somo Anɨtu kakoe hungkunoso filɨjɨmofo. Ose ulɨmentisofoho.
LUK.9.61	Hwe nom'nihwo Jisasɨmo ulɨmento, Hwe Engofo, ngko kikimo tɨfi wokinɨngkamonnoho. I oso'no ngko sɨmo'mo nje a'amumo aho nɨhu'no upeemeso wopɨngotaho. 
LUK.9.62	Ose ulahonɨngki Jisas ulɨmento, A'amu ngkimo tɨfi ko nnɨngkapɨhwosi kako tɨfi no'mo yo'mayo ulɨko'maso so'no ikintɨmantɨmo mjɨmɨwe'njo sohwo kako Anɨtu a'amumo mokosyohumayo sopono syoho iyo so'no hopo'maho. Ose ulɨmentisofoho.
LUK.10.1	Oso hohosohonta Jisas kako nom'ne a'amu 
LUK.10.2	Sɨmo'mo hungkuno ole ulɨmento, Pahnnɨmo hungkuno waselɨmonne'no yohono. Wopayo syoho soponjo pi'nɨngo engoso toyo nto imaho. I oso'no a'amu wopayo toyo mjiyo'ne syoho'njo sohwa hopoenohino hwa'maho. Oseso sekwo olo syoho loso mokosyohumawo'nɨngkiso kakwo'yohumo jomo ulɨkujo'no kako oso wopayo toyo homo somo mjiyo'ne a'amumo lɨhwajiyo'ne jomo ulɨmno. 
LUK.10.3	Sekwo upa'nɨmno. Ngko sekumo yahu mu hopa sikisɨwojo sohwafe ango'mne'no wokasemo'mji yalokweno. Hofɨko sekumo wonyo woselohofantɨfe'no yalokwofo. Sekwo yahu mu hopa yokumpohn'nyo ane'njo sohwahnne'no huno ose ko niyahonɨngki losehwojalokweno. Oso'no mpanɨmno. 
LUK.10.4	Sekwo hamniyoho so'nji yo'mayo ho'yango memokomayo'ne so'nji sɨfɨkwongofosyo nom'ne so'nji nohu'memokaho'nɨngkutoho. Sekwo honɨngkanomo wekuji uhwonɨfijoso hwe fihwo honɨngkanopo nohumentanɨngkuhwosi uhwonɨngkuji nɨjwokohumafɨkutoho. O'o, sekwo kakimo yakolo'nohini ulohofefoho. 
LUK.10.5	Sekwo a'amufe ango sopo i'mofahokuji ole ulɨmno. Anɨtu kako sekumo wopɨngo waselohomonto iwo'nɨngkiso so'no sekwo sɨmeho wopɨngo'nji fosyohumamno. Ose ulɨmno.
LUK.10.6	Hwe fihwo kako yahino wopɨngo iwo'nɨngkiso sohwoe angopo i'mofafijoso kako sekumo wopɨngo selohofɨhwoso'no Anɨtu oso a'amu huhwo sohumo wopɨngo uloho'montonoho. I oso'no a'amu fihwo yahino wonyo iwo'nɨngkiso sohwoe angopo i'mofafijoso sekwo Anɨtu wopɨngo uloho'monto iwo'nɨngkiso so'no sɨmeho wopɨngo'njo fosyohumamno, ulɨfijoso hwe huhwo sohwo ngkilaho selɨhwosi mosefo'maso'njo ihwoso'no sekwo nom'ne angopo ne'no sɨmeho wopɨngo'njo hwasi fohumpopmno. Anɨtu kako sekumo wopɨngo sefo'mahwosi oso a'amu huhwo sohumo mufo'manehoho. 
LUK.10.7	A'amu fihwo kakoe angommne'no setɨmahwoso'no sekwo oso ango homo somnohini humafɨkuji yo'mayo wosopayo'nji mijo'nji sejapɨkujo'no sekwo hmnɨmno. Hwapɨngoso a'amu kakoe syoho somne'no kako yo'mayo mayoso yahino ito'nohinofoho. Sekwo ango anga'nohino somo fosyawekuji nom'ne angomno nonje nonje uyo'eno. O'o, oso ango anga'nohino somta'ni nje hungkuno filɨku'mopmno. 
LUK.10.8	Sekwo ango fipo i'mofahokujo'no a'amu hofɨko sekumo setɨmafɨkuji yo'mayo mijo wosopayo so'nji sekune'no lɨkuji yano selofifijoso sekwo umapmno. 
LUK.10.9	Sekwo oso ango hopo soponjo a'amu mnokino'njo somo wopɨngo umokukuji hofɨkimo ole ulɨmno, Anɨtu sekumo wopɨngo semokosyohumayo'ne mofonepo nto i'mofapohoho. 
LUK.10.10	I oso'no sekwo ango fipo i'mofahokujo'no a'amuso sekumo mosetɨmaso'njo miyɨkuji sekwo oso ango hopo soponjo honɨngkano sopo lohofɨkuji ole ulɨmno, 
LUK.10.11	Sekwoe ango loponjo hwaho hintalinyo namongki'nɨngkisoso sekwo sekwoe yahino somne'no huno syafɨsiyo'no nakwo hintalinyo hiso wae yasyɨhwoneso sekwo'nefoho. Sekwo olo so'no huno ito'no fɨsyafɨhupmno. Anɨtu kako sekumo wopɨngo wosemokosyohumamonto ko yahonɨngki oso'no sekwo hohujo ikinjaofɨwo'nɨngkohofo kuyoho. Oseso nakwo tohino manoho lɨkuji Anɨtu semokosyohumayo so'no huno ito'no fɨsyafɨhupmno. Nto i'mofapohoho. 
LUK.10.12	Ose ulonto ole ulɨmento, Nje a'amu sohwasi ngko hungkuno waselɨmonne'no yohono. Sɨkuno ae'uyo somo a'amufe yahino wonyo so'ne hungkuno ikwolofo'ne sohonta oso ango Soutommjo a'amuso hofɨkoe yahino pisakino'njo somne'no tohino engo wotɨpemantɨfeho. I oso'no a'amu sekumne'no hohujo ikinjasemofoso hofɨkoe tohinoso Soutomjo a'amufe tohino somo yakolo'nnyofoho.
LUK.10.13	U, a'amu Koulasin sokunonji a'amu Mpetɨsaitajo sokunonji sekwo Anɨtuye tohino somne'no i'waho ito'no fiyɨmno. Ngko sekwoe angopo yo'mayo wonyoangkafo a'amu miyɨwo'nɨngki yohofoso esetɨhwamentohe somo a'amu ango Taiya'nji ango Saitoun'nji hohonta humamotofoso hofɨko uhwonontɨfijontentesi hofɨko hofɨkoe yahino wonyo somne'no hulɨngkwajingo a'apahopo loho'nɨngkuji hofɨkoe honɨngkano wonyo somo hohujo nto ikinjaofɨkutnnesohilo. I sekwo yo'mayo wopɨngo ngko imalesomo ko uhwonontɨfi sekwoe yahino wonyo somne'no hohujo mikinjao'mmalofo kuyoho. 
LUK.10.14	Anɨtu kako a'amufe honɨngkano wonyo somne'no yano ilofoso sohonta Taiyajo a'amu so'nji Saitounjo a'amu so'nji hofɨko Anɨtuye tohino engo tɨpemapitnnefoho. I oso'no sekwoe tohinoso yakolo'nnyo kuyoho.
LUK.10.15	I oso sɨkuno homo somo ango Koponeyamjo a'amu humawo'nɨngkohofo soku ngko sekumne'no pehofo selɨmnehono. Sekwo sekwoe yofe yokintahopo ko ho'noma'nɨwo'nɨngkohofo soku sekwo tɨkanomo ufitnne kuyoho.
LUK.10.16	Jisas ose ulonto kako kakoe inomokomoyo sohwamo ulɨmento, A'amu sekwoe hungkuno haloho'no sepewo'nɨngkiso sohwo nje hungkuno homo haloho'no nɨpewo'nɨngkisofoho. A'amu sekumo hohujo ikinjasemofɨwo'nɨngkiso sohwo ngko huhwo'nɨmo hohujo ikinjanɨmofɨwo'nɨngkiso hweho. A'amu ngkimo hohujo ikinjanɨmofɨwo'nɨngkiso sohwo kako Anɨtu nɨhwatɨmentiso sohwo huhumo hohujo ikinjɨmofalofoho. Jisas ose moi'wo ulonto kako a'amu huhwo sohwamo uhwatɨmentisofoho.
LUK.10.17	Hwangku no'mo a'amu 
LUK.10.18	Ose ulahonɨngkofi Jisas ulɨmento, Ngko Seten ahwomo mta'ni emta'mɨngo hopa yonto pɨwesyahonɨngki uhwonɨmentohefoho. 
LUK.10.19	Sekwo upa'nɨmno. Ngko nje yokumpohn'nyo sejapmmentohe so'no sekwo homa wonyo so'nji a'nantɨhwoyo so'njimo sekwo hwotoho fɨfijoso hopoenohino hwasoho. Sekwo Setenɨye yokumpohn'nyo somo uyakolofo'ne yokumpohn'nyo hi'njo hwasoho. Yo'mayoso sekumo wonyo semokoneso awonoho. 
LUK.10.20	I oseso sekwo olo so'no sɨmonyo ikuji huno ole syafɨsyɨkutoho. Towahuno wonyo sohwa nakwoe hungkunomo enjwa'mo humalofo. Oso'no sekwo sɨmonyo ikutoho. O'o, Anɨtu sekwoe yofe ahwomomo mtɨ'mokasehumentiso so'no sɨmonyo fiyɨmno. Ose ulɨmentisofoho.
LUK.10.21	Oso hohosohonta Anɨtuye Towahuno Wopɨngo sohwo Jisasɨye sɨmeho wopɨngo umokahonɨngki Jisas kako sɨmonyo yonto Mpohumo ulɨmento, U, Mpohwoe, kɨko ahwomomjo yo'mayo so'nji hwahoponjo yo'mayo so'nji hwapɨngo hwosoho. Ngko ole so'no isamoyoka kilalokweno. Yo'mayo iwo'nɨngkinoso kɨko a'amu hwahoponjo huno engo tɨpema'mentohofo somta'ni hiyaso ho'nahumentohinofoho. I a'amu hofɨko mehomimne'no sɨmeho kanɨngkwohwo'ya'umo uyɨwo'nɨngkohofo hopa kijopontanɨngkofi kɨko ujo ehontojwahumahnnofoho. Ou, Mpohwo, kɨko ose imo'none'enji imentohinoso olohopeho. 
LUK.10.22	Ose ulonto kakoe inomokomoyo sohwamo ulɨmento, Nje Mpohwo kako yo'mayo hopi'nonohinoso nje ahomo ho'nanɨhumentisofoho. Olo hwaho loponjo a'amu fihwo kako nje hwapɨngo sopone'no huno inyoso tɨhwolo. Awonoho. Nje Mpohwo kako'nohini huno uyohoho. U, Mpohwoe hwapɨngo sopone'no huno inyoso tɨhwolo. O'o, ngko kakoe Hwomu hwo'nnohini huno niyohoho. U, ngko Mpohumo wosetɨhwamo ulɨwo'nɨngkohe a'amuso hofɨko hi'nji ngko'ntnnohini huno nayohoho. Ose ulɨmentisofoho.
LUK.10.23	Jisas kako kakoe inomokomoyo aho hopi'nono sɨfe mta'ni hufa'uyo sohwantnnohini humantɨfi Jisas hofɨkimnohini ulɨmento, A'amu yo'mayo yo'mayo sekwo uhwonɨwo'nɨngkohofo somo uhwonɨngkuji sɨmonyo uyɨfe. 
LUK.10.24	Ngko hungkuno waselɨmonne'no yohono. Hohontajo a'amu somo Anɨtu hungkuno uyahonɨngki lɨmotofo sohwanji a'amu yofe engo'njo hwaho mokosyohumayo pi'nɨngo sohwanji hofɨko yo'mayo sekwo uhwonalokwofo somo uhwonano lontɨfi ko imentohofoso muhwonɨmmentohofofoho. Yo'mayo sekwo upo'nalokwofo loso hofɨko upo'nano lontɨfi ko imentohofoso hofɨko mupa'nɨmmentohofofoho. Ose ulɨmentisofoho.
LUK.10.25	A'amu Jutafe honɨngkano hungkuno lutɨhwamojo sohwo kako Jisasɨmo yamofo uloho'mo lonto nu'manto ulɨmento, Nje Lontɨhwayo sohwosi, ngko songo ne'no humayo'ne yo'mayoso pipi i'mo woma'monnto. 
LUK.10.26	Ose ulahonɨngki Jisas ulɨmento, Mousesɨye honɨngkano hungkuno nejapmmentisoso hungkuno pehofo wo'nnyoto. Atofo lonji huno pipi kiyohoho. 
LUK.10.27	Ose ulahonɨngki kako ulɨmento, Kɨko jɨje Hwe Engo Anɨtu sohune'no sɨmeho uyohoji jɨje sɨmeho hopi'nonohinoso kakimo uyo. Kɨko jɨje Hwe Engo Anɨtu sohune'no jɨje sɨmeho uyohoji jɨje huyo'mango hopi'nonohinoso kakimo uyo. Kɨko jɨje Hwe Engo Anɨtu sohune'no sɨmeho uyohoji jɨje yokumpohn'nyo hopi'nonohinoso kakimo uyo. Kɨko jɨje Hwe Engo Anɨtu sohune'no jɨje sɨmeho uyohoji jɨje huno hopi'nonohinoso kakimo uyo. Ose yohoji a'amu kɨko'njopo mofonepo humawo'nɨngkohofo somo kɨko kikine'no kumo'nɨwo'nɨngkiso hopaso nom'ne a'amu somne'no oseno wakumo'nono. 
LUK.10.28	Ose ulahonɨngki Jisas ulɨmento, Hopi lohino. Kɨko oso hungkuno nto'nohino losomo inɨngkafijo'manji kɨko songo ne'no humayo'neso watɨpɨhwonɨmonnoho. Noho fɨtɨpemaho. 
LUK.10.29	Ose ulahonɨngki hwe huhwo sohwo kako kakoe yofe wopɨngo umokinɨmonto yonto ole ulɨmento, Nom'ne a'amu ngko'njo mofonepo humawo'nɨngkohofo somo ngko hofɨkine'no nɨmo'nyoso pipilo. 
LUK.10.30	Ose ulahonɨngki Jisas pahnnɨmo hungkuno ole ulɨmento,
LUK.10.30	Hwe fihwo kako ango Jelusalem ulɨko'manto ango Jelikou sopone'no womaso hweho. A'amu wonyo hufo'nohino sohwa honɨngkanopo uhwonɨma'nontɨfi hofɨko kakoe ho'yango yo'mayoso moi'wo lonte'memantɨfi kakimo ikujoho fongku'mentohofofoho. Ose ulohofontɨfi humpo'mentohofofoho. Oso hwe huhwo sohwo kako honɨngkanopo nohumanto kako we'enepi poyo wape'nɨmonto imentisofoho. 
LUK.10.31	Oso hohosohonta hwe fihwo kako tajo ango syoho'njo sohwo kako honɨngkano homo somo womentisofoho. Kako nowento hwe huhwo sohumo uhwononto kako ikitofonto uyakolo'mentisofoho. 
LUK.10.32	Nto uyokolofahonɨngki hwe nom'ne Lifaiye temtitofo mta'ango sohwo kako a'amu tajo ango syoho'njo sohwamo enjwa'mo syoho iwo'nɨngkiso sohwo kako hwe huhwo sohumo uhwononto kako huhwo ikitofonto uyakolo'mentisofoho. 
LUK.10.33	I oso'no oso hohosohonta hwe nom'ne hwaho Someliyanta'ango sohwo kako oso Jelikou honɨngkano homo somo nowento uhwonɨmentisoso hwe huhwo sohwo nohumentanɨngki uhwononto hitoho ulo'mentisofoho. 
LUK.10.34	Kako hwe huhwo sohwo'njo mofone sopo nowento hwe ikujoho fongku'mentohofo sohumo ulɨkafonto mijo iloho emanto yopo'nyo fesyoma'mentisofoho. Fesyomanto kakoe uyo somo fosyo ufohumentisofoho. Nto ufosyonto kako hwe sohumo noho'nomanto kakoe yahupo mɨhumajonto ango fosyawe'ne somo motawento wopɨngo umokosyohumamentisofoho. 
LUK.10.35	Mo'nɨngkanta kako oso ango engoso mokosyohumawo'nɨngkiso kakwo'yohwo sohumo sɨfe aho hopi'nonohino kina uyonto ulɨmento, Kɨko olo hwe huhwo lohumo hamniyoho kijapoheso kakine'no yo'mayo mpe yohoji ito'no mokosyohumaho. Hamniyoho hiso moi'wo imo'nɨngkuhwoso'no jɨje hamniyoho ihn'namo'njo'manji ngko hwangku asomo pmme sohonta ngko kikimo aku wokijapmmonnoho. Ose ulonto umentisofoho.
LUK.10.36	Jisas kako oso hungkuno hiso ulonto kako ulɨmento, Kɨko huno pipi kiyohoho. A'amu hufa'u sɨhune sohwa oso hwe fonjahumentohofo sohumo uhwontopahonɨngkofi oso a'amumo sɨmeho nehopi a'amu mofonepo humawo'nɨngkohofo hopaso tɨhwo u'masohwolo. 
LUK.10.37	Ose ulahonɨngki oso a'amu honɨngkano hungkuno lutɨhwamojo sohwo ulɨmento, Olo a'amu lohwo kako kakoe mangohwo ko huhumne'no hitoho ulofahonɨngki ufo'ma'maso hweho. Ose ulahonɨngki Jisas ulɨmento, Kɨko nuhuji a'amu somo ose'nohini ulohofo. Ose ulɨmentisofoho.
LUK.10.38	Jisasɨ'nji kakoe inomokomoyo sohwanji hofɨko Jelusalemne'no hano ne'no nosontɨfi ango fipo i'mofamentohofoso osopo a'mu fisi kakoe yofe Mota kako uhwonɨmentisoso kako Jisasɨ'nji kakoe inomokomoyo sohwanjimo uhwononto kakoe angomno ipemotawomentisofoho. 
LUK.10.39	Motafe konampiye yofeso Maliyafoho. Jisas kako angomo noswopahonɨngki Maliya kako Jisasɨye sɨfɨki'nyo'mo humanto kakoe hungkunomo haloho humupo'ntohumantisofoho. 
LUK.10.40	Maliya osopo nohumentanɨngki Mota kako wosopayo nto'no esyohumayo syoho engo yonto kako yo'mayo so'no huno pi'nɨngo pi'nɨngo syofɨsikaofonto Jisasɨmo ulɨmento, Hwe Engofo, nje nampohwo kako ngkimo monɨfo'maso'njo ngko'nohini wopayo iloho yo'mayoso yalokweno. Oso yahinoso wopɨngotaho. Kɨko nje nampohumo filɨhwajo. Ngkimo wonɨfo'mano. 
LUK.10.41	Ose ulahonɨngki Jisas ulɨmento, Motafo, Motafo, kɨko huno pi'nɨngo engo syafɨsyonji jɨje sɨmeho yo'mayo pi'nɨngo engo somne'no peho'no kilɨkakwoho. 
LUK.10.42	Anga'nohino wonyoangkafoso yo'mayo hwahoponjo somo yakolo'nnyoso wo'nnyofoho. Kɨko oso hisomne'no umofonyo yalokuno. Maliya kako oso wopɨngo hiso woma'monto nje hungkunomo upo'nalofoho. Oso wopɨngoso kakinta'ni wae meeofanehwono. Ose ulɨmentisofoho.
LUK.11.1	Sɨkuno fihumo Jisas kako Mpohumo jomo moi'wo ulahonɨngki kakoe inomokomoyo fihwo kakimo ulɨmento, Hwe Engofo, hohonta Joun kako kakoe inomokomoyo sohwamo Mpohumo jomo ujo'ne itɨhwamentisofoho. Oso hopa kɨko olohonta fonetɨhwaho. 
LUK.11.2	Ose ulahonɨngki Jisas ulɨmento, Sekwo Mpohumo jomo ulano lɨkujoso sekwo olo pa'nyoso ulɨmno.
LUK.11.2	Mpohwo jɨje yofe wopɨngo'nohinoso ne'nohini woho'nɨwo'nɨngkuhwono.
LUK.11.2	Oso sɨkuno kɨko yo'mayo hopi'nono yokumpohn'nyo nemokosyohumayoso komo'no umo'nono
LUK.11.3	Sɨkuno huhwo huhwi nakwoe wosopayo fonejape.
LUK.11.4	Nom'ne a'amu nakumo wonyo nalohofosofe wonyo somo nakwo wae yao'malohwone hopaso kɨko nakwoe wonyoso wae fenamofo.
LUK.11.4	Kɨko nakumo yamofo nalohofo somo nonehumajohotoho.
LUK.11.5	Ose lutɨhwanto kako Mpohumo jomo ujo'ne nom'ne hungkuno lutɨhwamento, Sekwo anga'nohini fihwosi kɨko sɨkwo'miyo kuntoliyopo a'amu kɨko'njo mofone sopo humawo'nɨngkiso sohwoe angomo u'mahoji ulɨmnoho. Kɨko wosopayo hufa'u sɨhune ntape. 
LUK.11.6	Nje a'amu kako honɨngkanomo noponto ngkimo nɨ'maso sohwo ngko wopayo nuyɨmneso ane hwo'nyoho. 
LUK.11.7	Ose ulohojo'no kako oso hwe ango homo somjo sohwo kako ole wakilɨmontonoho. Kɨko ngkimo syoho engo peho'no ntopantokuno. Hoku'yo nto pɨjwasyonji nje mehomi'nji nakwo saho fosyawotohwono. Ngko yo'mayoso nolɨkahm'mo mokijapmnehono. 
LUK.11.8	Ose kilɨhwoso'no kɨko pipi uyɨmonnto. Ngko sekumo waselɨmonne'no yohono. Oso hwe ango somjo sohwo kako ole wosyafɨhu'montonoho. Oso hwe huhwo sohwo kako nje a'amu ko huhune'no ngko molɨkafe'njo i'mo ngko muyo'njo uyɨmonnoho. Ose ko syafɨsyɨhwosi kɨko joho ne'no lɨwo'nontanɨngkohoji oso a'amu ango somjo sohwo kako nolɨkafɨhwosi yo'mayo hopi'nonohino kɨko umofonyo inyoso wokijapmmontonoho. Hwapɨngoso kɨko kakimo jomo ne'no ulɨwo'nɨngkohino so'no wonɨmango munyofoho. 
LUK.11.9	Oso pa'nyoso Mpohumo jomo ujo'ne yahino wo'nnyofoho. Sekwo Mpohumo jomo ne'no ulɨfijoso kako yo'mayoso wosejapmmontonoho. Sekwo yo'mayo so'no hafɨhafe tɨpentanɨngkuji sekwo oso hiso uhwonantɨfeho. Sekwo hoku'yopo hwanɨngo fonjɨkujo'no Anɨtu kako sekumo wosehwosampo'montonoho. 
LUK.11.10	A'amu hopi'nonohino hofɨko Mpohumo yo'mayo so'no jomo ulɨkujo'no Anɨtu uyɨmontonoho. A'amu yo'mayo so'no hofɨko hafɨhafe tɨpɨfijoso wotɨpemantɨfeho. A'amu hoku'yopo hwanɨngo fongkupijoso Anɨtu kako wosehwosampo'montonoho.
LUK.11.11	Sekwo mpohwosa sohwasi sekwoe hwomu sohwa inanɨku'ne selɨfijoso sekwo homa wonyoso uyantɨfetaho. Awonoho. 
LUK.11.12	I yɨhu'mno so'no selɨfijoso sekwo a'nantɨhwoyo uyantɨfetaho. Awonoho. 
LUK.11.13	Oseso sekwo honɨngkano wonyo'njo ko huhwasi sekwo sekwoe mehomimo yo'mayo wopɨngo'nohini uyɨwo'nɨngkohofo so'no sekwo huno ole waseyono. Sekwo sekwoe senɨngkwohwo Anɨtu ahwomomo humaso sohumo jomo ulɨkujo'no kako kakoe Towahuno Wopɨngoso yo'mayo hwahoponjomo yakolo'nnyoso wosejapmmontonoho. Ose ulɨmentisofoho.
LUK.11.14	Sɨkuno nom'nehwi Jisas kako hwe ilo'nnyo sohumta'ni towahuno wonyo wae yaofahonɨngki towahuno wonyo sohwo nto lɨ'mofahonɨngki hwe huhwo sohwo hungkuno ito'no lɨmentisofoho. A'amu pi'nɨngo engoso oso homo somo uhwonontɨfi yomo yontɨfi pisopisaho mjalɨmɨmentohofofoho. 
LUK.11.15	I oso'no a'amu fehohnjo sohwa ole lɨmentohofi, Towahuno wonyo hopi'nonohino sohwafe hwe engoso Setenɨyoho. Oso hwe huhwo sohwo kakoe yofe nom'neso Mpelɨsepulɨyoho. Oso humta'ni Jisas kako yokumpohn'nyo nomanto towahuno wonyo homo somo wae yaofalofoho. Ose lɨmentohofofoho. 
LUK.11.16	A'amu nom'ne sohwa hofɨko Jisasɨmo yamofo uyano lontɨfi ulɨmentohofi, Kɨko yo'mayo wonyoangkafo a'amu miyɨwo'nɨngkiyohofoso fonetɨhwaho. Ose uhwonɨngkuhwasi Anɨtu kɨko'nji humaho wolano. 
LUK.11.17	Ose ulahonɨngkofi Jisas kako hofɨkoe huno somo huno moi'wo uyahonɨngki ole ulɨmento, Hwaho fiponjo a'amu hopi'nonohino humawo'nɨngkohofoso hofɨko hotitopijo sohonta ikujoho fongki'nɨngkuji hofɨkoe wopɨngo fosyohumayo'neso wonyo umo'nɨmontonoho. I oso pa'nyoso a'amu hofɨko'montohwa hofɨko yoka hnnɨngkuji hofɨkoe fosyohumayoso wonyo umo'nɨmontonoho. 
LUK.11.18	Oseso sekwo olo so'no peho'ne lalokwofo. Ngko Seten mta'ango yakumpohn'nyo towahuno wonyo wae yaofo'ne mantɨ'mtentesi Setenɨye a'amu sohwa hotitofɨkuji ikujoho fongki'nɨngkutnnesohilo. Ose'manji Setenɨye yokumpohn'nyoso pipi umo'nɨmontolo. 
LUK.11.19	I Seten kako towahuno wonyo wae yaofo'ne ngkimo nɨfo'mantokuso'manji sekwoe inomokomoyo towahuno wonyo wae yaofɨwo'nɨngkohofo somo tɨhwo ufo'mahwoso'no weeofantɨfeto. O'o, sekwoe inomokomoyo huhwa towahuno wonyo somo wae yaofalokwofo so'no nakwo huno ole nayohoho. Sekwo ngkine'no hwasyo hungkuno lalokwofo. 
LUK.11.20	I oso'no ngko Anɨtu mta'ango towahuno wonyo wae yaofo'ne yokumpohn'nyo malokwe'manji oso sɨkuno Anɨtu wosemokosyohumamonto isoso nto se'mahonɨngki sekwo oso hiso'no hohujo ikinjaofalokwofo.
LUK.11.21	Seten kako kakoe yo'mayo yo'mayo somo kako kakoe mekino sampe yo'mayo so'nji yohofɨhwontohumawo'nɨngkisoso nom'nihwo kako yo'mayoso wae meeofonehoho. 
LUK.11.22	I oso'no hwe nom'ne Setenɨye yokumpohn'nyo yakolo'nnyo sohwo nopɨhwosi kako Setenɨye mekino sampe yo'mayoso kakimo yokumpohn'nyo imokinyo'ne mokosyohumantoso somo wae yaofɨhwosi kakoe yo'mayoso woma'montonoho.
LUK.11.23	A'amu fihwo kako nje a'amu mmo'nyo'njo yoso sohwo kako nje mango hweho. A'amu nje syoho somne'no monɨfo'maso sohwo kako syoho homo somo fonɨfonyo imokalofoho.
LUK.11.24	Towahuno wonyo kako a'amufe sɨmeho mo'mo humamojo sohwo oso ango somta'ni ulɨko'mahwosi nom'ne hwaho a'amu mohumunyopo usijo'no humayo'ne hafɨhafe wonyopi tɨpehwosi kakoe ango sɨmo'mjo somne'no asomo wapmmontonoho. 
LUK.11.25	Asomo nopɨhwosi oso ango homo somo uhwonososo ango homo somo hintalinyo wae nto yososo wopɨngomo uhwonɨmontonoho. 
LUK.11.26	Ose uhwonɨngkuhwosi kako nuhwosi nom'ne towahuno wonyo aho fehohnjo hopi'nono nom'ne mta'ni hufa'uyoso hofɨko hofɨkoe wonyoso sɨmo'mjo sohwoe yakolo'nnyo somo kako utɨmahwosi kakoe ango homo somo humayo'ne upemotawomontonoho. Oseso oso hwe huhwo sohwo sɨmo'mo kako wonyo humamojo sohwo kako olohonta wonyo mɨkunɨmposo somo humaho. Ose ulɨmentisofoho.
LUK.11.27	Oso hohosohonta hwe moya'mi pi'nɨngo engo nohumentanɨngkofi a'mu fisi nohumanto Jisasɨmne'no joho ulonto ulɨmento, Hnna'wohi kikimo kumanto amno kijapmmentisosi kako kikine'no sɨmonyo uyono. 
LUK.11.28	Ose ko ulahonɨngki Jisas ulɨmento, O'o, sɨmonyo iyo yahino neso olenoho. Hwe moya'mi hofɨko Anɨtuye hungkunomo upa'ninyoso inɨngkafijo'manji hofɨko sɨmonyo nehopi uyantɨfeho.
LUK.11.29	Hwe moya'mi pi'nɨngo engoso Jisasɨ'njopo uhu'mokontanɨngkofi Jisas kako olo hungkuno loso ulɨmento, Hwe moya'mi olohonta humalofo soku wopɨngo ku'maho. Hwapɨngoso sekwo ole ntɨwo'nalokwofo, Kɨko yo'mayo wonyoangkafo a'amu miyɨwo'nɨngkiyohofoso yohojo'no'manji nakwo nokohonɨngkuhwasi nakwo huno wonayono. Kɨko Anɨtuye Hwomu Ne hwosoho. Ose ko ntɨwo'nɨngkohofoso ngko oso hiso mutɨhwamonnehono. O'o, Jouna hohonta humamojo sohwo uloho'mentiso hopaso oso'nohini wosetɨhwamonnoho. 
LUK.11.30	Hohonta yo'mayo Jounamo u'ma'mentiso somo a'amu Ninifoso uhwonontɨfi hofɨko huno ole umento, Anɨtu Jounamo lonehwatɨmentisofoho. Oso hopaso yo'mayo ngko A'amufe Hwomu sohwo'nɨmo nɨ'mante so'no olohonta a'amu humawo'nɨngkohofoso nohonɨngkujo'no hofɨko huno ole uyono. Anɨtu ngkimo nɨhwatɨmentiso hwo'nyoho. 
LUK.11.31	Hwangku a'amufe yahino wonyo somne'no Anɨtu kako yano ilofo'ne sɨkuno somo i'mofapɨhwoso'no oso a'mu yofe engo hwaho mokosyohumayo'nesi kako hwaho mongkihnta'ni mokosyohumamojosi kako nolɨkafɨhwosi sekwo olohonta humalofo sokumo ole selonefoho. Sekwo Anɨtumo minɨngkayoso peho'nekulo. Ose selonefoho. Hwapɨngoso hohonta hwe yofe engo'njo Soulomoun humamojo sohonta oso a'musi kako hwaho ikanoponta'angosi kako Soulomoun Anɨtuye hungkuno wolontɨhwano lonto kako sapmmentisofoho. I oso'no olohonta hwe nom'ne Soulomounɨmo yakolo'nnyo sohwo sekwo'nji olopo ko humaso sohumo sekwo kakimo minɨngkowalokuyohofo. 
LUK.11.32	Anɨtu kako a'amufe wonyo somjo tohinoso yano ilofiyo'ne sɨkuno somo a'amu ango Ninifonta'angoso nolɨkafɨkuji sekwo olohonta humalofo sokumo ole selɨfitnnefoho. Sekwo sekwoe honɨngkano wonyo somne'no sɨmeho mɨwolo'mokiyo'njo peho'no imentohofokulo. Ose selɨfitnnefoho. Hwapɨngoso a'amu Ninifoso hofɨko oso hungkuno Jouna lɨjwao'mentiso somo upa'nontɨfi hofɨkoe honɨngkano wonyo somne'no sɨmeho iwolo'mokumentohofofoho. I olo so'no olohonta hwe fihwo Jounamo yakolo'nnyo sohwo sekwo'njo olopo ko humasoso sekwo sekwoe honɨngkano wonyomne'no sɨmeho mɨwolo'mokiyofoho.
LUK.11.33	A'amu fihwa sikiloho mongkujontɨfi hiyaso'mo u, ahwonte enjwa'mo moho'nasiyo'njo hwafoho. O'o, hofɨko ijempoho tojwa sopo ho'nasyontɨfeso a'amu ango homo somo nosyukuji pomponaho hiso uhwonantɨfeho. 
LUK.11.34	Sekwoe tɨmoso sekwoe huyo'mangofe pomponaho pa'nyofoho. Tɨmo anga'nohino'manji sekwo pomponahopo humalofo. Tɨmo pi'nɨngo'manji sɨkwo'mjoho'mo humalofo. 
LUK.11.35	Oseso sekwo huno ito'no fɨsyafɨhupmno. Sekwo pomponahopo humalofo soku yahino pi'nɨngo pi'nɨngo mafɨkuji apa'no sɨkwo'mjoho'mo fosyohumafɨkutoho. 
LUK.11.36	Sekwoe sɨmeho mo'mo sɨkwo'mjoho ane hwasɨ'manji pomponaho'nohinopo'manji sekwoe sɨmo'mangoso nom'ne a'amu somo pomponaho hopaso uloho'montonoho. Ose ulɨmentisofoho.
LUK.11.37	Jisas kako oso hungkuno ulɨkwato lohofahonɨngki a'amu Falisi fihwo kako kako'nji wopayo wonaho lonto Jisasɨmo joho lutɨma'mentisofoho. Oseso Jisas kako oso hwe huhwo sohwoe angomo noswonto wosopayo nɨwo'nɨngkohofo sopo humamentisofoho. 
LUK.11.38	Oso a'amu Falisi huhwo sohwo kako Jisas aho mijo miyatɨku'nyo'njo yonto wosopayo nyo'ne humahonɨngki uhwononto yomo yonto huno pi'nɨngo engo syafɨhu'mentisofoho. 
LUK.11.39	Jisas oso hwe huhwo sohwoe hunomo huno uyahonɨngki ole ulɨmento, Sekwo a'amu Falisi sohwasi sekwoe noswanyo yo'mayo somo ko yajɨjwontɨfeso sekwoe humayoso kiho'njo hwasoho. Yo'mayo uhwonontɨfeso hi semo'nɨwo'nɨngkohoho. Oso'nji sɨmeho mo'mo yo'mayo honɨngkano wonyo nom'ne wo'nnyo hwasoho. 
LUK.11.40	Sekwo huno ane hwasoho. Sekwo mijo yatɨku'nyo'ne'nohini syofɨsyalokwofo. Anɨtu kako sekwoe paho hohnta'nnohini mtɨ'mokumentiso'maho. O'o, kako sekwoe sɨmeho mo'mo sekwoe huno so'nji mtɨ'mokumentisofoho. 
LUK.11.41	Sekwo sekwoe yo'mayo so'no aho yokumpohn'nyo kesyohumafɨkutoho. O'o, sekwo a'amu umofonyo iwo'nɨngkohofo somo yo'mayoso uyɨkujo'no sekwoe sɨmeho mo'mo kiho ane umo'nɨmontonoho. Ose ifijo'manji a'amu uhwonɨfijoso hofɨko sekwoe sɨmeho mo'mo kiho ane so'no huno uyɨmontonoho.
LUK.11.42	Sekwo a'amu Falisi sohwasi sekwo tohino tɨpemapitnne so'no ngko hitoho ntokwoho. Sekwo hamniyoho wosopayo yo'mayo mawo'nɨngkohofoso sekwo hotitofontɨfi aho hufa'u hopi'nono imo'nɨngkahonɨngki anga'no Anɨtumne'no ko ho'nosyantɨfeso sekwo honɨngkano ito'nohino somne'no huno mosyafɨsiyo'njo yontɨfeso Anɨtumne'no masemo'nyo'njo hwasoho. U, sekwo sekwoe yo'mayo wopɨngo fehohnjoso Anɨtumne'no ho'nasyɨwo'nɨngkohofoso wopɨngofoho. I oso'no oso hungkuno selohe somo minɨngkayo'manji yahinoso wopɨngo'maho.
LUK.11.43	Sekwo a'amu Falisi sohwasi sekwo Anɨtuye tohino engo somne'no i'waho ito'no fiyɨmno. Sekwo huno ole seinyo hwasoho. A'amu tajo angomo humawo'nɨngkohofo sofe sɨmanopo hwe engo sohwoe epohumayo wopɨngo sopo wohumentanoho semo'nnyo hwasoho. Sekwo hwe moya'mi uhu'mokiyo sopo nje hwe engofo selontɨfe'no yɨwo'nɨngkohofɨhwasoho.
LUK.11.44	Sekwo Anɨtuye tohino engo somne'no i'waho ito'no fiyɨmno. Sekwo olo pa'nyo hwasoho. A'mopijohinomo'mo ho'nasyɨwo'nɨngkohofo sopo iyo mowontɨmofasiyo sopa'nyo hwasoho. Tojwa lopo wopɨngo sopo a'amu hano emoyontɨfi hwaho ajwomo'mo pisakino'njo wojo so'no huno muyofoho. Sekwo oso pa'nyo hwasoho.
LUK.11.45	Jisas ose ulahonɨngki hwe fihwo kako honɨngkano hungkuno lutɨhwayo syoho'njo sohwo Jisasɨmo ulɨmento, Nakwoe Lonetɨhwayo sohwosi, oso hungkuno tango'njo Falisi sohwamo ulohinoso nakwo huhwo na'nnonjimo nelalokuno. 
LUK.11.46	Ose ulahonɨngki Jisas ulɨmento, Sekwo a'amu honɨngkano hungkuno lutɨhwawo'nɨngkohofo huhwo sohwasi sekwo huhwasi Anɨtuye tohino engo somne'no i'waho ito'no fiyɨmno. A'amu sekwoe honɨngkano hungkunomo ito'no inɨngkayo'ne syoho mɨkunɨmposo uyɨwo'nɨngkohofɨhwasoho. Sekwo a'amufe hohujopo tango mɨkunɨmposo kisasyohonɨngkofi hofɨko mokoho'nyo'ne syoho yokumpohn'nyo yɨwo'nɨngkohofofoho. I oso'no sekwo hofɨkimo ufo'mayo'ne sekwoe ajo'miyopo tango mokihn'nasewoso hwasoho.
LUK.11.47	Sekwo Anɨtuye tohino engo somne'no i'waho ito'no fiyɨmno. Seyakwosa hohonta humamotofo sohwa hofɨko a'amumo Anɨtu hungkuno uyahonɨngki lɨmotofo sohwamo fonjahumentohofofoho. A'amumo fonjahumentohofo huhwo sohwafe pijohino sopo sekwo wokosuyo yo'mayoso hulɨmotofɨhwasoho. 
LUK.11.48	Sekwo ose iwo'nɨngkohofo so'no ole itɨhwalokwofo. Neyakwosa hofɨko a'amu huhwo sohwamo fonjahumentohofo yahinoso wopɨngofoho. Ose lontɨfi sekwo wokosuyo hulɨmotofɨhwasoho. 
LUK.11.49	Anɨtu kako huno hwapɨngo'njo sohwo sekumne'no ole selalofi, Ngko a'amu fihwamo nje hungkuno uyahonɨngko lɨjwaofo syoho'njo (
LUK.11.50	Oseso a'amu fihwamo Anɨtu kakoe hungkuno uyahonɨngki hungkuno hiso lɨjwaofo'ne syoho'njo sohwamo fonjahumentohofoso Anɨtu nakwoe hwaho mtɨ'mokumentiso sɨmo'mta'ango so'ntnne'no olohonta fonjahumomopmmalofo so'ntnne tohinoso olohontajo hwe moya'mi humalofo soku womantɨfeho. 
LUK.11.51	Kein kako Apelɨmo fonjahumentiso somta'ni a'amu hofɨko Sekolaiya sohumo Anɨtumne'no yo'mayo ho'nasyɨwo'nɨngkohofo sopo oso ango Anɨtu humaho lɨmotofo ajwo sopo fonjahumentohofo oso'ntnne tohinoso a'amu olohontajo humalofo soku womantɨfeho.
LUK.11.52	Sekwo honɨngkano hungkuno lutɨhwawo'nɨngkohofo sohwasi sekwo Anɨtuye tohino engo somne'no i'waho ito'no fiyɨmno. Sekwo Anɨtuye hungkuno ne'njo somo minɨngkayo'njo yontɨfi hiyaso'mo ho'nahumentohofo so'no a'amu nom'neso hungkuno homo somo unɨngkowano ko lahonɨngkofi sekwo hofɨkoe honɨngkanomo pɨjumokosyohumawo'nɨngkohofɨhwasoho. 
LUK.11.53+LUK.11.54	Jisas ose ulonto oso homo somo ulɨko'mahonɨngki oso a'amu honɨngkano hungkuno lutɨhwayo syoho'njo sohwanji a'amu Falisi sohwanji hofɨko sɨmano lɨkumpentɨfi oso sɨkuno homo somta'ni impo'angomo womuhwojano lontɨfi hungkuno mtitofahumentohofofoho. Oso hiso'no nakwo Jisasɨye hunomo yamofo uyano lontɨfi hwasyo hungkuno wonalono lontɨfi hofɨko yo'mayo so'no Jisasɨmo ulohonɨwo'nɨmentohofofoho.
LUK.12.1	Hwe moya'mi nɨhu'no pi'nɨngo engo uhu'mokumentohofoso hofɨko ito'no humamentohofo'maho. O'o, hofɨko nom'ne a'amu sofe sɨfemo hwotoho wosolongkufinantɨfi imentohofofoho. Oso hohosohonta Jisas kakoe inomokomoyo sohwamo ikinjamo lohofonto hofɨkimo sɨmo'mo ole ulɨmento, Sekwo a'amu Falisi sohwafe yahino somne'no i'waho ito'no fiyɨmno. Yahino hiso olenoho. Hofɨko hofɨkoe yahino wonyo utɨhwa'nyopo m'mofape so'no hwasyo hungkuno selɨwo'nɨngkohofɨhwafoho. Oso yahino so'no selalokweno. 
LUK.12.2	Yo'mayo hiyaso'mo wojoso hwangku utɨhwa'nyopo u'mofapmmontonoho. Yo'mayo sekwo hiyaso mokosyohumawo'nɨngkohofo hungkuno hiyaso'mo lontɨfeso yahino wonyo hiyaso'mo yontɨfi tɨfi no'mo utɨhwa'nyopo i'mofapɨhwoso'no a'amu tɨmo uhwonantɨfeho. 
LUK.12.3	Oseso yo'mayo hungkuno sekwo sɨkwo'mjoho'mo lontɨfeso hwangku mofehi'nyo'nji woho'nɨmontonoho. Yo'mayo hungkuno sekwo hiyaso'mo hofiyoka lontɨfeso hwangku utɨhwa'nyopo mango engo'nji wamjɨlɨmɨwantɨfeho.
LUK.12.4	Ose ulonto ole ulɨmento, U, nje a'amu soku, sekwo upa'nɨmno. Sekwo a'amu poyo semokiyo somne'no sekwo iyoho senɨngkuhwaloho. O'o, hofɨko sekwoe a'apaho poyo semokukuji osopo pipi selohopitnnehofo. O'o, awonoho. 
LUK.12.5	I olo humne'no sekwo iyoho senyo'ne'no waselɨmonne'no yohono. Anɨtu kako sekwoe a'apaho poyo semokuhwosi sekwoe huyo'mangoso nɨhu'nahone tɨkanomo uhwajiyo'ne yokumpohn'nyo hi'njo hweho. Osohumne'nohini iyoho wasenono. 
LUK.12.6	Sekwo huno seyohoho. Yɨhufo nɨhu'no we'e popijamo pa'nyoso a'amu yɨhufo hiso aho fehohnjo hopi'nonohino somo touya hufa'u somne'no mpe yɨwo'nɨngkohofofoho. I oso'no oso yɨhufo nɨhu'no we'e somne'no Anɨtu kako inɨngo mamofɨwo'nɨngkiyohoho. 
LUK.12.7	Anɨtu kako yo'mayo hopi'nonohinoso huno'njo hweho. Kako jɨje mnokinomjo mijiyo kenga'no kenga'nohinoso Anɨtu kako atofo nto lɨmentisofoho. Oseso sekwo a'amu poyo semokiyo sohwamne'no iyoho senɨngkuhwaloho. O'o, oso yɨhufo nɨhu'no we'e Anɨtu inɨngo mamofe'njo hofiyo mokosyohumawo'nɨngkiso somo sekwo yakolo'nnyo kuyoho.
LUK.12.8	Olo so'no waselɨmonne'no yohono. A'amu fihwo kako a'amufe tɨmopo ngkine'no hungkuno lɨjwaofoso sohwo oso humne'no ngko A'amufe Hwomu sohwo'ni a'amu ahwomomjo sofe tɨmopo hungkuno wolɨjwao'monnoho. 
LUK.12.9	I oso'no a'amu fihwo kako a'amufe tɨmo sopo ngkine'no hohujo ikinjanɨmofoso sohwo oso humne'no ngko huhwo'ni a'amu ahwomomjo sofe tɨmopo hohujo ikinjɨmo'mnefoho. 
LUK.12.10	I a'amu fihwo ngkine'no sitofo ntososo kako oso wonyo hiso'no Anɨtumo wae yaofo'ne jomo ulososo Anɨtu kako wae weeo'montonoho. I oso'no a'amu Anɨtuye Towahuno Wopɨngo sohumne'no sitofo ulososo oso wonyo hiso Anɨtu kako wae meeofonehoho. O'o, wonyo hiso ne'no wawo'montonoho. 
LUK.12.11	A'amu hofɨko tajo ango we'e so'mo a'amu hwaho mokosyohumayo sohwanji a'amu yofe engo'njo sofe tɨmopo ipesemotasokujo'no sekwo iyoho senɨngkuhwaloho. Huno ole syafɨsyɨkutoho. Hofɨko hungkuno nalohonɨngkujo'no nakwo peho hungkuno ulantanto. Ose syafɨsyɨkutoho. 
LUK.12.12	O'o, olo hoholohonta Anɨtuye Towahuno Wopɨngo kako yo'mayo hungkuno sekwo ujo'ne so'no waselɨmontonoho.
LUK.12.13	Hwe moya'mi pi'nɨngo engo nohumentanɨngkofi hwe anga'nohino sohwo Jisasɨmo ole ulɨmento, Nje Lontɨhwayo sohwosi, nje mpohwo poyo pe'nɨngkahonɨngki nje tatohwo kako ho'yango hopi'nonohinoso ma'mentisofoho. Oseso olo hilo so'no kɨko nje tatohumo uso. Ho'yango hiso yano ilofɨhwosi fehohnjo ngkimo wontapono. Ose lonɨhwajohoho uso. 
LUK.12.14	Ose ulahonɨngki Jisas ulɨmento, I pipilo. Senɨngkwohwoe ho'yango yo'mayoso yano ilofo'ne syohoso tɨhwo ntapmmentisoto. Awonoho. 
LUK.12.15	Ose ulonto a'amu hopi'nonohino somo ole ulɨmento, Sekwo huno ito'no fɨsyafɨhupmno. Nom'ne a'amufe yo'mayo somne'no hi semo'nyo so'no yahino so'no i'waho fiyɨmno. A'amu ho'yango pi'nɨngo engo yokumpohn'nyo mokosyohumayo sohwo kako oso ho'yango somta'ni sɨmeho wopɨngo neso motɨpuhwonyo hweho.
LUK.12.16	Ose ulonto kako pahnnɨmo hungkuno ole ulɨmento, Hwe hamniyoho engo'njo fihwo kakoe wopasyoho somta'ni yo'mayo pi'nɨngo engo ma'mentisofoho. 
LUK.12.17	Ose uhwononto oso hwe hamniyoho engo'njo sohwo hnnɨmento, Ngko pipi imnehono. Yo'mayo wosopayo ho'nasiyo'ne angoso hopo'maho. 
LUK.12.18	Ose syafɨsyonto ole lɨmento, U, ole uyɨmonnoho. Nje wosopayo ho'nasiyo'ne ango we'eso wae yahm'mo nom'ne engo mɨkunɨmposo wamolɨmo. Ose molɨ'mo ngko wopayo yo'mayoso oso ango songomo woho'nahumonnoho. 
LUK.12.19	Ose i'me'no ngko nje huyo'mangomne'no ole wahnnɨmo, Jɨje yo'mayo wopɨngoso pi'nɨngo weho. Soswo pi'nɨngo engoso kiyakolofɨhwoso'no ho'yango yo'mayoso ne'nohino wakuwentɨ'mtefoho. Oseso syoho engo yohotoho. O'o, iyoho humahoji yo'mayo mijo wosopayo nɨngkohoji sɨmeho wopɨngo'njo fosyohumaho. 
LUK.12.20	Ose ko hnnɨngkahonɨngki Anɨtu hwe huhwo sohumo ulɨmento, Kɨko huno ane hwosoho. Olo sɨkwo'miyo lomo kɨko poyo wape'nɨmonnoho. Jɨje ho'yango engo ito'no esyohumahnnoso tɨhwo woma'mteto. 
LUK.12.21	Oso pahnnɨmo hungkunoso ulonto ole ulɨmento, Oso pa'nyoso a'amu ho'yango yo'mayoso pi'nɨngo engo elofisosyalofonjo sohwo kako Anɨtuye tɨmopo ne so'no umofonyo yone hweho. Oso'no sekwo huno ito'no fɨsyafɨhupmno.
LUK.12.22	Ose ulonto Jisas kakoe inomokomoyo sohwamo ole ulɨmento, Oso'no ole selalokweno. Sekwo sekwoe fosyohumayo so'no huno pi'nɨngo engo syafɨsyɨkuji ole nolɨkutoho. Nakwo peho wosopayo wonantanto. Sekwo sekwoe a'apahomne'no huno pi'nɨngo engo syafɨsyɨkuji ole nolɨkutoho. Ngko nje a'apahomo peho wekojisyahinɨmonnto. Ose syafɨsyɨkutoho. 
LUK.12.23	Hwapɨngoso nakwo peho'ne humolawotohwono. Wosopayo'netaho. Hwapɨfe'netaho. O'o, oso'ne'maho. 
LUK.12.24	Sekwo yɨhufo'ne fɨsyafɨhupmno. Hofɨko wopuyo hulɨwo'nɨngkohofo'maho. Hofɨko wopayo mehu'meesyɨwo'nɨngkohofo'maho. Hofɨko wopayo angoso yo'mayo ho'nasiyo'ne ango hi'njo'maho. I oso'no Anɨtu kako hofɨkimo wosopayo yo'mayoso uyɨwo'nɨngkohoho. Sekwo hwe moya'mi soku Anɨtu kako sekumo sehononteso sekwo yɨhufo somo yakolo'nnyo kuyoho. 
LUK.12.25	Hwe fihwo sekumta'ni kako huno pi'nɨngo pi'nɨngo syafɨsyɨhwosi nje soswo sawemo umokinɨmne'no yohono lososo ne umo'nɨmontolo. Awonoho. 
LUK.12.26	I sekwo oso we'e hiso ifitnneso hopoenohini mmo'nyohwasɨ'manji sekwo nom'ne yo'mayo pi'nɨngo engo somne'no huno pi'nɨngo pi'nɨngo peho'ne syofɨsyalokwofo. 
LUK.12.27	Sekwo wokoso fofo so'no huno fɨsyafɨhupmno. Hofɨko yo'mayo syoho anefoho. Hofɨko he yo'mayoso mojiyofɨwo'nɨngkiyohofo. I oso'no ole waselɨmonne'no yohono. Hohonta hwe engo Soulomoun hamniyoho hwapɨngo'njo sohwo kako kakoe hwapɨfe wonyoangkafo yo'mayo wokoso na'nohino so'nji inonteso kako olo wokoso fofo we'e somo muyakolofonehoho. 
LUK.12.28	Ou oso wokoso fofo sɨkuno fihumo syohopo lohofososo mo'nɨngkanta a'amu nolofekuji tohomo wolofefantɨfeho. I oso'no oso wokoso fofo Anɨtu wonyoangkafo mtɨ'mokuwo'nɨngkiso somo uhwonontaneso wopɨngofoho lɨwo'nɨngkuhwono. Oseso sekwo soku wokoso fofomo yakolo'nnyo hokumo Anɨtu kako hofiyo wosemokosyohumamontonoho. Sekwo Anɨtumo sɨmeho hi'ntnnono we'e'nohinoso peho'no uyalokwofo. 
LUK.12.29	Oseso sekwo wopayo yo'mayo mijo so'no peho wonantane'nunto Ose syafɨsyɨkutoho. Huno pi'nɨngo pi'nɨngo seyo'eno. 
LUK.12.30	A'amu olo hwaho lopo Anɨtumo minɨngkayo'njo hofɨko yo'mayo yo'mayo mayo'ne huno pi'nɨngo pi'nɨngo syafɨsyɨwo'nɨngkohofo. I oso'no senɨngkwohwo Anɨtu sohwo kako yo'mayo so'no sekwo umofonyo yahonɨngkohofoso kako huno nto uyohoho. Kako wopɨngo wosemokosyohumamontonoho. 
LUK.12.31	Oseso sɨmo'mo sekwo Anɨtumo enjwa'mo humayo'ne hi semo'nɨngkuhwoso'no Anɨtu kako yo'mayo yo'mayo umofonyo ifijoso wosejapmmontonoho.
LUK.12.32	Nje yahu mehomi soku sekwo yo'mayo so'no iyoho senɨngkuhwoloho. Anɨtu kako kakimo enjwa'mo humayo'ne mesehumajiyo'neso hungkuno nto mtito'mentisofoho. Anɨtu kako sekumo semokosyohumayo so'no sɨmeho wopɨngo umo'nalofoho. 
LUK.12.33	Sekwoe ho'yango yo'mayoso a'amu mpe waselohopɨfe. Sekwo oso hamniyoho hiso a'amu umofonyo iyo somo uyɨmno. Ose ifijo so'no sekwoe ho'yango neso ahwomomo weho. Ahwomomjo ho'yango wonyo mmo'nonehoho. Oso'no sekwo sekwoe ho'yango engo ahwomomo fohu'meehumno. Oso hopo soponjo ho'yangoso mpo'naofe'nefoho. A'amu ho'yango hufo iyoso aneponoho. Namo, mote, yo'mayoso ho'yangomo wonyo mmokonehoho. 
LUK.12.34	Ango jɨje ho'yango yo'mayo wopɨngo wojo sopo jɨje sɨmeho hi oso hopo weho.
LUK.12.35	Sekwo sekwoe he ito'no yofɨkuji sikiloho mongkujɨkuji ito'no fesyohumamno. 
LUK.12.36	Ose ifijo'manji sekwo olo pa'nyo wohontohumantɨfeho. A'amufe hwe engo sohwo kako ape mayo'ne wopayo iloho engo somta'ni asomo poso sohonta kako hoku'yopo hwanɨngo fonjɨhwoso'no syoho ulohofiyo sohwa hano komo'no wohwosampɨtɨmantɨfeho. 
LUK.12.37	Oso syoho ulohofiyo huhwo sohwa hofɨko saho mofosyawoso uyantɨfeho. O'o, hofɨko hofɨkoe hwe engo sohumne'no yo'mayo ito'no esyohumentanɨngkuji hwe engo sohwo poso sohonta hofɨko sɨmonyo engo uyantɨfeho. Hungkuno nehopi waselɨmonne'no yohono. Oso hwe engo huhwo sohwo kako uhwonososo yo'mayo ito'no esyohumayo somo uhwonɨngkuhwosi kako huhwo kakoe syoho ulohofiyo sohwamo wopayo nɨwo'nɨngkohofo epohumayo sopo uhumajɨhwosi kako wopayo uyɨmontonoho. 
LUK.12.38	I kako sɨkwo'miyo kuntoliyopo poso'manji u kako yɨhufo yoka sɨmo'mjo ho'nɨwo'nɨngkiso so'nji poso'manji kako kakoe syoho ulohofiyo sohwamo uhwonososo hofɨko saho mofosyowentanɨngkuji uhwonɨngkuhwoso'no hofɨko sɨmonyo uyantɨfeho. 
LUK.12.39	Hwe engo sohwo kako asomo pe-e'ne mofehi'nyo sɨmo'me so'no huno ito'no seyoso'manji sekwo hopi'nonohino soku ito'no wesyohumantɨfeho. U, oso hopaso hwe ango mokosyohumayo sohwo kako nom'ne a'amu kakoe ango hopo sopo nta'ni yo'mayo hufo woma'mo lonteso'no sɨkuno huno uyontentesi kakwo'yohwo oso sɨkuno somne'no hontohumentanɨngkuhwosi a'amu hufo imojo sohwo kako yo'mayoso momahwonesohilo. 
LUK.12.40	Oseso sekwo soku sɨkuno engolopohamo ito'no fesyohumantokuno. Ngko A'amufe Hwomu sohwo'ni sɨkuno sekwo huno mosyofɨsyomokosyohumentanɨngkuji asomo wapmmonnoho. Ose ulɨmentisofoho.
LUK.12.41	Pita ose upa'nonto Jisasɨmo ulɨmento, Hwe engofo, oso pahnnɨmo hungkuno nalohinoso nakumnohini lonalohino. Hwe moya'mi hopi'nonohino'nyumo lonalohino. 
LUK.12.42+LUK.12.43	Ose ulohonɨngkahonɨngki Jisas kako nom'ne pahnnɨmo hungkuno ole ulɨmento, Hungkuno selalokwe loso olo humnefoho. A'amu fihwo huno wopɨngo'njo sohwo kakoe hwe engo sohwo osohumo nom'ne syoho ulohofiyo sohwamo umokosyohumayo syohoso uyahonɨngkuhwosi syoho hiso ito'no inyo sohumne'no selalokweno. Oso hwe engo huhwo sohwo kako asomo pɨhwosi uhwonososo kakoe syoho ulohofiyo sohwamo mokosyohumayo syoho'njo sohwo wosopayo uyontanɨngkuhwosi uhwonɨngkuhwoso'no oso syoho ulohofiyo sohwo sɨmonyo uyɨmontonoho. 
LUK.12.44	Ngko hungkuno nehopi waselɨmonne'no yohono. Oso hwe engo huhwo sohwo kako kakoe yo'mayo hopi'nonohinoso oso syoho ulohofiyo huhwo sohumo enjwa'mo woho'nahumontonoho. 
LUK.12.45	I oso'no oso syoho ulohofiyo huhwo sohwo kako huno ole wosyafɨhu'montonoho. Nje hwe engo sohwo kako asomo komo'no maponehoho. Ose syafɨsyɨhwosi'manji kako nom'ne syoho ulohofiyo hwe moya'mi sofanjimo ikujoho fonjomasoso kako yo'mayo wosopayo toho'nohini nɨngkuhwosi kako mijo yokumpohn'nyo nɨngkuhwosi wonilohofao'montonoho. 
LUK.12.46	Syoho ulohofiyo sohwo ose yoso'manji kakoe hwe engo sohwo sɨkuno fihumo syoho ulohofiyo sohwo kako huno mosyofɨsiyo'njo yo'mayo ito'no mesyohontohumentanɨngkuhwosi asomo wapmmontonoho. Oso hwe engo sohwo kako syoho ulohofiyo huhwo sohumo tohino engo uyɨhwosi a'amu kakoe hungkunomo haloho maposo'njo sopo uhumatɨ'montonoho.
LUK.12.47	Syoho ulohofiyo sohwo kakoe hwe engo yo'mayo syoho yone'ento ulisoso kako huno ko uyahonɨngkuhwosi hungkuno homo somo minɨngkayo'njo yo'mayoso ito'no mesyohumayo'njo oso hwe huhwo sohwo tohino engo woma'montonoho. 
LUK.12.48	Syoho ulohofiyo nom'nehwo kakwo'yohwo sohwoe huno somo huno muyo'njo so'no kako yahino wonyo ko ihwosi kakune'no huno mosyafɨsiyo'njo yososo kakwo'yohwo sohwo tohino we'e'nohini uyonefoho. Anɨtuye syoho ulohofiyo fisomo yo'mayo wopɨngo pi'nɨngo engo u'mante so'no kako Anɨtumne'no syoho pi'nɨngo engo uyono. A'amu yo'mayo yo'mayo pi'nɨngo engo mokosyohumunyo sohwo Anɨtu kako osohumo nom'ne a'amumo ufo'mayo'ne yo'mayo so'no jomo ulɨmontonoho.
LUK.12.49	Ngko olo hwaho lopo ahwomo mta'ango toho womotapmmo lonji pm'mentohe hwo'nyoho. Oso toho hiso olohonta sijontentesi wopɨngo'nesohilo. 
LUK.12.50	Oso toho hiso mosijontanɨngkuhwoso sohonta ngko tohino engo woma'monnoho. Oso tohino engo mayo hiso'no nje hi tango mjonɨmopɨhwosi oso tohino moi'wo umo'nosojwao'montonoho. 
LUK.12.51	Ole losyonɨfɨsyantɨkwofo. Olo hwaho loponjo ikujoho yo'mayo yahinoso moi'wo esojwaofo'ne pmmentiso hweho. Ngkine'no ose losyonɨfɨsyantɨkwofo. O'o, sekwo upa'nɨmno. Ngko a'amu hotitofo'ne pmmentohe hwo'nyoho. 
LUK.12.52	Olohontajo'nji hwangku nom'ne'ntnne'no hofɨko'montohwa a'amu aho fehohnjo hopi'nonohinoso nohotitofahonɨngkuji a'amu hufa'uso siko a'amu hufa'u sɨhune sohwafe mangohwa umo'nanjiyoho. I a'amu hufa'u siko ngkimo nnɨngkapohosɨso'no oso a'amu hufa'u sɨhune sohwa sikoe mangohwa umo'nantɨfeho. 
LUK.12.53	I kanɨngkwohwo kako ngkimo nnɨngkapɨhwoso'no kakoe hwomu ngkine'no ngkilaho walɨmontonoho. I mu fisi kako ngkimo nnɨngkapɨhwoso'no kona'wohi ngkilaho wantɨmontonoho. U, a'mu fisi kako ngkimo nnɨngkapɨhwoso'no kakoe hwomufe ape mangohwo umo'nɨmontonoho. Oso hopaso a'amu pi'nɨngoso hofɨko wohotitofantɨfeho. Ose ulɨmentisofoho.
LUK.12.54	Olo hungkuno hilo so'nji a'amu homo somo ulɨmento, Sekwo mofehi'nyo ikwo'mokuwo'nɨngkiso sohohnta'ni himo uhwonɨngkuji ole wolantɨfeho. Ifoyo wahu'montonoho. Ose lɨkuji ou, nehopi wahu'montonoho. 
LUK.12.55	U, sekwo ifofo yokumpohn'nyo mongkihnta'ni sopahonɨngkuhwosi uhwonɨngkuji ole wolantɨfeho. Mofehi'nyo yokumpohn'nyo walɨmontonoho. Ose lɨkuji ou, nehopi walɨmontonoho. 
LUK.12.56	Sekwo yo'mayo hwahoponjo so'nji ahwomomjo so'nji uhwonantɨfi sekwo huno ito'no syafɨsyɨwo'nɨngkohofo kuyoho. I oso'no yo'mayo olohonta imo'nalokuso somo ko uhwonontɨfi sekwo sekwoe yahino wonyo somne'no tohino mayoso'no huno maseyo'njo i'waho ito'no miyalokuyohofo. Hwapɨngoso peho'neto. Sekwo mango'nohino kuyoho.
LUK.12.57	Sekwo huno wopɨngo syafɨsyɨkuji yahino ito'nohino somne'no yano milofahinyoso peho'neto. 
LUK.12.58	Hwe fihwo kako kikimo impo'angomo wolintofakohumo lɨhwosi ipekumotowahonɨngkuhwosi honɨngkanopo humahosɨsi osopo siko'nohini hungkuno ito'no filinyo. Majo'manji hwe engo hungkuno ito'no mɨhwajiyo syoho'njo sohwo kako impo'angomo womekuhumatɨ'montonoho. 
LUK.12.59	Ose yoso'manji kɨko impo'angoso kunto'no ulɨko'ma'mne hwosɨ'maho. O'o, sɨmo'mo kɨko jɨje yahino somne'no yo'mayo hamniyohoso woho'nahumonnoho. Ose ulɨmentisofoho.
LUK.13.1	Oso hohosohonta a'amu fehohnjo hofɨko nohumantɨfi Jisasɨmo ulɨmentohofi, A'amu Ngkalilinta'ango fehohnjoso hofɨko Anɨtuye tajo ango engo Jelusalem sopo nohumantɨfi hofɨko Anɨtumne'no yahu fonjokisyosyontanɨngkofi hwe yofe engo'njo hwaho mokosyohumayo sohwo kako kakoe a'amu itokuso'njo sohwamo lɨhwojahonɨngki hofɨko a'amu Ngkalilinta'ango somo fonjahumentohofofoho. 
LUK.13.2	Ose ulahonɨngkofi Jisas ulɨmento, Ose ntohofo so'no sekwo huno ole losyofɨsyalokwofo. Oso a'amu Ngkalilinjo hiso hofɨkoe honɨngkano wonyoso nom'ne a'amu Ngkalilinta'ango somo yakolo'nnyo so'no oso tango mɨkunɨmposo tɨpema'mentohofofoho. Ose losyofɨsyalokwofo. 
LUK.13.3	O'o, sekwo ose syafɨsyɨkutoho. Ngko hungkuno nehopi'nohini waselɨmonne'no yohono. Sekwo hopi'nono sekwoe yahino wonyo somne'no hohujo mikinjaopijo'manji sekwo hopi'nono oso tango hopaso notɨpemapitnne kuyoho. 
LUK.13.4	I oso ango Silouam sopo a'amu aho hufa'u sɨfe fehohnjoho hopi'nono nom'ne sɨfe mta'ni hufa'u sɨhune nohumentanɨngkofi ango yokintahoponjo sawemo engo sohwo pɨwasyonto a'amu homo somo kilopo'mentisofoho. Oso hwe moya'mi hofo sofe yahino wonyoso Jelusalemmjo a'amu somo yakolo'nnyo so'no huno losyofɨsyalokwofo. 
LUK.13.5	O'o, oso'ne'maho. Hungkuno nehopi'nohini waselɨmonne'no yohono. Sekwo hopi'nono sekwoe yahino wonyo somne'no hohujo ikinjaofɨkuji Anɨtumne sɨmeho mɨwolo'mo kiyo'manji sekwo hopi'nono oso tango hiso pa'nyoso notɨpemapitnne kuyoho.
LUK.13.6	Jisas kako pahnnɨmo hungkuno ole ulɨmento, Hwe fihwo kakoe impojohopo iyo ikwongo hulɨmentiso so'no kako ikwonjayo ne into'nyo so'no wonyopi uhwonomahoso imojofoho. 
LUK.13.7	Oseso kako syoho mokosyohumayo sohumo ulɨmento, Kɨko upa'nyo. Soswo hufa'u sɨhune ngko oso ikwonjayo hiso womjɨmonji potnneso huno uhwonapɨwo'nɨngkohefoho. Oseso oso iyo huhwo sohwo olohonta kɨko mɨngo filofeeofo. Kako hwahomjo afofo siki mayoso wopɨngo'maho. 
LUK.13.8	Ose ulahonɨngki syoho mokosyohumayo sohwo ulɨmento, Hwe engofo, olo iyo huhwo lohwo sohwo olo soswo lohumo walohofono. Hwangku ngko kakoe pmpongomo mno ijɨ'mo yahwoyoho ko'meehm'me'no ne ito'no unto'nɨmontolɨkeno. 
LUK.13.9	Nom'ne soswomo ne minto'nɨngkuhwosi wopɨngofoho. Awo'manji ngko wolofeeo'monnoho. Jisas kako oso pahnnɨmo hungkunoso ulɨmentisofoho.
LUK.13.10	Sɨkuno iyoho humayo fisomo Jisas kako tajo ango we'e somo hwe moya'mimo Anɨtuye hungkuno lutɨhwamentisofoho. 
LUK.13.11	Oso tajo ango homo somo a'mu fisi towahuno wonyo ehuhnnamo'nnyosi kako mnokino'nji ne'no nohumentanɨngki soswo aho hufa'u sɨfe fehohnjo hopi'nono nom'ne sɨfe mta'ni hufa'u sɨhune uyakolo'mentiso so'no kakoe hohujoso fahulo'mojiyoho. Oseso kako ito'no lɨkofohumayoso miyommojofoho. 
LUK.13.12	Jisas kako a'mu hisimo uhwononto joho lutɨmanto ulɨmento, A'mu losiyo ngko jɨje mnokino engo kiwo'nɨngkiso somta'ni nto isɨhutofokumahono. 
LUK.13.13	Ose ulonto Jisas kako a'mu hisimo aho kisuhumentisoso a'mu hisiye hohujo fahulo'nnyoso nɨhu'no komo'no ito'no mulohokumentisofoho. Jisas kako a'mu simo wopɨngo ose umokahonɨngki a'mu hisi kako Anɨtuye yofe ho'noma'mentisofoho.
LUK.13.14	Oso sɨkuno iyoho humayo homo somo Jisas kako a'mu simo wopɨngo imokumentiso so'no hwe engo oso tajo ango we'e somo mokosyohumayo sohwo kako sɨmeho tohino umnɨngkahonɨngki a'amu pi'nɨngo engo somo ulɨmento, Sɨkuno aho fehohnjo hopi'nono aho nom'ne mta'ni anga'nohino somo yo'mayo syoho iyo'ne sɨkunofoho. Sekwo soku a'amu sohwo wopɨngo wonamokɨfe lɨkujɨ'manji sekwo soku sɨkuno syoho iyo somo hm'mofapmno. Sekwoe a'apaho wopɨngo semokiyo'ne sɨkuno iyoho humayo losomo nopɨkutoho. 
LUK.13.15	Ose ulahonɨngki Jisas ulɨmento, Sekwo mango'nohino lɨwo'nɨngkohofo kuyoho. Sɨkuno iyoho humayo homo somo sekwo sekwoe yahu somo hofɨkoe ango somta'ni mawentɨfi mijomne'no ipemotapɨwo'nɨngkohofo kuyoho. 
LUK.13.16	Oseso ngko olo Apɨlohamɨye imu simo Setenɨye towahunoso kakimo ne'no ehuhnnaofontanɨngki soswo aho hufa'u sɨfe fehohnjo hopi'nono nom'ne sɨfe mta'ni hufa'u sɨhune uyakolo'nnyo simo olo sɨkuno iyoho humayo lomo wopɨngo umokoheso wonyotaho. 
LUK.13.17	Jisas ose ulahonɨngki Jisasɨye mango sohwa upa'nontɨfi wonɨmango engo unɨmentisofoho. I hwe moya'mi pi'nɨngoso hofɨko yo'mayo yo'mayo wonyoangkafo Jisas imentiso so'no sɨmonyo imentohofofoho.
LUK.13.18	Jisas kako pahnnɨmo hungkuno nom'ne ulɨmento, Anɨtumo enjwa'mo humayo yahinoso peho pa'nyoto. Ngko yamofoso pehomne'no esetɨhwamnehono. 
LUK.13.19	Olenoho. Iyo fihwo kakoe yofe 
LUK.13.20	Ose ulonto ole ulɨmento, Pahnnɨmo hungkuno nom'ne Anɨtumo enjwa'mo humayo yahino so'no ngko yamofoso pehomo esetɨhwamnehono. 
LUK.13.21	Oso hiso olo pa'nyofoho. A'mu fisi kako wosopayo 
LUK.13.22	Jisas kako Jelusalemne wasɨmonto imentisoso honɨngkano momɨngo somo ango pone mjamolɨmohnnyo soponjo a'amu somo kakoe hungkuno lutɨhwamosimentisofoho. 
LUK.13.23	Oso hohosohonta hwe fihwo ulɨmento, Hwe Engofo, A'amu Anɨtumo u'mayo'neso a'amu anga'no anga'no sifitnnetaho. Hopi'nono sɨfitnnetaho. 
LUK.13.24	Ose ulahonɨngkahonɨngki Jisas ulɨmento, Anɨtumo u'mayo'ne hoku'yoso we'efoho. I sekwo oso hoku'yo we'e homo somo syuyo'ne syoho yokino fiyoho'nɨmno. Hwapɨngo so'no yolohoso waselɨmonne'no yohono. A'amu pi'nɨngo engoso hofɨko oso hoku'yo homo somo woswano lifijoso hofɨko yamofo ko ifijoso hofɨko hopo'maho. 
LUK.13.25	Hwangku oso ango homo somjo kakwo'yohwo sohwo nolɨkafɨhwosi hoku'yo we'e homo somo wopɨjwahumontonoho. Nɨhu'nahone nto pɨjwasyɨhwoso'no sekwo mempo hohnta'ni lohofɨkuji hoku'yopo hwanɨngo fonjɨkuji joho ole ulɨfitnnefoho. Hwe Engofo, hoku'yo fonehwosampofo. Ose ulɨfijoso kako ole waselɨmontonoho. Sekwo ntɨ'mta'ango kulo. Ngko sekumne'no huno maniyohoyohoho. 
LUK.13.26	Ose selɨhwoso'no sekwo ole ulɨfitnnefoho. Nakwo kɨko'nji wopayo'nji mijo'nji nɨmentɨhwone lokono. Kɨko nakwoe honɨngkanopo lohofonji nakumo hungkuno lonetɨhwamentohino lokono. 
LUK.13.27	Ose ulahonɨngkuji kako apa'no ole waselɨmontonoho. Sekwo ntɨ'mta'ango kulo. Ngko sekune'no huno maniyohoyohoho. Sekwo honɨngkano wonyo yɨwo'nɨngkohofo kuyoho. Sekwo ngkimo i'waho ntohopmno. Sekwo mpanɨmno. 
LUK.13.28	Ose selɨhwosi kako sekumo wae yasemofɨhwoso'no sekwo mempo hohnta'ni humafɨkuji uhwonɨfijoso a'amu Anɨtumo enjwa'mo humalofoso Apɨloham, Aisak, Jekoup sohwanji a'amu Anɨtuye hungkuno lutɨhwamotofo sohwanjimo wosyɨhwonɨhwojowantɨfeho. Sekwo ose uhwonɨngkuji sekwo hulɨngkwajingo ifaloho'nɨngkuji humotaho engo lɨfitnne kuyoho. 
LUK.13.29	Hwe moya'mi hofɨko mofehi'nyo sɨ'mofapiso mta'ni sahopɨkuji mofehi'nyo nɨngku'nɨwo'nɨngkiso mta'ni u'mofapɨkuji a'amu yaposiyo yohosi yohohnta'ni i'mofapɨkuji hofɨko Anɨtumo enjwa'mo nohumafɨkuji Anɨtuye angomo wosopayo nɨfitnnefoho. 
LUK.13.30	Oso hohosohonta a'amu fehohnjo somne'no sitofo ulɨwo'nɨngkohofoso hofɨko yofe engo womantɨfeho. I a'amu fehohnjo hofɨkoe yofe olopo ho'nomawo'nɨngkohofoso hofɨko yofe engo ane pa'nyo wohumantɨfeho. Ose ulɨmentisofoho.
LUK.13.31	Oso hohosohonta a'amu Falisi fehohnjo sohwa hofɨko Jisasɨmo u'mantɨfi ulɨmentohofi, Kɨko olo ango lopo ulɨko'mahoji nom'ne angopono fɨwano. Hwe yofe engo'njo Helout sohwo kako kikimo wofonjakohumonto yalofoho. 
LUK.13.32	Ose ulahonɨngkofi Jisas ulɨmento, Sekwo nukuji oso hwe wonyo sohwo, Helout, osohumo ngkine'no ole ulɨmno. Olohontajo'nji mo'nɨngkajo'nji ngko a'amu towahuno wonyo ehuhnnamo'nnyo somo wae yaohm'mo a'amu mnokino'njo somo wopɨngo umokumonnoho. No'no mo'nɨngka sɨkuno hufa'u sɨhune sohonta ngko nje syohoso moi'wo wesojwao'monnoho. 
LUK.13.33	Oso'no olohontajo'nji mo'nɨngkajo'nji ne'no mo'nɨngkajo'nji nje syoho moi'wo i'mo ngko hano Jelusalemne'no wosyɨ'mo'monnoho. Hwapɨngoso a'amumo Anɨtu hungkuno uyahonɨngki lutɨhwayo sohwamo ango nom'nepo fonjasyɨwo'nɨngkohofopo'maho. O'o, ango Jelusalemnohini fonjasyɨwo'nɨngkohofoponoho.
LUK.13.34	U, nje a'amu Jelusalem humamopmmotofo sokunonji olohonta humalofo sokunonji sekwo a'amumo Anɨtu hungkuno uyahonɨngki selɨmotofo sohwamo fonjasyontɨfi a'amu sekumo sefo'mayo'ne Anɨtu uhwojɨwo'nɨngkiso sohwamo sojo'nji fonjɨwo'nɨngkohofo kuyoho. Sɨkuno pi'nɨngo engo somo ngko sekumo ole hopa womasemoku'monji imalefoho. Yɨhufoso hofɨkoe polonyo somo mɨhu'mokontɨfi efemokosyawowo'nɨngkohofo hopaso ngko sekumo wosemokosyohumamonji ko imaleso sekwo nakwolaho lɨmalofofoho. 
LUK.13.35	Sekwo upa'nɨmno. Sekwoe ango Jelusalem sopo Anɨtu kako nto ulɨko'ma'maho. Hungkuno nehopi waselɨmonne'no yohono. Sekwo ngkimo manohonyo'njo ne'no yontanɨngkuji sɨkuno pi'nɨngo woseyakolo'montonoho. Tɨfi no'mo sekwo nakwo oso a'amu Anɨtu uhwatɨmentiso sohumne'no yofe woho'nomano lɨfijo sohonta sekwo ngkimo apa'no wonehonantɨfeho.
LUK.14.1+LUK.14.2	Sɨkuno iyoho humayo fihwi Jisas kako hwe fihwoe angomo wopayo nɨmentisofoho. Oso hwe huhwo sohwo kako a'amu Falisi sohwafe hwe engo hweho. Oso hopo sopo hwe fihwo kako a'apaho engo kamkamnnyo sohwo Jisasɨmo mofonepo humunyo hweho. A'amu Falisi sohwa hofɨko Jisas sohwo kako hwe a'apaho wonyo'njo sohumo pipi ulohofone kiyohoho lontɨfi humuhwontohumantohofofoho. 
LUK.14.3	Jisas kako oso hwe mnokino'njo sohumo uhwononto kako a'amu honɨngkano hungkuno lutɨhwawo'nɨngkohofo sohwanji a'amu Falisi sohwanjimo ulɨmento, Nakwoe honɨngkano hungkuno sɨkuno iyoho humayo somne'no nakwo a'amu mnokino'njo somo wopɨngo umokiyoso wopɨngotaho. 
LUK.14.4	Ose ulahonɨngki hofɨko mampi'nyo humamentohofofoho. Oseso Jisas kako oso hwe sohwoe ahomo nomanto wopɨngo umokonto, kakoe ango pone'no uhwatɨmentisofoho. 
LUK.14.5	Ose ulohofonto kako a'amu nom'ne sohwamo ulɨmento, Sekwo sɨkuno iyoho humayo somo syoho miwo'nɨngkiyohofɨhwasilaho. I sekwoe hwomutaho yahu mutaho sɨkuno iyoho humayo somo mijo kilofawoso somo usɨ'mofawesoso sekwo komo'no ukuji utɨmantɨfitaho. Ou, utɨmantɨfeho. 
LUK.14.6	Ose ulahonɨngki hofɨko kakimo aku hungkuno mulɨmmentohofofoho.
LUK.14.7	Jisas kako oso ango hopo sopo nohumanto uhwonɨmentisoso a'amu fehohnjoso oso ango homo somo swontɨfi hofɨko epohumayo wopɨngo'nohini so'no hafɨhafe tɨpeehonɨngkofi uhwononto kako a'amu huhwo sohwamne'no pahnnɨmo hungkuno ole ulɨmento, 
LUK.14.8	A'amu fihwo kako ape ma'nyo soponjo wopayo engo so'ne'ne kikine'no joho kilososo kɨko nuhuji epohumayo wopɨngo sopo nohumayo'eno. Kɨko epohumayo wopɨngopo humuso'manji ango kakwo'yohwo sohwo kako nom'ne a'amu jɨje yofe engo somo kiyakolo'nnyo sohumo joho uloso'manji jɨje yofe engoso monje weekohumontonoho. 
LUK.14.9	Kɨko jɨje yofe we'e'njo sohwosi kɨko epohumayo wopɨngopo kaki'no humentanɨngkiji kohonɨngkuhwosi oso ango kakwo'yohwo sohwo kako ole wakilɨmontonoho. Kɨko olo epohumayo wopɨngo loso olo a'amu lohumo uyo. Ose kilɨhwoso'no kɨko wonɨmango engo kinɨngkuhwoso'no momɨngo so'mjo epohumayo sopo wohumamontnnoho. 
LUK.14.10	I hwe fihwo kako kikimo kakoe angomo wosopayo nyo'ne joho kiloso'manji kɨko noswohoji epohumayo nɨhu'no momɨngo soponjo sopo fosyohumaho. Kɨko ose humuso'manji oso a'amu huhwo sohwo kako kikimo nokohonɨngkuhwosi ole wakilɨmontonoho, Nje a'amuhwe, kɨko olopo fisohumape. Ose kilɨhwoso'no oso ango homo somjo a'amu wosopayo nontɨfijo a'amuso nokohonɨngkujo'no jɨje yofe engo umo'nɨmontonoho. 
LUK.14.11	A'amu kakoe yofe'nohini ho'noma'nɨwo'nontoso sohumo Anɨtu kako monje weehumontonoho. I a'amu kakoe yofe somo monje yahinɨngkuhwoso sohumo Anɨtu kako wopɨngo wonyoangkafo ulohofɨhwosi kakoe yofeso woho'nɨma'montonoho.
LUK.14.12	Oseso Jisas kakimo wopayo nyo'ne joho lutɨma'mentiso sohumo ulɨmento, Kɨko a'amumne wosopayo iloho iyo sohonta jɨje a'amu so'ntnne, jɨje temtitofo so'ntnne, jɨje angoponjo a'amu hamniyoho engo'njo so'ntnne'no joho lutɨmahotoho. Kɨko ose isoso nom'ne sɨkunomo jɨje wosopayo somne'no hofɨkoe angomne'no joho kilɨkuji hofɨko aku wokijopantɨfeho. 
LUK.14.13	O'o, kɨko a'amumne'no wosopayo iloho yohojoso kɨko a'amu yo'mayo umofonyo inyo so'nji a'amu a'apaho wonyo'njo so'nji sɨfe kokato'nnyo so'nji a'amu tɨmpi'nyo so'njimo joho lutɨmahoji uyo. 
LUK.14.14	Oso a'amu homo somo hofɨko jɨje wosopayo somne'no aku kijapeso hopoenohinɨ'maho. Oseso kɨko sɨmonyo uyɨmonnoho. Hwapɨngoso a'amu Anɨtuye hungkunomo inɨngkawentɨfe pe'nɨmentohofoso lɨkapijo sohonta Anɨtu kako kikimo jɨje yahino wopɨngo somne'no yo'mayo wopɨngoso nokijaponefoho.
LUK.14.15	Oso a'amu Jisasɨ'njopo wopayo nontanɨngkofi hwe fihwo nohumanto Jisasɨye hungkunomo upa'nonto ulɨmento, A'amu Anɨtumo enjwa'mo humasoso kako Anɨtu'nji humayo so'no sɨmonyo uyono. 
LUK.14.16	Ose ulahonɨngki Jisas kako pahnnɨmo hungkuno ole ulɨmento, Hwe fihwo kako wosopayo engo iloho umonto imentisofoho. Oseso oso sɨkuno wopayo iloho iyo'ne somo pe-e'ne kako a'amu pi'nɨngo engo somo joho lutɨma'mentisofoho. 
LUK.14.17	Oso sɨkuno neso i'mofopahonɨngki kako kakoe syoho ulohofiyo sohumo lɨhwojahonɨngki kako a'amu sɨmo'mo nto lutɨma'mentiso somo ole ulɨmento, Sekwo oyonɨmno. Wosopayoso ito'no nto esyohumantono. 
LUK.14.18	Ose ko ulahonɨngki a'amu anga'no anga'nohinoso mape-e'ne hungkuno ulɨmentohofo. A'amu anga'no kako ole ulɨmento, Ngko hwaho songo mpe nto imale hwo'nyoho. Ngko oso homo somo uhwonamne'no yohono. Kɨko nje a'amu sohumo ole uso, Ngko mapmnehono. Ose ntohoho uso. 
LUK.14.19	U, nom'nihwo ole ulɨmento, Ngko 
LUK.14.20	Nom'nihwo ole ulɨmento, ngko olohonta ape songo mahe sohwo'ni mapmnehono.
LUK.14.21	Ose ulahonɨngkofi a'amu syoho ulohofiyo sohwo kakoe hwe engo sohumo hungkuno mopanehwono ulɨmentohofo so'no ulahonɨngki hwe engo sohwo sɨmeho tohino umnɨmentisofoho. Sɨmeho tohino umnɨngkahonɨngki kako kakoe syoho ulohofiyo sohumo ulɨmento, Kɨko komo'no uhuji oso ango soponjo honɨngkano engo soponjo so'nji honɨngkano we'e we'e soponjo so'njimo nje wosopayo nyo'ne joho filutɨmaho. A'amu yo'mayo umofonyo inyo so'nji a'apaho wonyo'njo so'nji tɨmpi'nyo so'nji sɨfe wonyo'njo so'njimo lutɨmahoji nje ango lomo fɨpemotoswape. 
LUK.14.22	Ose ulahonɨngki syoho ulohofiyo sohwo a'amu homo somo ipemotaponto ulɨmento, Hwe engofo, jɨje hungkunomo inɨngkawenji epohumayo fehohnjoso siki weho.
LUK.14.23	Ose ulahonɨngki hwe engo sohwo ulɨmento, Kɨko honɨngkano engo somo uhuji syohoponjo toku'mango somo ku'mokwakuji oso ponjo hwe moya'mi pi'nɨngo engo somo utɨmahoji fɨpemotoswape. Ngko nje ango somo a'amu uhula'mopɨfe nnɨngkohoho. 
LUK.14.24	Ngko kikimo wakilɨmo, Oso a'amu ngko sɨmo'mo joho lutɨma'maleso hofɨko nje wosopayoso nɨhu'no momapitnnehofo. Oso pahnnɨmo hungkunoso Jisas ulɨmentisofoho.
LUK.14.25	Hwe moya'mi pi'nɨngo engo hofɨko Jisasɨ'nji hano wentanɨngkofi Jisas kako ikinjamo lohofonto ulɨmento, 
LUK.14.26	A'amu fihwo kako ngkimo wonnɨngkapmmo loso sohwo sɨmo'mo kako huno ito'no uyono. Yo'mayo a'amumo kako sɨmeho uyɨwo'nɨngkisoso kanɨngkwohwo kona'wohi kakoe ape kakoe mehomi konɨngkwa'wehwo kaisi i, kakoe wopɨngo humayo hi oso homo somo kako sɨmeho uyɨwo'nɨngkisoso sɨmeho ntapɨwo'nɨngkiso somo yakolo'nnyo'manji kako nje inomokomoyo imo'nyoso hopo'maho. 
LUK.14.27	A'amu nje syoho somne'no yo'mayo tango ngkimo nɨ'mante hopaso u'mayo so'no wopɨngofoho loso sohwo kako nje inomokomoyo ne umo'nɨmontonoho. I tango hiso ngkilaho loso'manji kako ngkimo monnɨngkape'njo hweho. Oseso kaki'no kako huno ito'no ukwesyafɨsyono.
LUK.14.28	Sekwo olo pahnnɨmo hungkuno so'no fɨsyafɨhupmno. A'amu fihwo kako ango sawemo engo wamolɨmo loso sohwo kako kaki'no nofosyohumahwosi oso ango huhwo sohune yo'mayo mpe iyo'ne hamniyoho so'no huno ito'no ukwesyafɨhu'montonoho. Olo so'no wosyafɨsyono, Nje hamniyoho olo ango lomne'no moi'wo esojwaofo'neso hopolɨkeno. Awo'manji mamolomnehono. 
LUK.14.29	Kako oso hopa huno mosyafɨsiyo'manji kako hwosaho nto wonjososo ango neso moi'wo momolosojwaofe'njo'manji a'amu ango homo somo uhwonɨngkuji tɨkafo jɨkuji sitofo ulantɨfeho. 
LUK.14.30	Ole wolantɨfeho. Oso hwe sohwo kako ango molomo'maso sohwo kako momolosojwamofe hweho.
LUK.14.31	I nom'ne pahnnɨmo hungkuno fɨsyafɨhupmno. Hwe yofe engo'njo hwaho mokosyohumayo sohwo kako nom'ne hwe engo sohumo wofongki'naho lonto inyo sohwo kako kaki'no huno ito'no ukwesyafɨhu'montonoho. I nje a'amu itokuso'njo sohwa 
LUK.14.32	Kako mango sohwamo muyakolofone so'no syafɨsyɨhwosi kakoe mango sohwa ikanopo nohumentanɨngkuji a'amu sɨmeho pompengo isyɨmofo'ne wolɨhwatɨmontonoho.
LUK.14.33	Oso hopaso a'amu fihwo kako ngkimo wakinɨngkamo ntoso sohwo kako kaki'no huno ito'no ukwesyafɨsyono. Kako yo'mayo yo'mayo mokosyohumayoso Anɨtuyefoho lɨhwosi kako Anɨtumne'no syoho yokumpohn'nyo uyɨmontonoho. Kako nje inomokomoyo ne hweho.
LUK.14.34	Nakwo wosopayo sa'nji nɨwo'nɨngkuhwoneso wopɨngofoho. I oso'no sa fosyo mijo'nohino imo'nɨngkuhwosi kakoe yokumpohn'nyo nonto wonyo imo'nososo apa'no sa hiso wopɨngo imo'nyoso pipi uyantanto. Awonoho. 
LUK.14.35	Oso sa hiso nakwo syohopo ho'nosyasyoso hwaho afofo'njo umo'nɨmontolaho. O'o, sa hiso nɨhu'nahone siki ho'naofɨwo'nɨngkuhwonefoho. A'amu fihwo nje hungkunomo haloho upa'nɨmo lɨhwosi'manji haloho'njo hwo'manji haloho upa'nono.
LUK.15.1	A'amu mta'ni hamniyoho hu'memayo syoho'njo sohwanji a'amu honɨngkano wonyo'njo so'nji hofɨko Jisasɨye hungkunomo upo'nano lontɨfi kakimo u'ma'mentohofofoho. 
LUK.15.2	A'amu Falisi sohwanji a'amu honɨngkano hungkuno lutɨhwamotofo sohwanji ose uhwonontɨfi Jisasɨmo sitofo ulɨmentohofi, Olo hwe lohwo kako a'amu honɨngkano wonyo imofɨwo'nɨngkohofo so'nji majopohi'nonto wopayo nɨwo'nɨngkiso hweho.
LUK.15.3	Jisas oso hiso'no huno uyahonɨngki olo pahnnɨmo hungkuno ulɨmento, 
LUK.15.4	Kɨko yahu 
LUK.15.5	Notɨpemahoji yahu hiso jɨje sangopo sa'ni kitofohoji sɨmonyo'nji hofiyo womotawomonnoho. 
LUK.15.6	Kɨko jɨje angopo i'mofahoji jɨje a'amu so'nji jɨje a'amu afaponjo so'ntnne'no joho lutɨmahojo'no hofɨko nuhu'mokukujo'no kɨko ole ulɨmontnnoho. Nakwo sɨmonyo uyano. Nje yahu 
LUK.15.7	Jisas ose ulonto ole ulɨmento, Oso hopaso a'amu 
LUK.15.8	A'mu fisi kako hamniyoho aho hufa'u hopi'nono mokosyohumunyosi kako anga'nohino impo'naofososo kako sikiloho mongkujɨhwosi angomjo hintalinyo hulɨjusyɨhwosi tɨmo ito'no fe'nɨhwonɨngkuhwosi ne'no tɨpemɨhwosi wotɨpema'montonoho. 
LUK.15.9	Notɨpemahwosi kako kakoe a'amu so'nji ango hopo soponjo humawo'nɨngkohofo so'njimo joho lutɨmahwoso'no hofɨko kakoe angopo i'mofapɨkujo'no ole ulɨmontonoho. Nakwo sɨmonyo uyano. Nje hamniyoho impo'nao'mayoso olohonta ngko tɨpemanji nje sɨmeho wopɨngo nɨmo'nɨngkohoho.
LUK.15.10	Oso pa'nyoso ngko hungkuno waselɨmonne'no yohono. A'amu fihwo honɨngkano wonyo'njo sohwo kako kakoe wonyo somne'no hohujo ikinjaofɨhwosi Anɨtumne'no sɨmeho uyahonɨngkuhwosi a'amu ahwomomjoso hofɨko sɨmonyo engo uyantɨfeho.
LUK.15.11	Jisas ose ulonto nom'ne pahnnɨmo hungkuno ulɨmento, Hwe fihwo kako hwomu hufa'u'njo hweho. 
LUK.15.12	Aku'mu sohwo kanɨngkwohumo ulɨmento, Mpohwo, yo'mayo ho'yangoso hamniyohoso tɨfi no'mo ejapmmne'enji elofisasyɨwo'nɨngkinoso njeso olohonta ntape. Ose ulahonɨngki kanɨngkwohwo eno ulonto kakoe hwomu hufa'u hwa'une ho'yangoso yano ulofiyonto aku'mu sohumo uyɨmentisofoho.
LUK.15.13	Sɨkuno we'enehwo memjaofahonɨngki aku'mu sohwo kako hamniyoho yo'mayo ho'yango nomɨhu'mokonto kako ango ikano engo sopone'no umentisofoho. Oso hopo sopo nohumanto nom'ne a'amu'nji syohi'nyo yonto mijo yokumpohn'nyo nonilohofonto kako kakoe a'apahomne'no hamniyoho hopi'nonohinoso hu'meeo'mentisofoho. 
LUK.15.14	Kakoe hamniyoho yo'mayoso nto hu'meeofahonɨngki oso ango hopo sopo mijoho engo i'mofapmmentisofoho. I'mofopahonɨngki kako honɨngkanɨmentisoso kakoe yo'mayoso huno honɨngkanɨmentisofoho. 
LUK.15.15	Ose yonto kako hamniyoho syoho umo lonto tɨpmmentisoso syoho tɨpema'mentisofoho. Oso hwaho hopo soponjo hwe fihwoe yahu somo wosopayo uyo syohoso tɨpema'mentisofoho. 
LUK.15.16	Kakoe yahu sohwa oso jopahoso menontanɨngkofi uhwononto kako huno ole syafɨhu'mento, Ngko huhwo'ni womanɨmo. Ose syofɨsyahonɨngki a'amu kakimo mufo'ma'mentohofofoho.
LUK.15.17	Oso hohosohonta kako huno ito'no ikwesyafɨsyonto kakoe hunoso ehohosɨsyahonɨngki ole hnnɨmento, Nje mpohwoe syoho ulohofiyo sohwa wosopayo engo nalokwofo. Ngko kakoe hwomu sohwo'ni olopo nohumanji mijoho we'e mope'nalɨkuyohono. 
LUK.15.18	Ngkilaho. Ngko nolɨkahm'mo nje mpohwoepono asomo u'mo ole ulɨmo, Mpohwo, ngko honɨngkano wonyo imote so'no ngko Anɨtu'nji kɨko'njimo wonyo seloho'malefoho. 
LUK.15.19	Oseso olohonta ngko hwe wopɨngo hwonɨ'maho. Kɨko ngkimo apa'no nje hwomufo nontohotoho. O'o, kikimo syoho kilohofiyo hwo'ni manɨmokufo. 
LUK.15.20	Ose hnnonto kako kanɨngkwohwoepono asomo umentisofoho.
LUK.15.20	Kanɨngkwohwo kakoe hwomu nopontanɨngki ikanopo nta'ni uhwonɨhwojawento kanɨngkwohwo kakine'no hitoho ulo'mentisofoho. Oseso kako hano kunto kunto'no nowento kakoe hwomumo kapopotohumo lohofonto hinjoho hu'nɨmentisofoho. 
LUK.15.21	Ose ulohofahonɨngki hwomu sohwo ulɨmento, Mpohwo, ngko honɨngkano wonyo imentohe so'no ngko Anɨtu'nji kɨko'njimo wonyo seloho'malefoho. Oseso ngko hwomu wopɨngo hwonɨ'maho. Kɨko ngkimo apa'no nje hwomufo nontohotoho. 
LUK.15.22	Ose ko ulahonɨngki kanɨngkwohwo kakoe syoho ulohofiyo sohwamo ulɨmento, Sekwo nowekuji manji'mofo sawemo wonyoangkafoso komo'no motapɨkuji nje hwomumo ulohofano. Ajo'miyomjo wokoso wonyoangkafoso'nji ulohofano. Sɨfɨkwongofosyo'nji ulohofano. 
LUK.15.23	Sekwo 
LUK.15.24	Hwapɨngoso olo nje hwomu lohwo kako poyo nto pe'nɨmentononji yɨwo'nɨngkohe sohwo olohonta kako apa'no songo i'mofapohoho. Kako nto isɨpeeo'maso sohwo ngko apa'no tɨpemahono. Ose ulahonɨngki nɨhu'nahone sɨmonyo ema'mentohofofoho.
LUK.15.25	Ose yontanɨngkofi hwomu tisɨmaso sohwo kako syoho'mo humamentisofoho. Osopo nta'ni kako asomo noponto ango ne so'mo i'mofaponto upa'nɨmentisoso ta'nji sɨmonyo'nji ho'nowentanɨngki upa'nɨmentisofoho. 
LUK.15.26	Oseso tisɨmaso sohwo kako syoho ulohofiyo fihumo joho lutɨmanto ulɨmento, Hofɨko peho yalokwofo. 
LUK.15.27	Ose ulahonɨngki ulɨmento, hnnɨngkwa'wehwo sohwo nto i'mofapohoho. Oseso jɨje mpohwoe 
LUK.15.28	Tisɨmaso sohwo ose upa'nonto sɨmeho tohino umnɨngkahonɨngki kako angomo masyuyofoho. Oseso kanɨngkwohwo mempo noswaponto tisɨmaso sohumo angomo woswapononto hungkuno hofiyo ulɨmentisofoho. 
LUK.15.29	Ose ko ulahonɨngki tisɨmaso sohwo ulɨmento, Soswo huhwo huhwi ngko kɨko'nji nohumanji kikimo syoho kilohofiyo siki'njo pa'nyo imo'nɨwo'nɨngkohe hwo'nyoho. Ngko jɨje hungkunomo yokumpohn'nyo mmo'nyo kitɨhwayo hwo'nyoho. I oso'no nje a'amu so'nji sɨmonyo niyo'ne kɨko yahu 
LUK.15.30	I oso'no jɨje hwomu aku'mu lohwo kako jɨje hamniyoho ho'yango yo'mayoso hwoya'mi hwa'nte sofamo ihn'nakumo'maho. I olohonta kako apa'no ku'mahonɨngki kɨko sɨmonyo iyo'ne yahu isɨku'nnyo me'wampe'njolo fonjiyalokuno.
LUK.15.31	Ose ulahonɨngki kanɨngkwohwo ulɨmento, Nje hwomu sohwosi, sɨkuno huhwo huhwi nekwo majopohi'nɨwo'nɨngkuhwoyo montosa'yoho. Nje yo'mayo hopi'nonohinoso kɨko'nefoho. 
LUK.15.32	I oso'no hnnɨngkwa'wehwo sohwo kako poyo nto pe'nɨmentononji iwo'nɨngkohehwo ifɨwalofoho. Oseso nakwo sɨmonyo engo ihwasi sɨmeho wopɨngo'njo wohumano. Kako moi'wo nto imo'nɨmentiso ko huhwo sohwo nakwo olohonta apa'no tɨpemahwono. Ose ulɨmentisofoho.
LUK.16.1	Jisas kakoe inomokomoyo sohwamo pahnnɨmo hungkuno ole ulɨmento, Hwe hamniyoho engo'njo sohwo kakoe yo'mayo syoho umokosyohumayo'ne sohwo humunyo hweho. Oso hwe syoho umokosyohumayo huhwo sohune'no a'amu fehohnjo sohwa hwe engo sohumo ole ulɨmentohofi, Jɨje syoho kilohofiyo sohwo kako jɨje hamniyoho yo'mayoso fonɨfonyo kilohofɨwo'nɨngkiso hweho. 
LUK.16.2	Ose ulahonɨngki hwe engo sohwo kakoe syoho ulohofiyo sohumo joho lutɨmanto ulɨmento, Oso hungkuno kikine'no upa'nɨngkoheso pipi imahnne'elo. Kɨko nje syoho ntohofiyoso hopoenohinɨ'maho. Jɨje syoho moi'wonoho. Kɨko nje yo'mayo syoho mokosyohumawo'nɨngkino so'no ngkine'no hungkuno yolohoso iyoswomo mtɨ'mojo.
LUK.16.3	Ose ulahonɨngki hwe huhwo sohwo kako ole hnnɨmento, Nje hwe engo sohwo kako ngkimo yo'mayo syoho mokosyohumayoso wae weenɨmo'mte'no yohoho. Ngko pipi imnehono. Nom'ni hwoe syoho tohohmtnno'njo somne'no ulohofiyo so'no yokumpohn'nyo ane hwo'nyoho. Ngko nom'ni hwamo wopayo yo'mayo so'ne jomo ujo so'no wonɨmango'njo hwo'nyoho. 
LUK.16.4	Nje hwe engo ngkimo wae yanɨmofososo a'amu hofɨkoe angomo ntɨmapijo so'no ngko pipi imnehono. Huno pi'nɨngo syofɨsikaofonto huno wopɨngo tɨpemanto 
LUK.16.5	kako kakoe hwe engo sohwoe yo'mayo yo'mayo siki ma'mentohofo sohwamo joho lutɨma'mentisofoho. Sɨmo'mjo sohwo u'mahonɨngki ulɨmento kɨko nje hwe engo sohumta'ni yo'mayo yo'mayo siki ma'mentohino so'no aku uyɨhnneso alalelo. 
LUK.16.6	Ose ulahonɨngki kako ulɨmento, Ngko sikilɨ'mijo ipofoso 
LUK.16.7	Ose ulontanɨngki nom'nihwo tɨfi i'mofopahonɨngki osohumo ulɨmento, Kɨko nje hwe engo sohumta'ni yo'mayo siki ma'mentohino so'no aku uyɨhnneso alalelo. Ose ulahonɨngki ulɨmento wopaki'yo 
LUK.16.8	Oso hwe huhwo sohwo ose imentiso so'no kakoe hwe engo sohwo ole hnnɨmento, Nje syoho ntohofiyo hwe wonyo sohwo kako huno'njo hweho. Jisas oso pahnnɨmo hungkuno ulonto, kakoe inomokomoyo sohwamo ulɨmento, A'amu hwahoponjo yahinomo inɨngkawowo'nɨngkohofoso hofɨko hofɨkoe hofiyo humayo so'no yo'mayo ho'yango engo mayo'ne huno'njofoho. Oso huno engo tɨpemawo'nɨngkohofoso a'amu Anɨtumne'no syafɨsyɨwo'nɨngkohofo somo uyakolo'nnyofoho.
LUK.16.9	Oseso sekwo sekwoe hamniyoho ho'yango yo'mayo so'nji nom'ni hwamo wopɨngo'nohini ulohopijoso hwangku sekwoe sɨkuno moi'wo imo'noso sohonta hamniyoho yo'mayoso ulɨko'majo sohonta Anɨtu kako kikimo wokitɨma'montonoho. Osopo wopɨngo ne'nohino nohumantohotnnefoho.
LUK.16.10	Kɨko yo'mayo we'e somo ito'no mokosyohumayo'manji yo'mayo engo somo ito'no womokosyohumamonnoho. I hwe fihwo kako yo'mayo we'e somo syoho ito'no miyo'manji kako yo'mayo engo homo syoho ito'no miyonehoho. 
LUK.16.11	Kɨko hwahoponjo hamniyoho ho'yango yo'mayo somo ito'no momokosyohumayo'njo isoso ahwomomjo ho'yango neso mokosyohumayo syoho ne tɨhwo wokijapmmontolo. 
LUK.16.12	Kɨko nom'nihwoe yo'mayo somo ito'no momokosyohumayo'njo isoso kɨko'ne ho'yango yo'mayoso tɨhwo wokijapmmontolo.
LUK.16.13	Jisas ose ulonto ulɨmento, Hwe fihwo kako hwe engo hufa'u sohwa'umo syoho ulohofiyoso hopo'maho. O'o, hwe engo hufa'u sohwa'umo syoho ulohofiyo so'manji syoho ulohofiyo sohwo kako hwe engo fihumo sɨmeho uyɨhwosi nom'nihune'no sɨmeho wonyo uyɨmontonoho. U, anga'nohino sohwoe syoho somne'no hi umo'nɨngkuhwoso'no nom'nihumne'no ngkilaho unɨmontonoho. Kɨko Anɨtuye syoho so'nji yo'mayo hwahoponjo yahino so'nji oso hufa'uyo sohwa'umo mokosyohumayoso syoho ito'no mihnnehino.
LUK.16.14	A'amu Falisi hofɨko hamniyoho'no hi umo'nyo sohwa Jisasɨye hungkuno homo somo upa'nontɨfi hofɨko Jisasɨmne'no sɨmano wonyo ikinontɨfi sitofo ulɨmentohofofoho. 
LUK.16.15	Jisas hofɨkimo ulɨmento, Sekwo a'amufe tɨmopo yahino wopɨngo'njo hwafoho nalɨfitnne'entɨfi yahino ito'nohino iwo'nɨngkohofɨhwasoho. I oso'no Anɨtu kako sekwoe sɨmeho mo'mjo so'no huno uyohoho. Sekwo yo'mayo iwo'nɨngkohofosomo a'amu uhwonontɨfi sekwoe yofe ko ho'nosemahonɨngkofi Anɨtu kako sekwoe sɨmeho mo'mjo so'no huno unyo so'no kako wonyofoho selalofoho.
LUK.16.16	Mousesɨye honɨngkano hungkuno so'nji a'amumo Anɨtu hungkuno uyahonɨngki lɨmotofo so'nji ne'no nowentanɨngki Joun a'amumo mijo kiyoma'mojo sohwo i'mofapmmentisofoho. M'mofape sohonta Anɨtu kako oso hungkuno sɨmo'mjo somo nnɨngkapɨfitnne'ento lɨmentisofoho. I oso'no Joun i'mofapmmentiso sohonta kako Anɨtumo enjwa'mo ito'no humayo so'no hungkuno wopɨngo loma'mentisofoho. Oseso olohonta a'amu pi'nɨngo engo Anɨtumo u'mano lontɨfi mjiyohoto yohotofo ko mjoloho'nɨmopahonɨngkofi sekwo a'amu Falisi sohwasi tɨmo'nohini uhwontohumawo'nɨngkohofo hwasoho. 
LUK.16.17	Hungkuno songo ko loma'mentisoso nakwoe hwaho'nji ahwomo'nji moi'wo ko imo'nɨngkuhwosi Anɨtuye honɨngkano hungkunoso moi'wo mmo'nyo ne'no nowentɨhwonefoho.
LUK.16.18	Hwe fihwo kako kakoe ape ho'nasyɨhwosi nom'ne ape maso sohwo kako ape ito'no mayo honɨngkano somo mtɨhupeso sohwo kako ose yososo kako honɨngkano wonyo'njo hweho. I nomn'ihwo kako ape nom'nihwo ho'nasyoso somo maso sohwo kako huhwo ape ito'no mayo honɨngkano somo mtɨhupeso so'no kako huhwo honɨngkano wonyo'njo hweho. Jisas ose ulɨmentisofoho.
LUK.16.19	Jisas kako ole ulɨmento, Hwe fihwo kako hamniyoho yo'mayo ho'yango engo'njo sohwo nohumanto he wopɨngo wopɨngo'nohinoso yonto wosopayo wonyoangkafo'nohini nɨmojo hweho. 
LUK.16.20	Oso hwe huhwo sohwoe hoku'yo sopo a'amu fehohnjo sohwa hwe ho'yango ane fihumo motasontɨfi uhumatɨ'motofofoho. Oso hwe huhwo sohwoe yofe Lasalosɨyoho. Kakoe a'apaho uyo engo'njo hweho. 
LUK.16.21	Oso hwe hamniyoho engo'njo sohwoe ijempoho sopo nta'ni yo'mayo wosopayo mɨkufo pɨwasyonteso womanɨmo lonto humamojofoho. Osopo nohumentanɨngki sɨwojoso kakoe uyomo melanyo koto'motofofoho.
LUK.16.22	Hwangku sohonta oso hwe ho'yango ane sohwo poyo pe'nɨngkahonɨngki a'amu ahwomomjoso utɨmotasontɨfi Apɨloham'njopo uhumatɨ'mentohofofoho. Hwe ho'yango engo'njo huhwo poyo pe'nɨngkahonɨngki a'amu sohwa hwahomo ijopijisyahumentohofofoho. 
LUK.16.23	Oso hwe ho'yango engo'njo sohwo kako tɨkanomo nohumanto a'apaho tohino mɨkunɨmposo'nji humanto tɨmo yokintahopo uhwonɨmentisoso Apɨloham kengo nohopo nohumentanɨngki uhwononto Lasaloso'nji nohumentanɨngki uhwonɨmentisofoho. 
LUK.16.24	Oso hwe ho'yango engo'njo sohwo ose uhwononto joho mohm'no ulɨmento, Mpohwo Apɨloham sohwosi, kɨko ngkine'no hitoho wakilofono. Kɨko Lasalos ngkiyepono filɨhwajo. Kako nopɨhwosi kakoe ajo'miyo mijo yomahwosi nje melanyopo ingo wantɨpeno. Ngko olohonta tohomo humanji tohino engo nɨmnantofoho. 
LUK.16.25	Ose ulahonɨngki Apɨloham ulɨmento, Hwomuhwo, kɨko huno wakiyono. Hohonta kɨko songo humanji kɨko yo'mayo yo'mayo wopɨngo'nohini tɨpema'motnno hwosoho. I, Lasalos sohwo kako yo'mayo wonyo'nohino tɨpema'mojo hweho. I olohonta Lasalos kako wopɨngo humentanɨngki kɨko tohino'nji fosyohumahnno. 
LUK.16.26	Oso'nji nom'ne huno ole wakiyono. Nakwo'nji sekwo'nji ajwo lopo Anɨtu kako momonyo mɨkunɨmposo ho'nahumentiso weho. A'amu olo hohnta'ni humalofoso sekuyepono wose'mano lɨkuji oso momonyo somo nomtɨhupekuji mose'mapitnnehofo. A'amu sekwo'nji humalofoso oso momonyo homo somo nomtɨhupekuji hofɨko nakuyepono mowekapɨfitnnehofo.
LUK.16.27	Ose ulahonɨngki hwe ho'yango engo'njo sohwo ulɨmento, Mpohwo hungkuno yokumpohn'nyo wakilɨmonne'no yohono. Kɨko Lasalos sohumo nje mpohwoepono filɨhwajo. 
LUK.16.28	Oso hopo sopo nje nɨngkwahwosa aho fehohnjo hopi'nonohino sohwa humalofo. Lasalos kako nje a'amu huhwo sohwamo olo ango tohino'njo lopono i'waho ito'no iyo'no hungkuno yokumpohn'nyo ulono. Hofɨko olopo nopɨfitnnoho. 
LUK.16.29	Ose ulahonɨngki Apɨloham ulɨmento, Hofɨko Mousesɨye hungkuno'nji a'amumo Anɨtu hungkuno uyahonɨngki lɨmotofo sohwafe hungkuno hi'njo hwafoho. Oso hungkuno homo somo haloho upa'nɨfe. 
LUK.16.30	Ose ulahonɨngki a'amu ho'yango'njo sohwo ulɨmento, O'o, Mpohwo Apɨloham sohwosi, hungkuno homo somo mupa'nɨfitnnehofo. I oso'no a'amu poyo sohwo songo nolɨkafɨhwosi hofɨkimo u'mahwoso'no hofɨko sɨmeho yɨwolo'mo kukuji honɨngkano wonyomo hohujo ukinjaofantɨfeho. 
LUK.16.31	Ose ulahonɨngki Apɨloham ulɨmento, Hofɨko Mousesɨye hungkuno so'nji a'amu Anɨtu hungkuno uyahonɨngki lɨmotofo sohwafe hungkuno so'nji mupa'nɨfijo'manji a'amu poyo fihwo songo lɨkafɨhwosi u'mahwosi hungkuno ulɨhwoso'no hofɨko kakoe hungkuno homo sɨmeho hi'ntnnono muyɨfitnnehofo. Jisas ose ulɨmentisofoho.
LUK.17.1	Jisas kakoe inomokomoyo sohwamo ulɨmento, A'amu Anɨtuye hungkunomo sɨmeho uyɨwo'nɨngkohofo somo yo'mayo yahino wonyo yamofo ulohofo'neso nehopi i'mofaponefoho. I'mofapɨhwoso'no a'amu pi'nɨngoso wopɨwesyantɨfeho. I oso'no oso a'amu nom'nihwo pɨwasiyo'ne yamofo ulohofoso sohwo tohino engo manefoho. Oso'no kako huno ito'no wasyofɨsyono. 
LUK.17.2	Oso hwe huhwo sohwo kako nje mehomi we'e sohumo yamofo mulohofe'njo sohonta a'amu kakoe tɨ'wangomo sojo mɨkunɨmposo ifakojujɨkuji mijo ayomo ho'naofontɨfijontesi wopɨngo'nesohilo. Hwapɨngoso a'amu nje mehomi lohwamo pɨwasiyo'ne imokoso sohwo tohino mɨkunɨmposo manefoho. 
LUK.17.3	Oso yahino hiso'no sekwo i'waho ito'no fiyɨmno. Jɨje nɨngkwahwo wonyo kilohofo so'manji kɨko oso yahino wonyo somne'no yoka uso. Ulohojo'no kako kakoe yahino wonyo somne'no sɨmeho tango tɨpemahwosi oso wonyo somo wae yaofo so'no kilɨhwoso'no kɨko oso wonyo hiso wae hmmofo. 
LUK.17.4	Sɨkuno anga'nohino fihumo kako kikimo wonyo ne'no kilohofontanɨngkuhwosi aho fehohnjo hopi'nono nom'ni mta'ni hufa'u ko imo'nɨngkuhwoso'no kako wonyo anga'no anga'no yoso somne'no, Tatohwo kɨko nje wonyo wae feenɨmofo, oseso ne'no kilontanɨngkuhwosi kɨko kakoe wonyoso wae ne'no hmmofo.
LUK.17.5	A'amu Anɨtuye hungkuno lutɨhumɨku'mofo syoho'njo (
LUK.17.6	Ose ulahonɨngkofi Jisas ulɨmento, Sekwo ngkimo sɨmeho hi'ntnnono montopantokuyohofo. Sekwo ngkimo nnɨngkape-eso nɨhu'no we'e patnnyo uyo pa'nɨngo'manji sekwo oso iyo ipisayo'njo sohumo ole ulɨfijoso, Pmpongo hi'nji sokato lohofohoji mijo ayo nompo filohofayo. Ose ulɨfijo'manji iyo huhwo sohwo kako sekwoe mangomo haloho wasepo'montonoho. I oso'no sekwo ngkimo mo'nnɨngkapohiyohofo. Jisas ose ulɨmentisofoho.
LUK.17.7	Hwe fihwo sekwo'njopo humaso sohwo kako syoho ulohofiyo hi'njo hwo'manji oso syoho ulohofiyo sohwo kako syohopo hwaho mno ijiyotaho, yahu mokosyohumayotaho, u kako moi'wo ihwosi kako kakoe hwe engo sohwo'njopo i'mofaponto kako wopayo mijoho ko uyahonɨngki kako komo'no humahopɨhwosi wopayo manonehoho. 
LUK.17.8	O'o, sɨmo'mo kako kakoe hwe engo sohwoe wosopayo ito'no esyohumahwosi kakoe he wopɨngo ihwosi wosopayo hiso iku'yopo ifosyalokumpehwosi hwe engo sohumo wosopayo uyɨmtonoho. Kakoe hwe engo sohumo wopayo moi'wo kaki'no uyɨhwosi kako tɨfi wanɨmontonoho. 
LUK.17.9	Oso hwe engo huhwo sohwo kako kakoe syoho ulohofiyo huhwo sohumo kakoe syoho ito'no imentiso so'no isamoyoka ulɨmontolaho. O'o, awonoho. Hwapɨngoso kakoe syoho'nohinofoho lɨhwosi isamoyoka mujo'njo uyɨmontonoho. 
LUK.17.10	Oseso sekwo hoku yo'mayo hungkuno Anɨtu seloso somo sekwo ito'no ko inɨngkafijoso sekwo huno ole fɨsyafɨhupmno. Nakwo Anɨtuye syoho ulohofiyo hn'nwi nakwo ito'nohinonɨ'maho. Kakoe syoho iwo'nɨngkuhwone so'no nakwoe yofe ho'nonemayoso peho'neto. O'o, nakwoe syohofoho.
LUK.17.11	Jisas kako Jelusalemne honɨngkano hwaho Someliya'nji Ngkalili'nji ne'no ajwopo sɨmentisofoho. 
LUK.17.12	Kako ango fipo i'mofopahonɨngki hwe aho hufa'u hopi'nono uyo wonyo engo'njo sohwa Jisasɨmo honɨngkanopo uswo'nɨmentohofofoho. 
LUK.17.13	Hofɨko ikanopo lohofontɨfi Jisasɨmo joho mohm'no ulɨmentohofi, Jisas Hwe Engo sohwosi, kɨko nakumne'no hitoho wakilofono. 
LUK.17.14	Ose ulahonɨngki Jisas hofɨkimo uhwononto ulɨmento, Sekwo nukuji a'amu tajo ango syoho'njo sohwamo sekwoe a'apaho motakuji utɨhwamno. Ose ulahonɨngki haloho'no yontɨfi hofɨko nowentɨfi hofɨkoe a'apahoso honɨngkano ajwopo wopɨngo umo'nɨmentisofoho.
LUK.17.15	Hwe fihwo hofɨko'njo ajwo sopo humaso sohwo kakoe a'apaho wopɨngo honɨngkononto kako Jisasɨyepono asomo umentisofoho. Kako mango engo lonto Anɨtuye yofe ho'noma'mentisofoho. 
LUK.17.16	Kako Jisasɨmo u'manto hwahopo pɨwasyonto kako Jisasɨye sɨfɨki'nyo'mo sɨmano mongkutofosyohumanto Jisasɨmo isamoyoka engo ulɨmentisofoho. Oso hwe huhwo sohwo kako hwaho Someliyanta'ango hweho. 
LUK.17.17	Jisas osohumo uhwononto ulɨmento, A'amu aho hufa'u hopi'nono sohwamo wopɨngo umokohono. Kɨko'nohini nɨ'mahinoso nom'nihwa ntɨ'mo humalofo. 
LUK.17.18	Olo hwe lohwo kako a'amu Juta hwo'maho. O'o, temtitofo kengo mta'ango hweho. Kako'nohini Anɨtumo isamoyoka ujo'ne asomo pisoso peho'neto. 
LUK.17.19	Ose lonto ulɨmento, kɨko nolɨkafohoji mpano. Kɨko sɨmeho hi'ntnnono ntapohino so'no jɨje a'apaho wopɨngo kumo'nɨngkohoho. Ose ulɨmentisofoho.
LUK.17.20	A'amu Falisi fehohnjo sohwa Jisasɨmo ulɨmentohofi, Anɨtu kakoe a'amumo yokumpohn'nyo emokosyohumayo'ne sɨkunoso ntohonta u'mofapmmontolo. Ose ulahonɨngkofi Jisas ulɨmento, Anɨtu kakoe a'amumo emokosyohumayoso a'amu tɨmo'nji muhwonɨfitnnehofo. 
LUK.17.21	Sekwo ole malɨfitnnehofo. Ihwoni, Anɨtu kako kakoe a'amumo emokosyohumayoso olopo weho. U, nompo weho. Ose malɨfitnnehofo. O'o, Anɨtu kakoe a'amumo emokosyohumayoso sɨmeho mo'mo wo'nnyoponoho. Sekwoe tɨmo'nji muhwonɨfitnnehofo.
LUK.17.22	Jisas ose ulonto kakoe inomokomoyo sohwamo ulɨmento, Hwangku nom'ne sɨkuno i'mofapɨhwoso'no sekwo ole wohnnantɨfeho. Nakwo oso Hwomu Anɨtu uhwosopo'mentiso sohumo uhwonontane'no yɨhwono. Ose ko hnnɨngkuji sekwo muhwonɨfitnnehofo. 
LUK.17.23	Oso hohosohonta a'amu fehohnjoso ole woselantɨfeho, Ihwoni, oso hwomu Anɨtu uhwosopo'mentiso sohwo oso nompo humaho. U, olopo humaho. Ose selɨkujo'no sekwo haloho upekutoho. A'amu huhwo sohumo nuhwonɨngkakutoho. 
LUK.17.24	Sekwo emta'mɨngo so'no huno seyohoho. Emta'mɨngo kako oso nompo nta'ni yonto kako ahwomomo ifehu'mokosyahonɨngki a'amu hopi'nono tɨmo uhwonɨwo'nɨngkohofofoho. Oso pa'nyoso oso Hwomu Anɨtu uhwosopo'mentiso sohwo kakoe pe-eso emta'mɨngo uhwonɨwo'nɨngkuhwone pa'nyoso i'mofapɨhwoso'no sekwo uhwonɨfitnnefoho. 
LUK.17.25	I oso'no sɨmo'mo oso Hwomu huhwo sohwo kako tohino engo umnososo a'amu olohonta humalofoso kakine'no hohujo ukinjɨmofantɨfeho.
LUK.17.26	Oso a'amu hohonta Nɨwa'nji humamotofoso kako yofayokinomo humentiso sohonta yo'mayo yahino imotofo pa'nɨngoso oso Hwomu Anɨtu uhwosopo'mentiso sohwo poso sohonta a'amu humalofoso uyantɨfeho. 
LUK.17.27	Hofɨko humamotofo sohonta hofɨko wosopayo'nji mijo'nji nonontɨfi ape ma'nɨmotofofoho. Oso yahino hiso ne'no mjɨmɨwentanɨngkofi Nɨwa kako yofayokinomo noswahonɨngki mijo ifofayo engo yonto hwe hwoya'mi hopi'nonohinoso mijo mihulo'mentisofoho.
LUK.17.28	Apɨlohamɨye kami Lout sohwo humamojo sohonta a'amu humamentohofo oso hiso pa'nyo imotofofoho. Hofɨko nohumantɨfi yo'mayo wopayo mijo nontɨfi yo'mayo ho'yango mpe yontɨfi nom'ni hwamo hamniyoho mayo'ne ho'yango uyontɨfi hofɨko wopayo syoho yontɨfi ango molɨmotofofoho. 
LUK.17.29	Ose yontanɨngkofo sohonta Lout kako ango Soutom ulɨko'manto ango kengopo nowahonɨngki toho'nji sojo hwoyango hnnyo so'nji ahwomo mta'ni ifoyo hopa syonto hwe hwoya'mi hopi'nonohino somo wonyo imokumentisofoho. 
LUK.17.30	A'amu oso pa'nɨngo yontanɨngkuji oso hwomu Anɨtu uhwosopo'mentiso sohwo utɨhwa'nyopo i'mofape so'no Anɨtu ujo wehontojwahumontonoho.
LUK.17.31	Oso sɨkuno homo somo utɨhwa'nyopo i'mofaposo sohonta a'amu fihwo kako angkuhwafopo humaso hwo'manji kako hwomu huhwo sohumo uhwonɨngkuhwosi kakoe angomjo ho'yango yo'mayoso mayoso'no huno mosyafɨsyonehoho. Oso pa'nyoso hwe fihwo syoho'mo humaso hwo'manji kako hwomu huhwo sohumo uhwonɨngkuhwosi kakoe angoponjo yo'mayoso mayoso'no huno mosyafɨsyonehoho. 
LUK.17.32	O'o, sekwo Loutɨye ape simne'no fɨsyafɨhupmno. Kako kakoe angoponjo yo'mayo so'no syafɨsyonto ikinjao'mentisoso sojo imo'nɨmentiso somne'no fɨsyafɨhupmno.
LUK.17.33	A'amu olo hwaho loponjo humayo somo aho yokumpohn'nyo kemokosyohumunyo sohwo kakoe fosyohumayoso moi'wo umo'nɨmontonoho. A'amu olo hwaho loponjo humayo somo aho mokemokosyohumunyo sohwo kakoe fosyohumayo neso wotɨpema'monte hweho. 
LUK.17.34	Ngko waselɨmonne'no yohono. Sekwo ito'no upa'nɨmno. Oso sɨkuno Hwomu sohwo poso sohonta hwe hufa'u hwa'u saho afapo fosyowentanɨngkohosɨsi Anɨtu nom'nihumo utɨmahwosi nom'nihwo wohumamontonoho. 
LUK.17.35	I a'mu hufa'u fa'u wopayo sɨhu kolofontanɨngkohosɨsi Anɨtu nom'nimo utɨmahwosi nom'nisi wohumamontonoho. [ 
LUK.17.36	I hwe hufa'u hwa'u syohopo lohofontanɨngkohosɨsi Anɨtu nom'nihumo utɨmahwosi nom'nihwo wohumamontonoho.]
LUK.17.37	Jisas ose ulahonɨngki inomokomoyo sohwa nupa'nontɨfi Jisasɨmo ulɨmentohofi, Hwe Engofo ose nalohinoso imo'nyoso ntɨpo umo'nɨmontolo. Ose ulahonɨngkofi Jisas pahnnɨmo hungkuno ole ulɨmento, A'amu poyo pe'nyo sohwoe pijafo wo'nnyo sopo yɨhufo aji'mango oso hopo sopo uhu'mokufitnnefoho.
LUK.18.1	Jisas kako a'amuso Mpohumo jomo ne'no ulɨkuji piso'mo'nyo mmunyo'njo iyo'ne pahnnɨmo hungkuno ole ulɨmento, 
LUK.18.2	Ango fipo a'amufe hungkuno mɨhwajiyo'ne hwe engo sohwo humunyofoho. Kako Anɨtu sohumne'no iyoho munyo'njo yonto a'amu somne'no hwotoho fewo'nɨngkiso hweho. 
LUK.18.3	Oso hopo sopo apɨwojo fisi kako humunyoponoho. Sɨkuno engo sopamo kako oso hwe hungkuno ito'no mɨhwajiyo iyo sohwoepono pɨwo'nɨngkisiyoho. Ole ulɨmojo, Nje mango sohwa hofɨko ngkimo wonyo wonɨmokantɨfe'no yalokwofo. Oso'no kɨko ngkine'no hungkuno ito'no menɨhwajo. 
LUK.18.4	Ose ko ulahonɨngki sɨmo'mo hwe engo huhwo sohwo oso apɨwojo simo ufo'mayoso ngkilaho ko lonto tɨfi no'mo ole syafɨhu'mento, Ngko Anɨtumne'no iyoho ko miyonji a'amumne'no huno mosyafɨsiyo'njo ko yonji 
LUK.18.5	i oseso olo apɨwojo losi kako ngkimo ne'no nɨ'mawo'nyosi syoho engo ntopantokuso so'no ngko kakimo ufo'ma'mo. Kakoe hungkunomo ito'no womɨhwatɨmonnoho. Kako ngkimo sɨkuno huhwo huhwi nɨ'mawo'nyo ihwosi nje a'apaho wonyo nɨmokonoho.
LUK.18.6	Jisas ose ulonto ulɨmento, Oso hwe engo hungkuno mɨhwajiyo syoho'njo wonyo sohwoe hungkuno haloho nto upa'nɨngkohofo so'no sekwo huno fɨsyafɨhupmno. 
LUK.18.7	Oso hwe wonyo sohwo ose imentiso so'no sekwo huno pipi seyohoho. Anɨtu kako kakoe a'amu uhwosopo'mentisoso hofɨko kakine'no jomo sɨkuno huhwo huhwi imɨngo'nji sɨkuno'nji ulɨwo'nɨngkohofo so'no kako hofɨkimo momuhwajiyo uyɨmontolaho. I komo'no womuhwatɨmontolaho. 
LUK.18.8	Ngko sekumo waselɨmonne'no yohono. Anɨtu kakoe a'amumo komo'no womɨhwatɨmontonoho. I oso'no oso Hwomu Anɨtu nɨhwosopo'mentiso sohwo'ni nopm'mo a'amu ngkine'no sɨmeho hi'ntnnono ntopontanɨngkujo wasehonɨmonntaho.
LUK.18.9	A'amu fehohnjo hofɨko hofɨkoe yahino wopɨngo somne'no hofɨkoe yofe ho'noma'nontɨfi a'amu nom'ne sohwamne'no wonyofoho lɨwo'nɨngkohofo somne'no Jisas kako olo pahnnɨmo hungkunolo ulɨmento, 
LUK.18.10	Hwe hufa'u hwa'u siko Anɨtumo jomo ulaho lonji Anɨtuye tajo ango engo somo humentisiyefoho. Hwe fihwo kako a'amu Falisi hweho. Nom'nihwo kako hamniyoho mayo syoho'njo hweho. 
LUK.18.11	A'amu Falisi huhwo sohwo kako nolohofonto kakoe sɨmeho mo'mo ole hnnɨmento, Mpohwo Anɨtu, ngko nom'ne a'amu pa'nyo hwonɨ'maho. Oso'no ngko isamoyoka kilalokweno. Hofɨko yo'mayo hufo yontɨfi yo'mayo yahino ito'nohino somo miyontɨfi hofɨko ape ito'no ma'nyo honɨngkano somo mtɨhupewo'nɨngkohofɨhwafoho. Ngko oso pa'nyo hwonɨ'maho. I ngko olo hwe hamniyoho mayo syoho'njo sohwo pa'nyo hwonɨ'maho. 
LUK.18.12	O'o, ngko Sante huhwo huhwi sɨkuno hufa'u somo ngko wopayo manyo'njo humawo'nɨngkohe hwo'nyoho. Yo'mayo hopi'nonohino nomantnneso ngko aho hofohu'nono hopi'nonohinoso mtɨhupo mtɨhupe lohofonji kenga'no kikine'no ho'nakisyɨwo'nɨngkohe hwo'nyoho.
LUK.18.13	Ose ulontanɨngki oso hwe hamniyoho mayo syoho'njo sohwo kako kengopo lohofonto kako ahwomomo tɨmo uhwonyoso wonɨmango'no ingku'no humanto kakoe swokinopo hwanɨngo pohn'nonto ulɨmento, Anɨtu ngko hwe wonyo sohwo'nne'no kɨko hitoho wakilofono.
LUK.18.14	Jisas oso pahnnɨmo hungkuno ulonto a'amu homo somo ole ulɨmento, Ngko waselɨmonne'no yohono. Oso hwe hamniyoho mayo syoho'njo sohwo kako Anɨtumo ose ulɨmentiso so'no Anɨtu kako uhwononto hwe wopɨngo hweho ulahonɨngki hwe huhwo sohwo kako kakoe ango pone'no asomo umentisofoho. I oso a'amu nom'ne Falisi sohwo ose'njo hwo'maho. O'o, a'amu kakoe yofe ho'noma'nɨwo'nɨngkiso sohumo Anɨtu kako monje uloho'montonoho. I oso'no a'amu kako kakoe yofe monje yahinuwo'nɨngkiso sohwoe yofeso Anɨtu kako woho'nɨma'montonoho.
LUK.18.15	A'amu pi'nɨngo engoso hofɨko hofɨkoe mehomi we'e somo Jisas mnokinopo aho ulonjimokonontɨfi motapmmentohofofoho. I oso'no Jisasɨye inomokomoyo sohwa hofɨkimo ose uhwonontɨfi yoka ulɨmentohofofoho. 
LUK.18.16	Yoka ulahonɨngkofi Jisas kako mehomi somo joho lutɨmanto inomokomoyo sohwamo ole ulɨmento, Sekwo mehomi somo nopɨjumofɨkutoho. O'o, hofɨko ngkiye pono wapɨfe. A'amu olo mehomi lohwa pa'nyo imo'nɨfijo'manji hofɨko Anɨtumo enjwa'mo ito'no wohumantɨfeho. 
LUK.18.17	I hungkuno nehopi'nohini waselɨmonne'no yohono. A'amu olo mehomi lohwa pa'nyo mmo'nyo'njo'manji hofɨko Anɨtumo enjwa'mo humayoso hopa'maho. Nɨhu'no awonoho.
LUK.18.18	Hwe fihwo yofe engo'njo sohwo kako Jisasɨmo ole ulɨmento, Kɨko Anɨtuye yahino netɨhwawo'nɨngkohino wopɨngo hwosoho. Ngko engolopohamo songo ne'no humayo yahinoso pipi tɨpema'mnehono. 
LUK.18.19	Ose ulahonɨngki Jisas ulɨmento, Kɨko wopɨngo hwosoho eso peho'ne ntohino. Anɨtu kako'nohini wopɨngo hweho. 
LUK.18.20	Kɨko honɨngkano hungkuno so'no huno moi'wonoho. Ole nalohi, Kɨko ape ito'no mayo'ne yahino somo nomtɨhuposo'eno. Kɨko nom'nihumo nofonjasiyo'eno. Kɨko yo'mayoso hufo iyo'eno. Nom'nehumo hwasyo hungkuno ujo'eno. Kɨko jɨje mpohwo'nji na'u'njiye hungkunomo tɨfi finɨngkayo. 
LUK.18.21	Ose ulahonɨngki hwe yofe engo'njo sohwo ole ulɨmento, Ngko hungkuno homo somo upa'nɨmopmmote sohwo'ni olohonta ne'no ose nohini inɨngkowalokweno. 
LUK.18.22	Jisas oso hungkuno upa'nonto ole ulɨmento, Yahino anga'nohino somne'no kɨko umofonyo yalokuno. Ole fiyo. Kɨko jɨje ho'yango yo'mayoso a'amu mpe kilohofɨkujo'no kɨko oso hamniyohoso nomahoji a'amu ho'yango ane somo yano ulofiyo. Kɨko ose isoso kɨko ahwomomjo ho'yango neso woma'monnoho. Ose yohoji kɨko ngkimo tɨfi nnɨngkape. 
LUK.18.23	Ose ulahonɨngki hwe engo huhwo sohwo kako nupa'nonto sɨmeho tango umentisofoho. Hwapɨngoso kako hamniyoho ho'yango yo'mayoso mɨkunɨmposo'njo hweho.
LUK.18.24	Jisas kako oso hwe huhwo sohwoe sɨmeho tango uhwononto nom'ne a'amu somo ulɨmento, A'amu hamniyoho yo'mayo ho'yango aho yokumpohn'nyo kemokosyohumawo'nɨngkohofoso hofɨko Anɨtumo enjwa'mo humayo'neso syoho engo ifitnnefoho. 
LUK.18.25	Yahu fihwo kako yongo imo pa'nyo so'mo wahumo lɨhwosi yososo wonyopi umontonoho. Oso pa'nyoso hwe ho'yango hamniyoho yo'mayoso aho yokumpohn'nyo kemokosyohumantoso sohwo Anɨtumo enjwa'mo wohumamo lɨhwosi yososo hopo'maho. O'o, kako yahu sohwo yongo imo pa'nyo so'mo wahumo lɨhwosi ijijo wonyopi yoso hopaso oso hwe ho'yango engo'njo sohwo oseno yonefoho. 
LUK.18.26	Ose ulahonɨngki oso a'amu oso hungkuno hiso upa'nɨmentohofo so'no hofɨko yomo yontɨfi ole ulohonɨmentohofi, Ose'manji a'amu Anɨtu'nji ango wopɨngo sopo songo ne'no humayo'neso tɨhwo woma'montolo. 
LUK.18.27	Ose ulahonɨngkofi Jisas ulɨmento, Yo'mayo hopi'nono a'amu miyɨwo'nɨngkiyohofoso Anɨtu yososo hoponoho.
LUK.18.28	Ose ulahonɨngki Pita ulɨmento, Nakwo nakwoe angopo yo'mayo yo'mayoso ulɨko'mentani kikimo kinɨngkopalokuhwono. 
LUK.18.29	Ose ulahonɨngki Jisas ulɨmento, Ngko hungkuno nehopi'nohini waselɨmonne'no yohono. A'amu hofɨko Anɨtumo enjwa'mo wohumano hnnontɨfe so'no hofɨko hofɨkoe ango'nji ape'nji hamnɨngkwa'wehwosanji, kanɨngkwohwo'ya'u'nji kakoe mehomi'nji ulɨko'mapijo so'no 
LUK.18.30	Anɨtu kako hofɨko ose ulɨko'mapijoso hofɨkimo yo'mayoso pi'nɨngo engo aku uyɨhwosi tɨfi no'mo kako hofɨkimo songo ne'no humayoso uyonefoho.
LUK.18.31	Jisas kako kakoe inomokomoyo aho hufa'u hopi'nono sɨfe mta'ni hufa'uyo sohwamo lutɨmanto ulɨmento, Upa'nɨmno. Olohonta nakwo Jelusalemne'no wosontane'no yɨhwono. Oso hopo sopo yo'mayo hungkuno Anɨtu a'amumo uyahonɨngki lɨmotofo sohwa ngko oso Hwomu Anɨtu nɨhwosopo'mentiso sohwo'nne'no mtɨ'mokumentohofoso olohonta ne umo'nɨmontonoho. 
LUK.18.32	Oso hohosohonta a'amu Jutaso hofɨko ngkimo a'amu temtitofo kengo sofe ahomo ho'nanɨhufitnnefoho. Hofɨko ngkimo sitofo ntɨkuji ngkimo wonyo ntohofɨkuji memijo nɨyatɨ'mopitnnefoho. 
LUK.18.33	Hofɨko ngkimo impojonyo nɨfonjɨkuji wofonjonɨsyantɨfeho. Nofonjonɨsyɨkujo'no sɨkuno hufa'u sɨhune memjanɨmofɨhwoso'no ngko apa'no songo wolɨka'monnoho. 
LUK.18.34	Ose ulahonɨngki inomokomoyo sohwa oso hungkuno somne'no huno mummentisofoho. Hungkuno hwapɨngo ne so'no huno muyahonɨngki hnnɨmentohofi, Olo hungkuno loso fahosɨhwoyo hungkuno konelalofoho. Ose hnnontɨfi hofɨkoe hunoso mehohosusɨhumentisofoho.
LUK.18.35	Jisas kako ango Jelikou mofonepo i'mofɨwahonɨngki hwe tɨmpi'nyo sohwo oso honɨngkano momɨngopo humanto a'amu mta'ni hamniyoho yo'mayoso woloma'mo lonto joho humalisofoho. 
LUK.18.36	Osopo humanto upa'nɨmentisoso a'amu pi'nɨngo engo ntohumpotopahonɨngkofi upa'nonto a'amu kako'njopo solohofamentohofo somo ulɨmento, Hofɨko peho yalokwofo. 
LUK.18.37	Ose ulahonɨngki hofɨko ulɨmentohofi, Jisas ango Nasaletnnta'ango sohwo kako posalofoho. 
LUK.18.38	Ose ulahonɨngkofi kako joho mohm'no ulɨmento, Jisas, Ntefitɨye Imu sohwosi, kɨko ngkine'no hitoho wakilofono. 
LUK.18.39	Ose ulahonɨngki a'amu sɨmo'mo sapmmentohofoso hofɨko kakimo yoka ulontɨfi ulɨmentohofi, Mampi'nyo fosyohumaho. Ose ko ulahonɨngkofi oso huhwo sohwo joho engo lonto apa'no ulɨmento, Ntefitɨye Imu sohwosi, ngkine'no hitoho wakilofono. 
LUK.18.40	Ose ulahonɨngki Jisas kako nolohofaponto hofɨkimo ulɨmento, Oso hwe sohwo ngkiyepono fɨpemotapmno. Ose ulahonɨngki oso hwe tɨmpi'nyo huhwo sohumo mofonepo uhwojowahonɨngkofi Jisas ulɨmento, 
LUK.18.41	Ngko kikimo pipi ntohofo kinɨngkohoho. Ose ulahonɨngki kako ulɨmento, Hwe Engofo, ngko apa'no tɨmo wahonɨmo. 
LUK.18.42	Ose ulahonɨngki Jisas ulɨmento, Kɨko tɨmo fohonyo. Kɨko ngkimo sɨmeho hi'ntnnono ntapohino so'no jɨje sɨmeho hi'ntnnonohinoso wopɨngo kumokohoho. 
LUK.18.43	Jisas ose ulahonɨngki hwe huhwo sohwo tɨmo komo'no hononto Jisasɨmo inɨngkawento Anɨtumo isamoyoka engo ulɨmentisofoho. Hwe hwoya'mi ose uhwonontɨfi hofɨko hopi'nonohinoso Anɨtuye yofe ho'noma'mentohofofoho.
LUK.19.1	Jisas kako ango Jelikou sopo noswonto nom'ne ango pone'ento angkuhwafo ajwo sopo pasɨmentisofoho. 
LUK.19.2	Hwe fihwo kakoe yofe Sakiyos sohwo humunyoponoho. Kako hwe mnokino engo'njo hamniyoho mayo syoho'njo sohwo hamniyoho engo'njo hweho. 
LUK.19.3	Kako Jisasɨmo uhwonɨmo lonto ko imentisoso hwe moya'mi pi'nɨngo engo hwe tɨfo huhwo sohumo hoholo hoholofo ulohofahonɨngkofi kako Jisasɨmo muhwonyo'njo yonto 
LUK.19.4	kako a'amu pi'nɨngo homo somo nuyakolofonto hano kunto kunto'no fekwasi lohofonto iyo milontontanyomo kotasonto Jisas olopo pɨhwoso'no uhwonɨmo lonto humokehumantisofoho. 
LUK.19.5	Jisas oso hopo sopo i'mofawento tɨmo yokintahopo uhwonɨngkisoso Sakiyos nohumentanɨngki uhwononto ulɨmento, Sakiyos, kɨko komo'no fɨkotape. Ngko olohonta jɨje angomo wohumamonne'no yohono. 
LUK.19.6	Ose ulahonɨngki Sakiyos kako komo'no welɨkofapi lohofonto sɨmonyo yonto Jisasɨmo utɨmanto kakoe angomne'no ipemotawomentisofoho. 
LUK.19.7	Hwe moya'mi ose ipemotowahonɨngki uhwonontɨfi sitofo ole mjalɨmɨmentohofi, Olo hwe lohwo kako a'amu honɨngkano wonyo'njo lohwoe angomo wofosyawomonte'no yohoho.
LUK.19.8	Sakiyos kako Jisasɨ'njopo lohofonto ulɨmento, Hwe Engofo, kɨko upa'nyo. Nje hamniyoho yo'mayo ho'yango so'nji ajwopo hotitohm'mo fehohnjo ngko mokosyohumahm'mo fehohnjo ngko a'amu umofonyo yalokwofo somo uyɨmonnoho. U, ngko a'amu fihumo hwasyo hungkuno lutɨma'mentohe'manji olohumo ngko hwasyo hungkuno lutɨma'mentohe so'no yo'mayoso kakimo osofosofahu'no uyɨmonnoho. 
LUK.19.9	Ose ulahonɨngki Jisas ulɨmento, Ose lohino so'no nakwo huno ole nayohoho. Olo sɨkuno lomo olo ango loponjo hwe moya'milofe honɨngkano wonyo somta'ni Anɨtu kako hofɨkimo nto isɨhutofomakwoho. Sakiyos huhwo Apɨlohamɨye imu hweho. 
LUK.19.10	A'amufe Hwomu sohwo'ni olo a'amu olo pa'nyo wonyo honɨngkanomo humentanɨngkujo somne'no notɨpemahm'mo utɨmayo'ne pmmentohe hwo'nyoho. Jisas ose ulɨmentisofoho.
LUK.19.11	Oso hungkuno hiso nto upo'nɨngkahonɨngkofi Jisas kako ango Jelusalem mofonepo u'mofapmmonto yahonɨngki a'amu hopo soponjoso ole syafɨhu'mentohofi, Oso sɨkuno Anɨtu kakoe a'amumo yokumpohn'nyo mokosyohumayo somo utɨhwa'nyopo ujo wehontojwahumonte'no yohoho. Ose syafɨhu'mentohofo so'no Jisas kako pahnnɨmo hungkuno ole ulɨmento, 
LUK.19.12	Hwe engo fihwo kako ango ikano fipo uhwosi osopo a'amumo mokosyohumayo'ne yofe engo mahwosi kakoe angopo asomo wapmmontonoho. 
LUK.19.13	Oso hwe huhwo sohwo kako ango ikanopo wamonto imentiso sohonta kako kakoe syoho ulohofiyo aho hufa'u hopi'nonohino sohwamo joho lutɨmanto hamniyoho aho sɨfe hopi'nono kina aho sɨfe hopi'nono kina hu'muyonto ulɨmento, Sekwo olo hamniyoho sejapohe loso'nji ngko nom'ne angopo nohumentanɨ'mo sekwo nom'ne hamniyoho engo emafɨkujoso ngko hwangku wopɨhwonɨmo. Ose ulɨmentisofoho.
LUK.19.14	Oso hwe huhwo sohwoe angoponjo a'amu fehohnjoso hofɨko kakine'no nakwolaho lontɨfi kako nto womentisopo hwe fihwamo tɨfi inɨngkayo'ne olo hungkuno motayo'ne lɨhwatɨmentohofoso olenoho. Olo hwe lohwo nakwoe hwe engo humayoso nakwolaho. 
LUK.19.15	Ose ko lɨhwojahonɨngkofi hwe huhwo sohwo yofe engo manto hofɨkimo mokosyohumayo'ne asomo pmmentisofoho. Asomo noponto kako hamniyoho uyohojohamentiso syoho ulohofiyo sohwamo hamniyoho alale kema'malofo uhwonɨmo lonto joho lutɨma'mentisofoho.
LUK.19.16	Hwe nom'nehwo sɨmo'mo u'manto ulɨmento, Hwe engofo, oso aho sɨfe hopi'nono kina ntapmmentohino somta'ni ngko 
LUK.19.17	Ose ulahonɨngki hwe engo sohwo ulɨmento, Kɨko syoho nɨmokosyohumayo wopɨngo hwosoho. Kɨko oso syoho kijapmmentohe somo ito'no mokosyohumamahnno so'no ngko syoho engo wokijapmmo. Kɨko ango aho hufa'u hopi'nonohino somo mokosyohumaho.
LUK.19.18	Ose ulahonɨngki nom'ne syoho ulohofiyo osofeponjo sohwo u'manto ulɨmento, Hwe engofo, kɨko oso aho sɨfe hopi'nono kina ntapmmentohino somta'ni ngko 
LUK.19.19	Ose ulahonɨngki hwe engo sohwo ulɨmento, Ngko kikimo ango aho fehohnjo hopi'nonohinoso mokosyohumuhnne'no syoho wokijapmmo.
LUK.19.20	Ose ulahonɨngki syoho ulohofiyo nom'nehwo u'manto ulɨmento, Hwe engofo, oso aho sɨfe hopi'nono kina ntapmmentohinoso olo'mo weho. Ngko hwapɨfe we'e somo fosyofosyonji hiyaso'mo ho'nahumentohe wojolo'noho. 
LUK.19.21	Hwapɨngoso ngko jɨje yahino so'no ngko huno niyohoho. Kɨko hwe yokumpohn'nyo hwosoho. Yo'mayo nom'ne a'amu ho'nasyontɨfeso kɨko mawo'nɨngkino hwosoho. Wosopayo nom'ne a'amu mofontɨfeso kɨko ijɨwo'nɨngkino. Oso'no ngko kikine'no iyoho nnɨngkohoho. 
LUK.19.22	Ose ulahonɨngki hwe engo sohwo kako kakoe syoho ulohofiyo sohumo ulɨmento, Kɨko syoho nɨmokosyohumayoso wonyo hwosoho. Kɨko nje yahino so'no huno ko kiyahonɨngki kɨko ngkimo ito'no mantoho'mmahnno so'no ngko wonyo hwosoho kilalokweno. Ou, nehopi. Ngko hwe yokumpohn'nyo hwo'nyoho. Yo'mayo a'amu ho'nasyontɨfeso ngko mawo'nɨngkohono. Wosopayo nom'nihwa hulontɨfe somta'ni ngko ijɨwo'nɨngkohono. 
LUK.19.23	Kɨko nje yahino so'no huno ito'no ko kiyahonɨngki kɨko a'amu hamniyoho mokosyohumayo sohwafe angomo moho'nanɨsiyoso peho'no imahnnoto. Kɨko osopo nje hamniyohoso ho'nasyontentesi ngko asomo pm'mo nje hamniyoho somta'ni nom'ne hamniyoho honje i'mofaposo so'nji nto mahm'mnesohilo. 
LUK.19.24	Ose ulonto kako nom'ne a'amu kako'njopo humalohofontohofo sohwamo ulɨmento, Sekwo oso aho sɨfe hopi'nono kina olo hwe lohumo uyɨmentoheso nomafɨkuji oso hwe 
LUK.19.25	Ose ulahonɨngki hofɨko ulɨmentohofi, Hwe engofo, kako 
LUK.19.26	Ose ulahonɨngkofi hwe engo sohwo ulɨmento, Nje hungkuno waselɨmonne'no yohono. Sekwo ito'no upa'nɨmno. A'amu yo'mayoso ito'no mokosyohumawo'nɨngkohofo somo ngko yo'mayo nom'neso uyɨmonnoho. A'amu yo'mayoso ito'no momokosyohumayo'njo yontoso sohumta'ni oso yo'mayo we'e kako mokosyohumasoso ngko woma'monnoho. 
LUK.19.27	Ose ulonto ulɨmento, Nje a'amu fehohnjo olo ango loponjoso ngko hofɨkimo umokosyohumayo'neso nakwolaho ntontɨfi nje mangohwa imo'nalokwofo so'no sekwo oso a'amu somo nutɨmotapɨkuji nje tɨmo lopo fonjahumno. Jisas oso pahnnɨmo hungkunoso ulɨmentisofoho.
LUK.19.28	Jisas oso hungkunoso moi'wo ulonto Jisas Jelusalemne honɨngkano siyo somo kako sɨmo'mo nto sɨmentisomo hofɨko tɨfi inɨngkasɨmentohofofoho. 
LUK.19.29	Jisas kako oso hwofɨki'nyo Oulifɨno lɨwo'nɨngkohofo sopo ango hufa'u Mpetɨfase'nji Mpetani'nji mofone sopo nosɨ'mofonto kakoe inomokomoyo hufa'u sohwa'umo ole lɨhwatɨmento, 
LUK.19.30	Siko oso ango ne sopo u'mofahusɨsi siko oso kuso somo noswohosɨsi tɨmo uhwonisoso ahwomo yahu 
LUK.19.31	Siko oso yahu hiso isɨhutofomahosɨso'no a'amuso ole selɨkujo'no siko peho'no isɨhutofomasiyeto. Ose selɨkujo'no siko ole ulinyo. Nekwoe Hwe Engo sohwo kako olo yahu lohumne'no syoho weho, ose ulinyo.
LUK.19.32	Jisas ose lɨhwojahonɨngki siko nowenji yo'mayo Jisas luhwatɨmentisoso tɨpema'mentisiyefoho. 
LUK.19.33	Siko oso yahu huhwo sohunjo impe itolofontanɨngki oso yahu hofekwosa sohwa uhwonontɨfi ulɨmentohofi, Siko peho uyanjiyo'no itolofalokusiyo. 
LUK.19.34	Ose ulahonɨngkofi siko ulɨmentisiyo, Nakwoe Hwe Engo kako olo yahu lohuno syoho weho. 
LUK.19.35	Ose ulonji siko oso yahu huhwo sohwo'nji Jisasɨyepono motasɨmentisiyefoho. Siko sikoe manji'mofoso yahufe hohujopo pojisyosyahonɨngki Jisas oso hopo sopo kehumamentisofoho. 
LUK.19.36	Noposokehumawento nowentanɨngki hwe moya'mi hofɨkoe hwapɨfe Jisas kako hano wene honɨngkano sopo Jisasɨye yofe ho'nomayo'ne hu'meehumentohofofoho. Osopo Jisas kehumentanjo yahu sohwo hwotoho mjahmmɨwomentisofoho. 
LUK.19.37	Jisas kako hwofɨki'nyo Oulif Jelusalem mofone sopo i'mofaponto oso honɨngkano monje we sopo hwe moya'mi hofɨko Jisasɨmo inomokoho'nawo'mentohofoso yo'mayo syoho wonyoangkafo Jisas imojo so'no syafɨsyontɨfi hofɨko sɨmonyo yontɨfi mango engo lontɨfi Anɨtuye yofe ho'noma'mentohofofoho. 
LUK.19.38	Mango mohm'no ole lɨmentohofi,
LUK.19.38	Olo Hwe lohwo nakumo nemokosyohumayo'ne Anɨtuye yokumpohn'nyo'nji palokuso lohwoe yofe woho'nomano.
LUK.19.38	Anɨtu kako nakwo hwahoponjo hwe moya'mi hn'nne'no sɨmeho wopɨngo nejahopohoho.
LUK.19.38	Anɨtu yokintahopo humaso sohune'no yofe engo woho'nomano.
LUK.19.39	Ose lontanɨngkofi a'amu Falisi fehohnjo sohwa hwe moya'mi pi'nɨngo'njo sopo lohofontɨfi Jisasɨmo ulɨmentohofi, Nakwoe Lonetɨhwayo sohwosi, oso hwe moya'mi kikimo inomokoho'nakuwotofo somo kɨko yoka uso. 
LUK.19.40	Ose ulahonɨngkofi Jisas ulɨmento, Sekwo upa'nɨmno. Hungkuno waselɨmonne'no yohono. Olo a'amulo hofɨko mampi'nyo humantɨfijontentesi olo honɨngkano loponjo sojolo mango engo lɨkuji nje yofe ho'nonɨmafɨkutnnesohilo. Ose ulɨmentisofoho.
LUK.19.41	Jisas kako Jelusalem u'mofawento pone hopo sopo kako uhwononto humotaho lɨmentisoso 
LUK.19.42	ole lɨmento, A'amu Jelusalemmjo soku, sekumo ito'no esehumajiyo'ne yahinoso ko se'mahonɨngki sekwo hohujo ikinjaofalokwofo. Oso'no yahino wopɨngo hiso hiyaso'mo wentanɨngkuhwosi sekwo motɨpɨhwonɨfitnnehofo. 
LUK.19.43	Sekwo upa'nɨmno. Hwangku sɨkuno nom'ne i'mofaposo somo sekwoe mango sohwa sekumo wosefonjano lɨkuji sekikitofɨkuji meku'mofasi lohofɨkuji hofɨko tojopo ko'mokwasokuji nolɨkofaofɨkuji 
LUK.19.44	sekwoe ango fonjowonampekuji sekwo sekwoe mehomi hi'nji hokunonji nɨhu'nahone poyo moi'wo imo'nɨfitnnefoho. Sekwoe sokango so'nji sokilojo so'nji we'e huhwo kihn'naweso mokihn'nawenefoho. Hwapɨngoso oso sɨkuno Anɨtu sefo'mayo'ne se'ma'maso sohonta sekwo yofe mɨhwofe'njo imalofo kuyoho.
LUK.19.45	Jisas kako Anɨtuye tajo ango engo somo noswonto a'amu ho'yango yo'mayoso hu'meesyontɨfi hamniyoho mentanɨngkofo somo wae yaofo syohoso ema'mentisofoho. 
LUK.19.46	Kako hofɨkimo ole ulɨmento, A'amu Anɨtuye hungkuno mtɨ'mokumentohofo sohwa ole mtɨ'mokumentohofi, Olo nje ango loso Mpohumo jomo ujo'ne angofoho. I oso'no nje ango loso sekwo a'amu hamniyoho hiyaso'mo hufo mawo'nɨngkohofo sohwafe ango hopa imokalokwofo. Ose mtɨ'mokumentohofofoho ulɨmentisofoho.
LUK.19.47	Ose imo'nɨmentiso so'no sɨkuno huhwo huhwi Jisas kako hwe moya'mimo Anɨtuye tajo ango engo somo kakoe hungkuno lutɨhwamojofoho. A'amu tajo ango syoho'njo yofe engo'njo sohwanji a'amu honɨngkano hungkuno lutɨhwamotofo sohwanji a'amu Jutafe hwe engo sohwanji hofɨko Jisasɨmo fonjasiyo'ne honɨngkano wotɨpemantɨfe'no imentohofofoho. 
LUK.19.48	Ose ko yahonɨngkofi hwe moya'mi hofɨko Jisasɨye hungkunomo upo'nano mjalɨmumentohofo so'no hwe engo sohwa hofɨko Jisasɨmo fonjasiyo'ne honɨngkanoso motɨpema'mmentohofofoho.
LUK.20.1	Sɨkuno fihumo Jisas kako Anɨtuye tajo ango engo somo nohumanto hwe moya'mi somo kako Anɨtumo u'mayo yahino so'no hungkuno lutɨhwamentisofoho. A'amu tajo ango syoho'njo sohwanji a'amu honɨngkano hungkuno lutɨhwamentohofo huno'njo sohwanji a'amu Jutafe hwe engo sohwanji hofɨko Jisasɨmo u'ma'mentohofofoho. 
LUK.20.2	U'mantɨfi ulɨmentohofi, Olo so'no fonaso. Kɨko olo syoho iwo'nɨngkino loso tɨhwo kilɨmaso'no iwo'nɨngkinoto. Yokumpohn'nyoso tɨhwo kijapmmaso'nji iwo'nɨngkinoto. 
LUK.20.3	Ose ulahonɨngkofi Jisas ulɨmento, Ngko huhwo'ni hungkuno anga'no waselohonɨmonne'no yohono. Sekwo olo so'no ngkimo ntohonɨngkofo so'no ngko sekumo waselɨmonne'no yohono. 
LUK.20.4	Joun kako a'amumo mijo kiyoma'mojo yokumpohn'nyoso Anɨtu mta'ango ma'mentisotaho. Hwahoponjo a'amu mta'ango ma'mentisotaho. 
LUK.20.5	Hofɨko ose upa'nontɨfi ole hnnɨmentohofi, Joun kakoe yokumpohn'nyo Anɨtu mta'ni ma'mentisofoho ulaso'manji ole wonalɨmontonoho. Ose'manji sekwo Jounɨye hungkunomo sɨmeho hi'ntnnono muyo'njo peho'neto. 
LUK.20.6	I Joun kakoe yokumpohn'nyo hwahoponjo a'amu mta'ni ma'mentisofoho ulaso'manji hwe moya'mi upa'nɨngkuji hofɨko sojo wonefonjantɨfeho. Hwapɨngoso a'amu loso hofɨko huno ole syofɨsyalokwofo, Anɨtu kako Jounɨmo hungkuno uyahonɨngki nalɨmentisofoho. 
LUK.20.7	Ose hnnontɨfi Jisasɨmo ole ulɨmentohofi, Nakwo huno monayofoho. Joun kako a'amumo mijo kiyoma'mojo yokumpohn'nyoso ntɨ'mto'angotɨkeno. 
LUK.20.8	Ose ulahonɨngkofi Jisas ulɨmento, Ose'manji ngko huhwo'ni nje yokumpohn'nyo yo'mayo iwo'nɨngkohe hwapɨngo so'no maselɨmnehono.
LUK.20.9	Ose ulonto kako olo pahnnɨmo hungkuno oso a'amu homo somo ulɨmento, Hwe fihwo kako ipisayo syoho hulɨmentisofoho. Oso syoho homo somo mokosyohumayo'ne kako a'amu hamniyoho syoho emawo'nɨngkohofo sohwafe ahomo ho'nasyonto kako ango ikanopo nowento osopo kako ne'no humamojofoho. 
LUK.20.10	Osopo nohumanto oso syoho homo somjo ipisayo mayo'ne sɨkuno i'mofape somo kako kakoe syoho ulohofiyo fihumo ipisayo fehohnjo mayo'ne'ento kako oso a'amu kakoe syoho mokosyohumayo sohwamo u'mahwosi ipisayo mayo'ne lɨhwatɨmentisofoho. Oso a'amu syoho mokosyohumayo sohwa syoho ulohofiyo huhwo sohumo ikujoho fonjontɨfi ipisayo muyo'njo yontɨfi wae yao'mentohofofoho. 
LUK.20.11	Osohonta kakwo'yohwo sohwo kako nom'ne syoho ulohofiyo fihumo lɨhwatɨmentisofoho. Osohumo hofɨko ikujoho fonjontɨfi yahino wonyo umtɨ'mokontɨfi ipisayo muyo'njo yontɨfi wae yao'mentohofofoho. 
LUK.20.12	Kakwo'yohwo kako syoho ulohofiyo hufa'u sɨhune sohumo lɨhwojahonɨngki kako nowento a'amu'njopo i'mofowahonɨngki hofɨko osohumo ikujoho wonyo fonjimokontɨfi mempo hohnta'ni swoho'nofapmmentohofofoho. 
LUK.20.13	Oseso syoho kakwo'yohwo sohwo ole hnnɨmento, Ngko pipi imnehono. Ngko nje hwomu lohuno ngko sɨmeho uyalokwe lohumo luhwatɨmeso hofɨko kakoe hungkunomo haloho upeentɨfetɨkeno. Ose syafɨsyonto hwomu huhwo sohumo lɨhwatɨmentisofoho. 
LUK.20.14	A'amu syoho homo somo mokosyohumayo sohwa hwomu huhwo sohumo uhwonɨtumantɨfi ole hnnɨmentohofi, Oso hwe sohwo kako hwangku sohonta kanɨngkwohwoe yo'mayoso nomane hweho. Komo'nohino, nakwo kakimo poyo wofonjosyano. Ose fonjosyɨhwasi nakwo kakoe syohoso nɨhu'nahone womantanoho. 
LUK.20.15	Ose hnnontɨfi hofɨko hwomu huhwo sohumo nokentɨfi mempo hohnta'ni ipisayo syoho sopo swoho'naofontɨfi osopo poyo nɨhu'nahone fonjahumentohofofoho. Jisas ose ulonto kako a'amu homo somo ulohonɨmento, Ose imentohofo so'no ipisayo syoho kakwo'yohwo sohwo a'amu wonyo huhwo sohwamo pipi uloho'montolo. 
LUK.20.16	Hwangku kako nopɨhwosi oso a'amu wonyo sohwamo nofonjasyɨhwosi kako nom'ne a'amu sohwamo syoho hiso mokosyohumayo'ne uyɨmontonoho. Jisas ose ulahonɨngki a'amuso upa'nontɨfi ulɨmentohofi, U, kako oso hwolaho.
LUK.20.17	Ose ulahonɨngkofi Jisas hofɨkimo tɨmo uhwononto ulɨmento, Olo Anɨtuye hungkuno iyoswomo mtɨ'mokumentohofo loso hwapɨngo neso huno pipi seyohoho.
LUK.20.17	Olo sojo engkwosaho pa'nyo a'amu ango injuwo'nɨngkohofo sohwa wae yao'mentohofo loso
LUK.20.17	olohontajo engkwosaho loso angomo sosofitofo'ne hwapɨngohwo imo'nɨngkohoho.
LUK.20.17	Ose mtɨ'mokumentohofofoho. 
LUK.20.18	Nom'nepo Anɨtuye hungkuno mtɨ'mokumentohofoso olenoho. A'amu hopi'nono oso sojo engkwosaho pa'nyo homo somo entofomafɨkuji pɨwahupijoso hofɨko hofɨkoe a'apaho kempi mtɨ'mtɨ'me lohofɨhwosi wohu'mehinawo'montonoho. I oso'no oso engkwosaho huhwo sohwo kako a'amu fihwoe a'apahopo pɨwasyososo fonjomtɨhupeeofososo oso hwe huhwo sohwo kakoe a'apahoso hintalinyo pa'nɨngo umo'nɨmontonoho. 
LUK.20.19	Jisas oso pahnnɨmo hungkuno ulahonɨngki a'amu honɨngkano hungkuno lutɨhwawo'nɨngkohofo huno'njo sohwanji a'amu tajo ango syoho'njo yofe engo'njo sohwanji hofɨko huno ole uyɨmento, Jisas oso pahnnɨmo hungkuno nakumne'no lohoho. Nakwoe sɨmeho mo'mo me hopa nafe'no nalohoho. Huno ose syafɨsyontɨfi oso hohosohonta hofɨko Jisasɨmo aho kehwasi wofonjosyano lontɨfi imentohofoso hofɨko hwe moya'mi somne'no iyoho unɨmentisofoho.
LUK.20.20	Oseso hofɨko Jisasɨmo fonjasiyo'ne'entɨfi honɨngkano wotɨpemano lontɨfi Jisasɨmo humuhwontohumantohofofoho. Hofɨko Jisasɨyepono a'amu fehohnjo sohwamo luhwojahonɨngkofi oso a'amu sohwa hofɨko a'amu Jisasɨye hungkunomo wopɨngo hwofoho wonalono lontɨfe hwasyo humupo'nontohumantohofofoho. Ose ko imo'nontɨfi hofɨko pojiyontɨfi hofɨko Jisasɨye hungkunomo yamofo uloho'mentohofofoho. Ole hnnɨmentohofi, Jisas kako a'amu hwaho mokosyohumayo huhwo sohwamne'no hungkuno wonyo loso'manji nakwo aho kehwasi oso a'amu hwaho mokosyohumayo sohwafe ahopo noho'nosyɨhwaso'no hofɨko Jisasɨmo tohino uyantɨfeho. Ose hnnontɨfi Jisasɨmo humuhwontohumantohofofoho. 
LUK.20.21	Oseso hofɨko Jisasɨmo ole ulohonɨmentohofi, Nakwoe Lonetɨhwayo sohwosi, nakwo huno nayohoho. Kɨko hwe moya'mimo Anɨtuye yahino so'no hungkuno lutɨhwawo'nɨngkinoso nehopi'nohini lutɨhwawo'nɨngkino hwosoho. Kɨko a'amu yofe engo'njo sohwamne'no iyoho makinyo'njo hwosoho. Nakwo hopi'nonohinoso afaponohinoho. Hungkuno ito'nohino lɨwo'nɨngkino hwosoho. 
LUK.20.22	Oseso nakwo olo so'no wakilohonantane'no yɨhwono. Kɨko huno pipi kiyohoho. Nakwo hwe engo Sisa sohune'no hamniyoho woho'nosyano lakinɨngkohoho. Moho'nasiyo'njo uyano lakinɨngkohoho. 
LUK.20.23	Ose ulahonɨngkofi Jisas kako hofɨko poji yamofo ulohofano lontɨfi imentohofo so'no hwasyo yahino so'no huno uyahonɨngki ole ulɨmento, 
LUK.20.24	Hamniyoho anga'no ntɨhwaho. Olo hamniyoho losomjo huyo'mango so'nji yofe so'nji tɨhwoeto. Ose ulahonɨngki ulɨmentohofi, Sisafefoho. 
LUK.20.25	Ose ulahonɨngkofi Jisas ulɨmento, E'wano. Sisafe yo'mayo so'manji Sisamo uyɨmno. I Anɨtuye yo'mayo so'manji Anɨtumo uyɨmno. 
LUK.20.26	Jisas ose ulahonɨngki a'amu huhwo sohwa hungkuno wopɨngo somne'no hofɨkoe sɨmeho mo'mo pisopisaho lontɨfi mampi'nyo humamentohofofoho. Oseso oso a'amu hofɨkimo lɨhwatɨmentohofo sohwa hofɨko Jisasɨye hungkuno somne'no hungkuno ito'no mɨhwajiyo'ne hwe moya'mife tɨmopo makekutnnesohilo.
LUK.20.27	A'amu Satɨyusi fehohnjo sohwa Jisasɨmo u'ma'mentohofofoho. A'amu Satɨyusi huhwo sohwa hofɨko huno ole uyɨwo'nɨngkohi, A'amu poyo pe'nyo sohwa hofɨko nɨhu'nahone pe'nɨwo'nɨngkohofo. Apa'no songo molɨkafe'nefoho. Ose syafɨsyɨwo'nɨngkohofofoho. 
LUK.20.28	Hofɨko Jisasɨmo u'mantɨfi ole ulohonɨmentohofi, Nakwoe Lonetɨhwayo hwosi, Mouses nakumne'no hungkuno ole motɨ'mokumentono. Hwe fihwo kako ape nomahwosi kako mehomi motɨpemayo'njo sohwo poyo pe'nɨngkuhwoso'no oso ape hisimo konɨngkwa'wehwo nomahwosi kola'wehumne'no mehomi wotɨpemano. Mouses ose mtɨ'mokumentisofoho. 
LUK.20.29	Oseso hwe aho fehohnjo hopi'nono nom'ni mta'ni hufa'u sohwa humamotofofoho. Tisɨmaso sohwo kako ape manto mehomi motɨpemaso sohwo poyo pe'nɨmentisofoho. 
LUK.20.30	Oseso konɨngkwa'wehwo aku'mu sohwo oso ape hisimo ma'mentisoso kako huhwo mehomi ane'njo pe'nɨmentisofoho. 
LUK.20.31	Oseso oso ape hisimo hinjo huhwa ose'nohini ma'mentohofoso mehomi ane pe'nɨmentohofofoho. 
LUK.20.32	Hwangku oso ape hisi poyo pe'nɨmentono. 
LUK.20.33	Oseso a'amu poyo pe'nyo sohwa lɨkapijo sohonta tɨhwoe ape umo'nɨmontolo. Hofɨko'nɨkwehwa aho fehohnjo hopi'nono nom'ne mta'ni hufa'uyo sohwa ape hisimo nto ma'mentohofofoho.
LUK.20.34	Ose ulohonɨngkahonɨngkofi Jisas ulɨmento, Hwe moya'mi olohonta humalofoso hofɨko ape ma'nɨwo'nɨngkohofo. 
LUK.20.35	I oso'no oso hwe moya'mi poyo pe'nɨfijoso apa'no songo lɨkapijo hopaso apa'no lɨkafɨkuji songo ne'nohino humafijo sohonta hofɨko apa'no ape moma'nɨfitnnefoho. 
LUK.20.36	Hofɨko a'amu ahwomomjo pa'nyo nohumafɨkuji apa'no poyo mape'nɨfitnnehofo. Anɨtu hofɨkimo poyo pe'nyo somta'ni ulɨkafoso so'no hofɨko kakoe mehomi umo'nantɨfeho. 
LUK.20.37	Mouses huhwo kako a'amu poyo pe'nyo sohwa apa'no songo lɨkafoso so'ne huno nafohoto'mentisofoho. Mouses kako oso iyo we'e toho ko nɨmentisoso yofoho miyo loho'nnyo somo uhwononto ulɨmento, Hwe Engo hwofilo'nnyo ne sohwo kako Apɨlohamɨye Anɨtuyoho. Kako Aisakɨye Anɨtuyoho. Kako Jekoupɨye Anɨtuyoho. 
LUK.20.38	Ihwoni. Mouses kako ole syafɨhu'mento, Apɨlohamja Aisakɨja Jekoupɨja hofɨko hohonta poyo ko pe'nɨmentohofo sohwa songo humalofo so'no syafɨsyonto oso hungkuno hiso lɨmentisofoho. Anɨtu kako poyo pe'nyo sofe Anɨtu hwo'maho. O'o, songo humalofo sofe Anɨtuyoho. Anɨtu kakoe tɨmopo a'amu hopi'nonohinoso songo humalofo.
LUK.20.39	Jisas ose ulahonɨngki a'amu fehohnjo honɨngkano hungkuno lɨwo'nɨngkohofo huno'njo sohwa Jisasɨmo ulɨmentohofi, Nakwoe Lonetɨhwayo sohwosi, hungkuno wopɨngo nalohino. 
LUK.20.40	Ose ulontɨfi hofɨko nom'ne hungkuno Jisasɨmo ulohonyo so'no iyoho imentohofofoho.
LUK.20.41	Jisas a'amu Falisi sohwamo ulɨmento, A'amu ole lɨwo'nɨngkohofo Kɨlais kako oso a'amu Anɨtu nakwoe hwahopo uhwatɨ'mentiso sohwo Ntefit hwe yofe engo'njo hohonta hwaho mokosyohumamojo sohwoe imu hweho. Oseso pipi lɨwo'nɨngkohofo. 
LUK.20.42	Oso Ta'njo Iyoswo somo Ntefit ole lɨmento,
LUK.20.42	Anɨtu kako nje Hwe Engo Kɨlais, Anɨtu nakwoe hwahopo uhwatɨ'mentiso sohumo ole ulɨmento,
LUK.20.42	Kɨko nje aho anga sohohnta'ni fosyohumaho.
LUK.20.43	Osopo kɨko nohumahoji ngko jɨje mango sohwamo jɨje sɨfɨki'nyo'mo enjwa'mo wakuhumotɨ'monnoho.
LUK.20.43	Ntefit ose lɨmentisofoho. 
LUK.20.44	Oseso Ntefit kako oso hwe Anɨtu nakwoe hwahopo uhwatɨ'mentiso Kɨlais sohune'no nje Hwe Engo hweho lɨmentiso so'no Kɨlais sohwo kako Ntefitɨye imuhwo imo'nyoso pipilo.
LUK.20.45	Hwe moya'mi hopi'nonohinoso hofɨko Jisasɨye hungkuno upa'nontɨfi nohumentanɨngkofi Jisas kakoe inomokomoyo sohwamo ole ulɨmento, 
LUK.20.46	Sekwo a'amu honɨngkano hungkuno lutɨhwawo'nɨngkohofo huno'njo sohwafe yahino somne'no i'waho ito'no fiyɨmno. Hofɨko hofɨkoe yofe engo somne'no hwapɨfe sawemo yontɨfi honɨngkanopo emoyɨwo'nɨngkohofofoho. Osopo emoyontanɨngkofi hwe moya'mi hofɨkimo uhwonontɨfi nakwoe hwe engo hwasoho ulɨwo'nɨngkohofo so'no umo'nɨwo'nɨngkisofoho. Oso'nji hofɨko tajo ango somo a'amufe sɨmanopo humayo'no umo'nɨwo'nɨngkisofoho. Oso'nji hofɨko a'amu wopayo engo iloho yano sohonta epohumayo sɨmo'mjo so'no umo'nɨwo'nɨngkiso hwafoho. 
LUK.20.47	Hofɨko Anɨtumo hungkuno sawemo engo jomo ko ulontɨfi hofɨko apɨwojo sofafe ango yo'mayo so'no wosemokosyohumano poji ulontɨfi ango hiso hofɨko'ne nɨhu'nahone emawo'nɨngkohofɨhwafoho. Hwangku oso hwe huhwo sohwo tohino engo notɨpemapitnnefoho.
LUK.21.1	Jisas kako Anɨtuye tajo ango engo somo ne'no nohumanto tɨmo uhwonɨmentisoso hwe moya'mi hamniyoho engo'njoso hofɨko Anɨtumne'no hamniyoho ho'nasiyo ipofo so'mo ho'nosyontanɨngkofi uhwonɨmentisofoho. 
LUK.21.2	Osopo uhwonɨmentisoso apɨwojosi ho'yango anesi kako Anɨtune'no touya hufa'u'nohino ho'nosyahonɨngki uhwononto 
LUK.21.3	Jisas kako a'amu kako'njopo lohofo somo ole ulɨmento, Hungkuno nehopi'nohini waselɨmonne'no yohono. Sekwo upa'nɨmno. Olo apɨwojo losi kako hamniyoho ho'nasiyoso nom'ne a'amu ho'nasyohofo somo kakoe we'eso uyakolokwoho. 
LUK.21.4	Nom'ne a'amu hamniyoho ho'nosyalokwofoso hofɨko hamniyoho engo mokosyohumunyofoho. Oso'no hofɨko oso hamniyoho engo somta'ni Anɨtumne'no we'e'nohini ho'nosyalokwofo. Olo apɨwojo losi kako hamniyohomo yo'mayo so'no nɨhu'no umofonyo inyosi kako hamniyoho mokosyohumunyosi hopi'nonohino Anɨtumne'no ho'nasyohoho. Kako nom'ne hamniyoho wosopayo mpe-e'ne aniyoho. Ose ulɨmentisofoho.
LUK.21.5	A'amu fehohnjoso hofɨko tajo ango engo somne'no ole lɨmentohofi, Olo tajo ango engo somjo sojo wonyoangkafoso hofiyofoho. Hwe moya'mi hofɨko wokoso wonyoangkafo loso Anɨtuye yofe ho'nomayo'ne yahumentohofo somo uhwonontɨfi pisopisaho lɨmentohofofoho. Ose lahonɨngkofi Jisas ulɨmento, 
LUK.21.6	Hwangku olo yo'mayo wopɨngo uhwonalokwofo loso wonyo umo'nɨmontonoho. Sojo anga'nohinoso nom'nepo kihn'nawesoso awonoho. O'o, hofɨko olo ango wopɨngo losomo mtɨhupekuji womehu'mmokwojantɨfeho. Ose ulɨmentisofoho.
LUK.21.7	Hofɨko Jisasɨmo ole ulohonɨmentohofi, Nakwoe Lonetɨhwayo sohwosi, oso yo'mayo hungkuno nalohinoso ntohonta umo'nɨmontolo. Sɨmo'mo peho i'mofapɨhwoso'no huno wonayɨmontolo. Oso yo'mayoso i'mofape-e'ne sɨkunoso we'eneponoho eso. Fonaso. 
LUK.21.8	Ose ulahonɨngkofi Jisas ulɨmento, A'amu sekumo hwasyo hungkuno sejo so'no sekwo i'waho ito'no fiyɨmno. A'amu pi'nɨngo engo i'mofapɨkuji, hofɨko nje yofe ntɨkuji ole selɨfitnnefoho. Ngko Kɨlais hwo'nyoho. Anɨtuye sɨkuno mofonepo nto i'mofapohoho. Ose selɨkujo'no sekwo hofɨkoe hungkunomo inɨngkakutoho. 
LUK.21.9	Hwangku a'amu hwaho kengoponjo sohwa hofɨko nom'ne hwahoponjo sohwanji ikujoho fongki'nyo'ne so'nji a'amu hwaho afaponjo sohwa ikujoho fongki'nyo'ne so'ntnne'no upa'nɨngkuji sekwo yomo ikutoho. Oso yo'mayoso sɨmo'mo i'mofapɨhwoso'no sɨkuno ae'uyo imo'nyoso komo'no mmo'nonehoho.
LUK.21.10	Ose ulonto ulɨmento, Hwangku a'amu temtitofo kengo sohwanji temtitofo nom'ne sohwanji hofɨko ikujoho fongki'nɨfitnnefoho. I a'amu hwaho kengoponta'ango sohwa nom'ne hwaho kengoponjo sohwanji ikujoho fongki'nɨfitnnefoho. 
LUK.21.11	Hwangku hwaho lopo hwomɨhwo mɨkunɨmposo pi'nɨngo engo i'mofaponefoho. Hwaho kengo kengo sopo mijoho engo i'mofapɨhwosi mnokino engo wotɨpemantɨfeho. Ahwomo sopo yo'mayo wonyo imo'nɨngkuhwosi nom'ne yo'mayoso ahwomo sopo i'mofapɨhwoso'no uhwonɨngkuji sekwo iyoho senonefoho.
LUK.21.12	Oso yo'mayo noselohe sɨkuno somo m'mofopontanɨngkuhwoso sohonta sekwo nje yofe ulɨkujo'no hofɨko sekumo aho sekekuji wonyo selohopitnnefoho. Hofɨko tajo ango somo mesehumajɨkuji hungkuno mjaselɨkuji impo'angomo mintofasehufitnnefoho. Hofɨko nje yofe monje yasiyo'ne a'amu hwaho mokosyohumayo yofe engo'njo sohwafe sɨmanopono ipesemotawofitnnefoho. 
LUK.21.13	Oso nje yofe monje yasiyo'ne ko selohofahonɨngkuji sekwo hwe engo sohwafe sɨmanopo lohofɨkuji ngko a'amu wonyo honɨngkano somta'ni isɨhutofomayo'ne pmmentohe sohwo'niye hungkuno sekwo ulɨfitnnefoho. 
LUK.21.14	Oso hohosohonta oso hungkuno hofɨko mjaselɨkujo'no sekwo aku hungkuno ulɨfitnne so'no huno pi'nɨngo seyɨhwoloho. 
LUK.21.15	O'o, ngko'nohini sekwoe mangomo sekwoe hunomo hungkuno wopɨngo wosejapmmonnefoho. Oso hungkuno sejapmme homo somo sekwoe mango sohwa hofɨko nohnnajɨkuji sekwoe hungkunomo monje maselohopitnnehofo. 
LUK.21.16	Sekwoe a'amu so'nji selosenɨngkwejamo nje yofe ulɨkujo'no hofɨko sekwoe mango sohwafe ahopo mosehumojɨpitnnefoho. A'amu fehohnjo sekwo'njo hohnta'ni humalofo somo poyo semokufitnnefoho. 
LUK.21.17	Oseso hwe moya'mi hopi'nono sekumne'no sɨmeho tohino mɨkunɨmposo umnonefoho. Hwapɨngoso nje yofeso sekumo weho. 
LUK.21.18	Oso hohosohonta ngko hofiyo semokosyohumameso sekwoe mnokino mta'ni mijiyo anga'nohino fihwo yofomahwosi moi'wo mmo'nonefoho. 
LUK.21.19	Yo'mayo tangoso se'mahwoso'no sekwo ngkine'no yokumpohn'nyo ne'no lohopijoso sekwo songo ne'no humayo'ne neso notɨpemapitnnefoho.
LUK.21.20	A'amu ikujoho'njo sohwa hofɨko ango Jelusalem sopo hofoyo syukujo'no sekwo uhwonɨngkuji huno ole seyonefoho. Ango Jelusalem wonyo imo'nyo'ne sɨkunoso mofone nto imo'nɨngkohoho. 
LUK.21.21	Oso hohosohonta a'amu hwaho Jutiya sopo humunyoso hofɨko hwofɨki'nyopono hiyaso komo'no sɨfitnnefoho. A'amu ango Jelusalem ne sopo humalofo soku sekwo nulɨko'mafɨkuji kengopono kunto'no ufitnnefoho. A'amu ango Jelusalem mempo hohnta'ni humafijoso hofɨko apa'no ango ne montɨmo mahufitnnefoho. 
LUK.21.22	Oso sɨkuno somo a'amufe honɨngkano wonyo somne'no Anɨtu kako tohino uyone sɨkunofoho. Anɨtuye hungkuno a'amu oso hiso'no mtɨ'mokumentohofoso oso sɨkuno somo ne imo'nonefoho. 
LUK.21.23	Oso sɨkuno somo moya'mi sɨmeho'njo sofanji mehomi we'e amno unyo sofantnne'no ngko hitoho ntokwoho. Hwapɨngoso oso sɨkuno homo somo olo hwaho lopo tango mɨkunɨmposo i'mofapɨhwosi Anɨtuye sɨmeho tohinoso oso hwe moya'mi somo u'manefoho. 
LUK.21.24	A'amu fehohnjo hwakuhwajo'nji poyo imokuhwosi a'amu fehohnjo somo hofɨkoe mangohwa impe intofomotakuji ango kengo kengopo uhumajonefoho. A'amu Anɨtumne'no nakwolaho lalokwofoso hofɨko ango Jelusalem somo hwotoho fɨfitnnefoho. Hofɨko hwotoho ne'no fentanɨngkuji hofɨkoe sɨkuno moi'wo imo'nonefoho.
LUK.21.25	Jisas ose ulonto ole ulɨmento, Sekwo ahwomomo uhwonɨfijoso mofehi'nyo hamno hntokwaliyo sohwamo yo'mayo kengo kengo i'mofapɨhwaso'no uhwonɨfitnnefoho. Olo hwaho lopo mijo ayo engoso yoka engo ho'nɨngkuhwosi mtɨhupo mtɨhupe lohofahonɨngkuhwosi a'amu hwaho ho'mo ho'mto'ango oso hiso uhwonɨngkuji hofɨko iyoho mɨkunɨmposo unonefoho. 
LUK.21.26	Hwe moya'mi pi'nɨngo engoso hofɨko olo hwaho lopo yo'mayo imo'none so'no huno syafɨsyɨkuji hofɨkoe sɨmeho mo'mo iyoho mɨkunɨmposo ehumanɨngkuji tɨmo hwafɨhwafe mokomayonefoho. Yo'mayo ahwomomjo hntokwaliyo yomo yomo yahonɨngkuhwosi uhwonɨfitnnefoho. 
LUK.21.27	Oso hiso i'mofopahonɨngkuhwosi A'amufe Hwomu sohwo kako himopo kakoe yokumpohn'nyo engo'nji kako pomponaho engo'nji noponefoho. 
LUK.21.28	Hwangku oso yo'mayoso i'mofape-e'ne mofone imo'nɨngkuhwoso'no osohonta sekwo lɨkafɨkuji sekwo sekwoe mnokino lɨkojwamo lohofɨkuji ahwomomo uhwonɨmno. Sekwo honɨngkano wonyo somta'ni isɨhutofosemayo sohwo asomo setɨmayo'ne sohwo mofoneponoho.
LUK.21.29	Ose ulonto Jisas kako olo pahnnɨmo hungkuno ulɨmento Sekwo iyo mijisiyo somo uhwonɨmno. 
LUK.21.30	Iyoswo songo inɨngkiso loso uhwonɨngkuji ifoyo wahu'montonoho.
LUK.21.31	Oseso oso pa'nyoso yo'mayo somne'no selohe somo uhwonɨngkuji sekwo huno ole waseyono. Oso sɨkuno Anɨtu kako yo'mayo somo yokumpohn'nyo mokosyohumayo'ne sɨkunoso mofonepo nto i'mofapohoho. 
LUK.21.32	Hungkuno nehopi waselɨmonne'no yohono. Hwe moya'mi olo hwaho lopo ne'no nohumentanɨngkuji yo'mayo hiso imo'nonefoho. 
LUK.21.33	Ahwomo'nji hwaho'nji moi'wo imo'noso sohonta nje hungkunoso moi'wo mmo'nonefoho. Ne'no nowentɨhwonefoho.
LUK.21.34	I oso'no sekwo ito'no fohontohumamno. Sekwo yo'mayo hwahoponjo so'no huno pi'nɨngo syafɨsyɨkutoho. Sekwo wosopayo engo nɨngkuji mijo yokumpohn'nyo nɨngkuji nonilohofɨkutoho. O'o, ngkine'no huno fisyafɨsyɨkuno. Sekwo siki humayoso wopɨngo'maho. O'o, sekwo oso pa'nyo humafijo'manji nje sɨkuno engo asomo pe-e'neso me tongo somne'no hmnɨwo'nɨngkiso hopaso wosema'montonoho. 
LUK.21.35	Oso sɨkuno i'mofapeso hwe moya'mi hopi'nono ango'meemjo humalowotofo somo i'mofaponefoho. 
LUK.21.36	Sɨkuno engolopohamo sekwo ne'no fohontohumantokuno. Sekwo Anɨtumne'no yokumpohn'nyo sejapone'no jomo engolopohamo ulɨkuno. Sekwo ose ifijo'manji yo'mayo tango i'mofaposo somo uyakolofɨkuji A'amufe Hwomu sohwoe sɨmanopo lohopitnnefoho. Ose ulɨmentisofoho.
LUK.21.37	Sɨkuno huhwo huhwi Jisas kako Anɨtuye tajo ango engo somo hwe moya'mimo Anɨtuye hungkuno lutɨhwamojofoho. Oseso sɨkwo'miyomo kako oso hwofɨki'nyo Oulif lɨwo'nɨngkohofo sopo saho fosyawo'mojofoho. 
LUK.21.38	Hwe moya'mi hopi'nonohinoso hofɨko kakoe hungkuno upo'nano lontɨfeso imɨngo ne'nji lɨkafontɨfi Anɨtuye tajo ango engo somo humotofofoho.
LUK.22.1	Oso Anɨtu A'amu Isɨlael somo Uyakolo'mentiso somne'ne Syafɨsiyo sɨkuno iyoho humayo engoso 
LUK.22.2	Oso hwe tajo ango syoho'njo yofe engo'njo sohwanji a'amu honɨngkano hungkuno lutɨhwamotofo sohwanji hofɨko Jisasɨmo fonjasiyo'ne honɨngkanoso ko tɨpeentɨfi hofɨko hwe hwoya'mi ikujoho nafongkupitnnoho syafɨsyontɨfi iyoho unɨngkahonɨngki ole hnnɨmentohofi, Nakwo Jisasɨmo pipi fonjosyanehwono. 
LUK.22.3	Oso sɨkuno somo Seten kako Jutas Isɨkaliyoutɨye sɨmeho mo'mo paswonto huno uyɨmentisofoho. Jutas huhwo sohwo kako Jisasɨye inomokomoyo aho hufa'u hopi'nono sɨfe mta'ni hufa'uyo sohwa mta'ango hweho. 
LUK.22.4	Jutas kako nowento oso a'amu yofe engo'njo tajo ango syoho imotofo sohwanji a'amu hwapɨfe tɨfo'njo Anɨtuye tajo ango engo somo uhwontohumamotofo yofe engo'njo sohwanjimo u'manto Jisasɨmne'no tokoyo'ofo imentisofoho. 
LUK.22.5	Oso a'amu huhwo sohwa Jutasɨye hungkuno upa'nontɨfi sɨmonyo yontɨfi hofɨko hamniyoho uyo'ne'entɨfi hungkuno mtito'mentohofofoho. 
LUK.22.6	Jutas kako eno ulonto kako Jisasɨmo hofɨkoe ahomo kumangkiyo'ne a'amu pi'nɨngo mohumunyo sohonta honɨngkano tɨpeehumentisofoho.
LUK.22.7	Oso hohosohonta oso sɨkuno engo iyoho humayo'ne a'amu Juta hofɨko wosopayo iloho inyoso engo mokamo'nnyo feejo'nohini nɨmotofo sɨkunoso i'mofapmmentisofoho. Oso sɨkuno homo somo hofɨko yahu 
LUK.22.8	Oseso Jisas kako Pita'nji Joun'njimo lɨhwajonto ulɨmento, Siko nowehosɨsi sɨkuno engo iyoho humayo'ne somjo wosopayoso ito'no yasyohosi so'no nakwo wonano. 
LUK.22.9	Ose ulahonɨngki siko ulɨmentisiyo, Nekwo ntɨ'mo wesyohumantayo'no kumo'nɨngkohoho. 
LUK.22.10	Ose ulahonɨngki ulɨmento, Upa'ninyo. Ango engo sopono nowehosɨsi hwe fihwo kako mitɨhwontoho'njo sohumo uswo'nɨngkohosɨsi siko kakimo inɨngkasohosɨsi ango kako swoso somo finɨngkasyɨnnyo. 
LUK.22.11	Siko noswohosɨsi ango kakwo'yohwo sohumo ole ulinyo. Nekwoe Lonetɨhwayo sohwo kako kikine'no hungkuno ole lehwajohoho. Ngko'ne ango nje inomokomoyo sohwanji sɨkuno engo somjo wosopayo ntɨpo wonantaneto. Ose lehwajohoho. 
LUK.22.12	Ose ulohosɨso'no kako ango tokilonjwa'mo molinyo yokintahoponjo somo wosetɨhwamontonoho. Oso homo somo nakwoe wosopayo ito'no feesinyo. Ango homo somo epohumayo ijempoho yo'mayoso hi'njomnoho. 
LUK.22.13	Jisas ose ulahonɨngki siko nowenji yo'mayo Jisas ulɨmentiso hopaso tɨpema'mentisiyefoho. Notɨpemanji siko wosopayo ito'no yahumentisiyefoho.
LUK.22.14	Oso wosopayo nyo'ne sɨkunoso nto i'mofopahonɨngki Jisas kako wosopayo nyo'ne ijempoho soponjo epohumayo sopo kakoe inomokomoyo 
LUK.22.15	Jisas nohumanto ulɨmento, Ngko ole'no nɨmo'nɨmojofoho. Ngko sekwo'nji olo Anɨtu A'amu Isɨlael somo Uyakolo'mentiso somne'ne Syafɨsiyo Sɨkuno Engo wosopayo wonantane'no yohono. Wosopayo nonɨngkuhwasi tɨfi tohino engo woma'monnoho. 
LUK.22.16	Sekwo nje hungkuno upa'nɨmno. Olo sɨkuno engo lomjo wosopayo nɨwo'nɨngkuhwone loso nɨngkuhwasi ngko olo hwaho lopo apa'no manɨmnehono. O'o, ngko poyo imo'nɨ'me'no olo sɨkuno engo lomjo wosopayo nɨngkuhwoneso ne u'mofapmmontonoho. Tɨfi no'mo Anɨtuye a'amu kakimo enjwa'mo humafijo sohonta ngko olo sɨkuno lomjo wosopayo nɨngkuhwone hopa apa'no nonontɨ'mnefoho.
LUK.22.17	Ose ulonto kako mijo nyo'ne noswanyo ipisayo mijo'njoso nomanto Anɨtumo isamoyoka ulonto ulɨmento, Sekwo olo mijolo nomafɨkuji yano filofanɨmno. Ose ulonto ulɨmento, 
LUK.22.18	Sekwo nje hungkuno upa'nɨmno. Olo mijo loso ngko manɨmnehono. Ngko ne'no manyo'njo humantɨ'me sohwo'ni hwangku Anɨtuye a'amu kakimo enjwa'mo humafijo sohonta ngko apa'no nonontɨ'mne hwo'nyoho. 
LUK.22.19	Jisas ose ulonto kako wopayo nomanto Anɨtumo isamoyoka ulonto kutɨkujo lohofonto kakoe inomokomoyo sohwamo hu'muyonto ulɨmento, Olo wosopayo loso nje a'apahofoho. [Sekumo sefo'mayo'ne mtɨhupenji sejapohono. Tɨfi no'mo sekwo ole mjanɨmɨkuji ngkine'no fisyanɨfɨsyɨkuno. 
LUK.22.20	Wosopayo moi'wo nɨngkahonɨngkofi kako wosopayo uyɨmentiso hopaso kako mijo homo ose'nohini uyɨmentisofoho. Kako mijo uyonto ulɨmento, Olo ipisayo mijo noswanyo lo'mjo loso nje honɨyofoho. Sekwo Anɨtu'nji mokotɨku'nyo'ne yahino songo lomne'no sekwoe wonyomne'no mpe iyo'ne usɨhumahefoho.] 
LUK.22.21	I uhwonɨmni. Olo a'amu nje mango sohwamo ngkine'no tokoyo'ofo yone lohwo'nji olo ijempoho lopo humalohwono. 
LUK.22.22	I Anɨtu kako hohonta hungkuno mtɨto'mentiso hopaso ngko poyo umo'nɨmonne'no yohono. I oso'no oso hwe ngkine'no nje mango sohwamo tokoyo'ofo ntohofone sohune'no hitoho ntokwoho. 
LUK.22.23	Ose ulahonɨngki hofɨko anga'no anga'nohino sohwa humahnnɨngkofi, Oso yahino wonyo hiso tɨhwo uloho'monteto. Ose humahnnɨngkohofofoho.
LUK.22.24	Jisasɨye inomokomoyo sohwa hofɨko oso hungkunoso hnnontɨfi hofɨkoe hungkunoso toho pa'nyo imo'nɨngkahonɨngki ole so'no yoka hungkuno hnnɨmentohofi, Nakwo yofe engo'njo nomɨhwamo yakolo'nnyoso tɨhwolo. 
LUK.22.25	Ose hnnɨngkahonɨngkofi Jisas ulɨmento, Hwe yofe engo'njo olo hwaho lopo a'amumo mokosyohumayo sohwa hofɨko hofɨkoe a'amu somo syoho engo ko uyahonɨngkofi a'amu huhwo sohwa hofɨko nakumo nefo'mayo'nefoho lɨwo'nɨngkohofofoho. 
LUK.22.26	I oso'no sekwo oso hopa ikutoho. O'o, a'amu ngko yofe engo woma'mo loso sohwo kako nom'ne a'amumo enjwa'mnohini wohumano. I kako nom'ne hwamo womokosyohumamo loso sohwo kako oso huhwo sohwafe syoho ulohofiyo hopaso umo'nono. 
LUK.22.27	Hwe engo sɨmo'mjoso tɨhwolo. A'amu ijempohopo wosopayo nɨwo'nɨngkiso sohwolaho. A'amu wosopayo iloho yonto uyɨwo'nɨngkiso sohwolaho. I a'amu ijempohopo humanto wosopayo nɨwo'nɨngkiso oso hweho. I oso'no ngko yofe engo'njo huhwo'ni oso hopa miyalokuyohono. O'o, ngko sekwoe syoho selohofiyo pa'nyo hwo'ni humaleno.
LUK.22.28	Sekwo ngko'nji nohumentanɨngkofi yo'mayo tangoso ngkimo yamofo ntohofo'neso nu'mahonɨngki sekwo ngkimo manɨhwatɨ'mofefoho. 
LUK.22.29	I oso'no nje Mpohwo kako ngkimo yo'mayo hopi'nonohino enjwa'mo ho'nanɨhumentiso so'no ngko huhwo'ni yo'mayoso sekumo enjwa'mo ho'nosesyalokweno. 
LUK.22.30	Oseso ngko yo'mayo somo mokosyohumentahonɨ'me sohonta sekwo nje epohumayo sopo nohumafɨkuji nje wosopayo'nji mijo'nji nɨfitnnefoho. Sekwo ngko'nji nohumafɨkuji oso a'amu Isɨlael hofɨkoe temtitofo aho hufa'u hopi'nono sɨfe mta'ni hufa'uyo sofe hwe engo umo'nantɨfeho. Ose imo'nɨngkuhwoso'no sekwo hofɨkimo mokosyohumantokutnnefoho.
LUK.22.31	Jisas Pitamo ulɨmento, Saimoun, Saimoun, kɨko upa'nyo. Seten kako sekumo wonyo wasemokumonto yalofoho. Kako sekwoe huno wopɨngo somo kehilo ehilofo waseloho'monte-e'no joho losetɨmalofoho. 
LUK.22.32	Seten ose ko yontanɨngki ngko jɨje sɨmeho hi'ntnnono ntopantokunoso poyo mape'nyo'njo yone'enji Mpohumo kikine'no jomo nto ulɨmaleno. Oseso kɨko apa'no ngkimo nnɨngkapohoji kɨko jɨje nɨngkwahwosamo nɨfo'mahoji yokumpohn'nyo usosofitofo. 
LUK.22.33	Ose ulahonɨngki Pita ulɨmento, Hwe Engofo, hofɨko kikimo impo'angomo intofakohufijo'manji ngko huhwo'nnonji untofaehufe. I hofɨko kikimo poyo kumokufijo'manji ngko huhwo'nnonji wemokufe. 
LUK.22.34	Ose ulahonɨngki Jisas ulɨmento, Pita, ngko olo hungkuno wakilɨmonne'no yohono. Olo sɨkwo'miyo lomo tosɨka yoka moho'nyo kuntoliyopo kɨko ngkine'no mango hufa'u sɨhune ole ulɨmonnoho. Ngko Jisasɨmne'no huno maniyohoyohoho.
LUK.22.35	Hohonta sekwo nje hungkuno lutɨhwayo'ne losehwatɨmentohe sohonta sekwo hamniyoho ki'yo'nji ifɨki'yo'nji sɨfɨkwongofosyohwanji momotayo'njo imentohofofoho. Oso hohosohonta sekwo yo'mayo so'no umofonyo imentohofotaho. Ose ulahonɨngki hofɨko ulɨmentohofi, Awonoho. Umofonyo mimmentɨhwonefoho. 
LUK.22.36	Ose ulahonɨngkofi Jisas ulɨmento, I olohonta kɨko hamniyoho ho'yo hi'njo hwosɨ'manji maho. I a'amu ifɨki'yo hi'njo hwo'manji osenohini womano. I a'amu hwakuhwajo ane hwo'manji kako kakoe manji'mofo yajɨhwosi nom'ne a'amu mpe ikujo'no kako hwakuhwajo mpe uyono. 
LUK.22.37	Hwapɨngoso a'amu Anɨtuye hungkuno mtɨ'mokumentohofo sohwa hofɨko ngkine'no hungkuno ole mtɨ'mokumentohofi, Hofɨko kakimo utɨmafɨkuji a'amu wonyo hwanji mɨhumatɨpitnne hweho. Oso hungkuno ngkine'no mtɨ'mokumentohofoso ne umo'nɨmontonoho. Yo'mayo ngkine'no Anɨtuye hungkuno mtɨ'mokumentohofoso olohonta ne umo'nɨmontonoho. 
LUK.22.38	Ose ulahonɨngki hofɨko ulɨmentohofi, Hwe Engofo, kɨko uhwonyo. Nakwo hwakuhwajo hufa'u mokosyohumalohwono. Ose ulahonɨngkofi Jisas ulɨmento, Hoponoho, ose ulɨmentisofoho.
LUK.22.39	Jisas noswaponto kako oso hwofɨki'nyo Oulif sɨmojo sopo sahonɨngki kakoe inomokomoyo sohwa inɨngkamentohofofoho. 
LUK.22.40	Jisas kako oso hopo sopo i'mofawento kakoe inomokomoyo sohwamo ole ulɨmento, Yamofo se'maso sohonta wonyo pɨwesyanoho lɨkuji Anɨtumo jomo yokumpohn'nyo ulɨmno. 
LUK.22.41	Ose ulonto Jisas hofɨkimo we'enepi nonje ulɨko'motamentisofoho. Sawemopo'maho. O'o, a'amu sojo fonjontɨfi pɨwasyɨwo'nɨngkiso hopa sopole humawento Anɨtumne'no hwomtame ulohofonto ole ulɨmento, 
LUK.22.42	Mpohwo, kɨko huno ole kiyoso'manji olo tango u'masoso ngko wae umo'mo. Huno ose kiyoso'manji olo tango nɨ'masoso wae feenɨmofo. I, huno ose makiyo'manji wae yanɨmofohotoho. Jɨje hunomnohini finɨngkayo. Nje hunomo inɨngkahutoho. 
LUK.22.43	Ose ulahonɨngki a'amu ahwomo mta'ango sohwo u'manto Jisasɨmo yokumpohn'nyo usosofito'mentisofoho. 
LUK.22.44	Jisas kako tango mɨkunɨmposo engo uyahonɨngki kako Mpohumo jomo yokumpohn'nyo ne'nohini ulontanɨngki kakoe a'apaho mta'ni wokino honɨyo pa'nɨngo hwahopo lo'nɨmentisofoho.
LUK.22.45	Jisas kako Mpohumne'no jomo moi'wo ulosojwamofonto nolɨkafonto kakoe inomokomoyo sohwafepono umentisofoho. Kako nu'manto uhwonɨmentisoso kakoe inomokomoyo sohwa saho fosyowentanɨngkofi uhwonɨmentisofoho. Hofɨkoe sɨmeho tango ifisyɨmofahonɨngki po'nɨfo imo'nontɨfi saho fosyawo'mentohofofoho. 
LUK.22.46	Ose uhwononto ulɨmento, Sekwo saho peho'no fosyawotofo. Filɨkapmno. Sekwo yamofo ne'masoso yahino wonyoso nopɨwesyanoho lɨkuji Mpohumo jomo ulɨmno.
LUK.22.47	Jisas ose ulontanɨngki hwe pi'nɨngo engo sohwa Jisasɨmo u'ma'mentohofofoho. Oso hwe Jutas Jisasɨye inomokomoyo aho hufa'u hopi'nono sɨfe mta'ni hufa'uyo somta'ango sohwo kako a'amu pi'nɨngo engo huhwo sohwamo ipemotaponto Jisasɨye huyo'mo nu'manto hinjoho uhu'nɨmentisofoho. 
LUK.22.48	Ose uhu'nɨngkahonɨngki Jisas ulɨmento, Jutas, kɨko A'amufe Hwomu sohwo'nɨmo hinjoho nɨhu'nɨngkinoso nje mango hwamo ujo wehontojwanɨhumne'no lantohofohino.
LUK.22.49	Ose ulahonɨngki Jisasɨye inomokomoyo kako'nji humunyo sohwa yo'mayo imo'none so'no nuhwonontɨfi hofɨko ulɨmentohofi, Hwe Engofo, kɨko huno ole lakiyohoho. Nakwo olo a'amu lohwamo hwakuhwajo'nji wofonjosyano. Huno ose lakiyohoho. 
LUK.22.50	Ose ulontanɨngkofi inomokomoyo fihwo kako oso hwe tajo ango syoho'njo sohwafe hwe yofe engo'njo sohwo kakoe syoho ulohofiyo sohwoe aho anga sohohnjo haloho somo hwakuhwajo'nji loku'mentisofoho. Lojwahonɨngki halohoso pɨwahu'mentisofoho. 
LUK.22.51	Jisas ose uhwononto ulɨmento, Oso yahino wonyoso olohonta foho'namopmno. Ose ulonto oso hwe huhwo sohwoe halohopo aho upm'mokahonɨngki halohoso wopɨngo umo'nɨmentisofoho.
LUK.22.52	Jisas wopɨngo ose umokonto kako a'amu tajo ango syoho'njo sohwanji a'amu Anɨtuye tajo ango engo somo uhwontohumayo fefo tokuso'njo sohwafe hwe engo sohwanji a'amu Jutafe hwe engo sohwanji hofɨko kakimo aho ke-e'ne pmmentohofo sohwamo ole ulɨmento, Sekwo a'amu hufo iwo'nɨngkiso sohune'no aho wokano lontɨfi hwakuhwajo'nji itokuso'nji lomotopalokwofo. 
LUK.22.53	Sɨkuno pi'nɨngo engo somo Anɨtuye tajo ango engo somo ngko sekwo'nji nohumentanɨngko sekwo ngkimo aho manɨko'mmentohofofoho. I oso'no olohonta Setenɨye yokumpohn'nyo engo imo'nɨngkohoho. Oso'no sekwoe sɨkunofoho. Ose ulɨmentisofoho.
LUK.22.54	Jisas ose ulahonɨngki hofɨko Jisasɨmo aho kentɨfi ipemotawomentohofofoho. Ipemotawentɨfi hofɨko oso a'amu tajo ango syoho'njo sohwafe hwe engo sohwoe angomo motahumentohofofoho. Pita hofɨkimo ko inɨngkawomentisoso hofɨkimo mufantohi'nyofoho. O'o, kako po'mtopo'mtisyo humuloho'mɨwesyofoho. 
LUK.22.55	Oso ango hopo soponjo a'amuso tojo ajwo somo toho intofontɨfi humohumantohofofoho. Osopo Pita hofɨko'nji humamentisofoho. 
LUK.22.56	Pita kako tɨpomponaho sopo nohumentanɨngki a'mu syoho ulohofiyo fisi kako Pitamo uhwononto ulɨmento, Olo hwe lohwo huhwo Jisasɨ'nji humawo'nɨngkiso hweho. 
LUK.22.57	Ose ulahonɨngki Pita ulɨmento, Olo a'mu losijo awonoho. Ngko kakine'no huno maniyofoho. Ose ulɨmentisofoho. 
LUK.22.58	Hwangku we'enepi nohumantɨfi hwe fihwo kako Pitamo uhwononto ulɨmento, Kɨko huhwosi kakoe a'amu hwosoho. Ose ulahonɨngki Pita ulɨmento, Olo hwe lohwo ngko kakoe a'amu hwonɨ'maho. 
LUK.22.59	Pita ose ulonto oso hopo sopo ne'no nohumentanɨngki mofehi'nyo sɨmo'me anga'nohino uyakolofo somo hwe fihwo Pitamne'no hungkuno yokumpohn'nyo ole ulɨmento, Hungkuno nehopi'nohini walɨmonne'no yohono. Olo hwe lohwo huhwo kako Jisasɨ'nji humawo'nɨngkiso lohwolɨkeno. Kako Ngkalilinta'ango hweho. 
LUK.22.60	Ose ko ulahonɨngki Pita ulɨmento, Olo hwe lohwo kɨko hungkuno lohinoso ngko huno manyo'njo yohoho. Ose ulontanɨngki tosɨka yoka kunto'no ho'nɨmentisofoho. 
LUK.22.61	Ose ho'nɨngkahonɨngki Jisas kako Pitamne'no ikinjamo lohofonto Pitamo uhwonɨmentisofoho. Pita kako Jisasɨye sɨmanomo uhwononto oso hungkuno Jisas Pitamo ulɨmentiso so'no huno ikwesyafɨhu'mentisoso olenoho. Olo sɨkwo'miyo lomo yɨhufo tosɨka yoka malontanɨngkuhwoso sohonta kɨko Pita ngkine'no mango hufa'u sɨhune ole walɨmonnoho. Ngko Jisasɨmne'no huno maniyofoho. 
LUK.22.62	Pita kako huno ose syafɨsyonto kako mempo swonto kakoe yahino wonyo so'no sɨmeho tango mɨkunɨmposo uyahonɨngki humotaho engo lɨmentisofoho.
LUK.22.63	A'amu Jisasɨmo aho ko'mentohofo sohwa hofɨko Jisasɨmne'no sitofo ulontɨfi ikujoho fongku'mentohofofoho. 
LUK.22.64	Hofɨko Jisasɨye tɨmomo hwapɨfe kotɨjɨswontɨfi ikujoho fonjontɨfi ulɨmentohofi, Kɨko huno hwapɨngo'njo sohwosi tɨhwo kufonjohoho. Kɨko huno kisyo'manji oso hweho fonaso. 
LUK.22.65	Ose ulontɨfi hofɨko sitofo mjalomumentohofofoho.
LUK.22.66	Imɨngo ne mofehi'nyo sɨ'mofape so'nji a'amu 
LUK.22.67	Kɨko yoloho fonaso. Kɨko Kɨlais Anɨtu lokuhwatɨmentiso sohwosilaho. Ose ulahonɨngkofi Jisas ulɨmento, Ngko selɨmeso sekwo ngkimo sɨmeho hi'ntnnono montapɨfitnnehofo. 
LUK.22.68	U, ngko sekumo nom'ne hungkuno selohonɨmeso sekwo nje hungkunomo aku mantɨfitnnehofo. 
LUK.22.69	I oso'no olohonta'nji sɨkuno engolopohamo memjaofɨhwoso sohonta A'amufe Hwomu sohwo'ni Anɨtu yo'mayo hopi'nonohino somne yokumpohn'nyo hwapɨngo'njo sohwoe aho anga sohohnta'ni wohumamonnoho.
LUK.22.70	Ose ulahonɨngki ulɨmentohofi, Kɨko sohwosi, kɨko Anɨtuye Hwomu Nehwosilaho. Ose ulahonɨngkofi Jisas ulɨmento, Sekwo ose lohofoso ngko olo huhwo'nyoho. 
LUK.22.71	Ose ulahonɨngki hofɨko hnnɨmentohofi, Kakoe mango mta'ni nto upa'nɨngkuhwono. Nom'ne hungkuno pehofo upo'nanehwono. Awonoho. Nta'noho. Ose hnnɨmentohofofoho.
LUK.23.1	Oseso a'amu hopi'nonohinoso nolɨkafontɨfi Pailotɨyepono Jisasɨmo ipemotawomentohofofoho. 
LUK.23.2	Ipemotawentɨfi hofɨko Jisasɨmne'no olo hwasyo hungkuno lomantɨfi mjalomumentohofi, Nakwo olo hwe lohumo uhwonɨwo'nɨngkuhwoneso kako nakwoe a'amu somo hwasyo honɨngkanomo ipemotawowo'nɨngkiso hweho. Nakwoe hwe engo Sisa sohune'no hamniyoho ho'nasyɨwo'nɨngkuhwone honɨngkano somo wopɨjwonao'mto iwo'nɨngkiso hweho. Kako ole hnnɨwo'nɨngkiso hweho. Ngko Kɨlais hwo'nyoho. Ngko a'amu Jutafe Hwe Engo hwo'nyoho. 
LUK.23.3	Ose ulahonɨngkofi Pailot Jisasɨmo ulohonɨmento, Kɨko a'amu Jutafe Hwe Engo hwosilaho. Ose ulahonɨngki Jisas ulɨmento, Hungkuno hiso kɨko nehopi lohino. 
LUK.23.4	Ose ulahonɨngki Pailot kako a'amu tajo ango syoho'njo sohwafe hwe engo sohwanji hwe hwoya'mi hopi'nonohino so'njimo ole ulɨmento, Ngko olo hwe lohunta'ni honɨngkano wonyo motɨpemahoyohono. 
LUK.23.5	Ose ulahonɨngki hofɨko mohm'no olo hwasyo hungkuno ulɨmentohofi, Olo hwe lohwo kako hwaho Jutiya so'meemjo hwe moya'mimo hungkuno ulahonɨngki hofɨko a'amu nakwoe hwaho mokosyohumayo sohwamo wae weeofantɨfe'no yalokwofo. Kako oso hungkunoso Ngkalilinta'angoso ne'no hwasyo mjalɨmopmmojoso ae oloponoho. Hwasyo ose ulɨmentohofofoho.
LUK.23.6	Pailot kako oso hungkuno upa'nonto hofɨkimo ulohonɨmento, Olo hwe lohwo Ngkalilinta'ango hwolaho. 
LUK.23.7	Ose ulahonɨngki hofɨko hungkuno ulɨmentohofoso Pailot kako huno ole uyɨmento, Jisas kako oso hwaho Helout mokosyohumamojo soponta'ango hweho. Huno ose uyahonɨngki kako Heloutɨyepono Jisasɨmo lɨhwatɨmentisofoho. Oso hohosohonta Helout huhwo'nji ango Jelusalem humamentisofoho. 
LUK.23.8	Helout kako Jisasɨmo uhwononto sɨmonyo imentisofoho. Hwapɨngoso kako Jisasɨmne'no yo'mayo hungkuno upa'nonto kako Jisas yo'mayo wonyoangkafo a'amu miyɨwo'nɨngkiyohofoso ihwoso'no uhwonɨmo lɨmojo hweho. 
LUK.23.9	Oseso Helout kako yo'mayo hungkuno pi'nɨngo Jisasɨmo ko ulohonɨngkahonɨngki Jisas kako hungkuno mujofoho. 
LUK.23.10	A'amu tajo ango syoho'njo sohwafe hwe engo sohwanji a'amu honɨngkano hungkuno lutɨhwamotofo sohwanji hofɨko Jisasɨmne'no hungkuno yokumpohn'nyo mjalɨmɨmentohofofoho. 
LUK.23.11	Helout kakoe a'amu itokuso'njo sohwanji hofɨko Jisasɨmo wonyo umtɨ'mokontɨfi sitofo ulɨmentohofofoho. Oso'no hofɨko hwe yofe engo'njo hwaho mokosyohumayo sohwafe manji'mofo wonyoangkafoso a'amu oso homo somo uhwonɨngkuji tɨkafo ujiyo'ne ulohofɨhwajontɨfi Pailotɨyepono asomo lɨhwatɨmentohofofoho. 
LUK.23.12	Hohonta Heloutɨ'nji Pailotɨ'nji siko mangohwo pa'nyo humamojiyoso oso sɨkuno homo somo siko sɨmeho afa inonji nje a'amuhwe hnnɨmentisiyefoho.
LUK.23.13	Oso'no Pailot kako a'amu tajo ango syoho'njo sohwafe hwe engo sohwanji a'amu Jutafe hwe engo sohwanji hwe moya'mi hopi'nonohino somne'no lutɨmanto 
LUK.23.14	ulɨmento, Sekwo olo hwe lohumo ngkiyepono ipemotapohofo lohune'no sekwo ntohofi, Kako hwe moya'mife hunomo wonyo umokalofoho. Ose ntohofo so'no ngko oso hungkuno so'ne'no sekwoe tɨmopo ulohonɨngkeso ngko kakoe honɨngkano wonyoso motɨpemahoyohono. O'o, sekwo upa'nɨmno. Sekwoe hungkunoso ne anefoho. 
LUK.23.15	Helout kako ngkiyepono olo hwe lohumo asomo lɨhwatɨmaso so'no ngko huno niyohoho. Kako huhwo olo hwe lohwoe honɨngkano wonyoso motɨpemuyonto lɨhwatɨmaso hweho. Upa'nɨmno. Olo hwe lohwo peho wonyo imaso hune'no wofonjosyantanto. Awonoho. Wonyo ane hweho. 
LUK.23.16	Oso'no ngko kakimo sohwe'nji ikujoho fonji'mo usɨhutofɨhwatɨmonne'no yohono. Ose ulɨmentisofoho. 
LUK.23.17	[Oso humamotofo sohonta yahino oleso wo'nnyoponoho. Oso Anɨtu A'amu Isɨlael somo Uyakolo'mentiso somne'ne Syafɨsiyo sɨkuno iyoho humayo engo uhwonɨmotofo homo somo Pailot kako a'amu impo'angomjo fihumo isɨhutofɨhwatɨmojofoho.]
LUK.23.18	Pailot kako Jisasɨmo usɨhutofɨhwatɨmo lɨmentiso so'no hwe moya'mi hopi'nonohino mango mohm'no ole ulɨmentohofi, Oso hwe sohumo fonjasyɨkuji Mpolapas nakuyepono fisɨhutofɨhwatɨmno. Ose ulɨmentohofofoho. 
LUK.23.19	Oso hwe Mpolapas huhwo sohwo kako a'amu hwaho mokosyohumayo sohwanji ikujoho fongki'nontɨfi hwe fihumo fonjahumentiso so'no hofɨko impo'angomo uhumatɨ'mentohofo hweho. 
LUK.23.20	Pailot kako Jisasɨmo usɨhutofɨhwatɨmo lonto hungkuno apa'no ulɨmentisofoho. 
LUK.23.21	I oso'no hofɨko mango mohm'no ulɨwo'nɨmentohofi, Iyopo fonjinto'ofahumno. Iyopo fonjinto'ofahumno. 
LUK.23.22	Ose ulahonɨngkofi Pailot kako hungkuno hufa'u sɨhune umo'nono lonto ulɨmento, Peho'neto. Olo hwe lohwo peho wonyo imaso hwolo. Ngko olo hwe lohwoe wonyoso motɨpemahoyohono. Kako poyoso peho'no umo'nɨmontolo. O'o, ngko kakimo sohwe'nji ikujoho fonji'mo usɨhutofɨhwatɨmonne'no yohono. 
LUK.23.23	Ose ko ulahonɨngki hofɨko nɨhu'no yokumpohn'nyo imo'nontɨfi fonjinto'ofasiyo'ne apa'no mango mohm'no ulɨmentohofofoho. Oso'no hofɨkoe mangoso Pailotɨye mangomo hwotoho hmmentohofofoho. 
LUK.23.24	Oseso Pailot hofɨkoe hungkunomo haloho'no yonto Jisasɨmo fonjasiyo'ne hungkuno ulɨmentisofoho. 
LUK.23.25	Oso hwe kako a'amu hwaho mokosyohumayo sohwanji ikujoho fongki'nontɨfi hwe fihumo fonjahumentiso so'no hofɨko impo'angomo uhumatɨ'mentohofo sohumo Pailot kako isɨhutofɨhwatɨmentisofoho. I Jisas sohune'no hofɨkoe hungkunomo inɨngkawento Pailot kako kakoe a'amu itokuso'njo sohwafe ahomo ho'nahumentisofoho.
LUK.23.26	Hofɨko Jisasɨmo ipemotawentɨfi hwe fihwo Saimoun ango Sailininta'ango sohumo aho ka'mentohofofoho. Saimoun huhwo sohwo kako syoho mta'ango sohwo angopono pontanɨngki hofɨko Jisasɨye iyo hwojiyafɨku'nnyoso Saimounɨye sangopo nɨtofiyahonɨngkofi kako intofonto Jisasɨmo tɨfi intofɨmjɨmentisofoho.
LUK.23.27	Nto wahonɨngkofi hwe moya'mi pi'nɨngo engo hofɨko Jisasɨmo inɨngkawentɨfi moya'mi fifa hofɨko Jisasɨmne'no hitoho ulofahonɨngki humotaho lɨmentohofofoho. 
LUK.23.28	Ose lontanɨngkofi Jisas kako ikinjamo lohofonto ulɨmento, Sekwo Jelusalemmjo moya'mi sofasi sekwo ngkine'no humotaho peho'no ntantɨkwofo. O'o, sekwo sekwo'ntnne'no sekwoe mehomi'ntnne'no humotaho engo filɨmno. 
LUK.23.29	Upa'nɨmno. Hwangku sɨkuno wonyo i'mofapɨhwoso'no ole lɨfitnnefoho.
LUK.23.29	Moya'mi hwonjo sofanji,
LUK.23.29	moya'mi yawoso mmo'nyo'njo sofanji,
LUK.23.29	moya'mi mehomi amno manyo sofanji,
LUK.23.29	hofɨko sɨmonyo uyɨfe.
LUK.23.30	Oso sɨkuno homo somo hwe moya'mi hwofɨki'nyo engo somo ole ulɨfitnnefoho. Sekwo nakumo fɨkilopenahumno. I hwofɨki'nyo we'e somo ole ulɨfitnnefoho. Sekwo nakumo fɨfehu'mokonesyohumamno. Ose ulɨfitnnefoho. 
LUK.23.31	Hungkuno ole lɨwo'nɨngkohofo, A'amu olo wonyo loso iyo mijo'njo tɨpemapijo sohonta ifijo'manji iyo yofoho imo'nɨngkuhwoso'no pipi uyantɨfeto. Jisas kakine'no ose ulɨmentisofoho.
LUK.23.32	Hwe hufa'u honɨngkano wonyo imo'mojiyo sohwa'u Jisasɨ'nji fonjinto'ofasiyo'ne ipemotawomentohofofoho. 
LUK.23.33	Oso hwofɨki'nyo we'e yofe ole, A'momnokino Yokino Huyo'mango Pa'nyoponoho lɨwo'nɨngkohofo sopo i'mofawentɨfi osopo Jisasɨmo fonjinto'ofahumentohofofoho. Oso hwe wonyo imojiyo sohwa'u'nji anga'nohino sohwo Jisasɨye aho angahohnta'ni fonjinto'ofasyontɨfi nom'ne humo Jisasɨye aho hwonamonyo hohnta'ni fonjinto'ofahumentohofofoho. 
LUK.23.34	Hofɨko Jisasɨmo fonjinto'ofosyahonɨngkofi Jisas kako Anɨtumo ulɨmento, Mpohwo sohwosi olo wonyo ntohofantɨkwofo loso'no hofɨko huno ito'no muyo hwafoho. Oso'no kɨko hofɨkoe wonyoso wae yɨmofohoji hofɨkimo ufo'maho. Ose ulɨmentisofoho. Hwe itokuso'njo sohwa hofɨko Jisasɨye manji'mofo yo'mayoso tɨhwo tɨhwo manekiyohoho lontɨfi syohi'nyo yontɨfi oso syohi'nyo homo somo uyakolo'mentiso a'amu sohwo ma'mentisofoho. 
LUK.23.35	Hwe moya'mi hopi'nono hofɨko nolohofontɨfi humuhwontohumantohofofoho. Hwe yofe engo'njo sohwa hofɨko Jisasɨmne'no sitofo ole ulɨmentohofi, Kako a'amu nom'nemo ufo'mawo'nɨngkiso hweho. Oso'no kako Kɨlais Anɨtu uhwosopo'mentiso ne hwo'manji kako ufo'ma'nono. 
LUK.23.36	Ose lahonɨngkofi a'amu itokuso'njo huhwa sitofo ulontɨfi hofɨko Jisasɨ'njo mofone sopo wentɨfi mijo yokumpohn'nyo mangkinyo'njo ifomokosyohumantɨfi, Mono. Mijo hmnyo, ulontɨfi 
LUK.23.37	ulɨmentohofi, Kɨko a'amu Juta somo mokosyohumawo'nɨngkino nehwosɨ'manji kɨko fo'ma'nyo. Sitofo ose ulɨmentohofofoho. 
LUK.23.38	Jisasɨye iyo hwojiyafɨku'nnyo kakoe mnokino'njo tojwa sopo iyoswo hofojahumentohofofoho. Oso iyoswo homo somjo ifalifaliyoso olenoho. OLO HWE LOHWO A'AMU JUTAFE HWE ENGO HWEHO.
LUK.23.39	Oso a'amu wonyo sohwa'u Jisasɨ'nji fonjinto'ofahumentohofo sohwa'u nom'nehwo Jisasɨmo sitofo ole ulɨmento, Kɨko Kɨlais nehwosɨ'manji kɨko fo'ma'nɨngkohoji nekumo fefo'maho. 
LUK.23.40+LUK.23.41	Ose ulahonɨngki nom'nehwo upa'nonto yoka ulɨmento, Kɨko pe'nɨngkino loso'no Anɨtumne'no iyoho makinɨngkoho liyohoho. Nekwoe yahino wonyo imotohwayo lomne'no tohino mahwoyo loso ito'nohinofoho. Olo hwe lohwo kako honɨngkano wonyo ane hweho. I oso'no nekwo tohino mahwoyeso kako'nji afa'no mahwono. 
LUK.23.42	Ose ulonto kako Jisasɨmo ulɨmento, Hwangku kɨko a'amumo mokosyohumayo'ne yofe engo majo sohonta kɨko ngkine'no huno asyanɨfohujo. 
LUK.23.43	Ose ulahonɨngki Jisas ulɨmento, Ngko hungkuno nehopi'nohini wakilɨmonne'no yohono. Olo sɨkuno lomo kɨko ngko'nji ahwomomjo ango wopɨngo 
LUK.23.44	Hinjo ajwo kuntoliyopo sɨkuno mjaofonto mofehi'nyomo hoholo yasyonto akupo'nyo'nji (3 
LUK.23.45	Sɨkuno mjao'mentiso hohosohonta Anɨtuye tajo ango engo somjo hwapɨfe engo oso ajwoponjo ango we'e Anɨtu humayo'nefoho lɨmotofo sopo hoku'yopo pmpilɨpeehinyoso yokintahopo nta'ni tomonte sɨsɨmpo lohofonto hufa'u imo'nɨmentisofoho. 
LUK.23.46	Sɨsɨmpeehonɨngki Jisas kako mango mohm'no ole ulɨmento, Mpohwo, nje huyo'mangoso jɨje ahomo woho'nakohumne'no yohono. Ose ulonto kako poyo imo'nɨmentisofoho. 
LUK.23.47	Poyo imo'nɨngkahonɨngki a'amu itokuso'njo sohwafe hwe engo sohwo oso homo somo uhwononto Anɨtuye yofe ho'nomanto ulɨmento, Ou, nehopi. Olo hwe lohwo kako honɨngkano wonyo ane hweho. Kako ito'nohino hweho. Ose lɨmentisofoho. 
LUK.23.48	Hwe moya'mi hopi'nono oso hopo sopo lohofontɨfi yo'mayo imo'nɨmentiso somo tɨmo humuhwontohumantohofoso sɨmeho tango mɨkunɨmposo uyahonɨngki hofɨkoe ango pone'no humpo'mentohofofoho. 
LUK.23.49	Jisasɨye a'amu so'nji moya'mi Ngkalili nta'ni Jisasɨmo inɨngkamotofo sofanji kengo nompo lohofontɨfi yo'mayo imo'nɨmentiso somo humuhwontohumantohofofoho.
LUK.23.50	Hwe fihwo kakoe yofe Jousepɨyoho. Oso hwe huhwo sohwo kako a'amu Jutafe ango Alimateyanta'ango hweho. Kako hwe wopɨngo'nohini hweho. Kako 
LUK.23.51	kako oso wonyo hofɨko Jisasɨmo uloho'mentohofo so'no eno mujo'njo imentisofoho. O'o, kako oso hwe Anɨtu uhwatɨmo lɨmentiso sohwoe pe-e'ne sɨkuno so'no hontohumamojo hweho. 
LUK.23.52	Oso hwe huhwo sohwo kako Pailotɨmo u'manto Jisasɨye pijafo mayo'ne ulohonɨmentisofoho. 
LUK.23.53	Oseso kako Jisasɨye pijafoso iyopo nta'ni nomanto hwapɨfe halojo somo ifohumpo lohofonto sokimo a'amuhwa hofɨko mtɨ'mokumentohofo somo ho'nahumentisofoho. Oso sokimo homo somo nom'ne a'amu poyo pe'nnyoso moho'nasiyomnoho. O'o, songofoho.
LUK.23.54	Oso sɨkuno Fɨlaite somo hofɨko sɨkuno iyoho humayo'ne yo'mayoso ito'no yasiyo'ne sɨkunofoho. Sɨkuno iyoho humayoso umo'nɨmonte'no yohoho. 
LUK.23.55	Oso moya'mi Ngkalili nta'ni Jisasɨmo inɨngkapmmentohofo sofa hofɨko Jousepɨ'nji nowentɨfi Jousep Jisasɨye pijafo sokimomo ho'nosyahonɨngki humuhwontohumantohofofoho. 
LUK.23.56	Osofa hofɨkoe ango pone'no humpo'mentohofofoho. Nowentɨfi yo'mayo yo'mayo akino'njoso Jisasɨye pijafomo ehulohofane'entɨfi ito'no esyohumamentohofofoho. Oso sɨkuno iyoho humayo somjo honɨngkano hungkuno lɨmotofo hopaso hofɨko iyoho humamentohofofoho.
LUK.24.1	Santemo nɨhu'no imɨngo ne'nji oso moya'mi hofo sofa hofɨko Jisasɨye pijafomo hwone mijo yo'mayo akino'njoso ehulohofo'ne ito'no nto esyohumamentohofoso hu'memantɨfi sokimo Jisas wentanjo sopone'no umentohofofoho. 
LUK.24.2	Oso sojo ewafoso sokimo mango sopo pɨjwahumentohofoso nohwosompo'nowentanɨngki uhwonontɨfi 
LUK.24.3	sokimomo swontɨfi uhwonɨmentohofoso Jisasɨye pijafoso motɨpɨhwonɨmmentohofofoho. 
LUK.24.4	Oso hiso'no hofɨko huno pi'nɨngo engo syafɨsyontɨfi humentanɨngkofi hwe hufa'u hwa'u manji'mofo mofehi'nyo lawo'nnyo sohwa'u hofɨko'njopo lohofahonɨngki 
LUK.24.5	moya'mi sofa iyoho unɨngkahonɨngki hofɨko ingku'ni ingku'ni lohofontɨfi humamentohofofoho. Hwe huhwo sohwa'u ulɨmentisiyo, Sekwo a'amu songo humaso sohune'no a'amu poyo pe'nɨmentohofo lohwafepono peho'ne tɨpmmopalokwofo. [Kako olopo mohumuyoho. Anɨtu nto ulɨko'maho.] 
LUK.24.6	Kako hwaho Ngkalili humanto selɨmentiso hungkuno so'no huno apa'no fɨkwesyafɨhupmno. 
LUK.24.7	Ole so'no selɨmento, A'amufe Hwomu sohumo a'amu honɨngkano wonyo'njo sohwafe ahomo ho'nasyɨkujo'no hofɨko iyo hwojiyafɨku'nnyo somo fonjinto'ofasyɨkujo'no sɨkuno hufa'u sɨhune memjaofɨhwoso'no apa'no songo lɨkafone hweho.
LUK.24.8	Ose ulahonɨngki hofɨko Jisas hofɨkimo hohonta ulɨmentiso so'no syafɨsyontɨfi 
LUK.24.9	oso sokimo homo somo ulɨko'ma'mentohofofoho. Nulɨko'mantɨfi hofɨko Jisasɨye inomokomoyo aho hufa'u hopi'nono sɨfe mta'ni anga'nohino sohwanji nom'ne a'amu so'njimo yo'mayo so'no ulɨmentohofofoho. 
LUK.24.10	Oso moya'mi hofo sofa ole fafoho. Maliya ango Makɨtolanta'ango si'nji Jouana'nji Maliya Jemɨsɨye kona'wohisi'nji nom'ne moya'mi sofanji oso hungkuno hiso a'amu 
LUK.24.11	Oso a'amu 
LUK.24.12	I oso'no Pita kako nolɨkafonto sokimomo uhwonɨmo lonto hano kunto kunto'no ufeelo'm'mentisofoho. I'mofawento mempo hohnta'ni hwomtame ehumu lohofonto tɨmo sokimomo'mo monje syuhwonɨhwojahusyoso hwapɨfe halojo so'nohini wentanɨngki syuhwonɨhwojawento kakoe ango pone'no asomo ponto yo'mayo imo'nɨmentiso so'no huno pi'nɨngo engo humosyafɨsisofoho.
LUK.24.13	Oso sɨkuno homo somo hwe hufa'u hwa'u siko ango Emeyosɨne'no hano umentisiyefoho. Oso honɨngkano Jelusalem mta'ni ango ne sopo i'mofae so'no hano uyoso aho hufa'u hopi'nono sɨfe mta'ni anga'no 
LUK.24.14	Siko hano nowenji yo'mayo imo'nɨmentiso so'no humomjahnnɨmɨhusiyefoho. 
LUK.24.15	Siko hungkuno mjohnnɨmɨwentanɨngki Jisas kako huhwo siko'njo mofonepo nta'ni imo'noma lohofonto siko'nji humahwofofoho. 
LUK.24.16	Jisas siko'nji ko wentɨfi siko Jisasɨmo yofe mɨhwofe'njo imentisiyefoho. 
LUK.24.17	Jisas sikimo ulɨmento, Siko peho hungkuno mjolɨmɨwalokusiyo. Ose ulahonɨngki siko lohofu lohofonji sɨmeho tango'njo sohwa'u sɨmano upo'mentisiyefoho. 
LUK.24.18	Hwe nom'nihwo kakoe yofe Kɨliyoupas sohwo kako Jisasɨmo ulɨmento, A'amu ango kengo kengoponta'angoso Jelusalem uhu'mokumalofo sohonta humamahnno sohwosi yo'mayo imo'nɨmaso so'no kɨko huno makiyoho liyohoho. 
LUK.24.19	Ose ulahonɨngki Jisas ulɨmento, Peho imo'nɨmasoto. Ose ulahonɨngki siko ulɨmentisi, Oso yo'mayo hopi'nonohino imo'nɨmaso so'no lalokuhwayoso Jisas ango Nasaletnnta'ango sohumo imo'nɨmasofoho. Anɨtu kakimo hungkuno uyahonɨngki nalɨmojo hweho. Yo'mayo imojo so'nji hungkuno lɨmojo so'nji wonyoangkafofoho. Nakwo a'amu huhwo sohwi uhwonɨmentɨhwone hn'nnonji Anɨtu huhwo'nji wopɨngo hweho lalokuhwono. 
LUK.24.20	Nakwoe a'amu tajo ango syoho'njo sohwafe hwe engo sohwanji nakwoe hwe engo sohwanji hofɨko hwe engo nakwoe hwaho mokosyohumayo sohwafe ahomo ho'nohumalofɨhweho. Noho'nosyahonɨngkofi hofɨko poyo umo'nono lontɨfi kakimo iyopo fonjinto'ofahumalofo hweho. 
LUK.24.21	I oso'no nakwo huno ole: Oso hwe sohwo kako a'amu Juta hn'nɨmo a'amu aho yokumpohn'nyo nemokosyohumentanɨngkujo sohwa mta'ni isɨhutofonemayo'ne hweho. I osohonta oso yo'mayo imo'nɨmasoso sɨkuno hufa'u sɨhune memjao'masofoho. 
LUK.24.22	Oso'no olo imɨngo lo'nji moya'mi fehohnjo nakwo'nji Jisasɨmo inɨngkamotofo sofa hungkuno nelahonɨngkofi nakwo yomo engo ihwonefoho. Hofɨko olo imɨngo lo'nji Jisasɨye pijafo ho'nohumalofo sopo 
LUK.24.23	huno uhwonawentɨfi asomo nopontɨfi ole nalohofi, Nakwo a'amu ahwomo mta'ango sohwa'umo uhwonɨngkahonɨngkuhwoni siko ole nalisiyo, Kako songo humaho. Ose nalohofo. 
LUK.24.24	A'amu fehohnjo nakwo'nji humantɨhwone sohwa hofɨko Jisasɨye pijafo ho'nohumalofo sopo uhwonowano lontɨfi umentohofoso moya'mi sofa uhwonɨngkahwofo hopa hofɨko uhwonɨngkohofofoho. I oso'no hofɨko Jisas sohumo muhwonɨngkiyohofo.
LUK.24.25	Ose ulahonɨngki Jisas ulɨmento, Siko huno ane hwahusoho. Siko a'amu Anɨtu hungkuno uyahonɨngki lɨmotofo sohwafe hungkunomo sɨmeho hi'ntnnono muyo'njo peho'no imasiyoto. 
LUK.24.26	Hofɨko ole nalɨmotofi, Kɨlais kako sɨmo'mo yo'mayo so'no tohino mahwosi tɨfi no'mo kako yofe engo'nji yokumpohn'nyo engo'nji mane hweho. Ose nalɨmotofofoho. 
LUK.24.27	Ose ulonto Jisas kako Mousesɨye hungkuno mta'ni lomanto a'amu Anɨtu hungkuno uyahonɨngki lɨmotofo sohwafe hungkuno so'nji ulɨmentisofoho. Yo'mayo hungkuno kakine'no mtɨ'mokumentohofoso Jisas sikimo lɨjumo'mentisofoho. Oso'no kako yoloho neso lutɨhwamentisofoho.
LUK.24.28	Jisas kako ne'no lutɨhumuhwahonɨngki oso ango Emeyos siko wowanji imentisiyo sopo mofonepo i'mofawentɨfi Jisas kako hano ne'no wamonto ko yahonɨngki 
LUK.24.29	siko hungkuno yokumpohn'nyo ulɨmentisi kɨko nekwo'nji fosyohumaho. Mofehi'nyo wanɨngku'nɨmonto isoso we'enepi sɨkuno wonammontonoho. Ose ulahonɨngki Jisas siko'nji ango fihumo noswontɨfi humamentohofofoho. 
LUK.24.30	Oseso hofɨko wosopayo nyo'ne epohumayo sopo humantɨfi Jisas kako wopayo nomanto Anɨtumo isamoyoka ulonto wosopayo hiso nokujonto sikimo uyɨmentisofoho. 
LUK.24.31	Ose uyahonɨngki sikoe tɨmo ehohosɨsyahonɨngki Jisasɨmo yofe uhwo'mentisiyefoho. Yofe uhwofahonɨngki Jisas kako imo'nao'mentisofoho. Nto imo'naofahonɨngki siko kakimo apa'no muhwonɨmmentisiyefoho. 
LUK.24.32	Ose yonji ole hnnɨmentisi, Nekwo kako'nji honɨngkanopo nopontani kako Anɨtuye hungkuno yoloho neso le-etɨhwamopiso so'no nekwoe sɨmeho wonyoangkafo emo'nɨngkisofoho.
LUK.24.33	Ose hnnɨmentisiyo sohonta siko nolɨkafonji Jelusalemne'no asomo umentisiyefoho. Nowenji siko Jisasɨye inomokomoyo aho hufa'u hopi'nono sɨfe mta'ni anga'nohino sohwanji nom'ne a'amu hofɨko'nji humamotofo so'njimo u'mahonɨngki 
LUK.24.34	hofɨko sikimo ulɨmentohofi, Ou, nehopi. Nakwoe Hwe Engo nto lɨko'maho. Kako Saimounɨmo u'mahonɨngki Saimoun uhwonɨngkohoho. 
LUK.24.35	Ose ulahonɨngkofi oso hwe hufa'u sohwa'u sikimo yo'mayo honɨngkanopo u'ma'mentiso so'no ulonji ole ulɨmentisi, Jisas kako wopayo kujonto ejopahonɨngki nekwo kakine'no huno eisofoho.
LUK.24.36	Hofɨko oso hungkunoso hnnontanɨngkofi Jisas kako ajwo lopo nta'ni imo'noma lohofonto hofɨko'njo ajwo sopo lohofonto ulɨmento, Sɨmeho wopɨngo'njo fosyohumamno. 
LUK.24.37	Ose ulahonɨngki hofɨko yomo yontɨfi iyoho unɨngkanɨngki hnnɨmentohofi, Pehotɨkeno. Mewosotɨkeno. 
LUK.24.38	Ose hnnɨngkahonɨngkofi Jisas ulɨmento, Sekwo yomo peho'no epemo'nawehofo. Sekwoe sɨmeho mo'mo huno pi'nɨngo peho'no seyohoho. 
LUK.24.39	Nje sɨfe aho nohonɨngkuji sekwo aho nɨpmmokumno. Ngkonoho. Ngko songo humaleno. Ihwoni. Mewoso sohwa hofɨko a'apaho'nji yokino so'nji ngkimo nohonɨngkohofo pa'nyo'maho. O'o, mewoso yokino so'nji mɨkufo so'nji anefoho. 
LUK.24.40	Ose ulonto kako kakoe sɨfe'nji aho'nji hofɨkimo utɨhwamentisofoho. 
LUK.24.41	Ose uhwonontɨfi hofɨko kakimo sɨmeho hi'ntnnono muyilohwono ko syofɨsyontɨfi hofɨko sɨmonyo yontɨfi pisopisaho mjalɨmɨhwanɨngkofi Jisas ulɨmento, Sekwo wosopayo fiso olopo wo'nnyo hwasilaho. 
LUK.24.42	Ose ulahonɨngki hofɨko inanɨku iloho yahumentohofoso umosiyahonɨngkofi 
LUK.24.43	nomanto nonɨngkahonɨngki hofɨko kakimo tɨmo uhwonɨmentohofofoho.
LUK.24.44	Ose uhwonɨngkahonɨngkofi kako hofɨkimo ulɨmento, Hohonta ngko sekwo'nji humanji ole selɨmentoho, Yo'mayo hungkuno Mouses ngkine'no mtɨ'mokumentiso so'nji a'amu Anɨtu hungkuno uyahonɨngki ngkine'no lɨmotofo sohwafe hungkuno so'nji a'amu ngkine'no Ta'njo Iyoswomo mtɨ'mokumentohofo so'nji oso hungkuno hopi'nonohino ngkine'no mtɨ'mokumentohofoso ne imo'none so'no nto selɨmentohefoho. 
LUK.24.45	Ose ulonto hofɨkoe hunomo ehohosɨsyahonɨngki hofɨko Anɨtuye hungkuno ne so'no huno ito'no umentisofoho. 
LUK.24.46	Ole ulɨmento, Anɨtuye hungkunoso ole nalohi, Kɨlais oso hwe Anɨtu uhwatɨmentiso sohwo tohino engo nomahwosi sɨkuno hufa'u sɨhune memjaofɨhwoso'no kako poyo imo'nyoso sohwo songo wolɨka'montonoho. 
LUK.24.47	Oso hungkuno wopɨngoso a'amufe honɨngkano wonyo somta'ni isɨhutofomayo'ne hungkuno loso ango Jelusalem sopo nta'ni ango'meemo motahumpekuji wolutɨhwafɨkufe. Hungkuno hiso olenoho. Anɨtu kako a'amumo wopɨngo uloho'mentiso so'no a'amu hofɨkoe honɨngkano wonyo somne'no nɨhu'nahone hohujo ikinjaofɨkujo'no Anɨtu hofɨkoe wonyoso wae umo'montonoho. 
LUK.24.48	Sekwo yo'mayo homo somo uhwonɨmotofo sohwasi oso hiso'no sekwo a'amu nom'nemo filutɨhwafɨkuno. 
LUK.24.49	Upa'nɨmno. Ngko sohwo'ni oso nje Mpohwo wosejapmmonnoho selɨmentisoso sekuyepono wolɨhwatɨmonnoho. Sekwo olo ango Jelusalem lopo nohumentanɨngkuji ahwomomjo yokumpohn'nyoso sekumo wose'ma'montonoho. Nose'mahwoso'no oso hiso'nji nakwo nom'ne angopono wohumpehwano lɨfijo'manji noho fohumpekuno. Ose ulɨmentisofoho.
LUK.24.50	Oseso Jisas kako hofɨkimo ipemotawento ango Mpetani sopo uhwojamentisofoho. Oso hopo sopo kakoe a'amu somo aho ulonjimokumentisofoho. 
LUK.24.51	Ulonjimokukwato lohofonto hofɨkimo uhwotɨ'mofahonɨngki Anɨtu Jisasɨmo ahwomomne'no motasɨmentisofoho. 
LUK.24.52	Hofɨko Jisasɨmne'no hwomtame nto ulohofontɨfi hofɨkoe sɨmeho wonyoangkafo'njohwa Jelusalemne'no asomo pontɨfi sɨmonyo imentohofofoho. 
LUK.24.53	Hofɨko sɨkuno huhwo huhwi Anɨtuye tajo ango engo somo humantɨfi Anɨtuye yofe ho'noma'motofofoho.
LUK.24.53	Lukɨye hungkunoso osohoponoho.
JHN.1.1+JHN.1.2	Sɨmo'mo ne'mo nakwoe hwaho'nji yo'mayo so'nji ane sohonta Kɨlais, Anɨtuye hungkuno sohwo kako Anɨtu'nji humamentisofoho. Kako songo ne'no humawo'nɨngkiso hweho. Kako huhwo Anɨtuyoho. 
JHN.1.3	Anɨtu kakoe hungkuno sohwo'nji kako yo'mayo yo'mayo hopi'nonohinoso mtɨ'mokumentisofoho. Yo'mayo yo'mayoso nom'ne hwapɨngo mta'ango'maho. O'o, kako'nohini yo'mayoso hwapɨngo hweho. 
JHN.1.4	Kɨlais kako songo ne'no humayo hwapɨngo sohwo kako songo humayo honɨngkano nejapmmentiso so'no kako nakwoe pomponaho hweho. 
JHN.1.5	Oso pomponaho huhwo sohwo kako nakwo a'amu hopi'nonohino sɨkwo'mjoho'mo humentanɨngkuhwaso hn'nɨmo lonasiyo'ne hweho. Oso sɨkwo'mjoho hiso pomponaho huhwo sohumo mifehu'mokonasyonehoho. O'o, oso pomponaho huhwo sohwo ne'no nolɨwo'nɨngkuhwonefoho.
JHN.1.6	Anɨtu kako hwe fihumo uhwatɨmentiso sohwo kakoe yofeso Jounɨyoho. 
JHN.1.7	Joun kako oso pomponaho hiso'ne a'amu hopi'nonohino somo ujo'ne pmmentiso hweho. A'amu hopi'nonohinoso oso hungkuno homo somo upa'nɨngkuji sɨmeho hi'ntnnono uyɨfitnne'ento pmmentisofoho. 
JHN.1.8	Joun huhwo sohwo kako pomponaho hwo'maho. O'o, Anɨtu kako oso pomponaho hiso'no a'amu somo utɨhwayo'ne Jounɨmo uhwatɨmentisofoho.
JHN.1.9	Pomponaho ne hiso kako a'amu hopi'nonohino hn'nɨmo honɨngkano netɨhwayo'ne lonasiyo'nefoho. Oseso Joun kako nohumentanɨngki oso pomponaho ne sohwo imo'nonto kako a'amumo honɨngkano wopɨngo utɨhwayo hweho. 
JHN.1.10	Anɨtu kakoe hungkuno sohwo'nji olo hwaho loso mtɨ'mokumentiso sohwo olopo nopahonɨngki a'amu olo hwaho loponjoso kakimo yofe muhwo'mmentohofofoho. O'o, muhwoso'njo yontɨfi monje yahumentohofofoho. 
JHN.1.11	Kako kakoe hwapɨngopo i'mofɨwahonɨngki kakoe temtitofo a'amu Jutaso hofɨko kakimo sɨmeho muyo'njo yontɨfi hwotoho hmmentohofofoho. 
JHN.1.12	I oso'no a'amu fehohnjo sohwa hofɨko Kɨlaisɨmo yofe uhwofontɨfi kakoe hungkunomo sɨmeho hi'ntnnono uyɨmentohofofoho. I a'amu hopi'nonohinoso hofɨko Kɨlaisɨmo sɨmeho unyo somo Kɨlais kako kakoe yokumpohn'nyo uyɨmentiso so'no Anɨtuye a'amu ne umokumentisofoho. 
JHN.1.13	Moya'mi sofa hofɨko mehomi aswo mawo'nɨngkohofo hopaso a'amu Anɨtuye mehomi mmo'nɨfitnnehofo. O'o, a'amufe yokumpohn'nyo mta'ni u, a'amufe huno mta'ni a'amu Anɨtuye mehomi ne imo'nyoso mmo'nɨfitnnefoho. O'o, Anɨtu kako huno ole syafɨhu'mento, A'amuso nje hwomumo sɨmeho uyɨkujo'manji hofɨko nje mehomi ne imo'nɨfitnnefoho. Ose syafɨhu'mentisofoho.
JHN.1.14	Anɨtuye hungkuno hweho lɨwo'nɨngkuhwone sohwo kako a'amu imo'nonto Kɨlais huhwo sohwo nakwo'njo ajwo lopo humamentisofoho. Nohumanto kako a'amu hn'nɨmo wopɨngo'nohini nalohofonto kako hungkuno ne'njo'nohini lonetɨhwamentiso hweho. Nakwo a'amu fehohnjo hn'nwi nakwo Kɨlaisɨye yokumpohn'nyo engo somo uhwonontani kakoe yofe engo uhwo'mentɨhwonefoho. Oso yofe engoso yokumpohn'nyo engoso Anɨtu kakoe Hwomumo uyahonɨngki uhwonontani Anɨtuye Hwomu anga'nohino hweho uhwo'mentɨhwonefoho. 
JHN.1.15	Joun kako i'mofaponto Kɨlais huhwo sohumne'no lɨjwao'mentisofoho. Ole lɨjwao'mento, Olo hwe lohumne'no ole nto selɨmentohefoho. Ngko sɨmo'mo sekumo nto se'ma'mentohefoho. Tɨfi hwe nom'ne sohwo nose'mahwosi kako nje yofe engomo woniyakolo'montonoho. Hwapɨngoso ngko nje na'u aswo monɨmaso sohonta kako songo humamojo hweho. Kakoe yofe engoso ngkimo noniyakolofonefoho.
JHN.1.16	Kako nakumo wopɨngo nalohofoso hwapɨngo hweho. Oso'no nakwo wonyo'nohino ko hn'nɨmo kakoe wopɨngo'nohinoso nakumo wopɨngo ne'no ne'no nalohofɨwo'nɨngkiso hweho. 
JHN.1.17	Hohonta Anɨtu kako neyakwo Mousesɨmo kakoe honɨngkano hungkuno uyɨmentisofoho. Oso honɨngkano hungkuno homo somo a'amu nto'no minɨngkammentohofoso hofɨko tohino engo tɨpema'mentohofofoho. I oso'no olohonta Jisas Kɨlais kako none'mahonɨngki kako honɨngkano neso nonetɨhwanto kako nakwoe wonyo somjo tohino nomanto kako wopɨngo'nohini nalohofɨwo'nɨngkiso hweho. 
JHN.1.18	Nakwo a'amu hwahoponjo hn'nwi nakwo Anɨtumo muhwonyo'ne'nwoho. I oso'no Anɨtuye Hwomu Anga'nohino sohwo kanɨngkwohwo'nji nohumanji kako Anɨtuye yahino ne so'no nakumo netɨhwawo'nɨngkiso hweho.
JHN.1.19	A'amu Jutafe hwe engo Jelusalem humamotofo sohwa hofɨko a'amu fihwamo Jounɨmne'no uhwatɨmentohofofoho. Oso a'amu huhwo sohwa hofɨko tajo ango syoho'njo sohwanji a'amu tajo ango syoho'njo sohwamo enjwa'mo syoho yɨwo'nɨngkohofo oso huhwo sohwa Lifaiyoho lɨwo'nɨngkohofo, oso hwanji hofɨko Jounɨmo nu'mantɨfi ulohonɨmentohofi, Kɨko tɨhwosilo. Anɨtu kako kuhwosopo'mentiso sohwosilaho. 
JHN.1.20	Ose ulohonɨngkahonɨngkofi Joun kako hungkunoso hiyaso ho'nahumentiso'maho. O'o, kako yolohoso ole ulɨmento. Oso hwe Anɨtu a'amu Juta sohwona'nɨmo nefo'mayo'ne nɨhwosopo'mentiso sohwonɨ'maho. Ngko Kɨlaisɨnɨ'maho. 
JHN.1.21	Ose ulahonɨngki hofɨko ulɨmentohofi, I ose'manji kɨko tɨhwosilo. Kɨko neyakwo Ilaija kulaho.
JHN.1.21	O'o, Ilaijanɨ'maho.
JHN.1.21	Ose ulahonɨngki apa'no ulɨmentohofi, I kɨko oso hwe engo sohumo Anɨtu hungkuno uyahonɨngkuhwosi wonalɨmonte'no hontohumalohwone sohwosilaho.
JHN.1.21	Ose ulahonɨngkahonɨngkofi ulɨmento, O'o, ngko osoho hwo'nɨ'maho.
JHN.1.22	Ose ulahonɨngki hofɨko ulɨmentohofi, I kɨko tɨhwosilo. Noho fonaso. Oso a'amu nonehwatɨmalofo sohwamo kikine'no pehofo ulanehwono. Kɨko kikine'no pehofo hnnalokuno.
JHN.1.23	Ose ulahonɨngkofi ulɨmento, Hohonta Aisaiya sohumo Anɨtu hungkuno uyahonɨngki lɨmojo sohwo ole lɨmento,
JHN.1.23	Hwaho a'amu mohumunyo sopo mampaho engo oleso noho'nonefoho.
JHN.1.23	Nakwoe Hwe Engo sohwo wone'ma'montonoho.
JHN.1.23	Kakine'no honɨngkano nto'no hmmopmno.
JHN.1.23	Oso hungkuno honɨngkano imofo'ne sohune'no Aisaiya hohonta lɨmentisoso ngkine'no lɨmentisofoho. Joun ose lɨmentisofoho.
JHN.1.24	Oso a'amu Jounɨmo hungkuno ulohonɨmentohofo huhwo sohwamo a'amu Falisi sohwa lɨhwatɨmentohofofoho. 
JHN.1.25	Hofɨko Jounɨmo nom'ne hungkuno ulɨmentohofi, Anɨtu a'amu fihumo nefo'mayo'ne uhwosopo'mentiso Kɨlais sohwo kɨko oso hwosɨ'maho. Kɨko Ilaija ki'maho. Kɨko oso hwe engo sohumo Anɨtu hungkuno uyahonɨngkuhwosi wonalɨmonte'ne hontohumalohwone sohwosɨ'maho. Ose'manji kɨko hwe moya'mi somo mijo peho'ne kiyomalokuno. 
JHN.1.26	Ose ulohonɨngkahonɨngkofi Joun ulɨmento, Ngko a'amu somo mijo'nohini kiyomawo'nɨngkohono. I oso'no hwe fihwo kako sekwo'njo ajwo lopo humaso sohune'no sekwo huno maseyo hweho. 
JHN.1.27	Ngko sɨmo'mo se'ma'mentohefoho. Oso hwe tɨfinjo yofe engo'njo sohwo kako nje yofe somo yakolo'nnyo hweho. Ngko hwe wonyo sohwo'ni oso hwe yofe engo'njo yokintahoponjo sohwoe yo'mayo momayo ulohofiyo'nohino hwo'nyoho. Joun ose ulonto kakoe yofe somo monje yahinɨmentisofoho. 
JHN.1.28	Joun kako oso Mijo Joutan hopo sopo a'amu mijo kiyoma'mojo sopo oso hungkuno hiso ulɨmentisofoho.
JHN.1.29	Mo'nɨngkanta Joun kako uhwonɨngkisoso Jisas kako nto pahonɨngki uhwononto a'amu kako'njoponjo somo ulɨmento, Sekwo uhwonɨmno. Olo hwe lohwo Anɨtuye Yahu 
JHN.1.30	Olo hwe lohumne'no ngko ole nto selɨmalefoho. Ngko sɨmo'mo sekumo nto se'ma'mentohefoho. Tɨfi hwe nom'ne sohwo nose'mahwosi kako ngkimo woniyakolo'montonoho. Hwapɨngoso ngko nje na'u aswo monɨmaso sohonta kako songo humamojo hweho. Kakoe yofe engoso ngkimo noniyakolofonefoho. Ose nto selɨmalefoho. 
JHN.1.31	Hohonta olo hwe Anɨtu nakwoe hwahopo nefo'mayo'ne uhwatɨmentiso lohumo ngko huhwo'ni yofe mɨhwo'mmalefoho. I oso'no kakoe honɨngkano ito'no esyohumayo so'no ngko a'amu Juta somo mijo kiyomawo'nɨngkohe hwo'nyoho. Oso'no olo hwe lohwo i'mofapɨhwoso'no hofɨko kakimo yofe uhwofantɨfeho. Hofɨkimo itɨhwayo'ne hwo'nyoho. Ose ulɨmentisofoho.
JHN.1.32	Joun kako uhwonɨmentiso so'no oso a'amu huhwo sohwamo ole ulɨmento, Ngko nuhwononji ole uhwonɨmalefoho. Anɨtuye ango ahwomo mta'ni kakoe Towahuno Wopɨngo yɨhufo ntolofiyo pa'nyoso noponto olo hwe lohumo nto kehumahoho. 
JHN.1.33	Oso hohosohonta ngko oso hwe huhwo sohumne'no huno manimmasofoho. I oso'no Anɨtu kako a'amumo mijo kiyomayo'ne lonɨhwatɨmentiso sohwo ole ntɨmento, Hwangku kɨko Anɨtuye Towahuno Wopɨngo ahwomo mta'ango nopɨhwosi hwe fihumo kehumaso sohumo uhwonɨngkohoji kɨko huno ole wakiyono. Kɨko a'amumo mijo kiyomam'ntnno hopaso oso hwe huhwo sohwo kako nje Towahuno a'amumo uhula'mo'montonoho. 
JHN.1.34	Ose ntɨmentiso so'no olohonta ngko nuhwononji ole selalokweno. Olo hwe lohwo kako Anɨtuye Hwomu hweho. Joun ose ulɨmentisofoho.
JHN.1.35+JHN.1.36	Mo'nɨngkanta Jounjanji kakoe inomokomoyo hufa'u sohwa'u'nji nohumantɨfi Jisasɨmo uhwonɨmentohofofoho. Jisas kako hano emoyontanɨngki Joun kakoe inomokomoyo sohwa'umo ole ulɨmento, Siko uhwoninyo. Oso hwe sohwo kako Anɨtuye Yahu 
JHN.1.37	Joun ose ulahonɨngki siko oso hungkunoso upa'nonji Jisasɨmo tɨfi inɨngkamentisiyefoho. 
JHN.1.38	Jisas kako ikinjaofonto uhwonɨngkisoso siko nto inɨngkopahonɨngki uhwononto ulɨmento, Siko peho'no wotɨpeenji hwahusilo. Ose ulohonɨngkahonɨngki siko ulɨmentisiyo, Hwe Engofo, kɨko Anɨtuye hungkuno nalɨwo'nɨngkino sohwosi, kɨko ango ntɨpo humawo'nɨngkino hwosilo. 
JHN.1.39	Ose ulahonɨngki Jisas ulɨmento, Siko uhwonanji'manji e'wano. Noho fɨpinyo. Ose ulonto Jisas kako sikimo ipemotowahonɨngki siko Jisas humawo'nɨngkiso ango somo uhwonɨmentisiyoso osopo kako'nji humamentisiyefoho. Hwapɨngoso mofehi'nyo akupo'nyo (4 
JHN.1.40	Oso hwe hufa'u sohwa'u Jounɨye hungkunomo upa'nonji Jisasɨmo inɨngkawomentisiyo sohwa'u anga'nohino sohwo kakoe yofeso Entɨluyoho. Saimoun Pitafe konɨngkwa'wehweho. Nom'nihwo ngko Joun'ni olo hungkuno loso mtɨ'mokalokweno. 
JHN.1.41	Entɨlu kako komo'no nowento kola'wehwo Saimounɨmo tɨpɨhwononto ulɨmento, Nakwo oso hwe Anɨtu nefo'mayo'ne uhwosopo'mentiso sohumo nto tɨpɨhwonɨngkuhwono. Kako Kɨlaisɨyoho. 
JHN.1.42	Entɨlu ose ulonto kako Saimounɨmo Jisasɨyepono ipemotowahonɨngki Jisas kako nuhwononto Saimounɨmo ulɨmento, Kɨko Saimoun sohwosi Jounɨye hwomu hwosoho. Yofe songo womeekilɨmo. Sifas kiyoho. Ose ulɨmentisofoho. Oso Juta sohwafe hungkuno Sifasɨyoho Ngkɨlik hungkunoso ole Pitafoho. Hungkuno hwapɨngo neso sojo hweho.
JHN.1.43	Mo'nɨngkanta Jisas kako hwaho Ngkaliline'no wamonto kako Filipɨmo uswo'nonto ulɨmento, Kɨko ngkimo nnɨngkape. 
JHN.1.44	Filip kakoe pone Mpetɨsaitanta'ango hweho. Oso ango hopo sopo siko'nɨkwa'i Entɨlu'nji Saimoun'nji humamojiyoponoho. 
JHN.1.45	Filip kako Notaniyelɨmo tɨpɨhwononto ulɨmento, Oyomo. Hohonta Mouses kako Anɨtuye honɨngkano hungkuno mtɨ'mokonto kako hwe fihwo Anɨtu nefo'mayo'ne uhwosopo'mentiso so'no mtɨ'mokumentisofoho. A'amu Anɨtu hungkuno uyahonɨngki lɨmotofo sohwantnne'no olo hwe huhwo sohumne'no ifalifaliyo mtɨ'mokumentohofofoho. Oso hwe huhwo sohumo ngko nto tɨpɨhwonɨngkohono. Kako Jisas sohwo pone Nasaletnnta'ango hweho. Jousepɨye hwomu hweho. Oyomo. Uhwonayo. 
JHN.1.46	Ose ulahonɨngki Notaniyel ulɨmento, O'o, a'amu Nasalet sohwa wopɨngo hwa'maho. Hwe wopɨngo oso ango sopo nta'ni pipi imo'noneto. Ose ulahonɨngki Filip ulɨmento, Oyomo. Hungkuno nehopi kilalokweno. Kɨko uhwonae.
JHN.1.47	Notaniyel kako Jisasɨyepono pontahonɨngki Jisas kakimo uhwononto nom'ne a'amu somo kakine'no ulɨmento, Sekwo oso hwe sopalokunjo sohumo uhwonɨmno. Oso a'amu Isɨlael sohwo wopɨngo'nohini hweho. Kako hwasyo honɨngkanoso ane hweho. 
JHN.1.48	Jisas ose ulahonɨngki Notaniyel kako nupa'nonto Jisasɨmo ulohonɨmento, Kɨko ngkine'no huno pipi kiyahonɨngki nohonɨma'nɨngkohino. Ose ulohonɨngkahonɨngki Jisas ulɨmento, Jɨje angomo'mo kɨko iyo fisayo pmpongo somo nohumentanɨngkini Filip kako mokohonontanɨngki ngko kaki'no kohonɨma'nɨngkohefoho. 
JHN.1.49	Ose ulahonɨngki Notaniyel ulɨmento, Nje Lontɨhwayo sohwosi, hungkuno lonetɨhwayo sohwosi, kɨko Anɨtuye Hwomu hwosoho. Kɨko nakwo Isɨlael sohwona'niye Hwe Engo Ne hwosoho. 
JHN.1.50	Ose ulahonɨngki Jisas ulɨmento, Kɨko fisayo pmpongo somo nohumentanɨngkini kohononji kilohe so'no kɨko sɨmeho hi'ntnnono ntapohino so'no hwangku yo'mayo wonyoangkafo a'amu miyɨwo'nɨngkiyohofoso ngko i'me'no kɨko uhwonɨmonnoho. 
JHN.1.51	Ose ulonto a'amu hopi'nonohino somo ulɨmento, Hungkuno nehopi selalokweno. Ahwomo nohwosompo'nawehwosi Anɨtuye a'amu ahwomomjo sohwa Ngko A'amufe Hwomu nɨhwosopo'mentiso sohwo'niyepono nopɨkuji nosɨkuji yontanɨngkuji sekwo uhwonɨfitnnefoho. Ose ulɨmentisofoho.
JHN.2.1+JHN.2.2	Sɨkuno hufa'u sɨhune memjaofahonɨngki oso hwaho Ngkalili ango Kana sopo hwe fihwo kako ape mayo'ne sɨkuno somo kakoe a'amu uhu'mokufitnne'ento joho ulɨmentisofoho. Oso ape mayo'ne ango homo somo Jisasɨye kona'wohi humamentisofoho. Jisas kako'nji kakoe inomokomoyo sohwanji hofɨko'nji uhu'mokumentohofofoho. 
JHN.2.3	Oso hopo sopo a'amu pi'nɨngo engo uhu'mokumentohofoso hofɨko oso ape mayo somjo ipisayo mijo pompenjiyo 
JHN.2.4	Ose ulahonɨngki Jisas ulɨmento, Na'u, kɨko ngkimo peho'no ntohino. Nje yokumpohn'nyo a'amu somo ujo ehontojwasiyo'ne sɨkunoso mmo'nyofoho. 
JHN.2.5	Ose ulahonɨngki kona'wohi oso a'amu ango homo somjo syoho ulohofiyo sohwamo ulɨmento, Jisas kako sekumo yo'mayo peho peho'ne selɨhwoso'no u, sekwo haloho'no fiyɨmno. Ose ulɨmentisofoho.
JHN.2.6	Oso ango hopo sopo hwakwontoho engo aho fehohnta'ni hopi'nono nom'ne mta'ni anga'nohino wo'nnyoponoho. Oso hwakwontoho engo hiso a'amu Jutaso hofɨkoe yahinoso ole aho mijo yatɨjuyo'ne hungkuno wo'nnyofoho. Oso hiso olenoho. Nakwo oso honɨngkano hungkuno homo somo ito'no inɨngkowalokuhwone so'no nakwo hn'nwi honɨngkano wonyo ane'nwoho. Ose syafɨhu'mentohofofoho. Oso'no hwakwontoho mijo ihm'mofahinyoso oso ango homo somo wo'nnyoponoho. Oso hwakwontoho mɨkunɨmposofoho. 
JHN.2.7	Jisas kako syoho ulohofiyo sohwamo ulɨmento, Sekwo hwakwontoho somo mijo mangonepo fihm'mopmno. Ose ulahonɨngki a'amu huhwo sohwa hofɨko mijo mangonepo ihm'mo'mentohofofoho. 
JHN.2.8	Moi'wo ihm'mofahonɨngkofi Jisas ulɨmento nosisyasyɨkuji nomotakuji oso wosopayo mokosyohumayo nongkumo uyɨmno. Ose ulahonɨngki hofɨko sohumemotamentohofofoho. 
JHN.2.9	Oso hwe engo wosopayo mokosyohumayo sohwo oso mijo hiso munɨngkonɨmentisoso mijo me'wampe'njo 
JHN.2.10	Oseso olo hwe engo sohwo ape mayo sohumo ulɨmento, A'amu hofɨko wopayo engo iloho yanɨwo'nɨngkohofo sohwa hofɨko a'amu hopi'nonohino somo mijo me'wampe'njo 
JHN.2.11	Oso syoho sɨmo'mjo Jisas imentiso pa'nyoso a'amu hwahoponjo sohwa mifitnnefoho. Oso syoho sɨmo'mjo hiso Jisas kako hwaho Ngkalili anga Kana hopo sopo imentisofoho. Oseso Jisas kakoe yokumpohn'nyo so'nji kakoe yofe engo'nji a'amu somo ujo ehontojwahumentisofoho. Jisas kakoe inomokomoyo sohwa oso homo somo uhwonontɨfi hofɨko Jisasɨmo sɨmeho hi'ntnnono umentohofofoho. 
JHN.2.12	Oso hiso moi'wo imo'nɨngkahonɨngki Jisas ango Koponeyam sopone'no homnɨngkwa'wehwosanji kona'wohijanji kakoe inomokomoyo sohwanji womentohofofoho. Osopo sɨkuno fehohnjo somo humamentohofofoho.
JHN.2.13	Oso Anɨtu A'amu Isɨlael somo Uyakolo'mentiso somne'ne Syafɨsiyo sɨkuno engo 
JHN.2.14	Osopo i'mofawento kako tajo ango angiyoho'mo uhwonɨmentisoso yahu 
JHN.2.15	Jisas oso homo somo nuhwononto yahino wonyofoho lonto impe nomanto nopopojonto 
JHN.2.16	Ose yonto Jisas oso a'amu yɨhufomne'no hamniyoho a'amu mta'ni mawo'nɨngkohofo sohwamo ulɨmento, Sekwoe yɨhufo nomafɨkuji mpanɨmno. Sekwo olo nje Mpohwoe ango loso sekwoe ho'yango ango imofo'ne'maho. Mpanɨmno. Ose ulɨmentisofoho. 
JHN.2.17	Hwangku sohonta Jisas ose imentiso so'no kakoe inomokomoyo sohwa hofɨko huno ikwesyafɨhu'mentohofo sohonta hungkuno anga'no Ntefit Jisasɨmne'no mtɨ'mokumentiso Anɨtuye hungkunomo wo'nnyo so'ne'no syafɨhu'mentohofofoho. Hungkuno hiso olenoho.
JHN.2.17	Ngko olene'no nɨmo'nɨngkohoho.
JHN.2.17	Jɨje ango kiho ane wopɨngo'nohini wentɨhwone so'no nɨmo'nɨngkohoho.
JHN.2.17	Oso hiso'no ngko yokumpohn'nyo kemokosyohumameso'no wonyo nɨmokufitnnefoho.
JHN.2.17	Inomokomoyo sohwa oso hungkuno homo somne'no huno syafɨhu'mentohofofoho.
JHN.2.18	Jisas kako yo'mayo yo'mayo Anɨtuye ango mta'ni wae yao'mentiso somo a'amu Juta sohwafe hwe engo sohwa uhwonontɨfi sɨmeho tohino umnɨngkahonɨngki Jisasɨmo ulɨmentohofi, Olo hiloso tɨhwo kilisomo yohinoto. Kɨko yo'mayo wonyoangkafo nakwo miyɨwo'nɨngkuhwoneso uyɨmne'no'manji u, nakwo huno wonayono. Olo yokumpohn'nyo loso Anɨtu mta'ni ma'masofoho huno wonaimontonoho. 
JHN.2.19	Ose ulahonɨngkofi Jisas ulɨmento, Olo'nohini wosetɨhwamonne'no yohono. Sekwo olo Anɨtuye ango lomo wae yaopijo'manji sɨkuno hufa'u sɨhune memjaofɨhwoso'no ngko apa'no ango hiso nulɨko'mnefoho. 
JHN.2.20	Ose ulahonɨngki a'amu Juta sohwa ulɨmentohofi, Olo ango syoho ne'no yontanɨngkuhwoni soswo 
JHN.2.21	I oso'no oso ango hiso'no Jisas ulɨmentisoso kakoe a'apahomne'no pahnnɨmo hungkuno hnnɨmentisofoho. 
JHN.2.22	Hwangku sohonta Jisas kako poyo imo'nɨngkahonɨngki Anɨtu apa'no songo ulɨka'mentiso sohonta Jisasɨye inomokomoyo sohwona'ni olo hungkuno Jisas nalɨmentiso somne'no huno ikwesyafɨsyontani yo'mayo hungkuno Anɨtuye iyoswo somo a'amu mtɨ'mokumentohofo so'nji yo'mayo hungkuno Jisas nalɨmentiso somne'no sɨmeho hi'ntnnonohino umentɨhwonefoho.
JHN.2.23	Oso Anɨtu A'amu Isɨlael somo Uyakolo'mentiso somne'ne Syafɨsiyo sɨkuno engo 
JHN.2.24	Ose ko hnnɨngkahonɨngkofi Jisas kako huno ole syafɨhu'mento, A'amu fehohnjoso hofɨko sɨmeho hi'ntnnono nehopi montape'njo yalokwofo. Ose syafɨhu'mentisofoho. 
JHN.2.25	Hwapɨngoso Jisas kako a'amu hopi'nonohino sofe sɨmeho ne mo'mo huno unyo hweho. A'amufe yahino somne'no nom'nihwa Jisasɨmo mulɨfitnnefoho. O'o, kako a'amufe huno ikwesyafɨsyɨwo'nɨngkohofo so'no kako huno unyo hweho. Oseso hofɨko olo hwe lohwo Anɨtu mta'ango ne hweho, ko hnnɨngkahonɨngkofi Jisas kako sɨmonyo miyofoho. Hwapɨngoso hofɨko huno ukwesyafɨsyontɨfeho unɨngkanɨngki kako tɨmo'nohini uhwonɨmentisofoho.
JHN.3.1	Hwe fihwo kakoe yofe Nikoutemos kako a'amu Falisi sohwafe honɨngkanomo inɨngkamojo hweho. Kako a'amu Jutafe hwe engo hweho. 
JHN.3.2	Sɨkuno fihumo sɨkwo'miyomo Nikoutemos kako Jisasɨmo nu'manto ulɨmento, Nje Lontɨhwayo sohwosi, Anɨtu kako kikimo kakoe hungkuno lonetɨhwayo'ne lokuhwatɨmentiso hwosoho. Oso hiso'no nakwo huno nayohoho. Anɨtu kako kɨko'nji mohumayontentesi kɨko yo'mayo wonyoangkafo a'amu miyɨwo'nɨngkiyohofoso miyohotnnesohilo. O'o, Anɨtu kɨko'nji humaho.
JHN.3.3	Ose ulahonɨngki Jisas ulɨmento, Hungkuno nɨhu'no nehopi wakilɨmonne'no yohono. Kɨko upa'nyo. A'amu fihwo kona'wohi aswo ma'mentiso hopaso kako songo apa'no mmo'no so'manji kako Mpohwo Anɨtumo enjwa'mo humayo somo motɨpɨhwononefoho.
JHN.3.4	Ose ulahonɨngki Nikoutemos ulɨmento, I, a'amu fihwo kako a'mane nto imo'nnyo sohwo kako apa'no songo imo'nyoso pipilo. Kako kona'wohiye aswo mo'mo swomnawesoso apa'no aswo mayoso pipilo. Oso'no kɨko filontɨhwaho.
JHN.3.5+JHN.3.6	Ose ulahonɨngki Jisas ulɨmento, Hwe fihwo kona'wohi aswo mayo sohonta kako a'apaho'njo imo'nnyo hweho. I oso hwe huhwo sohumo Anɨtuye Towahuno Wopɨngo ehuhnnamo'nnyo sohwo kako towahuno songo'njo hweho. Kako a'amu songo pa'nyo imo'nnyo hweho. Hungkuno nehopi wakilɨmne'no yohono. A'amu mijo'nji towahuno'nji songo mumokoso sohwo kako Anɨtumo enjwa'mo humayoso motɨpɨhwononefoho. 
JHN.3.7	Kɨko songo apa'no hmmo'nyo kilohe so'no yomo yohotoho. 
JHN.3.8	Ihwoni. Ifofoso kakoe yahinomnohini inɨngkawowo'nɨngkisofoho. Oso ifofo huhwo sohwo kengo kengo no'meemo mjɨmɨwowo'nɨngkohoho. Kɨko ifofo neso muhwonhnnehino. O'o, mo'mayo'nohini uhwonɨhwajɨwo'nɨngkino. Ifofo hiso ntɨ'mta'ni i'mofapinyoto. Ntonte ehusasyɨwo'nɨngkohoho. O'o, kɨko huno makiyonehoho. Oso hopaso Anɨtuye Towahuno sohwo kako a'amu fihumo songo apa'no umokiyoso pipi imo'noneto. O'o, kɨko huno makiyofoho.
JHN.3.9	Ose ulahonɨngki Nikoutemos Jisasɨmo ulɨmento, Olo ntohino loso pipi i'mofaponeto.
JHN.3.10	Ose ulahonɨngki Jisas ulɨmento, Kɨko a'amu Juta somo Anɨtuye hungkuno lutɨhwayo yofe engo'njo sohwosi olo hungkuno losomne'no kɨko huno nto'no mehohosakisiyotaho. 
JHN.3.11	Hungkuno nehopi kilalokweno. A'amumo hungkuno lutɨhwawo'nɨngkuhwone hn'nwi nakwo yo'mayo huno nayo so'nji yo'mayo tɨmo uhwonyo so'ntnne'no ulɨwo'nɨngkuhwone hwona'nyoho. I oso'no a'amu Jutaso yo'mayo hungkuno ulontane somo sɨmeho muyo'njo yontɨfi hohujo ikinjaofalokwofo. 
JHN.3.12	I ngko yo'mayo olo hwaho loponjo i'mofopalokunjo so'no selahonɨngko sekwo oso hungkuno homo somo sɨmeho hi'ntnnono muyo'njo yalokwofo'manji ngko yo'mayo yo'mayo ahwomomjo i'mofopalokunjo so'no selɨ'me'no sekwo huno pipi waseimontolo. 
JHN.3.13	A'amu hwahoponjo fihwo kako ahwomomo masiyofoho. Oso'no a'amu tɨhwo waselɨmontolo. Ngko yo'mayo yo'mayo ahwomo somjo wojoso uhwonɨngkohono eso tɨhwo waselɨmontolo. Osenoho esofo. O'o, awonoho. Ngko'nohini A'amufe Hwomu sohwo'ni ahwomomo humanji pmmentohe hwo'nyoho. 
JHN.3.14	Hohonta neyakwosa sohwa hwaho wonyo a'amu mohumunyopo nohumentanɨngkofi Mouses kako homa huyo'mango mtɨ'mokonto tokemo montitofosyahonɨngki a'amuso oso homa somo uhwonontɨfi Anɨtuye yofe ho'noma'mentohofoso songo humamentohofofoho. Oso pa'nyoso hwangku ngko A'amufe Hwomu sohwo'nɨmo iyo hwojiyahofɨku'nnyo sopo fonjinto'ofanɨhufitnnefoho. 
JHN.3.15	A'amu hopi'nonohinoso ngkimo sɨmeho hi'ntnnono ntapɨfijoso hofɨko songo wopɨngo ne'no nohumantokutnnefoho.
JHN.3.16	Ose ulɨkwato lohofonto ulɨmento, Anɨtu kakoe Hwomu nɨhu'no anga'nohino sohwo'ni humaleno. I oso'no Anɨtu kako sekwo a'amu hwahoponjo hopi'nonohino sokune'no sɨmeho mɨkunɨmposo sejapmmentiso so'no kako ngkimo sekuyepono lonuhwatɨmentisofoho. Oseso a'amu ngkimo sɨmeho hi'ntnnono ntapɨfijoso hofɨko hofɨkoe wonyomne'no tohino mayo'ne'maho. O'o, hofɨko songo ne'no engolopohamo humayo'nefoho. 
JHN.3.17	Anɨtu kako ngkine'no ole mosyanɨfɨsiyo'njo yonto olo hwaho lopone'no lonɨhwatɨmentono. Nje Hwomu sohwo kako a'amufe honɨngkano wonyo'ne tohino engo uhumnɨmontonoho. Oso hunoso mosyanɨfɨsiyo'njo imentisofoho. O'o, a'amu hofɨkoe honɨngkano wonyo somo humentanɨngkuji hofɨkoe wonyomjo tohino mafɨkutnnehonto kako hofɨkimo isɨhutofomayo'ne ngkimo lonɨhwatɨmentiso hwo'nyoho. 
JHN.3.18	A'amu ngkimo sɨmeho hi'ntnnono ntapinyoso hofɨko tohino hofɨkoe wonyomne'no mayo'ne'maho. I oso'no a'amu ngkimo tɨfi monnɨngkape'njo yontoso sohwo kakoe tohinoso mayo'ne hweho. Hwapɨngoso kako Anɨtuye Hwomu Anga'nohino sohwo'nne'no sɨmeho hi'ntnnono montapmmojo hweho. 
JHN.3.19	Oso tohino mayo hwapɨngoso olenoho. Pomponaho honɨngkano wopɨngo wonyoangkafo somo utɨhwayo'ne nto pmmentisofoho. I oso'no a'amu fehohnjo hofɨkoe honɨngkano wonyo so'nji hwahoponjo yahino wonyo so'ntnne'no umo'nɨngkahonjoso ole lɨwo'nɨngkohofofoho. Nakwo pomponaho somo inɨngkayoso nakwolaho. O'o, sɨkwo'mjoho'mo wohumentɨhwano lontɨfi iwo'nɨngkohofofoho. 
JHN.3.20	A'amu honɨngkano wonyomo aho yokumpohn'nyo kemokosyohumalofoso hofɨko pomponaho hiso'no mangohwa imo'nɨwo'nɨngkohofofoho. Hofɨkoe yahino wonyoso pomponaho'njo sopo a'amu uhwonɨfitnnohontɨfi pomponaho so'no i'waho yontɨfi sɨkwo'mjoho'mo humawo'nɨngkohofofoho. 
JHN.3.21	I oso'no a'amu Anɨtuye honɨngkanomo tɨfi nehopi'nohini inɨngkuwalokwofoso hofɨko pomponaho hopo sopo nto i'mofapontɨfi osopo humolawotofo. Hofɨko oso pomponaho sopo nohumentanɨngkofi a'amu hofɨkoe yahino so'nji yo'mayo syoho iwo'nɨngkohofo so'ntnne'no uhwonontɨfi Anɨtuye yokumpohn'nyo'nji yalokwofo hnnɨmentohofofoho. Jisas ose ulɨmentisofoho.
JHN.3.22	Oso hohosohonta Jisas kakoe inomokomoyo sohwona'nnonji nakwo oso hwaho Jutiya sopone'no umentɨhwonefoho. Oso hopo sopo Jisas nakwo'nji nohumentani nakwo hwe moya'mi somo mijo kiyoma'mentɨhwonefoho. 
JHN.3.23	Joun kako pone Ainoun Salimmjo mofone sopo humanto kako huhwo a'amu somo mijo kiyoma'mentisofoho. Oso ango hopo sopo mijo engoso hi'njoponoho. A'amu sohwa kakimo u'mahonɨngkofi kako mijo kiyoma'mentisofoho. 
JHN.3.24	Oso hohosohonta hwe engo hwaho mokosyohumayo sohwo Helout kako Jounɨmo impo'ango somo impe mintofasiyofoho.
JHN.3.25	Sɨkuno fihwi Joun kakoe inomokomoyo sohwanji pone Ainoun nohumentanɨngkofi a'amu Juta anga'nohino sohwo hofɨkimo u'manto a'amu Jutafe honɨngkano wopɨngo imokinyo'ne yo'mayoso mijo yatɨku'nyo yahino so'no yoka hungkuno hosi Jounɨye inomokomoyo sohwanji hnnɨmentohofofoho. 
JHN.3.26	Oseso Jounɨye inomokomoyo sohwa hofɨko Jounɨmo u'mantɨfi ulɨmentohofi, Nakwoe lonetɨhwayo sohwosi, kɨko upa'nyo. Oso hwe Mijo Joutan nongkihnta'ni kɨko'nji humamentiso sohune'no kɨko kakine'no hungkuno lɨjwao'mentohino sohwo kako huhwo a'amumo mijo kiyomalofoho. Oso'no a'amu hopi'nonohinoso kakiyepono walokwofo. 
JHN.3.27	Ose ulahonɨngkofi Joun ulɨmento, Anɨtu ahwomomo humaso sohwo kako a'amu anga'no anga'nohino somo hofɨkoe syohoso muyo'njo yontentesi hofɨko syoho ane'njo'nesohilo. A'amu Jisasɨyepono walokwofo so'no nakwo huno nayohoho. Anɨtu kako Jisasɨmo oso syoho hiso uyɨmentisofoho. 
JHN.3.28	Olo hungkuno hohonta selɨmentohe loso nto upa'nɨmentohofo, Ngko Kɨlais oso hwe Anɨtu nakwoe hwahopo a'amumo ufo'mayo'ne lɨhwajone sohwonɨ'maho. O'o, a'amu oso hwe huhwo sohwoepono ufitnne honɨngkanoso ito'no esyohumayo'neso Anɨtu lonɨhwatɨmentiso hwo'nyoho. 
JHN.3.29	Ose ulonto pahnnɨmo hungkuno ulɨmento, Hwe fihwo kako ape songo maso sohonta apesi kakoe hwehwoepono uhwoso'no oso hwe huhwo sohwoe a'amuso hofɨko kakine'no sɨmeho wopɨngo wonyoangkafo umo'nɨmontonoho. Oso pa'nyoso ngko Jisasɨye a'amu sohwo'ni uhwonɨngkoheso a'amu pi'nɨngo Jisasɨyepono walokwofo so'no uhwononji nje sɨmeho wopɨngo wonyoangkafo nto nɨmo'nɨmaho. 
JHN.3.30	Jisasɨye yofeso engo imo'nonefoho. Ngko kakimo enjwa'mo humahonɨ'mo nje yofeso monje wantoho'montonoho.
JHN.3.31	Ose ulɨkwato lohofonto ole ulɨmento, Hwe ahwomo mta'ango sohwo kako nakwo a'amu hwahoponjo hopi'nonohino hn'nɨmo yakolo'nnyo hweho. A'amu olo hwaho loponta'angoso olo hwaho loponefoho. Hofɨko yo'mayo olo hwaho loponjo so'no lɨwo'nɨngkohofofoho. Hwe ahwomo mta'ango sohwo kakoe yofe engoso yo'mayo hwahoponjo somo hwofilo'nnyo hweho. 
JHN.3.32	Oso hwe huhwo sohwo kako yo'mayo yahino wopɨngo kanɨngkwohwoe ango wopɨngo sopo uhwonɨmentiso so'nji yo'mayo upa'nɨmentiso so'ntnne'no lonetɨhwawo'nɨngkiso hweho. I oso'no a'amu fehohnjo sohwa oso hungkuno lonetɨhwawo'nɨngkiso homo somo nupa'nontɨfi aho yokumpohn'nyo mokemokosyohumayo'njo iwo'nɨngkohofofoho. 
JHN.3.33	A'amu oso hungkuno homo somo aho yokumpohn'nyo kemokosyohumunyo sohwo kako hungkuno homo somo sɨmeho uyonto Anɨtu kako nehopeho linyo hweho. 
JHN.3.34	Oso a'amu nakwoe hwaho lopone'no Anɨtu lɨhwatɨmentiso sohwo kako Anɨtuye hungkuno nalɨwo'nɨngkiso hweho. Hwapɨngoso Anɨtuye Towahuno Wopɨngo sohwo oso hwe huhwo sohumo ifehu'mokahumentisofoho. 
JHN.3.35	Mpohwo Anɨtu kako kakoe Hwomu huhwo sohumo sɨmeho uyonto yo'mayo hopi'nonohinoso kakimo enjwa'mo ho'nahumentisofoho. 
JHN.3.36	A'amu fihwo kako Anɨtuye Hwomu sohumo sɨmeho hi'ntnnono uyoso sohwo kako songo ne'no wonyoangkafo humayo'ne hweho. I a'amu Anɨtuye Hwomu sohwoe hungkunomo tɨfi minɨngkayo'njoso hofɨko Anɨtumo enjwa'mo humayo somo motɨpɨhwonɨfitnnefoho. O'o, hofɨkoe wonyomne'no tohino mayo'nefoho. Hofɨkine'no Anɨtuye sɨmeho tohino uhmnonefoho. Joun ose ulɨmentisofoho.
JHN.4.1	Oso hohosohonta a'amu Falisi sohwa hofɨko olo hungkuno upa'nɨmentohofi, A'amu pi'nɨngo engo Jisasɨye inomokomoyo imo'nɨngkahonɨngkofi Jisas hofɨkimo mijo kiyoma'mentisofoho. Oso inomokomoyo huhwo sohwa Jounɨye inomokomoyo sohwamo yakolo'nnyo hwafoho. Ose upa'nɨmentohofofoho. 
JHN.4.2	Ose ko upa'nɨmentohofoso Jisas huhwo kako a'amu somo mijo makiyomaso'njo hweho. O'o, kakoe inomokomoyo sohwona'ni a'amu somo mijo kiyoma'mentɨhwonefoho. 
JHN.4.3	Oso hungkuno homo somo a'amu Falisi sohwa upa'nɨmentohofo so'no Jisas kako huno uyahonɨngki kako oso hwaho Jutiya hopo sopo ulɨko'manto kako hwaho Ngkaliline'no wawomne'no yohono lɨmentisofoho. 
JHN.4.4	Ose lonto kako honɨngkano somo nowento kako hwaho Someliya sopoe umentisofoho.
JHN.4.5	Oso hopo sopo nowento kako ango Saika sopo i'mofamentisofoho. Oso ango hiso hohonta Jekoup kako kakoe hwomu Jousepɨmo hwaho umentisoso mofoneponoho. 
JHN.4.6	Oso hopo sopo mijimo Jekoup nɨhu'no hohonta ijɨmentisoso wo'nnyoponoho. Jisas kako osopo hano nowento oso mijimo'njo hopo sopo mofehi'nyo mijiyo kwa'ofiyo ne lopo lohofontanɨngki (12 
JHN.4.7	A'mu Someliyanta'angosi mijo u'monto pmmentisofoho. Oso a'mu hisi nopahonɨngki Jisas ulɨmento, Mijo ntape. Ngko wanɨmo. Ose ulɨmentisofoho. 
JHN.4.8	Jisas kakoe inomokomoyo sohwona'ni nakwo wosopayo mpe uyontane'no ango ne sopo nto umentɨhwoneponoho. 
JHN.4.9	Jisas kako'nohini nohumentanɨngki oso a'mu Someliyanta'angosi Jisasɨmo ulɨmento, Kɨko a'amu Juta hwosoho. Ngko Someliya a'mu'nyoho. Oso'no kɨko mijo ntape. Ngko wanɨmo eso peho'no ntohino. Ose ulɨmentisofoho. Hwapɨngoso a'amu Juta so'nji a'amu Someliya so'nji hofɨko hungkuno molanɨmotofofoho. Jomo mu'ma'nyo'njo imotofofoho. 
JHN.4.10	Jisas kako oso a'mu simo ulɨmento, Anɨtu kako a'amumo yo'mayo wopɨngoso uyone so'ntnne'no, Ngko mijo ntape. Wanɨmo kiloheso sohwo'nnontnne'no kɨko huno nto'no kiyontentesi kɨko ngkimo mijo'no jomo ntohojo'no ngko mijo songo ne'no humayo'ne kijapm'mnesohilo. 
JHN.4.11	Ose ulahonɨngki a'musi ulɨmento, Hwe Engofo, kɨko mijo ifanyoso ane hwosoho. Olo mijimo loso kengo mo'mta'angofoho. Oseso oso mijo songo ne'no humayoso ntɨ'mta'ni woma'monnto. 
JHN.4.12	Neyakwo Jekoup sohwo kako nakumo kakoe mehomi sohwanjimo olo mijimo loso nejapmmentisofoho. Jekoup kako'nji kakoe mehomi sohwanji hofɨkoe yahu'nji olo mijimo lomta'ni hohonta nɨmotofofoho. Oseso nakwo jɨje mijoso peho'no womantantoho. Jɨje yofe engoso neyakwo Jekoup sohwoe yofe engo somo yakolo'nnyo hwosilaho. 
JHN.4.13	Ose ulahonɨngkahonɨngki Jisas ulɨmento, A'amu olo mijo loso nɨwo'nɨngkohofoso hofɨko nom'ne sɨkunomo mijo'ne apa'no umo'nɨmontonoho. 
JHN.4.14	I oso'no a'amu fihwo kako olo mijo uyɨme loso noso'manji kako apa'no mijo'no mumo'nonehoho. O'o, olo mijo uyɨme loso nonɨngkuhwosi kakoe sɨmeho mo'mo mijolɨmo hopa imo'nɨngkuhwoso'no oso mijo hiso ne'no swapɨwo'nɨngkuhwosi kakoe songo ne'no humayoso ne'nohino hweho. 
JHN.4.15	Ose ulahonɨngki a'musi ulɨmento, Hwe Engofo, oso mijo hiso ngkimo ntape. Oseso hwangku ngko mijo'no mijoho mape'nɨmnehono. Oseso ngko olo mijo hiloso apa'no mifapmnehono.
JHN.4.16	Ose ulahonɨngki Jisas ulɨmento, Kɨko jɨje angopo nowehoji jɨje hwehumo utɨmahoji olopo asomo fɨpe. 
JHN.4.17	Ose ulahonɨngki a'musi ulɨmento, Ngko hwehwo ani'nyoho. Ose ulahonɨngki Jisas ulɨmento, Ou, kɨko hwehwo ani'nyoho ntohinoso nɨhu'no nehopi lohino. 
JHN.4.18	Kɨko hohonta hwehwa aho hopi'nonohino sohwamo uma'nɨmentohino kiyoho. I, olo hwe lohwo olohonta kɨko'njo humasiyoso jɨje hwehwo'maho. Oso jɨje hungkuno nehopi lohino. 
JHN.4.19	Ose ulahonɨngki a'musi yomo yonto ulɨmento, Hwe Engofo, ngko kikine'no huno niyohoho. Kikimo Anɨtu hungkuno kijopahonɨngki lɨmotnno hwosoho. 
JHN.4.20	Nakwo a'amu Someliya hn'nwiye neyakwosa hofɨko olo hwofɨki'nyo lopo 
JHN.4.21	Ose ulahonɨngki Jisas ulɨmento, A'mu losi, nje hungkuno ne somo kɨko sɨmeho hi'ntnnono uyo. Sɨkuno fihwi umo'nɨmonto yalokunjo somo sekwo olo hwofɨki'nyo lopo Mpohwoe yofe ho'nomayo'ne muhu'mokufitnnehofo. I a'amu ango Jelusalem hopo oso hiso'ne muhu'mokufitnnehofo. O'o, a'amu ango'meemjoso hofɨkoe hwapɨngopo Anɨtuye yofe ho'nomayo'ne uhu'mokantɨfeho. 
JHN.4.22	I oso'no sekwo a'amu Someliya soku sekwo Mpohwoe yofe ho'nomayo'ne hwapɨngo neso huno maseyofoho. Nakwo a'amu Juta hn'nwi nakwo Anɨtuye yofe ho'nomawo'nɨngkuhwone ne sohumo nakwo huno nayohoho. Hwapɨngoso nakwo a'amu Juta hn'nɨmta'ni Anɨtu kako hwe fihumo uhwosopeehonɨngki oso hwe huhwo sohwo kako a'amufe wonyomjo tohino somo isɨhutofomayo'ne hweho. Oso'no hwapɨngo neso huno nayohoho. 
JHN.4.23	Oso sɨkuno hiso umo'nɨmonte'no kilohe hiso olohonta nto i'mofapohoho. A'amu fihwo kako ngko Anɨtuye yofe woho'noma'mo nehopi loso sohwo kako ole uyɨmontonoho. Kako Anɨtuye Towahuno'nji nohumahwosi Towahuno huhwo sohwo Anɨtuye yofe ho'nomayo'ne honɨngkano neso utɨhwahonɨngkuhwosi oso hwo inɨngkohwoso'no kako Anɨtuye yofe nehopi woho'noma'montonoho. Nje Mpohwo kako a'amu oso yahino so'njo somne'no umo'nɨngkohoho. 
JHN.4.24	Anɨtu kako Towahuno hweho. Oso'no a'amu Anɨtuye yofe woho'noma'mo loso sohwo kako Anɨtuye Towahuno'nji nohumahwosi kako honɨngkano nto'nohinomo unɨngkamontonoho. Oso yahinoso Anɨtuye yofe ho'nomayo'ne nefoho. 
JHN.4.25	Ose ulahonɨngki a'musi ulɨmento, Ngko huno ole niyohoho. Anɨtu kako ole nalɨmento, Ngko sekumo sefo'mayo'ne uhwosopo'mentohe sohumo sekuyepono uhwatɨmonnoho. Oso a'amu huhwo sohumne'no Kɨlaisɨyoho lɨwo'nɨngkuhwonefoho. Kako nopɨhwoso'no kako yo'mayo yo'mayo so'no wolonetɨhwamontonoho. 
JHN.4.26	Ose ulahonɨngki Jisas ulɨmento, Olo ngko olo huhwo'nyoho. Ngko kɨko'nji hungkuno lalokuhwoyosofo. Ose ulɨmentisofoho.
JHN.4.27	Ose ulɨkwato lohofahonɨngki Jisasɨye inomokomoyo sohwona'ni u'mentani uhwonɨmentɨhwoneso Jisas oso a'musi'nji hungkuno hnnontanɨngki uhwonontani yomo yontani nakwo huno pi'nɨngo syafɨhu'mentɨhwonefoho. I oso'no nakwo a'mu simo ole mujofoho. Kɨko peho'no kumo'nɨngkohoho. I Jisasɨmo ole mujofoho. A'mu simo peho'no ulalokuno. O'o, ose mujofoho. 
JHN.4.28	Oseso a'musi kako kakoe mijɨpo'nyoso nulɨko'manto kakoe angopono asomo umentisofoho. I'mofawento a'amu hopi'nonohino somo ulɨmento, 
JHN.4.29	Sekwo nopɨkuji olo hwe lohwo uhwonɨmno. Kako yo'mayo yo'mayo ngko hohonta imote so'no ntohoho. Oso hwe Anɨtu uhwatɨmnoho nalɨmentiso Kɨlais sohwolɨkeno. 
JHN.4.30	Ose ulahonɨngki hofɨko hofɨkoe angopo ulɨko'mantɨfi Jisasɨmo uhwonano lontɨfi pmmentohofofoho.
JHN.4.31	Oso hohosohonta Jisasɨye inomokomoyo sohwona'ni Jisasɨmo ulɨmentɨhwoni, Nakwoe Lonetɨhwayo sohwosi, kɨko wopayo'ne mijoho kiyonoho. Wopayo hmnyo. 
JHN.4.32	Ose ulahonɨngkuhwoni Jisas nalɨmento, Ngko wosopayo sekwo huno maseyoso ngko hi'njo hwo'nyoho. 
JHN.4.33	Ose nelahonɨngki inomokomoyo sohwona'ni ole hnnɨmentɨhwoni, A'amu fihwo kako Jisasɨmo wopayo nto uyisohwolɨkeno. 
JHN.4.34	Ose syofɨsyahonɨngkɨhwoni Jisas nalɨmento, Nje wosopayoso olenoho. Nje Mpohwo nɨhwatɨmentiso sohwoe hunomo tɨfi inɨngkayo'ne syohoso nje wosopayofoho. Oso syoho hiso wesojwao'monnoho. Oso syohoso wosopayo pa'nyo yokumpohn'nyo ntapɨwo'nɨngkisofoho.
JHN.4.35	Ose nalonto ole nalɨmento, Sekwo ole lɨwo'nɨngkohofi, Hamno osofosofahu'no neyakolofɨhwoso'no wosopayo toyo ihwoso'no womantanoho. Ose lɨwo'nɨngkohofo kuyoho. I oso'no ngko ole selalokweno. Sekwo wosopayo somo fe'nɨhwonɨmno. Toyo nto imaho. 
JHN.4.36	I oso wosopayo selalokweso a'amumne'no selalokweno. Wopayo toyoso a'amu hofɨko nje hungkunomo upa'nɨngkuji sɨmeho komo'no wontapɨfe ntnne'no selalokweno. Hwe fihwo kako wosopayo hujo sohwo tɨfi no'mo kako wopayo toyo emahwoso'no oso wosopayo hiso kakoe ho'yango pa'nyofoho. Oso hopaso a'amu Anɨtuye hungkuno nom'ne a'amumo ulɨwo'nɨngkohofoso hofɨkoe ho'yangoso olenoho. Hofɨkoe hungkunomo nom'ne a'amu upa'nɨngkuji Anɨtumo sɨmeho uyɨfijo'manji oso a'amu hiso hofɨkoe ho'yangofoho. Hofɨko oso ho'yango hiso'nji engolopohamo nohumantokutnnefoho. Oseso oso wosopayo hulɨwo'nɨngkiso so'nji kakoe a'amu wopayo toyo emawo'nɨngkohofo so'nji hofɨko sɨmonyo afa'no afa'no uyantɨfeho. 
JHN.4.37	Oseso oso hungkuno lɨwo'nɨngkohofo loso nehopeho. Hwe fihwo kako wopuyo hulahonɨngki nom'nihwo wosopayo toyoso emawo'nɨngkisofoho. Ose lɨwo'nɨngkohofofoho. 
JHN.4.38	Sekwo wopuyo ko mahulɨmmalofoso sekwo wopayo toyo femapmno selohe so'no sekwo a'amu nom'ne sofe syoho yokumpohn'nyo imalofo somta'ni wopayo toyo emalokwofo. Sɨmo'mo a'amu nom'neso hofɨko Anɨtuye hungkuno nom'ne a'amumo lutɨhwawo'nɨngkohofo so'no sekwo oso a'amu hisomo nje hungkuno ulɨkujo'no hofɨko nje a'amu ne umo'nantɨfeho. Oso hiso'no sekwo wopayo toyo pa'nyo emalokwofo. Jisas ose ulɨmentisofoho.
JHN.4.39	Oso a'musi Jisasɨ'nji hungkuno hnnɨmentisiyosi kako a'amu Someliya somo kako yo'mayo yo'mayo ngko hohonta imote so'no ntohoho ulɨmentiso so'no a'amu pi'nɨngo engoso Jisasɨmo sɨmeho hi'ntnnono uyɨmentohofofoho. 
JHN.4.40	Oso a'amu hiso Jisasɨ'njopo i'mofapontɨfi Jisasɨmo hungkuno yokumpohn'nyo ulɨmentohofi, Kɨko nakwo'njo lopo fosyohumaho. Ose ulahonɨngkofi Jisas hofɨko'nji sɨkuno hufa'u humamentisofoho. 
JHN.4.41	Osopo nohumentanɨngki a'amu pi'nɨngo engoso kakoe hungkunomo haloho upa'nontɨfi sɨmeho hi'ntnnono umentohofofoho. 
JHN.4.42	Hofɨko sɨmeho hi'ntnnono uyontɨfi hofɨko oso a'mu simo ulɨmentohofi, Sɨmo'mo jɨje hungkunomo upo'nontani nakwo huno ole syafɨhu'malohwoni, Olo hwe lohwo hungkuno ne'njo hweho. I oso'no olohonta kakinta'ni kakoe hungkuno neso nakwo huno ole nayohoho. Olo hwe lohwo kako a'amu hwahoponjo hn'nwiye wonyo somjo tohino somta'ni isɨhutofonemayo'ne hweho. Huno ose nayohoho. Ose ulɨmentohofofoho.
JHN.4.43	Oso sɨkuno hufa'u sohwa'u moi'wo imo'nɨngkahonɨngki Jisas oso ango hopo sopo nulɨko'manto Ngkalilino umentisofoho. 
JHN.4.44	Nom'ne sohonta Jisas olo hungkuno loso lɨmentisofoho. A'amu fihumo Anɨtu hungkuno uyahonɨngki lɨmojo sohwo kako kakoe hwapɨngo sopo yofe engo ane hweho. Ose lɨmentisofoho. 
JHN.4.45	I oso'no Jisas kako kakoe hwapɨngopo Ngkalili i'mofopahonɨngki a'amu hopo soponjoso hofɨko Jisas pmmentiso so'no sɨmonyo imentohofofoho. Hwapɨngoso hofɨko hi ango Jelusalem Sɨkuno Engo iyoho humayo uhwonyo somo sɨmentohofofoho. Osopo nohumantɨfi yo'mayo wonyoangkafo a'amu miyɨwo'nɨngkiyohofo Jisas yahonɨngki uhwonɨmentohofofoho.
JHN.4.46+JHN.4.47	Oso hwaho Ngkalili ango we'e Kana osopo Jisas asomo umentisofoho. Nom'ne sɨkuno somo oso ango hopo sopo Jisas humamentiso sohonta kako hungkuno lahonɨngki ahu'mo mijoso ipisayo mijo pompenjiyo 
JHN.4.48	Ose ulahonɨngki Jisas ulɨmento, Ngko yo'mayo wonyoangkafo a'amu miyɨwo'nɨngkiyohofoso miyome'manji sekwo ngkine'no masemo'nyo'njo kuyoho, sɨmeho hi'ntnnono montape'njo hwasoho. 
JHN.4.49	Ose ulahonɨngki oso hwe engo sohwoe syoho ulohofiyo sohwo ulɨmento, Hwe Engofo, kɨko komo'no fɨpe. Nje hwomu poyo pe'noloho. 
JHN.4.50	Ose ulahonɨngki Jisas ulɨmento, Kɨko jɨje angopono asomo fɨwe. Jɨje hwomu sohwo wopɨngo wohumamontonoho. Ose ulahonɨngki oso hwe huhwo sohwo kako Jisasɨye hungkunomo sɨmeho hi'ntnnono uyonto kakoe ango pone'no asomo umentisofoho. 
JHN.4.51	Nowentanɨngki kakoe syoho ulohofiyo sohwa honɨngkanopo uswo'nontɨfi ulɨmentohofi, Jɨje hwomu sohwo wopɨngo humaho. 
JHN.4.52	Ose ulahonɨngkofi kako ulohonɨmento, Nje hwomu sohwo wopɨngo mofehi'nyo ntisohumo imo'nɨmaho. Ose ulahonɨngki hofɨko ulɨmentohofi, Fosi mofehi'nyo soumjiyo sohonta kakoe a'apaho tohohmtnnoso moi'wo imo'nɨngkahonɨngki wopɨngo humaho. 
JHN.4.53	Ose ulahonɨngkofi kanɨngkwohwo huno ole uyɨmento, Fosi mofehi'nyo soumjiyo sohonta Jisas kakimo ulɨmento, Jɨje hwomu wopɨngo wahumamontonoho. Ose ikwesyafɨsyonto kako kakoe a'amu hopi'nonohino sonji Jisasɨmo sɨmeho hi'ntnnono umentohofofoho. 
JHN.4.54	Oso wonyoangkafoso a'amu miyɨwo'nɨngkiyohofoso Jisas hwaho Ngkalili sopo imentisoso sɨmo'mo ahu'mo mijomo 
JHN.5.1	Oso moi'wo imo'nɨngkahonɨngki a'amu Jutafe Sɨkuno Engo iyoho humayo'ne i'mofopahonɨngki Jisas Jelusalemne'no sɨmentisofoho. 
JHN.5.2	Oso ango Jelusalem sokilojo kuso anga'no yahu 
JHN.5.3	Oso ango hopo sopo a'amu pi'nɨngo engo mnokino'njoso humamotofofoho. Fehohnjoso tɨmpi'nyo fehohnjo sɨfe wonyo'njo fehohnjo a'apaho poyo pe'nnyo'njo oso a'amuso humamotofofoho. [Hofɨko oso mijo ayo we'e huhwo sohwo songo songo iyo'ne hontohumamotofofoho. 
JHN.5.4	Hwapɨngoso sɨkuno fehohnjo Anɨtuye a'amu ahwomomjo fihwo noponto mijo ajwomo'mo songo songo imokahonɨngki uhwonontɨfi a'amu mnokino'njo sohwo kako oso mijo somo sɨmo'mo ho'nɨma'mentiso osohwo kakoe mnokinoso moi'wo imo'nɨmentisofoho.]
JHN.5.5	Oso hopo sopo hwe mnokino'njo fihwo nohumentanɨngki soswo 
JHN.5.6	Jisas noponto oso hwe huhwo sohwo fosyowentanɨngki uhwononto huno ole umento, olo hwe lohwo mnokino hohonta umojo hweho. Ose syafɨsyonto ulɨmento, Kɨko nje a'apaho wopɨngo wanɨmo'nono lakinɨngkohoho. 
JHN.5.7	Ose ulohonɨngkahonɨngki a'amu mnokino'njo sohwo ulɨmento, Ou, hwe engofo, oso mijo songo songo yahonjo sohonta ngko a'amu nontomafɨkuji mijomo menɨhumajone a'amuso ane hwo'nyoho. Ngko waho'nu'mo'mo ko lontnneso nom'ne a'amuso niyakolofɨwo'nɨngkohofo hwo'nyoho. 
JHN.5.8	Ose ulahonɨngki Jisas ulɨmento, kɨko nolɨkafohoji jɨje ife ho'yango yo'mayoso hu'memahoji hano mpano. 
JHN.5.9	Ose ulahonɨngki nɨhu'no komo'no oso hwe sohwoe a'apaho wopɨngo imo'nɨngkahonɨngki kako nolɨkafonto kakoe ife yo'mayoso nohu'memanto kako hano umentisofoho. Oso sɨkuno hiso sɨkuno iyoho humayomnoho.
JHN.5.10	Oseso a'amu Jutafe hwe engo sohwa hofɨko oso hwe wopɨngo umokumentiso sohumo ulɨmentohofi, Olo sɨkuno loso iyoho humayo'nefoho. Jɨje ife yo'mayoso mokoho'nawe'ne sɨkuno m'maho. Kɨko nakwoe honɨngkano hungkunomo mtɨhupeelokuno. 
JHN.5.11	Ose ulahonɨngkofi kako ole ulɨmento, Oso hwe kako wopɨngo nɨmokonto ntohoho, Kɨko nolɨkafohoji jɨje ife yo'mayoso hu'memahoji hano mpano. Ose ntiso'nefoho. 
JHN.5.12	Ose ulahonɨngki hofɨko ulohonɨmentohofi, Tɨhwoe a'amuhwo kilisoto. Jɨje ife yo'mayoso mahoji mpano eso. 
JHN.5.13	Ose ulahonɨngkofi oso hwe wopɨngo imo'nɨmentiso sohwo kako Jisas kakoe yofeso huno muyo hweho. Hwapɨngoso oso hopo sopo Jisas kako oso hwe huhwo sohumo wopɨngo umokonto a'amu pi'nɨngo engo somo uhwononto kako komo'no ulɨko'ma'mentisofoho.
JHN.5.14	Hwangku sohonta Jisas kako oso hwe huhwo sohumo Anɨtuye tajo ango engo somo tɨpɨhwononto ulɨmento, Kɨko upa'nyo. Wopɨngo nto imo'nɨngkino hwosoho. I kɨko honɨngkano wonyoso apa'no yohotoho. Nom'ne tango engo mɨkunɨmposo ku'manoho. 
JHN.5.15	Ose ulahonɨngki oso hwe huhwo sohwo kako nowento a'amu Jutafe hwe engo sohwamo ulɨmento, Oso hwe ngkimo wopɨngo nɨmokumaso sohwo Jisasɨyoho. Ose ulɨmentisofoho. 
JHN.5.16	Oso hohosohonta a'amu Jutaso hofɨko Jisasɨmne'no wonyo ulohofano lontɨfi oso hiso'no hungkuno loma'mentohofofoho. Hwapɨngoso Jisas kako oso hwe wopɨngo umokumentisoso sɨkuno iyoho humayo somo imentisofoho.
JHN.5.17	Hofɨko Jisasɨmo yoka hungkuno ulahonɨngkofi Jisas ulɨmento, I nje Mpohwo kako sɨkuno huhwo huhwi a'amumo wopɨngo'nohini ne'no ulohofɨwo'nɨngkiso hweho. Kako usijo'no mofosyohumayo hweho. Oso pa'nyo sɨkuno huhwo huhwi ngko huhwo'ni a'amumo wopɨngo ulohofɨwo'nɨngkohe hwo'nyoho. Ose ulɨmentisofoho. 
JHN.5.18	Jisas ose ulɨmentiso so'no a'amu Jutaso hofɨko Jisasɨmo wofonjosyano lontɨfi imentohofofoho. Hwapɨngoso hofɨko huno ole syafɨhu'mentohofi, Jisas kako sɨkuno iyoho humayo somo syoho iwo'nɨngkiso hweho. Oso'nohini'maho. O'o, kako Anɨtu nje Mpohweho naliso'manji kako huno ole syofɨsyalofoho. Ngko Anɨtu'nji afa hwo'nyoho. Ose syafɨsyontɨfi hofɨko Jisasɨmo wofonjosyano lontɨfi imentohofofoho.
JHN.5.19	Jisas a'amu Juta huhwa sohwamo ulɨmento, Hungkuno nehopi'nohini waselɨmonne'no yohono. Ngko Anɨtuye Hwomu sohwo'ni nje huno mta'ni ngko yo'mayoso siki mimnehono. O'o, yo'mayo nje Mpohwo yalokunjo somo uhwononji ngko yalokweno. Yo'mayo Mpohwo yonteso Hwomu sohwo kako iwo'nɨngkohoho. 
JHN.5.20	Nje Mpohwo kako sɨmeho engo mɨkunɨmposo Ngkimo ntapɨwo'nɨngkiso so'no kako yo'mayo hopi'nonohino yalokusoso ntɨhwawo'nɨngkisofoho. Oseso yo'mayo ntɨwo'nɨngkisoso ngko yalokweno. Olo syoho we'e imale somo sekwo tɨmo uhwonɨmalofo sohwasi hwangku Anɨtu kako syoho engo olo syoho we'e homo lomo hwofilo'nnyoso ntapɨhwoso'no sekwo uhwonɨngkuji sekwo yomo uyantɨfeho. 
JHN.5.21	Mpohwo kako a'amu poyo pe'nyo somo ulɨkafonte sohwo songo apa'no umokuwo'nɨngkiso hweho. Oseso Ngko huhwo'ni a'amu fehohnjo poyo pe'nyo somo ulɨka'mo lɨmeso i ulɨka'monnoho. 
JHN.5.22	Olohonta Mpohwo Anɨtu kako a'amufe honɨngkano somne'no wopɨngofoho wonyofoho mujo hweho. O'o, kako oso syoho hiso kakoe Hwomu sohwo'nɨmo ntapmmentisofoho. 
JHN.5.23	Oseso hwe moya'mi hopi'nonohinoso hofɨko Mpohwoe yofe ho'nomawo'nɨngkohofo hopaso hofɨko kakoe Hwomu sohwo'niye yofe hi ho'nonɨmapitnne'ento syoho hiso ntapmmentisofoho. I oso'no a'amu nje yofe moho'nonɨmayo'njo hwo'manji hofɨko nje Mpohwo nɨhwatɨmentiso sohwoe yofe hi moho'nomayo'njofoho.
JHN.5.24	Ose ulɨkwato lohofonto ole ulɨmento, Ngko nehopi'nohino waselɨmonne'no yohono. A'amu hofɨko nje hungkunomo upa'nɨngkuji Anɨtu nɨhwatɨmentiso sohumo sɨmeho hi'ntnnono uyɨkuji hofɨko songo ne'no wopɨngo humayo'ne hi'njofoho. Hwangku hofɨkoe yahino somne'no hungkuno ikwolofo angkuhwafo sopo m'mofapitnnefoho. Hofɨko poyo pe'nyo yahino somo hwotoho fentɨfi songo ne'no humayo yahinoso nto tɨpema'mentohofofoho. 
JHN.5.25	Hungkuno nehopi'nohini selalokweno. Oso sɨkuno u'mofapmmonto imentiso sohwi nto i'mofapohoho. Oso'no olohonta a'amu poyo pe'nɨmentohofoso hofɨko Anɨtuye Hwomu sohwo'niye mango mta'ni nje hungkuno upo'nantɨfeho. Oso a'amu hiso oso hungkuno homo somo sɨmeho uyɨkuji'manji hofɨko songo ne'no nohumantokutnnefoho. 
JHN.5.26	Nje Mpohwo kako songo humayo hwapɨngo sohwo kako kakoe Hwomu sohwo'nnonji songo fosyohumayo'ne hwapɨngo nɨmokumentisofoho. 
JHN.5.27	Oseso Anɨtu kakoe Hwomu sohwo'nɨmo oso syoho a'amufe yahino somne'no wopɨngofoho wonyofoho ujoso ntapmmentisofoho. Hwapɨngoso Ngko A'amufe Hwomu nɨhwosopo'mentiso hwo'nyoho. 
JHN.5.28	Sekwo olo hungkuno lomne'no yomo ikutoho. Hwangku nom'ne sɨkuno imo'nyo sohwi i'mofapɨhwoso'no a'amu poyo nto pe'nontɨfi pi'nɨmomo wotofoso hofɨko nje mampaho wonupo'nantɨfeho. 
JHN.5.29	Hofɨko nupa'nɨngkuji apa'no songo wolɨkofantɨfeho. A'amu yahino wopɨngo imotofoso songo ne'no nohumantokutnnefoho. A'amu yahino wonyo imotofoso tohino engo tɨpemapitnnefoho.
JHN.5.30	Ngko a'amufe yahino somne'no yano milofɨhwajiyo syoho imeso nje huno mta'ni mimnehono. O'o, ngko nje Mpohwoe hungkunomo upa'nɨ'mo osomnohini ngko tɨfi inɨngka'mo ngko a'amumo yano milofɨhwajiyoso nto'nohino uyɨmonnoho. Hwapɨngoso ngko nje huno mta'ni uyɨmonji'maho. O'o, nɨhwatɨmentiso sohwo yo'mayo umo'nososo uyɨmonnoho.
JHN.5.31	Ngko sekumo ngkine'no hungkuno selɨ'me'no sekwo huno ole wosyofɨsyantɨfeho. Kakoe hungkuno nehopitɨkeno. Hwasyo kolalofoho. Ose wosyofɨsyantɨfeho. 
JHN.5.32	I oso'no nom'nihwo nje Mpohwo oso hungkuno ngkine'no selokweso kako huhwo nje hwapɨngo so'no setɨhwalofoho. Oso ngkine'no setɨhwalokusoso ngko huno niyohoho, nehopeho. 
JHN.5.33	I nom'ne hungkuno upa'nyo. Oso hwe Joun A'amumo Mijo Kiyoma'mojo sohwoe hungkunomo sekwo upo'nane'entɨfi kakiyepono sekwoe a'amumo uhwatɨmentohofofoho. Oso hwe huhwo'nji nje hwapɨngo so'no hungkuno nehopi nto selɨmojofoho. 
JHN.5.34	Ngko hwaho loponjo hwe sohwoe hungkuno ngkine'no nje hwapɨngo so'no selɨmentiso so'no ngko huno pi'nɨngo maniyantofiyoho. I oso'no sekwo ngkimo sɨmeho ntapɨfitnne'no sekwoe wonyomjo tohino somta'ni isɨhutofosemayo'ne Jounɨye hungkunoso huno sefohotofo'ne selalokweno. 
JHN.5.35	Joun sohwo kako sikiloho hopo imo'nonto sekumne'no pomponaho losesiyo'ne hweho. Sekwo kakoe pomponahopo we'enepi wohumano lontɨfi sɨmonyo imentohofofoho. 
JHN.5.36	I oso'no olohonta nom'ne wopɨngo Jounɨmo hwofilo'nnyoso nje hwapɨngo so'no losetɨhwalofoho. Oso hiso nje syoho wopɨngo Mpohwo ntapmmentiso a'amu miyɨwo'nɨngkiyohofoso yalokweno. Oso syoho hiso sekwo uhwonɨngkuji nje hwapɨngo so'no huno waseyono. Mpohwo Anɨtu lɨhwatɨmentiso hweho waseyono. 
JHN.5.37	Nje Mpohwo nɨhwatɨmentiso sohwo sekwo kakimo muhwonyo'njo ko yontɨfi kakoe mampaho somo mupa'nyo'njo ko yahonɨngkofi kako huhwo nje hwapɨngo so'no nto setɨhwamentisofoho. 
JHN.5.38	Kakoe hungkunoso sekwoe sɨmeho mo'mo maseuyoho. Hwapɨngoso sekwo Anɨtu nɨhwatɨmentiso sohwo'nɨmo sɨmeho hi'ntnnono montape kuyoho. 
JHN.5.39	Sekwo huno ole syofɨsyalokwofo. Nakwo Anɨtuye hungkunomo sɨkuno huhwo huhwi atofo lɨwo'nasoso nakwo songo ne'no humayo'ne wotɨpemantanoho. Ose syafɨsyontɨfi sekwo oso hungkuno homo somo hafɨhafe tɨpewo'nɨngkohofofoho. I oso'no oso hungkuno hiso nje hwapɨngo so'no ko lɨjwaofɨwo'nɨngkisoso 
JHN.5.40	sekwo ngko songo ne'no wonyoangkafo humayo hwapɨngo sohwo'nɨmo nɨ'mayo so'no nakwolaho lɨwo'nɨngkohofofoho. Oso'no sekwo songo ne'no humayoso matɨpmmopiyo hwasoho.
JHN.5.41	Olo hungkuno loso sekwo nje yofe woho'nonɨmantɨfe'no maselalokuyohono. 
JHN.5.42	O'o, ngko sekwoe yahino somne'no huno niyohoho. Sekwo Anɨtumne'no Nakwolaho lalokwofo. 
JHN.5.43	Ngko nje Mpohwoe yokumpohn'nyo'nji noponji se'ma'mentoheso, Ngko Anɨtu mta'ango hwo'nyoho selɨmentohefoho. I oso'no sekwo nje hungkunomo moho'nonɨmaso hwasoho. I hwe nom'nehwo kakoe huno mta'ni se'mahwosi kakoe yokumpohn'nyo'nji yo'mayoso ihwoso'no sekwo kakoe hungkunomo woho'nomantɨfeho. 
JHN.5.44	Sekwo sekwoe yofe ho'noma'nɨwo'nɨngkohofofoho. I oso'no sekwo sekwoe yahino somne'no Anɨtu kako huno pipi kuyalofoho eso huno mosyafɨsiyo'njo liyalokwofo. O'o, kakoe syohofoho lalokwofo. Oso hiso'no sekwo Anɨtu ne anga'nohino sohumo sɨmeho hi'ntnnono muyɨfitnnehofo. 
JHN.5.45	Tɨfi no'mo sekwoe honɨngkano somne'no hungkuno ikwolofo'ne sopo ngko nje Mpohumo sekumne'no mulɨmnehono. O'o, Mouses sekwoe hungkuno ikwolofo'ne sopo sekwoe wonyo somne'no Mpohumo ulonefoho. Hwapɨngoso sekwo huno ole syofɨsyalokwofo. Nakwo Mousesɨye honɨngkano hungkunomo ito'no inɨngkowalokuhwono. Oso'no nakwo songo ne'no wonyoangkafo humayo so'no wotɨpemantanoho. Ose syofɨsyalokwofo. 
JHN.5.46	I oso'no sekwo Mousesɨye hungkunomo sɨmeho hi'ntnnono nehopi uyontɨfijontentesi sekwo nje hungkuno homo somo sɨmeho hi'ntnnono nontapɨkutnnesohilo. Hwapɨngoso Mouses kako ngkine'no hungkuno mtɨ'mokumentisofoho. 
JHN.5.47	Oso hungkuno Mouses ifalifaliyo mtɨtmokumentiso somo sekwo nto'no minɨngkayo hwasɨ'manji sekwo nje hungkunomo sɨmeho hi'ntnnono pipi wotɨpeentɨfito. Awonoho. Jisas ose ulɨmentisofoho.
JHN.6.1	Oso hohosohonta Jisas kako mijo ayo Ngkalili nongkihnta'ni wako'mentisofoho. Oso mijo ayo yofe nom'neso Taipeliyasɨyoho. 
JHN.6.2	Osopo Jisas nowahonɨngki hwe moya'mi pi'nɨngo engoso Jisasɨmo tɨfi inɨngkapmmentohofofoho. Hwapɨngoso yo'mayo wonyoangkafo a'amu miyɨwo'nɨngkiyohofoso Jisas yahonɨngki uhwonɨmentohofofoho. A'amu mnokino'njo pi'nɨngo somo Jisas kako wopɨngo umokahonɨngki uhwonontɨfi inɨngkapmmentohofofoho. 
JHN.6.3	Jisasɨ'nji kakoe inomokomoyo sohwona'nnonji nakwo oso hopo sopo hwofɨki'nyo we'e sopo kotosontani osopo humamentɨhwonefoho. 
JHN.6.4	Oso a'amu Jutafe Anɨtu A'amu Isɨlael somo Uyakolo'mentiso somne'ne Syafɨsiyo Sɨkuno Engo 
JHN.6.5	Jisas oso hwofɨki'nyo hopo sopo nohumanto tɨmo fe'nɨhwonɨmentisoso hwe moya'mi pi'nɨngo engoso Jisasɨyepono sapontanɨngkofi uhwononto kako Filipɨmo ulɨmento, Olo hwe moya'mi lomne'no nakwo wosopayo mpe mtɨ'mta'ni yanehwono. 
JHN.6.6	Oso hungkuno hiso Jisas Filipɨmo ko ulɨmentisoso Jisas kako yo'mayo yone so'no huno nto syafɨhu'mentisofoho. I oso'no kako Filipɨye hunomo yamofo uloho'mo lonto oso hungkunoso ulohonɨmentisofoho. 
JHN.6.7	Jisas ose ulahonɨngki Filip kako ulɨmento, I, nakwo hamniyoho syoho iyo sɨkuno 
JHN.6.8	Ose ulahonɨngki Jisasɨye inomokomoyo nom'ne sohwo kakoe yofe Entɨlu, Saimoun Pitafe konɨngkwa'wehwo sohwo Jisasɨmo ulɨmento, 
JHN.6.9	Olo hwomu lohwo kakoe wosopayo aho fehohnjo hopi'nonohino so'nji inanɨku kempinjo hufa'uyo so'nji mokosyohumunyo hweho. I oso'no olo a'amu pi'nɨngo engo lomne'no wopayo loso pipi uyanehwono. O'o, hopo'maho. 
JHN.6.10	Ose ulahonɨngki Jisas kakoe inomokomoyo sohwona'nɨmo nalɨmento, Sekwo hwe moya'mi somo ampo fosyohumamno ulɨmno. Ose nalɨmentisofoho. Oso hopo sopo hoja pi'nɨngo'njoponoho. A'amu hiso hojapo nohumantɨfi hwe'nohino sohwa 
JHN.6.11	Ose humentanɨngkofi Jisas kako oso wosopayo hiso nomanto Anɨtumo isamoyoka ulonto oso a'amu hwe moya'mi hopi'nonohino somo yano ulofimentisofoho. Ose uyonto kako inanɨku kempinjo hufa'uyo so'nji yano ulofimentisofoho. Oso wosopayo so'nji inanɨku so'nji uyahonɨngki a'amu hofɨko nonontɨfi sɨmeho uhnnɨmentisofoho. 
JHN.6.12	Hofɨko wosopayoso nto nɨngkahonɨngkofi Jisas kakoe inomokomoyo sohwona'nɨmo nalɨmento, Sekwo oso wosopayo nonontɨfi nilɨfeefohofoso apa'no mɨhu'mokumno. Fehohnjo siki wehwoloho. 
JHN.6.13	Ose nelahonɨngki oso wosopayo aho fehohnjo hopi'nonohino somta'nɨngo nilɨfee'mentohofoso sohwo ho'yo aho hopi'nonohino sɨfe mta'ni hufa'uyo somo mehu'mee'mmentɨhwonefoho.
JHN.6.14	Oso wonyoangkafo a'amu miyɨwo'nɨngkiyohofoso Jisas imentiso so'no hwe moya'mi hofɨko nuhwonontɨfi ole hnnɨmentohofi, Oso hwe sohumo Anɨtu hungkuno uyahonɨngki nalone'no hontohumalohwoneso olo huhweho. Ose hnnɨmentohofofoho. 
JHN.6.15	Ose hnnontanɨngkofi Jisas kako huno uyɨmento, Hofɨko ngkimo aho yokumpohn'nyo nɨkekuji hofɨkoe hwe engomo menɨhumatɨpitnnoho lonto kako'nohini hwofɨki'nyopono kotasɨmentisofoho.
JHN.6.16	Sɨkuno'nji Jisas kakoe inomokomoyo sohwona'ni nakwo mijo ayo momɨngo so'mne'no womentɨhwonefoho. 
JHN.6.17	Osopo nohumentani Jisasɨmne'no wonyopi hontohumentani nakwo yofayokinomo kotasontani nakwo oso mijo ayo sopo Koponeyamne'no woka'mentɨhwonefoho. Nowekontanɨngkuhwoni ajwopo sɨkuno nto meehonɨngki Jisas nakumo komo'no mone'ma'mmentisofoho. 
JHN.6.18	Oso hohosohonta ifofo engo yahonɨngki mijo songo songo engo yonto mijo engo imentisofoho. 
JHN.6.19	Inomokomoyo sohwona'ni nakwo mijopo ne'no jonjempo jonjempe mjɨmɨwako'mentɨhwoneso nakwo mijo ajwopo ne'no humentani uhwonɨmentɨhwoneso Jisas kako mijo ayo yofayokino'njo sopo hano nowentanɨngki uhwonɨmentɨhwonefoho. Ose uhwonontani iyoho engo nanɨmentisofoho. 
JHN.6.20	I oso'no Jisas nakumo nalɨmento, Ngkonoho. Sekwo iyoho senɨngkuhwoloho. 
JHN.6.21	Ose nelahonɨngki nakwo utɨmano lontani imentɨhwoneso kako nakwo'njo ajwomo'mo humahonɨngki yofayokino hiso nakwo wowantani humiyɨhwone sopone'no komo'no umentisofoho.
JHN.6.22	Mo'nɨngkanta hwe moya'mi mijo ayo momɨngo nongkihnta'ni humamentohofoso Jisasɨmo uhwonano lontɨfi hnnɨmentohofi, Fosi yofayokino anga'no wentono. I, oso homo somo kakoe inomokomoyo sohwanohini kotasɨmalofofoho. Jisasɨ'nji'maho hofɨko'nohini kotasontɨfi humpo'malofofoho. Ose hnnɨmentohofofoho. 
JHN.6.23	Oso hopo sopo Jisas kako wosopayo'no Anɨtumo isamoyoka ulonto a'amu homo somo yano ulofimentiso hopo sopo a'amuso nohumantɨfi uhwonɨmentohofoso yofayokino fiso Taipeliyasnta'ango i'mofopahonɨngki uhwonontɨfi 
JHN.6.24	Jisasɨ'nji kakoe inomokomoyo sohwona'nnonji mohumunyo uhwonontɨfi hofɨko Jisasɨmo wotɨpemano lontɨfi yofayokinomo kotasontɨfi Koponeyamne'no wako'mentohofofoho.
JHN.6.25	Nowakentɨfi mijo ayo nongkihnta'ni Jisasɨmo nto tɨpɨhwonɨmentohofo sohonta Jisasɨmo ulɨmentohofi, Nakwoe Lonetɨhwayo sohwosi, kɨko olopo ne'no ntohonta pmmahnno hwosilo. 
JHN.6.26	Ose ulahonɨngkofi kako ulɨmento, Hungkuno nehopi waselɨmonne'no yohono. Fosi ngko syoho wonyoangkafo a'amu miyɨwo'nɨngkiyohofo imale so'no sekwo nje hwapɨngo neso huno ehohosasesiyo'neso montɨpeentɨkuyohofo. O'o, ngko wosopayo sejapmmale so'no apa'no wonejapono lontɨfi ntopeentɨkwofo. 
JHN.6.27	Ose ulonto ulɨmento, Sekwo wosopayo piso imo'nyo'ne syoho tohohmtnno'njo ikutoho. O'o, oso wosopayo songo ne'no humayo'ne so'no syoho tohohmtnno'njo fiyɨkuno. Oso wosopayo hiso piso miyonehoho. Oso wosopayo hiso Ngko A'amufe Hwomu sohwo'ni wosejapmmonnoho. Ngko Anɨtuye yokumpohn'nyo'nji yo'mayo wonyoangkafo a'amu miyɨwo'nɨngkiyohofo yalokwe so'no Anɨtu kako ngkine'no ole setɨhwalofoho, Ngko songo ne'no humayo'ne hwapɨngo hwo'nyoho.
JHN.6.28	Ose ulahonɨngki hofɨko Jisasɨmo ulɨmentohofi, Nakwo pipi ihwasi yanehwono Anɨtuye syohosofo. 
JHN.6.29	Ose ulahonɨngkofi Jisas ulɨmento, Sekwo Anɨtuye sɨmeho wopɨngo umokano lɨfijo'manji sekwo olo syoho sejapmmentisoso fiyɨkuno. Sekwo oso hwe Anɨtu sekuyepono nɨhwatɨmentiso sohwo'nɨmo sɨmeho hi'ntnnono ntapmno.
JHN.6.30	Ose ulahonɨngki ulɨmentohofi, I kɨko nom'ne wopɨngo wonyoangkafo a'amu miyɨwo'nɨngkiyohofoso yohojo'no'manji ou, nakwo ole wosyokufɨsyantanoho. Anɨtu kuhwotɨmentiso nehwosoho. Ose wosyokufɨsyantanoho. Oso'no pipi ihnnehino. 
JHN.6.31	Neyakwosa sohwa a'amu mohumunyo sopo hofɨko nohumantɨfi hofɨko wosopayo ahwomo mta'nɨngoso (
JHN.6.32	Ose ulahonɨngkofi Jisas ulɨmento, Hungkuno nehopi'nohino waselɨmonne'no yohono. Mouses kako oso wosopayo ahwomo mta'angoso muyɨmmojofoho. O'o, nje Mpohwo uyɨmojo hweho. I olohonta kako ahwomo mta'ango wosopayo neso wosejapmmonte'no yalofoho. 
JHN.6.33	Oso wosopayo neso a'amufoho. Anɨtu kako ahwomo mta'ni hwaho lopo uhwatɨmentiso sohwo kako hwe moya'mi hopi'nonohino somo songo ne'no humayo'ne unyo hweho.
JHN.6.34	Ose ulahonɨngki ulɨmentohofi, Hwe engofo, oso wosopayo neso sɨkuno huhwo huhwi engolopohamo kɨko fonejapohoho. 
JHN.6.35	Ose ulahonɨngkofi Jisas hofɨkimo ulɨmento, Ngko songo ne'no humayo'ne wosopayo ne hwo'nyoho. A'amu hwahoponjo wosopayo nɨwo'nɨngkohofoso hofɨko mijoho apa'no uyɨmontonoho. I oso'no a'amu ngkimo nɨ'masoso mijoho apa'no muyonefoho. A'amu ngkimo sɨmeho hi'ntnnono ntapososo kako mijo'ne apa'no mumo'nonehoho. 
JHN.6.36	I oso'no nje hwapɨngo ne so'no nto setɨhwamalefoho. Sekwo ngkimo ko nohonontɨfi sɨmeho hi'ntnnono mantape'njo imalofofoho. 
JHN.6.37	A'amu fehohnjoso Anɨtu ngkimo ntapmmentisoso hofɨko ngkine'no wonnɨngkopantɨfeho. Oso a'amu homo somne'no wae meeo'mnehono. Ngkilaho mulɨmnehono. 
JHN.6.38	Hwapɨngoso ngko ahwomo mta'ni pmmentoheso nje huno mta'ni pmmentohe hwonɨ'maho. O'o, Anɨtu nɨhwatɨmentiso sohwoe hunomnohini inɨngkayo'ne pmmentohe hwo'nyoho. 
JHN.6.39	Anɨtu kako nɨhwatɨmentiso sohwo ole'ne'no umo'nɨngkohoho. Hwe moya'mi hopi'nonohinoso Anɨtu ngkimo nto ntapmmentiso kalohi ngko anga'no musɨkwajɨmnehono. O'o, ngko hofɨkimo aho yokumpohn'nyo kemokosyohumantɨ'meso hwangku no'mo sɨkuno ae'uyo somo ngko hofɨkimo nulɨkahm'me'no hofɨko songo ne'no nohumantokutnnefoho. 
JHN.6.40	Ou, olo so'no Mpohwo kako umo'nɨngkohoho. Hwe moya'mi hopi'nonohino Kakoe Hwomu sohwo'nɨmo nohonɨngkuji nje hwapɨngo ne so'no sɨmeho hi'ntnnono ntapɨfijo'manji hofɨko songo ne'no humayo'neso nomafɨkujo'no sɨkuno ae'uyo somo ngko hofɨkimo songo nulɨka'mnefoho. Ose ulɨmentisofoho.
JHN.6.41	Jisas kako ngko wosopayo ne ahwomo mta'ango hwo'nyoho ulɨmentiso so'no hofɨko hofɨkoe sɨmeho wonyo umo'nɨngkahonɨngki Jisasɨmne'no sitofo hungkuno hnnɨmentohofofoho. 
JHN.6.42	Ole hnnɨmentohofi, Pipineto. Olo hwe lohwo kako Jousepɨye hwomu Jisasɨyoho. Kanɨngkwohwo'ya'une'no nakwo huno nayohoho. Ngko ahwomo mta'ni pmmentohe hwo'nyoho eso hwasyoso peho'no nelalofoho. 
JHN.6.43	Ose hnnɨngkahonɨngkofi Jisas ulɨmento, Sekwo ngkine'no sitofo hungkuno hofiyoka peho'no hnnalokwofo. 
JHN.6.44	A'amu fihwo kako ngkimo tɨfi nnɨngkaposo sohwo kakoe huno mta'ni monɨ'manehoho. O'o, nje Mpohwo ngkimo nɨhwatɨmentiso sohwo kako a'amu sohumo ngkiyepono mikinjɨhwajiyoso kako ngkimo wonɨ'ma'montonoho. Oseso oso hwe ngkiyepono Anɨtu lɨhwajoso sohumo ngko sɨkuno ae'uyo somo ulɨka'mnefoho. 
JHN.6.45	A'amu Anɨtu hungkuno uyahonɨngki lɨmotofo sohwa ole mtɨ'mokumentohofi, Hwe moya'mi hopi'nonohino somo Anɨtu kako hofɨkimo huno uyo'ne itɨhwanefoho. Ose mtɨ'mokumentohofofoho. A'amu hopi'nono Anɨtuye hungkuno upa'nɨngkuji kakine'no huno nto'no syafɨsyɨkujo'no hofɨko ngkimo wonɨ'mantɨfeho. 
JHN.6.46	I a'amu hopi'nonohinoso hofɨko nje Mpohwo Anɨtu sohumo muhwonyo'njofoho. O'o, ngko'nohini Mpohwo'nji humunyo sohwo'nnohini kakimo uhwononji kakoe pone somta'ni pmmentohe hwo'nyoho.
JHN.6.47	Hungkuno nehopi'nohini selalokweno. A'amu ngkimo sɨmeho hi'ntnnono ntaposo sohwo kako songo ne'no humayo'neso hi'njo hweho. 
JHN.6.48	Ou, ngko songo ne'no humayo'ne wosopayo hwo'nyoho. 
JHN.6.49	I seyakwosa sohwa hofɨko oso hwaho a'amu mohumunyo sopo nohumantɨfi wosopayo ahwomo mta'ni (
JHN.6.50	I oso'no oso wosopayo ne ahwomo mta'ni a'amu nosohwo'manji kako songo ne'no nohumantɨhwone hweho. 
JHN.6.51	Ngko oso wosopayo ne songo ne'no humayo'ne sohwo'ni ngko ahwomomo ulɨko'manji pmmentohe hwo'nyoho. Oseso a'amu fihwo kako oso wosopayo neso noso'manji kako songo ne'no humantɨhwonefoho. Oso wosopayo so'ne'no ngko sekumo selalokweso nje a'apahomne'no selalokweno. Hwapɨngoso ngko a'amu hwahoponjo somne'no poyo imo'nɨ'me'no a'amu ngkine'no sɨmeho ntapɨfijo'manji hofɨko songo ne'no nohumantokutnnefoho.
JHN.6.52	Ose ulahonɨngki a'amu Juta hofɨko yoka hungkuno engo loma'mentohofofoho. Ole hnnɨmentohofi, Olo hwe lohwo kakoe a'apaho nejapososo pipi nanehwono. 
JHN.6.53	Ose ulahonɨngki Jisas ulɨmento, Ngko hungkuno nehopi selalokweno. Sekwo nje a'apaho so'nji nje honɨyo so'nji manɨfijo'manji sekwo songo ne'no humayoso motɨpɨhwonɨfitnnefoho. 
JHN.6.54	A'amu nje a'apaho so'nji nje honɨyo so'nji nnososo kako songo ne'no humayo'neso hi'njofoho. Oso sɨkuno ae'uyo somo oso a'amu homo somo ulɨka'mnefoho. 
JHN.6.55	Hwapɨngoso nje a'apahoso wopayo ne pa'nyofoho. Nje honɨyoso mijo ne pa'nyofoho. 
JHN.6.56	A'amu kako nje a'apaho so'nji nje honɨyo so'nji nnososo ngko kakimo humahm'me'no kako ngkimo wonɨhumamontonoho. Oso a'amu hiso kako nje hungkunomo aho yokumpohn'nyo kemokosyohumunyofoho. 
JHN.6.57	Nje Mpohwo songo ne'no humaso sohwo kako nɨhwatɨmentiso so'no ngko nje Mpohwoe yokumpohn'nyo so'nji songo humaleno. Oso pa'nyoso a'amu fihwo kako sɨkuno huhwo huhwi wosopayo'nji mijo'nji nɨwo'nɨngkiso hopaso kako ngkine'no sɨkuno huhwo huhwi huno syanɨfɨsyɨwo'nɨngkuhwoso'manji kako nje yokumpohn'nyo nomahwosi songo wohumamontonoho. 
JHN.6.58	Olo wosopayo ahwomo mta'ango lohwo'ni oso wosopayo seyakwosa sohwa hofɨko a'amu mohumunyo sopo nɨmotofo pa'nyo hwo'nɨ'maho. O'o, oso wosopayo hiso mantɨfi nontɨfeso hofɨko poyo nape'nɨmotofofoho. I oso'no olo wosopayo lohwo'nɨmo a'amu fihwo nnososo kako songo ne'no nohumantɨhwonefoho. 
JHN.6.59	Jisas kako oso ango Koponeyammjo tajo ango somo humanto oso hungkuno hiso lutɨhwamentisofoho.
JHN.6.60	Oso hungkuno homo somo Jisasɨye inomokomoyo pi'nɨngo sohwona'ni nupo'nontani fehohnjoso hnnɨmentohofi, Olo hungkuno loso tango we'e'njo hwo'maho. Hungkuno hwapɨngo neso nakwo huno monayohiyohoho. Haloho tɨhwo upo'monteto. 
JHN.6.61	Jisas kakoe inomokomoyo fehohnjoso oso hungkuno mjahnnɨmentohofoso Jisas kakimo ko mulahonɨngkofi kako oso hiso'no huno uyahonɨngki hofɨkimo ulɨmento, Olo hungkuno ngko seloheso sekwoe hunomo wonyo lasemokohoho. Sekwo ngkimo wonɨhwotɨ'mofantɨfetaho. 
JHN.6.62	I ngko A'amufe Hwomu sohwo'ni ngko nje ango ne sopone'no asomo sɨme sohonta sekwo ngkimo nonohonɨfitnne'manji sekwo huno pipi seyoneto. 
JHN.6.63	Anɨtuye Towahuno sohwo kako'nohini songo ne'no humayo'neso hwapɨngo hweho. Sekwo oso hwe huhwo sohumta'ni womantɨfeho. Sekwoe a'apahomjo yokumpohn'nyo mosefo'manehoho. O'o, a'amu Anɨtuye Towahuno momaso'njo sohwo kako songo ne'no humayoso motɨpemanehoho. I oso'no sekwo Anɨtuye Towahuno mayo so'no nto selohefoho. Nje hungkunomo inɨngkafijoso sekwo songo ne'no humafitnnefoho. 
JHN.6.64	A'amu fehohnjo sekwo'njo ajwo so'mo humalofoso hofɨko ngkine'no sɨmeho hi'ntnnono montape'njo yalokwofo. Ose nalɨmentisofoho. Hwapɨngoso sɨmo'mta'ango Jisas kako oso a'amu kakimo sɨmeho hi'ntnnono muyɨfitnne somne'no kako huno nto syafɨhu'mentisofoho. Oso'nji kako oso a'amu kakine'no tokoyo'ofo ulohofone sohune'no huno umentisofoho. 
JHN.6.65	Jisas a'amu huhwo sohwamo nom'ne hungkuno ulɨmento, Sekwo fehohnjo soku ngkimo sɨmeho montape'njo yalokwofo so'no ngko olo hungkuno hiloso nto seloheso olenoho. Nje Mpohwo kako a'amu somo momikinjosehwajiyo'njo yoso'manji sekwo ngkiyepono mapofitnnehofo.
JHN.6.66	Oso hungkuno hiso Jisas kako ulahonɨngki kakoe inomokomoyo pi'nɨngoso kakimo uhwatɨ'mofontɨfi humpo'mentohofofoho. Hofɨko kako'nji hano apa'no memayofoho. Nɨhu'nahone uhwatɨ'mo'mentohofofoho. 
JHN.6.67	Oseso Jisas kako kakoe inomokomoyo aho hopi'nono sɨfe mta'ni hufa'uyo sohwona'nɨmo nalɨmento, Sekwo huhwasi wonɨhwotɨ'mofantɨfetaho. 
JHN.6.68	Ose nelohonɨngkahonɨngki, Saimoun Pita ulɨmento, Hwe Engofo, Nakwo tɨhwoepono humpeenehwono. O'o, kɨko'nohini songo ne'no humayo'ne hungkunoso hi'njo hwosoho. 
JHN.6.69	Jɨje hungkuno homo somo sɨmeho hi'ntnnono kijopalokuhwono. Nakwo huno ole nayohoho. Kɨko Anɨtuye hwomu ne sohwosi wopɨngo'nohini hwosoho. 
JHN.6.70	Ose ulahonɨngki Jisas nalɨmento, Nje inomokomoyo aho hopi'nono sɨfe mta'ni hufa'uyo sohwasi ngko sehwosopo'mentohe hwasoho. I oso'no ngko sehononji anga'nohino sohwosi towahuno wonyo Seten mta'angoso hi'njo hwosoho. Ose nalɨmentisofoho. 
JHN.6.71	Oso hungkuno Jisas nalɨmentisoso kako Jutas, Saimoun Isɨkaliyoutɨye hwomumne'no nalɨmentisofoho. Hwapɨngoso Jutas huhwo sohwo kako Jisasɨye inomokomoyo ko inomokomojo sohwo kako aku ikinji ehumanto Jisasɨmne'no tokoyo'ofo uloho'mentisofoho.
JHN.7.1	Oso hohosohonta Jisas kako hwaho Ngkalili sopo nowento hano emoimentisofoho. A'amu Jutafe hwe engo sohwa Jisasɨmo wofonjosyano lontɨfi yahonɨngkofi kako hwaho Jutiya sopo hano memoyo'njo imentisofoho. 
JHN.7.2	Oso a'amu Jutaso hofɨkoe sɨkuno iyoho humayo nom'ne engoso mofonepo umo'nɨmonto imentisofoho. Oso sɨkuno hiso a'amu Jutafe hofiyakwosa hofɨko hwapɨfe ango molontɨfi humamotofo sohonta Anɨtu hofɨkimo hofiyo mokosyohumamojo so'no huno syafɨsiyo'ne sɨkunofoho. 
JHN.7.3	Oseso Jisas kakoe homnɨngkwa'wehwosa kakimo sitofo hungkuno ulɨmentohofi, Kɨko olo hwaho Ngkalili lopo sopo nohumahotoho. O'o, kɨko hwaho Jutiya'ne'no sohoji osopo yo'mayo wonyoangkafo a'amu miyɨwo'nɨngkiyohofoso kɨko yohojo'no a'amu pi'nɨngoso kikimo kohonɨngkuji jɨje yofe engo umo'nɨmontonoho. 
JHN.7.4	Kɨko yofe engo woma'mo lohojɨ'manji olo hiyaso lo'mo peho'no humahnno. Kɨko yofe engo ne hi'njo hwosɨ'manji kɨko yo'mayo wonyoangkafoso a'amu hopi'nonohino somo fitɨhwaho. Ose ulɨmentohofofoho. 
JHN.7.5	Hwapɨngoso homnɨngkwa'wehwosa huhwanji Jisasɨmo sɨmeho hi'ntnnono mummentohofofoho. 
JHN.7.6	Jisas hofɨkimo ulɨmento, Ngko ango Jelusalemne'no utɨhwa'nyopo sɨmne sɨkunoso m'mofapefoho. I sekwo yo'mayoso uyano lɨkujɨ'manji sekwo a'amu hwahoponjo soku sɨkuno engolopohamo sekwoe sɨkunofoho. 
JHN.7.7	Olo hwaho loponjo hwe moya'mi hopi'nonohinoso hofɨko sekumne'no sɨmeho tohino mosejopalokuyohofo. O'o, sɨmeho tohino ngkimnohini ntopantokwofo. Hwapɨngoso yo'mayo yahino wonyo hofɨko iwo'nɨngkohofo so'no ngko lɨjwaofɨwo'nɨngkohe so'no sɨmeho tohino ntapɨwo'nɨngkohofofoho. 
JHN.7.8	Nje nɨngkwahwoso sohwasi sekwo nosɨkuji sekwo oso sɨkuno iyoho humayo engo somo fisɨhwonamno. I, ngko oso sɨkuno iyoho humayo engo somo mosɨhwonamnehono. Nje sɨkuno ngko siyo'neso nto'no mmo'nyofoho. 
JHN.7.9	Jisas kako ose ulonto oso hwaho Ngkalili sopo humamentisofoho.
JHN.7.10	Jisas homnɨngkwa'wehwosa sohwa hofɨko oso Sɨkuno Engo somne'no sɨkwato lohofahonɨngkofi Jisas kako huhwo sɨmentisofoho. I oso'no kako utɨhwa'nyopo sɨmentiso'maho. O'o, hiyaso'mo sɨmentisofoho. 
JHN.7.11	A'amu Jutafe hwe engo sohwa hofɨko oso Sɨkuno Engo somo humawo'nɨngkohofo sopo humantɨfi Jisasɨmne'no hafɨhafe tɨpentɨfi a'amu somo ulohonɨmentohofi, Jisas kako ntɨ'mo humaho. 
JHN.7.12	Hwe moya'mi pi'nɨngo engoso hofɨko mtitofo mtitofo syohumolawentɨfi a'amu fehohnjoso ole lɨmentohofi, Jisas kako wopɨngo hweho. A'amu fehohnjoso ole lɨmentohofi, Jisas kako a'amumo hwasyo hungkuno lɨku'mofɨwo'nɨngkiso hweho. Ose lɨmentohofofoho. 
JHN.7.13	I oso'no a'amu hopi'nonohino hofɨko hwe engo sohwamne'no iyoho unɨngkahonɨngki hofɨko hungkuno utɨhwa'nyopo mahnnɨmentohofofoho.
JHN.7.14	Oso Sɨkuno Engo iyoho humayo ajwo sopo Jisas kako Anɨtuye tajo ango engo somo noswonto a'amu somo utɨhwa'nyopo hungkuno loma'mentisofoho. 
JHN.7.15	A'amu Jutafe hwe engo sohwa hofɨko Jisasɨye hungkunomo upo'nantɨfi yomo yontɨfi ole hnnɨmentohofi, Olo hwe lohwo kako huno engo loso ntɨ'mta'ni tɨpema'masoto. Kako nakwoe sɨkule ango hungkuno atofo lutɨhwawo'nɨngkuhwone somo masyuyo hweho. 
JHN.7.16	Ose hnnɨngkahonɨngkofi Jisas kako hofɨkimo ulɨmento, Olo hungkuno selalokwe loso nje huno mta'ango moselalokuyohono. O'o, Anɨtu kako ngkimo nɨhwatɨmentiso sohwo ntahonɨngki selalokweno. 
JHN.7.17	A'amu fihwo kako Anɨtuye hungkunomo unɨngkamo loso sohwo kako olo nje hungkuno lomne'no kako huno ole uyono. Hungkuno loso kakoe huno mta'nɨngo'maho. O'o, Anɨtuye huno mta'nɨngofoho. Kako huno ose uyono. 
JHN.7.18	Hwe fihwo kako kakoe huno mta'ni yo'mayo loso yoso sohwo kako yofe engo woma'mo lɨhwosi walɨmontonoho. I a'amu fihwo kako oso a'amu lɨhwatɨmentiso sohwoe yofe engoso sekwo noho'nomapitnne'ento selalokuso'manji kako hwasyo hungkuno moselalofiyoho. Honɨngkano wonyo ane hweho. 
JHN.7.19	Jisas ose ulonto ole ulɨmento, Hohonta Mouses kako seyakwosamo Anɨtuye honɨngkano hungkuno uyɨmentisofoho. I oso'no sekwo hopi'nonohino soku oso honɨngkano hungkuno somo hwotoho fentɨfi nto'no minɨngkayo'njo imotofokuyoho. Sekwo ose imentohofo so'no sekwo ngkimo peho'no wofonjonisyantɨfe'no yalokwofo. 
JHN.7.20	Ose ulahonɨngki hwe moya'mi hopi'nonohinoso hofɨko Jisasɨmo ulɨmentohofi, Kikimo tɨhwo wofonjakohumontolo. Awonoho. Kɨko towahuno wonyo Seten mta'angoso hi'njo hwosoho. 
JHN.7.21+JHN.7.22+JHN.7.23	Hofɨko ose ulahonɨngkofi Jisas ulɨmento, Sɨkuno iyoho humayo fihumo ngko hwe mnokino'njo sohumo wopɨngo umokumentohe so'no sekwo sɨmeho tohino ntapɨwo'nɨngkohofofoho. I oso'no sekwo soku sɨkuno iyoho humayo somo syoho iwo'nɨngkohofokuyoho. Seyakwo Mouses sohwo honɨngkano hungkuno ole sejapmmento, Sekwo sɨkuno aho fehohnjo hopi'nonohino aho nom'ne mta'ni hufa'u memjaofɨhwoso'no mo'nɨngkanta hwomu milongo sohwamo a'apaho somo sɨhu fɨkolopmno. I Mouses oso hungkuno somne'no hwapɨngo hwo'maho. O'o, seyakwosa mta'angofoho. I oso'no oso sɨkunoso memjaofɨhwoso'no sɨkuno iyoho humayo so'manji sekwo oso sɨkuno somo syoho iwo'nɨngkohofɨhwasoho. Sekwo oso ko iwo'nɨngkohofo so'no ngko hwe sohumo wopɨngo umokumentohe oso sɨkuno somo sekwo ngkine'no sɨmeho tohino peho'ne ntopantokwofo. 
JHN.7.24	Sekwo yo'mayo yahino somo uhwonɨngkuji wonyofoho eso komo'no lɨkutoho. O'o, sekwo sɨmo'mo hwapɨngo ne so'no huno nto'no ikwesyafɨsyɨkuji sekwoe hunoso yano nto'no mpopmno. Ose ikujo'no sekwo yahino wonyo so'nji wopɨngo so'nji huno nto'no wotɨpemantɨfeho. Ose ulɨmentisofoho.
JHN.7.25	Hwe moya'mi fehohnjo Jelusalem sopo humamotofoso ole hnnɨmentohofi, Olo hwe lohumo a'amu hwe engo sohwa wofonjosyano lontɨfi iwo'nɨngkohofo lohwolaho. 
JHN.7.26	I uhwonɨmno. Kako utɨhwa'nyopo lohofonto kakoe hungkuno lontanɨngki hofɨko yoka hungkuno mulalokuyohofo. I nakwoe hwe engo sohwa hofɨko olo hwe lohumne'no Anɨtu uhwatɨmentiso hweho ose kosyofɨsyalokwofo. 
JHN.7.27	Ose hnnontɨfi nom'niso ole hnnɨmentohofi, I oso'no olo hwe lohwoe hwaho loponjo ango ne so'no nakwo huno nayohoho. Oso hwe Anɨtu uhwatɨmonnoho nalɨmentiso so'no kako i'mofape sohonta kakoe hwapɨngo so'no nakwo huno nto'no monayonefoho. Ose hnnɨmentohofofoho.
JHN.7.28	Jisas kako Anɨtuye ango engo somo ajwo'mo nohumanto a'amu somo mango engo ulɨmento, Sekwo ngkine'no huno seyohoho. I sekwo nje ango sopone'no huno moi'wonoho. I oso'no nje hwapɨngo neso nje Mpohwo ngkimo nɨhwatɨmentiso sohune'no sekwo huno nto'no maseyohiyohoho. Ngko nje huno mta'ni pmmentohe hwonɨ'maho. O'o, nje Mpohwo kako nɨhwatɨmentiso sohwo kako yo'mayo yahino ne so'no hwapɨngo hweho. I sekwo kakimo huno ito'no maseyokuyoho. 
JHN.7.29	Ngko'nohini kakine'no huno moi'wonoho. Hwapɨngoso ngko kako'nji nohumentai kako huhwo ngkimo lonɨhwatɨmentiso so'no pmmentohe hwo'nyoho.
JHN.7.30	Ose ulahonɨngki hofɨko kakimo impe untofantɨfi ko imentohofoso a'amu fihwo kakimo aho mokisahumentisofoho. Hwapɨngoso Jisas kakoe sɨkunoso mmo'nyofoho. 
JHN.7.31	Hwe moya'mi pi'nɨngoso hofɨko Jisasɨmo sɨmeho hi'ntnnono uyontɨfi ole hnnɨmentohofi, Oso hwe sohumo Anɨtu uhwatɨmentiso sohwo nopɨhwoso'no kako olo hwe lohwoe yokumpohn'nyo somo uyakolo'montolaho. O'o, awonoho. Olo hwe oloho hweho. Ose hnnontɨfi tɨfi inɨngkamentohofofoho.
JHN.7.32	A'amu Falisi sohwa oso hungkuno a'amu Jisasɨmne'no hnnɨmentohofo homo somo upa'nontɨfi hofɨko'nji a'amu tajo ango syoho'njo yofe engo'njo sohwantnne'no hofɨko Anɨtuye ango engo somjo a'amu hwapɨfe tɨfo'njo sohwamo Jisasɨmo impe intofo'ne lɨhwatɨmentohofofoho. 
JHN.7.33	Lɨhwatɨmentohofo so'no Jisas kako huno uyahonɨngki kako a'amu kako'njoponjo somo ulɨmento, Sɨkuno we'enehwo ngko sekwo'nji wosɨmonnoho. Nohumahm'mo ngko nɨhwatɨmentiso sohwoepono asomo wawomonnoho. 
JHN.7.34	Oso hohosohonta sekwo ngkine'no hafɨhafe ko tɨpɨfijoso manohonɨfitnnehofo. Hwapɨngoso oso ango ngko nu'mo humame sopo sekwo monɨ'mapitnnefoho. 
JHN.7.35	Ose ulahonɨngki a'amu Juta sohwafe hwe engo sohwa ole hnnɨmentohofi, Oseso olo hwe lohwo kako ntente we sopo uhwonantanto nakwo huno uhwonyosofo. Kako a'amu Ngkɨlik sohwafe hwaho sopo nowehwosi a'amu Juta oso hopo sopo humawo'nɨngkohofo so'nji a'amu temtitofo kengo Ngkɨlik so'njimo kakoe hungkunoso wolutɨhwamtolɨkeno. 
JHN.7.36	Ole nalohi, Sekwo ngkine'no hafɨhafe ko tɨpɨfijoso manohonɨfitnnehofo. Ose nalonto ole nalohi, Sekwo ango ngko humame sopo sekwo monɨ'mapitnnefoho. Oso hungkuno nalisoso hwapɨngo neso pehomto. Ose hnnɨmentohofofoho.
JHN.7.37	Oso sɨkuno nɨhu'no engo iyoho humayo ae'uyo sohonta Jisas nolɨkafonto mango engo ole ulɨmento, A'amu mijo'no umo'noso sohwo kako ngkiyepono nopɨhwosi ngkinta'ni wannono. 
JHN.7.38	A'amu Anɨtuye hungkuno mtɨ'mokumentohofo sohwa ole mtɨ'mokumentohofi, A'amu ngkine'no sɨmeho hi'ntnnono ntaposo sohwo kakoe sɨmeho so'mo mijolɨmo hopa imo'nɨngkuhwosi oso mijo songo ne'no humayo'neso hano loho'nawo'nnyofoho. Ose mtɨ'mokumentohofofoho. 
JHN.7.39	Mijo'no Jisas ulɨmentisoso Anɨtuye Towahuno Wopɨngo somne'no ulɨmentisofoho. A'amu sɨmeho hi'ntnnono unyo sohwa hofɨko Anɨtuye Towahuno mapitnne'no ulɨmentisofoho. I oso'no Jisas kakoe yofe engo so'nji kakoe yokumpohn'nyo hwofilo'nnyo so'nji momaso'njo oso'no Anɨtu kakoe Towahuno a'amu homo somo muyo'njo imentisofoho.
JHN.7.40	Hwe moya'mi fehohnjo sofanji Jisasɨye hungkuno upa'nontɨfi ole hnnɨmentohofi, Ou, nehopeho. Oso hwe sohumo Anɨtu hungkuno uyahonɨngki nalone sohune'no hontohumawo'nɨngkuhwoneso olo huhweho. 
JHN.7.41	Ose hnnɨngkahonɨngkofi nom'ne a'amuso ole hnnɨmentohofi, Olo Kɨlaisɨyoho. Anɨtu kako ahwomo mta'ni uhwatɨmentiso hweho. Ose lahonɨngkofi nom'neso ole hnnɨmentohofi, O'o, Kɨlais kako hwaho Ngkalili sopo m'mofaponehoho. 
JHN.7.42	I a'amu Anɨtuye hungkuno mtɨ'mokumentohofo sohwa olo hiso'no yoloho mtɨ'mokumentohofofoho. Kɨlais kako hwe engo Ntefitɨye temtitofo i'mofapɨhwosi oso ango Mpetɨlehem Ntefit humamojo hopo sopo u'mofapmmontonoho. Olo hwe lohwo kako Ngkalili sopo i'mofapmmentisofoho. Oso huno hwasyo syafɨhu'mentohofofoho. 
JHN.7.43	Oseso a'amu Jisasɨmne'no huno kengo kengo syafɨsyontɨfi hwe moya'mi hofɨko Jisasɨmne'no hotito'mentohofofoho. 
JHN.7.44	A'amu fehohnjo sohwa hofɨko Jisasɨmo impe untofosyano lontɨfi ko imentohofoso a'amu fihwo Jisasɨmo aho mokisahumentisofoho.
JHN.7.45	Oseso a'amu hwapɨfe tɨfo'njo sohwa hofɨko a'amu Falisi sohwanji a'amu tajo ango syoho'njo yofe engo'njo sohwafe pone'no asomo nopahonɨngkofi hwe engo sohwa yoka ulɨmentohofi, Sekwo Jisasɨmo impe mintokwape pipi yohofo. 
JHN.7.46	Ose ulahonɨngkofi hwapɨfe tɨfo'njo sohwa ulɨmentohofi, Jisas kako hungkuno wonyoangkafo lisoso nakwo hungkuno oso pa'nyoso nakwo mupa'nɨngkohoyɨhwono. 
JHN.7.47	Ose ulahonɨngkofi a'amu Falisi sohwa ulɨmentohofi, I sekwo huhwahnnji Jisasɨmo sɨmeho uyahonɨngkofi hwasyo honɨngkanomo ipesemotasewesotaho. 
JHN.7.48	I nakwo hwe engo sohwona'nnonji a'amu Falisi sohwona'nnontnne hwe fihwo kako Jisasɨmo sɨmeho hi'ntnnono unyo sohumo lɨhwonalokwofo. Nɨhu'no awonoho. 
JHN.7.49	Olo a'amulo Jisasɨmo sɨmeho uyalokwofo sohwa hofɨko Mousesiye honɨngkano hungkuno somo huno muyofoho. Oso'no Anɨtu a'amu homo somo tohino uyɨmontonoho. Oso hwasyo hungkuno ulɨmentohofofoho.
JHN.7.50	Nikoutimos kako hohonta Jisasɨmo u'ma'mentiso sohwo kako huhwo a'amu Falisi hweho. Kako hofɨko'nji nohumanto ulɨmento, 
JHN.7.51	Nakwoe honɨngkano hungkunoso ole nalɨwo'nɨngkisotaho. A'amufe hungkuno mupa'nyo'mta'ni tohino siki uyo. Ose nalɨwo'nɨngkisotaho. O'o, sɨmo'mo kakoe hungkuno yoloho neso upa'nɨngkuhwasi yo'mayo iwo'nɨngkiso so'no huno nto'no nayɨhwaso'no u, osohonta kako'ne hungkuno nano womtitofantanoho.
JHN.7.52	Ose ulahonɨngki hofɨko ulɨmentohofi, I kɨko huhwo hnnonji Ngkalili nta'ango hwosilaho. Anɨtuye hungkunomo atofo fiso. Atofo lohoji olo so'no huno wotɨpema'monnoho. A'amu Anɨtu hungkuno uyɨhwoso'no nalone sohwo hwaho Ngkalili sopo m'mofaponehoho. Oseso kɨko huno wotɨpema'monnoho. 
JHN.7.53	Ose ulahonɨngkofi hofɨko hofɨkoe angopono humpo'mentohofofoho.
JHN.8.1	[Oso sɨkwo'miyo somo Jisas kako hwofɨki'nyo Oulif sopo sɨmentisofoho. 
JHN.8.2	Mo'nɨngka sohonta imɨngo'nji Jisas apa'no Anɨtuye tajo ango engo somo asomo noponto sɨmentisofoho. Hwe moya'mi hopi'nonohino Jisasɨmo u'mahonɨngkofi Jisas kako ampo nohumanto kakoe hungkunoso lutɨhwamentisofoho. 
JHN.8.3	Ose lutɨhwentanɨngki a'amu honɨngkano hungkuno lutɨhwamotofo sohwanji a'amu Falisi sohwanji hofɨko ape hwa'ntesimo ipemotasontɨfi Jisasɨ'njo ajwopo uhumatɨmentohofofoho. Oso apesi kako nom'ne hwe'nji saho fosyowentanɨngki hwe engo sohwa uhwonɨmentohofofoho. 
JHN.8.4	Oseso hofɨko Jisasɨmo ulɨmentohofi, Nakwoe Lonetɨhwayo sohwosi, olo ape losi hufo yontanɨngki uhwonɨmalohwoniyoho. 
JHN.8.5	Mousesɨye honɨngkano hungkunoso ole nalɨmento, Hwoya'mi yahino wonyo'njo ose somo sojo mehwasi wofonjosyano. Ose nalɨmentisofoho. I oso'no kɨko huno pipi kiyohoho. Pipi yanehwono. 
JHN.8.6	Hofɨko Jisasɨye hunomo yamofo ulohofo'ne oso ulohonɨmentohofofoho. Huno ole syafɨhu'mentohofi, Jisas kako Mousesɨye honɨngkano hungkunomo mtɨhupe so'manji nom'ne hungkuno kengo naloso'manji nakwo kakimo impe untofantanoho. Ose syofɨsyahonɨngki Jisas kako ingku'nohumanto kako kakoe ajo'miyo'nji hwahomo ifalifaliyo mtɨ'mokumentisofoho. 
JHN.8.7	Hofɨko Jisasɨmo ne'no ne'no ulohonɨngkahonɨngkofi Jisas kako nolɨkafonto ulɨmento, A'amu fihwo honɨngkano wonyo nɨhu'no aneso sekwo'njo ajwo lopo sojo sɨmo'mjoso a'mu simo woho'namofono. 
JHN.8.8	Ose ulonto kako apa'no ingku'nohumu lohofonto hwahomo apa'no ajo'miyo'nji ifalifaliyo mtɨ'mokumentisofoho. 
JHN.8.9	Hofɨko Jisasɨye hungkunomo upa'nontɨfi a'amu anga'no anga'no hotahumentohofofoho. Hwe yofe engo'njo sohwa sɨmo'mo hotoswopahonɨngkofi hwe nom'ne sohwa hofɨko tɨfi hotahumentohofofoho. A'amu hopi'nonohinoso Jisasɨmo ulɨko'mahonɨngkofi Jisas kako'nohini nohumentanɨngki oso a'musi kako Jisasɨye sɨmanopo ne'no loho'mentisofoho.
JHN.8.10	Jisas nolɨkafonto a'mu simo ulɨmento, Olo a'mu losi, a'amuso ntɨ'mo humalofo. A'amu anga'nohinoso kikimo poyo wokumokano makiloho liyohofo. 
JHN.8.11	Jisas ose ulahonɨngki a'musi ulɨmento, Hwe Engofo, a'amu ose manjofoho. Hopi'nono nto humpehofo. Ose ulahonɨngki Jisas ulɨmento, Ngko huhwo'ni poyo makumokohoyohono. Kɨko nowehoji oso wonyo hiso apa'no iyo'eno. O'o, honɨngkano wopɨngo'nohini fiyohoho. Ose ulɨmentisofoho.]
JHN.8.12	Jisas a'amu somo hungkuno apa'no ulɨmento, Ngko olo hwaho lopone pomponaho hwo'nyoho. A'amu ngkimo tɨfi nnɨngkaposo sohwo kako sɨkwo'mjoho'mo memoyonehoho. O'o, kako songo ne'no humayo'ne pomponaho hi'njo hweho. 
JHN.8.13	Ose ulahonɨngki a'amu Falisi sohwa ulɨmentohofi, Kɨko kikine'no hnnɨwo'nɨngkino hwosoho. Oseso nakwo huno monayohoyohoho. Jɨje hungkuno nehopitɨkeno, hwasyotɨkeno. Nakwo huno monayohoyohoho. 
JHN.8.14	Ose ulahonɨngkofi Jisas ulɨmento, Ngko ngkine'no hnnalokweno. I oso'no nje hungkuno ne'njofoho. Hwapɨngoso ngko nje hwapɨngo ne pmmentohe sopono huno niyohoho. Oso'no ngko ango nosɨmne sopone'no huno niyohoho. I oso'no sekwo nje hwapɨngo ne sopono huno maseyohoyohoho. Ngko hano umne sopone'no sekwo huno maseyohoyohoho. 
JHN.8.15	Sekwo a'amu hwahoponjofe yahinomo yano ilofɨwo'ningkohofɨhwasoho. I ngko a'amufe yahino somo oso hopa yano milofɨwo'nɨngkiyohe hwo'nyoho. 
JHN.8.16	I oso'no ngko nom'ne a'amumne'no yano ilo'me'manji ngko nto'nohino ulo'mnoho. Hwapɨngoso ngko'nohinɨ'maho. O'o, nje Mpohwo nɨhwatɨmentiso sohwo'nji nohumentai yalokuhwoyo. 
JHN.8.17	Sekwoe honɨngkano hungkuno somo ole wo'nnyofoho. A'amu hufa'u hwa'u hungkuno afa'nohini lisoso nakwo huno ole wonayono, Sikoe hungkunoso ne'njofoho. Ose wo'nnyofoho. 
JHN.8.18	Ngko ngkine'no hungkuno hnnɨwo'nɨngkohefoho. I nje Mpohwo nɨhwatɨmentiso sohwo kako huhwo nje hwapɨngo so'no lɨwo'nɨngkiso hweho. 
JHN.8.19	Ose ulahonɨngki hofɨko ulɨmentohofi, Jɨje Mpohwo ntɨ'mo humaho. Ose ulohonɨngkahonɨngkofi Jisas ulɨmento, Sekwo ngkine'no huno nto'no mosyafɨsiyo'njohwasi kalohi sekwo nje Mpohwo huhune'no huno mosyafɨsiyo hwasoho. Sekwo ngkine'no huno nto'no seinyohwasɨ'manji ou sekwo nje Mpohwo huhune'no huno nto'no waseyɨmontonoho.
JHN.8.20	Oso hungkuno hiso Jisas kako Anɨtuye tajo ango engo hamniyoho'njo ango ajwo sopo lohofonto hwe moya'mi somo hungkuno lutɨhwamentisofoho. Kako utɨhwa'nyopo ko humentanɨngki a'amu kakimo impe mintafe'njo imentohofofoho. Hwapɨngoso kakoe sɨkuno poyo imo'nyo'ne sɨkunoso mmo'nyofoho.
JHN.8.21	Jisas kako nom'ne hungkuno apa'no ulɨmento, Ngko ume sohonta sekwo ngkine'no hafɨhafe wonyopi wonyopi wotɨpeentɨfeho. Sekwo sekwoe honɨngkano wonyo somo poyo nope'nɨngkuji sekwoe wonyo somjo tohino somo ne'no humantokutnnefoho. Oso'no sekwo ngkimo monɨ'mapitnnehofo. 
JHN.8.22	Ose ulahonɨngki a'amu Juta sohwa hnnɨmentohofi, Oso hungkuno nelalokunjoso hwapɨngo neso pehoto. Ole nelalofoho. Oso ango ngko u'mo humame sopo sekwo mafitnnehofo. Pipineto. Kako kakimo wofonjahinɨmtolɨkeno. 
JHN.8.23	Ose hnnɨngkahonɨngkofi Jisas ulɨmento, Sekwo enjwa'mta'ango kuyoho. Ngko yokintahoponta'ango hwo'nyoho. Sekwo olo hwaho loponta'ango kuyoho. Ngko ahwomo mta'ango hwo'nyoho. 
JHN.8.24	Oso'no ngko ole nto selohefoho. Sekwo poyo pe'nɨngkuji sekwoe wonyoso wawo'montonoho. Mpohwo kako ngkimo nɨhwatɨmentiso so'no sekwo sɨmeho hi'ntnnono montape'njo ifijo'manji sekwoe wonyoso wawo'montonoho.
JHN.8.25	Ose ulahonɨngki hofɨko ulɨmentohofi, Kɨko tɨhwosilo. Ose ulohonɨngkahonɨngkofi Jisas ulɨmento, Ngko oso hwe so hwo'nyoho. Sɨmo'mo nto selɨmentohe so hwo'nyoho. 
JHN.8.26	I sekwoe yahino wonyo somne'no hungkuno pi'nɨngo hi'njo hwo'nyoho. I oso'no hwangku oso yahino somne'no hungkuno yano selofimnefoho. I olohonta yo'mayo nɨhwatɨmentiso sohwo ntɨmentiso so'nohini waselɨmonne'no yohono. Kakoe yahinoso ne'njo hweho.
JHN.8.27	Jisas ose ulahonɨngki hofɨko Jisas Anɨtumne'no hofɨkimo ulɨmentiso so'no huno muyo'njo imentisofoho. 
JHN.8.28	Oseso Jisas hofɨkimo ulɨmento, Hwangku sekwo ngko A'amufe Hwomu sohwo'ni fonjanɨsyɨkuji oso hohosohonta sekwo ngkine'no huno ole seyonefoho. U, oso hwe Anɨtu uhwatɨmentiso sohweho. Sekwo huno ose wotɨpemantɨfeho. Ngko nje huno mta'ni yo'mayo syohoso imentohe'maho. O'o, yo'mayo hungkuno nje Mpohwo ntɨmentiso so'nohini selɨmentohefoho. 
JHN.8.29	Mpohwo kako nɨhwotɨmentiso sohwo kako ngko'nji humaho. Yo'mayo iwo'nɨngkoheso Mpohwo kakoe sɨmeho wopɨngo umokiyo'ne iwo'nɨngkohe hwo'nyoho. Kako monɨsɨkwajonehoho. 
JHN.8.30	Ose ulahonɨngki hwe moya'mi pi'nɨngo engoso oso hungkunoso upa'nontɨfi Jisasɨmo sɨmeho hi'ntnnono umentohofofoho.
JHN.8.31	A'amu Juta fehohnjoso Jisasɨmo sɨmeho hi'ntnnono umentohofo somo Jisas ole ulɨmento, Sekwo sɨmeho nehopi ntapɨkujo'no sekwo nje hungkunomo tɨfi nehopi inɨngkafijo ku'manji sekwo nje inomokomoyo ne kuyoho. 
JHN.8.32	Nje hungkuno nehopi somo huno seyoso'manji oso hungkuno hiso sekwoe yahino wonyoso kilo'mokomokosyehumamojo somta'ni usɨhutofosema'montonoho. 
JHN.8.33	Ose ulahonɨngki hofɨko Jisasɨmo ulɨmentohofi, Nakwoe neyakwo Apɨloham sohwoe imu hwona'nyoho. Nom'nihwo nakumo ntohonta kilo'mokomokonesyohumamojoto. Awonoho. Oso'no kɨko peho'no nalohino, Nje hungkunoso sekumo usɨhutofasema'montonoho. Pipineto. 
JHN.8.34	Ose ulahonɨngkofi Jisas ulɨmento, Hungkuno nehopi'nohini waselɨmonne'no yohono. A'amu hopi'nonohino honɨngkano wonyo'njo somo oso honɨngkano wonyo hiso hofɨkimo kilo'mokomokosyohumamojofoho. Oso'no oso a'amu hiso hofɨko oso honɨngkano wonyo sohwoe syoho ulohofiyo pa'nyofoho. 
JHN.8.35	A'amu syoho ulohofiyo sohwo kako kakwo'yohwoe syohoso ulohofisoso kakoe hwe engo'njo nɨhu'nahone humayo'ne hwo'maho. O'o, kako syoho ulohofiyo'nohino hweho. I oso'no hwe engo sohwoe hwomu sohwo'nohini engolopohamo humawo'nɨngkohoho. 
JHN.8.36	Oso'no Anɨtuye Hwomu sohwo'ni ngko sekumo honɨngkano wonyo somta'ni isɨhutofasema'meso nom'nihwo sekumo mokilo'mokomokosesyohumanehoho. O'o, nɨhu'no awonoho. Nje a'amu ne nto imo'nɨngkohofo. 
JHN.8.37	Sekwo Apɨlohamɨye imu sohwona'nyoho lɨwo'nɨngkohofo so'no ngko huno niyohoho. Apɨloham sohwo kako Anɨtuye a'amu ne hweho. I oso'no nje hungkuno so'no nakwolaho lontɨfeso sekwo ngkimo wofonjonɨsyantɨfe'no yalokwofo so'no sekwo Apɨlohamɨye imu ne hwasɨ'maho. 
JHN.8.38	Ngko nje Mpohwo'nji nohumanji yo'mayo ntahonɨngki losetɨhwawo'nɨngkohe hwo'nyoho. I oso'no sekwo sekwoe senɨngkwohwo ne sohwoe yahino somo nomantɨfi yalokwofo.
JHN.8.39	Jisas ose ulahonɨngki hofɨko ulɨmentohofi, Nakwoe mpohwo sohwo Apɨlohamɨyoho. Ose ulahonɨngkofi Jisas ulɨmento, I sekwo Apɨlohamɨye imu ne hwasɨ'manji sekwo Apɨloham imojo yahinoso sekwo ikutnnesohilo. 
JHN.8.40	Yo'mayo hungkuno nehopi Anɨtu ntahonɨngki ngko selɨwo'nɨngkohe hwo'nyoho. Oso hungkuno homo somo sekwo nakwolaho lontɨfi wofonjonisyatɨfe'no yalokwofo. Apɨloham kako a'amumo wofonjahumonto miyommentisofoho. 
JHN.8.41	O'o, sekwo sekwoe senɨngkwohwo ne sohwoe yahinomo inɨngkowalokwofo.
JHN.8.41	Ose ulahonɨngki ulɨmentohofi, Nena'wohisi hwa'nyo yonto nakumo tɨpenema'mentiso hwonanɨ'maho. Nanɨngkwohwo anga'nohino sohwo Anɨtuyoho. 
JHN.8.42	Ose ulahonɨngkofi Jisas ulɨmento, Sekwo Anɨtu senɨngkwohwo ntentesi sekwo ngkimo sɨmeho ntapɨkutnnesohilo. Hwapɨngoso ngko Anɨtu'nji nofosyohumanji pmmentohe hwo'nyoho. Nje huno mta'ni pmmentohe hwonɨ'maho. O'o, Anɨtu kako nɨhwojahonɨngki pmmentohe hwo'nyoho. 
JHN.8.43	Sekwo nje hungkunomo huno nto'no mosyafɨsiyo'njo peho'neto. Hwapɨngoso sekwo nje hungkunomo upa'nontɨfeso nakwolaho lontɨfeso haloho maposo'njo hwasoho.
JHN.8.44	Sekwoe senɨngkwohwo sohwo Setenɨyoho. Sekwo yokumpohn'nyo yoho'nontɨfi sekwoe senɨngkwohwoe yahinomo tɨfi inɨngkowalokwofo. Kako sɨmo'mta'ango a'amumo wofonjahumo lɨmojo hweho. Kako hungkuno ne'njo somno ngkilaho lɨmojo hweho. Hwapɨngoso yahino neso kakoe sɨmeho mo'mo momnauyoho. Kako hwasyo hungkuno'nohini lɨmojo hweho. Kako yo'mayo hwasyo hungkunoso hwapɨngo hweho. 
JHN.8.45	I ngko sekumo hungkuno nehopi ko selahonɨngko sekwo nje hungkuno homo somo sɨmeho hi'ntnnono montopalokuyohofo. 
JHN.8.46	Ngko honɨngkano wonyo yoheso'no tɨhwo wantɨmontolo. Awonoho. I oso'no ngko hungkuno nehopi'nohini selɨwo'nɨngkohe'manji sekwo nje hungkunomo sɨmeho hi'ntnnono montape'njo peho'ne yalokwofo. 
JHN.8.47	Anɨtuye mehomi ne sohwa hofɨko Anɨtuye hungkunomo haloho pewo'nɨngkohofofoho. I sekwo Anɨtuye mehomi hwasɨ'maho. Oso'no sekwo kakoe hungkunomo haloho maposo'njo hwasoho. Jisas ose ulɨmentisofoho.
JHN.8.48	Ose ulahonɨngki a'amu Jutafe hwe engo sohwa Jisasɨmo sitofo ulɨmentohofi, Ihwoni, nakwo kikine'no hungkuno nehopi lɨwo'nɨngkuhwono. Kɨko a'amu Someliya pa'nyo hwosoho. Kɨko mewoso hwosoho. Setenɨye towahuno wonyoso kikimo ehuhnnakumo'nyo hwosoho. Nehopi lɨwo'nɨngkuhwono. 
JHN.8.49	Ose ulahonɨngkofi Jisas ulɨmento, Ngko towahuno wonyo ane hwo'nyoho. O'o, ngko nje Mpohwoe yofe engo ho'nomalokweno. I sekwo nje yofemo hwotoho nɨfeentokwofo. 
JHN.8.50	Nje yofe ho'noma'nyo'ne ngko syoho miyalokuyohono. O'o, Anɨtu kako nje yofe engo umokumontonoho. I a'amu yo'mayo wonyo ngkine'no huno syafɨsyɨwo'nɨngkohofo so'no Anɨtu kako tohino yano ulofiyonefoho. 
JHN.8.51	Hungkuno nehopi'nohini waselɨmonne'no yohono. A'amu fihwo nje hungkunomo nto'no inɨngkaweso'manji kako poyo mape'nyo'njo songo ne'no nohumantɨhwone hweho.
JHN.8.52	Ose ulahonɨngki a'amu Jutaso Jisasɨmo ulɨmentohofi, Ihwoni, kɨko towahuno wonyoso nehopi hi'njo hwosoho. Apɨloham kako poyo pe'nɨmentiso hweho. I a'amu Anɨtu hungkuno uyahonɨngki lɨmotofo huhwanji pe'nɨmentohofofoho. I oso'no oleso peho'no lalokuno. A'amu fihwo nje hungkunomo nto'no inɨngkaweso'manji kako poyo mape'nyo'njo songo ne'no nohumantɨhwone hweho. Oso hiso peho'no lohino. 
JHN.8.53	Kɨko neyakwo Apɨloham poyo pe'nɨmentiso sohumo yakolo'nnyo hwosilaho. I kɨko oso a'amu Anɨtu hungkuno uyahonɨngki lontɨfi pe'nɨmentohofo sohwamo uyakolo'nnyo hwosilaho. Kɨko tɨhwo pa'nyo umo'nɨmonji lalokuno.
JHN.8.54	Ose ulahonɨngkofi Jisas ulɨmento, I ngko nje yofe engo imokinantɨ'mtentesi nje yofeso engo'maho we'e'nohinesohilo. I oso'no sekwo nanɨngkwohwo Anɨtuyoho lɨwo'nɨngkohofo sohwo kako nje yofe engo nɨmokalofoho. 
JHN.8.55	I oso'no sekwo Anɨtu ne sohumo huno maseyo hwasoho. Ngko kakine'no huno niyohoho. Ngko ole lontɨ'mtentesi, Ngko Anɨtu sohumo huno maniyohoyohoho. Ngko ose lontɨ'mtentesi ngko sekwo hopa hwasyo hungkuno'njo hwo'nnesohilo. I oso'no ngko Anɨtu ne sohumo huno niyahonɨngki kakoe hungkunomo tɨfi inɨngkowalokweno.
JHN.8.56	Senɨngkwohwo Apɨloham sohwo kako Anɨtuye hungkunomo haloho po'mentiso so'no kako ngko olo hwaho lopo pmne'no huno uyahonɨngki so'no kako ngkimo tɨmo nehopi nohonɨmentisofoho. Oso'no kako ngkine'no sɨmonyo imentisofoho. 
JHN.8.57	Ose ulahonɨngki a'amu Jutaso ulɨmentohofi, Soswo 
JHN.8.58	Ose ulahonɨngkofi Jisas ulɨmento, Hungkuno nehopi waselɨmonne'no yohono. Apɨloham kako mmo'nyo sohonta ngko humamote hwo'nyoho. Ose ulɨmentisofoho. 
JHN.8.59	Oseso hofɨko sojo nomantɨfi Jisasɨmo wofonjosyano lontɨfi ko imentohofoso Jisas kako a'amu pi'nɨngo engo'njo so'mo hiyaso ifohuni ifohuni lohofonto mempono swapmmentisofoho.
JHN.9.1	Jisas kako hano emoyonto hwe tɨmpi'nyo fihumo uhwonɨmentisofoho. Oso hwe huhwo sohwo kona'wohi aswo mayoso tɨmpi'nyo humoma'mentisofoho. 
JHN.9.2	Jisas oso hwe huhwo sohumo uhwonɨngkahonɨngki Jisasɨye inomokomoyo sohwona'ni kakimo ulohonɨmentɨhwoni, Nakwoe Lonetɨhwayo sohwosi, oso hwe sohwo tɨmpi'nyoso peho'ne imo'nnyoto. Kako honɨngkano wonyo imofonto imo'nɨmentisotaho. Kanɨngkwohwo'ya'u honɨngkano wonyo imo'mentisiyomo imo'nnyotaho.
JHN.9.3	Inomokomoyo sohwona'ni ose ulahonɨngkuhwoni Jisas nalɨmento, O'o, olo hwe lohwoe tɨmpi'nyo imo'nyo hwapɨngoso kakoe honɨngkano wonyo mta'ango'maho. Kanɨngkwohwo'ya'uye honɨngkano wonyo mta'ango'maho. O'o, olo tɨmpi'nyo imo'nyo hwapɨngoso Anɨtu kako olo hwe lohumo kakoe yokumpohn'nyo utɨhwa'nyopo uyɨmo lɨmentisofoho. 
JHN.9.4	Ose ulonto kako pahnnɨmo hungkuno ole ulɨmento, Mofehi'nyo ne'no lohofontanɨngkuhwosi nakwo yo'mayo syoho Anɨtu ngkimo nɨhwatɨmentiso sohwo nejapmmentisoso komo'no uyano. Sɨkuno mehwoso'no nakwo syoho miyanehwono. 
JHN.9.5	Ngko olo hwaho lopo nohumentanɨ'mo olo hwaho loponjo pomponaho pa'nyo hwo'nyoho.
JHN.9.6	Ose nalonto kako hwaho we'eso nomanto memijo hwahomo uyatɨ'mofonto yoko'nyo imokonto tɨmpi'nyo sohwoe tɨmopo uloho'mentisofoho. 
JHN.9.7	Ose ulohofonto ulɨmento, Kɨko nowehoji oso mijo ayo Silouam soponjo somo mijo fiyoma'nyo. Ose ulɨmentisofoho. Oso mijo yofe Silouamɨyoso hwapɨngoso olenoho, Lɨhwajiyofe'nefoho. Oseso oso hwe huhwo sohwo kako mijopo nowento mijomo yoma'nonto asomo nosaponto kako tɨmo wopɨngo honɨmentisofoho.
JHN.9.8	Hohonta oso hwe huhwo sohwo kako tɨmpi'nyo nohumanto honɨngkano momɨngo sopo nohumentanɨngki a'amu nopasontɨfi nopawentɨfi yontanɨngkofi kako hofɨkinta'ni hamniyoho yo'mayo so'no jomo ulɨmojo hweho. Oso a'amu huhwo sohwanji oso a'amu hwe tɨmpi'nyo sohwo kakoe ango afaponta'ango sohwanji hofɨko hnnɨmentohofi, Pipilo. Olo hwe lohwo kako honɨngkano lopo nofosyohumanto nakumo hamniyoho yo'mayo so'no jomo nalɨwo'nɨngkiso lohwolaho. 
JHN.9.9	Ose hnnɨngkahonɨngkofi a'amu fehohnjoso ole lɨmentohofi, Ou, olo hwe lohwo sohwo olo huhweho. I nom'nihwo ole lɨmentohofi, O'o, awonoho. Oso hwe huhwo sohwo pa'nyo hwolɨkeno. Ose lahonɨngkofi oso hwe tɨmpi'nyo wopɨngo umokumentiso huhwo sohwo ole ulɨmento, Ngko olo huhwo'nyoho. 
JHN.9.10	Ose ulahonɨngki hofɨko ulɨmentohofi, Jɨje tɨmo wopɨngo kumo'nɨngkisoso pipi yohinoto. 
JHN.9.11	Ose ulohonɨngkahonɨngkofi kako ulɨmento, Oso hwe Jisasɨyoho lɨwo'nɨngkohofo sohwo kako hwaho'nji memijo'nji iwolo'mokonto kako nje tɨmopo ntohofisofoho. Kako nantohofonto ntohi. Kɨko nowehoji mijo ayo Silouam mta'ni mijo fiyoma'nyo. Ose ntahonɨngki ngko nowenji mijo yoma'nɨngkoheso nje tɨmo wopɨngo nɨmo'nɨngkohoho. Tɨmo yo'mayo somo uhwonɨngkohono. 
JHN.9.12	Ose ulahonɨngki hofɨko ulɨmentohofi, Oso hwe huhwo sohwo ntɨ'mo humaho. Ose ulahonɨngkofi kako ulɨmento, Kakoe humayo sopone'no ngko huno maniyohoyohoho.
JHN.9.13	Ose ulahonɨngki hofɨko oso hwe tɨmpi'nyo emmojo sohumo a'amu Falisi sohwafepono ipemotamentohofofoho. 
JHN.9.14	Hwapɨngoso oso sɨkuno somo Jisas kako oso hwaho memijo'nji iwolo'mokonto hwe sohwoe tɨmo wopɨngo umokumentisoso sɨkuno iyoho humayo somnoho. 
JHN.9.15	Hofɨkoe ango sopo i'mofapontɨfi hofɨko kakimo apa'no ulohonɨmentohofi, Jɨje tɨmo wopɨngo imo'nyoso pipi yonji honɨmahnnoto. Ose ulahonɨngkofi kako ulɨmento, Kako hwaho yoko'nyoso nomanto nje tɨmopo ntohofahonɨngki ngko mijo yoma'nɨmaleso ngko tɨmo honɨmalefoho. Ose ulɨmentisofoho. 
JHN.9.16	A'amu Falisi fehohnjo sohwa ole lɨmentohofi, Oso Jisas huhwo sohwo kako sɨkuno iyoho humayo somo syoho iwo'nɨngkiso so'no nakwo huno ole nayohoho. Kako Anɨtu mta'ango hwo'maho. Ose lahonɨngkofi nom'nihwa ulɨmentohofi, I kako nakwoe honɨngkano wonyo'mta'ango hwo'manji kako olo wonyoangkafo nakwo miyɨwo'nɨngkuhwone loso pipi imasoto. Ose lontɨfi hofɨko hwasyopo hotitofontɨfi yoka hungkuno hnnɨmentohofofoho.
JHN.9.17	Oseso a'amu Falisi sohwa hofɨko oso hwe huhwo sohumo apa'no ulohonɨmentohofi, Oso hwe jɨje tɨmo wopɨngo kumokumaso sohumne'no kɨko huno pipi kiyohoho. Ose ulohonɨngkahonɨngkofi kako ulɨmento, Oso hwe huhwo sohumo Anɨtu hungkuno uyahonɨngki nalɨwo'nɨngkiso hweho. Ose ulɨmentisofoho. 
JHN.9.18	Oso a'amu Jutafe hwe engo sohwa hofɨko oso hwe tɨmpi'nyo emmojo sohwoe hungkunomo sɨmeho hi'ntnnono mummentohofo so'no hofɨko huno ole syafɨhu'mentohofi, Olo hwe lohwo kako tɨmpi'nyo memmojo hweho. O'o, nom'ni hweho. Ose syafɨsyontɨfi kanɨngkwohwo'ya'umne'no joho ulɨmentohofofoho. 
JHN.9.19	Joho ulontɨfi ulɨmentohofi, Oloso sikoe hwomutaho. Kona'wohi aswo ma'mentiso sohonta tɨmpi'nyo ma'mentiso hwo'manji i olohonta kakoe tɨmo wopɨngo pipi imo'nɨngkohoho. 
JHN.9.20	Ose ulohonɨngkahonɨngkofi kanɨngkwohwo'ya'u siko ulɨmentisiyo, Nekwo huno ole eyohoho. Oloso nekwoe hwomu hweho. Kona'wohi aswo ma'mentiso sohonta kako tɨmpi'nyo ma'mentiso hweho. Oso'ntnne nekwo huno eyohoho. 
JHN.9.21	I oso'no olohonta kako tɨmo pipi yonto honɨngkohoho. Oso'no nekwo huno meyohoyohoho. I oso a'amu kakoe tɨmo wopɨngo umokumaso sohune'no oso'ntnne nekwo huno meyohoyohoho. I sekwo nekwoe hwomu sohumo ulohonɨmno. Kako engo nto imo'nɨmentono. Kako kakine'no sekumo hungkuno waselono.
JHN.9.22	Oso hungkuno kanɨngkwohwo'ya'u ulɨmentisiyo hwapɨngoso hofɨko Jutafe hwe engo sohwamne'no iyoho unɨmentisofoho. Hwapɨngoso oso hwe engo sohwa olo hungkuno nto kotɨku'mentohofo, A'amu fihwo kako Jisasɨmne'no kako Kɨlaisɨyoho. Anɨtu uhwatɨmentiso hweho lɨjwaofoso'manji hofɨko oso a'amu huhwo sohumo tajo ango mta'ni wae yaopitnnefoho. 
JHN.9.23	Oso hungkuno nto kotɨku'mentohofo so'no kanɨngkwohwo'ya'u ulɨmentisiyo, Nekwoe hwomu engo nto imo'nɨmentiso hweho. Kakimo ulohonɨmno.
JHN.9.24	Ose ulɨmentisiyo so'no hwe engo sohwa hofɨko oso hwe tɨmpi'nyo emmojo sohune'no apa'no joho ulontɨfi ulɨmentohofi, Olo wonyoangkafo imo'nɨmaso so'no kɨko Anɨtuye yofe'nohini foho'nomaho. Jisasɨye yofe noho'nomahotoho. Kako hwe honɨngkano wonyo'njo hweho. 
JHN.9.25	Ose ulahonɨngkofi kako ulɨmento, Jisas kako honɨngkano wonyo'njo hwolɨkeno. Ngko huno maniyohoyohoho. I oso'no ngko olo'nohini huno niyohoho. Hohonta ngko tɨmpi'nyo humamote hwo'nyoho. Olohonta ngko tɨmo nto'no honalokweno. 
JHN.9.26	Ose ulahonɨngki hofɨko ulɨmentohofi, Kako kikimo pipi kiloho'masoto. Kako jɨje tɨmo wopɨngo pipi kumokumasoto. 
JHN.9.27	Ose ulahonɨngkofi ulɨmento, Oso hungkuno hiso ngko nto selɨmalefoho. Sekwo nje hungkunomo haloho maposo'njo imalofɨhwasoho. Sekwo apa'no upo'nantɨfi'no lolalokwofo. Sekwo kakoe inomokomoyo umo'nantɨfi'no lolalokwofo. 
JHN.9.28	Ose ulahonɨngki hofɨko hungkuno wonyo ulɨmentohofi, Kɨko kɨko'nohini kakoe inomokomoyo hwosoho. I oso'no nakwo Mousesɨye inomokomoyo hwona'nyoho. 
JHN.9.29	Anɨtu kako Mousesɨmo hungkuno ulɨmentiso so'no nakwo huno nayohoho. I oso'no olo Jisas lohwo kako ntɨ'mo i'mofapmmentiso hwolo. Nakwo huno monayohoyohoho. 
JHN.9.30	Ose ulahonɨngkofi kako pisopisaho lonto ulɨmento, Oso hwe sohwo kako nje tɨmo wopɨngo nɨmokumaso lohune'no sekwo kakoe hwapɨngo i'mofapmmentiso so'no sekwo huno maseyoho hwasoho. 
JHN.9.31	I olo so'no nakwo huno nayohoho. Anɨtu kako a'amu honɨngkano wonyo'njo sohwafe hungkunoso mupo'nalofiyoho. I oso'no a'amu fihwo kako Anɨtumo hwomtame ulofɨwo'nɨngkiso sohwo kako Anɨtuye hungkunomo tɨfi inɨngkayo so'no kako Anɨtuye sɨmeho wopɨngo imokuwo'nɨngkiso osohumo Anɨtu kakoe hungkunomo haloho upo'nalofoho. 
JHN.9.32	Sɨmo'mta'ango sɨkuno memjao'moponto mpoyo olo pa'nyoso mawo'nnyoponoho. Hwe fihwo kona'wohi ma'mentiso sohonta tɨmpi'nyo meesyoso sohwoe tɨmoso hwangku hwe nom'nihwo wopɨngo umokonefoho eso mupa'nyofoho. 
JHN.9.33	I Anɨtu oso hwe huhwo sohumo mɨhwatɨmentiso'manji kako oso wonyoangkafo ntoho'masoso miyɨhwonesohilo. 
JHN.9.34	Ose ulahonɨngki hofɨko ulɨmentohofi, Kɨko tohwo'nanjwo mehomi hwosoho. Nɨhu'no wonyo hwosoho. Kɨko Anɨtuye hungkuno wolonetɨhwamonntaho. Mpano. Ose yokumpohn'nyo ulontɨfi kakimo wae yao'mentohofofoho.
JHN.9.35	Oso hwe tɨmpi'nyo emmojo sohumo hwe engo sohwa tajo ango somta'ni wae yao'mentohofo so'no Jisas upa'nonto oso hwe sohumne'no tɨpɨhwononto ulɨmento, Kɨko A'amufe Hwomu sohumo sɨmeho hi'ntnnono luyalokuno. 
JHN.9.36	Ose ulahonɨngki ulɨmento, U, Hwe Engofo, oso A'amufe Hwomu sohwo tɨhwolo. Kɨko yoloho ntohojo'no ngko kakimo sɨmeho hi'ntnnono uyɨmonnoho. 
JHN.9.37	Ose ulahonɨngki Jisas ulɨmento, Kɨko nto nohonɨngkohino. Ngko olo huhwo'ni kilalokweno. 
JHN.9.38	Ose ulahonɨngki kako Jisasɨmo ulɨmento, Hwe Engofo, ngko sɨmeho hi'ntnnono kijopalokweno. Ose ulonto kako hwomtame ehumanto Jisasɨye yofe ho'noma'mentisofoho.
JHN.9.39	Oseso Jisas nohumanto a'amu hopi'nonohino somo ulɨmento, Ngko olo hwaho lopo pmmentoheso a'amu olo hwaho loponjofe yahino somo yano ilofo'ne pmmentohe hwo'nyoho. Oseso a'amu Anɨtuye yahino yo'mayo so'no nto tɨpema'mentɨhwone so'no nakwo huno hwapɨngo'njɨ'nwoho. Nom'ne huno songo tɨpemayo'ne syoho engo peho'ne yanehwono. Nakwo tɨmpi'nyo'nɨ'maho. Ose lɨwo'nɨngkohofoso hofɨko tɨmpi'nyo hwafoho. Hofɨkoe tɨmpi'nyo hisomo ujo wehontojwahumonji pmmentohono. I a'amu Anɨtuye yahino yo'mayo so'no nakwo huno'njɨ'maho lontɨfe oso a'amu hofɨko tɨmpi'nyo pa'nyo ko huhwo hofɨko huno wopɨngo tɨpemayo'ne syoho engo yalokwofo. I ngko honɨngkano ito'nohino somo hofɨkimo utɨhwamonji pmmentoho so'no hofɨko huno wopɨngo tɨpemayo'ne syoho engo yalokwofo so'no hofɨko tɨmo honyofoho. 
JHN.9.40	Ose ulahonɨngkofi a'amu Falisi fehohnjo sohwa Jisasɨ'njo mofonepo humamentohofo sohwa oso hungkuno hisomo upa'nontɨfi Jisasɨmo ulɨmentohofi, Nakwo sohwona'ni tɨmpi'nyo hwona'ntaho. Ose lolalokuno. 
JHN.9.41	Ose ulahonɨngkofi Jisas ulɨmento, Sekwo ole lontɨfijontentesi, Nakwo Anɨtumne'no huno nto'nohino nainyo hwona'nɨ'maho. O'o, nakwo a'amu tɨmpi'nyo pa'nyo hwona'nyoho. Ose lontɨfijontentesi sekwo sekwoe honɨngkano wonyo somne'no tohino momapitnnesohilo. I oso'no sekwo ole lalokwofo. Nakwo Anɨtuye yahino somne'no huno hwapɨngo'njo hwona'nyoho. Nakwo tɨmo honyo hwona'nyoho. Oseso sekwoe honɨngkano wonyo somne'no tohino nomapitnne hwasoho. Ose ulɨmentisofoho.
JHN.10.1	Jisas nohumanto ulɨmento, Ngko hungkuno nehopi'nohini waselɨmonne'no yohono. A'amu fihwo kako yahwolojo kuso sopo masyuyo'njo sohwo kako nom'nepo kotasyɨhwosi swoso sohwo kako hufo'ne hweho. 
JHN.10.2	Oso yahu kakwo'yohwo ne sohwo kako kuso ne sopo syuwo'nɨngkiso hweho. 
JHN.10.3	A'amu kuso sopo mokosyohumawo'nɨngkiso sohwo kakwo'yohwo ne sohumo uhwonɨngkuhwosi wohwosampo'montonoho. Kakwo'yohwo nosyuhwosi yahu mehomi hopi'nonohinoso hofɨkoe yofe anga'no anga'no ulɨhwoso'no kakwo'yohwo sohwoe mampaho upa'nɨngkuji kakwo'yohwo sohumo tɨfi unɨngkoswantɨfeho. 
JHN.10.4	Kakwo'yohwo sohwo yahu somo mempono ipemotaswonto kako sɨmo'mo upeehonɨngkuhwosi yahuso kakoe mampahomo upa'nɨngkuji tɨfi unɨngkowantɨfeho. 
JHN.10.5	Yahu hiso hofɨko a'amu nom'nehumo minɨngkafitnnehofo. Hwapɨngoso hofɨko mampaho nom'ne kengo upa'nɨngkuji hiyaso'mo wowantɨfeho. 
JHN.10.6	Jisas oso pahnnɨmo hungkuno ko ulahonɨngki a'amuso hofɨko hwapɨngo ne so'no huno mosyafɨsiyo'njo imentohofofoho.
JHN.10.7	Oseso Jisas kako hungkuno homo somjo yolohoso ulɨmento, Ngko hungkuno nehopi'nohini waselɨmonne'no yohono. Ngko yahu mehomife hoku'yo hwo'nyoho. 
JHN.10.8	A'amu ngko m'mofape sohontajo i'mofapmmentohofoso hofɨko hufo'ne i'mofapmmentohofofoho. I oso'no nje yahu mehomi neso osohwafe mampaho somo haloho maposo'njofoho. 
JHN.10.9	Ngko Jisas sohwo'ni hoku'yo hwo'nyoho. A'amu ngkimo nu'manto kako hoku'yo sohwo'nɨmo noswahonɨngki ngko oso a'amu somo wopɨngo nomokosyohumahm'me'no kako wopɨngo ne'no nohumantɨhwonefoho. Oso a'amu somo kakoe wonyo somjo tohino somta'ni usɨhutofoma'monnoho. Oseso oso a'amuso kako nosyuhwosi noswapɨhwosi ihwosi wosopayo wanɨmontonoho.
JHN.10.10	A'amu hufo'nohinoso hofɨko siki mapɨfitnnehofo. O'o, hofɨko yahu hufo ikuji wofonjosyantɨfe'nofoho. Nɨhu'no wonyo umokantɨfe. I oso'no ngko nje yahu mehomi somo songo ne'no humayoso uyɨmonji pmmentohe hwo'nyoho. Yo'mayo tango nje mehomi somo ko u'masoso hofɨko nje ahomo humawo'nɨngkohofo so'no hofɨko sɨmeho wopɨngo engo yamo'nnyofoho. 
JHN.10.11	Ngko yahu mehomi mokosyohumayo wopɨngo hwo'nyoho. A'amu yahu mehomi mokosyohumayo wopɨngo sohwo huno ole syafɨsyɨwo'nɨngkiso, Nje mehomi poyo nope'nɨfitnnoho lonji ngko hofɨkimo ufo'mayo'ne wape'nɨmonnoho. 
JHN.10.12	A'amu hamniyoho syoho'nohini iwo'nɨngkiso sohwo kako yahu somo nomokosyohumentanɨngki sikijo nopahonɨngki a'amu huhwo sohwo kako hiyaso lɨ'mofɨwo'nɨngkiso hweho. Hwapɨngoso kako yahu mokosyohumayo hwapɨngo hwo'maho. Kakwo'yohwo hwo'maho. Oso'no sikisɨwojo sohwo kako yahu somo toho lofototo'meefahonɨngki yahuso hiyaso humpewo'nɨngkohofofoho. 
JHN.10.13	Hwapɨngoso oso a'amu huhwo sohwo kako hamniyoho'nohini syoho iwo'nɨngkiso hweho. Kako yahu somne'no huno mosyafɨsiyo'nji iwo'nɨngkiso hweho.
JHN.10.14+JHN.10.15	Ngko yahu mehomi mokosyohumayo wopɨngo hwo'nyoho. Nje Mpohwo kako ngkine'no huno uyalokunjoso ngko kakine'no huno nɨyohoho. Oso pa'nyoso ngko nje mehomi ne somne'no huno nto'no niyohoho. Hofɨko ngkimo huno nto'no uyohoho. Nje mehomi somo ufo'mayo'ne ngko poyo wape'nɨmonnoho. 
JHN.10.16	Nje mehomi fehohnjoso olo tojo somo mohumunyoponoho. Oso hiso'nji ngko utɨma'mo hofɨko nje mampaho somo haloho wopeentɨfeho. Oseso oso yahu nom'ne so'nji nem'no afa'no umo'nantɨfeho. Hofɨkoe mokosyohumayo sohwo kenga'nohino hwo'nyoho. 
JHN.10.17	Ngko nje yahu mehomi somne'no poyo pe'nɨ'mo ngko apa'no songo wolɨka'monnoho. Ose yalokwe so'no nje Mpohwo kako sɨmeho engo ntopalofoho. 
JHN.10.18	A'amu fihwo kakoe huno mta'ni mofonjonɨsyanehoho. O'o, ngko nje mehomi lomo ufo'mayo'ne poyo wape'nɨmonne'no yohono lɨmentohe so'no hofɨko ngkimo wofonjonɨsyantɨfeho. Nje Mpohwo kako olo hilo so'no ntonto kakoe yokumpohn'nyo ntapmmentiso so'no ngko poyo pe'nyo'neso yokumpohn'nyo hi'njo hwo'nyoho. Ngko apa'no songo lɨkafo'neso yokumpohn'nyo hi'njo hwo'nyoho.
JHN.10.19	Ose ulahonɨngki a'amu Jutaso oso hungkuno homo somo upa'nontɨfi apa'no hotito'mentohofofoho. 
JHN.10.20	A'amu fehohnjo pi'nɨngoso ole hnnɨmentohofi, Towahuno wonyoso kakimo ehuhnnamofiso'no kako ilohofalofoho. Kakoe hungkunomo peho'no upo'nalokwofo. 
JHN.10.21	I oso'no a'amu fehohnjoso ole hnnɨmentohofi, Olo hungkuno Jisas liso loso a'amu towahuno wonyo'njo oso hwa mta'ango'maho. U, towahuno wonyoso hofɨko a'amu tɨmpi'nyo somo wopɨngo umokumontolaho. Awonoho. Ose hnnɨmentohofofoho.
JHN.10.22	Oso ango Jelusalem sopo nom'ne Sɨkuno Engo iyoho humayo'ne i'mofapmmentisofoho. Oso Sɨkuno Engoso hofɨko hohonta Anɨtuye tajo ango engo somo hano hwosayo'ne huno syafɨsiyo'nefoho. Oso hohosohonta kwongkwongonjohontanoho. 
JHN.10.23	Jisas kako osopo nohumanto kako tajo ango engo somjo mempo ango hiso Soulomounɨyefoho lɨwo'nɨngkohofofoho. 
JHN.10.24	Jisas osopo hano emoyontanɨngki a'amu Jutafe hwe engo sohwa hofɨko Jisasɨmo ehofo'mokomantɨfi ulɨmentohofi, Nakwo jɨje hwapɨngo so'no huno akwe'no syafɨsyɨhwoneso yolohoso ntohonta wonalɨmonnto. Anɨtu ngko hwe uhwatɨmonnoho nalɨmentiso sohwosilaho. Yoloho fonaso.
JHN.10.25	Ose ulahonɨngkofi Jisas ulɨmento, Yolohoso nto selɨmentohefoho. I oso'no sekwo nje hungkuno homo somo sɨmeho hi'ntnnono montape'njo hwasoho. Yo'mayo syoho wopɨngo nje Mpohwoe yokumpohn'nyo so'nji iwo'nɨngkohe somo sekwo nuhwonɨngkuji Anɨtu uhwatɨmentiso lohweho lɨkutnnesohilo. 
JHN.10.26	I oso'no sekwo nje yahu mehomi hwasɨ'maho. Oso'no sekwo ngkimo sɨmeho hi'ntnnono montape'njo hwasoho. 
JHN.10.27	Nje yahu mehomiso hofɨko nje mampaho nupa'nontɨfeso ngko hofɨkine'no huno niyahonɨngki hofɨko ngkimo tɨfi nnɨngkapɨwo'nɨngkohofofoho. 
JHN.10.28	Nje mehomi homo somo ngko songo ne'no humayoso uyɨmentohefoho. Oso'no hofɨko tɨkanomo mafitnnefoho. O'o, a'amu fihwo nje aho somta'ni nje mehomi hisomo wae meenɨmofonefoho. 
JHN.10.29	Hwapɨngoso mehomi hiso nje Mpohwo Anɨtu sohwo kako ngkimo ntapmmentisofoho. Mpohwo kakoe yokumpohn'nyoso yo'mayo somo hwofilo'nnyo hweho. Oso'no a'amu fihwo kako oso mehomi homo somo Mpohwoe aho somta'ni wae meeofonefoho. 
JHN.10.30	Ngko huhwo'ni nje Mpohwo'nji afa hwo'nyoho.
JHN.10.31	Ose ulahonɨngki a'amu Jutafe hwe engo sohwa hofɨko Jisasɨmo wofonjosyano lontɨfi sojo ma'mentohofofoho. 
JHN.10.32	Sojo nomahonɨngkofi Jisas ulɨmento, Nje Mpohwoe yokumpohn'nyo so'nji ngko syoho wopɨngo pi'nɨngo iwo'nɨngkohe somo sekwo uhwonɨwo'nɨngkohofo so'no syoho ntisomne'no wofonjonɨsyantɨfe'no yohofo.
JHN.10.33	Ose ulahonɨngkahonɨngki hofɨko ulɨmentohofi, Nakwo jɨje syoho wopɨngo so'ne wofonjokisyantane'no miyalokuyɨhwono. O'o, kɨko Anɨtune'no sitofo ulalokuno so'no nakwo wofonjokisyantanoho. Kɨko a'amu olo hwaho lopo nta'nɨngo hwosoho. I oso'no kɨko ole nalohino, Ngko Anɨtu hwo'nyoho nalohino hwosoho.
JHN.10.34	Ose ulahonɨngki Jisas ulɨmento, Sekwoe honɨngkano hungkuno somo anɨtu kako nom'ne hwe engo sohwamne'no ole ulɨmento, Sekwo anɨtu hwasoho. 
JHN.10.35	I nakwo huno ole nayohoho. Anɨtuye hungkunoso ne'njofoho. Oseso Anɨtu kako oso a'amu kakoe hungkuno uyɨmentiso huhwo sohwamo sekwo anɨtu hwasoho ulɨmentisoso hungkuno nehopeho. 
JHN.10.36	I oso'no ngko Anɨtu nɨhwatɨmentiso sohwo'ni ngko Anɨtuye hwomu hwo'nyoho selɨmentohe so'no sekwo Anɨtumo sitofo ulalokuno eso peho'ne ntantɨkwofo. 
JHN.10.37	Sekwo soku, ngko nje Mpohwoe syoho miyo nohonɨngkujɨ'manji sekwo ngkimo sɨmeho hi'ntnnono montape'njo uyantɨfeho. 
JHN.10.38	I oso'no ngko nje Mpohwo Anɨtuye syoho yalokweno. Oseso nje hungkuno selalokwe losomo sekwo ngkine'no sɨmeho hi'ntnnono montape'njo ifijo'manji yo'mayo syoho wonyoangkafo a'amu miyɨwo'nɨngkiyohofoso ngko i'me'no oso syoho homo somo nohonɨngkuji oso syoho imesomo sɨmeho hi'ntnnono uyɨfitnnefoho. Ose ifijo'manji sekwo huno wopɨngo ole wosyofɨsyantɨfeho. Ngko'nji nje Mpohwo'nji siko afafoho. Ngko huhwo'nne'no Anɨtuyoho wosyonɨfɨsyantɨfeho. Mpohwo ngkimo nɨhumaho. Ngko Mpohumo humaleno. 
JHN.10.39	Ose ulahonɨngki hofɨko Jisasɨmo impe untofano lontɨfi ko imentohofoso Jisas kako hofɨkimo ulɨko'manto umentisofoho.
JHN.10.40	Jisas kako asomo wento Mijo Joutan nongkihnta'ni wako'mentisofoho. Joun kako hohonta syoho yonto a'amumo mijo kiyoma'mojo sopo ki'mofamentisofoho. Kako noki'mofawento osopo humamentisofoho. 
JHN.10.41	Osopo Jisas kako nohumentanɨngki hwe moya'mi pi'nɨngo engo hofɨko kakimo u'mantɨfi hnnɨmentohofi, Joun kako yo'mayo wonyoangkafo a'amu miyɨwo'nɨngkiyohofoso miyo'njo hweho. I oso'no yo'mayo hungkuno olo hwe lohune'no nalɨmentisoso ne imo'nɨngkohoho. 
JHN.10.42	Ose hnnontɨfi hwe moya'mi pi'nɨngo engoso hofɨko oso hiso'no Jisasɨmo sɨmeho hi'ntnnono umentohofofoho.
JHN.11.1	Hwe fihwo kakoe yofe Lasalos. Kako ango Mpetani sopo nohumanto mnokino engo tɨpema'mentisofoho. Oso ango hopo sopo Maliya'nji Mota'nji siko'nopee'i sikoe angoponoho. 
JHN.11.2	Oso a'mu Maliya hisi kako tɨfi no'mo nakwoe hwe engo Jisasɨye sɨfemo hwonemijo usisyonto kakoe mijiyo sawemo so'nji sosayo usɨpo'mentisofoho. Oso hwe Lasalos kako mnokino'njo sohwo kako Maliyafe konɨngkwa'wehweho. 
JHN.11.3	Oseso Lasalos kako mnokino tɨpemahonɨngki kaisifa'u siko Jisasɨmne'no hungkuno ole lɨhwatɨmentisi, Hwe Engofo, jɨje nɨngkwahwo Lasalos sohwo mnokino'njo hweho. Ose lɨhwatɨmentisiyefoho. 
JHN.11.4	Lɨhwojahonɨngki Jisas kako hungkuno homo somo nupa'nonto a'amu somo ulɨmento, Olo mnokino loso nɨhu'nahone poyo pe'nyo'ne'maho. O'o, Anɨtuye yokumpohn'nyoso utɨhwa'nyopo uhwonyo'nefoho. Anɨtuye Hwomu sohwo'ni yofe engo mayo'nefoho. Ose ulɨmentisofoho.
JHN.11.5	Jisas kako Mota'nji konampi Maliya'nji Lasalosɨjontnne'no sɨmeho engo uyɨmentisofoho. 
JHN.11.6	Jisas kako Lasalos mnokino'njo hweho ko upa'nonto kako oso ango humamentiso sopo nom'ne sɨkuno hufa'u humamentisofoho. 
JHN.11.7	Sɨkuno hufa'u memjaofahonɨngki Jisas kakoe inomokomoyo sohwona'nɨmo nalɨmento, Nakwo hwaho Jutiya Lasalosɨye ango sopo asomo wosɨhwano.
JHN.11.8	Ose nelahonɨngki kakoe inomokomoyo sohwona'ni ulɨmentɨhwoni, Nakwoe Lonetɨhwayo sohwosi, a'amu Jutiya soponjo hwe engo sohwa hofɨko kikimo sojo wokufonjantɨfi imalofo sopone'no kɨko asomo wosɨhwantane'no lonalohino.
JHN.11.9	Ose ulahonɨngkuhwoni Jisas kako pahnnɨmo hungkuno kakoe sɨkuno syoho iyo'ne ole nalɨmento, Mofehi'nyo lonto pomponaho yonte sopo a'amu hofɨko hano emoyɨkujoso mopɨwahupitnnehofo. Hwapɨngoso hofɨko olo hwaho loponjo pomponaho somo yo'mayo yo'mayo uhwonalokwofo. 
JHN.11.10	I oso'no a'amu hofɨko sɨkwo'mjoho'mo hano emoyontɨfi hofɨko pɨwasyɨwo'nɨngkohofofoho. Hwapɨngoso pomponaho anefoho. Oseso nje syohomne'no Anɨtu pomponaho ntopalokuso somo sɨmeso mopɨwahu'mnehono.
JHN.11.11	Ose nalonto tɨfi ole nalɨmento, Sekwo upa'nɨmno. Nakwoe a'amu Lasalos sohwo saho nto fosyawentono. I oso'no ngko nu'mo kakimo ulɨkofamne hwo'nyoho. 
JHN.11.12	Ose nelahonɨngki kakoe inomokomoyo sohwona'ni ulɨmentɨhwoni, Hwe Engofo, kako saho nehopi fosyaweso'manji kako wopɨngo umo'nɨmontonoho. Ose ulɨmentɨhwonefoho. 
JHN.11.13	Jisas kako Lasalos poyo nto pe'nɨmaho huno ose ko uyahonɨngki saho fosyaweho nalɨmentiso so'no inomokomoyo sohwona'ni nakwo nakwoe hunoso ole syafɨhu'mentɨhwoni, Lasalos sohwo kako saho nehopi fosyowentanɨngki nalohoho syafɨhu'mentɨhwonefoho.
JHN.11.14	Oso'no Jisas kako yoloho ole nalɨmento, Lasalos sohwo poyo nto pe'nɨmaho. 
JHN.11.15	I sekwo ngkimo sɨmeho hi'ntnnono ntapɨfitnne'nji Lasalos kako poyo pe'nɨmaso sopo ngko mohumayoso wopɨngofoho nnɨngkohoho. I oso'no olohonta kako poyo pe'nɨmaso sopone'no wosɨhwano.
JHN.11.16	Ose nelahonɨngki Toumas hufa'u mehomi imo'nɨmentiso sohwo kako nom'ne inomokomoyo sohwona'nɨmo nalɨmento, Nakwo hwaho Jutiya sopo a'amu Jisasɨmo sojo'nji wofonjosyano lontɨfi yalokwofo sopono noho wosɨhwano. Nakwo Jisasɨ'nji poyo umo'nano. Ose nelahonɨngki nakwo Jisasɨ'nji sɨmentɨhwonefoho.
JHN.11.17	Oseso Jisas kako ango Mpetani sopo sɨ'mofonto kako honɨngkanopo lohofahonɨngki a'amuso hofɨko ulɨmentohofi, Lasalosɨye pijafoso sokimomo ne'no nowentanɨngki sɨkuno osofosofahu'no memjao'masofoho. Ose ulɨmentohofofoho. 
JHN.11.18	Oso ango Mpetani sopo ango Jelusalem mofoneponoho. Honɨngkanoso sawemopo'maho, hufa'u sɨhune 
JHN.11.19	A'amu Juta pi'nɨngoso ango Jelusalem mta'angoso hofɨko Mota'nji Maliya'njiyepono konɨngkwa'wehwo pe'nɨmentiso so'no hofɨko sikoe sɨmeho wopɨngo umo'nyo'ne humotaho'ne womentohofofoho.
JHN.11.20	Mota kako hungkuno ole upa'nɨmento, Jisas ntopohoho. Ose upa'nonto komo'no nowento Jisasɨmo honɨngkanopo uswo'nɨngkahonɨngki Maliya kako angomo humohumantisofoho. 
JHN.11.21	Mota Jisasɨmo uswo'nonto Jisasɨmo ulɨmento, Hwe Engofo, kɨko olopo humantontentesi nje nɨngkwahwo poyo mape'nɨngkuhwonesohilo. 
JHN.11.22	I oso'no ngko huno niyohoho. Kɨko yo'mayo so'no Anɨtumo jomo ulisoso kako yo'mayo kɨko ihnneso wokijapmmontonoho huno niyohoho.
JHN.11.23	Ose ulahonɨngki Jisas ulɨmento, Oso'no jɨje nɨngkwahwo apa'no songo wolɨka'montonoho. 
JHN.11.24	Ose ulahonɨngki Mota ulɨmento, Ngko huno ole niyohoho, Sɨkuno ae'uyo somo a'amu lɨkapijo sohonta Lasalos huhwo nolɨkafone hweho. 
JHN.11.25	Ose ulahonɨngki Jisas ulɨmento, Ngko a'amumo apa'no songo ulɨkafo so'nji songo ne'no humayo so'nji ngko hwapɨngo hwo'nyoho. A'amu ngkimo sɨmeho hi'ntnnono ntapinyoso kako poyo ko pe'noso sohwo kako songo ne'no wohumamontonoho. 
JHN.11.26	A'amu hofɨko olo hwaho lopo songo humalofoso hofɨko ngkimo sɨmeho hi'ntnnono ntapɨfijo'manji hofɨko poyo mape'nɨfitnnehofo. Olo hungkuno kilalokwe losomo sɨmeho hi'ntnnono luyalokuno.
JHN.11.27	Ose ulahonɨngki Mota kako Jisasɨmo ulɨmento, Ou Hwe Engofo, kɨko Kɨlais sohwosi, Anɨtu kako olo hwaho lopone'no hwe fihwo sefo'mayo'ne uhwosopo'monnoho nalɨmentiso sohwohnne'no ngko kikine'no sɨmeho hi'ntnnono kijahopohono. Kɨko Anɨtuye Hwomu Kɨlais hwosoho.
JHN.11.28	Mota ose ulonto kakoe angopo asomo nowento konampi Maliyamo joho ulahonɨngki Maliya kakimo u'mahonɨngki Mota hofiyoka ulɨmento, Nekwoe Letɨhwayo sohwo kako noponto kikine'no joho kilalofoho. 
JHN.11.29	Maliya ose upa'nonto komo'no mokolɨkapo lohofonto Jisasɨyepono umentisofoho. 
JHN.11.30	Jisas kako ango ne sopo m'mofapmmentisofoho. O'o, Mota uswo'nɨmentiso sopo humohumantisofoho. 
JHN.11.31	A'amu Jutaso hofɨko Maliya'nji ango'mo nohumantɨfi Maliyamo sɨmeho tango uyoso'no kako'nji humohumantohofoso hofɨko kakimo uhwonɨngkohofoso kako komo'no lɨkafonto mempono nto poswahonɨngki uhwonontɨfi hofɨko kakimo uhwonontɨfi hofɨko huno ole syafɨhu'mentohofi, Kako konɨngkwa'wehwoe pijafo ho'nahumalofo sopono humotaho walɨmonjitɨkeno ose syafɨhu'mentohofofoho.
JHN.11.32	Maliya kako Jisas humentahonjo so'mne'no wento Jisasɨmo uhwononto kako Jisasɨye sɨfɨki'nyo'mo hwomtame ehumanto ulɨmento, Hwe Engofo, kɨko olopo humantontentesi nje nɨngkwahwo sohwo poyo mape'nɨngkuhwonesohilo.
JHN.11.33	Jisas kako Maliya humotaho lontanɨngki uhwononto uhwonɨngkisoso a'amu Juta kako'nji humahwofoso humotaho nto mjolɨmɨwahonɨngkofi uhwononto kako kakoe sɨmeho tango uyahonɨngki 
JHN.11.34	ulɨmento, Sekwo ntɨ'mo ho'nahumalofo. Ose ulohonɨngkahonɨngki ulɨmentohofi, Hwe Engofo, kɨko nopohoji uhwonae. 
JHN.11.35	Ose ulahonɨngkofi Jisas kako humotaho lɨmentisofoho. 
JHN.11.36	A'amu Juta fehohnjoso Jisas kako huhwo humotaho lontanɨngki uhwonontɨfi hnnɨmentohofi, Ihwoni, kako Lasalos sohumo sɨmeho mɨkunɨmposo uyɨmojo hweho. 
JHN.11.37	I a'amu nom'nihwa ole hnnɨmentohofi, Olo hwe lohwo kako a'amu tɨmpi'nyo somo wopɨngo umokumentiso hopaso kako Lasalosɨmo ufo'mantontentesi Lasalos kako poyo mape'nɨngkuhwonesohilo. Sitofo hungkuno ose hnnɨmentohofofoho.
JHN.11.38	Oseso Jisas kako sɨmeho tango engo apa'no uyahonɨngki Lasalosɨye pijafo ho'nahumentohofo sopo umentisofoho. Oso hopo sopo Lasalosɨye pijafo ho'nahumentohofo sokimo hoku'yo sopo sojo ewafo engoso nomantɨfi pɨjwahu'mentohofofoho. 
JHN.11.39	Jisas oso hopo sopo nohumanto ulɨmento, Olo sojo pɨjwohumalofo loso wae feeopmno. Ose ulahonɨngki hwe poyo pe'nɨmentiso sohwoe konanisi Mota ulɨmento, Hwe Engofo, kakoe pijafo ho'nahumalohwoneso oso sɨkuno osofosofahu'no nto memjao'masoso kakoe pijafoso pisakino'njofoho. 
JHN.11.40	Ose ulahonɨngki Jisas ulɨmento, Olohonta nto kilohefoho. Kɨko ngkine'no sɨmeho hi'ntnnono ntapiso'manji kɨko Anɨtuye yokumpohn'nyoso uhwonɨmonnoho. Ose nto kilohefoho. 
JHN.11.41	Motamo ose ulahonɨngki hofɨko sojo ewafo engo mehwosompeehumentohofofoho. Nomehwosompesyahonɨngkofi Jisas kako ahwomomo uhwononto a'amu kakoe mampaho upa'nyo'ne ole ulɨmento, Nje Mpohwo sohwosi kɨko nje hungkunomo haloho nɨpewo'nɨngkino sohwohnne'no ngko isamoyoka kilalokweno. 
JHN.11.42	Ngko huno niyohoho. Kɨko engolopohamo nje hungkuno jomo kilɨwo'nɨngkohe somo nupa'nɨwo'nɨngkino hwosoho. I oso'no olo a'amu oloponjo lohokwofo lohwa kɨko ngkimo olo hwaho lopone'no nɨhwatɨmentohino so'no sɨmeho hi'ntnnono uyɨfitnne'enji kilalokweno.
JHN.11.43	Ose ulɨkwato lohofonto joho mohm'no ulɨmento, Lasalos kɨko noho fusyape. 
JHN.11.44	Ose ulahonɨngki a'amu poyo pe'nyo sohwo nolɨkafonto swapmmentisofoho. Kakoe sɨfe aho hwapɨfe nano popojontɨfi kakoe sɨmo'mango hi hwapɨfe ifohumpeehumentohofo sohwo hi'nji swopahonɨngki Jisas ulɨmento, Yo'mayoso misɨhuto'meefɨkujo'no wopaweno. Ose ulahonɨngki hofɨko kakoe hungkunomo inɨngkamentohofofoho.
JHN.11.45	A'amu Juta hwe moya'mi pi'nɨngo fehohnjoso Maliya'nji humamentohofoso Jisas kako oso hiso imentiso somo uhwonontɨfi hofɨko kakimo sɨmeho hi'ntnnono uyɨmentohofofoho. 
JHN.11.46	I oso'no a'amu fehohnjo sohwa hofɨko a'amu Falisi sohwafe angopono asomo nowentɨfi yo'mayo Jisas imentiso so'no a'amu Falisi sohwamo tokoyo'ofo imentohofofoho. 
JHN.11.47	Ose yahonɨngkofi a'amu Falisi sohwanji a'amu yofe engo'njo tajo ango syoho'njo sohwanji hofɨko a'amu 
JHN.11.48	Nakwo kakoe yahino losomo mopɨjwaofe'manji a'amu hopi'nonohinoso hofɨko kakimo sɨmeho hi'ntnnono uyɨkuji kakimo tɨfi inɨngkafitnnoho. Ose ikujo'no'manji a'amu Loum nakwoe hwaho nemokosyohumawo'nɨngkohofo sohwa nonahonɨngkuji huno ole wosyofɨsyantɨfeho. A'amu Juta hofɨko nakwoe hungkunomo enjwa'mo mohumunyofoho. Ose syafɨsyɨkuji hofɨko nakwoe tajo ango engo somo wonyo umokantɨfeho. Nakwo a'amu Juta hopi'nonohino hn'nɨmo wonyo wonemokantɨfeho.
JHN.11.49	Ose hnnontɨfi hwe fihwo hofɨko'nji humamentiso sohwo kakoe yofeso Kaiyofasɨyoho. Oso soswo somo a'amu tajo ango syoho'njo sohwamo umokosyohumayo'ne hweho. Kaiyofas huhwo sohwo kako nolɨkafonto ulɨmento, Sekwo huno mosyafɨsiyo'njo liyalokwofo. 
JHN.11.50	Sekwo olo a'amu losoku huno'maso kuyoho. Nakwo a'amu Juta hopi'nonohino hn'nɨmo a'amu Loum sohwa wonyo peho'no wonemokantɨfito. O'o, yahino ito'nohinoso olenoho. Olo hwe anga'nohino lohwo kako hwe moya'mi hopi'nonohino somne'no ufo'mayo'ne poyo wape'nono.
JHN.11.51	Oso hungkuno ulɨmentisoso kakoe huno mta'ango'maho. O'o, Kaiyofas kako oso soswo somo a'amu tajo ango syoho so'no yofe engo ma'mentiso so'no Anɨtu oso huno hiso uyɨmentisofoho. Oso'no kako Jisas a'amu Juta somne'no ufo'mayo'ne poyo umo'nɨmontonoho eso ulɨmentisofoho. Ose ko ulɨmentisoso oso hungkuno Kaiyofas ulɨmentisoso a'amu ango'meemjo somne'no ufo'mayo'ne Jisas poyo imo'none so'no huno muyo hweho. 
JHN.11.52	O'o, Anɨtu kakoe mehomi ango'meemjo hn'nwi temtitofo anga'nohino hopa imo'nɨfitnne'no pe'none'ento Anɨtu oso hunoso Kaiyofasɨmo uyahonɨngki ulɨmentisofoho.
JHN.11.53	Oso a'amu huhwo sohwa Kaiyofas ulɨmentiso sɨkuno somta'ni oso hungkuno Jisasɨmo fonjasiyo'ne hungkuno loma'mentohofofoho. 
JHN.11.54	Oseso Jisas kako oso hwaho Jutiya sopo a'amu Jutafe tɨmo sopo hano memmentisofoho. O'o, kako oso hwaho hopo sopo ulɨko'manto kako nom'ne ango Efɨlaim sopone'no kakoe inomokomoyo sohwona'nnonji umentɨhwonefoho. Oso ango Efɨlaim a'amu mohumunyo mofone sopo molinyoponoho. Oso ango hopo sopo kakoe inomokomoyo sohwona'nnonji humamentɨhwonefoho.
JHN.11.55	Oso hohosohonta a'amu Jutafe Anɨtu A'amu Isɨlael somo Uyakolo'mentiso somne'ne Syafɨsiyo Sɨkuno Engof 
JHN.11.56	Hofɨko nosɨ'mofontɨfi Jisasɨmne'no tɨpeentɨfi tajo ango engo somo uhu'mokontɨfi hofɨko ole hnnɨmentohofi, Olo Sɨkuno Engo lomne'no Jisas kako wosapmmontolɨkeno. Ose hnnɨmentohofofoho. 
JHN.11.57	Hwapɨngoso a'amu Falisi sohwanji hwe engo sohwanji hofɨko a'amu hisomo hungkuno yokumpohn'nyo ole lontɨfi, Sekwo Jisas humentahonɨngkuhwosi uhwonɨngkuji nowenetɨmapɨkujo'no nakwo huhwo sohumo impe untofano. Ose ulɨmentohofofoho.
JHN.12.1	Oso Anɨtu A'amu Isɨlael somo Uyakolo'mentiso somne'ne Syafɨsiyo sɨkuno engo 
JHN.12.2	Oso ango Mpetani hopo sopo i'mofɨwahonɨngki Jisasɨmne'no wosopayo engo iloho yontɨfi Mota kako wosopayo iku'yopo polofosyalokumpento hu'mmentisofoho. Jisasɨ'nji a'amu nom'ne so'nji Lasalos kako huhwo'nji hofɨko nohumantɨfi wopayo nɨmentohofofoho. 
JHN.12.3	Oso hohosohonta Maliya kako hwone mijo hamniyoho engo mpe imentisoso nomanto Jisasɨye sɨfemo sisyonto kakoe mijiyo sawemo so'nji sɨfemo sosayo usɨpo'mentisofoho. Oso hwone mijo sohwoe akino wopɨngoso ango homo somo ehuhnnaloho'mentisofoho. 
JHN.12.4	Jisasɨye inomokomoyo fihwo kakoe yofe Jutas Isɨkaliyout kako Jisasɨmo fonjasiyo'ne tokoyo'ofo iyo'ne sohwo oso homo somo uhwononto ulɨmento, 
JHN.12.5	Oso mijo wonyoangkafoso kako peho'no sisyohoho. Olo mijo hiloso nom'ne a'amuso mpe yontɨfijontentesi hamniyoho mɨkunɨmposo a'amu hamniyoho syoho'njo sohwo soswo anga'nohino somjo hamniyoho hopi'nono nejapɨkuji nakwo a'amu umofonyo iwo'nɨngkohofo somo uyɨhwanesohilo. 
JHN.12.6	Ose ulɨmentisoso kako a'amu umofonyo iwo'nɨngkohofo somne'no huno nehopi syafɨsyonto ulɨmentiso'maho. O'o, kako hamniyoho hufo imojo so'no ulɨmentisofoho. Jisasɨ'nji kakoe inomokomoyo sohwona'nnonji nakwo hano emoyontanɨngkukwone Jutas Isɨkaliyout sohwo kako nakwoe hamniyoho ipofo mokosyohumante somta'ni hufo imojo hweho.
JHN.12.7	Oseso Jisas ulɨmento, Olo a'musi kako olo ntohofiso loso'no kakoe syohofoho. Sekwo tɨmo'nohino uhwontohumamno. Kako hwone mijo hiloso nomokosyohumentanɨngkuhwosi. Ngko poyo imo'nɨme sohonta nje pijafomo nto'no enɨsyohumaniyoho. 
JHN.12.8	I a'amu umofonyo iwo'nɨngkohofoso sekwo'nji engolopohamo ne'no humawo'nɨngkohofofoho. I oso'no ngko sekwo'nji humaleso sɨkuno moi'wo we'enepi umo'nɨmontonoho. Oso'no a'amu ngkimo wopɨngo ntohofo'ne sɨkuno pi'nɨngo mauyoho.
JHN.12.9	A'amu Juta hwe moya'mi pi'nɨngoso Jisas ango Mpetani sopo humaho upa'nontɨfi oso pone'no womentohofofoho. Hofɨko Jisasɨmnenohini uhwonantɨfi womentohofo'maho. O'o, Jisas kako Lasalos poyo pe'nɨmentiso sohumo ulɨka'mentiso sohwo huhwo'njimo uhwonano lontɨfi womentohofofoho. 
JHN.12.10	Oso a'amu tajo ango syoho'njo sohwa hofɨko oso hiso uhwonontɨfi hofɨko Jisasɨmne'nohini mtito'mentohofo'maho. O'o, Lasalos huhwo'njimo fonjosiyo'ne mtito'mentohofofoho. 
JHN.12.11	Hwapɨngoso a'amu Juta hwe moya'mi pi'nɨngoso hofɨko Lasalosɨmne'no huno pi'nɨngo syafɨsyontɨfi a'amu tajo ango syoho'njo sohwamo ulɨko'mantɨfi Jisasɨmo sɨmeho hi'ntnnono uyɨmentohofofoho.
JHN.12.12	Oso ango Jelusalem hwe moya'mi pi'nɨngo engoso oso Anɨtu A'amu Isɨlael somo Uyakolo'mentiso somne'ne Syafɨsiyo Sɨkuno Engo 
JHN.12.13	Oseso hofɨko yo'mayo wokoso wopɨngo wopɨngoso nomotawentɨfi Jisasɨmne'no honɨngkanopo hontohumamentohofofoho. Nohontohumantɨfi Jisasɨmne'no joho ole lɨmentohofi,
JHN.12.13	Anɨtumo isamoyoka ulano.
JHN.12.13	Kako wopɨngo'nohino hweho.
JHN.12.13	Olo hwe lohumo nakwoe Hwe Engo Anɨtu sohwo nakwoe hwahopone'no uhwatɨmentiso hweho.
JHN.12.13	Kakoe yofe woho'nomano.
JHN.12.13	Nakwo a'amu Isɨlael hn'nwiye hwe yofe engo'njo nakumo nemokosyohumayo'ne hweho.
JHN.12.13	Ose lɨmentohofofoho.
JHN.12.14	Jisas kako yahu osyuyo 
JHN.12.15	Sekwo a'amu ango Saiyon sopo humalofo soku sekwo iyoho senɨngkuhwoloho.
JHN.12.15	Uhwonɨmno. Sekwoe Hwe Engo sohwo kako ntosapohoho.
JHN.12.15	Kako yahu 
JHN.12.15	Oso ifalifaliyo hohonta mtɨ'mokumentohofofoho. 
JHN.12.16	Oso hohosohonta Jisasɨye inomokomoyo sohwona'ni nakwo oso hungkuno ifalifaliyo mtɨ'mokumentohofo so'no huno monayo hwona'nyoho. I oso'no tɨfi no'mo Jisas kako ahwomomo sɨmentiso sohonta nakwo oso ifalifaliyo hiso'no huno syafɨhu'mentɨhwoni yo'mayo wopɨngoso Jisasɨmne'no oso sɨkuno homo somo a'amu uloho'mentohofo so'no huno ikwesyafɨhu'mentɨhwonefoho.
JHN.12.17	Hohonta Lasalos poyo pe'nonto kakoe pijafoso pi'nɨmomo wo'mentiso sohonta a'amu Juta pi'nɨngo engoso Jisasɨ'nji humamentohofofoho. Jisas kako Lasalosɨmo joho ulonto nulɨkofahonjoso hofɨko uhwonɨmentohofofoho. Oso a'amu huhwo sohwa hofɨko nom'ne a'amu pi'nɨngo'njo sopo Jisas kako yo'mayo imentiso so'no lutɨhwamentohofofoho. 
JHN.12.18	Oseso hwe moya'mi pi'nɨngo engoso yo'mayo wonyoangkafo Jisas imentiso so'no upa'nontɨfi oso a'amu hiso Jisasɨmo honɨngkanopo uswo'nɨmentohofofoho. 
JHN.12.19	Uswo'nɨngkahonɨngkofi a'amu Falisi sohwa hofɨko nuhwonontɨfi sɨmeho tango uyahonɨngki ole hnnɨmentohofi, Ihwoni, a'amuso hofɨko nakumne'no huno mosyonefɨsyalokuyohofo. O'o, a'amu ango'meemjo hopi'nonohinoso hofɨko nakumo nosɨkwojonaofontɨfi Jisasɨmnohini inomokoho'nawotofo. Ose hnnɨmentohofofoho.
JHN.12.20	A'amu pi'nɨngo engoso sɨkuno iyoho humayo engoso uhwonano lontɨfi ango Jelusalemne'no Anɨtuye yofe ho'nomayo'ne sɨmentohofofoho. A'amu Juta'nohini'maho. O'o, a'amu Ngkɨlik fehohnjo hi'nji sɨmentohofofoho. 
JHN.12.21	Oso a'amu Ngkɨlik huhwo sohwa hofɨko Filipɨmo u'mantɨfi ulɨmentohofi, Hwe engofo, nakwo Jisasɨmo uhwonano lontani sahopɨhwone hwona'nyoho. Ose ulɨmentohofofoho. Filip huhwo sohwo kako hwaho Ngkalili ango Mpetɨsaita mta'ango hweho. 
JHN.12.22	Filip kako hofɨkoe hungkuno hiso upa'nonto nowento Entɨlumo ulahonɨngki siko Jisasɨmo u'manji oso hungkuno hiso ulɨmentisiyefoho. 
JHN.12.23	Jisas kako sikimo ulɨmento, Ngko A'amufe Hwomu sohwo'ni poyo imo'nɨ'mo apa'no songo lɨkahm'mo nje yofe engo mayo'ne sɨkunoso mofonepo nto i'mofapohoho. 
JHN.12.24	Ose ulɨkwato lohofonto kako poyo imo'nyo'ne pahnnɨmo hungkuno ole ulɨmento, Hwe fihwo kako hamoyo mofososo hami hiso siki wehwosi piso nɨhu'nahone uyɨmontonoho. I oso'no hwe fihwo kako hami mofososo hami hiso piso ihwoso'no nom'ne tɨmo sahopɨhwosi ne pi'nɨngo umo'montonoho. 
JHN.12.25	Oso pa'nyoso a'amu fihwo kako kakine'nohini huno syafɨhu'nonto kakoe yofe'nohini ho'noma'nɨwo'nɨngkiso sohwo kakoe humayoso aho yokumpohn'nyo kemokosyohumanto poyo pe'nɨngkuhwosi tohino engo nomane hweho. I oso'no hwe nom'nihwo kako kakine'no huno mosyafɨhu'nyo'njo yonto nom'ne a'amu somne'no ufo'mawo'nyo'ne'nohini syafɨsyɨwo'nɨngkiso sohwo kako poyo pe'nɨngkuhwosi songo ne'no wonyoangkafo humayo'neso notɨpemane hweho. 
JHN.12.26	Oso a'amu Ngkɨlik huhwo sohwa hofɨko nje inomokomoyo umo'nano lɨfijo'manji siko nuhusɨsi hofɨkimo ole ulinyo. Hofɨko ngkimo wonnɨngkopantɨfi'manji oyonɨmno lalofoho ulinyo. A'amu nje syoho ntohofiyoso hofɨko ngkimo tɨfi nnɨngkapɨwo'nɨngkohofofoho. Oseso ngko nje syoho ntohofiyoso ngko humame sopo hofɨko wohumapɨfe. Nje syoho ntohofiyo ne somo Mpohwo Anɨtu sohwo kako hofɨkimo uhwonɨngkuhwosi kako hofɨkoe yofeso woho'noma'montonoho. Ose ulɨmentisofoho.
JHN.12.27	Jisas kako nohumanto ulɨmento, Nje sɨmeho tango mɨkunɨmposo niyohoho. Ngko Mpohumo jomo pehofo ulɨmnehono. Nje Mpohwo sohwosi olo tango engo ngkimo wonɨ'ma'monto iso losomo kɨko wae yanɨmotnnehino. Ose ulɨmnehono. O'o, olo tango hiloso ngko mayo'ne pmmentohono. 
JHN.12.28	Oso hiso'no ngko nje Mpohumo hungkuno ole ulɨmo, Mpohwo sohwosi olo a'amu hopi'nonohino loso hofɨko jɨje yofe engo wojo so'no huno uyone'no yo'mayo wonyoso hofɨko ngkimo ntapɨfijo'manji noho wontapɨfe.
JHN.12.28	Jisas ose ulahonɨngki mampaho ahwomo mta'ango ole ho'nɨmento, Ngko oso hwaho sopone'no kuhwotɨmentohe sohonta a'amuso nje yokumpohn'nyo engo somo uhwonontɨfi nje yofe ho'nonɨma'mentohofofoho. I kɨko poyo imo'nɨngkohojo'no ngko apa'no songo kilɨka'me sohonta hofɨko nje yokumpohn'nyomo apa'no uhwonɨngkuji nje yofe apa'no noho'nonɨmapitnnefoho.
JHN.12.29	Ose ho'nɨngkahonɨngki hwe moya'mi kako'njo mofonepo humohumantohofoso oso mampaho hiso upa'nontɨfi a'amu fehohnjoso ole hnnɨmentohofi, Ahwomo yoka ho'nɨngkohoho. A'amu fehohnjoso ole hnnɨmentohofi, A'amu ahwomomjo sohwo kakimo hungkuno ulohoho.
JHN.12.30	Ose hnnɨngkahonɨngkofi Jisas hofɨkimo ulɨmento, Olo mampaho ho'nɨngkiso loso ngko upa'nyo'ne ho'nɨngkiso'maho. O'o, sekwo upa'nyo'ne ho'nɨngkisofoho. 
JHN.12.31	Oso'no olohonta Anɨtu kako yo'mayo yahino wonyo a'amu hwahoponjo yɨwo'nɨngkohofo so'no yano ulofihwoso'no hofɨko hofɨkoe wonyo somjo tohino mayo'nefoho. Olohonta Anɨtu kako hwe wonyo Seten olo hwaho mokosyohumaso sohwoe yokumpohn'nyoso wae weeo'montonoho. 
JHN.12.32	Ngko olo hwaho lopo nohumentanɨ'mo a'amu hofɨko ngkimo iyo hwojiyahofɨku'nnyo yokintaho sopo monɨhumatɨpijo sohonta ngko a'amumo wohu'mema'monnoho. 
JHN.12.33	Oso hungkuno ulɨmentisoso a'amu somo ngko poyo imo'nɨmne'no honɨngkano umofɨtɨhwamo lonto kako oso hungkunoso ulɨmentisofoho.
JHN.12.34	A'amu huhwo sohwa upa'nontɨfi Jisasɨmo ulɨmentohofi, Kɨko poyo umo'nɨmonnoho lalohino. Nakumo Anɨtuye hungkuno ole nalɨmento, Oso hwe Anɨtu a'amu ufo'mayo'ne uhwosopo'mentiso sohwo kako songo ne'no nohumantɨhwone hweho. I oso'no kɨko A'amufe Hwomu sohwosɨ'manji iyo hwojiyahofɨku'nnyo sopo womonɨhumojantɨfeho eso peho'no lohino. Oso A'amufe Hwomuso tɨhwolo. 
JHN.12.35	Ose ulahonɨngkofi Jisas kako pomponaho pa'nyohwo kakine'no pahnnɨmo hungkuno ole ulɨmento, Sekwo olopo nohumentanɨngkuji pomponaho we'enehwo sekwo'njo lopo wolasehumontonoho. Nolasesyɨhwoso'no sɨkuno wammontonoho. Oseso pomponaho lasesyohwoso'no pomponahopo fosyohumamno. Sɨkuno semenoho. A'amu sɨkwo'mjoho'mjo hano wentoso sohwo kakoe humayoso ntontelo. Awonoho. Huno muyo hweho. 
JHN.12.36	I ngko pomponaho sohwo'ni sekwo'njopo nohumentanɨ'mo sekwo sɨmeho hi'ntnnono ntapmno. Sekwo nje hungkunomo tɨfi nnɨngkapɨfijo'manji ngko sekwoe pomponaho sohwo'niye mehomi umo'nantɨfeho. Ose ulɨkwato lohofonto Jisas kako hofɨkimo ulɨko'manto hiyaso humamentisofoho.
JHN.12.37	Jisas kako yo'mayo wonyoangkafo a'amu miyɨwo'nɨngkiyohofoso ko yahonɨngki a'amu Juta pi'nɨngoso sɨmeho hi'ntnnono muyɨmmentohofofoho. 
JHN.12.38	Oseso oso hungkuno hohonta Aisaiya sohumo Anɨtu uyahonɨngki lɨmojo sohwo mtɨ'mokumentisoso ne imo'nɨmentisofoho. Hungkuno hiso olenoho.
JHN.12.38	Hwe Engofo, nakwoe hungkuno somo sɨmeho hi'ntnnono tɨhwo wonejapmmontolo.
JHN.12.38	Yo'mayo wonyoangkafo a'amu miyɨwo'nɨngkiyohofoso Hwe Engo ihwoso'no ne'njofoho eso tɨhwo wonalɨmontolo.
JHN.12.38	Aisaiya hohonta ose mtɨ'mokumentisofoho.
JHN.12.39	Oseso a'amuso hofɨko Jisasɨmo sɨmeho hi'ntnnono uyoso hopo'maho. Olo hiloso hwapɨngo so'no Aisaiya kako hungkuno nom'ne mtɨ'mokumentisoso olenoho.
JHN.12.40	Anɨtu kako a'amuso nohonɨfitnnoho syafɨsyonto hofɨkoe tɨmo upijiyo'mentisofoho.
JHN.12.40	Anɨtu ngkine'no huno nto'no ikwesyafɨhupitnnoho syafɨsyonto hofɨkoe hunoso hwayohosile umasimentisofoho.
JHN.12.40	Anɨtu ose uloho'mentiso so'no hofɨko hofɨkoe honɨngkano wonyo somta'ni ikinjaofɨkuji ngkiyepono pontɨfijontentesi ngko hofɨkimo wopɨngo umoku'mnesohilo.
JHN.12.41	Aisaiya hohonta kako wojo hopa uhwonɨmentisoso Kɨlaisiye yokumpohn'nyo so'nji kakoe yofe engo so'nji uhwononto kako oso hungkunoso Kɨlaisɨmne'no lɨmentono.
JHN.12.42	A'amu Jutafe hwe engo pi'nɨngo sohwa hofɨko Jisasɨmne'no sɨmeho hi'ntnnono ko uyahonɨngkofi hofɨko a'amu Falisi sohwamne'no iyoho unɨngkahonɨngki hofɨko Jisasɨmne'no hungkuno yolohoso molɨjwaofe'njo imentohofofoho. Hwapɨngoso ole syafɨhu'mentohofi, A'amu Falisi sohwa hofɨko nakumo Anɨtuye tajo ango somta'ni wae enamopitnnoho lontɨfi molɨjwaofe'njo imentohofofoho. 
JHN.12.43	Anɨtu hofɨkine'no yo'mayo so'no huno syafɨsyonte so'no hofɨko huno mosyafɨhu'mmentohofofoho. O'o, a'amu hwahoponjoso hofɨkine'no yo'mayo so'no huno syafɨsyontɨfe so osomnohini syafɨsyontɨfi inɨngkamentohofofoho.
JHN.12.44	Jisas kako hungkuno yokumpohn'nyo ole ulɨmento, A'amu fihwo sɨmeho hi'ntnnono ntopantokunjo sohwo kako ngkine'nohino montopantofiyoho. O'o, kako nje Mpohwo olo hwaho lopone'no lonɨhwatɨmentiso osohwo huhwo'ntnne'no ntopantofoho. 
JHN.12.45	A'amu ngkimo tɨmo nohonantokunjo sohwo kako ngkimnohino monehonantofiyoho. O'o, kako nje Mpohwo ngkimo nɨhwatɨmentiso oso hwo huhwo'njimo ehonalofoho. 
JHN.12.46	Ngko olo hwaho loponjo pomponaho sohwo'ni a'amu ngkimo sɨmeho hi'ntnnono ntapɨfijo'manji hofɨko sɨkwo'mjoho'mo mohumafitnne so'no pmmentohe hwo'nyoho. 
JHN.12.47	A'amu fihwo kako nje hungkunomo haloho ko upa'nɨngkuhwosi hungkuno homo somo tɨfi minɨngkayo'njo sohumo ngko kakoe yahino somne'no tohino muyɨmnehono. O'o, ngko a'amufe yahino somne'no tohino yano uyo'ne pmmentohe hwonɨ'maho. Ngko a'amufe wonyomjo tohino mta'ni isɨhutofomayo'no pmmentohe hwo'nyoho. 
JHN.12.48	I a'amu ngkimo hwotoho nifekuji nje hungkunomo tɨfi minɨngkayo'njoso hofɨko hofɨkimo hofɨkoe yahino wonyo somne'no tohino yano ulofiyo sohwo hi'njofoho. Oso sɨkuno ae'uyo somo yo'mayo hungkuno nto lɨjwasemo'mentohe hiso hofɨkoe yahino wonyo somne'no tohino yano ulofiyonefoho. 
JHN.12.49	Hwapɨngoso yo'mayo hungkuno selɨwo'nɨngkoheso nje huno mta'ango'maho. O'o, nje Mpohwo kako nɨhwatɨmentiso sohwo kako yo'mayo hungkuno hopi'nonohinoso lɨjwasemofo'ne ntahonɨngki selalokweno. 
JHN.12.50	Ngko huno ole niyohi, A'amu nje Mpohwoe hungkunomo tɨfi inɨngkaweso sohwo kako songo ne'no humantɨhwone hweho. Oseso yo'mayo hungkuno hopi'nonohinoso Mpohwo ntɨwo'nɨngkisoso ngko sekumo nto'nohini selalokweno.
JHN.13.1	Oso Anɨtu A'amu Isɨlael somo Uyakolo'mentiso somne'ne Syafɨsiyo sɨkuno engo 
JHN.13.2	Jisasɨ'nji kakoe inomokomoyo sohwona'nnonji nohumentani sɨkuno'nji wopayo nontanɨngkuhwoni Seten kako Jutas Isɨkaliyout Saimounɨye hwomu sohumo olo hunolo nto uyɨmento, Kɨko Jisasɨmne'no tokoyo'ofo uyɨmonji yalokunoso olohonta olo sɨkwo'miyo lomo noho fiyo. Oso hunoso Seten umentisofoho. 
JHN.13.3	Oso hohosohonta Jisas kako huno ole uyɨmento, Anɨtu kako yo'mayo hopi'nonohinoso ngkimo enjwa'mo nto ho'nanɨhumasofoho. Huno nom'ne olo so'nji huno uyɨmento, Nje Mpohwo kako olo hwaho lopo nɨhwatɨmentiso sohwo'ni ngko apa'no kakiyepono asomo nosɨmnefoho. Huno ose uyɨmentisofoho. 
JHN.13.4	Oseso Jisas kako wopayo fehohnjo moi'wo manyohwo kako nolɨkafonto kakoe nem'no manji'mofo wae yaofonto kako sosayo sɨpo'nyo nomanto kakoe sɨmehopo nano mtitofahinɨmentisofoho. 
JHN.13.5	Ose mtitofahinonto kako mijo nomanto noswanopo sisasyonto kako kakoe inomokomoyo sohwona'niye sɨfemo mijo yonema'mentisofoho. Ose yonemanto kakoe sosayo sɨpo'nyo kakoe sɨmehopo mtitofahinɨmentiso so'nji sosayo nasɨpo'mentisofoho.
JHN.13.6	Oseso Jisas kako Saimoun Pitamo u'mahonɨngki Pita ulɨmento, Hwe Engofo, kɨko nje sɨfemo mijo uyonɨma'monntaho. 
JHN.13.7	Ose ulohonɨngkahonɨngki Jisas ulɨmento, Olohonta olo kilohofalokwe loso kɨko huno makiyohoyohoho. I oso'no hwangku kɨko huno wakiyɨmontonoho. 
JHN.13.8	Ose ulahonɨngki Pita ulɨmento, Nje sɨfeso mijo niyanɨmahotoho. Nɨhu'no ngkilaho. Ose ulahonɨngki Jisas ulɨmento, Ngko jɨje sɨfemo mijo miyokumaso'manji kɨko ngko'nji mohumayo'ne hwosoho. Kɨko nje syoho mantohofiyo'ne hwosoho. 
JHN.13.9	Ose ulahonɨngki Saimoun Pita komo'no ulɨmento, Hwe Engofo, ose'manji nje sɨfemnohini yonɨmahotoho. O'o, nje aho mnokino hopi'nonohino lomo fiyonɨmaho. 
JHN.13.10	Ose ulahonɨngki Jisas ulɨmento, A'amu fihwo kakoe a'apaho hi'nji mijo nto yomo'nɨngkiso sohwo kako kiho ane imo'nyo so'no syoho engo'njo hwo'maho. O'o, kakoe sɨfemnohini mijo yomo'nɨngkuhwosi kiho ane'njo wohumamontonoho. Olo ango lomo humalohwone sohwasi anga'nohinohwo kiho'njohwo humaho. Nom'ne sohwasi kiho ane hwasoho. Ose ulɨmentisofoho. 
JHN.13.11	Hwapɨngoso Jisas kako Jutas kakine'no tokoyo'ofo yone sohune'no huno uyahonɨngki, Anga'nohinohwo kiho'njohwo humaho eso ulɨmentisofoho.
JHN.13.12	Oseso Jisas hofɨkoe sɨfemo mijo moi'wo esojwamofonto kakoe nem'nomanji'mofo apa'no yonto nakwo'nji apa'no ampo humamentisofoho. Nohumanto nalɨmento, Ngko sekwoe sɨfemo mijo yosemahe so'no huno ito'no nto laseyohoho. 
JHN.13.13	Ose ulonto ulɨmento, Sekwo ngkine'no Hungkuno Mesyolonetɨhwayo hwosoho. Nakwoe Hwe Engo hwosoho ntɨwo'nɨngkohofɨhwasoho. Oso hungkuno ntɨwo'nɨngkohofoso nto'nohinoho. Ngko huhwo'ne osenohinoho. 
JHN.13.14	Ngko sekwoe hwe engo sohwo'ni sekumo hungkuno meselutɨhwayo sohwo'ni ngko sekwoe sɨfemo mijo yosemahono. Sekwo nakwo hwe engo hwona'nyoho lɨkuji nom'ne a'amu sofe sɨfemo mijo miyomapitnnoho lonji selohofohono. Oseso sekwo sohwasi sekwo nom'ni hwafe sɨfemo mijo yɨmaofɨkujo'no hofɨko sekwoe sɨfemo uyosemapɨfe. 
JHN.13.15	Olo selohofohe yahino loso nto setɨhwaheso sekwo nom'ni hwamo ose ulohopmno. 
JHN.13.16	Ose ulonto ole ulɨmento, Ngko hungkuno nehopi'nohini waselɨmonne'no yohono. Upa'nɨmno. A'amu fihwa hofɨko nom'nihwoe syoho ulohofiyɨwo'nɨngkohofo sohwa hofɨko hofɨkoe hwe engomo muyakolopitnne hwafoho. A'amu fihwa hungkuno motawowo'nɨngkohofo sohwa hofɨko a'amu lɨhwatɨmentiso sohumo muyakolopitnne hwafoho. 
JHN.13.17	Ngko sekwoe hwe engo sohwo'ni ngko olo hiloso selohofohe so'no sekwo olo hungkuno selalokwe hwapɨngoso huno waseyono. Sekwo nom'ne hwamo ulohofoso ngko selohofohe hopaso ifijo'manji sekwo sɨmeho wopɨngo wasemo'nɨmontonoho.
JHN.13.18	Ose ulonto ole ulɨmento, Olo hungkuno selalokwe loso sekwo hopi'nonohino sohwahnne'maho. Ngko sehwosopo'mentohe sohwahnne'no sekwoe yahino humayo so'no ngko huno niyohoho. I oso'no Anɨtuye hungkuno a'amu mtɨ'mokumentohofoso ne umo'nɨmontonoho. Hungkuno anga'nohinoso olenoho.
JHN.13.18	Hwe fihwo ngko'nji wosopayo nososohwo kako ngkine'no hohujo ikinjanɨmofɨhwosi nje mangohwo umo'nɨmontonoho.
JHN.13.18	Ifalifaliyo ose mtɨ'mokumentohofofoho. 
JHN.13.19	Oso hungkuno hiso ne imo'noso sohonta'ne'no selalokweno. Ne imo'nɨngkuhwoso'no sekwo huno ole wosyonɨfɨsyantɨfeho. Jisas kako ne'njo hweho. Ose wosyonɨfɨsyantɨfeho. 
JHN.13.20	Ngko hungkuno nehopi waselɨmonne'no yohono. Ngko a'amu fihumo uhwojahonɨ'mo a'amuso osohumo utɨmafɨkuji wopɨngo ulohopɨfijo'manji hofɨko ngko huhwo'nɨmo ntɨmafɨkuji wopɨngo wontohofantɨfeho. A'amu ngkimo ntɨmalokwofo sohwa hofɨko nje Mpohwo Anɨtu huhumo utɨmalokwofo. Ose nalɨmentisofoho.
JHN.13.21	Oso hohosohonta Jisas kako hi tango mɨkunɨmposo uyahonɨngki kako hungkuno yolohoso ole lɨjwao'mento, Hungkuno nehopi waselɨmonne'no yohono. Hwe fihwo kako olo ango lomo sekwo'nji humaso sohwo kako mango sohwafe ahomo woho'nanɨhumonte hweho. 
JHN.13.22	Ose nelahonɨngki kakoe inomokomoyo anga'no anga'nohino sohwona'ni honɨngkonontani tɨhune'no kalohoho huno syafɨhu'mentɨhwonefoho. 
JHN.13.23	Ngko Joun olo hungkuno ifalifaliyo mtɨ'mokalokwe sohwo'ni Jisas kako ngkimo sɨmeho engo ntapɨwo'nɨngkiso so'no ngko Jisasɨ'nji afapo humohumantohe hwo'nyoho. 
JHN.13.24	Oseso Saimoun Pita kako ngko Joun'ni uhwonyo'ne aho songo songo yahonɨngki ngko kakimo uhwonɨngkahonɨngko Pita ole ntɨmento, Kɨko Jisasɨmo ulohonyo. Tɨhune'no kolalofoho. 
JHN.13.25	Ose ntahonɨngki ngko Jisasɨmo ikinjamo lohofonji ulɨmentoho, Hwe Engofo, kɨko tɨhune'no lalokuno. 
JHN.13.26	Ose ulahonɨngko Jisas nalɨmento, Ngko wosopayo kutnnyoso mijomo yomahm'mo a'amu fihumo uyɨmonnoho. Oso huhweho. Jisas ose nalonto kako wosopayo kutnnyoso mijo yomanto Jutas, Saimoun Isɨkaliyoutɨye hwomumo uyɨmentisofoho. 
JHN.13.27	Ose uyahonɨngki Jutas nɨmentisofoho.
JHN.13.27	Oso hohosohonta Seten kako Jutasɨmo ehuhnnao'mentisofoho. Jisas Jutasɨmo ulɨmento, Kɨko yo'mayo umonji yohinoso olohonta komo'no fiyo. 
JHN.13.28	Oso hungkuno Jisas Jutasɨmo ulɨmentisoso kakoe inomokomoyo sohwona'ni osopo humohumantɨhwone sohwona'ni hwapɨngo neso huno monayo hwona'nyoho. 
JHN.13.29	O'o, fehohnjo sohwona'ni nakwo Jutas nakwoe hamniyoho ipofo mokosyohumawo'nɨngkiso so'no huno ole syafɨhu'mentɨhwoni, Jisas kako oso Sɨkuno Engo iyoho humayo so'ne yo'mayo mpe-e'ne lɨhwatɨmentiso so'no syafɨhu'mentɨhwonefoho. Fehohnjo sohwona'ni huno ole syafɨhu'mentɨhwoni, Jisas kako a'amu umofonyo iyo somo hamniyoho uyo'no lɨhwajɨmentiso so'no syafɨhu'mentɨhwonefoho. 
JHN.13.30	Jutas kako oso wosopayo nomanonto mempono komo'no humentisofoho. Noswonto uhwonɨmentisoso sɨkuno nto mjao'mentisoso uhwonɨmentisofoho.
JHN.13.31	Jutas kako syukwato lohofahonɨngki Jisas kakoe inomokomoyo nom'ne sohwona'nɨmo nalɨmento, Olohonta A'amufe Hwomu sohwo'niye yofe engo utɨhwa'nyopo u'mofapmmontonoho. Oso hiso'no Anɨtuye yokumpohn'nyo engo somo a'amu tɨmo uhwonɨngkuji hofɨko kakoe yofe engo woho'nomantɨfeho. 
JHN.13.32	Ngko nje Mpohwoe yofe engo imoku'me'no Mpohumo kakoe yofe engoso kakoe Hwomu sohwo'nɨmo komo'no wontapmmontonoho. 
JHN.13.33	Ose nelɨkwato lohofonto ole nalɨmento, Nje mehomi sohwasi ngko sekwo'nji we'enepi nohumahm'mo woselɨko'ma'monnoho. Oso hohosohonta sekwo ngkine'no hafɨhafe wonyopi wotɨpeentɨfeho. Ngko a'amu Juta sohwamo hungkuno nto ulɨmaleso olohonta sekwo huhwahnnonji selalokweno. Ngko ume sopo sekwo olohonta ngkimo monɨ'mapitnnohofo. 
JHN.13.34	Oseso ngko honɨngkano hungkuno songo sejopalokweno. Sekwo sekwoe a'amu somne'no sɨmeho wosema'nono. Ngko sekumo sɨmeho sejopalokwe pa'nyoso sekwo sekwoe a'amu somo sɨmeho uyɨmno. 
JHN.13.35	Sekwo oso hopa a'amu somo sɨmeho uyɨkujo'no nom'ne a'amuso sehonɨngkuji ole waselɨfe, Jisasɨye inomokomoyo hwasoho. Ose woselantɨfeho.
JHN.13.36	Saimoun Pita kako Jisasɨmo ulɨmento, Hwe Engofo kɨko ntɨ'mne hwosilo. Ose ulohonɨngkahonɨngki Jisas ulɨmento, Ngko ume sopone'no kɨko olohonta mannɨngkapihnnohino. I oso'no hwangku sohonta kɨko ngkimo nɨ'matnne hwosoho. 
JHN.13.37	Ose ulahonɨngki Pita ulɨmento, Hwe Engofo, olohonta ngko kikimo mokinɨngkapeso pipine'elo. A'amu sohwa hofɨko kikimo fonjakohufijo'manji hofɨko ngkimo fonjanisiyoso wopɨngofoho. Ngko kikimo kufo'mayo'ne pe'nɨmeso wopɨngofoho. Wape'nɨmo. 
JHN.13.38	Ose ulahonɨngki Jisas ulɨmento, Kɨko ngkimo nɨfo'mayo'ne wape'nɨmo lalohino. Hungkuno nehopi'nohini wakilɨmonne'no yohono. Olohonta tosɨka yoka maho'nyo sohonta kɨko mango hufa'u sɨhune ole walɨmonnoho, Ngko Jisas sohune'no huno maniyo hwo'nyoho. A'amu somo ose ulɨmonnoho. Jisas Pitamo ose ulɨmentisofoho.
JHN.14.1	Jisas kakoe inomokomoyo sohwona'nnonji nohumentani nakumo nalɨmento, Sekwo sekwoe sɨmeho wonyo semo'nɨngkuhwoloho. O'o, sekwo Anɨtumo sɨmeho hi'ntnnono ne'no uyɨmno. Oso'no sekwo ngko huhwo'nɨmo sɨmeho hi'ntnnono ntapmno. 
JHN.14.2	Nje Mpohwoe angoso sohe pi'nɨngo'njoponoho. Oso hungkuno hiso ne ane'njontentesi ngko sekumo hohonta selɨ'mnesohilo. Ngko sekwoe ango ito'no wesyohumamne hwo'nyoho. 
JHN.14.3	Ngko sekwoe ango ito'no yasesɨ'mo ngko sekumo setɨmayo'ne asomo wapmne hwo'nyoho. Oso'no sekwo ngko'njo afa nohopo humentɨhwanefoho. 
JHN.14.4	Ngko sɨmne honɨngkano somne'no sekwo huno seyohoho.
JHN.14.5	Ose nelahonɨngki Toumas ulɨmento, Hwe Engofo, kɨko ntɨ'mne hwosilo. Nakwo huno monayohoyohoho. Nakwo oso honɨngkano somne'no hunoso pipi ihwasi syofɨsyanehwono.
JHN.14.6	Ose ulahonɨngki Jisas ulɨmento, Ngko sohwo'ni Mpohumo u'mayo'ne honɨngkano hwo'nyoho. Ngko hungkuno nehopi'nohino hwapɨngo hwo'nyoho. Ngko songo ne'no humayo'ne hwapɨngo hwo'nyoho. A'amu fihwo kako Anɨtumo u'mayo'ne honɨngkano nom'neso mauyoho. O'o, ngko'nohini Mpohumo u'mayo'ne honɨngkano hwapɨngo hwo'nyoho. 
JHN.14.7	Sekwo nje hwapɨngo ne so'no huno nto'no seyontentesi sekwo nje Mpohwo huhune'no huno seyɨhwonesohilo. Olohonta sekwo Anɨtune'no huno nto seyohoho. Sekwo kakimo nto uhwonɨngkohofo. Sekwo ngkimo nohonɨngkohofo so'no sekwo Anɨtu huhumo uhwonontɨfi kakine'no huno nto'no seyohoho.
JHN.14.8	Ose ulahonɨngki Filip ulɨmento, Hwe Engofo, kɨko Mpohumo fonetɨhwaho. Nonetɨhwahojo'no nakwo sɨmeho wopɨngo wonamo'nɨmontonoho.
JHN.14.9	Ose ulahonɨngki Jisas kako ulɨmento, Filip ngko sekwo'nji sɨkuno pi'nɨngo engo nto humantohe hwo'nyoho. I osomo kɨko ngkine'no huno ito'no makiyo'njo hwosilaho. A'amu ngkimo nohonɨwo'nɨngkiso sohwo kako nje Mpohwo Anɨtumo uhwonalofoho. Oso'no pipine'no lohino. Kɨko Mpohumo fonetɨhwaho lohinosofo. 
JHN.14.10	Kɨko ole losyofɨsyalokuno. Jisasɨ'nji kanɨngkwohwo'nji siko afa'maho. O'o, Jisas kako kengo hweho. Kanɨngkwohwo kengo hweho. Ose losyofɨsyalokuno. Hungkuno ngko sekumo selinyoso nje huno mta'ango'maho. O'o, Mpohwo Anɨtu kako ngkimo humaso sohwo kako yo'mayo syoho iwo'nɨngkohoho. 
JHN.14.11	Sekwo olo hungkuno homo somo sɨmeho hi'ntnnono uyɨmno. Ngko nje Mpohumo humaleno. Mpohwo kako ngkimo humaho. Oso hungkuno homo somo sɨmeho hi'ntnnono muyo'manji i yo'mayo syoho wonyoangkafo a'amu miyɨwo'nɨngkiyohofo iwo'nɨngkohe so'no sekwo huno ikwesyafɨsyɨkuji sekwo sɨmeho hi'ntnnono ntapmno.
JHN.14.12	Hungkuno nehopi'nohino waselɨmonne'no yohono. A'amu ngkimo sɨmeho hi'ntnnono ntaposo sohwo yo'mayo syoho ngko iwo'nɨngkoheso kako uyɨmontonoho. Ou, ngko nje Mpohwoepono sɨme sohonta oso a'amu huhwo sohwo kako olopo nohumahwosi yo'mayo syoho ngko imentohe somo kako niyakolofososo ngko ufo'ma'monnoho. 
JHN.14.13	Hwapɨngoso ole, sekwo nje Mpohumo yo'mayo so'no jomo ulɨkuji nje yofe lɨfijoso ngko yo'mayoso wosejapmmonnoho. Ngko yo'mayo sekumo sejapm'me'no nje Mpohwoe yofe sekwo noho'nomafɨkujo'no kakoe yofe engoso umo'nɨmontonoho. 
JHN.14.14	Sekwo nje Mpohumo nje yofe ulɨfijoso ngko yo'mayo imneso'no jomo ntɨkujo'no ngko uyɨmonnoho.
JHN.14.15	Sekwo ngkimo sɨmeho nehopi ntapɨfijo'manji ou, sekwo nje hungkuno hopi'nonohino somo haloho pekuji ito'no wonnɨngkopantɨfeho. 
JHN.14.16	Ngko Mpohumo jomo ulɨ'me'no kako nom'nihwo sekumo Yokumpohn'nyo Sesofitofosyohumayo'nehwo wosejapmmontonoho. Oso huhwo sohwo kako sekwo'nji engolopohamo ne'nohini wofosyohumentɨhwantɨfe hweho. 
JHN.14.17	Anɨtu kakoe Towahuno sohumo sekuyepono uhwajɨhwoso'no Towahuno huhwo sohwo kako hungkuno nehopi'nohini wasetɨhwamontonoho. I oso'no a'amu hwahoponjo yahino somo inɨngkuwalokwofoso hofɨko oso Towahuno huhwo sohumo momaso'njofoho. Hwapɨngoso hofɨko kakimo tɨmo muhwonyo'njo ikuji hofɨko kakine'no huno muyofoho. I oso'no sekwo kakine'no huno seyohoho. Hwapɨngoso olohonta kako sekwo'nji humaho. Hwangku kako sekwoe sɨmeho mo'mo wohumamontonoho.
JHN.14.18	Ngko sehwotɨ'mo'me sohonta Anɨtuye Towahuno sohwo sekwo'nji humaso so'no sekwo sɨkumehomi pa'nyo mohumafitnnehofo. O'o, ngko sekuyepono asomo wapmmonnoho. 
JHN.14.19	We'enepi olo hwaho loponjo a'amuso hofɨko ngkimo apa'no manohonɨfitnnefoho. I oso'no sekwo wonohonantɨfeho. Ngko songo ne'no humayo'ne hwapɨngo sohwo'ni kalohi sekwo hoku songo ne'no wohumantɨfeho. 
JHN.14.20	Ngko nje Mpohwoepono sehwotɨ'mo'me sohonta sekwo huno ole waseyono. Ngko nje Mpohumo humaleno. Sekwo ngkimo wofosyonohumantɨfeho. Ngko sekumo wosefosyohumamonnoho. 
JHN.14.21	A'amu fihwo kako nje hungkunomo haloho pehwosi hungkuno homo somo ito'no tɨfi inɨngkaweso sohwo kako ngkimo sɨmeho nehopi ntopalofoho. A'amu ngkimo sɨmeho ntapɨwo'nɨngkiso osohumo nje Mpohwo kako sɨmeho uyalofoho. Ngko huhwo'ni oso huhwo sohumo sɨmeho uyɨ'mo ngko kakimo utɨhwa'nyopo ikinɨ'me'no kako ngkimo wonohonɨmontonoho. Jisas ose ulɨmentisofoho.
JHN.14.22	Jisasɨye inomokomoyo nom'ne sohwo kakoe yofe Jutasɨyoho. Osohwo kako Jutas Isɨkaliyoutɨ'maho. O'o, nom'ne hweho. Oso Jutas huhwo sohwo kako nohumanto Jisasɨmo ulɨmento, Hwe Engofo, kɨko nakwo sohwona'nɨmo ne'mahoji hwe moya'mi hwahoponjoso makohonyo'njo iyoso pipilo. 
JHN.14.23	Ose ulohonɨngkahonɨngki Jisas ulɨmento, A'amu ngkimo sɨmeho nehopi ntaposo'manji kako nje hungkunomo ito'no wonnɨngkamontonoho. Oso hwe huhwo sohumo nje Mpohwo Anɨtu kakine'no umo'nɨmontonoho. Nekwo'montosa'i oso hwe huhwo sohumo u'mehwasi kako'nji engolopohamo ne'no wohumantanoho. 
JHN.14.24	A'amu nje hungkunomo tɨfi ito'no minɨngkayo'njo sohwo kako ngkimo sɨmeho hi'ntnnono mantapɨwo'nɨngkiso hweho. Olo hungkuno selalokwe loso nje huno mta'ango'maho. O'o, nje Mpohwo nɨhwatɨmentiso sohwoe hungkuno ntapmmentisoso selalokweno.
JHN.14.25	Ngko sekwo'nji nohumanji hungkuno loso selalokweno. 
JHN.14.26	I oso'no ngko sekumo sehwotɨ'mo'me'no nje Mpohwo kako kakoe Towahuno Wopɨngo sohwo ngkimo niyohope'ne sekumo Yokumpohn'nyo Sosofitofosyohumayo'ne sekuyepono uhwatɨmontonoho. Anɨtuye Towahuno Wopɨngo huhwo sohwo kako sekwo'nji nohumahwosi sekumo yo'mayo so'no hofiyo wolosetɨhwamontonoho. Kako sekwoe hunomo huno sefohotofɨhwoso'no yo'mayo hungkuno selɨmentoheso huno ikwesyafɨsyɨkuji huno waseyɨmontonoho.
JHN.14.27	Ngko sekumo sehwotɨ'mofalokwe so'no ngko nje sɨmeho wopɨngo'nji sɨmeho pompenjiyo'nji sejopalokweno. Hwe moya'mi hwahoponjo sofe sɨmeho pompenjiyoso sɨmeho wopɨngoso iyoswo ilo'molajo iwo'nɨngkisoso pa'nyo'njofoho. I nje sɨmeho wopɨngo nje sɨmeho pompenjiyoso oso pa'nyo'maho. O'o, hwahoponjo somo yakolo'nnyofoho. Oseso yo'mayo tango se'mahwoso'no sekwo yomo ikuji iyoho senɨngkuhwoloho. 
JHN.14.28	Oso hungkuno selohe loso sekwo apa'no huno fɨkwesyafɨhupmno. Ngko Mpohwoepono nosɨ'mo sekuyepono asomo wapmmonnoho. Sekwo ngkimo sɨmeho nehopi ntape'manji ngko nje Mpohwoe ango wonyoangkafo sopo nosɨ'me'no sekwo sɨmeho wopɨngo wasemo'nɨmontonoho. Hwapɨngoso Mpohwo Anɨtu kako ngkimo hwofilo'nnyo hweho. 
JHN.14.29	Yo'mayo hiso mmo'nontanɨngki selalokweno. Oso'no hwangku sohonta yo'mayo selohe so'no i'mofapɨhwoso'no sekwo osomo uhwonɨngkuji sekwo ngkimo sɨmeho hi'ntnnono ntapɨfitnne'no selalokweno.
JHN.14.30	Nje sɨkuno sekwo'nji hungkuno jo'neso mofo nto imo'nɨmaho. Hwapɨngoso Seten hwe wonyo olo hwaho loponjo yahinomo mokosyohumawo'nɨngkiso sohwo kako wonyo ntohofo'neso nto i'mofapohoho. I oso'no kakoe yokumpohn'nyoso ngkimo moniyakolofonehoho. Seten ngkimo moniyokolofontanɨngkuhwosi ngko poyo wape'nɨmonnoho. 
JHN.14.31	Hwapɨngoso hwe moya'mi hopi'nonohinoso hofɨko ngko nje Mpohumo sɨmeho engo uyalokwe so'no huno tɨpemayo'ne ngko oso hungkuno Mpohwo ntapmmentiso somo ito'no tɨfi unɨngkamonnoho. Yo'mayo tango ko nɨ'mahonɨngkuhwosi ngko ne'no unɨngkamonnoho. Ose nalonto nalɨmento, Filɨkapmno. Wohwano. Ose nalɨmentisofoho.
JHN.15.1	Jisas kako kakoe inomokomoyo sohwona'nɨmo pahnnɨmo hungkuno ole nalɨmento, Ngko iyo hwapɨngo ne hwo'nyoho. Nje Mpohwo iyo uyo syoho sohwo'nɨmo mokosyonɨhumunyo hweho. 
JHN.15.2	Nje iyopamo ne minto'nyoso Mpohwo kako nolofehwosi wae weeo'mtonoho. Iyopamo ne into'nnyo hopi'nonohinoso kako nofasyɨhwosi pamo ne'njoso wawo'montonoho. Hwapɨngoso ipisayo engo into'nɨngkuhwosi ne engo imo'nyo'nefoho. 
JHN.15.3	Oso pa'nyoso sekwo nje apamo sohwasi sekwo nje hungkunomo ito'no inɨngkowalokwofo so'no oso hungkuno hiso yo'mayo yahino wonyo imotofo somo wae esemofalofoho. Sekwo kiho'maso'njo humalofo. 
JHN.15.4	Sekwo ngkimo fosyonɨhumamno. Ngko sekumo wofosyosehumamonnoho. Iyopamo fihwo kako iyo ne hwapɨngo somta'ni nosanjɨhwosi pɨwasyososo kako ipisayo neso minto'nonehoho. Oso pa'nyoso sekwo ngkimo monɨfohi'nyo'manji sekwo huhwasi ipisayo neso minto'nyo'ne hwasoho.
JHN.15.5	Ngko iyo hwapɨngo ne hwo'nyoho. Sekwo nje apamo hwasoho. A'amu fihwo ngkimo fosyonɨhumaso sohwo ngko kakimo wofosyohumamonnoho. Oso'no kako ipisayo ne engo'njo hweho. Sekwo ngkimo nɨsɨkwatɨfijo'manji sekwo yo'mayo neso mifitnne hwasoho. 
JHN.15.6	A'amu fihwo kako ngkimo nɨsɨkwatnnyo sohwo a'amu iyopamo yofoho inyoso wae yaofontɨfi tohomo ho'naefɨwo'nɨngkohofo hopaso nje Mpohwo kako hwe huhwo sohumo wae yaofonefoho.
JHN.15.7	Sekwo ngkimo nonɨhumafɨkuji sekwo nje hungkunomo aho yokumpohn'nyo kemokosyohumafɨkujo'manji yo'mayo so'no semo'nɨngkuhwoso'no ngkimo jomo ntɨfijoso yo'mayoso sekumo wose'ma'montonoho. 
JHN.15.8	Sekwo ose ifijo'manji sekwo nje inomokomoyo ne imo'nɨngkuji sekwo ipisayo ne engo'njo imo'nɨfitnne hwasoho. Oseso a'amu hofɨko Anɨtu kako sekumo hofiyo semokosyohumentanɨngkuhwosi sehonɨngkuji hofɨko nje Mpohwoe yofe engo noho'nomapitnnefoho. 
JHN.15.9	Nje Mpohwo kako ngkimo sɨmeho engo ntapɨwo'nɨngkiso hopaso ngko sekumo sɨmeho sejopalokweno. Oseso sekwo nohumafɨkuji ngko hitoho engo sejopalokwe so'no huno syafɨsyɨkuji yo'mayoso ifitnne so'no sekwo Anɨtumne'no yokumpohn'nyo fiyoho'nɨmno. 
JHN.15.10	Ngko nje Mpohwoe hungkunomo tɨfi ito'no inɨngkawowo'nɨngkohe so'no ngko huno niyohi, nje Mpohwo hitoho engo ntopalofoho. Oso pa'nyoso sekwo nje hungkunomo tɨfi ito'no inɨngkafijo'manji sekwo huno ole waseyono. Jisas kako hitoho engo nejopalofoho. 
JHN.15.11	Olo hungkuno selalokwe loso nje sɨmonyo iyoso sekwoe sɨmeho mo'mo wasewenonji selalokweno. Oso sɨmonyo iyoso sɨmeho mo'mo engo mɨkunɨmposo wasemo'nɨngkuhwono.
JHN.15.12	Jisas ose nalonto nalɨmento, Sekwo olo hungkuno losomo tɨfi ito'no finɨngkamno. Ngko sekumo sɨmeho sejopalokwe hopaso sekwo nom'ne a'amu somo ose uyɨmno. 
JHN.15.13	A'amu fihwo kako kakoe a'amu somo sɨmeho uyɨhwoso so'no kako a'amu hisofe mango sohwamo ole ulɨmontonoho. Olo a'amu lomo sekwo nusɨhutofɨkuji ngkimnohini fonjanɨhumno. Ose loso sohwo kako kakoe a'amu hisomo sɨmeho uyoso yakolo'nnyo hweho. 
JHN.15.14	Sekwo sohwasi nje hungkunomo tɨfi ito'no nnɨngkapɨfijo'manji sekwo nje a'amu ne hwasoho. 
JHN.15.15	Syoho ulohofiyo sohumo kakoe hwe engo sohwo kako yo'mayo so'no yoloho mujo'njo hweho. O'o, syoho ulohofiyo sohwo kako syoho'nohini inyo hweho. I ngko olohonta nje syoho ntohofiyo hwasoho eso apa'no maselɨmnehono. O'o, yo'mayo hungkuno nje Mpohwo ntɨmentiso so'no ngko yolohoso nto selɨmalefoho. Oso'no olohonta nje a'amu hwasoho selalokweno.
JHN.15.16	Sekwo ngkimo sɨmo'mo nakwoe Hwe Engo'ne hwehontɨfi nɨhwosopo'mentohofɨhwonɨ'maho. O'o, ngko sɨmo'mo sekumo nje a'amu ne imo'nyo'ne sehwosopo'mentohe hwasoho. Sekwo ipisayo ne into'nyo'ne sehwosopo'mentohe hwasoho. Oseso olo syoho sejopalokwe loso sekwo yahonɨngkuji a'amu pi'nɨngoso nje hungkuno nupa'nɨngkuji tɨfi nnɨngkapɨfijoso nakwo'nji ne'no nohumantokutnnefoho. Oseso sekwoe syohoso ne imo'nɨngkuhwoso'no ne'no nowentɨhwonefoho. Sekwo ose ifijo'manji sekwo nje Mpohumo nje yofe ulɨkuji yo'mayo so'no jomo ulɨfijoso kako wosejapmmontonoho. 
JHN.15.17	Oseso ngko olo hungkuno loso apa'no yokumpohn'nyo selalokweno. Sekwo a'amu somo sɨmeho nehopi uyɨmno.
JHN.15.18	Hwe moya'mi hwahoponjo yahinomo tɨfi inɨngkowalokwofoso hofɨko sekwoe mangohwa imo'nɨfijo'manji sekwo huno ole waseyono, Sɨmo'mo ngkine'no mangohwa imo'nɨmalofofoho. 
JHN.15.19	Sekwo olo hwaho loponjo yahinomo tɨfi inɨngkafijontentesi u, a'amu hwaho loponjoso sekumo nakwoe a'amu hwasoho selɨfijoso sɨmeho sejapɨkutnnesohilo. I oso'no sekwo olo hwaho loponjo a'amu hwasɨ'maho. O'o, ngko olo hwaho loponjo yahino somne'no i'waho ito'no ehumayo'ne so'no sehwosopo'mentohefoho. Oseso hwe moya'mi hwahoponjoso hofɨko sekwoe mango hwafoho. 
JHN.15.20	Olo hungkuno nto selohe loso huno ito'no fɨsyafɨhupmno. A'amu syoho ulohofiyo sohwoe yofe engoso kakoe hwe engo sohwoe yofe engomo muyakolofonehoho. Oso hiso'no sekwo inɨngo seyɨhwoloho. Ngko sekwoe hwe engo sohwo'nɨmo a'amu hwahoponjoso wonyo ntohofɨwo'nɨngkohofo hopaso hofɨko sekumo woselohofantɨfeho. I hofɨko nje hungkunomo haloho nɨpopijo'manji hofɨko sekwoe hungkunomo haloho wosepeentɨfeho. 
JHN.15.21	A'amu hwahoponjoso hofɨko Anɨtu nɨhwatɨmentiso so'no huno muyofoho. Oso'no sekwo ngkimo tɨfi nnɨngkapɨwo'nɨngkohofo so'no hofɨko yo'mayo wonyoso woselohofantɨfeho.
JHN.15.22	Ose nalonto nalɨmento, Ngko olo hwaho lopo mape'njo ntentesi nje hungkuno hofɨkimo mulontɨ'mtentesi hofɨkoe honɨngkano wonyo somne'no hofɨko tohino engo momafɨkutnnesohilo. I oso'no nje hungkunomo nto ko upa'nɨmotofoso hungkuno homo somo sɨmeho muyofoho. Oso'no sɨkuno ae'uyo somo ngko wonyo hwasoho ulɨ'me'no hofɨko mampi'nyo ifitnnefoho. 
JHN.15.23	A'amu nje mangohwo imo'noso sohwo kako nje Mpohwo huhune'no mangohwo osenohini umo'nɨmonte hweho. 
JHN.15.24	Yo'mayo syoho wonyoangkafo a'amuso hofɨko miyɨwo'nɨngkiyohofoso ngko hofɨko'njopo itɨhwamentohefoho. Oso syoho hiso ngko miyo'njo yontɨ'mtentesi hofɨkoe wonyo honɨngkano somne'no tohino engo momafɨkutnnesohilo. I oso'no olohonta oso syoho wopɨngo imentohe somo hofɨko tɨmo uhwonontɨfi hofɨko ngkine'no nakwolaho ntɨmentohofoso hofɨko ngko'nji nje Mpohwo huhwo'njiye mangohwa imo'nɨmentohofofoho. 
JHN.15.25	Oseso hofɨkoe yahino homo somne'no oso Anɨtuye hungkuno anga'no mtɨ'mokinyoso ne imo'nalofoho. Oso hungkunoso olenoho. Ngko hofɨkimo wonyo ko mulohofahonɨngko hofɨko ngkine'no siki mangohwa imo'nnyofoho.
JHN.15.26	Ose nalonto nalɨmento, Ngko nje Mpohwoe pone'no nosɨ'mo Anɨtuye Towahuno yokumpohn'nyo sosofitofosyosehumayo'ne sohumo ngko sekuyepono wolɨhwatɨmonnoho. Oso Towahuno huhwo sohwo kako hungkuno ne'njo hweho. Kako Mpohwo'nji fosyohumawo'nɨngkiso sohwo kako sekuyepono wapmmontonoho. Kako nopɨhwosi ngkine'no hungkuno wolɨjwasemo'montonoho. 
JHN.15.27	I sekwo ngko'nji nje syoho ema'mentohe sohonta humamotohwone so'no sekwo huhwahnnonji a'amu hopi'nonohino somo yo'mayo upa'nontɨfi uhwonontɨfeso filutɨhwafɨkuno.
JHN.16.1	Ngko sehwotɨ'mo'me sohonta sekwo ngkine'no hohujo ikinjanɨmopitnnohonji yo'mayo yolohoso lɨjwosemofalokweno. 
JHN.16.2	Hwangku sekumo a'amu Jutafe tajo ango somta'ni wae wesemofantɨfeho. I tɨfi no'mo a'amu fehohnjoso hofɨko sekumo fonjasesyɨkujo'no hofɨko huno hwasyo ole wosyofɨsyantɨfeho, Nakwo Anɨtuye syoho wopɨngo ulohofiyɨwo'nɨngkuhwone so'no olo hwe lohumo wofonjosyano. Hwasyo ose wosyofɨsyantɨfeho. 
JHN.16.3	Hwapɨngoso hofɨko nje Mpohwo'nji ngko huhwo'nnontnne'no huno nto'no muyofoho. 
JHN.16.4	Tɨfi no'mo olo yo'mayo loso i'mofaposo sohonta hungkuno ngko sekumo lɨjwosemofalokwe loso'no sekwo apa'no huno ikwesyafɨhupitnne'enji selalokweno.
JHN.16.4	Hohonta ngko sekwo'nji humamote sohonta ngko yo'mayo hilo so'no maselɨmmotefoho. 
JHN.16.5	I oso'no olohonta Anɨtu kako ngkimo sekwoe ango lopone'no nɨhwatɨmentiso sohwoepono asomo wasɨ'mne hwo'nyoho. Ngko wasɨ'mne hwo'nyoho ko selahonɨngko sekwo ngkimo peho'ne nehwotɨ'mofalokuno eso mantohonyofoho. 
JHN.16.6	I olohonta ngko wasehwotɨ'mo'mne'no yohono selohe so'no sekwo sekwoe sɨmeho tango seyohoho. 
JHN.16.7	I oso'no ngko hungkuno nehopi'nohino waselɨmonne'no yohono. Ngko sekumo sefo'mayo'ne wasɨmonne'no yohono. Ngko sekumo masehwotɨ'mofe'njo'manji Towahuno sekumo yokumpohn'nyo sosofitofosesyohumayo'ne sohwo mose'manehoho. I oso'no ngko sɨme'manji ngko Anɨtuye Towahuno huhwo sohumo sekuyepono walɨhwatɨmonnoho. 
JHN.16.8	Kako nopɨhwosi syoho hufa'u sɨhune yone hweho. Sɨmo'mo kako a'amufe yahino wonyo ujo ehontojwasyɨhwoso'no hofɨko yofe uhwopitnnefoho. Nom'ne syohoso kako honɨngkano ito'nohinoso utɨhwamontonoho. Nom'neso a'amu yahino wonyo somne'no tohino mayo'ne Anɨtu kako yano ulofiyone so'ntnne'no ulɨmontonoho. 
JHN.16.9	Hofɨkoe yahino wonyo hwapɨngo so'no Anɨtuye Towahuno sohwo ole utɨhwamontonoho. Hofɨko ngkine'no sɨmeho hi'ntnnono montapmmotofo so'no honɨngkano wonyoso hi'njofoho. 
JHN.16.10	Anɨtuye Towahuno sohwo kako honɨngkano wopɨngo ito'nohino so'no ole utɨhwamontonoho. Ngko honɨngkano homo somo into'nohino imote so'no nje Mpohwo kako ngkimo asomo ntɨmanefoho. Oseso sekwo olopo apa'no manohonɨfitnnefoho. 
JHN.16.11	Anɨtuye Towahuno sohwo kako a'amufe yahino wonyo somne'no yano ulofiyone so'no ole utɨhwamontonoho. Anɨtu kako hwe wonyo Seten olo hwaho loponjo a'amu mokosyohumawo'nɨngkiso sohumo yano nto ulofimentiso so'no a'amu Setenɨmo inɨngkowalokwofo so'ntnne'no yano ulofiyɨhwoso'no hofɨko tohino engo nomapitnnefoho. Ose utɨhwamontonoho.
JHN.16.12	Ose nalonto nalɨmento, Ngko sekumo hungkuno pi'nɨngo engo waselɨmonji ko yoheso sekwo oso hungkuno selɨme somo huno seyone so'no hopoenohino hwasɨ'maho. O'o, hopi'nono selɨ'me'no sekwoe sɨmeho tango engo seyonoho. 
JHN.16.13	I oso'no hwangku Anɨtuye Towahuno hungkuno nehopi'nohino sejo'ne sohwo kako nopɨhwoso'no kako sekwo'nji humahwosi kako yo'mayo hungkuno hopi'nonohino ne somne'no nto'no womikinjosehwatɨmontonoho. Kako kakoe huno mta'ni syofɨsyɨhwasi waselɨmonto'maho. O'o, yo'mayo hungkuno kako nupa'nɨwo'nɨngkiso so'no waselɨmontonoho. Oso'nji yo'mayo tɨfi no'mo imo'none so'ntnne'no waselɨmontonoho. 
JHN.16.14	Kako nje hungkuno selɨmentoheso nomahwosi sekumo selɨhwoso'no yoloho neso lɨjwasemofɨhwoso'no sekwo huno nto'no waseimontonoho. Oso'no kako nje yofe engo so'no wosetɨhwamontonoho. 
JHN.16.15	Yo'mayo nje Mpohwo mokosyohumasoso njefoho. Oso'no hungkuno nto seloheso ngko apa'no waselɨmonnoho. Anɨtuye Towahuno sohwo kako nje yo'mayo hungkunoso nomahwosi oso hiso'no wolosetɨhwamontonoho.
JHN.16.16	Sekwo we'enepi ngkimo manohonyo'njo uyantɨfeho. I oso'no sekwo we'enehwo humafɨkuji hwangku sohonta ngkimo nonohonɨfitnnefoho. 
JHN.16.17	Ose nelahonɨngki kakoe inomokomoyo fehohnjo sohwona'ni ole hnnɨmentɨhwoni, Oso hungkuno nalisoso hwapɨngo neso peho'neto. Ole nalohi, We'enepi sekwo ngkimo monohonɨfitnnehofo. I oso'no we'enehwo nohumafɨkuji ngkimo apa'no nohonɨfitnnefoho. I nom'ne nalisoso ole, Ngko nje Mpohwoe pone hwo'nyoho. Ose nalisofoho. 
JHN.16.18	Oso we'enehwo nalisoso peho'ne nalohoho. Yoloho neso nakwo huno monayohoyohoho.
JHN.16.19	Ose hnnontani nakwo Jisasɨmo ko mujo'njo yahonɨngkuhwoni Jisas nakwoe huno so'no huno uyahonɨngki nakumo nalɨmento, Sekwo olo hungkuno ngko selohe loso'no peho'ne hnnalokwofo. Ngko ole selohono. We'enepi sekwo ngkimo manohonɨfitnnehofo. We'enehwo humafɨkuji apa'no ngkimo wonohonantɨfeho. Ose selohono. 
JHN.16.20	Ngko hungkuno nehopi'nohino waselɨmonne'no yohono. We'enepi yo'mayo tango nɨ'mane so'no a'amu hwahoponjo pi'nɨngo engoso hofɨko sɨmonyo yontanɨngkuji sekwo sohwasi humotaho engo lɨkuji sɨmeho tango waseyɨmontonoho. I oso'no sekwoe sɨmeho tango seyontososo iwolo'mo lohofɨkuji sekwo sɨmonyo engo uyantɨfeho. 
JHN.16.21	Ose nalonto kako pahnnɨmo hungkuno ole nalɨmento, Olo selalokwe loso a'mu fisi kako mehomi aswo mayo pa'nyofoho. A'mu fisi kako aswo toho'ne yonto sɨmeho tohino umnonte so'no kakoe sɨmeho wopɨngo mmo'nyofoho. I oso'no kakoe mehomi aswo mahwosi kako oso tohino engo so'no inɨngo mofɨhwosi sɨmonyo uyɨmontonoho. 
JHN.16.22	Oso mehomi aswo mawo'nɨngkohofo pa'nyoso sekwoe sɨmeho tango'nji humalofo. Oso'no hwangku sohonta ngko apa'no sehonɨ'me'no sekwo sɨmonyo engo apa'no uyantɨfeho. Oso sɨmonyo iyo homo somo wae yaofo'ne a'amu fihwo mohumuyohoho. O'o, awonoho. Sɨmonyo iyoso ne'no nowentɨhwonefoho. 
JHN.16.23	Oso sɨkuno homo somo sekwo ngkimo yo'mayo yo'mayo so'no mantɨfitnnefoho. O'o, ngko hungkuno nehopi'nohini waselɨmonne'no yohono. Sekwo nje Mpohumo yo'mayo yo'mayo so'no jomo ulɨkuji nje yofe'nji ulɨfijo so'no kako ngkine'no syanɨfɨsyɨhwosi yo'mayo yo'mayoso wosejapmmontonoho. 
JHN.16.24	Hohonta oso hopaso sekwo mimmotofɨhwasoho. O'o, nje yofeso Mpohumo mulɨmmotofo soku olohonta sekwo Mpohumo nje yofe'nji jomo ulɨfijoso yo'mayoso wosejapmmontonoho. Oseso sekwo sɨmonyo nehopi'nohini uyantɨfeho.
JHN.16.25	Ngko yo'mayo yo'mayo so'no pahnnɨmo hungkuno selɨwo'nɨngkohefoho. I tɨfi no'mo ngko pahnnɨmo hungkunoso maselɨmnehono. O'o, ngko nje Mpohumne'no hungkuno yoloho'nohini wolɨjwasemo'monnoho. 
JHN.16.26	Oso hohosohonta sekwo yo'mayo so'no Anɨtumne'no jomo ulɨfijo sohonta ngko ajwo sopo sekumo sefo'mayo'ne mohumamnehono. O'o, sekwo Mpohumo nje yofe ulɨfijoso kako yo'mayo so'no wosejapmmontonoho. 
JHN.16.27	Hwapɨngoso sekwo ngkimo sɨmeho hi'ntnnono ntapontɨfe sohwahnne'no Anɨtu nɨhwatɨmentiso so'no huno seinyo sohwahnne'no Anɨtu kako sɨmeho sejopalofoho. Kako sekwoe hungkunomo wosepa'nɨmontonoho. 
JHN.16.28	Ou nehopi. Hohonta Mpohwo kako nɨhwatɨmentiso sohwo'ni olo hwaho lopono pmmentohe hwo'nyoho. I olohonta ngko olo hwaho lopo sehwotɨ'mohm'mo nje Mpohwoepono asomo wasɨmne hwo'nyoho.
JHN.16.29	Ose nelahonɨngki kakoe inomokomoyo sohwona'ni ulɨmentɨhwoni, Ihwoni. Olohonta kɨko pahnnɨmo hungkuno monalohoyohino. O'o, hungkuno yoloho'nohini nalohino. 
JHN.16.30	Oso'no nakwo yo'mayo so'no huno nayohoho. Kɨko huno hwapɨngo'njo hwosoho. Nom'ne a'amu hofɨko huno'nohini syofɨsyantɨfeso hofɨkoe huno hiso kɨko huno kinyo hwosoho. Oso'no nakwo olo hilo so'no sɨmeho hi'ntnnono uyalokuhwono. Kɨko Anɨtu mta'ango nehopi'nohino hwosoho.
JHN.16.31	Ose ulahonɨngkuhwoni Jisas nalɨmento Olohonta sekwo ngkine'no sɨmeho hi'ntnnono nehopi lontopantɨkwofo. 
JHN.16.32	Upa'nɨmno. Sekumo tango se'mayo'ne sɨkunoso we'enepi umo'nɨmonte'no yohoho. I nto i'mofapohoho. Oso'no hofɨko ngkimo nɨkekujo'no sekwo ngkimo nɨhwotɨ'mofɨkuji sekwo anga'no anga'no sekwoe ango'mne'no esesamo wohumpeentɨfeho. Oso'no sekwo ngkimo nɨhwotɨ'mofɨkujo'no ngko'nohini nje mango sohwanji wohumamonnoho. I oso'no ngko'nohinɨ'maho. O'o, Mpohwo kako huhwo ngko'nji wohumamontonoho. 
JHN.16.33	Yo'mayo tango se'mayo so'no ngko olo hungkuno hiloso selalokweno. Tango hiso se'mahonɨngkuhwosi sekwo ngkine'no ole wosyonɨfɨsyantɨfeho. Ngko Jisasɨmo ufohi'nonji kako'nji humalohwono. Ose syanɨfɨsyɨkuji sekwo sɨmeho wopɨngo'nji wohumantɨfeho. Sekwo olo hwaho lopo nohumentanɨngkuji yo'mayo tango wonyoso woselohofantɨfeho. I oso'no sekwo yokumpohn'nyo lohofɨkuji sɨmonyo fiyɨmno. Hwapɨngoso ngko olo hwaho loponjo yahino somo hwotoho fenji nto uyakolo'maleno. Ose nalɨmentisofoho.
JHN.17.1	Jisas kako oso hungkuno inomokomoyo sohwona'nɨmo nalonto kako ahwomomo tɨmo uhwononto kanɨngkwohumo jomo ulɨmento, Mpohwo, nje sɨkuno nto i'mofapohoho. Olo a'amu lohwamo nje yofe engoso utɨhwaho. Oseso kɨko utɨhwahojo'no ngko jɨje hwomu sohwo'nne'no yofe engo nɨhwofɨkujo'no hofɨko jɨje yofe woho'nomantɨfeho. 
JHN.17.2	Kɨko a'amu hopi'nonohino somo ngkimo enjwa'mo uhumatɨ'mentohinofoho. Kɨko a'amu fehohnjo ntapmmentohinoso kako songo ne'no humayoso yano uyɨne'enji ntapmmentohinofoho. 
JHN.17.3	Songo ne'no humayo'neso olenoho. A'amu hiso hofɨko nekwo'montosa'ine'no yofe ole wehwofantɨfeho. Kɨko'nohini Anɨtu nehwosoho wokuhwofantɨfeho. Ngko Jisas Kɨlais sohwo'nne'no ole wonɨhwofantɨfeho. Nakwoe hwaho lopone'no Anɨtu uhwatɨmentiso hweho. Ose wonɨhwofantɨfeho. Yofe ose nɨhwofɨkuji hofɨko wopɨngo'nohini humafɨkuji songo ne'no humantokutnnefoho.
JHN.17.4	Ngko olo hwaho lopo nohumanji jɨje yofe engoso jɨje yokumpohn'nyo engoso nto utɨhwamalefoho. Yo'mayo syoho ntapmmentohinoso ngko moi'wo nto esojwao'malefoho. 
JHN.17.5	U, Mpohwo hohonta olo hwaho loso nekwo mamtɨ'mokiyo sohonta ngko kɨko'nji nohumanji ngko yo'mayo yokumpohn'nyo mokosyohumunyo hwo'nyoho. Ngko kɨko'nji humanji mokosyohumamote pa'nyoso oso yofe engo so'nji yokumpohn'nyo engo so'nji kɨko ngkimo asomo ntape.
JHN.17.6	Olo hwe lohwa hwaho loponjo ntapmmentohino lohwa ngko hofɨkimo kikine'no lutɨhwamale so'no hofɨko kikine'no yofe kɨhwofalokwofo. Jɨje a'amu huhwo sohwa kɨko ngkimo ntopahonɨngkini hofɨko jɨje hungkunomo haloho pentɨfi aho yokumpohn'nyo kemokosyohumantɨfi tɨfi inɨngkopalokwofo. 
JHN.17.7	Oso a'amu kɨko ntapmmentohinoso yo'mayo hungkuno ulahonɨngko hofɨko huno ole syafɨhu'mentohofi, Olo hwe lohwoe hungkunoso Anɨtu mta'angofoho. Huno ose unyofoho. 
JHN.17.8	Yo'mayo hungkuno kɨko ngkimo ntapmmentohinoso ngko lutɨhwahonɨngko hofɨko sɨmeho hi'ntnnono uyontɨfi huno ole uyalofoho. Hohonta ngko kɨko'nji humanji kɨko olo hwaho lopone'no nɨhwatɨmentohinofoho. Oso hungkuno somo hofɨko sɨmeho hi'ntnnono uyalokwofo.
JHN.17.9	Olo a'amu huhwo lohwamne'no jomo wakilɨmonne'no yohono. A'amu nom'ne olo hwaho loponjo somne'no mokilalokuyohono. O'o, olo a'amu kɨko ngkimo ntapmmentohino lohwamne'no jomo kilalokweno. Jɨje a'amu hwafoho. 
JHN.17.10	Hwe moya'mi hopi'nonohinoso nje hungkunomo tɨfi inɨngkawowo'nɨngkohofoso kɨko'ne mehomifoho. Jɨje mehomi huhwo sohwa ngko huhwo'nnonji nekwoe mehomifoho. Hofɨko nje yofe engo ho'nomalokwofo. Nje yo'mayo yo'mayo hopi'nonohinoso jɨjefoho. Jɨje yo'mayo yo'mayo hopi'nonohinoso njefoho.
JHN.17.11	Ngko kikiyepono wosapmmo lɨ'mo hofɨkimo uhwatɨ'mo'monnoho. Olo hwaho lopo hofɨko'nohini wohumantɨfeho. Oso'no nje Mpohwo wopɨngo'nohino sohwosi olo a'amu lohwa hofɨko ngkimo sɨmeho ntapɨfitnne'enji uhwosopo'mentohino loso yo'mayo yahino wonyo somo uyakolopitnne so'no kɨko jɨje yokumpohn'nyo engo so'nji ufo'mahoji umokosyohumaho. Kɨko ngko'nji sɨmeho afa inɨmotohwoyo hopaso hofɨko sɨmeho afa unɨfe. 
JHN.17.12	Ngko hofɨko'nji nohumanji oso yokumpohn'nyo kɨko ngkimo ntapmmentohino so'nji ngko hofɨkimo wopɨngo umokosyohumamote so'no anga'no ngkine'no hohujo nɨhu'nahone mikinjanɨmofefoho. O'o, ntapmmentohino hopi'nonohino sohwa wopɨngo nnɨngkopalokwofo. A'amu anga'nohino sohumne'no a'amu Anɨtuye hungkuno mtɨ'mokumentohofoso ne imo'none hopaso kako anga'nohino sohwo tɨkanomo wene sohwo pɨwahu'mentisofoho. 
JHN.17.13	Olohonta olo a'amu lohwamo uhwotɨ'mahm'mo kikiyepono wosapmmonnoho. Ngko hofɨko'nji olopo nohumanji yo'mayo hungkuno hofɨkoe sɨmeho wopɨngo umo'none'enji kilalokwe so'no nje sɨmeho wopɨngo nɨmo'nɨwo'nɨngkiso hopaso engo womantɨfeho.
JHN.17.14	Jɨje hungkunoso olo a'amu lohwamo nto umotefoho. A'amu hwe moya'mi olo hwaho loponjoso hofɨkoe mangohwa imo'nɨmentohofofoho. Hwapɨngoso ngko hopa hofɨko olo hwaho loponjo yo'mayo somo minɨngkayo'njo hwafoho. 
JHN.17.15	Ngko hofɨko'nji yanɨmofo'ne makilohoyohono. O'o, ole kilalokweno. Hofɨko olo hwaho lopo nohumentanɨngkuji oso hwe wonyo Seten kako a'amu lohwamo wonyo umokonohonji kɨko hofɨkimo hofiyo mokosyohumane'enji kilalokweno. 
JHN.17.16	Ngko olo hwaho loponjo yahinomo inɨngkunyo hwonɨ'maho. Oso pa'nyoso hofɨko huhwanji olo hwaho loponjo yahinomo inɨngkunyohwa'maho. 
JHN.17.17	Mpohwo jɨje hungkunoso hungkuno ne'njofoho. Oso hungkuno hiso olo a'amu lohwamo kɨko itɨhwahonɨngkiji hofɨko hofɨkoe huno ehohosasyɨhwoso'no hofɨko yo'mayo yahino wonyomo ulɨko'mafɨkuji jɨje yahino wopɨngo'nohini ikuji jɨje a'amu ne wopɨngo umo'nantɨfeho. 
JHN.17.18	Hohonta kɨko ngkimo nɨhwojahonɨngkini ngko a'amu olo hwaho loponjo lohwanjo ajwo'mo humamotefoho. Oso pa'nyoso ngko olo a'amu lohwamo hwe moya'mi hwahoponjo lohwanjo ajwo'mo wohumafenji hofɨkimo uhwojalokweno. 
JHN.17.19	Ngko kɨko'nji nohumahm'mo olo syoho sɨmo'mjolo uyɨmonne'no yohono a'amu lohwa hofɨko jɨje hungkuno so'ne huno ufohotofohojo'no hofɨko jɨje yahino wopɨngo mayo'ne ufo'ma'mne'no yohono. Oseso hofɨko jɨje a'amu ne wopɨngo umo'nantɨfeho.
JHN.17.20	Ose ulonto ole ulɨmento, Olo a'amu lohwamnohini mokosyohumaho eso makilɨmnehono. O'o, hwe moya'mi nom'neso hofɨko olohwafe hungkunomo haloho upa'nɨngkuji ngkimo sɨmeho hi'ntnnono ntapɨfijo somo kɨko hofiyo mokosyohumaho kilalokweno. 
JHN.17.21	Ngko ole'no nɨmo'nɨngkohoho. Hwe moya'mi hopi'nono nekumo sɨmeho ejapɨkuji hofɨko nekwo hopa sɨmeho hunoso afa'njo umo'nantɨfeho. Mpohwo, kɨko ngkimo nɨhumahnno. Ngko kikimo kuhumaleno. Oso hopaso hofɨko nekumo ehumayo so'no nɨmo'nɨngkohoho. Hofɨko ose ehumafɨkujo'no a'amu hwahoponjoso hofɨkoe yahino wopɨngo somo uhwonɨngkuji ole wosyofɨsyantɨfeho. Ou, Anɨtu kako Jisas Kɨlais sohumo nakwoe hwaho lopo uhwatɨmentiso sohweho lɨkuji ngkine'no sɨmeho wontɨpantɨfeho. 
JHN.17.22	Jɨje yokumpohn'nyo kɨko ntapmmentohinoso ngko hofɨkimo uyɨmaleno. Oseso ole'no nɨmo'nɨngkohoho. Nekwo sɨmeho afa inontai humalohwoyo hopaso hofɨko sɨmeho afa'njo umo'nantɨfeho. 
JHN.17.23	Jɨje hungkuno lontnneso nje sɨmehomo mnawojo hopaso nje hungkuno hofɨkoe sɨmehomo ose mnaweho. Oseso hofɨko sɨmeho afa inɨngkuji wopɨngo humafitnne so'no nɨmo'nɨngkohoho. Oseso a'amu hwahoponjoso hofɨkoe humayo somo uhwonɨngkuji ole wohnnantɨfeho. Anɨtu kako Jisasɨmo nakwoe hwaho lopone'no nehopi uhwatɨmentiso hweho. Anɨtu Jisasɨmo sɨmeho uyɨwo'nɨngkiso hopaso kako olo a'amu lomo sɨmeho uyalofoho.
JHN.17.24	Ose ulonto ulɨmento, Mpohwo, ole'no nɨmo'nɨngkohoho. Hwe moya'mi kɨko ntapmmentohino hopi'nonohinoso hofɨko ngko'njopo wohumantɨfeho. Olo hwaho loso nekwo mamtɨ'mokiyo sohonta kɨko sɨmeho ntaponji jɨje yofe engoso jɨje yokumpohn'nyo engo ntapmmentohinofoho. Olo a'amu lohwa hofɨko oso yofe engo so'nji yokumpohn'nyo engo so'nji ntapmmentohino somo uhwonɨfitnne so'no nɨmo'nɨngkohoho. 
JHN.17.25	Ou Mpohwo, kɨko yo'mayo yahino ito'nohino iwo'nɨngkino sohwosimo olo hwaho loponjo a'amulo kikimo huno muyofoho. I oso'no ngko kikine'no huno niyohoho. Olo a'amu ngko'njo lopo humalofoso hofɨko kɨko ngkimo nɨhwatɨmentohino sohwo'nne'no huno unyofoho. 
JHN.17.26	Jɨje yahino yo'mayo so'no hofɨkimo nto utɨhwamaleso ngko ne'no utɨhwahm'mnefoho. Oseso kɨko sɨmeho engo ntopantokuno hopaso hofɨko sɨmeho engo unantɨfeho. Ngko hofɨkimo humahm'me'no kikimta'angoso hofɨko sɨmeho ose unantɨfeho. Jisas kako Anɨtumo ose ulɨmentisofoho.
JHN.18.1	Jisas kako Anɨtumo ose ulahonɨngki kako kakoe inomokomoyo sohwona'ni nakwo oso hopo sopo ulɨko'mentani mijo we'e Kitɨlon wekentani nongkihnta'ni iyo uyo syoho sopo umentɨhwonefoho. 
JHN.18.2	Jutas kako Jisasɨmne'no tokoyo'ofo yone sohwo kako oso iyo uyo syoho sopone'no huno unyo hweho. Hwapɨngoso sɨkuno pi'nɨngo engo somo Jisas kakoe inomokomoyo sohwona'nnonji oso hopo sopo ne'no umotohwonefoho.
JHN.18.3	Hwe yofe engo tajo ango syoho'njo sohwanji a'amu Falisi sohwanji hofɨko a'amu hwapɨfe tɨfo'njo sohwanji a'amu itokuso'njo sohwanji Jutasɨ'nji uhwojahonɨngkofi Jutas kako oso iyo uyo syoho hopo sopone'no ipemotawomentisofoho. Hofɨko kwefoho'nji sikiloho'nji yo'mayo ikujoho so'nji motapmmentohofofoho. 
JHN.18.4	Jisas kako kakine'no yo'mayo u'mane so'no sɨmo'mo huno nto unyo sohwo humentanjopo a'amu sohwamo nuhwonɨtɨmanto ulɨmento, Sekwo tɨhune'no tɨpeelokwofo. 
JHN.18.5	Ose ulohonɨngkahonɨngki hofɨko ulɨmentohofi, Nakwo Jisas Nasalet mta'ango sohune'no tɨpeelokuhwono. Ose ulahonɨngkofi Jisas ulɨmento, Ngko olo huhwo'nyoho. Ose ulɨmentisofoho. Jutas oso a'amu Jisasɨmne'no tokoyo'ofo yone sohwo oso a'amu huhwo sohwanji humohumantisofoho. 
JHN.18.6	Jisas kako olo huhwo'nyoho ulɨmentiso so'no hofɨko iyoho yontɨfi hohokuhano asohosile we'enepi wentɨfi hwahopo pɨwahu'mentohofofoho. 
JHN.18.7	Oseso Jisas kako apa'no ulɨmento, Sekwo tɨhune'no tɨpeelokwofo. Ose ulahonɨngki hofɨko ulɨmentohofi, Jisas Nasaletnnta'ango sohune'nefoho. 
JHN.18.8	Ose ulahonɨngkofi Jisas ulɨmento, Nto selohefoho. Ngko olo huhwo'nyoho. Sekwo ngkimo wantɨmantɨfi pohofɨhwasi'manji nje inomokomoyo lohwamo tɨmo'nohini fohonɨhwatɨmno. Hofɨko wahumpopɨfe. Jisas ose ulɨmentisofoho. 
JHN.18.9	Sɨmo'mjo Jisas kanɨngkwohumo ole nto ulɨmento, Oso a'amu ntapmmentohino sohwamo ngko mokosyohumamote so'no anga'no ngkine'no hohujo nɨhu'nahone mikinjanɨmofefoho. Oso hungkuno ulɨmentiso so'no huno ikwesyafɨsyonto wahumpopɨfe ulɨmentisofoho. Oso hohosohonta oso hungkuno kakoe inomokomoyo sohwamne'no ulɨmentisoso ne imo'nɨmentisofoho.
JHN.18.10	Saimoun Pita kako nohumanto hwakuhwajo iwosɨpema'nonto a'amu fihwoe haloho angahohnjo somo loku'mentisofoho. Lojwahonɨngki halohoso pɨwahu'mentisofoho. Oso hwe huhwo sohwo kako a'amu yofe engo'njo tajo ango syoho'njo sohwoe syoho ulohofiyo hweho. Kakoe yofeso Malɨkos. 
JHN.18.11	Pita ose yahonɨngki Jisas ulɨmento, Jɨje hwakuhwajoso asoso'mo fotofahinyo. Kɨko huno pipi kiyalofoho. Yo'mayo tango nje Mpohwo, Nje hwomu womano, lɨmentisoso ngko woma'mo. Oso'no hwakuhwajoso fotofahinyo.
JHN.18.12	Oseso oso a'amu itokuso'njo sohwanji a'amu Jutafe hwapɨfe tɨfo'njo sohwanji hofɨkoe hwe engo sohwanji hofɨko Jisasɨmo aho kentɨfi kakimo impe intokwomentohofofoho. 
JHN.18.13	Sɨmo'mo hofɨko Anasɨyeono motawomentohofofoho. Anas huhwo sohwo kako Kaiyofasɨye kanengkwohweho. Kaiyofas sohwo kako oso soswo somo a'amu tajo ango syoho'njo so'no yofe engo ma'mentisofoho. 
JHN.18.14	Oso Kaiyofas huhwo sohwo kako a'amu Juta somo ole ulɨmento, Yahino ito'nohinoso olenoho. Olo hwe anga'nohino lohwo kako hwe moya'mi hopi'nonohino somne'no ufo'mayo'ne poyo wape'nono. Ose nto ulɨmentisofoho.
JHN.18.15	A'amu sohwa hofɨko Jisasɨmo ipemotosontanɨngkofo somo Saimoun Pita'nji ngko Joun'nnonji nekwo Jisasɨmo inɨngkasɨmentɨhwoyofoho. Oso hwe yofe engo'njo tajo ango syoho'njo sohwo kako ngkine'no huno uyo so'no ngko Jisasɨ'nji oso hwe yofe engo'njo sohwoe tojo somo humentohefoho. 
JHN.18.16	I oso'no Pita kako mempo hohnta'ni hoku'yo sopo fosyohumamentisofoho. Oseso ngko hwe yofe engo'njo huno ninyo sohwo'ni ngko a'mu hoku'yo mokosyohumayo simo Pitamo ipemotasyuyo'ne ulɨmentohefoho. Oso a'mu hisi Pitamo ipemotaswonto 
JHN.18.17	Pitamo ulɨmento, U, kɨko huhwosi olo hwe lohwoe inomokomoyo hwosilɨkeno. Ose ulahonɨngki Pita ulɨmento, Awonoho. Ngko'maho. Ose ulɨmentisofoho.
JHN.18.18	Oso ango soponjo syoho ulohofiyo so'nji a'amu hwapɨfe tɨfo'njo sohwanji kwongkwongo usahonɨngki toho intofontɨfi a'apaho toho imokinɨmentohofofoho. Pita huhwo'nji hofɨko'nji nolohofontɨfi a'apaho toho imokinɨmentohofofoho.
JHN.18.19	Hwe yofe engo'njo tajo ango syoho'njo sohwo kako Jisasɨye inomokomoyo sohwantnne'no yo'mayo hungkuno Jisas hofɨkimo lutɨhwawo'nɨngkiso so'ntnne'no Jisasɨmo ulohonɨmentisofoho. 
JHN.18.20	Oseso Jisas ulɨmento, Ngko hwe moya'mi hopi'nonohino somo utɨhwa'nyoponohini lutɨhwawo'nɨngkohe hwo'nyoho. Engolopohamo ngko Anɨtuye tajo ango engo'njo soponjo tajo ango we'eso a'amu Juta uhu'mokuwo'nɨngkohofo sopo nje yo'mayo hungkunoso lutɨhwamentohefoho. Ngko hungkuno hiyaso'mo majofoho. 
JHN.18.21	Oso'no kɨko ngkimo peho'no ntohonantokuno. Kɨko oso a'amu nje hungkuno upa'nɨwo'nɨngkohofo somo ulohonyo. Oso hungkuno ngko lɨwo'nɨngkoheso hofɨko huno moi'wo'nnyofoho.
JHN.18.22	Ose ulahonɨngki hwe hwapɨfe tɨfo'njo fihwo kako Jisasɨ'njopo lohofonto Jisasɨye manjijohopo hwanɨngo fonjonto ulɨmento, Kɨko olo hwe yofe engo'njo lohumo hungkuno oso pa'nyoso nulohotoho. Ito'nohini uso. 
JHN.18.23	Ose ulahonɨngki Jisas ulɨmento, Ngko hungkuno wonyo ulohe so'no lanɨfonjohino. I ngko hungkuno wonyo ulohe'manji kɨko olo a'amu lohwamo uso. I ngko hungkuno nehopi ulohe'manji peho'ne nɨfonjohino. Ose ulɨmentisofoho. 
JHN.18.24	Oseso oso impe Jisasɨmo into'mentohofoso Jisas into'nowentanɨngki Anas kako oso hungkuno Jisasɨmo ulohonɨmentiso sohwo kako Kaiyofas hwe yofe engo'njo tajo ango syoho'njo sohwoepono lɨhwatɨmentisofoho.
JHN.18.25	Saimoun Pita a'amu'nji lohofonto a'apaho toho imokinontanɨngki a'amu huhwo sohwo ulɨmentohofi, Kɨko huhwosi kakoe inomokomoyo hwosilɨkeno. Ose ulahonɨngkofi Pita hwasyo hungkuno ulɨmento, Awonoho. Ngko kakoe inomokomoyo hwonɨ'maho.
JHN.18.26	Ose ulahonɨngki oso hwe yofe engo'njo sohwoe syoho ulohofiyo nom'ne sohwo kako oso a'amu Pita kako haloho lojwao'mentiso sohwoe a'amu sohwo kako Pitamo ulɨmento, Ou, nehopi. Kɨko Jisasɨ'nji oso iyo uyo syoho sopo nohumentanɨngkini ngko kohonɨngkohe hwosoho. 
JHN.18.27	Ose ulahonɨngki Pita apa'no ulɨmento, Awonoho. Ngko osoho hwonɨ'maho. Ose ulahonɨngki yɨhufo tosɨka yokaso oso hohosohonta ho'nɨmentisofoho.
JHN.18.28	A'amu sohwa hofɨko Kaiyofas nta'ni Jisasɨmo utɨmantɨfi oso hwe engo a'amu Loum mta'ango sofe hwe engo hwaho mokosyohumayo sohwoe ango engo sopone'no imɨngo ne hosɨwo hosɨwe iyo so'nji Jisasɨmo ipemotamentohofofoho. Oso a'amu huhwo sohwa hofɨko hofɨkoe Anɨtu Kako A'amu Isɨlael somo Uyakolo'mentiso somne'ne Syafɨsiyo Sɨkuno Engo 
JHN.18.29	Oseso oso hopo sopo nohumentanɨngkofi Pailot mempono noswaponto ulɨmento, Sekwo olo hwe lohumo olo hungkuno nto'no mɨhwajiyo ango lopone'no peho'no ipemotapohofɨhwolo. Peho wonyo imaso'neto. 
JHN.18.30	Ose ulahonɨngki hofɨko ulɨmentohofi, Olo hwe lohwo kako yahino wonyo miyo'njo yontentesi nakwo olo ango lopo kikiyepono mipemotapɨhwonesohilo. 
JHN.18.31	Ose ulahonɨngkofi Pailot ulɨmento, Sekwo a'amu Juta soku sekwoe honɨngkano hungkuno somne'no huno syafɨsyɨkuji kakoe hungkunoso nto'no mɨhwatɨmno. Ose ulahonɨngki a'amu sohwa ulɨmentohofi, Sekwo a'amu Loum sohwasi nakwo a'amumo fonjasiyo'no honɨngkano somo pɨjwonaofɨwo'nɨngkohofofoho. 
JHN.18.32	Hohonta Jisas kako kakoe a'amu somne'no kako poyo imo'none so'no lutɨhwamentiso sohonta kako a'amu Loum sohwa a'amumo iyo hwojiyafɨku'nnyo sopo fonjinto'ofahumotofo hopaso wape'nɨmontonoho nalɨmentisofoho. Oso hohosohonta oso hungkunoso ne umo'nɨmonte'no yohoho.
JHN.18.33	Oseso Pailot kako ango engo somo apa'no swonto Jisasɨmne'no joho lɨtɨmanto ulɨmento, Kɨko a'amu Jutafe Hwe Engo hofɨkoe hwaho mokosyohumayo'ne hwosilaho. 
JHN.18.34	Ose ulahonɨngki Jisas ulɨmento, Oso hungkuno ntohinoso jɨje huno mta'ni lantohino. I a'amu Jutaso hofɨko kilɨmalofoyoho kantohino. 
JHN.18.35	Ose ulahonɨngki Pailot ulɨmento, Ngko a'amu Juta hwo'ntaho. Jɨje temtitofo Juta sohwanji hwe yofe engo'njo tajo ango syoho'njo sohwanji hofɨko ngkiyepono kumotapohofo. Kɨko peho imahnno'neto. 
JHN.18.36	Ose ulahonɨngki Jisas ulɨmento, Ngko a'amumo mokosyohumayoso olo hwaho lopo'maho. O'o, ngko olo hwaho loponjo a'amumo mokosyohumayo'ne hwo'ntontosi nje inomokomoyo sohwa hofɨko a'amu Juta sohwanji fongki'nɨfijoso a'amu Juta sohwa monɨmafɨkutnnesohilo. I oso'no ngko a'amumo mokosyohumayo kɨko pa'nyo hwonɨ'maho. 
JHN.18.37	Ose ulahonɨngki Pailot ulɨmento, Ose'manji kɨko hwe engo a'amumo mokosyohumayo hwosoho. Ose ulahonɨngki Jisas ulɨmento, Kɨko hwe engo a'amumo mokosyohumayo hwosoho ntohinoso hungkuno nto'nohinoho. Ngko olo hwaho lopo imo'nɨmentoheso syoho anga'nohino hungkuno nehopi'nohino lɨjwaofo'neso imo'nɨmentohe hwo'nyoho. A'amu hofɨko hungkuno nehopi'nohino umo'nɨwo'nɨngkisoso nje hungkunomo haloho pewo'nɨngkohofofoho. 
JHN.18.38	Ose ulahonɨngki Pailot ulɨmento, A'amu hungkuno ne so'no huno unyoso tɨhwolo. Ose ulɨmentisofoho.
JHN.18.38	Pailot ose ulonto kako mempono a'amu Jutafepono apa'no noswonto ulɨmento, Ngko olo hwe lohwo kakoe yahino wonyoso motɨpɨhwonɨngkiyohono. 
JHN.18.39	I oso'no sekwoe yahinoso ole wo'nnyofoho. Anɨtu A'amu Isɨlael somo Uyakolo'mentiso somne'no Syafɨsiyo Sɨkuno Engo 
JHN.18.40	Ose ulahonɨngki hofɨko mango engo mohm'no ulɨmentohofi, Olo hwe lohumo nusɨhutofohotoho. O'o, kɨko Mpolapas sohumo usɨhutofo. Mohm'no ose ulɨmentohofofoho. Mpolapas huhwo sohwo kako a'amumo fonjasyonto a'amufe yo'mayoso hufo ma'mojo hweho. Hwe wonyo hweho.
JHN.19.1	Oseso Pailot kako Jisasɨmo utɨmanto kakoe a'amu itokuso'njo sohwamo impe'nji fongkupmno, ulɨmentisofoho. 
JHN.19.2	Hofɨko Jisasɨmo nofonjontɨfi impe yongo'njoso nokikisontɨfi hnnɨmentohofi olo hwe yofe engo'njo hwaho mokosyohumayo sohwo mnokino'manji'mofo pa'nyofoho. Ose lontɨfi Jisasɨye mnokinopo monji'mofahumentohofofoho. Ose yontɨfi hofɨko manji'mofo sawemo miyo'nohinoso a'amu hwaho mokosyohumayo yofe engo'njo sohwa iwo'nɨngkohofo hopaso Jisasɨmo uloho'mentohofofoho. 
JHN.19.3	Ose ulohofontɨfi kakimo u'mantɨfi sitofo ulontɨfi ulɨmentohofi, Ou, Hwe Engo sohwosi, kɨko a'amu Juta somo mokosyohumawo'nɨngkino sohwosilaho. Ose ulontɨfi kakoe manjijohopo fongku'mentohofofoho.
JHN.19.4	Osohonta Pailot apa'no mempono noswaponto a'amu Juta somo ulɨmento, Ihwoni. Ngko mempone'no ipemotoswapmme sohwo sekwo huno waseyono. Kako wonyo honɨngkano ane hweho. 
JHN.19.5	Ose ulahonɨngki Jisas kako mempono swapmmentisofoho. Oso mnokino manji'mofo yongo'njo mtɨ'mokumentohofoso Jisasɨye mnokinopo monjimofahumentohofofoho. Oso manji'mofo miyo'nohinoso hi'njo hweho. Jisas osopo nohumentanɨngki Pailot a'amu somo ulɨmento, Ihwoni, olo hwe lohumo uhwonɨmno. 
JHN.19.6	Ose ulahonɨngki a'amu yofe engo'njo tajo ango syoho'njo sohwanji a'amu hwapɨfe tɨfo'njo sohwanji hofɨko Jisasɨmo uhwonontɨfi joho mohm'no ulɨmentohofi, Iyomo fonjinto'ofahumno. Iyomo fonjinto'ofahumno. Ose ulahonɨngkofi Pailot ulɨmento, Olo hwe lohwoe honɨngkano wonyoso ngko motɨpɨhwonyo'njo yohono. Sekwo soku utɨmafɨkuji iyomo fonjinto'ofahumno. 
JHN.19.7	Ose ulahonɨngki a'amuso ulɨmentohofi, Olo hwe lohwo kako Anɨtumne'no sitofo nalɨmentisofoho. Ngko Anɨtuye Hwomu hwo'nyoho nalɨmentisofoho. Oso'no nakwoe honɨngkano hungkuno olo yahino loso'no wape'nono nalɨwo'nɨngkohoho.
JHN.19.8	Pailot oso hungkuno homo somo upa'nonto iyoho engo mɨkunɨmposo unɨmentisofoho. 
JHN.19.9	Pailot oso ango engo somo apa'no noswonto Jisasɨmo ulɨmento, Kɨko ntɨ'mta'ni pmmentohino hwosilo. Ose ulahonɨngki Jisas oso hungkuno ulɨmentiso somo asomo mujo'njo yahonɨngki 
JHN.19.10	Pailot ulɨmento, Pipilo. Kɨko ngkimo hungkuno manjoso mampi'nyo peho'no humahnno. Ngko kikimo kisɨhutofo'ne yokumpohn'nyoso hi'njo hwo'nyoho. I ngko kikimo iyomo fonjinto'ofakisiyo'ne yokumpohn'nyoso hi'njo hwo'nyoho. Oso'no kɨko huno makiyoho liyohoho. 
JHN.19.11	Ose ulahonɨngki Jisas ulɨmento, Oso yokumpohn'nyo engo mokosyohumahnnoso Anɨtu ahwomomo humaso sohwo kako kikimo mokijape'njo yontentesi kɨko ngkimo wonyo mantohofohotnnesohilo. Oso a'amu ngkimo jɨje ahomo ho'nanɨhumalofo sohwa hofɨkoe wonyoso jɨje wonyo somo yakolo'nnyofoho. Hofɨkoe wonyoso mɨkunɨmposofoho.
JHN.19.12	Pailot kako Jisasɨye hungkunomo upa'nonto Jisasɨmo usɨhuto'mo lonto huno pi'nɨngo engo syafɨhu'mentisofoho. A'amu Juta sohwa oso hiso'no upa'nontɨfi hofɨko Pailotɨmo mango engo ulɨmentohofi, Kɨko olo hwe lohumo isɨhutofɨhwaji so'manji kɨko Sisa hwe yofe engo hwofilo'nnyo sohwoe a'amu hwosɨ'maho. A'amu fihwo ngko a'amumo mokosyohumayo hwo'nyoho lɨwo'nɨngkiso sohwo kako Sisafe mango hweho. 
JHN.19.13	Pailot kako oso hungkuno homo somo upa'nonto kako Jisasɨmo mempono ipemotoswapmmentisofoho. Noswaponto Pailot kako hungkuno nto'no mɨhwajiyo'ne epohumayo sopo ampo humamentisofoho. Oso hopo sopo yofe ole lɨmotofofoho, Sokumnangoponoho. A'amu Hipɨluso oso hiso'no hofɨkoe hungkunoso ole lɨmotofofoho, Ngkapatofoho lɨmotofofoho. 
JHN.19.14	Oso hohosohonta a'amu Jutafe Anɨtu A'amu Isɨlael somo Uyakolo'mentiso somne'ne Syafɨsiyo Sɨkuno Engo 
JHN.19.15	Ose ulahonɨngki hofɨko joho mohm'no ulɨmentohofi, Wayo yafɨkuji fonjahumno. Iyomo fonjinto'ofahumno. Ose ulahonɨngkofi Pailot ulɨmento, Ngko sekwoe hwe engo sohumo iyomo wofonjinto'ofahumonntaho. Ose imne'no lasemo'nɨngkohoho. Ose ulahonɨngki a'amu yofe engo'njo tajo ango syoho'njo sohwa ulɨmentohofi, Olo hwe lohwo nakwoe hwe engo hwo'maho. Nakwoe hwe engo anga'nohino sohwo Sisafoho. 
JHN.19.16	Ose ulahonɨngkofi Pailot kako Jisasɨmo iyomo fonjinto'ofasiyo'ne a'amu huhwo sohwafe ahomo ho'nahumentisofoho.
JHN.19.17	Oseso Jisasɨmo utɨmantɨfi iyo hwojiyafɨku'nnyoso nomantɨfi kakwo'yohumo utofimentohofofoho. Jisas kako itokwawento ango Jelusalem ulɨko'mantɨfi A'momnokinoponoho lɨwo'nɨngkohofo sopono kotasɨmentohofofoho. Hipɨlu hungkunoso oso hopo sopone'no ole lɨwo'nɨngkohofo Ngkoulɨkotanoho lɨwo'nɨngkohofofoho. 
JHN.19.18	Oso hopo sopo hofɨko Jisasɨmo iyo hwojiyafɨku'nnyo sopo fonjinto'ofahumentohofofoho. Oso Jisasɨ'njo sopo hwe hufa'u sohwa'u yohosi yohosɨnta'ni fonjinto'ofasyontɨfi Jisas ajwo'mo fonjinto'ofahumentohofofoho.
JHN.19.19	Pailot kako iyoswo nomanto Jisasɨye mijo kwa'ofiyo tokwajo nohonje sopo mtɨ'mokohofojahumentisofoho. Oso hungkuno hiso olenoho. JISAS NASALET NTA'ANGO SOHWO A'AMU JUTAFE HWE ENGO HWEHO. Ose mtɨ'mokumentisofoho. 
JHN.19.20	Jisasɨmo fonjinto'ofahumentohofo hopo sopo ango Jelusalem mofoneponoho. Oseso a'amu Juta pi'nɨngoso nosapontɨfi oso iyoswo mtɨ'mokohofojahumentiso homo somo atofo lɨmentohofofoho. Oso hungkuno hiso Pailot kako hungkuno hufa'u sɨhune'njo mtɨ'mokumentisofoho. A'amu Jutafe hungkuno'nji a'amu Ngkɨlikɨfe hungkuno'nji a'amu Loumɨfe hungkuno'nji mtɨ'mokohofojahumentisofoho.
JHN.19.21	Oseso a'amu yofe engo'njo tajo ango syoho'njo sohwa hofɨko oso iyoswomo uhwonontɨfi Pailotɨmo ulɨmentohofi, A'amu Jutafe Hwe Engo hweho mtɨ'mokinyoso hwasyofoho. Ole mtɨ'mojo. Olo hwe lohwo ngko a'amu Jutafe hwe engo hwo'nyoho lɨmojo hweho. Ose mtɨ'mojo. 
JHN.19.22	Ose ulahonɨngkofi Pailot ulɨmento, Hungkuno mtɨ'mokohe loso olo hungkuno lo'nohini waweno. Ose ulɨmentisofoho.
JHN.19.23	A'amu itokuso'njo osofosofahu'nohino sohwa hofɨko Jisasɨmo iyo hwojiyafɨku'nnyo sopo nto fonjinto'ofasyontɨfi hofɨko kakoe manji'mofo yo'mayo so'nji nomantɨfi yano ilofoso osofosofahu'no ilo'mentohofofoho. A'amu anga'no anga'nohino sohwamnefoho. I kakoe nem'no manji'mofoso ufohotofoso ane'njo uhwonontɨfi 
JHN.19.24	ole hnnɨmentohofi, Oloso nosɨsɨmpehwaloho. O'o nakwo syohi'nyo ihwasi a'amu neyakolofoso sohwo kako olo hiloso hi'nji woma'monte hweho. Ose imentohofoso Anɨtuye hungkuno a'amu mtɨ'mokumentohofoso ne imo'nɨmentisofoho. Hungkuno hiso olenoho.
JHN.19.24	A'amu nje hwapɨfe yo'mayoso yano ilofontɨfi hu'mema'mentohofofoho.
JHN.19.24	Nje manji'mofo so'no hofɨko syohi'nyo yontɨfi uyakolo'mentiso sohwo ma'mentisofoho.
JHN.19.24	Oso a'amu itokuso'njo sohwa oso hiso imentohofofoho.
JHN.19.25	Oso Jisasɨye iyo hwojiyafɨku'nnyo'njo mofone sopo Jisasɨye kona'wohi'nji konosɨma'nji Kɨloupasɨye ape Maliya'nji nom'ne Maliya ango Makɨtola nta'angosɨ'nji humamentohofofoho. Oso moya'mi hofosofa Jisasɨye iyo hwojiyafɨku'nnyo'njo tɨfo ne sopo loho'mentohofofoho. 
JHN.19.26	Ngko Joun Jisasɨye a'amu sohwo'nnonji Jisasɨye kona'wohi'nji afapo lohofontanɨngkuhwoi Jisas ehononto elɨmento, Na'uyo oso hwe sohwo jɨje hwomu hweho. 
JHN.19.27	Ose ulonto ntɨmento, Olosi jɨje na'uyoho. Ose ntahonɨngki oso sɨkuno somo ngko Jisasɨye kona'wohihn'ni nje angomo mokosyohumamotefoho.
JHN.19.28+JHN.19.29	Ose imo'nɨmentiso sohonta Jisas kako huno ole umento, Nje yo'mayo syohoso moi'wonoho. Ose syafɨsyonto ole ulɨmento, Ngko mijo'no nɨmo'nɨngkohoho. Ose ulɨmentisofoho. Ahwonte anga'no ipisayo mijo yokumpoyn'nyo mangkinyo'njo oso hopo sopo nowentanɨngki hofɨko hwapɨfe pa'nyo we'eso mijo homo somo yomantɨfi tokemo popojontɨfi noho'nomantɨfi Jisasɨye mangomo uyɨmentohofofoho. Ose imentohofo sohonta oso hungkuno Ntefit Jisasɨmne'no hohonta mtɨ'mokumentisoso ne imo'nɨmentisofoho. Mtɨ'mokinyoso olenoho. Ngko mijo'no nɨmo'nɨngkoho. 
JHN.19.30	Ose ulahonɨngki Jisas mijo hiso nononto lɨmento, Nje syoho imoteso moi'wonoho. Ose ulonto kakoe mnokino iwa'wo'mentisofoho. Osohonta kakoe huyo'mango Anɨtuye pone'no uhwatɨmentisofoho.
JHN.19.31	Oso hohosohonta a'amu Jutaso hofɨkoe Sɨkuno Engo iyoho humayo so'ne yo'mayo nto'no esyohumayo'ne sɨkunomnoho. Oseso a'amu Juta sohwa ole syafɨhu'mentohofi, Nakwoe Sɨkuno Engo iyoho humayo somo iyo hwojiyafɨku'nnyo sopo a'amufe pijafo ne'no weso nakwolaho lontɨfi hofɨko Pailotɨmo a'amu huhwo sohwa poyo komo'no pe'nyo'ne hungkuno ole ulɨmentohofi, Kɨko jɨje a'amu itokuso'njo sohwamo ulahonɨngkohoji hofɨko a'amu iyoponjo sohwafe sɨfe kutɨkujo lohofɨkuji hwahopo womeho'nahufe. 
JHN.19.32	Ose ulahonɨngkofi Pailot hungkuno ose ulahonɨngki a'amu itokuso'njo sohwa hofɨko oso hwe hufa'u Jisasɨ'njo sopo yohosi yohohnta'ni fonjinto'ofahumentohofo sohwa'uye sɨfemo kutɨkujo loho'mentohofofoho. 
JHN.19.33	Nokujontɨfi Jisasɨmo u'mantɨfi kako poyo nto imo'nɨmentiso uhwonɨmentohofofoho. Ose uhwonontɨfi Jisasɨye sɨfemo makujiyo'njo imentohofofoho. 
JHN.19.34	I oso'no a'amu itokuso'njo fihwo kako Jisasɨmo hosɨmno hupepo honje hmmentisoso honɨyo'nji mijo'nji usɨhuma'mentisofoho. 
JHN.19.35	Ngko Joun sohwo'ni yo'mayo imo'nɨmentiso somo uhwonɨmentohefoho. Hwasyo hungkuno moselalokuyohono. Yo'mayo uhwonɨmentoheso yo'mayo upa'nɨmentoheso olo iyoswo lomo ifalifaliyo mtɨ'mokalokweno. Sekwo hungkuno homo somo sɨmeho hi'ntnnono uyɨfitnne'enji mtɨ'mokalokweno. 
JHN.19.36	Yo'mayo uhwonɨmentoheso imo'nɨngkahonɨngki Anɨtuye hungkuno mtɨ'mokumentohofoso ne imo'nɨmentisofoho. Hungkuno anga'no mtɨ'mokumentohofoso olenoho.
JHN.19.36	Hofɨko kakoe yokinoso makujiyofoho.
JHN.19.37	Nom'ne hungkuno mtɨ'mokumentohofoso olenoho.
JHN.19.37	Oso hwe sohumo hofɨko hosɨmno hmmentohofo sohumo uhwonantɨfeho.
JHN.19.37	Hungkuno mtɨ'mokumentohofo hiso oso sɨkuno homo somo ne imo'nɨmentisofoho.
JHN.19.38	Oso hiso moi'wo imo'nɨngkahonɨngki Jousep ango Alimateyanta'ango sohwo kako Pailotɨmo u'ma'mentisofoho. Jousep huhwo sohwo kako Jisasɨmne'no sɨmeho ko uyonto kako a'amu Jutafe hwe engo somne'no iyoho unɨngkahonɨngki kako sɨmeho hi'ntnnono unyo hungkuno so'no molɨjwafe'njo imentiso hweho. Jousep huhwo sohwo kako Pailotɨmo u'manto ulɨmento, Ngko Jisasɨye pijafoso woma'monne'no yohono. Ose ulahonɨngki Pailot eno ulahonɨngki Jousep Jisasɨye pijafoso iyopo nta'ni ma'mentisofoho. 
JHN.19.39	Jousep kako'nohinɨ'maho. O'o, Nikoutemos kako hohonta Jisasɨmo sɨkwo'miyomo u'ma'mentiso sohwo'nji siko Jisasɨye pijafo ma'mentisiyefoho. Nikoutemos huhwo sohwo kako iyo mijo akino wopɨngo'njo so'nji iyoswo akino wopɨngo'njo so'nji pijafo somo ho'nasyiyo'ne pi'nɨngo engo motapmmentisofoho. Kakoe tangoso 
JHN.19.40	A'amu Jutaso hofɨko a'amu poyo pe'nyofe pijafoso ijopijisasyiyo'ne esyohumamotofo hopaso siko Jisasɨye pijafo so'nji yo'mayo akino wopɨngo'njo so'nji hwapɨfemo popoku'mentisiyefoho. 
JHN.19.41	Jisasɨmo iyopo fonjinto'ofahumentohofo mofone sopo iyo uyo syoho wo'nnyoponoho. Oso hopo sopo a'amu hofɨko sokimo songo a'amufe pijafo ho'nasiyo'ne'entɨfi mtɨ'mokumentohofofoho. Hofɨko oso sokimo homo somo nom'ne a'mopijafoso moho'nasiyoponoho. 
JHN.19.42	Oso sɨkuno yo'mayo nto'no esyohumayo'ne sɨkuno moi'wo imo'nyo'ne mofone sopone'no hofɨko Jisasɨye pijafoso ikanopo momotawe'njo yontɨfi oso sokimo mofone soponjo somo ho'nahumentisiyefoho.
JHN.20.1	Sante imɨngo ne'nji sɨkwo'mjoho so'mo Maliya ango Makɨtolanta'angosi kako nolɨkafonto Jisasɨmo ho'nahumentohofo sopone'no uhwonɨmentisoso pi'nɨmomjo sojoso hwosampo'nnyo uhwonɨmentisofoho. 
JHN.20.2	Ose uhwononto kako hano kunto kunto'no nowento Saimoun Pita'nji ngko Joun'nnonjimo tɨpehonɨma'nonto elɨmento, Nakwoe Hwe Engo sohumo sokimo mta'ni wae yao'malofofoho. Hofɨko ntɨ'mo koho'nahumalofo. Ngko huno maniyohoyohoho.
JHN.20.3	Ose elahonɨngki Pita'nji nekwo sokimo somne'no hano kunto kunto'no nowentai 
JHN.20.4	ngko Pitamo uyakolofonji ngko sɨmo'mo sokimo somo i'mofapmmentohefoho. 
JHN.20.5	Ngko i'mofaponji iku'nɨhwonɨngkoheso hwapɨfe yo'mayoso ko uhwononji ngko masyuyo'njo imentohefoho. 
JHN.20.6	Saimoun Pita kako tɨfi nɨmjɨmentiso sohwo kako sokimo ne mo'mo humentisofoho. Noswonto uhwonɨmentisoso hwapɨfe'nohini nowentanɨngki uhwonɨmentisofoho. 
JHN.20.7	Oso hwapɨfe nom'neso Jisasɨye mnokinomo popoku'mentisiyoso nom'nepo ku'mokahinyo nowentanɨngki uhwonɨmentisofoho. 
JHN.20.8	Ngko sɨmo'mo sokimomo i'mofapmmentohe huhwo'ni noswonji yo'mayo somo uhwononji Jisas kako lɨkafone so'no ngko sɨmeho hi'ntnnono uyɨmentohefoho. 
JHN.20.9	Hohonta sohonta nakwo Anɨtuye hungkuno mtɨ'mokumentohofo so'no yofe muhwofe'njo imentɨhwonefoho. Hungkuno mtɨ'mokumentohofoso Jisas kako poyo imo'nɨngkuhwosi apa'no songo lɨkafone'no mtɨ'mokumentohofofoho. 
JHN.20.10	Oso hohosohonta yo'mayoso nuhwonontai oso hungkuno homo somo sɨmeho hi'ntnnono uyontai nekwoe a'amu'njopo asomo umentɨhwayofoho.
JHN.20.11	Osohonta Maliya kako sokimo'njo mofone sopo lohofonto humotaho lɨmentisofoho. Humotaho lonto iku'nɨhwonɨmentisoso sokimo ajwomo'mo 
JHN.20.12	a'amu ahwomo mta'ango nehm'no manji'mofo sawemo halojo'njo sohwa'u uhwonɨmentisofoho. Siko Jisasɨye pijafo ho'nahumentohofo sopo nohumanji anga'no kako mnokino hohnta'ni humentanɨngki nom'nihwo sɨfe hohnta'ni humentanɨngki uhwonɨmentisofoho. 
JHN.20.13	Siko Maliyamo ulɨmentisiyo, A'mu losiyo, kɨko humotaho peho'no lalokuno. Ose ulahonɨngki Maliya ulɨmento, Hofɨko nje Hwe Engo sohwoe pijafoso wae yanɨmo'malofo'no ntɨ'mo koho'nahumalofo lonji lotɨpeelokweno.
JHN.20.14	Ose ulonto Maliya ikinjaofonto uhwonɨmentisoso Jisasɨmo ko uhwononto kako Jisas sohumo yofe mɨhwofe'njo imentisofoho. 
JHN.20.15	Jisas Maliyamo ulɨmento, A'mu losiyo, kɨko humotaho peho'no lalokuno. Hafɨhafe tɨhune'no tɨpeelokuno. Ose ulahonɨngki Maliya ole syafɨhu'mento, Olo hwe lohwo kako iyo uyo syoho losomo mokosyohumawo'nɨngkiso hweho. Ose syafɨsyonto ulɨmento, Hwe engofo, kɨko kakoe pijafoso nomanji kengopo ho'nahumahnno'manji ngkimo njo. Ngko nomahm'mo womotawomo. 
JHN.20.16	Ose ulahonɨngki Jisas kakoe yofe ulɨmento, Maliya. Ose ulahonɨngki Maliya ikinji lohofonto Jisasɨmo yofe uhwo'mentisofoho. Uhwofonto Jutafe hungkuno ulɨmento, 
JHN.20.17	Ose ulahonɨngki Jisas ulɨmento, Kɨko ngkimo aho nonɨpmmakohotoho. O'o, ngko nje Mpohwoepono masileno. Kɨko nuhuji nje a'amu sohwamo ole uso, Ngko nje Mpohwoepono wasɨmne hwo'nyoho. Nje Mpohwo sohwo sekwo huhwa hnnonjiye Mpohweho. Nje Anɨtu sohwo sekwo huhwa hnnonjiye Anɨtuyoho. Ose uso. 
JHN.20.18	Ose ulahonɨngki Maliya ango Makɨtolanta'angosi nowento Jisasɨye inomokomoyo sohwona'nɨmo tɨpenahononto nalɨmento, Ngko nakwoe Hwe Engo sohumo nto uhwonɨngkohono. Ose ulonto kako yo'mayo hungkuno Jisas ulɨmentiso so'nji nalɨmentisofoho.
JHN.20.19	Oso sɨkuno Sante somo mofehi'nyo nto ikwo'mokumentiso so'nji Jisasɨye inomokomoyo sohwona'ni nakwo a'amu Juta somne'no iyoho nenɨngkahonɨngki nakwo oso ango humamentɨhwone homo somo hoku'yo yokumpohn'nyo pɨjwasyontani humohumantɨhwonefoho. Nohumentanɨngkuhwoni Jisas kako nakwo'njo ajwo lopo nta'ni imo'nomanto nalɨmento, Nɨngkwahwosafo, sekwo iyoho senɨngkuhwoloho. Sɨmeho wopɨngo'nji fosyohumamno. 
JHN.20.20	Ose nalonto kako kakoe ahomjo ime so'nji hupeponjo ime so'nji netɨhwamentisofoho. Nakwo nakwoe Hwe Engo Jisas sohumo uhwonontani sɨmonyo engo imentɨhwonefoho.
JHN.20.21	Jisas nom'ne hungkuno nalɨmento, Sekwo sɨmeho wopɨngo'nji fosyohumamno. Nje Mpohwo ngkimo nɨhwatɨmentiso hopaso ngko sekumo wosehwatɨmonnoho. 
JHN.20.22	Ose nalonto kako kakoe mammtnno nafohusonto nalɨmento, Sekwo Anɨtuye Towahuno Wopɨngo'nohinoso sekwoe sɨmeho mo'mo wehuhnnosemafono. 
JHN.20.23	Sekwo nom'ne a'amufe wonyoso wae yamopijoso oso wonyo hiso moi'wo umo'nɨmontonoho. Sɨmeho mo'mo momnɨwenehoho. I sekwo nom'ne a'amufe wonyoso wae mumopijo'manji oso wonyo hiso sɨmeho mo'mo ne'no wamnɨwo'montonoho.
JHN.20.24	Jisas kakoe inomokomoyo sohwona'nɨmo ne'ma'mentiso sohonta Toumas sohwo kako mohumunyoponoho. Oso hwe huhwo sohune nom'ne yofeso olenoho. Ntitimosɨyoho. Hufa'u mehomi hweho. 
JHN.20.25	Oseso inomokomoyo nom'ne sohwona'ni Toumasɨmo ulɨmentɨhwoni, Nakwo nakwoe Hwe Engo songo lɨka'maso sohumo nto uhwonɨmalohwone hwona'nyoho. Kako songo humaho. Ose ulahonɨngkuhwoni Toumas nalɨmento, Ngko Jisasɨye ahomjo ime so'nji kakoe hupeponjo ime so'nji uhwonɨ'mo ngko ime homo somo nupm'moku'mo ngko kakimo sɨmeho hi'ntnnono uyɨmonnoho. Ngko kakimo muhwonyo'manji sekwo hwasyo ntohofo waselɨmonnoho. Ose nalɨmentisofoho.
JHN.20.26	Tɨfi sohonta sɨkuno aho fehohnjo hopi'nono nom'ne mta'ni hufa'u sɨhune memjaofahonɨngki Jisasɨye inomokomoyo sohwona'ni nakwo angomo nohumentanɨngkuhwoni Toumas huhwo nakwo'nji humamentisofoho. Nakwo hoku'yo yokumpohn'nyo pɨjwasyontani nohumentanɨngkuhwoni Jisas nakwo'njo ajwo lo'mta'ni imo'noma lohofonto nakumo nalɨmento, Sekwo sɨmeho wopɨngo'nohino hwasi fohumamno. 
JHN.20.27	Ose nalonto kako Toumasɨmo ulɨmento, Toumas, kɨko olopo fɨpe. Nje ahomjo ime somo nohonɨngkohoji nɨpm'mojo. Nje hupeponjo imesomo jɨje aho motapohoji nɨpm'mojo. Ngkonoho. Kɨko sɨmeho hi'ntnnono ntapmmotnnoso noho'naofohotoho. O'o, sɨmeho hi'ntnnono yokumpohn'nyo'nohini ntape. 
JHN.20.28	Ose ulahonɨngki Toumas ulɨmento, Ou, ngko kikine'no huno niyohoho. Kɨko nje Hwe Engo hwosoho. Kɨko nje Anɨtu kiyoho. 
JHN.20.29	Ose ulahonɨngki Jisas ulɨmento, Kɨko ngkimo nohonɨngkino so'no sɨmeho hi'ntnnono ntopahino. A'amu hofɨko ngkimo manohonyo'njo ko yontɨfi sɨmeho hi'ntnnono ntopalokwofoso hofɨko sɨmonyo engo uyantɨfeho. Ose ulɨmentisofoho.
JHN.20.30	Jisas kako nakwo inomokomoyo sohwona'nnonji nohumanto yo'mayo wonyoangkafo a'amu miyɨwo'nɨngkiyohofoso pi'nɨngo engo imentiso so'no hungkuno we'e'maho. Ngko hungkuno fehohnjoso olo iyoswo lomo mamtɨ'mokiyo'njo imentohefoho. 
JHN.20.31	I oso'no ngko olo iyoswo mtɨ'mokohe loso'no sekwo Jisas Kɨlaisɨmo sɨmeho hi'ntnnono uyɨmno. Kako Anɨtuye Hwomu Ne hweho. Sekwo sɨmeho hi'ntnnono uyɨfijo'manji songo ne'no humayo'neso wotɨpemantɨfeho.
JHN.21.1	Hwangku sohonta Jisas kako apa'no kakoe inomokomoyo sohwona'nɨmo mijo ayo Taipeliyas sopo nohumentanɨngkuhwoni ne'ma'mentisofoho. Kako ne'ma'mentisoso olenoho. 
JHN.21.2	Nakwo a'amu aho fehohnjo hopi'nonohino nom'ne mta'ni anga'no sohwona'ni oso hopo sopo humamentɨhwoneso olenoho. Saimoun Pita'nji Toumas a'amu hufa'u mehomi sohwo'nji Notaniyel hwaho Ngkalili ango Kananta'ango sohwo'nji nekwo Sepetiye hwomu sohwoya'inonji inomokomoyo nom'ne sohwa'u'nji nakwo hwona'ni osopo humamentɨhwonefoho. 
JHN.21.3	Nohumentanɨngkuhwoni Pita kako nalɨmento, Ngko inanɨku ufomeemonne hwo'nyoho. Ose nelahonɨngki nakwo ulɨmentɨhwoni, Nakwo huhwona'nnonji wohwano. Ose ulontani nowentani yofayokinomo nokotosontani oso sɨkwo'miyo sohumo inanɨku ufomeeno lontani wonyopi imentɨhwoneso inanɨku mɨfammentɨhwonefoho. 
JHN.21.4	Mofehi'nyo wosɨ'mofapmmonto yahonjo so'nji Jisas kako mitɨmomɨngo sopo lohofontanɨngki inomokomoyo sohwona'ni kakimo yofe muhwo'mmentɨhwonefoho. 
JHN.21.5	Oseso Jisas nalɨmento, Oso a'amu sohwasi, sekwo inanɨku hi'njo hwasilaho. Ose nelahonɨngki nakwo ulɨmentɨhwoni, Ane hwona'nyoho. 
JHN.21.6	Ose ulahonɨngkuhwoni kako nalɨmento, Sekwo inanɨku ifamiyo ho'yo yofayokino anga sohohnta'ni ho'naopijoso inanɨku ufomeentɨfeho. Ose nelahonɨngki nakwo inanɨku ho'yo ho'nao'mentihwoneso inanɨku we'e pi'nɨngo ifammentɨhwone'maho. Inanɨku pi'nɨngo engo inanɨku ifamiyo ho'yo somo pohumpotahumentiso so'no nakwo yokino wemano lontani ko imentɨhwoneso wonyopi imentɨhwonefoho.
JHN.21.7	Ngko Joun'ni ose uhwononji Pitamo ulɨmentoho, Nakwoe Hwe Engo hweho. Ose ulahonɨngko Pita kakoe syoho somne'no kakoe manji'mofo yojasyonto humohumantiso sohwo nje hungkunomo upa'nonto kako kakoe manji'mofo komo'no miyonto Jisasɨmo komo'no u'ma'mo lonto mijomo hwofitohm'mo'mentisofoho. 
JHN.21.8	Nakwo inomokomoyo nom'ne sohwona'ni yofayokino somo ne'no nohumentani inanɨku ifamiyo ho'yoso husɨmpemotowentani ifohohosahumentɨhwonefoho. Nakwo ikanopo nta'ni husɨmpemotamentɨhwone'maho. O'o, mofone sopo nta'ni (
JHN.21.9	Nakwo ifohohososyontani uhwonɨmentɨhwoneso tɨkwolojo'nohini imnontanɨngki uhwonontani oso hopo sopo wopayo'nji inanɨku'nji wentanɨngki uhwonɨmentɨhwonefoho. 
JHN.21.10	Ose uhwonɨngkahonɨngkuhwoni Jisas nalɨmento, Sekwo inanɨku olohonta ifomahofoso fehohnjoso nɨmotapmno. 
JHN.21.11	Ose nelahonɨngki Saimoun Pita kako yofayokinopo nokotasonto inanɨku ifamiyo ho'yoso momɨngo sopone'no husɨmpemotapmmentisofoho. Inanɨku engo'nohinoso 
JHN.21.12	Jisas kako nalɨmento, Sekwo nopɨkuji wosopayo hmnɨmno. Ose nelahonɨngki a'amu anga'no anga'no Jisasɨmo tɨhwosilo mulɨmmentɨhwonefoho. O'o, nakwo hopi'nonohino sohwona'ni Jisas nakwoe Hwe Engo sohune'no yofe uhwo'mentɨhwonefoho. 
JHN.21.13	Jisas kako wosopayo'nji inanɨku'nji nomanto nakumo nejapmmentisofoho. 
JHN.21.14	Jisas poyo imo'nonto apa'no songo lɨka'mentiso somta'angoso kakoe inomokomoyo sohwona'nɨmo osohonta nakumo ne'mayoso hufa'u sɨhune imo'nɨmentisofoho.
JHN.21.15	Nakwo wosopayo moi'wo nontani humentanɨngkuhwoni Jisas kako Saimoun Pitamo ulɨmento, Saimoun Jounɨye hwomu sohwosi, kɨko olo nom'ne lohwafe sɨmeho ntopantokwofo somo uyakolofonji sɨmeho yokumpohn'nyo engo lontopantokuno. Ose ulahonɨngki Pita ulɨmento, Ou, Hwe engofo kɨko huno kiyohoho. Ngko jɨje a'amu ne hwo'nyoho. Ose ulahonɨngki Jisas ulɨmento, Kɨko nje yahu mehomi somo wopayo nuyo.
JHN.21.16	Jisas kako Pitamo ulohonyoso hufa'u umo'nononto ulɨmento, Saimoun, Jounɨye hwomu sohwosi, kɨko ngkine'no sɨmeho kumo'nalofoho. Ose ulahonɨngki Pita ulɨmento, Ou, Hwe Engofo, kɨko huno kiyohoho. Ngko jɨje a'amu nehopi'nohino hwo'nyoho. Ose ulahonɨngki Jisas ulɨmento, Nje yahu mehomi somo wopayo nuyo.
JHN.21.17	Jisas kako Pitamo ulohonyoso hufa'u sɨhune umo'nononto ulɨmento, Saimoun, Jounɨye hwomu sohwosi, Kɨko nje a'amu nehopi'nohinohwosi limo'nalokuno. Ose ulahonɨngki Pita kako sɨmeho tango uyahonɨngki kako huno syafɨhu'mentono. Kako hungkuno hufa'u sɨhune hiloso peho'no ntohonɨwo'nantofoho. Ose syafɨsyonto kako Jisasɨmo ulɨmento, Hwe Engofo, kɨko yo'mayo hopi'nonohino nje sɨmehomo mnawojo so'no huno kiyohoho. Ngko jɨje a'amu nehopi'nohini hwo'nyoho. Kɨko huno kiyohoho. Ose ulahonɨngki Jisas Pitamo ulɨmento, Kɨko nje yahu mehomi somo wosopayo uyohoji hofiyo mokosyohumaho. 
JHN.21.18	Ngko hungkuno nehopi'nohino wakilɨmonne'no yohono. Kɨko hwe songo nohumanji kɨko jɨje huno mta'ni wemoimo lontnne somne'no ahuloho hwapɨfe yo'mayoso ito'no yonji umotnno hwosoho. I oso'no hwangku kɨko a'mane imo'njo sohonta kɨko jɨje aho yɨhusosyohumentanɨngkiji a'amuso kikimo ahuloho kumtitofɨkuji kɨko ango ngkilaho kinoso sopone'no wokumotowantɨfeho. 
JHN.21.19	Jisas ulɨmentisoso yoloho neso olenoho. Pita kako tɨfi poyo pe'none so'no ulɨmentisofoho. Hwangku sohonta a'amu hofɨko Pitamo fonjahufijo sohonta Pita kako Anɨtuye hungkunomo yokumpohn'nyo kemokosyohumamojo so'no a'amu nom'nihwa Pitamne'no syafɨsyɨkuji hofɨko Anɨtuye yofe ho'nomapitnnefoho. Jisas Pitamo oso hiso'no utɨhwanto ulɨmento, Kɨko ngkimo nnɨngkape.
JHN.21.20	Jisas ose ulahonɨngki Pita kako ikinjamo lohofonto ngko Joun'ni kakoe hohujo hohnta'ni lohofontanɨngko nohonɨmentisofoho. Ngko sohwo'ni hohonta nakwo wopayo nontani ngko Jisasɨye huyo ne'mo nohumanji ulɨmentoho, Kikine'no tokoyo'ofo tɨhwo kilohofalofoho. 
JHN.21.21	Ngko oso huhwo sohwo'nɨmo Pita nonohononto Jisasɨmo ulɨmento, Hwe Engofo oso hwe huhwo sohumo pipi uloho'noneto. 
JHN.21.22	Ose ulahonɨngki Jisas ulɨmento, Oso huhwo sohwo ngko asomo pmme sohonta kako songo ne'no humaso'manji oso jɨje syoho'maho. O'o, nje syohofoho. Kɨko ngkimo tɨfinohini nnɨngkape.
JHN.21.23	Jisas ose ulɨmentiso so'no inomokomoyo nom'ne sohwa huno ole syafɨhu'mentohofi, Oso inomokomoyo sohwo kako mape'nonehoho syafɨsyahonɨngkofi hungkuno hiso nonje nonje mjaho'nɨmɨmentisofoho. I oso'no Jisas kako ose malɨmmentisofoho. O'o, ole'nohini lɨmento, Oso hwe sohwo ngko asomo pmme sohonta kako songo ne'no humaso'manji oso jɨje syoho'maho. O'o, nje syohofoho. Ose ulɨmentisofoho.
JHN.21.24	Oso inomokomoyo huhwo sohwo ngkonoho. Ngko yo'mayo yo'mayo homo somne'no uhwononji hungkuno lɨjwasemofonji ifalifaliyo mtɨ'mokalokweno. Oseso sekwo nuhwonɨngkuji huno waseyono. Joun yo'mayo somo uhwonɨmentiso so'no mtɨ'mokumentisoso nakwo huno nayohoho. Hungkuno ne'njofoho nayohoho. Sekwo huno ose waseyono.
JHN.21.25	Yo'mayo yo'mayo hopi'nonohinoso Jisas imentisoso nowentanɨngki ngko fehohnjo'nohini semtɨ'mokiyalokweno. I a'amu fihwo kako yo'mayo hopi'nonohino Jisas imentiso so'no wamtɨ'mokumo lɨhwosi ko yososo olo hwaho lopo nakwo humalohwone ayo'mo yo'mayo iyoswo hu'meesyiyo'neso hopa'maho. Nɨhu'no awonoho. Ngko Joun'ni nje hungkunoso osohopeho.
ACT.1.1	Nje Tiyoufilos sohwosi, ngko Lukɨ'ni mtɨ'mokalokweno. Iyoswo sɨmo'mjo kikimne'no mtɨ'mokumentoheso ole, Jisas kakoe hungkuno lutɨhwanto kakoe syohoso nomjɨmɨwento ahwomomo sɨmentisofoho. Oso'no ifalifaliyo nto mtɨ'mokumentohefoho. Hungkuno songoso olenoho. 
ACT.1.2	Jisas Kako ahwomomo masiyo sohonta kako Anɨtuye Towahuno'nji nohumanto kakoe a'amu 
ACT.1.3	Jisas poyo pe'nonto apa'no songo lɨka'mentiso sohonta kako yo'mayo wonyoangkafo yontanɨngkofi sɨkuno 
ACT.1.4	Sɨkuno fihwi Jisasɨye inomokomoyo sohwa Jisasɨ'nji nuhu'mokontɨfi Jisas ole ulɨmento, Nonje nonje humpekutoho. Jelusalemnohini fosyohumantokuno. Oso hiso Anɨtu kako sejapone so'no nto selɨmentohe so'no fohontohumantokuno. 
ACT.1.5	Joun a'amumo mijo kiyoma'mojo sohwo mijo'nohino kiyoma'mojofoho. Sɨkuno mofonepo Anɨtuye Towahuno wosehula'o'montonoho. Ose ulɨmentisofoho.
ACT.1.7	Ose ulahonɨngkofi Jisas ulɨmento, Oso sɨkuno hiso sekwo huno maseyohoyohoho. O'o, Mpohwo Anɨtu oso sɨkuno hiso ho'nahumentisofoho. Kako'nohini mokosyohumaho. 
ACT.1.8	I oso'no Anɨtu kakoe Towahuno Wopɨngo sekumo sehula'ofoso sohonta kakoe yokumpohn'nyo nomafɨkuji nje hungkuno sekwo nomotakuji a'amu hopi'nonohino somo filutɨhwafɨkuno. Pone Jelusalemne'no, hwaho Jutiya hopi'nonohino ne'no, hwaho Someliya ne'no ango yawojo'meemo filutɨhwafɨkuno.
ACT.1.9	Oso hungkuno hiso Jisas ulahonɨngki a'amu sohwa uhwontohumentanɨngkofi kako ahwomomo sɨmentisofoho. Nosontanɨngki himo a'amufe tɨmomo uhoholo'mentisofoho. 
ACT.1.10	Hofɨko ahwomomo tɨmo huno honamofontɨfi hwe manji'mofo halojo'njo hufa'u sohwa'u hofɨko'nji lohofonji ulɨmentisi. 
ACT.1.11	Sekwo a'amu Ngkalilinta'ango soku, nolohofontɨfi ahwomomo peho'no uhwontohumalofo. Anɨtu nto utɨmakwoho. Oso hwe huhwo sohwo sekwo olohonta uhwonɨngkohofo pa'nyoso hwangku asomo noponefoho. Ose ulɨmentisiyefoho.
ACT.1.12	Oso hwofɨki'nyo Oulif sopo nta'ni nokotapontɨfi Jelusalemno umentohofofoho. Ikanopo'maho. O'o, tɨfoneponoho. A'amu Jutaso sɨkuno iyoho humayo osomno hofɨko hano tɨfonepo emmotofoso pa'nyoponoho. 
ACT.1.13	Jelusalem i'mofapontɨfi ango tokilonjwa'mo molinyo somo humamentohofo sopo kotasɨmentohofofoho. Oso a'amu huhwo sohwafe yofe ole, Pitaja, Jounja, Jemɨsɨja, Entɨluja, Filipɨja, Toumasɨja, Mpatoulomɨyuja, Matɨyuja, Alɨfiyosɨye hwomu Jemɨsɨja, Saimoun Seloutɨja, Jemɨsɨye hwomu Jutas sohwanjoho. 
ACT.1.14	Hofɨko sɨmeho afa'nohino inontɨfi Anɨtune'no jomo ulɨwo'nɨmentohofofoho. Moya'mi sofa Maliya Jisasɨye kona'wohi'nji konɨngkwa'wehwosanji hofɨko'nji Anɨtune'no jomo ulɨwo'nɨmentohofofoho.
ACT.1.15	Hofɨko Anɨtumo jomo ulontanɨngkofi sɨkuno fiso memjao'mentisofoho. Sɨkuno fihumo a'amu 
ACT.1.16	Nje a'amu soku, hohonta Anɨtuye Towahuno sohwo kakoe mampaho Ntefitɨye sɨmehomo'mo ho'nosyahonɨngki Ntefit oso hungkunoso mtɨ'mokumentisofoho. Oso hungkuno hiso ne imo'nyo'nefoho. Jutas kako Jisasɨmne'no tokoyo'ofo imentisofoho. Oso'no Ntefit mtɨ'mokumentisofoho. Olohonta oso hungkunoso ne imo'nɨmasofoho. 
ACT.1.17	Jutas nakwo'nji humamojo hweho. Nakwoe syohoso afa'enohinoso Jisas nahwosopo'mentisofoho.
ACT.1.18	Jutas huhwo sohwo kakoe wonyo so'ne hamniyoho nomanto hwaho mpe yonto osopo mnokino ki'mo lohofonto pɨwahu'mentisofoho. Nopɨwasyonto kakoe sɨmeho fongkulo lohofonto yo'mayoso hu'mewahu'mentisofoho. 
ACT.1.19	Oso hungkuno hiso ho'nɨngkahonɨngki a'amu Jelusalem mta'angoso nupa'nontɨfi oso hwaho hopo sopono mulɨmentohofi, Akelɨtamanoho. Hopo sopone yofe yɨwolo'mo ole, Hwaho jahino'njoponoho.
ACT.1.20	Hohonta Ntefit olo hungkuno loso Ta'njo Iyoswomo mtɨ'mokumentisofoho. Hungkuno ole,
ACT.1.20	Kakoe angoso siki wawentɨhwono.
ACT.1.20	A'amu fihwo nohumayo'eno.
ACT.1.20	Nom'ne hungkuno ta'njoso ole mtɨ'mokumentisofo,
ACT.1.20	Hwe nom'nehwo kakoe syoho womano.
ACT.1.21+ACT.1.22	Oseso Jutasɨye syoho mayoso'no nom'ne hwe fihumo uhwosopehwasi kako nakwo'nji Jisas songo lɨka'mentiso so'no wolutɨhwantanoho. Olo hwe huhwo lohwo kako nakwo'nji Jisasɨ'nji nohumentanɨngki Joun a'amumo mijo kiyoma'mentiso sohonta Jisas kakoe syoho ema'mentisoso oso syoho mjɨmɨwento osohonta Anɨtu Jisasɨmo utɨma'masofoho. Oso hopi'nono uhwonɨwo'nɨngkiso sohumo nakwo uhwosopeeno.
ACT.1.23	Pita ose ulahonɨngki a'amuso hwe hufa'u hwa'u uhwosopo'mentohofofoho. Hwe anga'no kakoe yofe Jousep Mpasopas, nom'ne yofe mulɨmotofoso Josɨtosɨyoho. Hwe nom'ne sohwo kakoe yofe Matiyas. 
ACT.1.24	Oso hwa'umo uhwosopentɨfi Anɨtumo jomo ulɨmentohofi, Hwe Engo, a'amu hopi'nonohinofe sɨmehomo huno kiyohoho. Olo hwe uhwonalokune lohwa'u ntisohumo uhwosopeenehwono. 
ACT.1.25	Oso hwe huhwo sohwo Jutasɨye 
ACT.1.26	Anɨtumo ose ulontɨfi hofɨko sojo we'e so'nji syohi'nyo yontɨfi Matiyasɨmo uhwosopo'mentohofofoho. Hwe huhwo sohwo kako Jisasɨye 
ACT.2.1	Oso Sɨkuno Engo iyoho humayo'ne 
ACT.2.2	Osopo nuhu'mokahonɨngkofi tɨ'mayo yoka pa'nɨngo ahwomo mta'ango ho'nonto ango uhu'mokumentohofo somo uhula'o'mentisofoho. 
ACT.2.3	Oso a'amuso oso tɨ'mayo yoka upa'nontɨfi uhwonɨmentohofoso tɨ'melanyo hopa yonto oso hiso mtɨhupo mtɨhupe lohofonto a'amu nohumentanɨngkofo somo a'apahopo humolawopmmentisofoho. 
ACT.2.4	Oseso Anɨtuye Towahuno Wopɨngo a'amu somo ifeehu'mokasi lohofonto hungkuno kengo kengo nom'ne a'amufe mampaho pa'nyo hofɨkoe mangomo umasiyahonɨngki hofɨko hungkuno kengo kengo lɨmentohofofoho. Oso hungkunoso Towahuno Wopɨngoso umentisofoho.
ACT.2.5	Juta a'amu hwaho kengo kengoponta'ango Mousesɨye honɨngkano hungkunomo inɨngkamotofoso Jelusalem humamentohofofoho. 
ACT.2.6	Oso tɨ'mayo yoka hiso ho'nɨngkahonɨngki a'amu Jelusalem humamotofoso nupa'nontɨfi a'amu pi'nɨngo engo oso angopo komo'no uhu'mokumentohofofoho. 
ACT.2.7	Nupa'nontɨfi yomo yontɨfi huno pi'nɨngo engo syafɨhu'mentohofi, Olo pipilɨkeno. Oso a'amu hungkuno kengo kengo lalokwofo lohwa Ngkalilinta'ango hwafoho. 
ACT.2.8	Nakwoe hungkuno kengo kengo loso na'uja aswo nema'mentohofo osohonta upa'nɨmentɨhwone pa'nyofoho. Oso hiso pipilo. 
ACT.2.9	Nakwo kengo kengopo nta'nɨngo'nwoho. Patiya, Mitiya, Elam, nom'ne a'amu Mesopoutemiyanta'ango, nom'ne Jutiya, Kapotousiya, Pountos, Esiya, 
ACT.2.10	Fɨlijiya, Pamɨfiliya, Ijip, Lipiya, Sailini mafone sopo nom'ne Loum mta'ango hn'nwi humalohwono. 
ACT.2.11	Nakwo a'amu Juta hn'nnonji nom'ne a'amu kengoso nakwoe yahinomo inɨngkowalokwofo so'nji, Kɨlitnnta'angoso Alepiya'njoso nakwo hopi'nonohino hn'nwi yo'mayo wonyoangkafo Anɨtu iwo'nɨngkiso so'no nakwoe hungkuno kengo kengoso upo'nalokuhwono. 
ACT.2.12	Ose syafɨsyontɨfi yomo yomo yontɨfi huno engo syafɨsyontɨfi ulɨmentohofi, Oloso pipilo. 
ACT.2.13	A'amu fehohnjo sitofo ole ulɨmentohofi, olo hwe lohwa Anɨtuye hungkuno nelalokwofo lohwa hofɨko mijo iyoho'njo niloho'nontɨfi kolalokwofo. Ose ulɨmentohofofoho.
ACT.2.14	Pita 
ACT.2.15	Ole lolalokwofo, Hwe lohwa mijo iyoho'njo niloho'nontɨfi kolalokwofo. Ose lolalokwofo. Awonoho. Ose'maho. Olo mofehi'nyo'njoho. A'amu mofehi'nyo'nji mijo iyoho'njo manyo hwafoho. 
ACT.2.16	O'o hohonta Jouel hwe Anɨtuye hungkuno lɨmojo sohwo olo hilo so'no lɨmentisofoho. Kakoe hungkunoso olohonta ne imo'nalofoho. Jouel ole mtɨ'mokumentisofoho.
ACT.2.17	Anɨtu hohonta ole ulɨmento, Sɨkuno moi'wo imo'nyoso mofone sohonta nje Towahuno sofe yokumpohn'nyoso a'amu hopi'nonohinomo uyonefoho.
ACT.2.17	Sekwoe hwomu sohwanji mu sopeenji hofɨko Anɨtuye hungkuno ulɨfitnnefoho.
ACT.2.17	Hwe songo sohwamo ngko wojo uhwonyo pa'nɨngo yo'mayo so'no utɨhwamnefoho.
ACT.2.17	Hwe a'mane sohwa wojo uhwonɨfitnnefoho.
ACT.2.18	U, nje Towahunoso nje hwe moya'mi syoho ntohofiyo somo uyɨmnefoho.
ACT.2.18	Ose uyohonɨ'mo hofɨko nje hungkuno nalɨfitnnefoho.
ACT.2.19	Sekwo ahwomo ajwo lopo tɨmo uhwonɨngkujo'no nom'ne kengoso setɨhwamnefoho.
ACT.2.19	Olo hwaho lopo yo'mayo kengo wonyoangkafoso nomtɨ'mokumnefoho.
ACT.2.19	Oso kengoso honɨyo'nji toho'nji tɨkayo hujenjemo'nji nomtɨ'mokumnefoho.
ACT.2.20	Olo mofehi'nyolo sɨkwo'mno imo'nɨngkuhwosi sɨkuno meefonefoho.
ACT.2.20	Hamnoso honɨyo'nohino imo'nonefoho.
ACT.2.20	Olo hiloso nuhwonɨngkuji u nje Sɨkuno Engoso imo'nonefoho.
ACT.2.21	Oso hohosohonta hwe fihwa hwoya'mi fifa ngkine'no joho ntɨkujo somo utɨma'mnefoho.
ACT.2.21	Nje a'amu imo'nɨfitnnefoho.
ACT.2.21	Oso hungkunoso Jouel mtɨ'mokumentisofoho.
ACT.2.22	Sekwo a'amu Isɨlael soku, olo hungkuno haloho upa'nɨmno. Jisas Nasalet nta'ango oso huno sekwo huno moi'wonoho. Anɨtu Jisasɨmo kakoe yokumpohn'nyo uyahonɨngki olo hwaho lopo Jisas yo'mayo kengo wonyoangkafoso netɨhwamentisofoho. Oso hiso nuhwonontani nakwo huno naimentisoso Jisas Anɨtuye Hwomu Ne hweho. 
ACT.2.23	Anɨtu kako hohonta huno ole, Nje hwomu a'amufe wonyo'ne poyo pe'nyo'ne hwahopo uhwatɨmonne'no yohono. Ose syafɨhu'mentisofoho. Oso'no olo hwe lohwo Anɨtu sekwoe ahomo ho'nahumentisofoho. Ho'nosyahonɨngki sekwo a'amu Loum somne'no ipemotasontɨfi hofɨko iyo hwojiyafɨku'nnyo somo fonjinto'ofahumentohofofoho. 
ACT.2.24	Anɨtu kakoe hwomumo poyo pe'nyo yahino tohino somta'ni isɨhutofomanto apa'no songo ulɨka'mentisofoho. Jisas sohumo sokimo somo mokilopm'mokumentisofoho. 
ACT.2.25	Hohonta Ntefit ole mtɨ'mokumentisofoho.
ACT.2.25	Nje Hwe Engo sohwo kako ngko'nji mofonepo humaso sohumo ngko uhwonɨwo'nɨngkohefoho.
ACT.2.25	Kako nje aho angahohnta'ni humaso sohune'no ngko mopɨwahu'mnehono.
ACT.2.25	Yo'mayo nom'neso ngkimo milojanɨmofonehoho.
ACT.2.26	Hiso'no nje sɨmeho wopɨngo nɨmo'nɨngkohoho.
ACT.2.26	Nje mampaho Anɨtuye yofe ho'nomayo'nefoho.
ACT.2.26	Ngko poyo pe'nɨme sohonta iyoho mannonefoho. O'o, ngko Anɨtumo uhwonɨmnefoho.
ACT.2.27	Nje huyo'mangoso tɨkanomo humayo'ne nɨsɨkwajiyo'eno.
ACT.2.27	Jɨje hwomufe a'apaho piso imo'nyo'eno.
ACT.2.28	Songo humayo'ne honɨngkano ntɨhwahino.
ACT.2.28	Kɨko ngko'nji humayo so'no nje sɨmeho wopɨngo nɨmo'nɨngkohoho.
ACT.2.28	Ntefit hohonta ose mtɨ'mokumentisofoho.
ACT.2.29	Nje a'amu soku, olo hungkuno Ntefit mtɨ'mokumentiso so'no yolohoso waselɨmo. Ntefit kakine'no mtɨ'mokumentiso'maho. O'o, kako poyo pe'nɨngkahonɨngki hofɨko ijopijisyahumentohofofoho. Kakoe pi'nɨmomo olo hwaho lopo weho. Nakwo tɨmo uhwonɨwo'nɨngkuhwono. 
ACT.2.30	Ntefit kako Anɨtuye hungkuno lɨmojo hweho. Anɨtu Ntefitɨmo ulɨmento, Jɨje imu hwe yofe engo'njo jɨje yofe pa'nyo imo'nɨngkɨhwosi a'amumo umokosyohumane hweho. Ose ulahonɨngki Ntefit kako huno umentisoso oso hungkuno hiso ne imo'nonefoho. 
ACT.2.31	Hohonta Ntefit yo'mayo Anɨtu yone'ento uhwonɨmentisoso oso'no hwe Anɨtu uhwosopo'mentiso sohwo poyo nope'nɨngkuhwosi apa'no songo nolɨkafone so'no lɨmentisofoho. Ole mtɨ'mokumento,
ACT.2.31	Kakoe huyo'mango tɨkanomo humayo'ne nusɨkwajiyo'eno.
ACT.2.31	Kakoe a'apaho piso imo'nyo'eno.
ACT.2.32	Oso hwe huhwo sohwo Jisasɨyoho. Anɨtu nto ulɨka'mentiso lohumo nakwo uhwonɨmentɨhwone. Osohune'no lalokuhwono. 
ACT.2.33	Kako ahwomomo nokotasonto osopo Anɨtuye aho angahohnta'ni nto humantono. Hohonta kako ole nto nalɨmentisofoho. Ngko Anɨtuye Towahuno Wopɨngo wosejapmmo. Jisas ahwomomo nosahonɨngki Mpohwo kakoe Towahuno uyahonɨngki Jisas Towahuno hiso nehwojahonɨngki olohonta hungkuno mampaho kengo kengo so'nji selɨhwoneso yo'mayo yɨhwoneso hwapɨngo Anɨtuye Towahuno nehulo'ofalofoho. 
ACT.2.34	Upa'nɨmno. Ntefit oso hungkunoso kakine'no mamtɨ'mokummentisofoho. O'o, kako ahwomomo masɨmmentisofoho. Ole mtɨ'mokumentono,
ACT.2.34	Anɨtu nje Hwe Engo Kɨlais Anɨtu nakwoe hwahopo uhwatɨmentiso sohumo ole ulɨmento,
ACT.2.34	Kɨko nje aho anga sohohnta'ni fosyohumaho.
ACT.2.35	Osopo kɨko nohumahoji ngko jɨje mango sohwamo jɨje sɨfɨki'nyo'mo enjwa'mo wakuhumotɨ'monnoho.
ACT.2.36	Oso'no sekwo a'amu Isɨlael soku, huno ito'no fɨsyafɨhupmno. Olo Jisas huhwo sohwo sekwo iyo hwojiyafɨku'nnyopo fonjinto'ofahumentohofo lohune'no Anɨtu Hwe Engo nemokosyohumayo'ne sohumo umokumentisofoho. Olo hwe lohwo Kɨlaisɨyoho. Pita ose ulɨmentisofoho.
ACT.2.37	A'amuso olo hungkunolo nupa'nontɨfi sɨmeho tango mɨkunɨmposo umentisofoho. Pita'nji 
ACT.2.38	Ose ulahonɨngkofi Pita ulɨmento, Sekwo a'amu anga'no anga'no honɨngkano wonyo foho'naopmno. Anɨtuye hungkunomo tɨfi finɨngkamno. Jisas kako jɨje wonyo wae yakumofɨhwosi kakoe a'amu ne imo'nɨngkohojo'no a'amumo utɨhwayo'ne mijo wokiyosemapɨfe. Ose ikujo'no kakoe Towahuno Wopɨngo wosejapmmontonoho. 
ACT.2.39	Anɨtu selɨmento, Nje Towahuno Wopɨngo wosejapmmo. Oso hungkunoso sekwo'ne'nji sekwoe mehomi mne'nji a'amu hwaho kengoponta'ango oso'ntnne'nohinofoho. A'amu hopi'nonohino nakwoe Hwe Engo Anɨtu kakine'no joho ulalokwofo soku kakoe Towahuno Wopɨngo wosejapono.
ACT.2.40	Pita ose ulonto, hungkuno nom'ne pi'nɨngo engo ulonto, ulɨmento A'amufe honɨngkano wonyomne'no i'waho fiyɨmno. Tohino engo nomapitoho. Sekwo Anɨtumo finɨngkamno.
ACT.2.41	Ose ulahonɨngki a'amuso nupa'nontɨfi oso hungkuno somo inɨngkowahonɨngkofi mijo kiyoma'mentohofofoho. Oso sɨkuno somo a'amu 
ACT.2.42	Anɨtuye a'amu ne imo'nɨmentohofoso 
ACT.2.43	Anɨtu kakoe yokumpohn'nyo 
ACT.2.44	A'amu Jisas Kɨlaisɨmo sɨmeho hi'ntnnono umotofoso afapo nohumantɨfi hofɨkoe ho'yango yo'mayoso nem'nohino afafoho. 
ACT.2.45	A'amu ho'yango'njo hwaho'njoso oso hiso a'amu nom'ne somo uyontɨfi hamniyoho nomantɨfi umofonyo inyo somo yano ulohmmentohofofoho. 
ACT.2.46	Hofɨko sɨmeho yano inontɨfi sɨkuno huhwo huhwi Anɨtuye ango engo somo nuhu'mokontɨfi Anɨtuye yofe ho'noma'motofofoho. Hofɨko wopayo nom'ne ango kengo kengomo nonontɨfi hofɨkine'no huno mosyafɨsiyo'njo yontɨfi nom'ne a'amumne'no syafɨhu'motofofoho. Oso'no hofɨko sɨmeho wopɨngo'nji humamotofofoho. 
ACT.2.47	Wopɨngo nohumantɨfi Anɨtuye yofe ho'noma'motofofoho. A'amu hisomne'no hwe moya'mi nom'neso ulɨmotofi, Anɨtuye a'amu neso wopɨngo'nohinofoho. Sɨkuno huhwo huhwi a'amu nom'neso Anɨtuye hungkuno nupa'nontɨfi sɨmeho uyontɨfi inɨngkamotofofoho. Anɨtuye a'amu neso pi'nɨngo engo imo'nɨmentohofofoho.
ACT.3.1	Sɨkuno fihwi Pita'nji Joun'nji siko Anɨtuye ango engo somno sɨmentisɨyofoho. Osopo akupo'nyo so'nji (3 
ACT.3.2	Kuso somne'no ole lɨwo'nɨngkohofi wonyoangkafoponoho. Hopo sopo hwe fihwo sɨfe kokato'nnyo'njo kona'wohi aswo mta'ni osenohini ma'mentiso sohwo humunyoponoho. Sɨkuno huhwo huhwi huhwo sohwoe a'amuso intokwasontɨfi osopo itofasiyo'nohini imotofɨhweho. A'amu ango engo somo nohotoswahonɨngkofo sohonta hwe huhwo sohwo hamniyoho jomo ulɨmojo hweho. 
ACT.3.3	Osopo sɨfe wonyo'njo sohwo nohumanto uhwonɨmentisoso, Pita'nji Joun'nji woswanji yontanɨngki uhwononto ulɨmento hamniyoho we'e ntapinyo. 
ACT.3.4	Ose ulahonɨngki Pita'nji Joun'nji siko tɨmo yokumpohn'nyo uhwononji ulɨmentisi, Kɨko tɨmo fehonyo. 
ACT.3.5	Ose ulahonɨngki hwe huhwo sohwo hamniyoho wontopanjiyo'ne fohonto uhwonɨmentisofoho. 
ACT.3.6	Pita ulɨmento, Ngko hamniyoho ane hwo'nyoho. Nom'neso wokijapmmo. Jisas Kɨlais Nasaletnnta'ango sohwoe yokumpohn'nyo'nji wakilɨmonne'no yohono. Hano fiyo. 
ACT.3.7	Ose ulonto kako kakoe aho nomanto ulɨka'mentisofoho. Ose ulɨkofahonɨngki hwe huhwo sohwoe sɨfe yokumpohn'nyo imo'nonto noswolɨkofawento hano umentisofoho. 
ACT.3.8	Siko'nji ango engo somo noswontɨfi hwe huhwo sohwo lɨkofahm'nyo yonto Anɨtumo isamoyoka ulɨmentisofoho. 
ACT.3.9	A'amu ango engo somo nohumantɨfi uhwonɨmentohofoso, hwe huhwo sohwo lɨkofahm'nyo yonto Anɨtumo isamoyoka ulahonɨngki uhwonontɨfi 
ACT.3.10	ole syafɨhu'mentohofi, U olo hwe sɨfe kokato'nnyo'njo lohwo hoku'yopo humanto hamniyoho'no jomo lɨmojo hweho. Oso hunoso uyahonɨngki yomo yomo yontɨfi pisopisaho lɨmentohofofoho.
ACT.3.11	Hwe huhwo sohwo Pita'nji Joun'njimo aho kehonɨngkofi hwe moya'mi hopi'nono hano kunto kunto'no wentɨfi kontolompo'ango somo uhu'mokumentohofofoho. Oso kontolompo'ango somo Soulomounɨyefoho lɨmotofofoho. 
ACT.3.12	Osopo uhu'mokahonɨngkofi Pita nuhwononto ulɨmento, Sekwo a'amu Isɨlael soku, yomo yomo peho'no yohofo. Nekumo tɨmo yokumpohn'nyo peho'no ehonalokwofo. Sekwo huno ole laseyohoho, Hikoe yokumpohn'nyo mta'ni hwe lohwo wopɨngo imo'nɨngkohoho. Huno ose laseyohoho. 
ACT.3.13	O'o, Apɨlohamja Aisakɨja Jekoupɨja nakwoe ajuyohwosafe Anɨtuyoho. Osohwo kako kakoe syoho ulohofiyoso Jisasɨye yofe ho'nomayo'nohinofoho. Oso huhwo sohumo sekwo nokentɨfi a'amu Loum sohwafepono ipemotosahonɨngkofi osopo Pailot usɨhuto'mto yahonɨngki sekwo nakwolaho ulɨmentohofofoho. 
ACT.3.14	Oso Jisas huhwo sohwo honɨngkano wonyo ane hweho. Wopɨngo'nohino hweho. Osohumo nakwolaho ulontɨfi hwe wonyo a'amumo fonjahumentiso sohune'no Pailotɨmo jomo ulɨmentohofo kuyoho. 
ACT.3.15	Ose ulontɨfi sekwo yo'mayo songo humayo hwapɨngo sohumo sekwo a'amu Loum somo uyahonɨngkofi hofɨko fonjahumentohofofoho. Nofonjosyahonɨngkofi Anɨtu apa'no ulɨko'mentisofoho. Oso hiso'no nekwo nuhwonontayo olohonta hungkuno hiso'no selalokuhwoyo. 
ACT.3.16	Nekwo Jisasɨmo sɨmeho hi'ntnnono uyahonɨngkuhwoi Jisasɨye yokumpohn'nyo olo hwe lohumo wopɨngo imokohoho. Sekwo olo hwe sɨfe kokato'nnyo lohumo huno moi'wonoho. Olo sɨmeho hi'ntnnono Jisasɨmo uyalokuhwayo loso Jisas mta'angofoho. Olo hiloso hwe sohumo wopɨngo umokahonɨngki uhwonalokwofo.
ACT.3.17	Nje a'amufo, sekwo sekwoe hwe engo sohwanji Jisasɨmo fonjahumentohofo sohonta huno ito'no mosyafɨsiyo'njo imentohofo kuyoho. Oso'no ngko huno nɨyohoho. 
ACT.3.18	Hohonta a'amu Anɨtuye hungkuno lɨmotofo sohwamo Anɨtu ulɨmento, Hwe uhwosopo'mentohe sohwo tohino engo manefoho. Ose ulahonɨngki a'amu somo ulɨmentohofofoho. Sekwo Jisasɨmo fonjahumentohofo sohonta oso hungkuno hiso ne imo'nɨmentisofoho. 
ACT.3.19	I oso'no olohonta sekwo huno fɨkwesyafɨhupmno. Sekwoe sɨmeho yɨwolo'mo filohopmno. Sekwo sɨmeho yɨwolo'mokukujo'no Anɨtu sekwoe wonyo wae weesemo'mtonoho. 
ACT.3.20+ACT.3.21	Wayo yasemofɨhwosi kakoe yokumpohn'nyo'nji sɨmeho wopɨngo'nji wosejapmmontonoho. Hohonta Anɨtu nakune'no fohu'nɨmentisoso nefo'mayo'ne kakoe hwomu Jisasɨmo uhwosopo'mentisofoho. Anɨtuye hungkuno lɨmotofo sohwa yo'mayo lɨmentohofo so'no ito'no imo'nyo'ne Jisas ahwomomo hontohumaho. Moi'wo imo'nɨngkɨhwosi nopone hweho. 
ACT.3.22	Hohonta Mouses seyakwosamo ulɨmento, Hwe Engo Anɨtu sekwo'njo mta'ango fihumo wamɨhwosopo'mtonoho. Anɨtuye hungkuno selohe sohwo ngko pa'nɨngo hweho. Oso hwe huhwo sohwoe mangomo sekwo haloho ito'no upa'nɨngkuno. 
ACT.3.23	Hohosohonta a'amu oso hwe huhwo sohwoe hungkunomo haloho maposo'njo ifijoso Anɨtu oso a'amu somo kengopo uhumajososo nɨhu'nahone wae umontonoho. Mouses ose ulɨmentisofoho. 
ACT.3.24	Anɨtuye hungkuno lɨmotofo sohwa Samuelɨjanji nom'ne tɨfinjo sohwanji hofɨko olo sɨkuno lomne'no lɨmentohofofoho. 
ACT.3.25	Oso a'amu Anɨtuye hungkuno lɨmotofo sohwa sekwo hofɨkoe imu kuyoho. Oso'no oso hungkuno Anɨtu seyakwosamo ulɨmentisoso sekumne'nefoho. Anɨtu Apɨlohammo ulɨmento, Jɨje imu sohwa mta'ni hwe fihwo a'amu hopi'nonohinomo wopɨngo ulohofonefoho. Ose ulɨmentisofoho. 
ACT.3.26	Oseso Anɨtu kakoe hwomu Jisasɨmo uhwosopento sekumne'no wopɨngo selohofo'ne kaki'no uhwatɨmentisofoho. Kako ole umo'nalofoho, Sekwo a'amu anga'no anga'no honɨngkano wonyomo hohujo ikinjaofɨkujo'no ngko wopɨngo uloho'mo. Ose lalofoho.
ACT.4.1	Pita'nji Joun'nji a'amu somo oso hungkunoso ulontanɨngki a'amu tajo ango syoho'njo sohwanji a'amu tajo angomjo uhwontohumayo sohwafe hwe engo so'nji a'amu Satɨyusi sohwanji i'mofapmmentohofofoho. 
ACT.4.2	I'mofapontɨfi sɨmano hintotohino umnɨmentisofoho. Hwapɨngoso Pita'nji Joun'nji siko a'amu somo Jisas poyo pe'nɨmentiso sohwo apa'no songo lɨka'mentisofoho lutɨhwamentisiyefoho. Oseso a'amu hopi'nono poyo pe'nɨfijoso hwangku nolɨkapitnnefoho. 
ACT.4.3	Sɨmano hintotohino umnɨngkahonɨngki mofehi'nyo ukwo'mokumonto yahonɨngki oso a'amu sohwa Pita'nji Joun'njimo mo'nɨngkanta hungkuno ulane'entɨfi impo'angomo intofahumentohofofoho. 
ACT.4.4	Oso'no a'amu Pita'nji Joun'njiye hungkuno upa'nɨmentohofoso fehohnjo sikoe hungkunomo haloho yontɨfi Anɨtumo sɨmeho hi'ntnnono uyɨmentohofofoho. Oso a'amu we'e pi'nɨngo'maho. Oso hwe huhwo sohwa 
ACT.4.5	Mo'nɨngka imɨngo'nji a'amu yofe engo'njo sohwanji, Jutafe hwe engo sohwanji a'amu honɨngkano hungkuno lutɨhwamotofo sohwanji hofɨko Jelusalem uhu'mokumentohofofoho. 
ACT.4.6	Hofɨko nuhu'mokontɨfi a'amu nom'ne sohwanji hungkuno lɨmentohofofoho. A'amu nom'ne sohwa ole, Anas, hwe yofe engo'njo tajo ango syoho'njo sohwo'nji, Kaiyofasɨjanji, Jounjanji, Alekɨsanta'njoho. Nom'ne a'amu Anasɨye temtitofomjo sohwa hofɨko'nji uhu'mokumentohofofoho. 
ACT.4.7	Hofɨko Pita'nji Joun'njimo hofɨko'njo ajwo lopo uhumajontɨfi ulɨmentohofi, Oloso pipi imasiyoto. Tɨhwoe yokumpohn'nyo'nji tɨhwoe yofe'nji umokumahnnoto, hwe wopɨngosofo. 
ACT.4.8	Ose ulahonɨngkofi Anɨtuye Towahuno Wopɨngo Pitafe sɨmehomo uhulo'ofahonɨngki Pita ulɨmento, Sekwo hwe engo Isɨlaelnta'ango sohwasi, 
ACT.4.9	olohonta sekwo a'amu sɨfe wonyo'njo sohumo wopɨngo umokumalohwoyo so'no ehonɨngkohofotaho. 
ACT.4.10	Oseso sekwo hopi'nono huno waseyono. A'amu Isɨlael hopi'nonohinoso huno wosyafɨhupɨfe. Jisas Kɨlais Nasaletnnta'ango sohwoe yokumpohn'nyoso olo hwe lohumo wopɨngo umokahonɨngki kako nakwo'njopo lohofoho. Oso Jisas huhwo sohumo sekwo iyomo fonjinto'ofosyahonɨngkofi Anɨtu poyo pe'nyo sohumo apa'no ulɨko'mentisofoho.
ACT.4.11	Olo sojo engkwosaho pa'nyo ango injuwo'nɨngkohofo sohwa hofɨko wonyofoho lontɨfi ho'nao'mentohofofoho.
ACT.4.11	Oseso olohontajo olo engkwosaho loso angomo sosofitofo'ne hwapɨngohwo imo'nɨngkohoho.
ACT.4.11	A'amu hohonta hungkuno mtɨ'mokumentohofoso olo hungkuno Jisasɨmne'no mtɨ'mokumentohofofoho. 
ACT.4.12	Nom'ne hwe nefo'mayo'ne olo hwaho lopo mohumunyoponoho. Anɨtu nom'nehumo a'amu nakwoe wonyo wayo'ne muhwosopo'mmentisofoho. O'o, Jisas kako'nohino hweho. Pita ose ulɨmentisofoho.
ACT.4.13	Ose ulahonɨngki hofɨko Pita'nji Joun'njiye yokumpohn'nyo losomo uhwonontɨfi huno syafɨhu'mentohofi, Olo hwa'u siko ifalifaliyo mamtɨ'mokiyo hwa'uyoho. We'mjo pa'nyo hwa'uyoho. I oso'no siko iyoho munɨngkohoyohoho. Jisasɨye yokumpohn'nyo ma'masiyo hwa'uyoho. 
ACT.4.14	Ose syafɨsyontɨfi uhwonɨmentohofoso hwe wopɨngo umokumasiyo sohwo siko'nji lohofontanɨngki uhwonontɨfi hofɨko hungkuno ane hwafoho.
ACT.4.15	Oseso Pita'nji Joun'njimo ulɨmentohofi, Siko mempono swohosɨsi osopo fosyohumunyo. 
ACT.4.16	Ose ulontɨfi hnnɨmentohofi, Olo hwe lohwa'umne'no pipi yanehwono. Olo hwa'u olo wonyoangkafo loso yahonɨngki a'amu hopi'nonohino Jelusalem humalofoso oloso huno uyohoho. Nakwo oloso hiyaso pipi yane'elo. Awonoho. 
ACT.4.17	I oso'no olo hungkuno nonje nonje ho'nɨmuyo'eno. Nakwo hungkuno yokumpohn'nyo ole ulano. Nom'ne hungkuno Jisasɨmne'no nom'ne a'amu somo nulohosiloho. 
ACT.4.18	Ose hnnontɨfi sikimne'no joho ulontɨfi ulɨmentohofi, Siko nom'ne a'amu somo Jisasɨye hungkuno nulohosiloho. Yo'mayo Jisasɨmne'no lutɨhwahosiloho.
ACT.4.19	Ose ulahonɨngkofi Pita'nji Joun'nji siko ulɨmentisiyo, Nekwo Anɨtuye hungkuno ho'naofososo sekwoe hungkunomo tɨfi senɨngkowasoso Anɨtu kako huno pipi uyɨmtolo. Sekwo huno pipi seyohoho. 
ACT.4.20	Yo'mayo wonyoangkafo Jisas imentiso uhwonɨmentɨhwoyoso hungkuno wopɨngo'nohini upa'nɨmentɨhwoyoso oso hiso'no nom'ne a'amumo mujoso pipilo. Awonoho.
ACT.4.21	Ose ulahonɨngki hofɨko hungkuno nom'ne tango'njo ulontɨfi Mpanino ulɨmentohofofoho. Hofɨko a'amumne'no iyoho unɨmentisofoho. Hwapɨngoso a'amu hopi'nono olo hilo so'no Anɨtuye yofe ho'noma'mentohofofoho. Oso'no Pita'nji Joun'njimo tohino uyɨhwaloho. 
ACT.4.22	Olo hwe lohwo wopɨngo umokumasiyo lohwo kako hwe engo hweho. Kakoe soswo 
ACT.4.23	Pita'nji Joun'nji nowenji sikoe a'amu'njopo i'mofawenji oso hungkuno hiloso ulɨmentisiyefoho. 
ACT.4.24	A'amuso nupa'nontɨfi hofɨko sɨmeho yano inontɨfi Anɨtumo isamoyoka ole ulɨmentohofi, Ou Mpohwo, kɨko enemokosyohumayo hwosoho. Kɨko ahwomo'nji hwaho'nji mtɨ'mokumentohino hwosoho. Kɨko ayo'nji yo'mayo songo humayoso mtɨ'mokumentohino hwosoho. 
ACT.4.25	Hohonta jɨje Towahuno Wopɨngo sohwo jɨje hungkuno nakwoe ajuyohwo Ntefit jɨje syoho kilohofiyo sohwoe mangomo mufohotofahonɨngkini Ntefit ole ulɨmento,
ACT.4.25	A'amu kengo kengoso sɨmeho tohino peho'no umnalofoho.
ACT.4.25	Nakwoe a'amu huno ito'no mosyafɨsiyo'njo peho'neto.
ACT.4.26	Hwe yofe engo'njo sohwa hontohumamentohofofoho.
ACT.4.26	Hofɨko'nji a'amu hwaho mokosyohumayo sohwanji nuhu'mokontɨfi hungkuno nano mtitofontɨfi lɨmentohofi,
ACT.4.26	Anɨtu'nji oso hwe uhwosopo'mentiso sohwo'njiye syohomo nakwo wae uyano.
ACT.4.26	Ose lɨmentohofofoho.
ACT.4.27	Oso hungkuno ne imo'nɨmasofoho. Olo ango lopo Heloutɨ'nji Pountiyos Pailotɨ'nji a'amu kengo so'nji a'amu Isɨlael so'nji nuhu'mokontɨfi Jisas uhwosopo'mentohino sohumo fonjane'entɨfi imentohofofoho. 
ACT.4.28	Oso hiso'no hohonta kɨko nohumanji yo'mayo ne imo'none so'no lɨmentohinoso olohonta oso a'amuso jɨje hungkunoso ne imokumalofofoho. 
ACT.4.29	I olohonta Mpohwo oso hungkuno yokumpohn'nyo nalɨmalofoso upa'nɨmahnno. Jɨje hungkuno lɨwo'nyo sohwona'nɨmo yokumpohn'nyo fisosofitofonesyohumaho. Oso'no nakwo jɨje hungkuno lontanɨngkuhwasi iyoho monanonehoho. 
ACT.4.30	I oso'no nakwo jɨje hungkuno lontanɨngkuhwaso'no kɨko a'amu mnokino'njo somo wopɨngo umojo. Yo'mayo wonyoangkafoso jɨje hwomu Jisasɨye yokumpohn'nyo'nji noho fiyo.
ACT.4.31	Anɨtumo ose ulahonɨngkofi oso ango humamentohofo sopo mo'mayo yonto Anɨtuye Towahuno Wopɨngo hofɨkimo ifehu'mokahumentisofoho. Ifehu'mokahumentisoso hofɨko Anɨtuye hungkuno yokumpohn'nyo ulontɨfi iyoho munɨmmentisofoho.
ACT.4.32	A'amu hopi'nono Anɨtumo sɨmeho hi'ntnnono uyɨwo'nɨmentohofoso sɨmeho inontɨfi a'amu fihwo ole huno mosyafɨsiyo'njo imentisofo, Oloso nje'nohinofoho. A'amufe'maho. O'o, oloso huno mosyafɨsiyo'njo imentisofoho. Yo'mayo hopi'nononino hi'njoso a'amu somo inɨmentohofofoho. 
ACT.4.33	 sohwa a'amu somo Hwe Engo Jisas lɨka'mentiso so'ne hungkuno ne'nohino ulontɨfi Anɨtuye yokumpohn'nyo utɨhwayo'ne yo'mayo kengo wonyoangkafoso imentohofofoho. Anɨtu a'amumo wopɨngo'nohino uloho'mentisofoho. 
ACT.4.34	Hohosohonta a'amu hiso umofonyo miyofoho. A'amu hwaho'njoso ango'njoso yo'mayo ho'yango'njoso nom'ne a'amu somo yano uyontɨfi hamniyohoso 
ACT.4.35	 sohwa oso hamniyoho nomantɨfi a'amu umofonyo iyo somo yano ulohmmentohofofoho.
ACT.4.36	Hwe fihwo kakoe yofe Jousepɨyoho. 
ACT.4.37	Olo hwe huhwo sohwo Lifaiye temtitofo mta'ango hweho. Hwaho Saipɨlos nta'ango hweho. Hwe nom'nehwo oso hwe huhwo lohwo sohwoe hwaho mpe nulohofahonɨngki hamniyohoso Mponopas nomanto 
ACT.5.1	Hwe fihwo kakoe yofe Anonaiyas kakoe apefe yofe Sofaila, siko hwaho hi'njo ya'uyoho. A'amu nom'neso sikinta'ni oso hwahoso mpe uloho'mentohofofoho. 
ACT.5.2	Siko hamniyoho nomanji fehohnjo siko'ne hiyaso mokosyohumanji fehohnjo Anonaiyas kako 
ACT.5.3	Oso hiso Pita nuhwononto ulɨmento, Anonaiyas, Setenɨye hungkunomo inɨngkawenji hamniyoho fehohnjo hiyaso mokosyohumanji Anɨtuye Towahuno Wopɨngomo hwasyo ole ulohino. Hamniyoho hopi'nono ma'maleso olenoho. Oso hwasyo ulohino. 
ACT.5.4	Jɨje hwaho mpe makiloho'mmalofo sohonta hwaho hopi'nono jɨjefoho. Mpe ntokiloho'malofo sohonta hamniyoho hopi'nono jɨjefoho. I oso'no oso hungkuno sɨmehomo'mo peho'no syafɨsyohino. Kɨko hwe sohwona'nnohinomo hwasyo monalohoyohino. O'o, Anɨtumo hwasyo ulohino. 
ACT.5.5	Ose ulahonɨngki Anonaiyas nupa'nonto nopɨwasyonto, poyo pe'nɨmentisofoho, Oso hungkunoso ho'nɨngkahonɨngki a'amu nupa'nontɨfi iyoho unɨmentisofoho. 
ACT.5.6	Hwe songo sohwa nolɨkafohumantɨfi Anonaiyasɨye pijafomo hwapɨfe ekojɨsasi lohofontɨfi mempo hohnta'ni motawentɨfi pi'nɨmomo ijopijisyahumentohofofoho.
ACT.5.7	We'enepi a'amu poyo pe'nɨmentiso sohwoe ape noswonto yo'mayoso mupa'nɨmmentisosi, 
ACT.5.8	noswopahonɨngki Pita ulɨmento, Jɨje hwahomne'no olo hamniyoho ma'masiyotaho. Ose ulahonɨngki ulɨmento, Eno, osenoho. 
ACT.5.9	Ose ulahonɨngki Pita ulɨmento, Kɨko jɨje hwehwo'nji hiyahusi Anɨtuye Towahuno sohumo yamofo peho'no uloho'masiyoto. Upa'nyo. Hwe songo sohwa jɨje hwehwo sohumo pi'nɨmomo ijopijisyasyontɨfi nto pohofo. Hoku'yopo lohokwofo. Kikimo womotokuwantɨfeho. 
ACT.5.10	Ose ulahonɨngki a'musi Pitafe sɨfɨki'nyo'mo pɨwasyonto poyo pe'nɨmentisofoho. Hwe songo sohwa noswapontɨfi poyo pe'nɨmentisosiye pijafomo uhwonontɨfi nomotoswapontɨfi kakoe hwehwo'njopo ijopijisyahumentohofofoho. 
ACT.5.11	Oso hungkuno hiso noho'nɨngkahonɨngki Anɨtuye a'amu ne so'nji a'amu kengo so'nji nupa'nontɨfi iyoho unɨmentisofoho.
ACT.5.12	Yo'mayo kengo wonyoangkafoso a'amu 
ACT.5.13	A'amu kengo fehohnjoso Anɨtuye a'amu ne somo uhwonontɨfi lɨmentohofi, A'amu Jisasɨmo inɨngkawowo'nɨngkohofoso wonyoangkafofoho. Ose lontɨfi i hofɨko'nji muhu'mokummentohofofoho. O'o hofɨko iyoho unɨmentisofoho. 
ACT.5.14	Hwe hwoya'mi pi'nɨngo engoso Jisasɨye hungkuno upa'nontɨfi hungkuno nehopi lontɨfi sɨmeho hi'ntnnono uyɨmentohofofoho. Oso a'amu hiso Anɨtuye a'amu ne sɨmo'mjo so'nji uhu'mokumotofofoho. A'amu pi'nɨngo engo imo'nɨmentohofofoho. 
ACT.5.15	A'amu pi'nɨngoso a'amu mnokino'njo somo intokwapontɨfi honɨngkanopo itofasi lohofontɨfi ole syafɨhu'mentohofi, Pita nopɨhwosi kako kote uhumiyofɨhwoso'no a'amu mnokino'njoso wopɨngo umo'nɨfe. Ose syafɨhu'mentohofofoho. 
ACT.5.16	A'amu ango kengo mta'ango Jelusalem mofone soponjoso Jelusalem uhu'mokumentohofofoho. A'amu mnokino'njo, a'amu sisɨ'masoho'njo towahuno wonyo'njo somo itokwapmmentohofofoho. Hopi'nonohinoso wopɨngo imo'nɨmentohofofoho.
ACT.5.17	Hwe yofe engo'njo tajo ango syoho'njo sohwo kakoe a'amu'nji a'amu Satɨyusi sohwanji yo'mayo so'no nupa'nontɨfi sɨmeho tohino umnɨmentisofoho. Hwapɨngoso a'amu 
ACT.5.18	Sɨmeho tohino umnɨngkahonɨngki 
ACT.5.19	Oso sɨkwo'miyo somo a'amu ahwomomjo sohwo noponto impo'ango hoku'yo somo hwosampento a'amu 
ACT.5.20	Sekwo Anɨtuye ango engo somo nowekuji osopo lohofɨkuji olo honɨngkano songomne'no a'amumo filutɨhwamno. Ose ulɨmentisofoho. 
ACT.5.21	A'amu 
ACT.5.21	Oso imɨngo so'nji hwe yofe engo'njo tajo ango syoho'njo sohwo kakoe a'amu'nji a'amu Jutafe 
ACT.5.22	Hungkunoso lɨhwojahonɨngkofi a'amu impo'angomo noswontɨfi uhwonɨmentohofoso huno uhwonontɨfi asomo nopontɨfi 
ACT.5.23	Ole ulɨmentohofi, Nakwo impo'ango sopo nowentani hano yokumpohn'nyo pito'malofoso uhwonontani, a'amu pɨjwohumayo sohwa lohofontanɨngkofi uhwonɨngkuhwonefoho. I ango ne somo a'amu aneponoho. Huno uhwonɨngkuhwonefoho.
ACT.5.24	Ose ulahonɨngkofi hwe engo a'amu uhwontohumayo sohwo'nji hwe yofe engo'njo tajo ango syoho'njo sohwanji oso hungkuno nupa'nontɨfi huno pi'nɨngo engo syafɨsyontɨfi pipi imo'nɨngkohoho syafɨhu'mentohofofoho. 
ACT.5.25	Ose syafɨsyontɨfi nohumentanɨngkofi hwe fihwo noswonto ulɨmento Upa'nɨmno. Oso a'amu sekwo impo'angomo intofohumalofo sohwa Anɨtuye ango engo somo nolohofontɨfi a'amu somo lutɨhwalokwofo. 
ACT.5.26	Ose ulahonɨngki hwe engo a'amu itokuso'nji mokosyohumayo sohwo kakoe a'amu sohwanji nowentɨfi Anɨtuye ango engo somo i'mofapontɨfi 
ACT.5.27	Ose ipemotawentɨfi a'amu 
ACT.5.28	Sɨmo'mo ole selɨmalohwono, A'amu somo yo'mayo Jisasɨmne'no lutɨhwafɨkutoho. A'amu hopi'nonohino Jelusalem humalofoso sekwoe hungkunomo upa'nɨmalofofoho. Ole ulalokwofo. 
ACT.5.29	Ose ulahonɨngki Pita'nji nom'ne 
ACT.5.30	Sekwo Jisasɨmo iyopo fonjinto'ofahumentohofofoho. I oso'no neyakwosanjiye Anɨtu sohwo Jisasɨ'mo ulɨko'mentisofoho. Songo apa'no umokumentiso hweho, 
ACT.5.31	Nulɨkafonto kakoe aho angahohnta'ni uhumojahonɨngki nakwoe Hwe Engo imo'nɨmentisofoho. A'amu Isɨlael hn'nwiye wonyo wayo'ne pe'nɨmentiso hweho. Oso'no a'amu Isɨlael soku, honɨngkano wonyomne'no hohujo ikinjaofɨkuji wonyo hiso wae yasemofɨhwosi honɨngkano nom'ne songo wosejapmmontonoho. 
ACT.5.32	Oloso nuhwonontani nakwo Anɨtuye Towahuno Wopɨngo'nji sohwona'ni olo hilo so'no ulɨwo'nɨngkuhwono. A'amu Anɨtuye hungkunomo tɨfi inɨngkayo somo Anɨtu kakoe Towahuno Wopɨngo uyɨmasofoho. Ose ulɨmentohofofoho.
ACT.5.33	Oso hungkuno 
ACT.5.34	Hiso'no hwe fihwo 
ACT.5.35	Ose ulahonɨngki hofɨko lɨhwojahonɨngkofi Ngkomeliyel ulɨmento, A'amu Isɨlael sohwasi olo hwe lohwamo ulohopitnne so'no huno ito'no fɨsyafɨhupmno. 
ACT.5.36	Hohonta hwe fihwo kakoe yofe Teutas kako ulɨmento, Ngko yo'mayoso huno'njo hwo'nyoho. Hwe yokumpohn'nyo hwo'nyoho. Ose ulahonɨngki a'amu fehohnjo 
ACT.5.37	Tɨfi sohonta hwe nemokosyohumayo sohwa a'amufe yofe mtɨ'mokomayo sohonta hwe nom'ne Ngkalilinta'ango sohwo kakoe yofe Jutas. Osohwo nolɨkofahonɨngki a'amu fehohnjo kakoe hunomo nomantɨfi inɨngkamotofofoho. Osohwo poyo imo'nɨngkahonɨngki inomokommotofo sohwa humpo'mentohofofoho. Hofɨko apa'no muhu'mokiyofoho. 
ACT.5.38	Oseso ole waselɨmonne'no yohono. Olo a'amu 
ACT.5.39	Olo syoho hiloso Anɨtu mta'ango'manji milojaopitnnehofo. Ne'nohini wentɨhwonefoho. Sekwo Anɨtumo fongkupitnnoho.
ACT.5.40	Ose ulahonɨngki hungkuno nehopeho ulontɨfi a'amu 
ACT.5.41	 sohwa 
ACT.5.42	Sɨkuno huhwo huhwi hofɨko Anɨtuye ango engo somo a'amufe ango'njopo Jisasɨmne'no hungkuno wopɨngo ulɨwo'nɨmotofofoho. Anɨtu a'amu ahwomo mta'ni uhwatɨ'mentisoso Jisasɨyoho lutɨhwamentohofofoho.
ACT.6.1	Osohonta a'amu Jisasɨmo inɨngkamotofoso we'e pi'nɨngo imo'nɨmentohofo'maho. A'amu fehohnjo Ngkɨlik hungkuno'njofoho. A'amu fehohnjo Hipɨlu hungkuno'njofoho. A'amu Ngkɨlik hungkuno'njoso a'amu Hipɨlu somo yoka ulɨmentohofi, Sekwo wosopayo, hamniyoho, yo'mayoso a'amu umofonyo iyo somo uyahonɨngkofi nakwoe apɨwojo sofa we'e'nohino mawo'nɨngkohofofoho. Hipɨlu apɨwojo sofa engo mawo'nɨngkohofofoho. Ose ulɨmentohofofoho. 
ACT.6.2	Oso hungkunoso ho'nɨngkahonɨngki a'amu 
ACT.6.3	O'o, nakwoe a'amu soku, sekwo a'amu aho fehohnjo hopi'nono nom'ne aho mta'ango hufa'u sohwamo uhwosopopmno. Syoho yano mpo'none so'nefoho. A'amu huhwo sohwa Anɨtuye Towahuno Wopɨngo engo yamo'nnyo hwafoho. A'amu huno'njo sohwa a'amu hopi'nonohino sohwamo hwe wopɨngo'nohino hwafoho lɨwo'nɨngkohofofoho. Uhwosopopijoso hofɨko wopayo yo'mayoso yano mpe syohoso womokosyohumantɨfeho. 
ACT.6.4	Ose yontanɨngkujoso nakwo Anɨtumo isamoyoka ulɨwo'nɨngkuhwasi a'amu somo Anɨtuye hungkuno wolutɨhwantanoho.
ACT.6.5	Ose ulahonɨngkofi, E, wopɨngofoho lontɨfi Sɨtifenɨmo uhwosopo'mentohofofoho. Sɨtifen huhwo sohwo Anɨtumo sɨmeho hi'ntnnono yokumpohn'nyo uyɨwo'nɨmojo hweho. Anɨtuye Towahuno Wopɨngo engo yamo'nnyo hweho. Nom'ne a'amu sohwamo uhwosopo'mentohofoso ole, Filipɨja, Pɨloukoulasɨja, Nikanouja, Timounja, Pamenasɨja, Nikoulasɨjanjoho. Nikoulas huhwo sohwo ango kengo Antiyouknta'ango a'amu Jutafe yahino ma'mentiso hweho. 
ACT.6.6	Oso a'amu sohwamo uhwosopentɨfi 
ACT.6.7	Oseso Anɨtuye hungkuno Jelusalem ango ayo'mo ho'nɨmentisofoho. A'amu Jelusalem humamentohofo Jisasɨmo inomokommotofoso pi'nɨngo engo imo'nɨmentohofofoho. A'amu tajo ango syoho'njo fehohnjo sohwa Anɨtuye honɨngkano songo tɨpemantɨfi Jisasɨmo inɨngkamentohofofoho.
ACT.6.8	Anɨtu Sɨtifenɨmo yo'mayo wopɨngoso ulohofahonɨngki Sɨtifen kakoe yokumpohn'nyo engo imo'nonto yo'mayo wonyoangkafoso imentisoso a'amu uhwonɨmentohofoso ole lɨmentohofi, Anɨtu oloso yalofoho. Ose lɨmentohofofoho. 
ACT.6.9	I oso'no a'amu nom'nehwa nolɨkafontɨfi Sɨtifen'nji Anɨtuye hungkuno so'no yoka hnnɨmentohofofoho. Oso a'amu sohwa hohonta siki syoho hamniyoho momaso'njo imotofo sohwa olohonta siki humalofo. Hofɨko afapo humawo'nɨngkohofo sopo ole lɨmentohofi, Ango sikinjohwa humayo'nefoho. Oso ango homo somo a'amu Juta Anɨtumne'no isamoyoka angofoho. Oso a'amu sohwa ango Sailini'nji Alekɨsantɨliya'nji oso ango soponta'ango hwafoho. Hofɨko'nji nom'ne a'amu Juta Silisiya hwaho Esiyanta'ango sohwa Sɨtifenɨmo yoka ulɨmentohofofoho. 
ACT.6.10	Anɨtuye Towahuno wopɨngoso Sɨtifenɨmo huno wopɨngo uyahonɨngki a'amu nom'ne sohwafe hungkuno somo Sɨtifen kakoe hungkuno uyakolo'mentisofoho. 
ACT.6.11	Oso'no a'amu sohwa sɨmano hintotohino umnɨngkahonɨngki a'amu sohwamo hwasyo jo'ne hamniyoho uyahonɨngkofi ole ulɨmentohofi, Olo hwe Sɨtifen sohwo kako Mousesɨmne'no sitofo lɨmaso hweho. Ou, kako Anɨtu ntnne'no sitofo lɨmasofoho. Hwasyo ose ulɨmentohofofoho. 
ACT.6.12	Oso hwasyoso ho'nɨngkahonɨngki nehopeho lontɨfi a'amu so'nji hwe engo sohwanji hwe honɨngkano hungkuno lutɨhwamotofo sohwanji sɨmeho wonyo umo'nɨngkahonɨngki Sɨtifenɨmo u'mantɨfi aho kentɨfi 
ACT.6.13	Osopo a'amu hwasyo ulɨfitnne sohwa mɨhumatɨ'mentohofofoho. Ole ulɨmentohofi, Olo hwe lohwo Anɨtuye ango engo so'no wonyo hungkuno ulɨmasofoho. Mousesɨye honɨngkano hungkunomne'no hwotoho hmmaso hweho. 
ACT.6.14	Olo hungkuno Sɨtifen nalɨmasofoho. Jisas Nasaletnnta'ango sohwo Anɨtuye ango engo somo wae yonefoho. Oso yahino Mouses mta'ango inɨngkawo'nɨngkuhwoneso Jisas wae yafɨhwosi nom'ne yahino songo nejaponefoho. Oso hungkunoso Sɨtifen nelahonɨngki upa'nɨmalohwonefoho. Hwasyo ose ulɨmentohofofoho. 
ACT.6.15	A'amu 
ACT.7.1	Hwe yofe engo'njo sohwo Sɨtifenɨmo ulɨmento, Oso hungkuno kikimne'no nalohofoso nehopitaho.
ACT.7.2	Ose ulahonɨngki Sɨtifen ulɨmento, Nje a'amu soku, sekwo upa'nɨmno. Hohonta nakwoe ajuyohwo Apɨloham kako ango Helanɨmne'no mawe'njo imentiso sohonta oso hwaho Mesopoutemiya nohumentanɨngki Anɨtu wonyoangkafo sohwo u'mahonɨngki Apɨloham nuhwonɨngkahonɨngki Anɨtu ulɨmento, 
ACT.7.3	Olo hwaho lo'nji jɨje a'amu so'njimo uhwatɨ'mofo. Nom'ne hwaho nokitɨhwahm'me'no osopo fohumantohoho. 
ACT.7.4	Ose ulahonɨngki Apɨloham oso hwaho Kalɨtiya ulɨko'manto hwaho nom'ne Helan osopo humamentisofoho. Kanɨngkwohwo poyo pe'nɨmentiso sohonta Anɨtu ulɨmento, Hwaho nom'ne kitɨhwahm'me'no mpano. Ose ulahonɨngki olo hwaho humalohwone lopo pmmentisofoho. 
ACT.7.5	Anɨtu Apɨlohammo olo hwaholo nutɨhwanto osohonta kako yano muyɨmmentisofoho. O'o nɨhu'no awonoho. I oso'no Anɨtu ulɨmento, Oso hwaho hiloso kɨko'nji jɨje imuhwanjimo sejapmnefoho. Ose ulɨmentisofoho. Osohonta Apɨloham kako hwomu ane hweho. 
ACT.7.6	Nom'ne hungkuno Anɨtu ulɨmento, Jɨje imuso a'amu kengo sofe hwahopo ufijoso osopo siki syoho ulohofɨkutnnefoho. A'amu kengoso jɨje imu somo tohino engo uyɨfitnnefoho. Soswo 
ACT.7.7	Oso a'amu kengo jɨje imu somo yokumpohn'nyo umokosyohumayo somo hungkuno tango'njo ikwolofo'ne uyɨmnefoho. Osohonta jɨje imu oso hwaho kengo sopo ulɨko'mafɨkujoso olo hwaho lopo nje yofe ho'nonɨmapɨfitnnefoho. Ose ulɨmentisofoho. 
ACT.7.8	Anɨtu nom'ne hungkuno Apɨlohammo uyɨmentisofoho. A'apaho sɨhu kolo'nyo'ne ulɨmentisofoho. Anɨtuye hungkuno inɨngo mamofe'ne honɨngkano hiso uyɨmentisofoho. Oseso Apɨlohamɨye hwomu Aisak imo'nɨngkahonɨngki sɨkuno aho fehohnta'ni hopi'nono nom'ne hohnta'ni hufa'u sɨhune memjaofahonɨngki Apɨloham kakoe hwomufe a'apahomo sɨhu ukolo'mentisofoho. Hwangku Aisakɨye hwomu Jekoup imo'nɨngkahonɨngki sɨhu ukolo'mentisofoho. Tɨfi sohonta Jekoupɨye hwomu aho hufa'u hopi'nono sɨfe mta'ni hufa'u imo'nɨngkahonɨngkofi sɨhu ukolo'mentisofoho. Osohwa neyakwosafoho. Oso yahino hiso ne'nohini sɨhu kolo'nɨmotofofoho.
ACT.7.9	Jekoupɨye hwomu sohwa hamnɨngkwa'wehwo Jousepɨne'no hintotohino umnɨngkahonɨngki a'amu kengo sohwa Jousepɨmo mpe uyahonɨngkofi hafila'wehwosa hamniyoho ma'mentohofofoho. 
ACT.7.10	Yo'mayo tango so'nji Jousepɨmo u'mahonɨngki Anɨtu ufo'ma'mentisofoho. Oseso oso hwe engo hwaho Ijip mokosyohumayo osohwo Jousepmne'no joho ulahonɨngki Anɨtu Jousepɨmo huno engo wopɨngo'njo uyahonɨngki hwe engo hwaho Ijip mokosyohumayo sohwo ulɨmento. Kɨko hwe wopɨngo hwosoho. Oso'no kɨko olo hwaho Ijipɨ'nji, nje a'amu lo'nji nje ango lo'nji hopi'nono kɨko ngkine'no mokosyohumayo'ne hwosoho. Ose ulonto Jousepmmo ango'nji hwaho'nji mokosyohumayo'ne yofe engo mulɨmentisofoho.
ACT.7.11	Oseso Jousep hwaho Ijip nomokosyohumentanɨngki wopayo nosyofahonɨngki mijoho engo i'mofapmmentisofoho. Neyakwosa hwaho Kenan sopo humamentohofoso mijoho uyɨmentisofoho. 
ACT.7.12	I oso'no Jekoup kako wopayo engo Ijip weho upa'nonto neyakwosamo Ijipmne'no lɨhwatɨmentisofoho. 
ACT.7.13	Hwangku sohonta hofɨko Ijipmne'no apa'no umentohofoso osohonta Jousep ulɨmento, Ngko Jousepɨ'nyoho. Ose ulahonɨngki hwe engo hwaho Ijip mokosyohumayo sohwo Jousepɨye a'amu sohwamne'no huno umentisofoho. 
ACT.7.14	Oseso Jousep kanɨngkwohumne'no hungkuno lɨhwatɨmentisofoho. Jekoupɨ'montohwa hofɨko 
ACT.7.15	Oso'no Jekoup Ijipɨne'no nowento osopo poyo pe'nɨmentisofoho. Neyakwosa osopo poyo pe'nɨmentohofofoho. 
ACT.7.16	Hwangku sohonta hofɨkoe imuso hofɨkoe yokinoso Syekemne'no motawentɨfi oso sokimo somo yokinoso ho'nahumentohofofoho. Oso sokimo hwaho'njoso Apɨloham hohonta Hemɨye hwomu sohwamo hamniyoho uyonto mpe imentisofoho.
ACT.7.17	Oso hungkuno Anɨtu Apɨlohammo ulɨmentisoso ne umo'nɨmonte'no yahonɨngki a'amu Isɨlaelɨso pi'nɨngo engo imo'nɨmentohofofoho. 
ACT.7.18	Osohonta Ijipmjo hwe yofe engo'njo sohwo Jousepmne'no huno muyofoho. 
ACT.7.19	Oso hwe huhwo sohwo neyakwosamo wonyo ulohofahonɨngki tohino engo ma'mentohofofoho. Hwe engo sohwo ulɨmento, Sekwoe mehomi milongo imo'nɨfijoso melojwasiyo'ne'maho. Nuhwonɨngkuji foho'naofɨkuno. Osopo wape'nɨngkuhwono. Ose ulɨmentisofoho. 
ACT.7.20	Hohosohonta Mouses hwomu wonyoangkafo sohwo imo'nɨngkahonɨngki kanɨngkwohwo'ya'u hamno hufa'u sɨhune uyakolo'mentisofoho. Hwomu sohumo angomo hiyaso mokosyohumentanɨngki 
ACT.7.21	Mousesɨmo mempo hohnta'ni ho'nahumentisiyo sohonta hwe engo hwaho Ijip mokosyohumahoso kakoe mu Mousesɨmo uhwontohumayo ma'mentisofoho. Kakoe hwomu ne pa'nyo imo'nɨmentisofoho. 
ACT.7.22	Ijipmjo hwe huno'njo sohwa Mousesɨmo yo'mayo so'no mesyomtɨ'mokutɨhwamentohofofoho. Mouses huno engo manto hwe engo imo'nɨmentisofoho. Kakoe syohoso hungkunoso wopɨngo'nohino hweho. 
ACT.7.23	Mouses kakoe soswo 
ACT.7.24	Ose syafɨsyonto nowento uhwonɨmentisoso Hwe Ijip syoho ulohofiyo mokosyohumayo sohwo a'amu Isɨlael sohumo wonyo ulohofontanɨngki Mouses nuhwononto syafɨhu'mento, Nje a'amu Isɨlael sohumo ufo'ma'mo lonto hwe Ijipɨ'njo sohumo fonjahumentisofoho. 
ACT.7.25	Hwe sohumo fonjasyonto Mouses huno ole syafɨsyonto, Nje a'amu Isɨlaelɨso ole huno syofɨsyalokwofo, Anɨtu Mousesɨmo nefo'mayo'ne uhwatɨmaso hweho. Ose syafɨhu'mentisofoho. I oso'no a'amu Isɨlaelɨso oso hunoso huno masyafɨsiyo'njo imentohofofoho. 
ACT.7.26	Mo'nɨngkanta hwe Isɨlael sohwa'u ikujoho fongki'nontanɨngki Mouses nuhwononto, mtampo lohofonto ulɨmento, Nje a'amu sohwahusi, Siko'nɨkwahisoho. Siko ikujoho peho'no fongki'nalokusiyo. 
ACT.7.27	Ose ulahonɨngki hwe fihwo konɨngkwa'wehumo wonyo ulohofo sohwo Mousesɨmo ilojaofonto ulɨmento, Nakumo nemokosyohumayo'neso. Tɨhwo kilɨmasoto. Kɨko nakwoe hungkunomo ito'no menehwajiyo'ne hwosilaho. 
ACT.7.28	Ou, kɨko fosi hwe Ijip mta'ango sohumo fonjahumahnno hopa wofonjanɨhumonne'elaho. 
ACT.7.29	Ose ulahonɨngki Mouses nupa'nonto hiyae wento oso hwaho Ijip ulɨko'manto hwaho nom'ne Mitiyan humamentisofoho. Osopo nohumanto hwomu hufa'u tɨpema'mentisofoho.
ACT.7.30+ACT.7.31	Soswo 
ACT.7.32	Ngko jɨje ajuyohwosa Apɨlohamja, Aisakɨja, Jekoupɨja, hofɨkoe Anɨtu hwo'nyoho. Ose ulahonɨngki Anɨtuye mampaho upa'nonto Mouses yomo yomo yonto iyoho unɨngkahonɨngki sɨmo'mango akofaho hi'nɨmentisofoho. 
ACT.7.33	Ose yahonɨngki Anɨtu ulɨmento, Olo hwaho lopo ngko humaleno. Oso'no jɨje sɨfɨkwongo fosyo fiyojasyo. 
ACT.7.34	A'amu Ijipɨso nje a'amu Isɨlael somo wonyo engo nolohofahonɨngkofi hofɨko tohino engo malokwofo so'no uhwonɨngkohefoho. Nje a'amufe youwo youwo upa'nɨngkohefoho. Hofɨkimne'no ufo'mayo'ne pohono. Oso'ne'no Ijipmne'no wokuhwatɨmo. Ose ulɨmentisofoho.
ACT.7.35	A'amu Isɨlaelɨso hofɨko Mousesɨye hungkunomo hwotoho nto hmmentohofofoho. Ole ulɨmentohofi, Kɨko nakwoe hwe engo hwosilaho. Nakwoe hungkunomo ito'no menehwajiyo hwosilaho. Mousesɨmo ose ulohonɨmentohofofoho. Huhwo sohumo Anɨtu nuhwajonto hwe engo mokosyohumayo'ne'nji ufo'mayo'ne sohumo uhwosopo'mentisofoho. Hwe ahwomo mta'ango toho we'e sohumo u'ma'mentiso sohwo Mousesɨmo sosofitofosyohumamentisofoho. 
ACT.7.36	A'amu Isɨlael Ijip nohumentanɨngkofi Mouses yo'mayo kengo wonyoangkafoso yonto Ijip mta'ango a'amu somo ipemotasɨmentisofoho. Soswo 
ACT.7.37	Oso Mouses huhwo sohwo a'amu Isɨlael somo ulɨmento Anɨtu sekwo'njo mta'ango hwe fihumo muhwosopenefoho. Anɨtuye hungkuno selohe sohwo ngko pa'nɨngo hweho. 
ACT.7.38	Oso Mouses huhwo sohwo a'amu Isɨlael so'nji hwaho a'amu anepo humamentohofofoho. Hwe ahwomo mta'ango sohwo hwofɨki'nyo Sainai sopo Mousesɨmo hungkuno uyɨmentisofoho. Mouses neyakwosanjopo humentanɨngki Anɨtu Mousesɨmo honɨngkano hungkuno wopɨngo uyɨmentisofoho. Oso hungkuno hiso nakwo hopi'nonohino hn'nwiyefoho.
ACT.7.39	I oso'no neyakwosa kakoe hungkuno nakwolaho lɨmentohofofoho. Hungkuno homo somo hwotoho hmmentohofoso Ijipmne'no asomo wowantɨfi imentohofofoho. 
ACT.7.40	Oseso hofɨko Elounɨmo ulɨmentohofi, Nakumo ipenemotawe'nehwo anɨtu nom'ne kengo mtɨ'mojo. Mouses Ijip mta'ni nehwajoponto kako ntɨ'mtɨkeno. Nakwo huno monaiyohoyohoho. Ose ulɨmentohofofoho. 
ACT.7.41	Hohosohonta yahu huyo'mango hwasyo anɨtu kengo pa'nyo mtɨ'mokontɨfi yahu nom'ne nofonjasyontɨfi anɨtu huyo'mango hwasyo sohumo ulɨmentohofi, Olo yahu loso kikine'no fonjasyɨhwonefoho. Ose ulɨmentohofofoho. Olo hiloso hofɨkoe aho'nji imentohofo so'no sɨmeho wopɨngo umo'nɨmentisofoho. Oso'no hofɨko elɨjwanɨmentohofofoho. 
ACT.7.42	Oso'no Anɨtu hofɨkimo hohujo ikinjɨmofahonɨngki hofɨko mofehi'nyo hwanji hamno hwanji hntokwaliyo hwanjimne'no hofɨko hwomtame uloho'mentohofofoho. A'amu Anɨtuye hungkuno mtɨ'mokumentohofo sohwa ole mtɨ'mokumentohofi,
ACT.7.42	A'amu Isɨlael soku, sekwo oso hwaho a'amu anepo nohumentanɨngkuji soswo 
ACT.7.43	Sekwo anɨtu hwasyo Molouk kakoe hwapɨfe ango molontɨfi motasɨmentohofofoho.
ACT.7.43	Nom'ne anɨtu hwasyo Lefan kakoe hntokwaliyo huyo'mango mtɨ'mokontɨfi motasɨmentohofofoho.
ACT.7.43	Oso hwamne'no hwomtame uloho'motofofoho.
ACT.7.43	Oso'ne'no Mpapiloun nongkihnta'ni wosehwatɨmo.
ACT.7.43	Ose mtɨ'mokumentohofofoho.
ACT.7.44	Oso hwaho a'amu ane sopo neyakwosa hwapɨfe ango molɨmentohofofoho. Anɨtu ne sohune'no hwomtame ulohofo'ne molɨmentohofofoho. Oso hwapɨfe ango hiso'no Anɨtu Mousesɨmo huyo'mango utɨhwanto ulɨmento, Olo pa'nyo moso. Ose ulahonɨngki hwapɨfe ango molɨmentohofofoho. 
ACT.7.45	Neyakwosa hofiyakwosa mta'ango olo hwapɨfe ango nomantɨfi Jousyɨwa'nji motasontɨfi nom'ne a'amufe hwaho ma'mentohofofoho. A'amu nom'ne hwaho'njo somo Anɨtu wae yaofonto hwaho hopo sopo neyakwosa humamentohofofoho. Oso hwapɨfe ango hiso oso hwaho hopo sopo ne'no wentanɨngki Ntefit kakoe sɨkuno imo'nɨmentisofoho. 
ACT.7.46	Ntefit imo'nɨngkahonɨngki Anɨtu nuhwononto lɨmento, Ntefit hwe wopɨngo hweho. Kakimne'no sɨmeho wopɨngo nɨmo'nɨngkohoho. Ose lahonɨngki Ntefit Anɨtumo jomo ulɨmento, Jekoupɨye Anɨtu hwosoho. Kɨko'ne ango wamolɨmonne'no yohono. 
ACT.7.47	Ose ko lahonɨngki Ntefitɨye hwomu Soulomoun Anɨtuye ango molɨmentisofoho.
ACT.7.48	A'amu Anɨtuye hungkuno lɨmotofo sohwa ole lɨmentohofi, Anɨtu Yo'mayo Yo'mayo Yakolo'nnyo sohwo ango a'amu hwahoponjo sohwa molɨfijo somo mohumanehoho. 
ACT.7.49	Anɨtu ole ulɨmento,
ACT.7.49	Ahwomo loso nje epohumayoponoho.
ACT.7.49	Hwaho hiloso nje sɨfe ikwo'ofofoho.
ACT.7.49	Ngko'ne ango pipi molɨfitnnehofo.
ACT.7.49	Ngko ntɨ'mo humamnehono.
ACT.7.50	Yo'mayo hwapɨngoso tɨhwolo. Ngkonoho.
ACT.7.50	Anɨtu ose ulɨmentisofoho.
ACT.7.51	Sekwo a'amu hahn'nyo iyo'njo kuyoho. Sekwoe sɨmeho'nji sekwoe huno so'nji a'amu nje hungkunomo haloho maposo'njo pa'nyo hwasoho. Nje Towahuno Wopɨngo somo sekwo seyakwosa hopa hwotoho fewo'nɨngkohofɨhwasoho. 
ACT.7.52	Seyakwosa Anɨtuye hungkuno lɨmotofo hopi'nonohino sohwamo wonyoso ulohofɨwo'nɨmentohofofoho. Anɨtuye hungkuno lɨmotofo sohwa ole selɨmotofi, Hwe Wopɨngo sohwo noponefoho. Ose selahonɨngkofi sekwo hopi'nonohino somo fonjahumentohofofoho. Olohonta oso hwe wopɨngo sohwo nopahonɨngki sekwo osohumo tokoyo'ofo yontɨfi fonjahumentohofofoho. 
ACT.7.53	A'amu huhwo sohwasi sekwo Anɨtuye honɨngkano hungkuno a'amu ahwomo mta'ni selɨmentisoso ne masewo'nyofoho. Haloho miyo hwasoho. Sɨtifen ose ulɨmentisofoho.
ACT.7.54	A'amu 
ACT.7.55	Oseso Anɨtuye Towahuno Sɨtifenɨmo u'mohulofahonɨngki, Sɨtifen ahwomomo uhwonɨmentisoso Anɨtuye pomponaho mofehi'nyo pa'nɨngo uhwononto Jisas Anɨtuye aho anga sohohnta'ni nohumentanɨngki uhwononto, ulɨmento, 
ACT.7.56	Uhwonɨmno. Ahwomo mtampotoho. Anɨtuye hwomu Anɨtuye aho anga hohnta'ni lɨkofohumaho, uhwonalokweno. 
ACT.7.57	Ose ulahonɨngki hofɨko haloho pɨku'nontɨfi mamuyo mjalɨmɨwentɨfi Sɨtifenɨmo ifeehu'mo uloho'mentohofofoho. 
ACT.7.58	Sɨtifenɨmo aho yokumpohn'nyo nokentɨfi nomotawentɨfi angkuhwafopo mempo hohnta'ni nosutofafontɨfi sojo fongku'mentohofofoho. Oso a'amu huhwo sohwa Sɨtifenɨmne'no hwasyo hungkuno ulɨmentohofo sohwa hofɨkoe manji'mofo yojomantɨfi hwe songo Soulɨye huyo'mo ho'nahumentohofofoho. 
ACT.7.59	Sojo ne'no ufonjontanɨngkofi Sɨtifen Anɨtumo joho ulɨmento, Hwe Engo Jisas kɨko nje huyo'mangoso nɨmaho. 
ACT.7.60	Ose ulonto hwomtame yonto joho engo yokumpohn'nyo ulɨmento, Hwe Engofo olo wonyo ntohofohofo loso'no kɨko olo a'amu sohwamo wonyo uyohotoho. Ose ulonto nɨhu'nahone poyo pe'nɨmentisofoho.
ACT.8.1	Sɨtifenɨmo fonjosyahonɨngkofi Soul nohumanto ulɨmento, Sɨtifenɨmo fonjasiyoso wopɨngofoho. Ose ulɨmentisofoho. Oso mofehi'nyo somo Anɨtuye a'amu ne Jelusalem humamentohofo somo a'amu kengoso wonyo engo uyomahonɨngkofi tohino engo ma'mentohofofoho. Oso'no Anɨtuye a'amu neso nole'mofontɨfi hwaho Jutiya, Someliya sopone'no humpo'mentohofofoho. A'amu 
ACT.8.2	Hwe Jisasɨmo inɨngkamotofoso Sɨtifenɨye pijafoso motawentɨfi ijopijisyasyontɨfi humotaho engo sulɨmentohofofoho. 
ACT.8.3	Soul huhwo sohwo a'amu Jisasɨmo inɨngkawowo'nɨngkohofo somo wae weeo'mo lonto a'amufe angomo noswonto a'amu homo somo nohusɨmpemotaponto impo'angomo intofahumentisofoho.
ACT.8.4	Oso a'amu Jelusalemno humpo'mentohofoso ango kengo kengo sopo Anɨtuye hungkuno lutɨhwamentohofofoho. 
ACT.8.5	Filip ango Someliya sopono nowento osopo Jisasɨmne'no hungkuno lutɨhwamentisofoho. Anɨtu nakwoe hwahopo uhwatɨmentiso sohwo Jisasɨyoho. 
ACT.8.6	Ose ulahonɨngki a'amu hopi'nono nupa'nontɨfi yo'mayo kengo wonyoangkafoso Filip imentisoso uhwonontɨfi huno engo syafɨhu'mentohofofoho. 
ACT.8.7	A'amu sisɨ'masoho'njo towahuno wonyo'njoso nohumantɨfi mamuyo engo lontɨfi towahuno wonyoso ulɨko'ma'mentohofofoho. A'amu a'apaho pompenjiyo songo songo miyo'njoso a'amu sɨfe wonyo'njoso wopɨngo umokumentisofoho. 
ACT.8.8	Ose uhwonontɨfi sɨmeho wopɨngo umo'nɨmentisofoho.
ACT.8.9	Hwe fihwo Saimoun oso ango hopo sopo humamentisofoho. Oso hwe huhwo sohwo kako ki'nyo hwapɨngo'njo hweho. Yo'mayo peefoso huno'njo hweho. Saimoun ulɨmojofoho, Ngko huno hwapɨngo'njo hwo'nyoho. Ose ulɨmojo hweho. A'amu Someliyaso Saimoun ne'no pisopisaho lɨmotofofoho. 
ACT.8.10	A'amu hopi'nono yofe engo'njo so'nji yofe engo ane so'nji a'amu hamniyoho'njo so'nji hamniyoho umofonyo iyo so'nji nɨhu'no hopi'nono Saimounɨye hungkunomo nupa'nontɨfi ulɨmotofi, Saimoun hwe huno'njo hweho. Anɨtuye yokumpohn'nyo hi'njo hweho. Ose lɨmotofofoho. 
ACT.8.11	Saimoun yo'mayo kengo wonyoangkafoso imojo so'no a'amu kakoe hungkunomo inɨngkamotofofoho. 
ACT.8.12	Oseso Filip noponto Anɨtu enemokosyohumayo so'nji Jisas Kɨlais ntnne'no lutɨhwahonɨngki a'amu hopi'nono Anɨtumo sɨmeho hi'ntnnono uyahonɨngkofi hwe moya'mi'nji mijo kiyoma'mentisofoho. 
ACT.8.13	Saimoun huhwo sohwo Filipɨye hungkuno nupa'nonto sɨmeho hi'ntnnono uyahonɨngki Filip kakimo mijo kiyoma'mentisofoho. Saimoun Filipɨ'nji nohumanto yo'mayo kengo wonyoangkafosomo nuhwononto pisopisaho lɨmentisofoho.
ACT.8.14	A'amu 
ACT.8.15	Siko nowenji a'amu Anɨtumo inɨngkayo so'no jomo ole ulɨmentisi, Mpohwo jɨje Towahuno Wopɨngoso a'amu somo uyo. Ose ulɨmentisiyefoho. 
ACT.8.16	Hwapɨngoso Filip Jisasɨye yofe lonto a'amu somo mijo kiyoma'mentisoso Anɨtuye Towahuno Wopɨngo a'amu somo muhula'mo'mmentisofoho. 
ACT.8.17	Pita'nji Joun'nji a'amufe mnokinopo aho kisosyahonɨngki Anɨtuye Towahuno Wopɨngo a'amu somo uhula'mo'mentisofoho.
ACT.8.18	Saimoun kako 
ACT.8.19	Nje hamniyoho nomahosɨsi Anɨtuye Towahuno ntapinyo. Ngko a'amufe mnokinopo aho kisasehumeso Anɨtuye Towahuno uhula'mofono.
ACT.8.20	Ose ulahonɨngki Pita ulɨmento, Oloso Anɨtu a'amu somo uyalokusoso mpe uyɨmonntaho. Kɨko jɨje hamniyoho'nji tɨkanomo uhnnefoho. 
ACT.8.21	Olo syohoso jɨje'maho. Anɨtu jɨje sɨmehomo kohonalofoho. Wopɨngo'maho. Wonyo mnaweho. 
ACT.8.22	I oso'no jɨje honɨngkano wonyoso foho'namofo. Oso'no hohujo ikinjamofohoji Anɨtumo, Jɨje huno wonyo so'no wayo'ne jomo uso. 
ACT.8.23	Jɨje honɨngkano pisakino'njo hwosoho. Oso wonyo hiso kikimo yokumpohn'nyo kekisyohumaho.
ACT.8.24	Ose ulahonɨngki Saimoun kako Pita'nji Joun'njimo ulɨmento, Siko ngkine'no Anɨtumo jomo ulinyo. Oso ntohino so'no ne mmo'nonehoho. Ose ulɨmentisofoho.
ACT.8.26	Hwe ahwomomjo sohwo Filipɨmo ulɨmento, Kɨko Jelusalem honɨngkano sopo nɨhuji ango Ngkasa honɨngkano osomo fɨwe. Ose ulɨmentisofoho. Oso honɨngkano hopo sopo a'amu mahumunyoponoho. 
ACT.8.27	Filip nolɨkafonto umentisofoho. Kako honɨngkanopo nohumanto uhwonɨmentisoso, Hwe fihwo Itiyoupiyanta'ango sohwo hwe yofe engo'njo hweho. Oso hwaho Itiyoupiya sopo a'mu mokosyohumayosi kakoe yofe Kantasiyoho. Oso a'musiye hamniyoho hopi'nono hwe huhwo sohwo mokosyohumayo hweho. Kako Anɨtumne'no hwomtame uloho'mo lonto Jelusalemne'no umentisofoho. Ose yonto kakoe angopo ne'no asomo pmmentisofoho. 
ACT.8.28	Kako ijempoho sohwe kokapitofo'njo somo nohumanto iyoswo hwe Aisaiya Anɨtuye hungkuno lɨmojo sohwo mtɨ'mokumentisoso atofo lɨmentisofoho. 
ACT.8.29	Filip osohumo uhwonɨngkahonɨngki Anɨtuye Towahuno Wopɨngo ulɨmento, Kɨko tɨfonepo uhuji oso sohwe kakopitofo'njo sohwoepono fɨwano. 
ACT.8.30	Ose ulahonɨngki Filip fu lɨmentisoso mafone sopo i'mofawento upa'nɨmentisoso, hwe huhwo sohwo Aisaiyafe hungkuno atofo lontanɨngki upa'nonto ulɨmento, Oso hungkuno atofo lalokunoso neso huno lakiyohoho.
ACT.8.31	Ose ulahonɨngki ulɨmento, A'amu malontɨhwayoso ngko huno pipilo. Kɨko ngko'njo lopo fisape. Filontɨhwaho.
ACT.8.32	Anɨtuye hungkuno Aisaiya mtɨ'mokumentiso hwe huhwo sohwo atofo lɨmentisoso ole,
ACT.8.32	A'amu yahu 
ACT.8.32	Yahu 
ACT.8.33	Oso hwe sohumo hwotoho fentɨfi hungkuno tango'njo ikwolofo'neso hwasyo lɨmentohofofoho.
ACT.8.33	Ne'njo'maho. Kako wonyoso miyahonɨngki fonjahumentohofofoho.
ACT.8.33	Oso a'amu huhwo sohwoe wonyoso tɨhwo lone'ento imentisoto.
ACT.8.33	Hofɨko nofonjosyahonɨngkofi kako olo hwaho lopo mohumammentisofoho.
ACT.8.33	Oso Aisaiya mtɨ'mokumentisofoho. 
ACT.8.34	Atofo ose lonto, Filipɨmo ulɨmento Aisaiya tɨhumne'no mtɨ'mokumentisoto. Kako kakine'no hnnɨmentisotaho. Nom'ne hune'no lɨmentisotaho.
ACT.8.35	Ose ulohonɨngkahonɨngki Filip Anɨtuye hungkuno Aisaiya mtɨ'mokumentisoso yoloho'no nolonto Jisasɨye hungkuno wopɨngoso ulɨmentisofoho. 
ACT.8.36	Siko honɨngkanomo nowenji mijo we'e uhwononji hwe Itiyoupiyanta'ango sohwo ulɨmento, Uhwonyo. Mijo wojo lo'noho. Honɨngkano njisohwo pɨjwanɨmokwoho ngko mijo mokiyonɨmasosofo.
ACT.8.37	[Ose ulahonɨngki Filip ulɨmento, Kɨko Anɨtumo sɨmeho hi'ntnnono nehopi uyoso ngko mijo uyokuma'mnoho. Ose ulahonɨngki ulɨmento, Eno. Jisas Kɨlais Anɨtuye Hwomu Ne sohune'no huno niyohoho.]
ACT.8.38	Ose ulonto sohwe kokapitofo mta'ni siko nokotaponji mijomno umentisiyefoho. Osopo nohumahonɨngki Filip hwe sohumo mijo kiyoma'mentisofoho. 
ACT.8.39	Mijo mta'ni sɨmentisiyoso Anɨtuye Towahuno Wopɨngo komo'no Filipɨmo kengopo mɨhumatɨ'mentisofoho. Hwe Itiyoupiyanta'ango sohwo Filipɨmo apa'no muhwonɨmentisoso sɨmeho wopɨngo'nji kakoe angopo ne'no umentisofoho. 
ACT.8.40	Filip nom'ne angopo Asyɨtout i'mofawento ango hopi'nonohino somo Jisasɨye hungkuno wopɨngo lutɨhwawento hwangku ango Sisaliya sopo i'mofamentisofoho.
ACT.9.1	Soul kako a'amu Jisasɨmo inomokommotofo somo wae weeo'mo lonto imentisoso hwe yofe engo'njo tajo ango syoho'njo sohumo ulɨmento, 
ACT.9.2	Iyoswo mtɨ'mokohoji ntape. Iyoswo hiloso nomotawe'mo, Ntomasɨkos a'amu tajo ango syoho'njo sohwamo utɨhwamo. Ose ulahonɨngki uyɨmentisofoho. Iyoswo ole lɨmentisofoho, Soul a'amu Jisasɨye honɨngkanomo inɨngkowalokwofo somo notɨpemahwosi hwe moya'mi sofamo impe intofɨhwosi Jelusalemne'no womotaweno. Ose mtɨ'mokumentisofoho. 
ACT.9.3	Soul Ntomasɨkosɨmne'no nowentanɨngki ango mofone sopo pomponaho engo ahwomo mta'ni uloho'mentisofoho. 
ACT.9.4	Ose ulohofahonɨngki Soul hwahopo wasyonto mampaho pomponaho homo somta'ni upa'nɨmento, Soul, Soul, kɨko ngkimo wonyo peho'no nɨmokantokuno. 
ACT.9.5	Ose upa'nonto ulɨmento, Hwe engo tɨhwosilo. Ose ulahonɨngki ulɨmento, Ngko Jisasɨ'nyoho. Kɨko ngkimo wonyo nɨmokantokuno. 
ACT.9.6	Kɨko nolɨkafohoji ango ne somo fusyo. Osopo hwe fihwo kɨko ihnne so'no wakilɨmontonoho. Ose ulɨmentisofoho.
ACT.9.7	A'amu Soulɨ'nji umentohofo sohwa mampi'nyo nohumantɨfi mampaho ko upa'nontɨfi ne sohumo muhwonɨmentohofofoho. 
ACT.9.8	Soul nolɨkafonto tɨmo hononto tɨmpi'nyo imo'nɨmentisofoho. Ose yahonɨngki a'amu aho umpo'nɨmentohofofoho. Aho impo'nomotawentɨfi Ntomasɨkos i'mofamentohofofoho. 
ACT.9.9	Soul tɨmpi'nyo sohwo wopayo mijo manyo'njo nowentanɨngki sɨkuno hufa'u sɨhune memjao'mentisofoho.
ACT.9.10	Hwe fihwo Jisasɨmo inomokommojo sohwo kakoe yofe Anonaiyas oso hwo humamentisofoho. Oso hwe huhwo sohwo wojo uhwonɨngkahonɨngki Anɨtu ulɨmento, Anonaiyas. Ose ulahonɨngki ulɨmento, Hwe Engofo, ngko olopo humaleno. 
ACT.9.11	Ose ulahonɨngki Anɨtu ulɨmento, Kɨko nolɨkafohoji oso honɨngkano Nto'nohinofo mulɨmentohofo somo mpano. Osopo Jutasɨye ango somo hwe fihwo ango Tasosnta'ango sohwo kakoe yofe Soulɨyoho. Osohumo uhwonae. 
ACT.9.12	Ngkine'no jomo ntonto wojo uhwonɨngkisoso ole uhwonɨngkoho hwe fihwo kakoe yofe Anonaiyas noponto kakoe mnokinopo aho kisusyahonɨngki tɨmo wopɨngo umokohoho.
ACT.9.13	Ose ulahonɨngki Anonaiyas ulɨmento, U, Hwe Engofo. Oso hwe sohumne'no hungkuno pi'nɨngo upa'nɨmalefoho. Kako jɨje a'amu neso Jelusalem humalofo somo wonyo uloho'maso hweho. 
ACT.9.14	Hwe yofe engo'njo tojo ango syoho'njo sohwo iyoswo uyɨmasofoho. Iyoswo hiloso jɨje a'amu ne impe intofo'nefoho.
ACT.9.15	Ose ulahonɨngki Anɨtu ulɨmento, Mpano. Olo hwe lohwo nje syoho ntohofiyo uhwosopo'mentohefoho. A'amu kengo so'nji hwe yofe engo'njo so'nji a'amu Isɨlael so'njimo olo hwe lohwo nje yofe wolutɨhwamte hweho. 
ACT.9.16	Olo hilo so'no kako tohino engo nomane so'no utɨhwomonnoho.
ACT.9.17	Ose ulahonɨngki Anonaiyas nowento ango so'mo noswonto Soulɨmo aho kisusyonto ulɨmento, Nje nɨngkwahwo Soul, Hwe engo Jisas honɨngkanopo uhwonɨmahnno sohwo jɨje tɨmo wopɨngo kumokiyo so'no lonɨhwaji so'no pohe hwo'nyoho. Anɨtuye Towahuno Wopɨngo sɨmehomo wokuhulo'ma'mtonoho. 
ACT.9.18	Ose ulahonɨngki Soulɨye tɨmo mta'ango fefo pa'nɨngo hu'mewasi lohofahonɨngki tɨmo wopɨngo imo'nɨmentisofoho. Wopɨngo imo'nonto nolɨkofahonɨngki Anonaiyas kakimo mijo kiyoma'mentisofoho. 
ACT.9.19	Kiyoma'mentisoso Soul wopayo nononto a'apaho yokumpohn'nyo imo'nɨmentisofoho. Sɨkuno memjaofontanɨngki Soul a'amu Ntomasɨkos Jisasɨmo inomokommotofo so'nji humamentohofofoho.
ACT.9.20	Soul komo'no Anɨtuye syoho emanto a'amu Juta uhu'mokiyo ho'mo so'mo nowento Jisasɨmne'no ole lutɨhwamento, Jisas Anɨtuye Hwomu hweho. 
ACT.9.21	Ose ulahonɨngki a'amuso nupa'nontɨfi yomo yomo yontɨfi ole hnnɨmentohofi, Olo hwe lohwo Jelusalemno a'amu Jisasɨmo jomo ulɨwo'nɨngkohofo somo wonyo umokumaso hweho. Oso'no olopo pmmasofoho. A'amu somo impe intofɨhwosi hwe yofe engo'njo tajo ango syoho'njo sohumne'no womotawomtonoho. Oso hwe oso huhweho. Ose hnnɨmentohofofoho.
ACT.9.22	Soul hwe engo pa'nyo imo'nonto kako Jisasɨmne'no hungkuno lutɨhwamentisofoho. Ole lutɨhwamento, Hwe Anɨtu nakwoe hwahopo uhwatɨmentiso sohwo Jisasɨyoho. Oso hungkuno nehopi ko lutɨhwahonɨngki a'amu Juta ango Ntomasɨkos sopo humamentohofoso nupa'nontɨfi honohono'no imentohofofoho.
ACT.9.23	Sɨkuno pi'nɨngo memjaofahonɨngki a'amu Jutaso nuhu'mokontɨfi Soulɨmo fonjane'entɨfi hungkuno kotɨku'mentohofofoho. 
ACT.9.24	Soul oso hungkuno hiso upa'nɨmentisofoho. A'amu Jutaso kuso homohomo Soulɨmne'no ne'no uhwontohumamotofofoho. 
ACT.9.25	Oseso sɨkuno fihumo Soul kakoe inomokommotofo sohwanji sokilojopo kotasontɨfi Soulɨmo sohwo ho'yo engomo kamentɨfi mempo hohnta'ni intofuyoho'mokumentohofofoho.
ACT.9.26	Hohosohonta Soul Jelusalemne'no nowento a'amu Jisasɨmo inomokommotofo sohwaji ufohi'nɨmo lonto ko yahonɨngki hofɨko Soulɨmne'no iyoho unɨmentisofoho. Soul Jisasɨye inomokomoyo ne sohune'no sɨmeho hi'ntnnono muyofoho. 
ACT.9.27	I oso'no Mponopas Soulɨmo utɨmanto 
ACT.9.28	Ose ulahonɨngki Soul hofɨko'nji nohumanto Jelusalem emoyonto Jisasɨne'no hungkuno lutɨhwanto iyoho munɨmmentisofoho. 
ACT.9.29	A'amu Juta Ngkɨlik hungkuno'njo so'nji Soulɨ'nji hungkuno hnnontɨfi Jisasɨmne'no yoka hnnɨmentohofofoho. Hofɨko Soulɨmo wofonjaofano lontɨfi imentohofofoho. 
ACT.9.30	A'amu Jisasɨmne'no inomokommotofoso oso hunoso uyahonɨngki Soulɨmo hwaho Sisaliyamne'no motawentɨfi ango Tasosɨmne'no uhwojamentohofofoho.
ACT.9.31	Hohosohonta a'amu Jisasɨmne'no inomokommotofoso Jutiyanta'ango so'nji Ngkalilinta'ango so'nji Someliyanta'ango so'nji hofɨko wopɨngo humamentohofofoho. A'amu kengoso wonyo mulohofe'njo imentohofofoho. O'o sɨmeho pompenjiyo'nji nohumantɨfi Jisasɨmo aho yokumpohn'nyo kemokosyohumamotofofoho. Anɨtuye hungkuno haloho upeehonɨngkofi Anɨtuye Towahuno Wopɨngo ufo'ma'mentisofoho. Hwe moya'mi pi'nɨngo engo nohotoswontɨfi a'amu ne imo'nɨmentohofofoho.
ACT.9.32	Pita ango ho'mo ho'mo emoyonto ango fipo Lita osopo nowento Anɨtuye a'amu ne sonji humamentohofofoho. 
ACT.9.33	Oso ango hopo sopo hwe fihwo kakoe yofe Ainiyas humamentisofoho. Oso hwe huhwo sohwo kakoe a'apaho songo songo inyohwo'maho. Kako ijempohopo wentanɨngki soswo aho hopi'nono nom'ne nta'ni hufa'u sɨhune uyakolo'mojofoho. 
ACT.9.34	Pita osohumo nuhwononto ulɨmento, Ainiyas olohonta Jisas Kɨlais wopɨngo wakumokono. Filɨkaho. Jɨje ijempoho ito'no fesɨjwasyo. Ose ulahonɨngki Ainiyas komo'no lɨka'mentisofoho. 
ACT.9.35	A'amu ango Lita'nji Seloun'nji humamentohofoso hwe sohumo uhwonontɨfi Jisasɨmne'no sɨmeho yɨwolo'mokumentohofofoho.
ACT.9.36	Ango nom'nepo Joupa Jisas a'mu fisi inomokammojosi kakoe yofe Tapita. A'amu Ngkɨlikɨso ole lɨmotofo Ntoukas. Sɨkuno huhwo huhwi yahino wonyoangkafo imojosi a'amu umofonyo iyo somo ufo'ma'mojiyoho. 
ACT.9.37	Oso hohosohonta mnokino tɨpemanto pe'nɨmentisofoho. Kakoe pijafo mijo yajɨjwontɨfi ango tokilonjwa'mjo yokintahopo ho'nahumentohofofoho. 
ACT.9.38	Oso ango Joupa Lita'njopo mafoneponoho. Jisasɨye inomokomoyo imotofo Joupa ango humamotofoso Pita ango Lita sopo humaho upa'nontɨfi hwe hufa'u sohwa'umo lɨhwojahonɨngkofi Pitamo ulɨmentisiyo. Kɨko nakwo'nji fɨpe. Kɨko nohontohumahotoho. 
ACT.9.39	Ose ulahonɨngki Pita nupa'nonto nolɨkafonto umentisofoho. I'mofawentɨfi oso ango yokintaho sopo kotasɨmentohofofoho. Apɨwojo sofa Pita'njopo nolohofontɨfi humotaho lontɨfi manji'mofo, he, yo'mayo Ntoukas mtɨ'mokumentisoso Pitamo utɨhwamentohofofoho. 
ACT.9.40	Pita ulɨmento, Sekwo mempo fohotohumno. Ose ulonto hwomtame yonto Anɨtumo jomo ulɨmentisofoho. Pita kakoe sɨmo'mango ikinji ehumanto a'musiye pijafo wentanjo sohohnta'ni ole ulɨmento, Tapita, filɨkaho. Ose ulahonɨngki a'musi tɨmo hononto, Pitamo uhwononto lɨkofohumamentisofoho. 
ACT.9.41	Pita kakoe aho nomanto ulɨka'mentisofoho. Nulɨkafonto Anɨtuye a'amu ne'nji apɨwojo ntnne'no joho ulonto a'mu songo hisimo utɨhwamentisofoho. 
ACT.9.42	Olo hiloso Joupa sopo ho'nɨngkahonɨngki hwe moya'mi upa'nɨmentohofofoho. Oseso a'amu pi'nɨngo engo Jisasɨmo sɨmeho hi'ntnnono uyɨmentohofofoho. 
ACT.9.43	Oso ango hopo sopo hwe fihwo kakoe yofe Saimoun, yahwopaho mtɨ'mokiyo syoho'njo hweho. Oso hwe huhwo sohwo'nji Pita nohumentanɨngki sɨkuno pi'nɨngo memjao'mentisofoho.
ACT.10.1	Hwe fihwo Sisaliya sopo humamentiso sohwo kakoe yofe Kouniliyos. Oso hwe huhwo sohwo hwe yofe engo'njo hweho. A'amu Loum mta'ango itokuso'njo fehohnjo 
ACT.10.2	Hwe huhwo sohwo hofɨko'montohwa Anɨtumne'no hwomtame uloho'motofofoho. A'amu Juta umofonyo iyo somo ufo'ma'mojo hweho. Kako Anɨtumo jomo ulɨmojo hweho. 
ACT.10.3	Sɨkuno fihwi akupo'nyo so'nji (3 
ACT.10.4	Ose ulahonɨngki Kouniliyos nuhwononto iyoho unɨngkahonɨngki ulɨmento. Hwe engofo, peho'no pohino. Ose ulahonɨngki ulɨmento, Jɨje hungkuno Anɨtumo ulɨwo'nɨngkohinoso upa'nɨwo'nɨngkiso hweho. A'amu umofonyo iyo somo ufo'ma'mahnnoso Anɨtu nuhwononto kikine'no huno wopɨngo syokufɨsyalofoho. 
ACT.10.5	Olohonta hwe fihwo ango Joupa sopone'no filɨhwajo. Saimoun Pitamne'no. 
ACT.10.6	Oso hwe huhwo sohwo hwe nom'ne Saimoun'njomo humaho. Saimoun nom'ne sohwo yahwopaho syoho'njo sohwo kakoe ango mitɨmomɨngopo molinyofoho.
ACT.10.7	Ose ulonto umentisoso Kouniliyos kakoe syoho ulohofiyo sohwa'u'nji hwe itokuso'njo sohwatnne'no joho ulɨmentisofoho. Oso hwe itokuso'njo Kouniliyosɨ'njo humamojo sohwo Anɨtumne'no huno syafɨhu'mojo hweho. 
ACT.10.8	Kouniliyos oso a'amu sohwamo yo'mayo imo'nɨmentiso so'no ulonto Joupamne'no uhwatɨmentisofoho.
ACT.10.9	A'amu huhwo sohwa nowentɨfi honɨngkanopo saho fosyawo'mentohofofoho. Imɨngo ne'nji nolɨkafontɨfi Joupa mofonepo i'mofɨwentanɨngkofi Pita ango tokilonjwa'mjomo nohumanto hinjopo Anɨtumne'no jomo ulɨmo lonto antɨfepo kotasɨmentisofoho. 
ACT.10.10	Pita mijoho uyahonɨngki wopayo wanɨmo nto ko yahonɨngki hofɨko wopayo sokafo esyohumentanɨngkofi Pita wojo hopa uhwonɨmentisoso, 
ACT.10.11	ahwomo mtompeehonɨngki hwapɨfe mɨkunɨmposo ahwomo mta'ni pmmentisofoho. A'amu ahwomomjoso hwapɨfe tokwajo osofosofahu'nohino somo nokemokoho'nowentɨfi antɨfepo pmmentohofofoho. 
ACT.10.12	Hwapɨfe ajwo ho'mo so'mo yo'mayo tongoso homa'nji yɨhufo'nji nohu'mehinowentanɨngki uhwononto, 
ACT.10.13	mampaho ole upa'nɨmento, Pita, nolɨkafohoji tongo yɨhufo yo'mayo somo nofonjasyohoji hmnyo. 
ACT.10.14	Ose ho'nɨngkahonɨngki Pita ulɨmento. Hwe Engo sohwosi, mimnehono. Tongo manilongoso manɨmnehono. O'o, manilongoso nakwoe honɨngkano hungkunoso nonɨngkutoho nalɨmojofoho. 
ACT.10.15	Ose ulahonɨngki mampaho hiso apa'no ho'nɨmento, Yo'mayo Anɨtu wopɨngofoho lɨmentiso so'no wonyofoho eso nolohotoho. Ose ho'nɨmentisofoho. 
ACT.10.16	Olo hiloso oso pa'nyo imo'nonto tɨfinjo apa'no imo'nonto ahwomomo nɨhu'nahone sɨmentisofoho.
ACT.10.17	Pita ose uhwononto huno pi'nɨngo engo syafɨsyonto huno uyɨmento, Oso uhwonɨngkoheso hwapɨngoso pipilo. Ose syofɨsyahonɨngki a'amu Kouniliyos uhwatɨmentiso sohwa ifawo'mentohofofoho. Ifawentɨfi Saimounɨye ango somne'no ulohonontɨfi nowentɨfi, 
ACT.10.18	Saimounɨye hoku'yopo loho'mentohofofoho. Osopo lohofontɨfi joho ulɨmentohofi, Saimoun Pita olo ango lomo lohumaho. Ose ulɨmentohofofoho. 
ACT.10.19	Pita ahwomomjo uhwonɨmentiso so'no huno syofɨsyahonɨngki Anɨtuye Towahuno Wopɨngo sohwo ulɨmento, Upa'nyo. A'amu hufa'u sɨhunehwa kikine'no tɨpeelokwofo. 
ACT.10.20	Oso'no nolɨkafohoji hofɨko'nji fɨwanɨmno. Huno pi'nɨngo engo syafɨsiyo'eno. Ngko uhwatɨmalefoho.
ACT.10.21	Ose ulahonɨngki Pita nowento a'amu sohwamo ulɨmento, Oso a'amu sekwo hafɨhafe tɨpeelokwofo sohwasi ngko Pita oloho hwo'nyoho. Sekwo peho'no pohofo. 
ACT.10.22	Ose ulahonɨngki ulɨmentohofi Kouniliyos hwe yofe engo'njo a'amu itokuso'njo mokosyohumayo sohwo nalɨmaso'no pɨhwono. Oso hwe wopɨngo sohwo Anɨtumne'no huno syafɨhu'mojo hweho. A'amu Jutaso ole lɨwo'nɨngkohofo, Hwe wopɨngo hweho. A'amu ahwomomjo oso hwe huhwo sohumo ole ulɨma, Saimoun Pitamne'no filɨhwajo. Kakoe hungkuno upa'nɨmnoho. Ose ulahonɨngkofi, 
ACT.10.23	Pita nolutɨmanto mokosyawo'mentisofoho. Imɨngo ne'nji nolɨkafontɨfi Pita hofɨko'nji a'amu nom'ne Jisasɨmo inomokomoyo imotofo Joupanta'ango sohwanji umentohofofoho.
ACT.10.24	Nowentɨfi mo'nɨngkanta ango Sisaliya i'mofamentohofofoho. Kouniliyos kakoe pone kakoe temtitofo so'nji a'amu nom'ne joho lɨhwatɨmentiso so'ntnne'no hontohumamentohofofoho. 
ACT.10.25	Pita wahumo lonto yahonɨngki Kouniliyos Pitamo nu'manto Pita kakoe huyo'mo ipitofawo'mentisofoho. Pita kakoe yofe ho'nomayo'nefoho. 
ACT.10.26	I oso'no Pita nulɨkafonto ulɨmento, O'o, ngko kɨko pa'nyo hwo'nyoho. 
ACT.10.27	Pita'nji Kouniliyosɨ'nji hungkuno hnnonji angomo noswonji hwe moya'mi nuhu'mokontɨfi humentanɨngkofi u'ma'mentisiyefoho.
ACT.10.28	Pita hofɨkimo ulɨmento, Ngko a'amu Juta hwo'nyoho. Sekwo a'amu kengo kuyoho. Sekwo huno moi'wonoho. A'amu Juta hn'nwi nakwoe yahinoso ole, A'amu kengo so'nji mohumayo'njɨ'nwoho. Wopayo afapo nta'ni manɨwo'nɨngkiyɨhwone'nwoho. O'o, wonyofoho lɨmotohwone'nwoho. I oso hiso'no Anɨtu ole ntɨhwamasofoho. A'amu nom'neso hofɨko a'amu Jutafe honɨngkano hungkuno so'no huno muyo somne'no wonyofoho lohotoho. O'o, a'amu hopi'nonohino Anɨtu afa'nohino uhwonɨwo'nɨngkisofoho. 
ACT.10.29	Ntɨhwahonɨngki sekwoe hungkunomo hwotoho mahmmalefoho. O'o nupa'nonji pohono. Peho'no lontɨma'malofo.
ACT.10.30	Ose ulohonɨngkahonɨngki Kouniliyos ulɨmento, Sɨkuno osofosofahu'no memjanɨmo'maso sohwo'ni ngko nje angomo akupo'nyo so'nji (3 
ACT.10.31	ntɨma, Kouniliyos, jɨje hungkuno Anɨtumo ulɨwo'nɨngkinoso upa'nɨwo'nɨngkohoho. A'amu umofonyo iyo somo ufo'mawo'nɨngkinoso Anɨtu nuhwononto huno wopɨngo syokufɨsyalofoho. 
ACT.10.32	Oso'no Joupa ango sopone'no hwe fihwa Saimoun Pitamne'no filɨhwajo. Oso hwe huhwo sohwo hwe nom'ne Saimoun'njomo humaho. Saimoun nom'ne sohwo yahwopaho syoho'njo sohwo kakoe ango mitɨmomɨngopo molinyofoho. 
ACT.10.33	Ose ntahonɨngki ngko komo'no hwe sohwa kohonyo'ne lɨhwatɨmalefoho. Ose'no kɨko pohinoso wopɨngofoho. Anɨtu nakwo'nji humalohwono. Anɨtu yo'mayo hungkuno kijapmmasoso fonaso.
ACT.10.34	Ose ulahonɨngki Pita uloma'mento, Olohonta ngko huno niyohoho. Anɨtu a'amu hopi'nonohino somo afa'nohino ulohofɨwo'nɨngkiso hweho. 
ACT.10.35	Anɨtu a'amufe a'apaho so'no temtitofo so'no huno mosyafɨsiyo'njofoho. O'o, a'amu Anɨtumo sɨmeho uyososo kakoe honɨngkanomo inɨngkaweso sohumne'no Anɨtu sɨmeho wopɨngo umo'nɨmontonoho. 
ACT.10.36	Oso hungkuno Anɨtu a'amu Isɨlael somo uyɨmentisoso sekwo huno moi'wonoho. Hungkuno hiso ole, Jisas Kɨlais a'amu hopi'nonohinofe. Hwe Engo hweho. Kakoe syoho ole, Anɨtu'nji a'amu'nji sɨmeho afa inyo'ne imokuhwone hweho. 
ACT.10.37	Sekwo soku huno moi'wonoho. Sɨmo'mo Joun A'amumo Mijo Kiyoma'mojo sohwo hungkuno wopɨngo lutɨhwamentiso sohonta Ngkalili sopo hungkuno hiloso emanto Jutiya ango ho'mo ho'meemo ho'nɨmentisofoho. 
ACT.10.38	Ole upa'nɨmentohofoso Jisas Nasaletnnta'ango sohumo Anɨtu kakoe Towahuno'nji yokumpohn'nyo'nji nuyahonɨngki Jisas kako ango'meemo emoyonto a'amumo ufo'ma'mentisofoho. Hwe wonyo Seten osohwo a'amumo wonyo umokontanɨngki Jisas wopɨngo umokumentisofoho. Jisas kako'nohini umokumentiso'maho. O'o Anɨtu huhwo'njoho. 
ACT.10.39	Nakwo a'amu 
ACT.10.40	Nope'nɨngkahonɨngki sɨkuno hufa'u sɨhune memjaofahonɨngki Anɨtu ulɨkofahonɨngki Jisas kakoe a'amu'njopo i'mofapmmentisofoho. 
ACT.10.41	Nulɨkofahonɨngki a'amu hopi'nono Jisasɨmo uhwonɨmentohofo'maho. O'o Anɨtu Jisasɨye hungkuno jo'ne nahwosopo'mentiso sohwona'ni uhwonɨmentɨhwonefoho. Jisas nope'nɨngkahonɨngki Anɨtu apa'no ulɨka'mentiso sohonta kako'nji wopayo hwa mijo hwa nɨmentɨhwonefoho. 
ACT.10.42	Ole nalɨmento sekwo nje hungkuno a'amumo yoloho filutɨhwamno. Ole ulɨmno. Anɨtu Jisasɨmo uhwosopo'mentiso sohwo a'amu poyo pe'nɨmentohofo so'nji songo humalofo so'njimo hungkuno ito'no mɨhwajiyo'ne honɨngkano yano ilofɨhwajiyo'ne uhwosopo'mentisofoho. 
ACT.10.43	A'amu hohonta Anɨtuye hungkuno lɨmotofo sohwa kakine'no ulɨmentohofofoho. Ole ulɨmentohofi, A'amu Jisasɨmo sɨmeho hi'ntnnono uyɨfijo'manji Anɨtu hofɨkoe wonyo wae yaofonefoho.
ACT.10.44	Oso hungkuno Pita lontanɨngki a'amu upa'nɨmentohofo somo Anɨtuye Towahuno uhula'mo'mentiso so'no 
ACT.10.45	Jisasɨmo inomokommotofo Joupanta'ango sohwa Pita'nji pmmentohofo sohwa nuhwonontɨfi pisopisaho mjalɨmɨwentɨfi yomo imentohofofoho. 
ACT.10.46	Ole upa'nɨmentohofi a'amu kengoso hungkuno kengo kengo lontɨfi Anɨtumo hungkuno wopɨngo isamoyoka'nji ulɨmentohofofoho. 
ACT.10.47	Pita nuhwononto ulɨmento, Olo a'amu loso nakwo hopa Anɨtuye Towahuno ma'nnyofoho. Olo a'amu loso mijo nokiyomase'eno eso tɨhwo lonehoho. Awonoho. 
ACT.10.48	Ose ulonto ulɨmento, A'amu somo Jisasɨmne'no fɨkiyomapmno. Ose imentohofoso Pitamo ulɨmentohofi, Sɨkuno nom'ne memjaofɨhwoso'no nakwo'nji wohumano. Ose ulɨmentohofofoho.
ACT.11.1	Nom'ne 
ACT.11.2	Pita Jelusalemne'no sahonɨngki a'amu Juta fehohnjo a'apaho sɨhu kolo'nyo yahino so'njo sohwa Pitamo yoka ulɨmentohofofoho. 
ACT.11.3	Oso a'amu sohwa Pitamo ole ulɨmentohofi, Kɨko a'amu a'apaho sɨhu makolo'nnyo sohwanji humanji wopayo nɨmahnno hwosoho. Oso wonyofoho.
ACT.11.4	Ose ulahonɨngkofi Pita yo'mayo imo'nɨmentiso so'no yoloho ulɨmentisofoho. 
ACT.11.5	Ole ulɨmento, Ngko ango Joupa sopo nohumanji Anɨtumo jomo ulonji wojo hopa uhwonɨmentoheso, hwapɨfe engo ahwomo mta'ango pmmentisofoho. Oso hwapɨfe tokwajo osofosofahu'nohino somo a'amu ahwomomjo sohwa nokemokoho'nowentɨfi ngko'njopo pmmentohofofoho. 
ACT.11.6	Nopahonɨngkofi hwapɨfe ajwomo'mo uhwonɨmaleso yo'mayo tongo, homa, yɨhufo somo uhwonɨmentohefoho. 
ACT.11.7	Ose uhwonɨmentoheso ahwomo mta'ni mampaho ole ho'nɨmento, Pita filɨkaho. Oso tongo yo'mayoso nofonjasyohoji hmnyo. 
ACT.11.8	Ose ho'nɨngkahonɨngki ulɨmentoho, Hwe Engofo, ngkilaho. Tongo manilongoso manɨwo'nɨngkiyohe hwo'nyoho. 
ACT.11.9	Ose ulahonɨngko mampaho apa'no ho'nɨmento, Yo'mayo Anɨtu wopɨngofoho lɨmentiso so'no wonyofoho eso nolohotoho.
ACT.11.10	Ose ho'nɨngkahonɨngki oso hopa hufa'u sɨhune imo'nɨngkahonɨngki nɨhu'nahone ahwomomno sɨmentisofoho. 
ACT.11.11	Nosontanɨngki hwe hufa'u sɨhune nje ango humayo sopo i'mofapmmentohofofoho. Hwe fihwo Sisaliyanta'ango sohwo ngkiyepono hwe hufa'u sɨhune sohwamo uhwatɨmentisofoho. 
ACT.11.12	Anɨtuye Towahuno Wopɨngo ntɨmento, Oso hwanji fɨwano. Huno pi'nɨngo engo syafɨsiyo'eno. Ose ntahonɨngki olo hwe aho hopi'nono fehohnjo anga'nohino sohwanji hofɨko'nji Sisaliya'no umentɨhwonefoho. Nowentani Kouniliyosɨye angomo humamentɨhwonefoho. 
ACT.11.13	Kouniliyos nalɨmento, Hwe ahwomo mta'ango sohwo nje angomo nolohofonto ole ntɨmento, Kɨko ango, Joupa'no a'amu filɨhwajo. Hwe yofe hufa'u'njo Saimoun Pitamne'no filɨhwajo. 
ACT.11.14	Oso hwe huhwo sohwo hungkuno waselono. Hungkuno hiso nupa'nɨngkohoji kɨko jɨje a'amu so'nji Anɨtuye honɨngkano ne wotɨpemantɨfeho. Ose nalɨmentisofoho. 
ACT.11.15	Ngko Anɨtuye hungkuno ulɨmentanɨngko Anɨtuye Towahuno noponto uhula'mo'mentisofoho. Oso hiso nakune'no sɨmo'mo pmmentiso hopafoho. 
ACT.11.16	Ose uhwononji Jisasɨye hungkunomne'no ole syafɨhu'mentoho, Joun a'amumo mijo'nohino kiyoma'mentiso so'no hwangku Anɨtuye Towahuno Wopɨngo wosehulo'afono. 
ACT.11.17	Sɨmo'mo nakwo Hwe Engo Jisas Kɨlaisɨmo sɨmeho hi'ntnnono umentɨhwone sohonta kakoe Towahuno nejapmmentiso hopaso oso a'amu kengo somo umentisofoho. Oso'no ngko Anɨtumo pɨjwohumayoso pipilo. Awonoho, Ngko a'amu hwo'nyoho. Pita ose ulɨmentisofoho. 
ACT.11.18	Oso hungkuno hiso oso a'amu yoka'njo sohwanji nupa'nontɨfi oso yokaso noho'naofontɨfi Anɨtumo isamoyoka ulontɨfi ulɨmentohofi, Anɨtu a'amu kengo somo sɨmeho uwolomokuwo'nɨngkiso hweho. Hofɨko honɨngkano wonyo ho'naofɨkujo'manji oso a'amu somo Anɨtu songo ne'no humayo'ne uyɨmtonoho. Ose ulɨmentohofofoho.
ACT.11.19	Sɨtifenɨmo fonjahumentohofo sohonta a'amu Jisasɨmo inɨngkamotofo somo a'amu Jisasɨmne'no nakwolaho lɨmotofo sohwa wonyo umokumotofofoho. Wonyo umokuwo'nɨngkahonɨngkofi hiyaso humpo'mentohofofoho. Nohumpentɨfi a'amu fehohnjo Founisiya sopo i'mofopahonɨngkofi nom'neso hwaho we'e Saipɨlos sopo i'mofopahonɨngkofi nom'neso ango Antiyouk sopo u'mofapontɨfi oso hopo sopo a'amu Juta'nohino somo Anɨtuye hungkuno lutɨhwamentohofofoho. 
ACT.11.20	I oso'no a'amu fehohnjo Jisasɨmo inɨngkamotofoso hwaho we'e Saipɨlosnta'ango so'nji a'amu nom'ne ango Sailininta'ango so'nji hofɨko ango Antiyouk sopo uhu'mokontɨfi a'amu kengo somo Jisasɨye hungkuno lutɨhwamentohofofoho. A'amu Juta'maho. O'o, a'amu Ngkɨlik somo lutɨhwamentohofofoho. 
ACT.11.21	Lutɨhwamentohofo somo Anɨtuye yokumpohn'nyo yano uyahonɨngki hwe moya'mi kengoso Jisasɨmo sɨmeho hi'ntnnono uyɨmentohofofoho. 
ACT.11.22	Anɨtuye a'amu ne Jelusalem humamotofoso oso hungkuno hiso'no nupa'nontɨfi Mponopasɨmo ango Antiyoukɨne'no lɨhwatɨmentohofofoho. 
ACT.11.23	Mponopas i'mofawento uhwonɨmentisoso Anɨtu a'amu kengo somo wopɨngo umokumentisoso uhwononto kako sɨmeho wopɨngo umo'nɨmentisofoho. Oseso kako a'amu somo hungkuno yano ole uyɨmento, Sekwo Anɨtuye hungkuno inɨngo seyo'eno Kakoe hungkunomo aho yokumpohn'nyo fɨkemokosyohumamno. Kakoe huyo'mo fosyohumamno. Ose ulɨmentisofoho. 
ACT.11.24	Mponopas huhwo sohwo hwe wopɨngo hweho. Kakoe sɨmehomo'mo Anɨtuye Towahuno toyo yamo'nnyo hweho. Kakoe sɨmeho hi'ntnnono Anɨtune'no yokumpohn'nyo unyo hweho. Oso'no a'amu pi'nɨngo engo Anɨtumo inɨngkamentohofofoho. 
ACT.11.25	Osohonta Mponopas nolɨkafonto Tasosɨmne'no nowento Soulɨmne'no hafɨhafe tɨpmmentisofoho. 
ACT.11.26	Notɨpemanto ango Antiyoukɨmne'no womentisiyefoho. Osopo Antiyouk a'amu Jisas Kɨlaisɨmo inɨngkamotofo so'nji nohumantɨfi hwe moya'mi pi'nɨngo engo somo Anɨtuye hungkuno lutɨhwentanɨngki soswo anga'no uyakolo'mentisofoho. Antiyouk ango hopo sopo a'amu Jisasɨmo inɨngkamotofo somo yofe Kɨlais we'e'nwoho hnnoma'mentohofofoho.
ACT.11.27	Hohosohonta a'amu Anɨtuye hungkuno lɨmotofo sohwa Jelusalemnta'ango nulɨko'mantɨfi Antiyoukɨmne'no umentohofofoho. 
ACT.11.28	Hwe fihwo Anɨtuye hungkuno lɨmojo sohwo kakoe yofe Akaposɨyoho. Osohumo Anɨtuye Towahuno hungkuno uyahonɨngki Akapos nolɨkafonto, ole ulɨmento, Hwangku hwaho hopi'nonohino lopo mijoho engo u'mofapmmonteponoho. Hwangku sohonta hwe Kɨloutiyos a'amu Loum somo mokosyohumamentiso sohonta oso mijoho engoso i'mofapmmentisofoho. 
ACT.11.29	Antiyoukɨ'njo a'amuso oso hungkuno mijoho so'no nupa'nontɨfi a'amu Jutiya Jisasɨmo inɨngkamotofo somo ufo'mane'entɨfi hungkuno nano mtito'mentohofofoho. Ose mtito'mentohofoso hnnɨmentohofi, Hwe hamniyoho engo'njoso engo uyɨfe. Hwe hamniyoho we'e'njo sohwa we'e uyɨfe. Ose hnnɨmentohofofoho. 
ACT.11.30	Oso hiso yontɨfi hofɨko Mponopasɨ'nji Soulɨ'nji hamniyohoso oso hwa'u uyohojɨku'mo'mojiyofoho. Jelusalem a'amu Jisasɨmo inɨngkamotofo sofe hwe engo sohwamo uyɨmentisiyefoho.
ACT.12.1	Hohosohonta hwe yofe engo'njo Helout osohwo a'amu Jisas Kɨlaisɨmo inɨngkawo'nɨngkohofo somo wonyo umokumentisofoho. 
ACT.12.2	Hwe huhwo sohwo kakoe a'amu itokuso'njo sohwamo uhwojahonɨngki hofɨko Jounɨye kola'wehwo Jemɨs oso hwi hosɨmno'nji fahumentohofofoho. 
ACT.12.3	Fahumentohofo so'no a'amu Juta nuhwonontɨfi sɨmeho wopɨngo umo'nɨngkahonɨngki Helout nuhwononto a'amu Jutafe sɨmeho wopɨngo umo'nyo'ne Pitamo impo'angomo intofahumentisofoho. Hohosohonta a'amuso Sɨkuno Engo uhwonɨmotofofoho. Oso sɨkuno so'no ole lɨmotofo. Sɨkuno hiso wopayo engo kamo'nnyoso ane nyo'nefoho lɨmotofofoho. 
ACT.12.4	Osohonta Pitamo aho kento impo'angomo intofasyonto hwe itokuso'njo mtitofo osofosofahu'nohino sohwamo umentisofoho. Hofɨko Pitamo uhwontohumayo'ne hwafoho. Oso mtitofo anga'nohino sohwa a'amu osofosofahu'nohino hwafoho. Helout huno ole unɨmento, Olo Anɨtu A'amu Isɨlael somo Uyakolo'mentiso somne'ne Syafɨsiyo Sɨkuno Engo 
ACT.12.5	Pita impo'angomo nohumentanɨngki a'amu Jisas Kɨlaisɨmo inɨngkawo'nɨngkohofoso Pitamne'no Anɨtumo jomo yokumpohn'nyo ufo'mayo'ne ulɨmentohofofoho.
ACT.12.6	Oso Sɨkuno Engoso moi'wo umo'nɨmonte'no yahonɨngki Helout huno ole syafɨhu'mento, Mo'nɨngka ngko Pitamo hungkuno ulɨmo. Ose lɨmentiso sohonta sɨkwo'miyo somo Pita a'amu itokuso'njo sohwa'u'njo ajwo'mo saho fosyowentanɨngki ahwomo nano hufa'u'nji into'mentohofofoho. Hwe nom'ne itokuso'njo sohwa hoku'yopo a'amu impo'angomjo sohwamo uhwontohumayo'ne'entɨfi loho'mentohofofoho. 
ACT.12.7	A'amu ahwomomjo sohwo noponto impo'angomo humentisofoho. Noswahonɨngki iyohohopa longkonɨmentisofoho. A'amu huhwo sohwo Pitafe hupepo hwanɨngo ufonjonto ulɨmento, Komo'no filɨkaho. Ose ulahonɨngki ahwomo nano hufa'uyoso Pitafe aho mta'ni isɨhuto hmmokwajɨmentisofoho. 
ACT.12.8	Oso a'amu huhwo sohwo ulɨmento, Jɨje ahuloho yohoji sɨfɨkwongofosyo fiyo. Ose ulahonɨngki Pita yahonɨngki ulɨmento, Jɨje manji'mofo yohoji tɨfi nnɨngkape. 
ACT.12.9	Ose ulahonɨngki Pita hwe sohumo tɨfi inɨngkowahonɨngki impo'angomo ulɨko'ma'mentisiyefoho. Oso hiso hwe ahwomomjo sohwo imentiso so'no Pita huno ito'no muyɨmmentisofoho. Wojo hopa honɨngkonɨmentisofoho. 
ACT.12.10	Siko nowenji a'amu itokuso'njo sɨmo'mjo sohwa impo'angomjo somo uhwontohumayo sohwa nohumentanɨngkofi uyakolofonji nom'ne a'amu itokuso'njo ayo soponjo sohwamo uyakolofonji hoku'yo ahwomo yokino'nohinoso siki hwosampo'nɨngkahonɨngki mempo hohnta'ni swolɨkofawenji honɨngkanomo umentisiyefoho. Osohonta hwe ahwomomjo sohwo Pitamo komo'no uhwotɨ'ma'mentisofoho.
ACT.12.11	Nuhwotɨ'mofahonɨngki Pita kako huno ito'no uyahonɨngki ole lɨmento, Ngko huno niyohoho. Anɨtu kakoe a'amu ahwomo mta'ango uhwajiso sohwo Heloutɨye aho mta'ni isɨhutofonɨmakwoho. A'amu Juta sohwanji Heloutɨjonji yo'mayo wonyoso wontohofantɨfi imalofoso ne mmo'nɨngkohoyohoho. 
ACT.12.12	Huno ose uyahonɨngki Joun Makɨye kona'wohi Maliyafe angomno umentisofoho. Oso ango somo a'mu pi'nɨngo nuhu'mokontɨfi Anɨtumo jomo ulontanɨngkofi, 
ACT.12.13	Pita hoku'yo mempo mongkihnta'ni hwanɨngo fonjahonɨngki a'mu syoho ulohofiyosi kakoe yofe Louta, hoku'yo uhwosampo'mo lonto pmmentisofoho. 
ACT.12.14	Pitafe mampaho upa'nonto ole lɨmento, U, olo Pitafoho. Ose lonto kakoe sɨmeho wopɨngo umo'nɨmentisofoho. Oso'no mɨhwosampo'mmentisofoho. O'o haloho'no mupa'nonto hano kunto'no swonto ulɨmento, Pita hoku'yopo lohofoho. Ntopohoho. 
ACT.12.15	Ose ulahonɨngki ulɨmentohofi, Kɨko ilo'nnyo kiyoho. Ose ulahonɨngkofi kako yokumpohn'nyo imo'nonto ulɨmento, Awonoho. Kako nehopi pohoho. Nɨhu'no nehopi selohono. Ose ulahonɨngki hofɨko ulɨmentohofi, Kakoe huyo'mangofoho.
ACT.12.16	Ose lontanɨngkofi Pita hoku'yopo hwanɨngo ne'no fongku'mentisofoho. Hofɨko hano hwosampo lohofontɨfi uhwonɨmentohofoso Pita nohumentanɨngki uhwonontɨfi yomo yomo imentohofofoho. 
ACT.12.17	Mampi'nyo wohumafento Pita kakoe aho ho'noma'mentisofoho. Mampi'nyo humahonɨngkofi Pita ulɨmento, Anɨtu impo'ango mta'ni isɨhutofonɨhwatiso hwo'nyoho. Oso'no ulonto ulɨmento, Sekwo Jemɨsɨ'nji nom'ne sohwanjimo olo hilo so'no ulɨmno. Ose ulonto mempo swaponto nom'ne ango kengopono umentisofoho.
ACT.12.18	Hwangku imɨngo'nji mofehi'nyo si'mofape so'nji a'amu itokuso'njo sohwa yomo yontɨfi ole hnnɨmentohofi, Pita ntɨ'mto. 
ACT.12.19	Ose hnnɨngkahonɨngkofi Helout ulɨmento, Sekwo Pitamne'no hafɨhafe fɨtɨpmno. Ose ulahonɨngki wonyopi tɨpmmentohofofoho. Oso'no Helout nom'ne a'amu itokuso'njo sohwamo ulɨmento, A'amu Pitamo ito'no momokosyohumayo'njo imalofo sohwamo fonjahumno. Osohonta Helout hwaho Jutiya ulɨko'manto Sisaliya'no wento osopo humamentisofoho.
ACT.12.20	Osopo nohumanto Helout a'amu Taiya'nji Saitoun ntnne'no yoka ulɨmentisofoho. Oso a'amu huhwo sohwa huno ole syafɨhu'mentohofi, Helout nakumne'no sɨmano hintotohino umnalokusoso nakwo kakoe hwaho mta'ango wopayo mpe pipi yanehwono. Ose syafɨsyontɨfi nuhu'mokontɨfi Helout kakoe hungkunoso pompengo wonamofono lontɨfi lɨmentohofofoho. Sɨmo'mo hofɨko Mpɨlasɨtosɨ'nji hungkuno ito'no melɨhwatɨmentohofofoho. Mpɨlasɨtos huhwo sohwo kako Heloutɨye ango engo somo mokosyohumayo hweho. Hofɨko oso yokaso wope'nono lontɨfi jomo ulɨmentohofofoho.
ACT.12.21	Oseso Helout a'amu so'nji nuhu'mokuhwasi hungkuno lane'ento sɨkuno ho'nahumentisofoho. Oso sɨkuno somo Helout a'amu mnokino engo'njo sohwafe hwapɨfe wonyoangkafoso pa'nonto epohumayo wopɨngo engo sopo nohumanto hungkuno sawemo ulɨmentisofoho. 
ACT.12.22	Ose lontanɨngki a'amu sohwa joho ulɨmentohofi, Olo hwe lohwo a'amu'maho. O'o Anɨtu pa'nɨngo hweho. 
ACT.12.23	Helout ose upa'nonto huno syafɨhu'mento, Ou Anɨtu pa'nyo hwo'nyoho. Oso kakoe huno hiso Anɨtu nuhwononto a'amu ahwomomjo sohwo Heloutɨyepono uhwojahonɨngki Helout sohumo hwanɨngo fongku'mentisofoho. Nofonjahonjo sohonta pihnnyo Heloutɨye a'apaho nolongkwopmmokosyahonɨngki poyo pe'nɨmentono.
ACT.12.24	Anɨtuye hungkuno ango'meemo ho'nɨngkahonɨngki a'amu pi'nɨngo engoso Jisasɨmo inɨngkamentohofofoho.
ACT.12.25	Mponopasɨ'nji Soulɨ'nji Jelusalemne'no hamniyoho motawenji osopo syoho moi'wo esojwaofonji Joun Mak'nji Antiyoukɨmne'no umentisiyefoho.
ACT.13.1	A'amu Jisasɨmo inɨngkamotofo ango Antiyouk humamotofoso a'amu fehohnjo somo Anɨtu hungkuno uyahonɨngki lutɨhwamotofofoho. A'amu fehohnjoso a'amu nom'ne somo mesyolutɨhwamotofofoho. Hofɨkoe yofeso olenoho. Mponopas, Simeyoun hwe wonɨsa'nyo sohwo, Lusiyos ango Sailininta'ango sohwo, Manain osohwo hwe yofe engo'njo Helout Tetɨlak, sohwo'nji humamojo sohwo, Soulɨ'njoho. 
ACT.13.2	A'amu Jisasɨmo inɨngkamotofoso nuhu'mokontɨfi wopayo manyo'njo yontɨfi Anɨtumo jomo ulontanɨngkofi Anɨtuye Towahuno Wopɨngo ulɨmento, Sekwo Mponopasɨ'nji Soulɨ'nji nom'ne syoho uyɨmale so'no uhwosopopmno. 
ACT.13.3	Ose ulahonɨngki hofɨko wopayo humaho ne'no humantɨfi Anɨtumo jomo ulontɨfi hwe sohwa'umo aho kisusyontɨfi sikimo uhwatɨmentohofofoho.
ACT.13.4	Anɨtuye Towahuno Wopɨngo hwe sohwa'umo uhwojahonɨngki siko Selusiya'no umentisiyefoho. Osopo siko yofayokinomo nokotosahonɨngki hwaho we'e Saipɨlosɨne'no motowako'mentisofoho. 
ACT.13.5	Nomotowekahonɨngki oso hwe huhwo sohwa'u Salomis ango sopo i'mofawenji a'amu Jutafe tajo ango hopi'nonohinomo Anɨtuye hungkuno lutɨhwamentisiyefoho. Joun Mak siko'nji nohumantɨfi ufo'ma'mentisofoho.
ACT.13.6	Siko Salomis ango sopo ulɨko'manji emoyonji, hwaho we'e nongkihnta'ni ango nom'ne Pafous sopo ifawo'mentisiyefoho. Oso ango hopo sopo a'amu Juta fihwo kakoe yofe Mpajisasɨyoho. Oso hwe huhwo sohwo kako ki'nyo'nji peefo'nji hwoso'nji imojo hweho. Kako Anɨtuye hungkuno hwasyo lɨmojo hweho. 
ACT.13.7	Mpajisas huhwo sohwo hwe yofe engo'njo Sesiyas Poulos sohwoe a'amufoho. Sesiyas Poulos sohwo hwe huno wopɨngo'njo hweho. Kako Anɨtuye hungkuno upa'nɨmo lonto Mponopasɨ'nji Soulɨ'njine'no joho ulɨmentisofoho. 
ACT.13.8	Mpajisas oso hiso'no nupa'nonto Mponopasɨ'nji Soulɨ'njine'no ngkilaho lonto sotofo ulɨmentisofoho. Kako hwe yofe engo'njo sohumo ulɨmento, Anɨtumo sɨmeho hi'ntnnono uyohotoho ulɨmentisofoho. Oso Mpajisas sohwo a'amu Ngkɨlikɨ'njoso yofe nom'ne ole mulɨmotofi Elimasɨyoho. 
ACT.13.9	Soul osohwo nom'ne yofe ole Poulɨyoho, 
ACT.13.10	Kɨko Setenɨye hwomu hwosoho. Kɨko yo'mayo honɨngkano wopɨngo sofe mango hwosoho. Hwasyo hungkuno so'nji honɨngkano wonyo so'nji yo'mayo hwahoponjo so'nji kɨko hwapɨngo hwosoho. Kɨko Anɨtuye hungkuno wopɨngo yɨwolo'mokonji hwasyo lutɨhwamotnno hwosoho. Olo yahino loso moho'naofeso peho'neto. 
ACT.13.11	Kɨko upa'nyo. Olohonta Anɨtu wonyo wakumokumontonoho. Kɨko tɨmpi'nyo imo'nɨngkohoji mofehi'nyoso muhwonhnnehino. Hwangku apa'no nuhwonhnnefoho. Ose ulahonɨngki Elimasɨye tɨmo komo'no tɨmpi'nyo imo'nɨmentisofoho. Tɨmpi'nyo imo'nonto kako a'amu honɨngkano utɨhwayo'ne hafɨhafe tɨpmmentisofoho. 
ACT.13.12	Oso hiso'no hwe yofe engo'njo sohwo nuhwononto Anɨtumo sɨmeho hi'ntnnono uyonto Anɨtuye hungkuno Poul lutɨhwamentiso so'no yomo imentisofoho.
ACT.13.13	Poul hwe nom'ne kako'nji emmotofo sohwanji Pafous ango sopo nulɨko'mahonɨngkofi yofayokino nutɨmanto hwaho nom'ne Pamɨfiliya sopo ango Peka sopo kuhwojamentisofoho. I oso'no Joun Mak a'amu somo uhwotɨ'mofonto Jelusalemne'no umentisofoho. 
ACT.13.14	Hofɨko ango Peka ulɨko'mantɨfi nosontɨfi ango Antiyouk hwaho Pisitiya sopo sɨ'mo'mentohofofoho. Sɨkuno iyoho humayo somo hofɨko a'amu Jutafe tajo ango somo noswontɨfi osopo humamentohofofoho. 
ACT.13.15	Mousesɨye honɨngkano hungkuno so'nji a'amu Anɨtu hungkuno uyahonɨngki lɨmotofo sohwanjiye hungkuno so'nji atofo lontɨfi hwe engo tajo ango syoho'njo sohwa Poul kakoe a'amu ntnne'no lɨhwatɨmentohofofoho. Ole ulɨmentohofi, Nakwoe a'amu sohwasi, hungkuno yokumpohn'nyo nakwoe sɨmehomo sosofitofonesyohumayo'ne hi'njo hwasɨ'manji noho filɨmno. 
ACT.13.16	Ose ulahonɨngkofi Poul nolɨkafonto aho ho'noma lohofonto ulɨmento, Sekwo a'amu Isɨlael soku sekwo'nji a'amu kengo Anɨtumo jomo ulɨwo'nɨngkohofo soku sekwo upa'nɨmno.
ACT.13.17	Anɨtu a'amu Isɨlael hn'nwiye Anɨtuyoho. Kako nakwoe ajuyohwosamo uhwosopo'mentisofoho. Hofɨko hwaho Ijip osopo kihn'nawo'nnyo hwafoho. I oso'no osopo nohumentanɨngkofi Anɨtu wopɨngo ulohofahonɨngki a'amu pi'nɨngo engo imo'nɨmentohofofoho. Hwangku Anɨtu kakoe yokumpohn'nyo engo'nji a'amu homo somo hwaho Ijip mta'ni ipemotawento hwaho nom'nepo uhwojamentisofoho. 
ACT.13.18	Hwaho a'amu anepo emoyontɨfi yo'mayo wonyoso yahonɨngkofi Anɨtu nuhwononto sɨmeho tango umentisofoho. Osopo emoyontanɨngkofi soswo 
ACT.13.19	a'amu temtitofo kengo kengo aho fehohnta'ni hopi'nono nom'ne aho mta'ni hufa'u oso a'amu somo Anɨtu wae yaofonto hofɨkoe hwaho a'amu Isɨlael somo uyɨmentisofoho. Oso hwaho yofe Kenanɨyoho. 
ACT.13.20	Hwaho hiso uyonto osopo a'amu hungkuno ito'no mɨhwajiyo'ne uhwosopo'mentisofoho. A'amu hungkuno ito'no mɨhwajiyo sohwa a'amu Isɨlael somo umokosyohumentanɨngkofi soswo 
ACT.13.21	Samuel nohumentanɨngki a'amu Isɨlaelɨso Anɨtumo hwe yofe engo'njo sohune'no jomo ulɨmentohofofoho. Ose ulahonɨngkofi Anɨtu kako Kisɨye hwomu Soul sohumo uhwosopo'mentisofoho. Kakoe temtitofo Mpenyaminɨyoho. Soul yofe engo'njo a'amumo mokosyohumentanɨngki soswo 
ACT.13.22	Uyokolofahonɨngki hwe huhwo sohumo Anɨtu wae yaofonto, nom'ne hwe songo Ntefitɨmo uhwosopo'mentisofoho. Osohune'no Anɨtu ole ulɨmento, Olo hwe lohwo Ntefit Jesiye hwomu sohumne'no nje sɨmeho nɨmo'nɨngkohoho. Yo'mayo ngko imesomo Ntefit wonnɨngka'mte hweho. 
ACT.13.23	Ntefitɨye imu sohwo Jisasɨyoho. Jisas huhwo sohwo a'amu Isɨlaelɨfe wonyo engo tangoso Jisasɨmo kotasɨmentisofoho. Oso hiso'no hohonta Anɨtu Ntefitɨmo ulɨmentisoso olohonta ne imo'nalofoho.
ACT.13.24	Jisas mape sohonta Joun a'amumo mijo kiyoma'mojo sohwo a'amu Isɨlael somo lutɨhwamento, Sekwoe honɨngkano wonyo pi'nɨngo engoso foho'naopmno. Anɨtumo sɨmeho yɨwolo'mokukuji tɨfi finɨngkamno. 
ACT.13.25	Joun nje syoho moi'wo umo'nono lonto a'amu somo ulɨmento, Sekwo ngkine'no huno pipi seyalofoho. Sekwo hwe fihune'no hontohumalofoso ngko'maho. I oso'no we'enepo nopone hweho. Ngko hwe wopɨngo hwo'ni kalohi oso hwe huhwo sohwe sɨfɨkwongo fosyo isɨhuto'mne'maho. Hwapɨngoso kakoe yofe yokintahoponoho. Ngko a'amu hwahoponjo hwo'nyoho.
ACT.13.26	Nje a'amufo. Apɨlohamɨye temtitofo so'nunonji a'amu temtitofo kengoso Anɨtumo jomo ulɨwo'nɨngkohofo soku, oso hungkuno hwe fihwo nakwoe wonyo so'no tango kotasone so'no nakune'no Anɨtu lɨhwatɨmentisofoho. 
ACT.13.27	Oso hwe huhwo sohwo Jisasɨyoho. A'amu Jelusalem humamotofo so'nji hofɨkoe hwe engo sohwanji olo hwe sohumne'no huno ito'no muyofoho. Sɨkuno iyoho humayo homo homo Anɨtuye hungkuno lɨmotofo sohwafe hungkuno atofo lontɨfi haloho maposo'njo imentohofofoho. Anɨtuye hungkuno lɨmotofo sohwa ole mtɨ'mokumentohofi, Oso hwe huhwo sohumo yo'mayo wonyo ulohopitnnefoho. Ose mtɨ'mokumentohofofoho. Oso wonyo hiso hofɨko uloho'mentohofofoho. 
ACT.13.28	Hofɨko Jisasɨye honɨngkano wonyo so'no huno ko tɨpentɨfi a'amuso Pailotɨmo ulɨmentohofi, Fonjinto'ofahumno. 
ACT.13.29	Anɨtuye hungkuno lɨmotofo sohwa yo'mayo Jisasɨmo wonyo ulohopitnne so'no mtɨ'mokumentohofoso olo a'amu huhwo sohwa wonyo hiso yontɨfi iyo hwojiyafɨku'nnyo mta'ni motapontɨfi sokimo'mo ho'nahumentohofofoho. 
ACT.13.30	I oso'no Anɨtu apa'no songo ulɨka'mentisofoho. 
ACT.13.31	A'amu Ngkalilinta'angoso Jisasɨ'nji Jelusalemno umentohofoso hohosohonta sɨkuno pi'nɨngo engo Jisasɨmo uhwonɨmentohofofoho. Olohonta oso hwe huhwo sohwa hofɨko a'amu Isɨlael somo Jisasɨye hungkunoso lutɨhwalokwofo.
ACT.13.32	Oso'no olohonta Mponopasɨ'nji ngko'nji Anɨtuye hungkuno woselontayo'no pɨhwayo. Anɨtu neyakwosamo hungkuno nto ulɨmentisofoho. 
ACT.13.33	Olo hungkunoso olohonta ne imo'nɨmasofoho. Hungkuno hiso ole, Anɨtu Jisasɨmo songo ulɨko'mentisofoho. Oso hiso'no Ta'njo Iyoswo 2 somo ole mtɨ'mokumento,
ACT.13.33	Kɨko nje hwomu hwosoho.
ACT.13.33	Olo sɨkuno lomo nje yokumpohn'nyo kijapm'mo a'amu hopi'nono yofe wakuhwopɨfe, ngko hnnɨngkwo hwo'nyoho.
ACT.13.33	Ose mtɨ'mokumentisofoho. 
ACT.13.34	Nom'nepo Anɨtu kako Jisasɨmo songo lɨkafo'ne apa'no poyo mape'nyo'ne so'no Jisasɨmne'no ose ulɨmento,
ACT.13.34	Yo'mayo wopɨngoso uloho'mne'no Ntefitɨmo uyɨmentoheso wokijapmmonne'no yohono. 
ACT.13.35	Anɨtu nom'ne Ta'njo Iyoswo somo ulɨmento,
ACT.13.35	Kɨko jɨje Hwe Wopɨngo Syoho Kilohofiyo sohumo ito'no esyohumusoso kako nope'nɨngkuhwosi pisakino mowanehoho.
ACT.13.35	Ose ulɨmentisofoho. 
ACT.13.36	Nakwo Ntefitɨmne'no huno moi'wonoho. Kako nohumanto Anɨtuye hungkunomo tɨfi inɨngkamojo hweho. Kako poyo pe'nɨngkahonɨngki kakoe pijafoso ajuyohwosanjopo ijopijisyosyahonɨngkofi osopo pisakino wa'mentisofoho. 
ACT.13.37	I oso'no hwe nom'ne sohumo Anɨtu ulɨko'mentiso sohwo pisakino mowasofoho. 
ACT.13.38	Nje a'amu soku oso'no sekwo huno ito'no waseyono. Nakwo olo so'no hungkuno woselantane'no yɨhwono. Olo hwe huhwo lohwo kako sekwoe wonyo wae weesemo'mto pmmentiso hweho. 
ACT.13.39	Mousesɨye honɨngkano hungkuno sekwoe wonyo wae yaofoso hopa'maho. O'o, oso hungkuno hiso a'amumo wopɨngo mmokiyofoho. I oso'no oso hwe huhwo sohwa Jisas kakoe hungkunomo tɨfi inɨngkafijoso sekwoe wonyo wae yasemofɨhwosi a'amu wopɨngo wasemokumontonoho. 
ACT.13.40	I oso'no sekwo huno ito'no fisyafɨhupmno. Hohonta Anɨtuye hungkuno lɨmotofo sohwafe hungkuno mtɨ'mokumentohofoso sekumne'no ne imo'nonoho. 
ACT.13.41	Hungkuno ole,
ACT.13.41	Sekwo yo'mayo uhwonɨwo'nontɨfi yo'mayo ne'njo so'no nakwolaho lalokwofo.
ACT.13.41	Sekwo oso'no huno syafɨhupɨfijoso poyo wope'nantɨfeho.
ACT.13.41	Sekwo nohumentanɨngkuji ngko yo'mayo wopɨngo yalokwe so'no a'amu losetɨhwafijoso sekwo haloho mupa'nɨfitnnehofo.
ACT.13.41	Hungkunomo sɨmeho hi'ntnnono muyɨfitnnehofo.
ACT.13.41	Oso hungkunoso Poul ulɨmentisofoho.
ACT.13.42	Ose ulonto Poulɨ'nji Mponopasɨ'nji ango uhu'mokiyo somo woswopaho lonji yontanɨngki ulɨmentohofi, Nom'ne sɨkuno iyoho humayo somo olo hungkuno hiloso apa'no fonalinyo. 
ACT.13.43	A'amu ango uhu'mokiyo somta'ni nohotoswopahonɨngkofi a'amu Juta fehohnjo so'nji a'amu kengoso Jutafe honɨngkanomo inɨngkamotofo so'nji Poulɨ'nji Mponopasɨ'nji womentohofofoho. Siko a'amu homo somo ulɨmentisiyo, Sekwo Anɨtuye hungkunomo tɨfi finɨngkamno. Kako wopɨngo semokosyohumane so'no sɨmeho ne'njo uyɨmno.
ACT.13.44	Oso nom'ne sɨkuno iyoho humayo somo a'amu pi'nɨngo engo ango uhu'mokiyo somo Anɨtuye hungkuno upo'nano lontɨfi uhu'mokumentohofofoho. 
ACT.13.45	Ose uhu'mokahonɨngkofi a'amu Jutaso a'amu pi'nɨngo somo uhwonontɨfi hintotohino umnɨngkahonɨngki Poulɨ'nji Mponopasɨ'ntnne'no nakwolaho lontɨfi sitofo ulontɨfi sikoe hungkunomo hwotoho hmmentohofofoho. 
ACT.13.46	Ose ko yahonɨngkofi siko iyoho munnɨmentisofoho. Siko ulɨmentisiyo, Sekwo a'amu Juta soku Anɨtuye hungkuno sɨmo'mo selɨmalohwoyo. Oso hiso sekwo nupa'nontɨfi hohujo ikinjao'malofofoho. Hohujo ikinjao'malofo kalohi songo ne'no mohumafitnnehofo. Sekwoe syohofoho. Upa'nɨmno. Olo hilo so'no nekwo a'amu kengo somo Anɨtuye hungkuno wolutɨhwantayoho.
ACT.13.47	Anɨtu ole nalɨmento,
ACT.13.47	Ngko a'amu kengo sofe pomponaho pa'nyo sehwosopehono.
ACT.13.47	Sekwo hwaho yawojo'meemo nje honɨngkano utɨhwamno.
ACT.13.47	Ngkimo nɨ'mayo'nefoho.
ACT.13.48	Ose ulahonɨngki a'amu kengoso nupa'nontɨfi Anɨtuye hungkuno so'no sɨmeho wopɨngo umo'nɨmentisofoho. Anɨtu hohonta oso a'amu songo ne'no humayo'ne uhwosopo'mentisoso oso sɨkuno somo Jisasɨmo sɨmeho hi'ntnnono umentohofofoho.
ACT.13.49+ACT.13.50	Oseso Anɨtuye hungkuno ango'meemo ho'nɨmentisofoho. I oso'no a'amu Jutaso Poulɨ'nji Mponopasɨ'njimo sitofo ulontɨfi hwe yofe engo'njo sohwanji moya'mi hamniyoho'njo Jutajafe tajo ango somo syuwo'nɨngkohofo so'njimo ulɨkofahonɨngkofi hofɨko sitofoso nupa'nontɨfi Poulɨ'nji Mponopasɨ'njimo wonyo uloho'mentohofofoho. 
ACT.13.51	Poulɨ'nji Mponopasɨ'nji siko sɨfemjo hwaho wae yao'mentisiyoso a'amufe honɨngkano wonyo utɨhwayo'nefoho. Wayo yaofonji ulɨmentisiyo, Olo wonyo elohofohofoso Anɨtu uhwonɨngkohoho. Ose ulonji oso ango sopo nulɨko'manji Aikouniyamne'no womentisiyefoho. 
ACT.13.52	Anɨtuye a'amu ne Antiyouk humamotofoso sɨmeho wopɨngo umo'nɨngkahonɨngkofi Anɨtuye Towahuno'nji humamentohofofoho.
ACT.14.1	Oseso siko Antiyouk imentisiyo hopa Aikouniyam ango sopo imentisiyefoho. Poulɨ'nji Mponopasɨ'nji siko Jutafe tajo ango uhu'mokiyo sopo Anɨtuye hungkuno lutɨhwahonɨngki a'amu Juta fehohnjo a'amu kengo so'nji Jisasɨmo sɨmeho hi'ntnnono umentohofofoho. 
ACT.14.2	I oso'no a'amu Juta fehohnjo sɨmeho hi'ntnnono muyo'njoso hofɨko Poulɨ'nji Mponopasɨ'njimo sitofo ulontɨfi a'amu kengo somo ulɨkofahonɨngkofi hofɨko sikimo wonyo uloho'mentohofofoho. 
ACT.14.3	Poulɨ'nji Mponopasɨ'nji siko Aikouniyam ango sopo ne'no nohumanji Anɨtuye hungkuno yokumpohn'nyo lutɨhwamentisiyefoho. Siko iyoho munnɨmentisofoho. Anɨtu sikimo sosofitofosyohumentanɨngki siko yo'mayo kengo wonyoangkafo itɨhwamentisiyefoho. 
ACT.14.4	Oso ango hopo sopo a'amu fehohnjo 
ACT.14.5	A'amu Juta fehohnjo hofɨkoe hwe engo sohwa'ntnne'no a'amu kengo fehohnjo so'nji uhu'mokontɨfi hnnɨmentohofi, Nakwo Poulɨ'nji Mponopasɨ'njimo sojo wofonjosyano lontɨfi imentohofofoho. 
ACT.14.6	Siko oso hiso'no nupa'nonji hwaho Likouniyamno hiyaso umentisiyefoho. Osopo ango hufa'u ole, Lisɨtɨla'nji Ntepe'njoho. 
ACT.14.7	Osopo Anɨtuye hungkuno lutɨhwamentisiyefoho.
ACT.14.8	Oso Lisɨtɨla ango hopo sopo hwe fihwo sɨfe wonyo'njo sohwo humunyoponoho. Kona'wohi aswo mta'ni ose'nohini ma'mentisofoho. Kako hano memayo'njo hweho. 
ACT.14.9	Oso hwe huhwo sohwo Poulɨye hungkuno nupa'nonto sɨmeho hi'ntnnono uyɨmentisofoho. Oso'no Poul uhwonɨmentisoso kako sɨfe wopɨngo umokiyo'ne syofɨsyahonɨngki uhwonɨmentisofoho. 
ACT.14.10	Poul hungkuno yokumpohn'nyo ulɨmento, Kɨko nolɨkafohoji jɨje sɨfe'nji filɨkofohumaho. Ose ulahonɨngki kako komo'no solɨkofapi lohofonto hano emmentisofoho.
ACT.14.11	Oso Poul imentisoso hwe moya'mi nuhwonontɨfi hofɨkoe hungkuno mohm'no lɨmentohofi, Anɨtu pi'nɨngo pi'nɨngo humalofo. Hufa'u hwa'u a'amu imo'nonji nakuyepono pisiyo hwaswoho. 
ACT.14.12	Ose lontɨfi hofɨkoe anɨtu sohwa'uye yofe Mponopasɨ'nji Poulɨ'njimo mulɨmentohofi, Mponopas Susɨyoho. Poul hungkuno lɨwo'nɨngkiso sohwo Hemesɨyoho. Ose mulɨmentohofofoho. 
ACT.14.13	Oso anɨtu Sus kakoe ango engo kakoe yofe ho'nomayo'ne yolohopo molinyofoho. Susɨye ango mokosyohumayo sohwo ahwomo yahu'nji wokoso'nji kusomno motasɨmentisofoho. Oso hwe huhwo sohwo'nji a'amu hopi'nonohino so'nji yahu'nji wokoso'nji Poulɨ'nji Mponopasɨ'njimo uyantɨfi imentohofofoho.
ACT.14.14	Oso hiso'no Poulɨ'nji Mponopasɨ'nji nupa'nonji yahino hiso nekwolaho lonji sikoe nem'no manji'mofo sɨsɨmpo'mentisiyefoho. Siko hano hwe moya'mi'njopono nowenji ajwopo nta'ni joho ulɨmentisiyefoho. 
ACT.14.15	Ole ulɨmentisi, Oso sekwo a'amu soku peho'no yalokwofo. Nekwo a'amu hwoya'yoho. Sekwo hopa hwoya'yoho. Nekwo Anɨtu ne sohwoe hungkuno selalokuhwoyo. Sekwoe yo'mayo hwasyoso ho'naofo'ne'no selalokuhwoyo. Noho'naofɨkuji Anɨtu songo ne'no humayo'ne sohumo finɨngkamno. Kako ahwomo'nji hwaho'nji ayo'nji yo'mayo songo humayoso mtɨ'mokumentiso sohune'no selalokuhwoyo. 
ACT.14.16	Anɨtu hohonta a'amu hofɨkoe yahino wonyo imotofo so'no uhwontohumamentisofoho. 
ACT.14.17	I oso'no Anɨtu kako yo'mayo wopɨngo utɨhwa'nyopo nejapɨwo'nɨngkiso hweho. Anɨtu kako ahwomomo humanto ifoyo nejaponteso nakwoe yo'mayo nonyo wosopayo wopɨngo i'mofopalofoho. Wopayo nejaponteso nakwoe sɨmeho wopɨngo nemo'nalofoho.
ACT.14.18	Ose ko ulahonɨngki hofɨko Poulɨ'nji Mponopasɨ'nji yahu uyantɨfi yahonɨngkofi nekwolaho ulɨwo'nɨmentisiyefoho.
ACT.14.19	A'amu Juta fehohnjo hwaho Pisitiya ango Antiyouknta'ango so'nji nom'ne a'amu Aikouniyam mta'ango so'nji Poul sohumne'no nakwolaho lontɨfi nopontɨfi a'amu nom'ne so'nji nuhu'mokinontɨfi Poulɨmo sojo'nji fongku'mentohofofoho. Nofonjontɨfi poyofoho lontɨfi mempo hohnta'ni mehusɨmpee'mentohofofoho. 
ACT.14.20	I oso'no a'amu Jisasɨmo inɨngkamotofo sohwa Poulɨmo ho'nahumentohofo sopo uhu'mokahonɨngkofi Poul apa'no songo lɨka'mentisofoho. Nolɨkafonto angkuhwafo engo sopono asomo umentisofoho. Mo'nɨngka Poulɨ'nji Mponopasɨ'nji ango Ntepe sopono umentisiyefoho.
ACT.14.21	Poulɨ'nji Mponopasɨ'nji ango Ntepe i'mofawenji Anɨtuye hungkuno lutɨhwahonɨngki a'amu pi'nɨngo engo nupa'nontɨfi tɨfi inɨngkomotofofoho. Oso syoho hiso yonji siko nowenji Lisɨtɨla'nji Aikouniyam'nji hwaho Pisitiya ango Antiyouk osopono asomo umentisiyefoho. 
ACT.14.22	A'amu Jisasɨmo sɨmeho hi'ntnnono umotofo somo siko yokumpohn'nyo sosofito lohofonji ulɨmentisi, Sekwo Anɨtuye hungkuno yokumpohn'nyo fɨkesyohumamno. Olo hwaho lopo nohumehwasi yo'mayo tango'njo wohumantonoho. Oso'no hwangku sohonta Anɨtuye ango wopɨngo kakoe yokumpohn'nyo mokosyhumaso sopo wohumentɨhwantanoho. Ose lutɨhwamentisiyefoho. 
ACT.14.23	Ango ho'mo so'mo a'amu Jisasɨmo sɨmeho umotofo sopono Poulɨ'nji Mponopasɨ'nji a'amu anga'no anga'no uhwosopo'mentisiyefoho. A'amu Jisas Kɨlaisɨmo umotofo somo umokosyohumayo'ne hwafoho. Siko wosopayo humaho humantɨfi Anɨtumo a'amu somne'no jomo ulɨmentisiyo, Mpohwo a'amu kikine'no sɨmeho hi'ntnnono kijopalokwofoso olo a'amu lomo kɨko umokosyohumaho. Ose ulɨmentisiyefoho.
ACT.14.24	Osoponta'ango siko hwaho Pisitiya emoyonji ango Pamɨfiliya i'mofapmmentisiyefoho. 
ACT.14.25	Siko nowenji ango Peka sopo Anɨtuye hungkuno lutɨhwanji ango Ataliya'no umentisiyefoho. 
ACT.14.26	Osoponta'ango yofayokinomo nokotosahonɨngki Antiyoukɨmne'no wekapmmentisiyefoho. Hohonta oso ango Antiyouk ho'mo so'mo a'amu Jisasɨmne'no hitoho ulo'mojoso Poulɨ'nji Mponopasɨ'nji Anɨtuye syohomne'no uhwojahonɨngkofi siko oso syoho hiso moi'wo yonji asomo pmmentisiyefoho. 
ACT.14.27	Siko Antiyouk asomo i'mofopahonɨngki a'amu hopi'nono uhu'mokahonɨngkofi siko yo'mayo yo'mayo Anɨtu imentiso so'no lutɨhwamentisiyefoho. Siko ole ulɨmentisiyo, Anɨtu a'amu kengo somne'no honɨngkano hwosompeehonɨngki hofɨko sɨmeho hi'ntnnono umalofofoho. 
ACT.14.28	Ose ulonji osopo humamojiyefoho.
ACT.15.1	Hwe fihwa hwaho Jutiyanta'ango sohwa Antiyoukɨmne'no pmmentohofofoho. Osopo a'amu Jisasɨmo inɨngkamotofo somo hungkuno ole lutɨhwamentohofi, Sekwo Mousesɨye honɨngkano hungkuno a'apaho sɨhu kolo'nyo so'no tɨfi minɨngkayo'manji Anɨtu kako mosetɨmanefoho. Ose lutɨhwamotofofoho. 
ACT.15.2	Oso hungkuno hiso Poulɨ'nji Mponopasɨ'nji nupa'nonji a'amu Jutiya nta'ango so'nji yoka ikujoho hopa hnnɨmentohofofoho. Oso'no a'amuso ole ulɨmentohofi, Poulɨ'nji Mponopasɨ'nji nom'ne a'amu Antiyouknta'ango so'nji Jelusalemmne'no fisɨmno. Osopo 
ACT.15.3	Ose lontɨfi uhwatɨmentohofofoho. Nowentɨfi hwaho Founisiya'nji Someliya'nji osopono nohumantɨfi oso ango soponjo a'amu somo ulɨmentohofi, A'amu kengo sohwa Anɨtumo hofɨkoe sɨmeho uyalokwofo. Ose ulahonɨngkofi hofɨkoe sɨmeho wopɨngo umo'nɨmentisofoho.
ACT.15.4	Jelusalem i'mofopahonɨngkofi osopo a'amu 
ACT.15.5	A'amu Falisi fehohnjo Jisasɨmo inɨngkamotofo sohwa nolɨkafontɨfi ulɨmentohofi, A'amu kengoso Jisasɨmo inɨngkowalokwofoso hofɨkoe a'apaho sɨhu wakolo'nɨfe. Ole ulɨmno, Sekwo Mousesɨye honɨngkano hungkunomo tɨfi finɨngkamno. Ose ulɨmentohofofoho.
ACT.15.6	A'amu 
ACT.15.7	Oso hungkuno so'no ne'no lontɨfi lontɨfi Pita nolɨkafonto ulɨmento, Nje a'amufo, sekwo huno moi'wonoho. Hohonta Jisas kakoe syohoso nakumo nejapmmentisofoho. Osohonta a'amu kengo somo Anɨtuye hungkuno lutɨhwayo'ne nɨhwosopo'mentiso hwo'nyoho. Oso'no hofɨko nupa'nɨngkuji sɨmeho hi'ntnnono uyantɨfeho. 
ACT.15.8	Anɨtu kako a'amufe sɨmehomo huno uyɨwo'nɨngkiso hweho. A'amu kengo somo Anɨtu kako hofɨkine'no sɨmeho wopɨngo umo'nɨngkahonɨngki kakoe Towahuno Wopɨngo nakumo nejapmmentiso hopa uyɨwo'nɨngkiso hweho. 
ACT.15.9	Anɨtu nakumo a'amu kengo so'njimo yahino afa nelohofalofoho. Hofɨko sɨmeho hi'ntnnono Anɨtumo uyahonɨngkofi oseso Anɨtu kako hofɨkoe wonyo wae yaofalofoho. 
ACT.15.10	Sekwo Anɨtuye sɨmehomo tango peho'no umokalokwofo. Mousesɨye honɨngkano hungkuno tango engo'njofoho. Oso tango hiso ajuyohwosanji nakwo'nji ito'no miyo'njo imotohwonefoho. Oso'no olo a'amu kengo somo oso tango hiso peho'no uyantɨfe'no yalokwofo. 
ACT.15.11	O'o, Jisas kako nakumne'no hitoho ulofahonɨngki nakwoe wonyo'ne poyo pe'nɨmentisofoho. Oso hiso'no nakwo sɨmeho hi'ntnnono uyɨhwaso'no kako wonetɨma'mtonoho. Oso'nohinofoho. A'amu kengoso hungkuno homo somo inɨngkafijo so'no Anɨtu utɨma'mtonoho.
ACT.15.12	Ose ulahonɨngki a'amuso nupa'nontɨfi mampi'nyo humentanɨngkofi Poulɨ'nji Mponopasɨ'nji ulɨmentisi, Siko a'amu kengo so'nji nohumanji yo'mayo kengo wonyoangkafoso Anɨtu itɨhwamentiso so'no lutɨhwamentisiyefoho.
ACT.15.13	Moi'wo lahonɨngki Jemɨs ulɨmento, U, nje a'amufo, nje hungkuno upa'nɨmno. 
ACT.15.14	Saimoun Pita ole nalohi, sɨmo'mo a'amu kengoso Anɨtuye a'amu ne mmo'nyo'njo imotofofoho. Olohonta Anɨtu hofɨkine'no honɨngkano imo'mentiso so'no hofɨko kakimo inɨngkowalokwofo. Oso'no hofɨko kakoe a'amu ne imo'nɨmalofofoho. 
ACT.15.15	A'amu hohonta Anɨtuye hungkuno lutɨhwamotofo sohwa olo hilo so'no mtɨ'mokumentohofoso ole, Anɨtu lɨmento,
ACT.15.16	Hwangku ngko nopmne hwo'nyoho.
ACT.15.16	Ntefitɨye temtitofoso ango hopa pɨwahu'mentohofofoho.
ACT.15.16	Ngko wopɨngo imoku'mo ango songo hopa apa'no molɨmnefoho.
ACT.15.17	Osohonta a'amu kengoso ngkine'no tɨpɨfitnnefoho.
ACT.15.17	Oso a'amu kengo uhwosopo'mentoheso nje a'amu nefoho.
ACT.15.18	Oso hungkuno hohonta Anɨtu lɨmentisoso ne'no lalofoho.
ACT.15.19	Oso hungkunoso Jemɨs nulonto nom'ne hungkuno ulɨmento, Nje huno ole syofɨsyalokweno. A'amu kengoso Jisasɨmne'no huno uyahonɨngki sɨmeho uyalokwofo somo syoho tango'njo uhwaloho. 
ACT.15.20	O'o, nakwo hofɨkine'no iyoswo ifalifaliyo ole womtɨ'mokano. A'amu hofɨko hwasyo anɨtu somo yɨhufo uyɨfijoso sekwo nonɨngkutoho. Sekwo a'mohufo ikutoho. Sekwo tongo honɨyo hi'njoso nonɨngkutoho. Tɨ'wangomo jilipopijoso nonɨngkutoho. 
ACT.15.21	Hohonta Mousesɨye, honɨngkano hungkuno a'amu Jutafe ango uhu'mokiyo sopo sɨkuno iyoho humayo homo somo lutɨhwamotofo somta'angoso olohonta ose'nohini ne'no weho. Jemɨs ose ulɨmentisofoho.
ACT.15.22	A'amu 
ACT.15.23	Iyoswo mtɨ'mokontɨfi hofɨko'nji uyohotɨmentohofofoho. Iyoswo hiloso ole, Nakwo 
ACT.15.23	Sekwo a'amu kengo soku Antiyouk, Siliya, Silisiya sokune'no nakwo nakwoe a'amufo selalokuhwono. 
ACT.15.24	Ole upa'nɨmalohwono, a'amu fehohnjo oloponta'ango sohwa hungkuno tango'njo selɨmalofofoho. Hungkuno hiso'no sekwo nupa'nontɨfi huno pi'nɨngo engo syofɨsyalokwofo. Upa'nɨmno. Oso hungkuno hiso'no nakwo masejofoho. O'o hofɨkoe huno mta'nɨngo'nohinofoho. 
ACT.15.25	Oso'no nakwo nuhu'mokontani hungkuno ole mtito'malohwono. Hwe engo hufa'u hwa'umo uhwosopentani, siko Poulɨ'nji Mponopasɨ'nji sekuye pone'no uhwojalokuhwono. Nakwo Poulɨ'nji Mponopas ntnne'no sɨmeho afa wopɨngo uyɨwo'nɨngkuhwonefoho. 
ACT.15.26	Siko Jisasɨye hungkuno ango'meemo lutɨhwanji iyoho munyofoho. Anɨtumne'no poyo pe'nyo so'no iyoho munyofoho. 
ACT.15.27	Nakwo Jutasɨ'nji Sailas ntnne'no uhwojalokuhwono. Siko olo hungkuno iyoswo lomjoso woselanjiyoho. 
ACT.15.28	Anɨtuye Towahuno nakwo'nji olo hilo so'no sɨmeho afa inalokuhwono. Honɨngkano tango'njo mosejopalokuyɨhwono. O'o, olomnohini tɨfi finɨngkamno. 
ACT.15.29	A'amu hwasyo Anɨtumne'no yahu yɨhufo peefo'ne uyɨfijoso sekwo nonɨngkutoho. Sekwo tongo honɨyo nonɨngkutoho. Tɨ'wangomo jilipopijoso nonɨngkutoho. Sekwo a'mohufo ikutoho. Olo wonyo hiloso sekwo miyo'njo ifijo'manji wopɨngo wohumantɨfeho. Osohopeho.
ACT.15.30	Oso iyoswo mtɨ'mokontɨfi a'amu sohwamo uhwatɨmentohofofoho. Antiyouk ango sopo i'mofapontɨfi a'amu Jisasɨmo sɨmeho umotofoso uhu'mokahonɨngkofi oso iyoswo umentohofofoho. 
ACT.15.31	A'amu hiso iyoswo hiloso atofo lontɨfi, olo hungkuno hilo so'no sɨmeho wopɨngo umo'nɨmentisofoho. 
ACT.15.32	Jutasɨ'nji Sailasɨ'nji Anɨtuye hungkuno lɨmojiyo sohwa'u hungkuno ne'no ulonji yokumpohn'nyo usosofito'mentisiyefoho. 
ACT.15.33	Osopo ne'no humamentisiyefoho. Tɨfi sohonta uhwatɨmentohofo sopono asomo uhwatɨmentohofofoho. 
ACT.15.34	[I oso'no Sailas Antiyoukɨmo wohumamo lonto humamentisofoho.] 
ACT.15.35	Oseso Poulɨ'nji Mponopasɨ'nji ango Antiyouk sopo ne'no humanji a'amu nom'ne so'nji Anɨtuye hungkuno lutɨhwamentohofofoho.
ACT.15.36	Hwangku sohonta Poul Mponopasɨmo ulɨmento, Oso ango ho'mo so'mo Anɨtuye hungkuno lutɨhwamentɨhwoyo sopo oso'mno wehwaho. Hofɨko wopɨngo ko humalofo. 
ACT.15.37	Uhwonowaho. Ose ulahonɨngki Mpanopas ulɨmento, Nekwo Joun Makjanji wehwano. 
ACT.15.38	Ose ulahonɨngki Poul ulɨmento, Hohonta Joun Mak nekwo'nji nowentani ango Pamɨfiliya osopo nta'ni elɨko'manto asomo umentisofoho. Nekwo'nji syoho moi'wo miyo'njo imentiso hweho. Oseso nekwo'nji mowanehwono. 
ACT.15.39	Oso'no Poulɨ'nji Mponopasɨ'nji siko yoka hnnonji mtampo'mentisiyefoho. Siko nomtampenji Mponopasɨ'nji Mak'nji siko yofayokino nomanji hwaho we'e Saipɨlos sopo ne'no womentisiyefoho. 
ACT.15.40	Poul Sailasɨmo utɨmanto siko kengopo nowahonɨngki a'amu Jisasɨmo inɨngkowawo'nɨngkohofoso ulɨmentohofi, Anɨtu siko'nji wesoso wosefo'ma'mtonoho. 
ACT.15.41	Ose ulahonɨngkofi siko nowenji hwaho Siliya'nji Silisiya sopo nowenji a'amu Jisasɨmo inɨngkowawo'ningkohofo somo sosofitofosyohumamentisiyefoho.
ACT.16.1	Poul ango Ntepe'nji Lisɨtɨla'nji sopone'no umentisofoho. Ango Lisɨtɨla sopo hwe fihwo Jisasɨmo inɨngkawowo'nɨngkiso sohwo humunyoponoho. Kakoe yofe Timoutiyoho. Timoutiye kona'wohisi Juta apefoho. A'musi Jisasɨmo inɨngkawowo'nɨngkisiyoho. Timoutiye kanɨngkwohwo a'amu Ngkɨlik nta'ango hweho. 
ACT.16.2	A'amu Jisasɨmo inɨngkawowo'nɨngkohofo Lisɨtɨlanta'ango so'nji Aikouniyam mta'ango so'nji hofɨko Timoutimne'no ole ulɨmentohofi, Hwe wopɨngo hweho. 
ACT.16.3	Poul ole syafɨhu'mento, Ngko Timouti'nji wehwantae hwo'nyoho. Ose syafɨsyonto kako a'amu Jutafe yahino a'apaho sɨhu kolo'nyoso Timoutimo uloho'mentisofoho. Hwapɨngoso ole, A'amu Jutaso ango hopo sopo humamotofoso hofɨko huno moi'wonoho. Timoutiye kanɨngkwohwo a'amu Juta hwo'maho. O'o Ngkɨliknta'ango hweho. Oso'no kakoe hwomufe a'apaho sɨhu makolofe'njo imentohofofoho. 
ACT.16.4	Ango ho'mo so'meemo Poulɨyo Timoutiyo Sailasɨyo hofɨko nowentɨfi oso hungkuno a'amu 
ACT.16.5	Oseso a'amu Jisasɨmo inɨngkawowo'nɨngkohofofe sɨmeho hi'ntnnonoso yokumpohn'nyo engo imo'nɨmentisofoho. A'amu Jisasɨmo inɨngkawowo'nɨngkohofoso pi'nɨngo engo imo'nɨmentohofofoho.
ACT.16.6	Nowentɨfi hwaho Fɨlijiya'nji Ngkolesiya sopo emoyontanɨngkofi Anɨtuye Towahuno ulɨmento, Sekwo hwaho Esiya sopo Anɨtuye hungkuno nolutɨhwafɨkutoho. 
ACT.16.7	Hofɨko Misiya hwaho momɨngo sopo nowentɨfi Mpitiniya hwaho sopo wohwano lontɨfi ko imentohofoso, Jisasɨye Towahuno hano pitofahumentisofoho. 
ACT.16.8	Oso'no hofɨko Misiya uhwontawentɨfi Tɨlouas ango sopo i'mofamentohofofoho. 
ACT.16.9	Oso hopo sopo sɨkwo'miyo somo Poul wojo hopa uhwonɨmentisoso hwe Masetouniyanta'ango sohwo nolohofonto Poulɨmo jomo ulɨmento, Mijo lopo nowekohopohoji fonefo'maho. 
ACT.16.10	Ose uhwonɨngkahonɨngki, nakwo, ngko Luk ntnne'no Masetouniyamne'no yo'mayo ito'no esyohumamentɨhwonefoho. Nakwo huno moi'wonoho. Anɨtu ole nalɨmento, Sekwo nje hungkuno Masetouniya motakuji a'amu somo filutɨhwamno. Ose nalɨmentisofoho.
ACT.16.11	Oseso nakwo ango Tɨlouasnta'ango yofayokino nomentani nowekentani Samoutɨlas i'mofɨwentani mo'nɨngkanta Neyapolis i'mofamentɨhwonefoho. 
ACT.16.12	Oso ango sopo ulɨko'mentani honɨngkanomo nowentani Filipai i'mofamentɨhwonefoho. Oso ango hopo sopo hwaho Masetouniya sofe ango engo ponoho. A'amu Loum mta'ango hwaho mokosyohumayo sohwa osopo humamentohofofoho. Sɨkuno fehohnjo oso ango sopo humamentɨhwonefoho. 
ACT.16.13	Sɨkuno iyoho humayo somo nakwo kusomo noswopontani mitɨmomɨngo sopo nakwo huno ole syafɨhu'mentɨhwone, A'amu Juta olopo Anɨtumne'no jomo ujo'no uhu'mokumotofofoho. Osopo uhwonɨmentɨhwoneso moya'mi sofa nofosyohumentanɨngkofi uhwonontani nakwo nujwokohumentani hofɨko'nji hungkuno lɨmentɨhwonefoho. 
ACT.16.14	A'mu fisi kakoe yofe Litiya ango Taiyotaila nta'angiyoho. Kako ho'yo fae miyo'nohino syoho'njiyoho. Oso a'musi kako Anɨtumo jomo ulɨmojiyoho. Kako nohumanto Poulɨye hungkuno upa'nɨmentisofoho. Anɨtu a'musiye huno yɨwolo'mokahonɨngki kako Poulɨye hungkuno yokumpohn'nyo upa'nɨmentisofoho. 
ACT.16.15	Nupa'nɨngkahonɨngki oso a'musi kakoe angomo humamotofo so'njimo nakwo mijo kiyoma'mentɨhwonefoho. Nokiyomahonɨngkuhwoni a'mu hisi nalɨmento, Ngko Anɨtu ne'no sɨmeho hi'ntnnono nehopi syanɨfɨsyɨkujɨ'manji sekwo nje angomo nopɨkuji fosyohumamno. Oso hungkunoso yokumpohn'nyo nelahonɨngki kakoe angomo humentɨhwonefoho.
ACT.16.16	Sɨkuno fihwi nakwo Anɨtumo jomo ujo'ne sopono nowentanɨngkuhwoni, a'mu siki syoho ulohofiyosi nakumo honɨngkanopo ne'ma'mentisofoho. Oso a'mu hisi towahuno wonyo'njosi nohumanto hungkuno yo'mayo hwangku imo'nyo'neso lɨmojiyoho. Oso hungkuno lɨmojo so'no hofiyakwosa hamniyoho engo ma'mentohofofoho. 
ACT.16.17	Oso a'mu hisi Poulɨ'nji nakwo'nji nonenɨngkawento a'amu somo ulɨwo'nɨmento, Olo hwe lohwa Anɨtuye syoho ulohofiyo hwafoho. Anɨtu nakumo asomo nemayo so'no wolosetɨhwantɨfeho. 
ACT.16.18	Sɨkuno huhwo huhwi a'musi kako oso yahino ose yɨwo'nɨngkiso so'no Poul sɨmeho wonyo umo'nɨngkahonɨngki ikinjamo lohofonto towahuno wonyo sohumo ulɨmento, Jisas Kɨlaisɨye yofe wakilɨmne'no yohono. Oso a'mu simo nulɨko'mahoji mpano. Ose ulahonɨngki towahuno wonyo sohwo kunto'no ulɨko'ma'mentisofoho.
ACT.16.19	Ulɨko'ma'mentisoso a'musiye hofiyakwosa olo hiloso uhwonɨmentohofoso hofɨkoe hamniyoho hwapɨngoso ulɨko'ma'mentisoso uhwonontɨfi Poulɨ'nji Sailasɨ'nji aho yokumpohn'nyo kentɨfi a'amu uhu'mokiyo sopo hwe engo sohwamne'no husɨmpemotawomentohofofoho. 
ACT.16.20	Hwe engo Loum mta'ango hungkuno ito'no melɨhwajiyo'njo sohumo u'mantɨfi ulɨmentohofi, Olo hwe lohwa'u Juta hwa'uyoho. Nakwoe ango wonyo imokiyo'ne pisiyo hwa'uyoho. 
ACT.16.21	Hiko honɨngkano nom'ne songo netɨhwalokusiyoso nakwo Loum honɨngkano'njo sohwona'niye hungkuno hohontajo somo mtɨhupeelofoho. Honɨngkano songoso minɨngkowanehwono. 
ACT.16.22	Ose ulahonɨngkofi a'amu hopi'nono nupa'nontɨfi hwe sohwa'umo mango engo ulɨmentohofofoho. Hwe hungkuno melɨhwajiyo'njo sohwa Poulɨ'nji Sailasɨ'nji hikoe hwapɨfe mtɨhupeemofontɨfi a'amumo ulɨmentohofi, Sohwe'nji fongkupmno. 
ACT.16.23	Nofonjantɨfi impo'angomo uhumatɨ'mentohofofoho. Uhumatɨ'mentohofoso hwe impo'angomjo mokosyohumayo sohumo ulɨmentohofi, Kɨko hikimo yokumpohn'nyo mokosyohumaho. 
ACT.16.24	Hwe huhwo sohwo hungkuno yokumpohn'nyo upa'nonto oseso ango ne ajwomo'mo nomotasonto sikoe sɨfe iyomo intofahumentisofoho.
ACT.16.25	Kuntaliyopo Poulɨ'nji Sailasɨ'nji impo'angomo nohumanji Anɨtumo isamoyoka ulonji ta lontanɨngki a'amu impo'angomjo sohwa upa'nɨmentohofofoho. 
ACT.16.26	Hohosohonta hwomɨhwo mɨkunɨmposo yahonɨngki impo'angomjo hwosaho yomo yomo yonto hoku'yo hopi'nono hwosompeefahonɨngki ahwomo nano hofɨkoe sɨfe ahomjo itolo'meehumentisofoho. 
ACT.16.27	Hwe impo'angomjo mokosyohumayo sohwo nolɨkafonto uhwonɨmentisoso hoku'yo hopi'nono nohwosompo'nowo'mɨwentanɨngki uhwononto huno ole syafɨhu'mento, Impe'njo sohwa hofɨko hiyae nto humpehofo lonto kakoe sɨhu nomanto kakimo wojwotofahinɨmonto imentisofoho. 
ACT.16.28	I oso'no Poul joho mohm'no ulɨmento Kɨko wonyo imokintoho. Nakwo hopi'nonohino sohwona'ni humalohwono. 
ACT.16.29	Ose ulahonɨngki hwe impo'angomjo mokosyohumayo sohwo sikiloho'no joho ulonto, hano kunto kunto'no wento humentisofoho. Noswonto yomo engo yonto Poulɨ'nji Sailasɨ'njiye sɨfe ki'nyo'mo pɨwahu'mentisofoho.
ACT.16.30	Poulɨ'nji Sailasɨ'njimo mempo hohnta'ni ipemotoswaponto ulɨmento, Hiko hwe engo sohwahusi, Anɨtu nɨfo'mayo'ne pipi imnehono. 
ACT.16.31	Ose ulahonɨngki ulɨmentisi, Kɨko Jisasɨmne'no sɨmeho hi'ntnnono uyo'manji Mpohwo Anɨtu asomo nokumanefoho. Kakoe a'amu ne imo'ntnne hwosoho. Jɨje mehomi'nji ape'nji osenohinoho. 
ACT.16.32	Ose ulonji hwe huhwo sohumo kakoe ango humamotofo so'njimo Anɨtuye hungkuno lutɨhwamentisiyefoho. 
ACT.16.33	Hohosohonta hwe huhwo sohwo Poulɨ'nji Sailasɨ'njiye uyomo mijo yatɨku'mentisofoho. Yatɨjwahonɨngki oso hwe sohwo kakoe a'amu'njimo Jisasɨmne'no mijo kiyoma'mentisiyefoho. 
ACT.16.34	Hwe impo'angomjo mokosyohumayo sohwo Poulɨ'nji Sailasɨ'njimo kakoe angomo ipemotasonto wopayo umentisofoho. Oso hwe huhwo sohwo kakoe mehomi intohwantnne'no Anɨtumne'no sɨmeho hi'ntnnono uyoso'ne sɨmeho wopɨngo umo'nɨmentisofoho. 
ACT.16.35	Iyoho longkonɨngkahonɨngki hwe engo Loumnta'ango sohwa hofɨko hwe itokuso'njo sohwamo lɨhwojahonɨngkofi hofɨko hwe impo'angomjo mokosyohumayo sohumo ulɨmento, Oso hwe hufa'u sohwa'umo sɨkwatɨpo filohofo.
ACT.16.36	Ose ulahonɨngkofi hwe huhwo sohwo Poulɨmo hungkuno ulɨmento Hwe engo Loum mta'ango sohwa wosesɨkwojantɨfe'no hungkuno lɨhwajohofo. Oso'no siko impo'ango mta'ni ulɨko'mahosɨsi sɨmeho pompenjiyo'nji fɨwanɨnyo. 
ACT.16.37	Ose ulahonɨngki Poul kako hwe itokuso'njo sohwamo ulɨmento, O'o oso yahino wopɨngo'maho. Nekwo Loum a'amu hwoya'yoho. Fosi nekwo wonyo miyo'njo yahonɨngkuhwoi sekwo wonyo elohofontɨfi utɨhwa'nyopo ikujoho efongku'malofofoho. Hungkuno ito'no melɨhwajiyo'njo miyontɨfi impo'angomo siki intofo ehumalofɨhwasoho. I olohonta elohofo, Siko hiyae hano uhusɨsi fɨwanɨnyo. Oso yahino nɨhu'no wonyofoho. Hwe engo Loum mta'ango sohwa nekumne'no nopɨkuji mempo hohnta'ni ipemotewahonɨngkuji nekwo wohwantayoho. 
ACT.16.38	Ose ulahonɨngki a'amu itokuso'njo sohwa oso hungkuno hiso motowahonɨngkofi hwe engo Loum mta'ango sohwa nupa'nontɨfi Poulɨ'nji Sailasɨ'nji Loum a'amu sohwa'une'no iyoho unɨmentisofoho. 
ACT.16.39	Oso'no hwe engo sohwa impo'angomne'no nowentɨfi Poulɨ'nji Sailasɨ'njimo sɨmeho wopɨngo umo'nyo'ne'entɨfi ulontɨfi mempo hnta'ni ipemotaswontɨfi ulɨmentofofi, Siko olo ango lopo ulɨko'mahosɨsi mpannyo. 
ACT.16.40	Ose ulahonɨngkofi Poulɨ'nji Sailasɨ'nji impo'angomo ulɨko'manji Litiyafe angomo humentisiyefoho. Osopo a'amu Jisasɨmo inɨngkowawo'nɨngkohofo so'nji nuhu'mokontɨfi hungkuno sɨmehomo'mo nusosofitofonji ulɨko'ma'mentisiyefoho.
ACT.17.1	Poulɨ'nji Sailasɨ'nji ango Amɨfipoulisɨ'nji Apolouniya'nji uhwontawenji ango Tesolounika sopo i'mofapmmentisiyefoho. Osopo a'amu Jutafe tajo ango loho'nnyoponoho. 
ACT.17.2	Poul sɨkuno iyoho humayoso engolopohamo kako tajo angomo umojo sohwo hofɨkoe tajo angomo hofɨko'nji humentisofoho. Sɨkuno iyoho humayo hufa'u sɨhune somo Poul Anɨtuye iyoswo mta'ango hungkuno hwapɨngo lutɨhwamentisofoho. 
ACT.17.3	Ole lutɨhwamento, Anɨtuye hungkuno ole nalɨmento, Hwe fihwo nopɨhwosi tohino engo nomahwosi nope'nɨngkuhwosi apa'no nolɨkafonefoho. Ose nalɨmentisofoho. Oso hiso'no Anɨtu nakwoe hwahopo uhwatɨmentiso huhwo sohwo Jisasɨyoho. Osohune'no selalokweno. 
ACT.17.4	Poulɨye hungkuno upa'nontɨfi a'amu fehohnjo oso hungkuno hiso sɨmeho hi'ntnnono uyontɨfi Poulɨ'nji Sailasɨ'njimo inɨngkamentohofofoho. Oso a'amu hiso fehohnjo Ngkɨlik a'amu Anɨtune'no tajo ango somo uhu'mokumotofofoho. Hwe engo sohwafe moya'mi sofanji inɨngkamentohofofoho.
ACT.17.5	I oso'no a'amu Juta fehohnjo honɨmo yontɨfi hofɨko hwe wonyo a'amu uhu'mokiyo sopo siki humawo'nɨngkohofo sohwamo nomantɨfi nom'ne hwe moya'mi'nji uhu'mokontɨfi mango engo lɨwo'nɨmentohofofoho. Ose yahonɨngkofi a'amu hopi'nonohino sɨmano hintotohino umnɨngkahonɨngki Jesounɨye angomo kikito'mentohofofoho. Hofɨko Poulɨ'nji Sailasɨ'njine'no notɨpeentɨfi utɨhwa'nyopo womuhumojano lɨmentohofofoho. 
ACT.17.6	Ose ko lɨmentohofoso wonyopi tɨpeentɨfi Jesoun oso hwo'nji a'amu Jisasɨmo inɨngkawowo'nɨngkohofo nom'ne so'njimo hwe engo hwaho mokosyohumayo sohwamne'no husɨmpentɨfi mango engo mohm'no ulɨmentohofi, Olo hwe hufa'u lohwa'u siko hwaho hopi'nonohinopo yahino wonyo yonji olohonto olopo humasiyo. 
ACT.17.7	Olo Jesoun lohwo hikimo kakoe angomo motawomasofoho. Hiko nakwoe hwe engo Sisafe hungkunomo hwotoho fewo'nɨngkisiyo hwa'uyoho. Ole lɨmentisiyo, Hwe yofe engo'njo hwaho mokosyohumayo ne sohwo Jisasɨyoho. 
ACT.17.8	Ose ulahonɨngkofi a'amu hopi'nono nupa'nontɨfi hwe engo huhwanji sɨmano hintotohino umnɨmentisofoho. 
ACT.17.9	Hwe engo sohwa Jesoun'nji a'amu Jisasɨmo inɨngkawowo'nɨngkohofo nom'ne so'njiye hamniyoho we'e nomantɨfi usɨhutofahonɨngkofi hofɨko umentohofofoho.
ACT.17.10	Oso sɨkwo'miyo somo sɨkuno meefahonɨngki a'amu huhwo sohwa Poulɨ'nji Sailasɨ'nji Mpeliya ango sopo komo'no uhwatɨmentohofofoho. Osopo i'mofaponji a'amu Jutafe tajo ango somo humentisiyefoho. 
ACT.17.11	A'amu Mpeliyaso huno wopɨngo'njofoho. Hofɨko a'amu nom'nefe hungkunomo upa'nɨwo'nontɨfi huno ito'no syafɨhu'motofofoho. A'amu Tesolounika pa'nyo'maho. O'o, Poulɨye hungkunomo sɨkuno huhwo huhwi upa'nɨwo'nontɨfi Anɨtuye iyoswo somo hungkuno atofo lɨmotofofoho. Ole syafɨhu'mentohofi, Poulɨye hungkuno nehopitɨkeno. Anɨtuye hungkunomo uhwonano. Ose syafɨsyontɨfi Anɨtuye hungkunomo atofo lɨwo'nɨmentohofofoho. 
ACT.17.12	Anɨtuye hungkuno atofo lontɨfi Poulɨye hungkuno ne'njo uhwonontɨfi Jisasɨmo sɨmeho hi'ntnnono umentohofofoho. A'amu hiso fehohnjo Ngkɨlik a'amu hwe moya'mi yofe engo'njofoho. 
ACT.17.13	A'amu Juta Tesolounika humamotofoso Poul Mpeliya ango sopo Anɨtuye hungkuno lɨjwaofahonɨngki nupa'nontɨfi nolɨkafontɨfi Mpeliya ango sopono pmmentohofofoho. Osopo a'amufe huno yɨwolo'mokontɨfi fonɨfonyo yahonɨngkofi a'amuso sɨmano hintotohino umnɨmentisofoho. 
ACT.17.14	Oso hiso'no a'amu Jisasɨmo inɨngkawowo'nɨngkohofoso nupa'nontɨfi Poulɨmo mijo ayo momɨngopo komo'no uhwatɨmentohofofoho. I oso'no Sailasɨ'nji Timouti'nji siko Mpeliya ango sopo humamentisiyefoho. 
ACT.17.15	A'amu Poulɨmo ipemotawomentohofo sohwa ango Atenɨs i'mofawentɨfi osopo Poul ole lɨhwatɨmento, Sailasɨ'nji Timouti'nji siko komo'no wapiyo. Ose ulahonɨngki a'amu sohwa Poulɨmo ulɨko'mantɨfi kakoe hungkuno motasɨmentohofofoho.
ACT.17.16	Poul ango Atenɨs hwe hufa'u sohwa'umne'no uhwontohumanto sojo huyo'mango kengo kengo uhwonɨmentisofoho. Oso huyo'mangoso a'amu hwomtame ulohofo'ne mtɨ'mokumentohofofoho. Poul nuhwononto sɨmeho tango umentisofoho. 
ACT.17.17	Oso'no Poul a'amu Jutafe tajo ango somo noswonto osopo a'amu Juta so'nji a'amu kengo Anɨtumne'no jomo ulɨmotofo so'nji Anɨtune'no hungkuno hnnɨwo'nɨmentohofofoho. 
ACT.17.18	A'amu huno hwapɨngo'njoso fehohnjo Epikuliyan honɨngkanomo inɨngkamotofo so'nji fehohnjo Sɨtouik honɨngkanomo inɨngkamotofo so'nji Poulɨ'nji yoka ikujoho pa'nyo hnnɨmentohofofoho. Yo'mayo Jisas imentiso so'no kako poyo pe'nonto apa'no songo lɨka'mentiso so'no Poul kako hofɨkimo ulɨmentisofoho. Oso hungkunoso nupa'nontɨfi fehohnjo ole hnnɨmentohofi, Olo hwe huno ane hweho. Kako ne'no lɨwo'nɨngkiso lohwo pehofo hungkuno lalofoho. Nom'ne fehohnjo ole hnnɨmentohofi, A'amu kengofe anɨtu huyo'mango so'no lalofoho. Ose hnnɨmentohofofoho. 
ACT.17.19	Oseso hofɨko Poulɨmo nomantɨfi a'amu 
ACT.17.20	Jɨje hungkuno fehohnjo songoso nakwo huno ito'nohino'maho. Olo hungkuno hwapɨngoso nakwo huno wonayono. Ose ulɨmentohofofoho. 
ACT.17.21	A'amu Atenɨs so'nji a'amu nom'ne osopo humamentohofo so'nji hofɨko hungkuno songo upa'nontɨfi oso hiso'no ne'no lɨmotofofoho. Syoho ne'nji miyo'njofoho. O'o, hungkuno'nohino lɨmotofofoho.
ACT.17.22	Oseso Poul kako nolɨkafonto a'amu 
ACT.17.23	Ngko sekwoe angkuhwafo lopo emoyonji oso sekwoe ango sojo huyo'mango yofe ho'nomayo'ne pi'nɨngo uhwonɨmalefoho. Ole uhwonɨmaleso, ijempoho anga'nohino sopo sekwo ole mtɨ'mokumentohofi, Oloso nakwo Anɨtu nom'nehwo huno momaso'njo sohumne'nefoho. Ose mtɨ'mokumentohofofoho. Oso Anɨtu huhwo sohwo sekwo huno maseyo'njo siki hwomtame ulohofɨwo'nɨngkohofo sohune'no selalokweno.
ACT.17.24	Kako hwaho'nji yo'mayo hwahoponjo wojoso mtɨ'mokumentiso sohwa kako yo'mayo hwahoponjo ahwomomjoso mokosyohumayo'ne Hwe Engo hweho. Ango a'amu molinyo sopo mohumayoponoho. 
ACT.17.25	Kako yo'mayo umofonyo iyoso nɨhu'no awonoho. Oso'no a'amu pipi ufo'mapitnnehofo. O'o, Anɨtu kako songo humayo so'nji ifofo sɨmano esyaofo'ne so'nji a'amu hopi'nonohino somo yano uyɨwo'nɨngkiso hweho. Yo'mayo hopi'nonohino hwapɨngo hweho. 
ACT.17.26	Sɨmo'mo ne'mo kako hwe anga'nohino mtɨ'mokumentiso sohonta a'amu hopi'nonohinofe sɨkuno so'nji hofɨkoe hwaho ayo momɨngo sopo ho'nahumentisofoho. Oso hwe sɨmo'mjo sohumta'ango temtitofo hopi'nonohinoso imo'nɨmentohofofoho. Anɨtu a'amu somo hwaho ho'mo ho'mo uhwojɨwo'nalofoho. 
ACT.17.27	Anɨtu ose yonto kako a'amuso kakine'no watɨpenɨmopɨfento yalofoho. A'amu hofɨko Anɨtumo notɨpemafɨkuji nuhwonɨfitnnefoho. Nakwo a'amu anga'no anga'nohino so'nnonjo sopo Anɨtu mofonepo humaho. 
ACT.17.28	Hwe nom'ne sohwa ole ulɨmento,
ACT.17.28	Anɨtu nakwoe hwapɨngo hweho.
ACT.17.28	Nakwoe sɨmano esyaofoso, nakwoe hano emoyoso, nakwoe songo humayoso kako anga'nohino hwapɨngo hweho.
ACT.17.28	Nom'ne hwe sekumta'ango huno'njo sohwo ole lɨmento, Nakwo'ntnne kakoe mehomi'nwoho. 
ACT.17.29	Nakwo Anɨtuye mehominɨ'manji ole mosyafɨsiyo'njo uyano. A'amu hwaho kengo kengo nomantɨfi a'mohuyo'mango mtɨ'mokuwo'nɨngkohofofoho. Nakwoe Anɨtu kako hwahoponjo huyo'mango a'amu mtɨ'mokuwo'nɨngkohofo pa'nyo hweho. Ose mosyafɨsiyo'njo uyano. 
ACT.17.30	Hohonta a'amu Anɨtumne'no huno mosyafɨsiyo'njoso yo'mayo huyo'mango mtɨ'mokahonɨngkofi Anɨtu nuhwononto hungkuno mujo'njo imentisofoho. I olohonta Anɨtu kako a'amu hopi'nonohino hn'nɨmo ole nelalofoho, Sekwoe honɨngkano wonyomo hohujo ikinjaofɨkuji ngko Anɨtu ne sohwo'nɨmo tɨfi nnɨngkapmno. Ose nelalofoho. 
ACT.17.31	Anɨtu a'amu hopi'nonohino somne'no sɨkuno yano ilofɨhwajiyo'ne ho'nahumentisofoho. Hwe fihumo yano ilofɨhwajiyo syoho so'no uhwosopo'mentisofoho. A'amu hopi'nonohinoso oso hwe huhwo sohumne'no huno uyoso'no Anɨtu utɨhwa'nyopo hwe pe'nyo sohumo songo ulɨka'mentisofoho. Oso hungkunoso Poul ulɨmentisofoho.
ACT.17.32	Oso hungkuno hwe pe'nyo sohumo apa'no songo ulɨka'mentiso so'no nupa'nontɨfi a'amu fehohnjo sitofo ulɨmentohofofoho. A'amu nom'ne fehohnjoso ole ulɨmentohofi, Olo hungkuno hiloso apa'no upo'nano. 
ACT.17.33	Oseso Poul a'amu somo nulɨko'manto umentisofoho. 
ACT.17.34	A'amu fehohnjo Poulɨmo ufohi'nontɨfi Jisasɨmo sɨmeho hi'ntnnono umentohofofoho. Hwe anga'no kakoe yofe Ntiyounisiyos kako 
ACT.18.1	Osohonta Poul Atenɨs ulɨko'manto ango Koulinne'no umentisofoho. 
ACT.18.2	Osopo nohumanto hwe Juta fihwo nohumentanɨngki uhwonɨmentisofoho. Oso hwe huhwo sohwo kakoe yofe Akwila. Kakoe ango hwapɨngo neso Pountos. Hohonta kako kakoe ape Pɨlisila'nji hwaho Itali ulɨko'manji pmmentisiyefoho. Hwapɨngoso hwe yofe engo'njo Kɨloutiyos kako a'amu Juta Loum humamotofo somo wae yaofahonɨngki hofɨko ango kengo kengopono humpo'mentohofofoho. Oso a'mu siya'umo Poul jomo u'ma'mentisofoho. 
ACT.18.3	Poulɨ'nji oso a'mu siya'u'nji hofɨkoe syohoso afafoho. Hwapɨfe ango molɨmotofofoho. Osopo Poul siko'nji nohumantɨfi syoho imentohofofoho. 
ACT.18.4	Engolopohamo sɨkuno iyoho humayo somo Poul a'amu Jutafe tajo ango somo swonto hofɨko'nji hungkuno lɨmotofofoho. Poul kako a'amu Juta'nji Ngkɨlikɨ'nji Jisasɨmo sɨmeho hi'ntnnono uyɨfitnne'ento lutɨhwamentisofoho.
ACT.18.5	Hwangku sohonta Sailasɨ'nji Timouti'nji hwaho Masetouniya ulɨko'manji Poul ango Koulin humentanɨngki pmmentisiyefoho. Siko nopahonɨngki Poul hwapɨfe ango syoho ulɨko'manto Anɨtuye hungkuno a'amumo lutɨhwamentisofoho. Ole ulɨmento, Hwe Anɨtu nakwoe hwahopo uhwatɨmentiso sohwo Jisas Kɨlaisɨyoho. Ose ulɨmentisofoho. 
ACT.18.6	Olo hungkuno hilo so'no a'amu Juta fehohnjoso nakwolaho lontɨfi hofɨko Poulɨmo sitofo ulɨmentohofofoho. Oso'no Poul kakoe hwapɨfemjo hintalinyo wae loho'nɨmentisoso kakoe hungkunomo haloho maposo'nefoho. Ose yonto ulɨmento, Sekwo tɨkanomo ufijo'manji sekwoe syohofoho. Nje syoho moi'wonoho. Sekwo a'amu Juta sokumo selɨko'mahm'mo a'amu temtitofo kengo somo Anɨtuye hungkuno wolutɨhwamne'no yohono. 
ACT.18.7	Ose ulonto tajo ango somo nulɨko'manto hwe nom'ne temtitofo kengo sohwoe ango somno nowento osopo nohumanto lutɨhwamojofoho. Oso hwe huhwo sohwo kako Anɨtune'no jomo ulɨwo'nɨngkiso hweho. Kakoe yofe Taitas Josɨtos. Kakoe ango tajo ango'njo sopo afapo molinyofoho. 
ACT.18.8	Oso tajo ango mokosyohumayo sohwoe yofe Kɨlisɨposɨyoho. Kako kakoe ape'nji sikoe mehomi'nji hofɨko Jisasɨmo sɨmeho hi'ntnnono uyɨmentohofofoho. A'amu Koulin pi'nɨngoso Poulɨye hungkuno nupa'nontɨfi sɨmeho hi'ntnnono uyahonɨngkofi mijo kiyoma'mentohofofoho.
ACT.18.9	Sɨkuno nom'nemo wojo hopa uhwonɨmentisoso Anɨtu ulɨmento, Kɨko iyoho yohotoho. Kɨko nje hungkuno yoloho fiso. Kɨko mampi'nyo humahotoho. 
ACT.18.10	Ngko kɨko'nji humaleno. A'amu nom'neso wonyo makumokufitnnehofo. Oso ango lopo nje a'amu ne pi'nɨngo imo'nɨfitnnefoho. Ose ulɨmentisofoho. 
ACT.18.11	Oso'no Poul oso ango sopo soswo anga'no uyokolofahonɨngki osopo nohumanto Anɨtuye hungkuno lutɨhwamojofoho.
ACT.18.12	Hwe fihwo kakoe yofe Ngkaliyou, Loum mta'ango sohwo yofe engo nomanto hwaho Ngkɨlik mokosyohumayo sohonta a'amu Jutaso sɨmeho afa inontɨfi Poulɨmo nakwolaho lontɨfi, hungkuno ujo'ne ango Ngkaliyou hungkuno ito'no mɨhwajiyo'ne sopono ipemotasɨmentohofofoho. 
ACT.18.13	Ole ulɨmentohofi, Olo hwe lohwo kako Anɨtune'no tɨfi inɨngkayo so'no honɨngkano songo lonetɨhwalofoho. Olo honɨngkano songo losomo tɨfi inɨngkowaso'manji hungkuno hohontajo somo womtɨhupeentanoho. 
ACT.18.14	Ose ulahonɨngkofi Poul hungkuno ulɨmonto yahonɨngki Ngkaliyou kako a'amu Juta somo ulɨmento, Olo hwe lohwo hungkuno Loumnta'angomo hwotoho hmmaso'manji ngko sekwoe hungkuno upa'nɨ'mnesohilo. 
ACT.18.15	I oso'no olo hiloso sekwoe honɨngkano hungkuno hohontajo mta'ango so'no sekwo'nohini mtitopmno. Nje syoho'maho. Sekwoe syohofoho. 
ACT.18.16	Ose ulonto ango mta'ni lɨhwatɨmentisofoho. 
ACT.18.17	Oso'no a'amu Juta hiso hwe fihwo kakoe yofe Sousɨtenis tajo ango mokosyohumayo sohumo aho nokentɨfi ango hungkuno ito'no mɨhwajiyo sopo ikujoho fongku'mentohofofoho. Ose ko yahonɨngkofi Ngkaliyou kako hungkuno nom'ne mujofoho.
ACT.18.18	Poul ango Koulin sopo a'amu Jisasɨmo inɨngkamotofo so'nji nohumentanɨngki sɨkuno nom'ne nuyokolofahonɨngki Poul oso a'amu somo ulɨko'ma'mentisofoho. Kako Pɨlisila'nji Akwila'nji siko'ya'u'nji nowentɨfi ango Sengkɨliya sopo Poul kako Anɨtumo hungkuno nto ulɨmentiso so'no kakoe mijiyo hohwafo imokinɨmentisofoho. Hohwafo imokinɨngkahonɨngki yofayokinomo nokotasontɨfi hwaho Siliyamne'no wako'mentohofofoho. 
ACT.18.19	Hofɨko ango Efesos i'mofawentɨfi Poul a'mu siya'umo nulɨko'manto a'amu Jutafe ango uhu'mokiyo somo noswonto hofɨko'nji hungkuno lɨmentohofofoho. 
ACT.18.20	Hofɨko Poulɨmo ulɨmentohofi, Kɨko nakwo'nji sɨkuno pi'nɨngo fohumaho. Ose ulahonɨngkofi oso hungkuno somo tɨfi minɨngkammentisofoho. 
ACT.18.21	O'o kako wamonto yonto ulɨmento Anɨtu ngkimo ole ntoso'manji, Kɨko ango Efesos asomo fɨwe ntososo, e'wa ngko wapmmonnoho. Ose ulonto Efesos ulɨko'manto yofayokinomo umentisofoho. 
ACT.18.22	Yofayokino Sisaliya ifohohosyosyahonɨngki Poul a'amu Jisasɨmo inɨngkamotofo osopo humamotofo somo u'manto hungkuno we'e ulonto Antiyoukɨmne'no umentisofoho.
ACT.18.23	Osopo nohumanto sɨkuno nom'ne somo umentisofoho. Kako hwaho Ngkolesiya'nji Fɨlijiya'nji uhwontawento a'amu Jisasɨmo inɨngkamotofo somo yokumpohn'nyo sosofito fosyohumamentisofoho.
ACT.18.24	A'amu Juta fihwo kakoe yofe Apoulousɨyoho. Oso hwe huhwo sohwoe ango hwapɨngoso Alekɨsantɨliyanoho. Kako ango Efesos sopo noponto humamentisofoho. Oso hwe huhwo sohwo Anɨtuye iyoswo somo huno'njo hweho. Kako Anɨtune'no hungkuno wonyoangkafo lɨwo'nɨngkiso hweho. 
ACT.18.25	A'amu nom'neso kakimo Anɨtuye honɨngkanomne'no lutɨhwahonɨngkofi kako haloho'no yonto sɨmeho wopɨngo umo'nɨngkahonɨngki nom'ne a'amu somo Jisasɨmne'no yoloho lutɨhwamentisofoho. I oso'no Jisasɨye hungkuno fehohnjo kako huno muyofoho. O'o, Joun a'amumo mijo kiyomayo yahino so'no huno unyo hweho. 
ACT.18.26	Kako a'amu Juta sofe ango uhu'mokiyo sopo olo hungkuno hiloso a'amu somo yokumpohn'nyo lutɨhwoma'mentisofoho. Pɨlisila'nji Akwila'nji siko olo hungkuno hiloso nupa'nonji hwe sohumo nutɨmanji sikoe angomno ipemotawenji osopo Jisasɨmne'no hungkuno hopi'nonohino lutɨhwamentisiyefoho. 
ACT.18.27	Hwangku sohonta Apoulous hwaho Ngkɨlik sopone'no wamo lonto, a'amu Jisasɨmo inɨngkamotofo Efesos humamotofoso Apoulousɨmo ufo'mano lontɨfi hofɨkoe a'amu hwaho Ngkɨlik osopo humamotofo somne'no iyoswo mtɨ'mokumentohofofoho. Ole mtɨ'mokumentohofi, Olo hwe lohumo nakwoe a'amu hwosoho ulɨmno. Ose mtɨ'mokumentohofofoho. A'amu Ngkɨlik somne'no Anɨtu hitoho ulofahonɨngki honɨngkano imo'mentisoso a'amu anga'no anga'no Jisasɨmo sɨmeho hi'ntnnono umotofofoho. Oso a'amu homo somo Apoulous nu'manto ufo'ma'mentisofoho. 
ACT.18.28	Osopo Apoulousɨ'nji a'amu Juta Jisasɨmo minɨngkayo'njo so'nji utɨhwa'nyopo Jisasɨmne'no hungkuno hnnɨmentohofofoho. Apoulous kakoe huno hofɨkimo yakolo uloho'mentisofoho. Kako Anɨtuye iyoswo mta'ango utɨhwanto ole lutɨhwamento, Oso hwe Anɨtu nakwoe hwahopo uhwatɨmentiso sohwo Jisas Kɨlaisɨyoho. Ose lutɨhwahonɨngki hofɨkoe sɨmehomo'mo nehopeho syafɨhu'mentohofofoho.
ACT.19.1	Apoulous ango Koulin osopo nohumentanɨngki Poul ango Antiyouk ulɨko'manto hwaho hwofɨki'nyo'njo sopono nowakento ango Efesos i'mofapmmentisofoho. Osopo kako a'amu Jisasɨmo inɨngkamotofo fehohnjo somo tɨpema'mentisofoho. 
ACT.19.2	Poul a'amu homo somo ulɨmento, Sekwo Jisasɨmo sɨmeho hi'ntnnono uyɨmentohofo sohonta Anɨtuye Towahuno Wopɨngo ma'mentohofotaho. Ose ulahonɨngki ulɨmentohofi, O'o, nakwo Anɨtuye Towahunomne'no mupa'nyo'nwoho. 
ACT.19.3	Ose ulahonɨngkofi Poul ulɨmento, Mijo sekwo tɨhwoe hungkuno upo'nɨngkahonɨngkofi kiyosema'mentohofoto. Ose ulahonɨngki ulɨmentohofi, Jounɨye hungkuno nalontɨfi mijo kiyonema'mentohofofoho.
ACT.19.4	Ose ulahonɨngkofi Poul ulɨmento, Hohonta Joun ole ulɨmojo hweho, A'amu hofɨkoe wonyomo hohujo ikinjaofɨkujo'no mijo wokiyosema'mnoho. Ose ulonto nom'ne hungkuno ulɨmento, hwe tɨfi pososohumo sɨmeho hi'ntnnono uyɨmno. Ose ulɨmojo hweho. Oso hwe tɨfinjo sohwo Jisasɨyoho. Ose ulɨmentisofoho. 
ACT.19.5	Oso hungkuno hiso nupo'nɨngkahonɨngkofi Jisasɨye yofemo mijo kiyoma'mentohofofoho. 
ACT.19.6	Ose yahonɨngkofi Poul a'amu homo somo aho kisosyahonɨngki Anɨtuye Towahuno Wopɨngo a'amu somo uhula'ofonto hungkuno kengo kengo uyɨmentisofoho. Hofɨko hungkuno kengo kengo lontɨfi Anɨtuye hungkuno lɨmentohofofoho. 
ACT.19.7	Oso hwe sohwa aho hopi'nono sɨfe mta'ni hufa'uyoho.
ACT.19.8	Poul a'amu Jutafe tajo angomo noswonto Jisasɨmne'no yokumpohn'nyo lutɨhwamentisofoho. Hamno hufa'u sɨhune memjaofahonɨngki kako ne'no lɨwo'nɨmojo hweho. Poul kako a'amu Jutaso Anɨtu nemokosyohumayo sopone'no sɨmeho yɨwolo'mokufitnne'ento lutɨhwamentisofoho. 
ACT.19.9	I oso'no a'amu fehohnjo yokumpohn'nyo imo'nontɨfi Jisasɨmo sɨmeho hi'ntnnono muyofoho. Hofɨko utɨhwa'nyopo Anɨtuye Honɨngkanomne'no wonyo hungkuno sitofo lɨmentohofofoho. Oso'no Poul oso a'amu homo somo ulɨko'manto a'amu Jisas Kɨlaisɨmo inɨngkunyo nom'ne so'nji umentohofofoho. Sɨkuno huhwo huhwi Poul mesyɨlutɨhwayo sohwoe hungkuno angomo Jisasɨye hungkuno lutɨhwamojofoho. Oso hwe mesyɨlutɨhwayo sohwoe yofe Tilanosɨyoho. 
ACT.19.10	Poul ose yontanɨngki soswo hufa'u uyakolo'mentisofoho. A'amu hopi'nono hwaho Esiya sopo humamotofoso Jisasɨye hungkuno upa'nɨmentohofofoho. A'amu Juta so'nji a'amu temtitofo kengo so'nji upa'nɨmentohofofoho.
ACT.19.11	Anɨtu Poulɨmo aho yokumpohn'nyo umokahonɨngki yo'mayo kengo wonyoangkafoso mtɨ'mokumentisofoho. 
ACT.19.12	A'amu fihwafe hwapɨfe we'e somo Poul aho pm'mokahonɨngki nomotawentɨfi a'amu mnokino'njo so'nji a'amu towahuno wonyo ehuhnnamo'nnyo so'njimo uyahonɨngkofi a'amuso hwapɨfe we'eso aho nopm'mokahonɨngkofi mnokino moi'wo imo'nɨmentisofoho. Towahuno wonyoso nulɨko'mantɨfi umentohofofoho.
ACT.19.13	A'amu Juta hwoso sohwa emoyontɨfi towahuno wonyo somo wae yao'motofɨhwafoho. Oso a'amu huhwo sohwa Jisasɨye yofe lontɨfi towahuno wonyo somo wae yaofone'entɨfi lɨmentohofofoho. Towahuno wonyo somo ulɨmentohofi, Poul hungkuno lutɨhwawo'nɨngkiso sohune'no Jisasɨyoho. Oso hwe huhwo sohwoe yokumpohn'nyo'njo kengopo wokuhwatɨmo. Ose ulɨmentohofofoho. 
ACT.19.14	A'amu Juta yofe engo'njo tajo ango syoho'njo sohwo kakoe yofe Sefa, oso hwoe hwomu aho fehohnta'ni hopi'nono nom'ne mta'ni hufa'u sohwa oso hungkunoso towahuno wonyo sohumo ulɨmentohofofoho. 
ACT.19.15	Oso hungkuno towahuno wonyo sohumo ulahonɨngkofi towahuno wonyo sohwo ulɨmento, Jisas sohune'no ngko huno niyohoho. Poul ntnne'no huno niyohoho. I sekwo tɨhwasilo, Ngko huno maniyohoyohoho. 
ACT.19.16	Ose ulonto hwe towahuno wonyo'njo somo a'amu sohwamo hweka'mo yaofonto hofɨkoe hwapɨfemo sɨsɨmpento ikujoho yokumpohn'nyo fongku'mentisofoho. Oso a'amu huhwo sohwa hwe sohwoe angomo komo'no ulɨko'mantɨfi a'apaho tohino'nji hwapɨfe ane hiyae humpo'mentohofofoho. 
ACT.19.17	A'amu Juta'nji a'amu kengo so'nji Efesos humamotofo sohwa olo hilo so'no nupa'nontɨfi iyoho unɨmentisofoho. Oso'no hofɨko Jisasɨye yofe ho'noma'mentohofofoho. 
ACT.19.18	Hwe moya'mi pi'nɨngo engo Jisasɨmo sɨmeho umentohofoso hofɨko hofɨkoe hohontajo yahino hofɨkoe yo'mayo wonyo so'no utɨhwa'nyopo yoloho ulɨmentohofofoho. 
ACT.19.19	A'amu pi'nɨngo engo peefo'nohwoso'no ki'nyo'no huno'njoso hofɨko hofɨkoe iyoswo huno hwapɨngo'njo mtɨ'mokumentohofoso nuhu'mokontɨfi a'amufe tɨmopo toho uyo'mentohofofoho. Oso iyoswo somne hamniyohoso atofo lɨmentohofoso 
ACT.19.20	Hohosohonta Jisasɨye hungkuno yokumpohn'nyo imo'nɨngkahonɨngki ango'meemo ho'nɨngkahonɨngki a'amu pi'nɨngo Jisasɨye hungkunomo inɨngkamentohofofoho.
ACT.19.21	Osohonta Anɨtuye Towahuno Wopɨngo Poulɨye hunomo uyahonɨngki Poul ole syafɨhu'mento, ngko hwaho Masetouniya'nji Ngkɨlikɨ'nji uhwonta'mo tɨfi Jelusalemno wamo, lonto lɨmento, Ngko osopono u'mo hwangku ango Loum sopo uhwonɨmonnoho. 
ACT.19.22	Ose syafɨsyonto kako hwe hufa'u kakimo ufo'mawo'nɨngkisiyo sohwa'u Timouti'nji Elasɨtosɨ'nji oso hwa'umo Masetouniya'no uhwatɨmentisofoho. Poul sikimo nolɨhwajonto kako hwaho Esiya sopo we'enehwo humamentisofoho.
ACT.19.23	Oso hohosohonta a'amu fehohnjo Efesos humamotofoso a'amu Jisasɨye Honɨngkanomo tɨfi inɨngkawowo'nɨngkohofo somo wonyo uloho'mentohofofoho. 
ACT.19.24	Oso ango sopo hwe fihwo kakoe yofe Ntemitɨliyosɨyoho. Kako sojo ewafo pa'nyoso huyo'mango syoho'njo hweho. Oso a'amu sofe anɨtu hwasyosi Atemisɨyoho. Ntemitɨliyos kakoe a'amu'nji hofɨkoe anɨtu hwasyosiye ango huyo'mango mtɨ'mokahonɨngkofi a'amu hamniyoho engo'nji mpe imotofofoho. 
ACT.19.25	Ntemitɨliyos kako kakoe a'amu syoho afa'njo sohwamne'no joho ulahonɨngki uhu'mokumentohofofoho. Nuhu'mokahonɨngkofi ulɨmento, Olo syoho hiloso nakwoe hamniyoho hwapɨngofoho. 
ACT.19.26	Oso hwe Poul sohwo kakoe yo'mayo syoho yɨwo'nɨngkisoso sekwo huno moi'wonoho. Kako ole lutɨhwalofi, sekwo anɨtu aho'nji mtɨ'mokuwo'nɨngkohofoso hwasyo anɨtuyoho. Ne anefoho. Ose lutɨhwalofoho. A'amu pi'nɨngo engo oso hungkunoso nupa'nontɨfi tɨfi inɨngkowalokwofo. Olo hiloso nakwoe ango Efesosɨ'nohino'maho. O'o, nakwoe hwaho Esiya yawojo'meemnoho. 
ACT.19.27	Oso hungkuno Poul lisoso nakwoe syohomo wonyo wonamokumontonoho. Oso'nohinɨ'maho. Nakwoe anɨtu engosi Atemis kakoe ango wonyoangkafoso sikinjo pa'nyo umo'nɨmontefoho. Sɨmo'mo a'amu Esiya so'nji hwaho yawojo'meemjo so'nji olo a'mu lohnne'no hwomtame uloho'motofofoho. I oso'no Poulɨye hungkuno Atemisɨye yofe engoso wonyo umokumonto yalofoho.
ACT.19.28	Ose ulahonɨngki a'amuso nupa'nontɨfi sɨmeho tohino umnɨngkahonɨngki mohm'no ulɨwo'nɨmentohofi, Nakwo Efesos so'nyuye Atemis yokumpohn'nyiyoho. 
ACT.19.29	Ose ne'no ulɨwo'nontɨfi sɨmeho fefoyo umokahonɨngki hofɨko afa'no afa'no nolɨkafontɨfi angkuhwafo uhu'mokiyo sopono komo'no wentɨfi hwe hufa'u hwa'u Ngkaiyosɨ'nji Alisɨtakosɨ'nji oso hwa'umo kompemotawomentohofofoho. Oso hwe huhwo sohwa'u Masetouniyanta'ango hwa'u Poulɨ'nji emmojiyo hwa'uyoho. 
ACT.19.30	Poul kako a'amufe sɨmanopo waloho'mto yahonɨngki a'amu Jisasɨmo inɨngkamotofoso uhoholo'mmtohofofoho. 
ACT.19.31	A'amu fehohnjo yofe engo'njo hwaho Esiya mokosyohumayo sohwa Poulɨmne'no hwe wopɨngo hweho hnnɨmentohofo sohwa Poulɨyepono hungkuno ole lɨhwatɨmentohofi, Poul kɨko oso uhu'mokiyo sopo nopohotoho.
ACT.19.32	Ose lɨhwamentohofoso a'amu uhu'mokiyo somjo sofe hunoso ehilo'mee'mentisofoho. A'amu fehohnjo hungkuno kengo lɨwo'nontanɨngkofi a'amu nom'ne sohwa nom'ne kengo hungkuno lɨwo'nɨmentohofofoho. Oso a'amu pi'nɨngo sohwa uhu'mokiyo so'no hwapɨngoso huno muyofoho. 
ACT.19.33	A'amu Juta fihwa Alekɨsanta sohumo a'amu somo ulone'entɨfi usɨtofomotamentohofofoho. Oso'no Alekɨsanta ajwomo'mo nolohofonto hofɨkoe hungkunomo asomo ulɨmo lonto aho ho'noma'mentisofoho. 
ACT.19.34	Ose ko yahonɨngki a'amuso Alekɨsanta yofe uhwofontɨfi Juta hweho lontɨfi hungkuno afa'no afa'no mohm'no ulɨwo'nɨmentohofi, Atemis nakwo a'amu Efesos so'nyuye a'mu engiyoho. Hofɨko joho ne'no lɨwo'nontanɨngkofi mofehi'nyo sɨmo'me hano uyoso hufa'u imo'nɨmentisofoho.
ACT.19.35	Tɨfi sohonta hwe fihwo yofe engo'njo a'amufe ifalifaliyo syoho'njo sohwo mampi'nyo fosyohumamno ulonto ulɨmento, Sekwo a'amu Efesos soku upa'nɨmno. A'amu hopi'nono huno ole uyalofoho, Nakwo Atemisɨye ango engo so'nji oso sojo ahwomo mta'ango pɨwahu'mentiso so'nji mokosyohumamwo'nɨngkuhwone'nwoho. 
ACT.19.36	A'amu oso hungkuno somo ilojaofoneso tɨhwolo. Awonoho. Sekwoe sɨmeho nto'no wasemo'nono. Fonɨfonyoso iyo'eno. 
ACT.19.37	Olo hwe sekwo ipemotapohofo sohwa'u nakwoe Atemisɨye ango engomjo hufo miyo hwa'uyoho. Siko Atemisɨmne'no sitofo mujofoho. 
ACT.19.38	Ntemitɨliyosɨ'nji kakoe syoho ulohofiyo so'nji hofɨko nom'ne hwe sohumne'no hungkuno'njo'manji oso hungkunoso nakwoe hwe engo sohumne'no fɨpemotapmno. Osopo hungkuno jo'ne sɨkuno somo ito'no womɨhwajɨfe. 
ACT.19.39	Sekwo nom'ne hungkuno'njo hwasɨ'manji sɨkuno uhu'mokiyo ne somo walɨfe. 
ACT.19.40	Olo hungkuno ne'no lontanɨngkuji nakwoe hwe engo sohwa huno pipi syonafɨhupitnnehofo. O'o, yolohoso ne anefoho. Hwe engo sohwa olo uhu'mokiyo so'no nalohonɨfijoso nakwo pehofo ulantanto. Awonoho. Nakwo hungkuno asomo mulanehwono. 
ACT.19.41	Ose ulonto a'amu hofɨko uhu'mokiyo sopo nohumentanɨngkofi ulɨmento, Fohumpopmno. Ose ulahonɨngki humpo'mentohofofoho.
ACT.20.1	Nohumpeehonɨngkofi Poul a'amu Jisasɨmo inɨngkawowo'nɨngkohofo somne'no ngkiyepono wapɨfento joho ulɨmentisofoho. Nuhu'mokahonɨngkofi Poul Anɨtumne'no hungkuno ulonto hofɨkimo usosofito'mentisofoho. Ose yonto ulɨmento nje a'amufo woselɨko'ma'mne'no yohono. Sekwo mpanɨmno. Ose ulonto Masetouniya'no umentisofoho. 
ACT.20.2	Oso hwaho sopo uhwontawento a'amu Jisasɨmo inɨngkawowo'nɨngkohofo somo Anɨtune'no hungkuno ulonto a'amu homo somo usosofito'mentisofoho. Osohonta kako Ngkɨlik hwaho sopono umentisofoho. 
ACT.20.3	Osopo nohumentanɨngki hamno hufa'u sɨhune uyakolo'mentisofoho. Nohumanto kako yofayokinomo Siliya'no wamto yahonɨngki a'amu Juta sohwa Poulɨ'mo wofonjosyano lontɨfi yahonɨngkofi Poul kako nupa'nonto huno yɨwolo'mo lohofonto Masetouniya'no wamo lɨmentisofoho. 
ACT.20.4	Nom'ne a'amu Poulɨ'nji umentohofo sohwa hofɨkoe yofe ole, Soupata Pilosɨye hwomu Mpeliyanta'ango hweho. Tesolounikanta'ango hwa'u Alisɨtakosɨ'nji Sekuntosɨ'njoho. Ngkaiyos Ntepe mta'ango sohwo'nji Timouti'njoho. Hwaho Esiya mta'ango hwa'u Tikikosɨ'nji Tɨloufimosɨ'njoho. 
ACT.20.5	Oso a'amu sohwa sɨmo'mo nowentɨfi nakune'no ango Tɨlouas hontohumamentohofofoho. 
ACT.20.6	Nakwo ango Filipai nohumentanɨngkuhwoni oso Sɨkuno Engo a'amu hofɨko oso wopayo engo ka mo'nnyoso ane nyo'ne sɨkunoso moi'wo imo'nɨngkahonɨngki nakwo yofayokinomo nowentanɨngkuhwoni sɨkuno aho anga'no hopi'nono neyakolofahonɨngki ango Tɨlouas i'mofapmmentɨhwonefoho. Osopo nohumentanɨngkuhwoni sɨkuno aho anga'no hopi'nonohino nom'ne mta'ni hufa'u neyakolo'mentisofoho.
ACT.20.7	Salole sɨkuno'nji a'amu so'nji nakwo nuhu'mokontani wosopayo nɨmentɨhwonefoho. 
ACT.20.8	Nakwo ango yokintahopo tokilonjwa'mjo somo nohumentanɨngkuhwoni sikiloho pi'nɨngo sijɨmentisofoho. 
ACT.20.9	Hwe songo fihwo kakoe yofe Jutikos osohwo kako ifofo hanopo nokehumentanɨngki Poul hungkuno ne'no lontanɨngki tɨmosaho unɨngkahonɨngki nɨhu'nahone saho poyo pa'nyo fosyawo'mentisofoho. Fosyawo'mentisoso ango tokilonjwa'mjo hufa'u sɨhune somta'ni pɨwahu'mentisofoho. Nopɨwesyahonɨngki a'amu hofɨko utɨmano lontɨfi kotawentɨfi uhwonɨmentohofoso kako poyo nto pe'nɨmentisofoho. 
ACT.20.10	Poul nokotawento hwomu poyo sohwoe a'apahopo pisongki'namofonto kehutnnoma lohofonto a'amu somo ulɨmento, Sekwo yomo ikutoho. Kako songo humaho. 
ACT.20.11	Oseso Poul angomo apa'no nokotasonto a'amu'nji wopayo kutɨkujo lohofontɨfi nɨmentɨhwonefoho. Nɨmentɨhwoneso Poul apa'no hungkuno ne'no lahonɨngki iyoho longkonɨngkahonɨngki Poul nulɨko'manto umentisofoho. 
ACT.20.12	Oseso a'amuso hwomu pe'nɨmentiso sohumo songo humahonɨngki kakoe angomo ipemotawentɨfi hofɨko sɨmeho wopɨngo umo'nɨmentisofoho.
ACT.20.13	Poul nalɨmento, sekwo yofayokinomo ukuji ango Asous sopo woswo'nano. Ngko honɨngkanomo wamo. Ose nelahonɨngki nakwo yofayokinomo umentɨhwonefoho. 
ACT.20.14	Ango Asous sopo noswo'nontani Poulɨ'nji nakwo yofayokinomo nokotosontani ango Mitilinimne'no umentɨhwonefoho. 
ACT.20.15	Mitilini nta'ni nowekentani mo'nɨngkanta hwaho we'e Kiyous mofonepo umentɨhwonefoho. Osopo nta'ni nowentani mo'nɨngkanta hwaho we'e Samousɨmne'no umentɨhwonefoho. Osopo nta'ni mo'nɨngkanta Miletos i'mofapmmentɨhwonefoho. 
ACT.20.16	Poul nto nalɨmentisofoho. Sɨkuno Engo 
ACT.20.17	Ose nalɨmentiso so'no ango Miletos i'mofapmmentɨhwoneso Poul kako hwe engo a'amu Jisasɨmo inɨngkawowo'nɨngkohofo somo mokosyohumayo Efesosnta'ango sohwamne'no hungkuno ole lɨhwatɨmento, Sekwo nopɨkuji nohonɨmno. 
ACT.20.18	Ose lɨhwojahonɨngki a'amu Efesosnta'ango i'mofopahonɨngkofi Poul ulɨmento, Ngko hwaho Esiya humamentohe sohonta nje yahinoso sekwo huno moi'wonoho. 
ACT.20.19	A'amu Jutaso ngkimo wonyo ntohofane'entɨfi hungkuno ko hnnɨngkahonɨngkofi oso'no yo'mayo tango'nji nu'mahonɨngki ngko nje yofe hwotoho fenji sɨmeho tango'nji Anɨtuye syoho imentohefoho. 
ACT.20.20	Sekwo huno seyohoho. Ngko iyoho mannɨngkahonɨngki yo'mayo sefo'mayo'no losetɨhwamentohefoho. Ango uhu'mokiyo utɨhwa'nyo sopono sekwoe ango so'mno Anɨtuye hungkuno hopi'nono losetɨhwamentohefoho. 
ACT.20.21	Ngko a'amu Juta so'nji a'amu kengo so'njimo ole ulɨmentoho, Honɨngkano wonyo hopi'nonohinoso foho'naopmno. Anɨtumne'no sekwo huno fɨwolo'mokumno. Jisasɨmo sɨmeho hi'ntnnono uyɨmno. 
ACT.20.22	Anɨtuye Towahuno Wopɨngo kɨko Jelusalemno fiso ntɨmaho. Ngko haloho yonji Jelusalemmne'no wasɨmonne'no yohono. Ango Jelusalem sopo peho wonɨ'ma'mtolo. Ngko huno maniyohoyohoho. 
ACT.20.23	Olo'nohino Towahuno Wopɨngo hungkuno yokumpohn'nyo ole ntahonɨngki, Impo'angomo ho'nakohufijoso kɨko tango engo wotɨpema'monnoho.
ACT.20.24	I oso'no ngko iyoho mannɨngkohoyohoho. O'o, nje a'apahomne'no huno masyofɨsyalokuyohono. Olo syoho nakwoe Hwe Engo Jisas ntapmmentisoso moi'wo esojwamofo so'no syofɨsyalokweno. Syoho hiloso Anɨtu a'amumo wopɨngo'nohini uyɨwo'nɨngkiso so'no wolutɨhwamne'no yohono.
ACT.20.25	Sekwo upa'nɨmno. Hohonta ngko nose'manji Anɨtu yokumpohn'nyo enemokosyohumayo so'no losetɨhwamentohefoho. I nom'ne sɨkunomo sekwo ngkimo manohonɨfitnnehofo. 
ACT.20.26	Oseso olo sɨkuno lomo hungkuno yokumpohn'nyo waselɨmonne'no yohono. Sekwo tɨkanomo ufijo'manji sekwoe syohofoho. 
ACT.20.27	Yo'mayo Anɨtu yoneso'no nto losetɨhwamentohefoho. Hungkuno fehohnjo hiyaso moho'nasiyofoho. O'o hopi'nonohino losetɨhwamentohefoho. 
ACT.20.28	Sekwo ito'no fehumamno. Anɨtuye Towahuno Wopɨngo syoho nto sejapmmentisofoho. Sekwo a'amu Jisasɨmo inɨngkawowo'nɨngkohofo somo mokosyohumamno. Jisas kakoe honɨyo'nji hofɨkimo mpe imentisofoho. 
ACT.20.29	Ngko huno ole nɨyohoho. Ngko sehwotɨ'mo'me sohonta a'amu sikisɨwojo pa'nyo sekwo'njo ajwo lopo nopɨkuji wonyo wosemokantɨfeho. 
ACT.20.30	A'amu fehohnjo sekumta'ni nolɨkafɨkuji a'amu Jisasɨmo inɨngkawowo'nɨngkohofo somo hwasyomo ipesemotakuji hwasyo hungkuno woselantɨfeho. 
ACT.20.31	Oso'no ito'no mokosyohumamno. Oleso inɨngo seyo'eno. Soswo hufa'u sɨhune neyakolofontanɨngki ngko imɨngo'nji sɨkuno'nji humotaho lonji a'amu anga'no anga'nohino sokumo Anɨtuye hungkuno losetɨhwamentohefoho.
ACT.20.32	Ngko Anɨtuye ahopo ho'nosesyalokweno. Kako a'amumo wopɨngo'nohini selohofɨwo'nɨngkiso hweho. Kakoe hungkuno yokumpohn'nyo esesyohumahwosi, kakoe a'amu somo honɨngkano wopɨngo inɨngkayo'ne yo'mayo wosejapmmentonoho. 
ACT.20.33	Sekwoe hamniyoho hwapɨfe yo'mayo so'no hi manɨmo'nɨmmentisofoho. 
ACT.20.34	O'o, sekwo huno moi'wonoho. Ngko sekwo'nji nohumanji ngko umofonyo iyo so'ne nje a'amumne'no mpe imentohefoho. 
ACT.20.35	Nto setɨhwamentohefoho. Oso pa'nyo sekwo fiyɨmno. Sekwo syoho yokumpohn'nyo ifijoso a'amu po'nɨfo somo ufo'mafɨkuno. Olo hungkuno Jisas nalɨmentisoso sekwo inɨngo seyo'eno. A'amu nom'nemo yano'nohino uyɨwo'nɨngkohofoso hofɨkoe sɨmonyo iyoso nom'ne a'amu yo'mayo mawo'nɨngkohofo somo yakolonoho.
ACT.20.36	Poul oso hungkunoso moi'wo ulonto hofɨko'nji hwomtame ehumantɨfi Anɨtumo jomo ulɨmentohofofoho. 
ACT.20.37	Ose yontɨfi hofɨko humotaho lontɨfi Poulɨmo kehutnnoma'mentohofofoho. 
ACT.20.38	Sekwo apa'no manohonɨfitnnehofo ulɨmentiso so'no hofɨko sɨmeho tango umentisofoho. Hofɨko yofayokinomne'no ipemotawomentohofofoho.
ACT.21.1	Nakwo a'amu somo ulɨko'mentani yofayokinomo nokotosontani, nowekentani hwaho we'e Kous osopo i'mofapmmentɨhwonefoho. Mo'nɨngkanta nakwo hwaho Loutes i'mofapontani osoponta'ango ango Patola i'mofapmmentɨhwonefoho. 
ACT.21.2	I'mofapontani yofayokino nom'neso hwaho Founisiyamne'no wamonto yahonɨngki uhwonontani osohumo nokotasontani wekapmmentɨhwonefoho. 
ACT.21.3	Nowekapontani hwaho Saipɨlos uhwonontani oso hwaho sopo yofayokino hwonamonyo hohnta'ni uyokolofontani umentɨhwonefoho. Nowentani hwaho Siliya i'mofapontani ango Taiya sopo ifohohosahumentɨhwonefoho. Oso ango hopo sopo yofayokino ho'yango wojo'mesyamto umentisofoho. 
ACT.21.4	Osopo nohumentani a'amu Jisasɨmo inɨngkamotofo somo tɨpema'mentɨhwonefoho. Hofɨko'nji nohumentanɨngkuhwoni sɨkuno aho anga'no hopi'nono nom'ne mta'ni hufa'u neyakolo'mentisofoho. Anɨtuye Towahuno sohwo a'amu somo kakoe huno uyahonɨngki hofɨko Poulɨmo ulɨmentohofi, Kɨko Jelusalem sopono nowakehotoho. Ose ulɨmentohofofoho. 
ACT.21.5	Nakwoe sɨkuno hano iyoso'no imo'nɨngkahonɨngki nakwo angopono nulɨko'mentani umentɨhwonefoho. A'amu Jisasɨmo inɨngkamotofo sohwa hofɨkoe ape sofanji mehomi'nji nakumo mitɨmomɨngo sopo nehwojamentohofofoho. Osopo nakwo hwomtame ehumentani Anɨtumo isamoyoka ulɨmentɨhwonefoho. 
ACT.21.6	Ose ulontani nakwo hnnɨmentɨhwoni, Nakwoe a'amu soku mpanɨmno, hnnɨmentɨhwonefoho. Nakwo yofayokinomo nokotosahonɨngkuhwoni hofɨko angopono umentohofofoho.
ACT.21.7	Nakwo ango Taiya ulɨko'mentani nowekontani ango Toulemes sopo i'mofapmmentɨhwonefoho. Osopo a'amu Jisasɨmo inɨngkamotofo so'nji noswo'nontani sɨkuno anga'no fosyawo'mentɨhwonefoho. 
ACT.21.8	Mo'nɨngkanta ango Toulemes ulɨko'mentani nowekentani ango Sisaliya sopono i'mofapmmentɨhwonefoho. Osopo nakwo Filipɨye angomo humamentɨhwonefoho. Filip huhwo sohwo Anɨtuye hungkuno lutɨhwamojo hweho. A'amu Jisasɨmo inɨngkamotofo ango Jelusalemmo humamotofoso Filipɨ'nji nom'ne hwe aho fehohnjo hopi'nono nom'ne mta'ni anga'nohino sohwanji 
ACT.21.9	Filip kakoe mehomi musijo osofosofahu'nohino fafoho. Hofɨko Anɨtuye hungkuno lutɨhwamotofofoho. 
ACT.21.10	Osopo nohumentanɨngkuhwoni sɨkuno fiso neyokolofahonɨngki hwe fihwo Anɨtu hungkuno uyahonɨngki lɨmojo Jutiyanta'ango sohwo kakoe yofe Akaposɨyoho. Kako i'mofapmmentisofoho. 
ACT.21.11	Nonetɨmanto Poulɨye ahuloho nomanto kakoe sɨfe aho'nji kilo'nonto ulɨmento, Anɨtuye Towahuno Wopɨngo ole ntohoho. Olo ahuloho lo'nji kakwo'yohwo sohumo a'amu Jutaso Jelusalem ango sopo olo pa'nyolo nokilohofɨkuji a'amu temtitofo kengo sohwafe ahomo woho'nokisyantɨfeho. 
ACT.21.12	Ose nelahonɨngki upo'nontani nakwo a'amu Jisasɨmo inɨngkamotofo nom'ne so'nji Poulɨmo yokumpohn'nyo ole ulɨmentɨhwone, Kɨko Jelusalemne'no nosohotoho. 
ACT.21.13	Ose ulahonɨngkuhwoni Poul nalɨmento, Sekwo humotaho peho'no sontantɨkwofo. Nje sɨmeho tango nɨyohoho. Jelusalem ango sopo ngkimo impe intofanɨhufijoso Jisasɨye yofe ho'nomayo'ne pe'nɨmeso wopɨngofoho. 
ACT.21.14	Ose nelahonɨngki nakwo Poulɨmo nom'ne huno uyoso hopo'maho. Oso'no nakwo apa'no majofoho. O'o, ole ulɨmentɨhwoni, Yo'mayo Anɨtu yoneso umo'nɨmontonoho. Ose ulɨmentɨhwonefoho.
ACT.21.15	Hwangku sohonta nakwoe ho'yango ito'no nuhu'mokontani Jelusalemne'no ulɨko'ma'mentɨhwonefoho. 
ACT.21.16	A'amu Jisasɨmo inɨngkamotofo fehohnjo nakwo'nji umentɨhwonefoho. Hofɨko Nasounɨye angomo ipenemotawomentohofofoho. Oso hwe Saipɨlosnta'ango huhwo sohwo hohonta Jisasɨmo inɨngkamojo hweho. Nakwo kakoe angomo humamentɨhwonefoho. 
ACT.21.17	Humamentɨhwoneso Jelusalem ango sopo i'mofopahonɨngkuhwoni a'amu Jisasɨmo inɨngkamotofoso nonahonontɨfi sɨmeho wopɨngo umo'nɨmentisofoho.
ACT.21.18	Mo'nɨngka nakwo Poulɨ'nji Jemɨs sohumo uhwonyo'ne umentɨhwonefoho. A'amu Jisasɨmo inɨngkamotofoso hofɨkoe hwe engo sohwanji pmmentohofofoho. 
ACT.21.19	Poul a'amu sohwamo, Nje a'amuhwafo ulonto, yo'mayo wopɨngo Anɨtu a'amu temtitofo kengo somne'no uloho'mentiso so'no yoloho ulɨmentisofoho.
ACT.21.20	Oso hiso'no nupa'nontɨfi Anɨtumo isamoyoka ulɨmentohofofoho. Ose ulontɨfi Poulɨmo ulɨmentohofi, Nɨngkwahwo. Kɨko huno moi'wonoho. A'amu Juta pi'nɨngo engoso Jisasɨmo inɨngkamotofofoho. Oso a'amu hiso Mousesɨye honɨngkano hungkuno hohontajo somo yokumpohn'nyo mokosyohumawo'nɨngkohofɨhwafoho. 
ACT.21.21	A'amu fehohnjo oso a'amu homo somo kikine'no hungkuno hwasyo ulɨmentohofofoho. Ole ulɨmentohofi, Poul a'amu Juta ango kengopo humamotofo somo Mousesɨye hungkuno hohontajo somo tɨfi inɨngkakutoho ulɨwo'nɨngkiso hweho. Ole ulalofi, Sekwo sekwoe mehomi sohwamo a'apaho sɨhu kolofɨkutoho. Sekwo oso honɨngkano hungkuno hohontajo somo apa'no tɨfi inɨngkakutoho. Ose ulalofoho ulɨmentohofofoho. 
ACT.21.22	Oso'no pipi yanehwono. Poul ntopohoho upo'nantɨfeho. 
ACT.21.23	Oseso nakwo kilalokuhwoneso kɨko tɨfi finɨngkayo. Hwe osofosofahu'nohino sohwa a'amu Jutafe yahinomo inɨngkayo so'no Anɨtumo ole ulɨmalofi, Anɨtu kɨko nehonontanɨngkiji oloso uyantane'yɨhwono. Ose ulɨmalofɨhwafoho. 
ACT.21.24	Kɨko oso hwe sohwamo ufohi'nɨngkohoji hofɨko'nji oso yahino kiho'maso semokiyo so'no fiyɨmno. Kɨko hofɨkine'no hamniyoho ho'nasyohoji hofɨko oso yahino nɨhu'nahone ifijoso a'amu huno ole uyono. Kikine'no upa'nɨmalofoso hungkuno hwasyofoho. Kɨko Mousesɨye hungkunomo inɨngkowalokuno so'no hofɨko uhwonantɨfeho. 
ACT.21.25	A'amu temtitofo kengoso Jisasɨmo inɨngkawowo'nɨngkohofo somne'no hungkuno nto kotoku'malohwone so'no iyoswo mtɨ'mokuyahojɨmalohwonefoho. Ole mtɨ'mokumalohwoni. Yahu yɨhufo a'amu nom'nehwo hwoso sohumo uyɨfijoso sekwo nonɨngkutoho. Honɨyoso nonyo'eno. Tongo yahu tɨ'wangomo nano jɨlɨpopijoso nonyo'eno. Yo'mayo honɨngkano akngkilɨke iyo'eno. Ose ulɨmentohofofoho. 
ACT.21.26	Oso'no mo'nɨngkanta Poul oso hwe osofosofahu'nohino sohwamo utɨmanto oso yahino kiho'maso imokiyo so'no imentohofofoho. Ose yontɨfi hofɨko Anɨtuye ango engo somo nohotoswontɨfi hwe engo sohwamo oso yahino kiho'maso imokiyo so'no moi'wo imo'none so'no ulɨmentohofofoho. Oso sɨkuno somo Anɨtumne'no a'amu anga'no anga'nohino tongo hu'meesiyo'ne uyantɨfeho.
ACT.21.27	Sɨkuno aho fehohnta'ni hopi'nono nom'ne mta'ni hufa'u moi'wo umo'nɨmonto yahonɨngki a'amu Juta hwaho Esiyanta'ango sohwa Poulɨmo Anɨtuye ango engo somo uhwonɨmentohofofoho. Nuhwonontɨfi hwe moya'mi hopi'nono ulɨkafontɨfi Poulɨmo aho ko'mentohofofoho. 
ACT.21.28	Nokentɨfi hofɨko mango mohm'no lontɨfi ulɨmentohofi, Sekwo a'amu Isɨlael soku, fonefo'mapmno. Olo hwe lohwo kako ango'meemo emoyonto nakwoe yahinomne'no Mousesɨye honɨngkano hungkunomne'no olo ango engo lomne'no hungkuno wonyo lɨwo'nɨngkiso hweho. Oso'nohino'maho. O'o, olohonta kako a'amu temtitofo kengo sohwamo olo ango wopɨngo lomo ipemotapiso so'no ango wonyo kiho pa'nyo imo'nɨngkohoho. Ose ulɨmentohofofoho. 
ACT.21.29	Oso hungkuno hiso hwapɨngo ole. Hofɨko Poulɨmo uhwonɨmentohofoso kako a'amu temtitofo kengo ango Efesosnta'ango Tɨloufimos oso hwo'nji ango Jelusalem nohumentanɨngki uhwonontɨfi hwasyo ole syafɨhu'mentohofi, Poul oso a'amu sohwanji Anɨtuye ango engo somo ipemotaswohoho. Ose lɨmentohofofo.
ACT.21.30	Oso'no Jelusalem mta'ango a'amu hopi'nonohino yomo yontɨfi mango engo lɨwo'nontɨfi yohoto yohotofo mjaloho'nɨmɨwentɨfi uhu'mokumentohofofoho. Hofɨko Poulɨmo aho kemotaswopahonɨngkofi Anɨtuye ango engomjo hoku'yo hopi'nono pɨjwahumentohofofoho.
ACT.21.31	Hofɨko Poulɨmo wofonjosyantɨfi ikujoho posontanɨngkofi hwe yofe engo'njo itokuso'njo mokosyohomayo sohumne'no hungkuno ho'nɨmentisofoho. Hofɨko ole ulɨmentohofi, A'amu Jelusalem hofɨko ikujoho fongki'nalokwofo. 
ACT.21.32	Ose upa'nontɨfi hwe yofe engo'njo sohwo kakoe a'amu itokuso'njo sohwamo nomanto a'amu uhu'mokiyo sopo komo'no pmmentohofofoho. A'amu Jutaso hwe yofe engo'njo sohwo'nji a'amu itokuso'njo sohwanjimo uhwonontɨfi hofɨko Poulɨmo apa'no ikujoho mafongku'mentohofofoho. Hofɨko uyohohu'mentohofofoho. 
ACT.21.33	Hwe itokuso'njo yofe engo'njo sohwo Poulɨmo aho nokento kakoe a'amu sohwamo ulɨmento, Sekwo ahwomo nano hufa'u nomafɨkuji hwe lohumo hmtofahumno. Ose ulonto ulohonɨmento. Olo hwe lohwo tɨhwolo. Peho imasoto. 
ACT.21.34	Ose ulohonɨngkahonɨngki a'amu fehohnjo hungkuno anga'no lontanɨngkofi a'amu nom'ne sohwa hungkuno kengo joho lahonɨngkofi hungkuno engo ho'nɨmentisofoho. Hungkuno pi'nɨngo engo ho'nɨngkahonɨngki hwe yofe engo'njo sohwo yoloho hwapɨngoso mupa'nɨmmentisofoho. Oseso kako itokuso'njo sohwamo ulɨmento, Poulɨmo itokuso'njo sohwafe angomo motasɨmno. 
ACT.21.35	Ose ulahonɨngki oso ango homo somo kotasiyo sopo nomotosahonɨngkofi a'amu pi'nɨngo engo kakimo wofonjosyano lahonɨngkofi a'amu itokuso'njo sohwa utɨmotasɨmentohofofoho. 
ACT.21.36	A'amu pi'nɨngo engoso tɨfi inɨngkasontɨfi ulɨmentohofi, Fonjahumno.
ACT.21.37	Hwe itokuso'njo sohwa hofɨkoe angomo womotoswantɨfi yahonɨngkofi Poul hwe yofe engo'njo sohumo ulɨmento, Hungkuno wakilɨmonne'no yohono. Ose ulahonɨngki hwe huhwo sohwo ulɨmento, U, Kɨko Ngkɨlik hungkuno huno'njo hwosilaho. 
ACT.21.38	Ngko huno ole syafɨsyohono. Kɨko hwe engo Ijip mta'ango sohwosi a'amu hwaho mokosyohumayo sohwamo wafongku'monji yonji kakoe a'amu hosɨmno 
ACT.21.39	Ose ulahonɨngki Poul ulɨmento, Ngko a'amu Juta hwo'nyoho. Nje hwapɨngoso hwaho Silisiya ango mɨkunɨmposo Tasosnta'ango hwo'nyoho. Nje a'amuhwe, olo a'amu lohwamo ulɨmonne'no yohono. Wopɨngotaho. 
ACT.21.40	Ose ulahonɨngki hwe yofe engo'njo sohwo eno ulahonɨngki Poul kotasiyo sopo lohofonto a'amumne'no mampi'nyo humayo'ne aho ho'noma'mentisofoho. Mampi'nyo yahonɨngkofi Poul Hipɨlu hungkuno'nji ulɨmentisofoho.
ACT.22.1	Poul ole ulɨmento, Nɨngkwahwosafo, Mpohwosafo, sekwo upa'nɨmno. Sekwo hungkuno ntohofo so'no ngko nje hungkuno asomo waselɨmonne'no yohono. 
ACT.22.2	Ose ulahonɨngki a'amu Jutaso hofɨkoe hungkuno Hipɨluso upa'nontɨfi songo songo mimmentohofofoho. Poul apa'no ulɨmento,
ACT.22.3	Ngko a'amu Juta hwo'nyoho. Nje na'u kako hwaho Silisiya ango Tasos sopo aswo nɨma'mentisofoho. Ngko engoso olo ango Jelusalem lopo wo'mentohe hwo'nyoho. Ngkimo hungkuno mesyolontɨhwayo sohwo Ngkomeliyelɨyoho. Kako nakwoe ajuyohwosafe honɨngkano ne'njo lontɨhwamojofoho. Oseso ngko Anɨtuye hungkuno yokumpohn'nyo inɨngkayoso sekwo olohonta inɨngkowalokwofo hopa inɨngkamote hwo'nyoho. 
ACT.22.4	Ngko a'amu Jisasɨmo sɨmeho hi'ntnnono umotofo somo wonyo uloho'motefoho. Fehohnjo poyo pe'nɨmentohofofoho. Fehohnjo somo ahwomo nano intofonji impo'angomo intofahumentohefoho. 
ACT.22.5	Hungkuno nehopi selalokweno. Hwe yofe engo'njo tajo ango syoho'njo sohwo'nji a'amu 
ACT.22.6	Ngko nowenji hinjo sopo Ntomasɨkos mofone sopo i'mofowahonɨngko nɨhu'no komo'no pomponaho engo ahwomo mta'angoso ntoho'mentisofoho. 
ACT.22.7	Osohonta hwahopo pɨwasyonji hungkuno ole upa'nɨmentoho. Soul, Soul, Kɨko ngkimo wonyo peho'no ntohofantokuno. 
ACT.22.8	Ose ho'nɨngkahonɨngki ngko ulɨmentoho, Hwe engofo, kɨko tɨhwosilo. Ose ulahonɨngko ntɨmento, Ngko Jisas Nasaletnnta'ango hwo'nyoho. Kɨko wonyo ntohofantokuno. Ose ntɨmentisofoho. 
ACT.22.9	Hwe ngko'nji umentohofo sohwa hofɨko pomponaho'nohini uhwonɨmentohofofoho. Hofɨko mampaho oso hwe ntɨmentiso sohwo mupa'nyofoho.
ACT.22.10	Ngko ulɨmentoho, Hwe Engofo, ngko pipi imnehono. Ose ulahonɨngko ntɨmento, Kɨko nolɨkafohoji Ntomasɨkosɨmne'no fɨwano. Osopo nuhuji hwe fihwo noku'mahwosi yo'mayo syoho kɨko ihnne'enji imentohe so'no walokitɨhwono. 
ACT.22.11	Ose ntahonɨngki oso pomponaho mɨkunɨmposo engoso ntɨmentiso so'no tɨmpi'nyo nɨmo'nɨngkahonɨngki a'amu ngko'nji umentohofo sohwa ngkimo aho nɨmpo'nontɨfi Ntomasɨkosɨmne'no ipemotanɨwomentohofofoho.
ACT.22.12	Oso hopo sopo hwe fihwo humunyoponoho. Kakoe yofe Anonaiyasɨyoho. Kako neyakwosafe honɨngkanomo tɨfi inɨngkawowo'nɨngkiso hweho. A'amu Juta Ntomasɨkos humamotofoso ole hnnɨmentohofi, Kako hwe wopɨngo hweho. 
ACT.22.13	Oso hwe huhwo sohwo nonɨ'manto ntɨmento, Nɨngkwahwo Soulɨyo, Jɨje tɨmo apa'no uhwonɨmonnoho. Ose ntahonɨngki oso hohosohonta nje tɨmo wopɨngo nɨmo'nɨngkahonɨngki kakimo uhwonɨmentohefoho. 
ACT.22.14	Nuhwonɨngkahonɨngko ntɨmento, Neyakwosafe Anɨtu sohwo kako yo'mayo yone so'no kɨko huno kiyone so'no kuhwosopo'mentisofoho. Kɨko oso hwe ahwomo mta'ango nakwoe hwahopo uhwatɨmentiso sohumo uhwonyo so'no kakoe mampaho upa'nyo so'no kuhwosopo'mentisofoho. 
ACT.22.15	Hwangku kɨko kakoe hungkuno ulɨhnnefoho. Kɨko a'amu somo ya'moyo uhwonjo so'no upa'nyo so'no ulɨhnnefoho. 
ACT.22.16	Oso'no peho'no hontohumahnno. Kɨko nolɨkafohojo'no ngko mijo wokiyokuma'mo. Kɨko Jisasɨmo jomo ulohojo'no kako jɨje wonyoso wae weekumofono.
ACT.22.17	Hwangku ngko Jelusalem apa'no noponji Anɨtuye ango engo somo Mpohumo jomo ulonji wojo hopa uhwonɨmentohefoho. 
ACT.22.18	Hwe engo sohumo nuhwonɨngkahonɨngko ntɨmento, Kɨko komo'no Jelusalem ulɨko'maho. Kɨko olopo humahojo'no'manji nje hungkuno lutɨhusoso hofɨko mupa'nɨfitnnehofo. 
ACT.22.19	Ose ntahonɨngki ulɨmentoho, Hwe Engofo, hofɨko huno moi'wonoho. Ngko a'amu kikimo sɨmeho hi'ntnnono kijapɨwo'nɨngkohofo somo ango uhu'mokiyoso mta'ango nomanji ikujoho fonjonji impo'angomo intofohumalefoho. 
ACT.22.20	Oso hwe Sɨtifen, jɨje hungkuno lɨmojo sohumo fonjahumentohofo sohonta osopo ngko hofɨko'nji nohumanji osohi so'no nje sɨmeho wopɨngo nɨmo'nɨngkahonɨngki a'amu fonjahumentohofo sohwafe manji'mofo yo'mayoso mokosyohumantohefoho. 
ACT.22.21	Ose ulahonɨngko ntɨmento Kɨko mpano, Ngko kikimo honɨngkano sawemo sopo a'amu kengo somne'no wokuhwatɨmo. Ose ntɨmentisofoho.
ACT.22.22	Poul oso hungkuno a'amu kengo somne'no ulahonɨngki a'amu Juta nupa'nontɨfi joho mohm'no ulɨmentohofi, Fonjahumno. A'amu oleso olo hwaho lopo mohumanehoho. 
ACT.22.23	Oso hungkunoso ne'no lontɨfi hofɨkoe hwapɨfe yo'mayoso yojasyontɨfi hwaho husontɨfi husa'mentohofofoho. 
ACT.22.24	Ose yontanɨngkofi hwe yofe engo'njo kakoe a'amu itokuso'njo sohwamo ulɨmento, Poulɨmo angomo ipemotasyɨkuji ole ulɨmno, A'amu sohwa mango engo kilohofoso peho'neto. Oso'no fonaso. Monajo'manji ikujoho wokufonjano. Ose ulɨmno.
ACT.22.25	Ose ulahonɨngki hwe sohwa Poulɨmo hofɨko impe intofontanɨngkofi Poul hwe mnokino manji'mofo'njo kako'njopo humentanjo sohumo ulɨmento, Olo sekwoe yahinotaho. A'amu Loumnta'ango sohumo kakoe hungkuno mɨkwalofe'njo yontɨfi siki ikujoho fongku'motofoso sekwoe yahinotaho.
ACT.22.26	Ose ulahonɨngki hwe sohwo nupa'nonto nowento hwe yofe engo'njo sohumo ulohonɨmento, Kɨko peho yalokuno. Olo hwe lohwo Loummjo sohwafe hwomufoho. 
ACT.22.27	Ose ulahonɨngki hwe sohumo nupa'nonto Poulɨmo nu'manto ulohonɨmento, Ole njo. Kɨko Loumnta'ango hwosilaho. Ose ulahonɨngki Poul ulɨmento, Ou, ngko Loum mta'ango hwo'nyoho. 
ACT.22.28	Ose ulahonɨngki hwe yofe engo'njo sohwo ulɨmento, Ngko hamniyoho engo ho'naofonji a'amu Loum imo'nɨmentohe hwo'nyoho. Ose ulahonɨngki Poul ulɨmento. Nje mpohwo Loum mta'ango hweho. Oso'no ngko a'amu Loum hwo'nyoho. 
ACT.22.29	Ose ulahonɨngki a'amu Poulɨmo impe intofontɨfi ikujoho wofonjantɨfi imentohofo sohwa uyohohu'mentohofofoho. Hwe yofe engo'njo sohwo olo a'amu Loum mta'ango lohumo impe intofohe so'no tohino engo woma'monntɨkeno. Ose lonto iyoho unɨmentisofoho. 
ACT.22.30	Hwe yofe engo'njo sohwo kako a'amu Juta Poulɨmo hungkuno ulohofo so'no yoloho hwapɨngo upa'nɨmo lonto mo'nɨngkanta Poulɨmjo ahwomo nano usɨhutofonto kako a'amu tajo ango syoho'njo yofe engo'njo sohwanji a'amu 
ACT.23.1	Poul a'amu 
ACT.23.2	Ose ulahonɨngki Anonaiyas tajo ango syoho'njo yofe engo'njo sohwo kako'njo sopo humalowentanɨngkofo sohwamo ulɨmento, Poulɨye mangomo fongkupmno. 
ACT.23.3	Ose ulahonɨngki Poul ulɨmento, Kɨko a'apaho wopɨngo'njo hwosoho. Sɨmeho mo'mo pisakino'njo hwosoho. Anɨtu wakufonjono. Kɨko nje hungkunomne'no ito'no menɨhwajiyo'ne hwosi nohumanji honɨngkano ito'nohino somo hwotoho fenji nɨfonjohino.
ACT.23.4	Ose ulahonɨngki a'amu Poulɨ'njopo lohofontɨfi lɨmentohofi, Kɨko Anɨtuye hwe yofe engo'njo sohumo sitofo lulalokuno.
ACT.23.5	Ose ulahonɨngkofi Poul ulɨmento, Nje a'amufo. Ngko Anɨtuye hwe yofe engo'njo sohune'no huno maniyohoyohoho. Huno ole niyohoho Anɨtuye hungkuno ole nalɨmento, Sekwo a'amu semokosyohumayo somo hungkuno wonyo ujo'eno. Oso'no ngko huno niyohoho.
ACT.23.6	Ose ulonto Poul uhwonɨmentisoso, A'amu 
ACT.23.7	Ose ulahonɨngki a'amu Falisi sohwanji a'amu Satɨyusi sohwanji yoka hnnontɨfi husilo'mentohofofoho. 
ACT.23.8	Hwapɨngoso a'amu Satɨyusi sohwa ole lɨwo'nɨngkohofi, A'amu poyo pe'nyoso apa'no molɨkapitnnohofo. A'amu ahwomo mta'ango so'nji towahuno ntnne so'nji mohumuyoho. Ose lɨwo'nɨngkohofɨhwafoho. I oso'no a'amu Falisi sohwa oso hungkuno hufa'u so'no hwasyofoho lɨwo'nɨngkohofofoho. Hofɨko olo hilo somo sɨmeho uyɨwo'nɨngkohofi, A'amu poyo pe'nyoso apa'no songo lɨkapitnnefoho. A'amu ahwomo mta'angoso towahuno ntnne'no humalofo. Ose lɨwo'nɨngkohofofoho. 
ACT.23.9	Oso'no hofɨkoe yokaso engo imo'nɨngkahonɨngki a'amu Falisi fehohnjo honɨngkano hungkuno mesyɨlutɨhwayo sohwa nolɨkafontɨfi yokumpohn'nyo ulɨmentohofi, Poul kako wonyo miyɨwo'nɨngkiso hweho. Hwe ahwomo mta'ango hwolɨkeno towahuno hwolɨkeno Poulɨmo ulɨmaso'manji kakoe syohofoho.
ACT.23.10	Ose ulahonɨngkofi yokaso mɨkunɨmposo imo'nɨngkahonɨngki hwe itokuso'njo yofe engo'njo sohwo ole syafɨhu'mento, a'amu sohwa Poulɨmo yokino yohosiyo hohnta'ni ifijo so'no wope'nɨmtonoho. Ose syafɨhu'mentiso so'no iyoho unɨngkahonɨngki kakoe a'amu itokuso'njo sohwamo ulɨmento, Sekwo oso a'amu sohwamo ajwomo'mo nowekuji Poulɨmo utɨmafɨkuji sekwoe angomno fɨpemotasɨmno. Ose ulɨmentisofoho. 
ACT.23.11	Mo'nɨngkanta sɨkwo'miyo somo Jisas Poulɨ'njopo nolohofonto ulɨmento, Yokumpohn'nyo hmmo'nyo. Ango Jelusalem lopo ngkine'no hungkuno yokumpohn'nyo ulɨmahnnofoho. Oso pa'nyo ango Loum sopo ngkine'no apa'no ulɨmonnoho. Jisas ose ulɨmentisofoho.
ACT.23.12	Mo'nɨngka imɨngo ne'nji a'amu Juta nuhu'mokontɨfi hungkuno yokintahopono lontɨfi ole mtito'mentohofi, Nakwo Poulɨmo wofonjosyano. Kako songo nohumentanɨngkuhwosi nakwo wopayo'nji mijo'nji monanehwono. Ose mtito'mentohofofoho. 
ACT.23.13	Oso a'amu huhwo sohwa oso hungkuno mtito'mentohofo sohwa a'amu we'e pi'nɨngo'maho. A'amu 
ACT.23.14	Ose mtitofontɨfi hofɨko nowentɨfi a'amu tajo ango syoho'njo sohwanji hwe engo sohwanji oso hwamo ulɨmentohofi, Nakwo hungkuno yokintohopono lontani ole mtitofɨhwono, Nakwo Poulɨmo wofonjosyantane'no yɨhwono. Kako songo nohumentanɨngkuhwosi nakwo wopayohwa mijohwa monanehwono. 
ACT.23.15	Oso'no sekwo a'amu 
ACT.23.16	Olo hilo so'no Poulɨye koifahwo nupa'nonto nowento a'amu itokuso'njo sohwafe angomo noswonto a'amu Juta Poulɨmo nofonjosyane'entɨfi lɨmentohofo so'no Poulɨmo ulɨmentisofoho. 
ACT.23.17	Ose ulahonɨngki Poul a'amu mnokino manji'mofo'njo sohune'no joho ulonto ulɨmento, Olo hwomu lohwo hwe itokuso'njo yofe engo'njo sohune'no hungkuno ulɨmte'no yohoho. Osopo fipemotaso. 
ACT.23.18	Ose ulahonɨngki hwe huhwo sohwo ipemotasonto hwe yofe engo'njo sohumo ulɨmento, Poul impo'angomjo sohwo ngkine'no joho ntonto ntohoho, Olo hwomu lohwo hwe itokuso'njo yofe engo'njo sohune'no hungkuno ulɨmte'no yohoho. Osopo fɨpemotaso. Ose ntohoho.
ACT.23.19	Ose ulahonɨngki hwe yofe engo'njo sohwo hwomu sohumo aho nokento siko'nohinopo ipemotawento ulohonɨmento, Pehofo wantɨmonnto. 
ACT.23.20	Ose ulohonɨngki hwomu sohwo ulɨmento, A'amu Juta hungkuno ole mtitofohofo, Mo'nɨngkanta hungkuno ole wokilantɨfeho, Kɨko 
ACT.23.21	Oso'no hofɨkoe hungkunomo kɨko inɨngkahutoho. Hwapɨngoso a'amu 
ACT.23.22	Ose ulahonɨngki hwe yofe engo'njo sohwo hwomu lohumo yokumpohn'nyo ulɨmento, Olo hiloso ntohino so'no nom'ne a'amu somo nulohotoho. Ose ulonto hwomu sohumo uhwatɨmentisofoho.
ACT.23.23	Nuhwajonto kako hwe hufa'u mnokino manji'mofo'njo sohwa'umne'no joho ulonto ulɨmento, Siko a'amu itokuso'njo 
ACT.23.24	Nom'ne ahwomo yahuso Poul kehumayo'ne fesyohumunyo. Sekwo Poulɨmo ito'no ipemotasokuji hwe yofe engo'njo hwaho mokosyohumayo Felikɨs sohune'no utɨmotapmno. 
ACT.23.25	Ose ulonto kako iyoswo ifalifaliyo ole mtɨ'mokumento,
ACT.23.26	Ngko Kɨloutiyos Lisiyasɨ'ni olo iyoswo loso hwe wopɨngo yofe engo'njo hwaho mokosyohumayo Felikɨs sohwosɨmne'no mtɨ'mokalokweno. Nje Felikɨs. 
ACT.23.27	A'amu Juta olo hwe Poul lohumo nokentɨfi wofonjosyano lontɨfi imalofofoho. Kako a'amu Loum hweho upa'nɨmale so'no ngko nje a'amu sohwanji nowentani utɨma'malohwonefoho. 
ACT.23.28	A'amu Juta Poulɨmo wonyo hwosoho ulɨmalofo so'no oso hwapɨngoso huno waniyono lonji Poulɨmo 
ACT.23.29	Osopo huno ole tɨpema'male, Hofɨko hofɨkoe honɨngkano hungkuno somne'no Poulɨmo ulɨmalofofoho. I oso hiso'no poyo mape'nonehoho. Impo'angomo mintofahufitnnehofo. 
ACT.23.30	Hungkuno ole nɨ'ma'masofoho. Hofɨko Poulɨmo wofonjosyantɨfi imalofofoho. Ose upa'nonji ngko kikiyepono komo'no uyahotɨmalefoho. A'amu Poulɨmo hungkuno ulɨmalofo sohwamne'no ulɨmalefoho. Hofɨko Poulɨmne'no hungkuno hi'njo hwa'manji hofɨko jɨje sɨmanopo walɨfe. Osohopeho.
ACT.23.30	Iyoswo ose mtɨ'mokumentisofoho.
ACT.23.31	A'amu itokuso'njo sohwa hwe yofe engo'njo sohwoe hungkunomo tɨfi inɨngkawentɨfi oso sɨkwo'miyo somo hofɨko Poulɨmo ango Antipatɨlis sopono ipemotawomentohofofoho. 
ACT.23.32	Iyoho longkonɨngkahonɨngki a'amu itokuso'njo sohwa hofɨkoe angomno asomo umentohofofoho. A'amu ahwomo yahupo kehumayo'njo sohwa Poulɨmo ango Sisaliya'no ipemotawomentohofofoho. 
ACT.23.33	Hofɨko Sisaliya i'mofawentɨfi hofɨko iyoswo motawomentohofoso hwe yofe engo'njo Felikɨs osomo uyontɨfi Poulɨmo hwe engo sohwo'njopo uhwojamentohofofoho. 
ACT.23.34	Felikɨs iyoswo atofo lonto Poulɨmo ulɨmento, Kɨko ntɨ'mta'ango hwosilo. Ose ulahonɨngki Poul ulɨmento, Hwaho Silisiyanta'ango hwo'nyoho. 
ACT.23.35	Ose ulahonɨngki Felikɨs ulɨmento, A'amu kikine'no hungkuno hi'njo sohwa i'mofapɨkujo'no jɨje hungkuno upa'nɨmonnoho. Ose ulonto, kakoe a'amu sohwamo ulɨmento, Heloutɨye ango engo sopo wohumano. Osopo sekwo uhwontohumamno. Ose ulɨmentisofoho.
ACT.24.1	Sɨkuno aho fehohnjo hopi'nonohino memjaofahonɨngki hwe yofe engo'njo tajo ango syoho'njo Anonaiyas oso hwo'nji nom'ne hwe engo sohwanji hwe nom'ne hofɨkoe hungkuno jo'ne yofe Tetulos oso hwo'nji Sisaliya i'mofapmmentohofofoho. Hofɨko hwe yofe engo'njo Felikɨsɨ'njo sopo lohofontɨfi Poulɨmne'no hungkuno ulɨmentohofofoho. 
ACT.24.2	Felikɨs Poulɨmne'no lɨhwojahonɨngki nopahonɨngki Tetulos sohwo a'amu Juta sohwafe hungkuno Poulɨmne'no ulɨmento, Hwe engo Felikɨs sohwosi, Kɨko nakumo wonyoangkafo nemokosyohumawo'nɨngkino hwosoho. Nakwo ikujoho mafongki'nyoso sɨmeho pompenjiyo ito'no humalohwono. Nakwoe hwaho lopo yo'mayo wonyo imo'nyoso kɨko huno wopɨngo syafɨsyonji ito'no mtɨ'mokuwo'nɨngkino hwosoho. 
ACT.24.3	Oseso nakwo sɨmeho wopɨngo nemo'nɨngkahonɨngki isamoyoka wokilantane'no yalokuhwono.
ACT.24.4	Ngko huno ole niyohi, Kɨko syoho engo'njo hwosoho. Oso'no hungkuno tɨfo'nohino wakilɨmne'no yohono. Kɨko a'amufe hungkuno upa'nɨwo'nɨngkino sohwosi nje hungkuno upa'nyo. 
ACT.24.5	Olo hwe Poul lohwo kako a'amu Jutamne'no wonyo uyɨwo'nɨngkiso hweho. Ango'meemo nowento a'amu'njopo yoka'nji ikujoho'nji ulɨkafɨwo'nɨngkiso hweho. Nakwoe a'amu Juta fehohnjo hotɨku lohofontɨfi honɨngkano nom'nemo inɨngkowalokwofo sofe yofe Nasaletɨyoho. Olo hwe lohwo hofɨkoe hwe engo hweho. 
ACT.24.6	Kako a'amu temtitofo kengo sohwa nakwoe Anɨtuye ango engo somo wonyo imokiyo'ne ipemotapmmasofoho. Ose uhwonontani Poulɨmo aho ka'malohwonefoho. [Nakwo nakwoe yahinomne'no Poulɨmo ito'no womɨhwojantani ko yahonɨngkuhwoni 
ACT.24.7	hwe itokuso'njo yofe engo'njo Lisiyas osohwo noponto nakwoe aho mta'ni usɨhuto'mto yokumpohn'nyo imo'nonto utɨma'masofoho. 
ACT.24.8	Nutɨmanto nalɨma, Sekwo olo hwe lohumne'no hungkuno hi'njo hwasɨ'manji sekwo Felikɨsɨyepono motawomno. Lisiyas ose nalɨmasofoho.] I oso'no kɨko Lisiyas sohumo ulohonyo. Kakoe hungkuno nupa'nɨngkohoji huno wakiyono. Yo'mayo ulɨmalohwone so'no wakilono. Tetulos ose ulɨmentisofoho.
ACT.24.9	A'amu Juta hopi'nonohinoso sɨmeho inontɨfi ulɨmentohofi, Hungkuno nehopi kilohoho. Ose ulɨmentohofofoho.
ACT.24.10	Hwe engo sohwo Poulɨmne'no hungkuno jo'ne uhwonɨngkahonɨngki Poul ulɨmento, Kɨko nakwo a'amu Juta sohwona'nɨmo hungkuno ito'no mɨhwojontanɨngkino soswo pi'nɨngo neyakolo'mojofoho. Oso'no ngko nje hungkuno kilɨmne so'no sɨmeho wopɨngo nɨmo'nɨngkohoho. 
ACT.24.11	Sɨkuno aho hopi'nono sɨfe mta'ni hufa'u mmo'nyo sohonta ngko Anɨtumo jomo ulɨmo lonji Jelusalem i'mofapmmalefoho. Kɨko hofɨkimo olo hiso'no ulohojo'no nehopeho wakilɨfe. 
ACT.24.12	A'amu Juta Anɨtuye ango engo somo nom'ne a'amu sohwanji hungkuno ikujoho hopa fongki'nontanɨngkuhwoni monahonyo'njo imalofofoho. Hofɨko ango uhu'mokiyo sopo angkuhwafo engo sopo hwe moya'mi ikujoho so'no ulɨkofontanɨngko manohonyo'njo imalofofoho. Awonoho. Ngko miyo hwo'nyoho. 
ACT.24.13	Oso hungkuno yo'mayo imale so'no kilohofoso hungkuno hwapɨngoso ne anefoho. Oso'no hofɨko kikimo olo hungkuno loso nehopi pipi kitɨhwafitnnehofo. O'o, yo'mayo ngkine'no kilohofoso muhwonɨmmalofɨhwafoho.
ACT.24.14	I oso'no hungkuno anga'no kilohofoso nehopeho. Ole. A'amu Juta fehohnjo hotɨku lohofontɨfi Honɨngkano songomo inɨngkowalokwofo. Oso Honɨngkano somo ngko tɨfi inɨngkawenji neyakwosafe Anɨtumo sɨmeho hi'ntnnono uyalokweno. Mousesɨye honɨngkano hungkuno so'nji a'amu Anɨtu hungkuno uyahonɨngki lɨmotofo sohwafe hungkuno somo inɨngkowalokweno. 
ACT.24.15	Anɨtu a'amu wopɨngo'nji wonyo'nji poyo pe'nyo somo ulɨkafone so'no sɨmeho hi'ntnnono uyonji oso hiso'no a'amu lo'nji hontohumalohwono. 
ACT.24.16	Ngko nje honɨngkano wopɨngomne'no syoho engo iwo'nɨngkohe hwo'nyoho. Oso'no Anɨtu'nji a'amu sohwanji ngkimo wonyo hwosoho mantɨfitnnehofo. O'o, hwe wopɨngo hwosoho ntɨfitnnefoho. Ngko ole hnnɨmnefoho. Honɨngkano wopɨngo'njo hwo'nyoho hnnɨmnefoho.
ACT.24.17	Hohonta ngko Jelusalem ulɨko'manji soswo fihwo nɨyokolofahonɨngki ngko hwaho kengo kengopo emoyonji Jelusalemno asomo pmmale hwo'nyoho. A'amu hamniyoho umofonyo iyo somne'no hamniyoho motaponji Anɨtune'no yahu umalefoho. 
ACT.24.18	Ose yonji ngko Anɨtuye ango engo somo nohumanji oso hiso kiho'maso imokiyo so'no yontanɨngko nohonɨmalofofoho. Ngko a'amu osofosofahu'nohino'nji nohumentani yo'mayo ito'nohino imalohwonefoho. A'amu pi'nɨngo nakwo'nji mohumulofo. 
ACT.24.19	I oso'no a'amu Juta fehohnjo hwaho Esiyanta'ango sohwa nohumantɨfi ngkimo aho nɨko'malofofoho. Oso a'amu huhwo sohwa ngkine'no hungkuno hi'njo hwa'manji jɨje sɨmanopo lohofɨkuji ngkine'no hungkuno ntɨfitnne'no mape'njo peho'neto. 
ACT.24.20	Mape'njo so'no ngko 
ACT.24.21	Olo hungkuno lo'nohinotɨkeno. Ngko hofɨko'nji nohumanji ngko joho ole ulɨmale, A'amu poyo pe'nyo somo Anɨtu apa'no songo ulɨkafo so'no sɨmeho hi'ntnnono uyalokweno. Oso hiso'no hofɨko ngkine'no hungkuno kontalokwofo. Poul ose ulɨmentisofoho.
ACT.24.22	Felikɨs kako a'amu Jisasɨmo inɨngkamotofo sofe honɨngkano so'no huno umentiso hweho. Oso'no kako a'amu Juta somo ulɨmento, Nta'noho. Sekwo fohontohumamno. Hwe itokuso'njo yofe engo'njo Lisiyas sohwo nopɨhwoso'no sekwoe hungkuno ito'no womesehwatɨmonnoho. 
ACT.24.23	Ose ulonto a'amu impe'njo sohwamo mokosyohumayo sohumo ulɨmento, Kɨko Poulɨmno fohontohumaho. Kako pawesoso wopɨngofoho. Kakoe a'amu jomo u'mafɨkuji yo'mayo uyɨfijoso wopɨngofoho. Ose ulɨmentisofoho.
ACT.24.24	Sɨkuno nom'ne fihwa memjaofahonɨngki Felikɨs kakoe ape Ntɨlusila'nji pmmentisiyefoho. Oso a'mu hisi Juta apefoho. Felikɨs Poulɨmne'no kakoe hungkuno upa'nyo so'ne luhwajɨmentisofoho. Poul a'amu Jisasɨmo sɨmeho hi'ntnnono uyoso'no lutɨhwamentisofoho. 
ACT.24.25	Kako honɨngkano wopɨngo tɨpemayo so'no yo'mayo wonyo ho'naofo so'no hwangku Anɨtu a'amufe hungkuno ikwolofo so'no lutɨhwamentisofoho. Ose ulahonɨngki Felikɨs iyoho unɨngkahonɨngki ulɨmento, Nta'noho. Olohonta kɨko mpano. Sɨkuno nom'nemo ngko iyoho humame sohonta nekwo apa'no wolaho. 
ACT.24.26	Ose ulonto ole syafɨhu'mento, Poulɨmo usɨhuto'meso'no hamniyoho wontapmmontolɨkeno. Ose syafɨsyonto sɨkuno pi'nɨngo somo Poulɨmne'no lɨhwajɨwo'nonto Poulɨ'nji hungkuno hnnɨmentisiyefoho. 
ACT.24.27	Soswo hufa'u uyokolofahonɨngki hwe nom'ne Pousiyos Fesɨtos oso hwo Felikɨsɨye hwaho mokosyohumayo syohoso ma'mentisofoho. Felikɨs huhwo sohwo a'amu Juta afofo umokumonto yonto Poulɨmo impo'angomo humentanɨngki musɨhutofe'njo yonto ulɨko'ma'mentisofoho.
ACT.25.1	Fesɨtos hwaho kengo mta'ni ango Sisaliya i'mofaponto hwaho mokosyohumayo syohoso nomanto sɨkuno hufa'u sɨhune memjaofahonɨngki kako Jelusalemno sɨmentisofoho. 
ACT.25.2	A'amu tajo ango syoho'njo sohwanji a'amu Jutafe hwe engo sohwanji Fesɨtosɨ'njopo u'mantɨfi hofɨkoe hwasyo hungkuno Poulɨmne'no ulɨmentohofofoho. Hofɨko jomo yokumpohn'nyo ulɨmentohofi, 
ACT.25.3	Kɨko nonefo'mahoji Poulɨmo Jelusalemno uhwajo. Ose ulontɨfi Poulɨmo honɨngkanopo fonjosyane'entɨfi nto mtito'mentohofofoho. 
ACT.25.4	Ose ulahonɨngkofi Fesɨtos ulɨmento, Poul ango Sisaliya sopo impo'angomo humaho. Oso hopo sopone'no we'enepi wamne'no yohono. 
ACT.25.5	Poul kako wonyo imentiso'manji sekwoe hwe engo sohwa ngko'nji nowehwasi osopo wolantanoho. Ose ulɨmentisofoho.
ACT.25.6	Fesɨtos Jelusalem nohumanto nom'ne sɨkuno aho fehohnjo hopi'nono nom'ne mta'ni hufa'u sɨhunetɨkeno sɨkuno aho hufa'u hopi'nonohinotɨkeno memjaofahonɨngki hofɨko Sisaliya'no umentohofofoho. I'mofapontɨfi mo'nɨngkanta Fesɨtos kako ango hungkuno ito'no melɨhwajiyo'ne somo nohumanto kako Poul wapono lonto lɨhwatɨmentisofoho. 
ACT.25.7	Lɨhwojahonɨngki Poul noswahonɨngki a'amu Jelusalem mta'ni pmmentohofo sohwa Poulɨ'njopo nolohofontɨfi hungkuno tango'njo Poulɨmne'no lɨmentohofofoho. Hofɨko Poulɨmo wonyo imentohino hwosoho ko ulɨmentohofoso Fesɨtos kako hofɨkoe hungkuno somo ne motɨpe'mammentisofoho. 
ACT.25.8	Poul hofɨkimo aku ulɨmento, Ngko honɨngkano wonyo mmofe'njo hwo'nyoho. Ngko a'amu Jutafe honɨngkano hungkunoso mtɨhupeso awonoho. Ngko Anɨtuye ango engo somo wonyo imokiyoso awonoho. Hwe yofe engo'njo Sisa oso hwoe hungkunomo ngko hwotoho fiyoso awonoho.
ACT.25.9	Ose ulahonɨngki Fesɨtos kako a'amu Juta sohwamo afofo umokumonto yonto Poulɨmo ulɨmento, Kɨko huno pipi kiyohoho. Nakwo ango Jelusalem sopo nosɨhwasi osopo jɨje hungkuno ito'no melokuhwajɨmeso wopɨngtaho.
ACT.25.10	Ose ulohonɨngkahonɨngki Poul ulɨmento, Olo ango humale loso a'amu Loum sohwafe hungkuno ito'no melɨwojiyo angofoho. Oso'no olo ango olo huhwo lohwo nje hungkuno ito'no mefoholofɨhwajiyo'ne angofoho. Kɨko huno moi'wonoho. A'amu Juta somne'no wonyo mimmentohefoho. 
ACT.25.11	Ngko wonyo honɨngkano imofontɨ'mtentesi oso wonyo hiso'no kɨko poyo pe'nyo ntɨfijoso hungkuno ane'njo nope'nɨ'mnesohilo. I oso'no oso hungkuno ntohofoso hwasyo'manji kɨko hofɨkoe ahomo noho'nanɨsyohotoho. Hwe yofe engo hwofilo'nnyo Sisa osohwo kako nje hungkuno upa'nono. Oso hiso'no ngko Loummne'no wawomne'no yohono. 
ACT.25.12	Ose ulahonɨngki Fesɨtos kakoe a'amu 
ACT.25.13	Hwangku sohonta hwe yofe engo'njo hwaho mokosyohumayo Akɨlipa sohwo kako kakoe ape Mpenaisi oso'nji siko ango Sisaliya i'mofawenji Fesɨtosɨmo isamo uloho'mentisiyefoho. 
ACT.25.14	Siko ango Sisaliya humentanɨngki sɨkuno pi'nɨngo memjaofahonɨngki Fesɨtos Poulɨmne'no hungkuno ole lutɨhwamento, Poul impo'angomo humentanɨngki Felikɨs musɨhutofe'njo ulɨko'ma'mentisofoho. 
ACT.25.15	Ngko Jelusalem nosonji osopo nohumentanɨngko hwe yofe engo'njo tajo ango syoho'njo sohwanji a'amu Jutafe hwe engo sohwanji nɨ'mantɨfi Poulɨmne'no ntontɨfi ntɨmentohofi, Kɨko Poulɨmo ole uso, Jɨje wonyo imentohino so'no poyo pe'nyo. Ose uso. 
ACT.25.16	Ose ntahonɨngkofi ulɨmentoho, Nakwo a'amu Loum sɨ'nwi oso yahino hiso ane'nwoho. Hwe fihwo a'amu nom'ne kakine'no hungkuno hi'njo sohwo kakoe sɨmanopo malohofe'njo yɨhwosi oso hungkunoso majo'manji oso hwe sohumo tohino siki muyanehwono. O'o, a'amu sohwo nom'nehumne'no hungkuno hi'njo osohwo kakoe hungkuno ulahonɨngkuhwoso'no hwe huhwo sohwo hungkuno aku ulososo oso honɨngkano wopɨngofoho. Ose ulɨmentohefoho.
ACT.25.17	Hofɨko ngko'nji pmmentɨhwone sohonta ngko mohontohumammentohefoho. O'o, mo'nɨngkanta ngko hungkunojo ango somo nohumanji Poulɨmne'no lɨhwatɨmentohefoho. 
ACT.25.18	Ngko ole syafɨhu'mentoho, Hofɨko Poulɨmne'no honɨngkano wonyo so'no ulantɨfe'no yohofo. Ose syofɨsyahonɨngko hofɨko nolɨkofohumantɨfi wonyo ne so'no mujo'njo imentohofofoho. 
ACT.25.19	O'o, hofɨko yoka ole wo'nnyo hwafoho. Poul hofɨkoe Anɨtumne'no honɨngkano songo inɨngkayo'ne tɨpema'mentiso so'nji hwe fihwo kakoe yofe Jisas osohwo poyo pe'nɨmentiso so'nji oso'no yoka ulɨmentohofofoho. Poul ulɨmento, Jisas songo humaho. 
ACT.25.20	Oso'no ole syafɨhu'mentoho, Hungkuno hwapɨngo neso pipi syafɨhu'mnehono. Ose syafɨsyonji Poulɨmo ulohonɨmentoho, Nakwo ango Jelusalem sopo nosɨhwasi osopo jɨje hungkuno ito'no melokuhwajɨmeso wopɨngotaho. 
ACT.25.21	Ose ulahonɨngko Poul ntɨmento. O'o, ngko impo'angomo nohumahm'mo tɨfi hwe yofe engo hwofilo'nnyo Sisa osohwo nje hungkuno ito'no melonɨhwajonoho. Ose ntahonɨngki ngko nje a'amu impo'angomjo mokosyohumayo sohwamo ulɨmentoho, Poul impo'angomo wohontohumano. Hwangku Sisamo uhwonyo'ne uhwatɨmonnoho. 
ACT.25.22	Oso hungkunoso Akɨlipamo ulahonɨngki Akɨlipa ulɨmento, Olo hwe lohwoe hungkunoso upa'nɨmne'no yohono. Ose ulahonɨngki ulɨmento, Mo'nɨngkanta kɨko upa'nyo.
ACT.25.23	Mo'nɨngkanta Akɨlipa'nji kakoe ape Mpenaisi'nji siko hwapɨfe wokoso'njo wonyoangkafoso yahonɨngki hwe itokuso'njo a'amu yofe engo'njo sohwanji oso ango Sisaliya hwe engo sohwanji nopontɨfi Akɨlipa hiya'umo ipemotapontɨfi ango uhu'mokiyo sopo humentohofofoho. Nuhu'mokahonɨngkofi Fesɨtos Poulɨmo utɨmotapɨfe lɨhwatɨmentisofoho. 
ACT.25.24	Nutɨmotopahonɨngkofi Fesɨtos ulɨmento, Hwe yofe engo'njo Akɨlipa sohwanji sekwo a'amu hopi'nono nakwo'njopo humalofo soku olo hwe lohumo uhwonɨmno. A'amu Juta Jelusalem mta'ango so'nji oloponta'ango so'nji olo hwe lohumne'no nje sɨmanopo lohofontɨfi nto ntɨmentohofofoho. Hofɨko joho mohm'no ntɨmentohofi, Olo hwe lohwo kako songo mohumanehoho. 
ACT.25.25	I oso'no kakoe honɨngkanomne'no hungkuno upa'nonji wonyo iyoso'no poyo pe'nyo'ne so'no motɨpema'mmentohefoho. I kako ntɨmento, Sisa nje hungkuno upa'nono. Oseso ngko hungkuno nano mtitofonji kako Sisafepono waweno ulɨmentohefoho. 
ACT.25.26	Ngko Poulɨye honɨngkano wonyo motɨpemaso'njo so'no ngko Sisamne'no iyoswo pipi mtɨ'mokumnehono. Oso'no hwe yofe engo'njo Akɨlipa kɨko'nji a'amu nom'ne humalofo soku ngko Poul sekwoe sɨmanopo utɨmotapohono. Sekwo kakoe hungkuno upa'nɨfijo so'no ngko Sisamne'no iyoswo ifalifaliyo mtɨ'mokumne so'no ntɨmno. 
ACT.25.27	Ngko a'amu impo'ango mta'nɨngo sohwo Sisafepono uhwatɨmeso kakoe honɨngkano wonyomne'no iyoswo ifalifaliyo mamtɨ'mokiyo'manji oso ngko yahino hopo'maho lohono. Ose ulɨmentisofoho.
ACT.26.1	Akɨlipa Poulɨmo ulɨmento, Kɨko jɨje hungkuno fiso. Ose ulahonɨngki Poul kakoe aho ho'nomanto kakoe hungkuno ulɨmentisofoho.
ACT.26.2	Ole ulɨmento, Hwe engo Akɨlipa, nje hungkuno wakilɨmne so'no nje sɨmeho wopɨngo nɨmo'nɨngkohoho. Oso hungkuno a'amu Jutaso ntɨmentohofoso asomo wakilɨmonne'no yohono. 
ACT.26.3	Kɨko nakwo a'amu Juta so'nyuye yahino so'nji yo'mayo nakwo huno kengo kengo so'nji huno kiyohoho. Oso'no nje hungkuno sawemoso kɨko hopi'nonohinomo ito'no upa'nyo.
ACT.26.4	Ngko we'e sohwo'nnonjo sopo 
ACT.26.5	Hohonta ngko nohumanji ngko a'amu Falisi sohwafe honɨngkanomo ito'no inɨngkawo'nɨmote hwo'nyoho. Oso honɨngkano hiso tango we'e'njo'maho. Tango mɨkunɨmposofoho. Oso hiso'no hofɨko huno uyohoho. Hofɨko wokilano lɨfijo'manji olo hilo so'no wakilɨfe. 
ACT.26.6	Yo'mayo Anɨtu neyakwosamo ulɨmentiso so'no nejapone so'no hontohumaleno. Olo hilo so'no hofɨko ngkine'no hungkuno ho'nosyahonɨngkofi olopo lohokweno. 
ACT.26.7	Nakwo a'amu Juta temtitofo sɨfe mta'ni hufa'u so'nwi Anɨtune'no imɨngo'nji sɨkuno'nji isamoyoka ulɨwo'nɨngkuhwonefoho. Hwapɨngoso yo'mayo Anɨtu neyakwosamo ulɨmentiso so'no ne imo'nyo so'no hontohumaleno. Oso'no hofɨko ngkine'no hungkuno ho'nahumalofofoho. 
ACT.26.8	Sekwo a'amu Juta soku, Anɨtu a'amu poyo pe'nyo somo songo ulɨkafo so'no sɨmeho hi'ntnnono muyoso peho'neto.
ACT.26.9	Hohonta ngko huno ole syafɨhu'mentoho, Oso hwe Jisas Nasaletnnta'ango sohune'no hwotoho wahmmonji imentohono. 
ACT.26.10	Ose syafɨsyonji ango Jelusalem sopo nohumanji ose imentohefoho. A'amu yofe engo'njo tajo ango syoho'njo sohwa syoho ntapontɨfi nɨhwojahonɨngkofi ngko a'amu Jisasɨmo inɨngkawowo'nɨngkohofo somo nokenji impo'angomo intofahumentohefoho. Oso a'amu hisomne'no a'amu nom'neso wope'nantɨfeho lahonɨngkofi ngko eno ulɨmentohefoho. 
ACT.26.11	Sɨkuno huhwo huhwi hofɨkoe tajo ango somo nohumentanɨngkofi ngko tohino umotefoho. Ole ulɨmentoho, Sekwo Jisasɨmo sɨmeho uyoso foho'naopmno. Ose ulonji hofɨkine'no sɨmano hintotohino nɨmnɨngkahonɨngki ango hwaho kengopono a'amu Jisasɨmo inɨngkawowo'nɨngkohofo somo tohino uyɨmo lonji umentohefoho.
ACT.26.12	A'amu yofe engo'njo tajo ango syoho'njo sohwa iyoswo ntapontɨfi a'amu Jisasɨmo sɨmeho uyɨwo'nɨngkohofo somo tohino uyo'ne ango Ntomasɨkos osopono nɨhwatɨmentohofofoho. 
ACT.26.13	U, hwe engo sohwosi, ngko honɨngkanomo nowentanɨngko hinjopo pomponaho engo ahwomo mta'ango lanɨhumentisofoho. Pomponaho hiloso mofehi'nyomo yakolo'nnyofoho. A'amu ngko'nji umentɨhwone sohwanji olo pomponaho hiloso uhwonɨmentɨhwonefoho. 
ACT.26.14	Ose uhwonontani hwahopo pɨwahu'mentɨhwonefoho. Ngko Hipɨlu mampaho upa'nɨmentoho, Soul, Soul, wonyo peho'no ntohofantokuno. Kɨko sɨhu mampo'nnyo somo entofomahoji'manji kɨko sɨhu wosakolo'nɨmonnoho. 
ACT.26.15	Ose ho'nɨngkahonɨngki ulohonɨmentoho, Hwe engo tɨhwosilo. Ose ulahonɨngko ntɨmento, Ngko Jisasɨ'nyoho. Kɨko ngkimo wonyo nɨmokantokuno. 
ACT.26.16	Nolɨkafohoji filohofo. Nje syoho ntohofiyo'ne kuhwosopo'mne so'no ku'mahono. Olo sɨkuno lomo yo'mayo uhwonɨngkino so'no a'amu nom'ne somo ulohoho. Oso'nji yo'mayo hwangku kitɨhwamne so'nji a'amumo ulohoho. 
ACT.26.17	Ngko a'amu Juta so'nji a'amu kengo so'njimo wokuhwatɨmo. Hofɨko kikine'no wokufonjano lɨfijoso wokufo'ma'monnoho. 
ACT.26.18	Ngko nokuhwajɨ'mo kɨko hofɨkoe hunomo fɨwolo'mokahoho. Hofɨko Setenɨye sɨkwo'mjohoso'mo humalofo somo nje pomponahopo fɨpemotapohoho. Hofɨko Setenɨye yokumpohn'nyo usɨkwajɨkuji ngkiyepono wapɨfe. Ngkimo sɨmeho ntapɨfijoso hofɨkoe wonyo wae weeo'mo. Oso a'amu hiso'nji nom'ne a'amu'nji ngkimo sɨmeho ntapefojo so'no hofɨko Anɨtu mta'ni yo'mayo wopɨngo mapitnnefoho. Ose ntɨmentisofoho. Anɨtu kako'ne moi'wo nto uhwosopo'mentisofoho.
ACT.26.19	U, hwe engo Akɨlipa sohwosi, Olo hiloso ahwomo mta'ango ho'nɨmentiso so'no hwotoho mafe'njo imentohefoho. O'o, haloho'nohino imentohefoho. 
ACT.26.20	Oso hungkuno hiso'no a'amu ango Ntomasɨkos humamotofo somo ulɨmentohefoho. Osoponta'ango a'amu Jelusalem so'nji a'amu hwaho Jutiya hopi'nono humamotofo so'nji a'amu temtitofo kengo so'njimo Anɨtuye hungkuno lutɨhwamentohefoho. Ole ulɨmentoho, Sekwo honɨngkano wonyomo hohujo ikenjaofɨkuji Anɨtumne'no sɨmeho fɨwolo'mokumno. Honɨngkano wonyoangkafo'nohino utɨhwa'nyopo fiyɨmno. A'amu nom'neso sehonɨfijoso Anɨtuye a'amu ne kuyoho woselantɨfeho. Ose ulɨmentohefoho. 
ACT.26.21	Oso hwapɨngo wo'nnyo so'no a'amu Jutaso Anɨtuye ango engo somo aho nɨkentɨfi wofonjonɨsyantɨfi imentohofofoho. 
ACT.26.22	I Anɨtu nɨfo'mawo'nɨngkahonɨngki olopo nolohofonji a'amu yofe engo ane so'nji sekwo yofe engo'njo sɨkunonjimo Anɨtuye hungkuno selalokweno. Olo hungkuno hiloso songo'maho. O'o Mousesɨ'nji a'amu nom'ne Anɨtu hungkuno uyahonɨngki lutɨhwamotofo sohwanji hofɨko nto lɨmotofofoho. 
ACT.26.23	Ole lɨmotofo, Hwe ahwomo mta'ni nakwoe hwahopo uhwatɨmentiso sohwo tohino engo nomahwosi poyo pe'nɨngkuhwosi apa'no songo lɨkafone sɨmo'mjo hweho. Oso hwe huhwo sohwo a'amu Juta so'nji a'amu temtitofo kengo so'njine'no Anɨtuye honɨngkano hwosampene hweho. Ose nto lɨmotofofoho.
ACT.26.24	Poul ose ulontanɨngki Fesɨtos joho mohm'no ulɨmento, Poul kɨko hwayo hohnjo hwosoho. Kɨko huno pi'nɨngo engo tɨpemanji jɨje huno hwayo hohnjo imo'nɨmahnno hwosoho. 
ACT.26.25	Ose ulahonɨngki Poul ulɨmento, Hwe engo Fesɨtos sohwosi, ngko hwayo hohnjo hwonɨ'maho. Nje hungkuno nehopeho. Ngko huno'njo hwo'ni lohono. 
ACT.26.26	Hwe yofe engo'nji Akɨlipa sohwo kako olo hilo so'no huno uyohoho. Oso'no iyoho mannɨngkahonɨngki ulalokweno. Olo yo'mayo kilohe so'no Akɨlipa kakoe tɨmo'nji haloho'njimo muyakolofefoho. Olo hiloso hiyaso'mo imo'nɨmentiso'maho. O'o, utɨhwa'nyopo imo'nɨmentisofoho. 
ACT.26.27	Hwe engo Akɨlipa sohwosi, kɨko a'amu Anɨtuye hungkuno lutɨhwamotofo sohwafe hungkunomo sɨmeho hi'ntnnono luyɨwo'nɨngkino. Ngko huno nɨyohoho. Kɨko uyɨwo'nɨngkino.
ACT.26.28	Akɨlipa Poulɨye hungkunomo hotɨku lohofonto ulɨmento, Kɨko huno pɨpi kiyohoho. Jɨje hungkuno'nohino somo upa'nonji ngko Anɨtuye a'amu ne imo'nyo so'no huno lakiyohoho.
ACT.26.29	Ose ulahonɨngki Poul ulɨmento, Ngko Anɨtumo olo'no jomo ulalokweno. Kɨko'nji a'amu nom'ne oloponjo nje hungkunomo upa'nɨngkohofo so'nji Anɨtuye a'amu ne ngko pa'nyo umo'nɨfe nnɨngkohoho. I oso'no ngko impo'angomo humale hopaso oso ngkilaho nnɨngkohoho. O'o, sekwo Anɨtuye a'amu ne hmmo'nɨmno.
ACT.26.30	Ose ulahonɨngki hwe yofe engo'njo Akɨlipa sohwo'nji Fesɨtos hwe hwaho mokosyohumayo sohwo'nji Akɨlipafe ape Mpenaisi'nji a'amu nom'ne humalofo sohwanji lɨkofohumamentohofofoho. 
ACT.26.31	Hofɨko noswapontɨfi hnnɨmentohofi, Yo'mayo poyo pe'nyo so'no impo'angomo intofasiyo so'no olo hwe lohwo kako imentiso'maho. 
ACT.26.32	Hwe engo Akɨlipa Fesɨtosɨmo ulɨmento, Poul kako Sisamne'no nje hungkuno upa'nono majo'njo yontentesi kɨko nusɨkwajohotnnesohilo. Ose hnnɨmentohofofoho.
ACT.27.1	Hofɨko hwaho Itali'no yofayokinomo wekane'entɨfi hungkuno mtito'mentohofo so'no hofɨko Poulɨ'nji a'amu nom'ne impo'ango mta'ango sohwanji hwe nom'ne yofe Juliyos oso hwoe ahomo ho'nahumentohofofoho. Oso hwe huhwo sohwo kako hwe engo Sisafe a'amu itokuso'njo 
ACT.27.2	Nakwo yofayokino Atɨlamitiyom mta'ango somo kotasɨmentɨhwonefoho. Yofayokino homo somo hwaho Esiya wowano lahonɨngkofi nakwo'nji umentɨhwonefoho. Hwe fihwo yofe Alisɨtakos nakwo'nji umentɨhwonefoho. Kako hwaho Masetouniya ango Tesolounikanta'ango hweho. 
ACT.27.3	Mo'nɨngkanta nakwo ango Saitoun ifohohosahumentɨhwonefoho. Juliyos kako Poulɨmne'no hitoho ulofahonɨngki Poulɨmo ulɨmento, Kɨko jɨje a'amu olo ango lopo humamotofo so'nji fosyohumaho. Ose ulahonɨngki Poulɨye a'amuso wopayo yo'mayoso Poulɨmo uyɨmentohofofoho. 
ACT.27.4	Oso ango somta'ni nowekentanɨngkuhwoni ifofo engo ilojaofahonɨngki oso ifofo ilojao'mentiso sohosɨle ifofo engo'njo sohohnta'ni i'waho yontani ifofo we'e'njo sohohnta'ni hwaho we'e Saipɨlos sopo womentɨhwonefoho. 
ACT.27.5	Nowentani nakwo Sisaliya'nji mofone sopo mijomo nowekentani hwaho Lisiya ango Maila sopo i'mofapmmentɨhwonefoho.
ACT.27.6	Osopo a'amu itokuso'njomo mokosyohumayo sohwo yofayokino nom'ne Alekɨsantɨliyanta'angoso Loum ne'no umne'ento tɨpema'mentisofoho. Notɨpemanto nakumo netɨmanto nehwojamentisofoho. 
ACT.27.7	Oso yofayokino homo somo nakwo nokotosontani nowentani sɨkuno pi'nɨngo hofohofahn'no umentɨhwonefoho. Hofɨko syoho tohohmtnno'njo engo yontɨfi nakwo ango Nitos mofone sopo i'mofapmmentɨhwonefoho. Oso hopo sopo ifofo nomtɨhupmmofahonɨngki nakwo mayofoho. Oso'no nakwo oso hwaho we'e Kɨlit osohosili nowentani ango Salɨmoune uyakolo'mentɨhwonefoho. 
ACT.27.8	Oso hopo sopo hofɨko syoho tohohmtnno'njo engo yontɨfi nakwo hwaho Kɨlit momɨngo sopo womentɨhwonefoho. Nowentani nakwo mijo wopɨngo'njo sopo i'mofɨwentani oso hopo sopo ole lɨmotofofoho. Mijo Wopɨngoponoho. Ango Laseya mofoneponoho.
ACT.27.9	Osopo nohumentanɨngkuhwoni sɨkuno pi'nɨngo memjaofahonɨngki sɨkuno nom'ne 
ACT.27.10	Sekwo upa'nɨmno. Nakwo olohonta hano'manji, syoho tohohmtnno'njo engo yɨhwasi yo'mayo hopi'nono wonyo umo'nɨmontonoho. Ho'yango'nji yofayokino'nnohino'maho. O'o, a'amu'nnonji wonyo umo'nɨmontonoho. Olo hilo so'no ngko huno niyohoho. 
ACT.27.11	Ose ko lahonɨngki hwe a'amu itokuso'njomo mokosyohumayo sohwo kako Poulɨye hungkunomo haloho miyofoho. O'o, kako hwe yofayokino kilonjipe sohwo'nji hwe yofayokino kakwo'yohwo sohwo'nji sikoe hungkunomo tɨfi inɨngkamentisofoho. 
ACT.27.12	Oso mijo wopɨngo hopo sopo ifoyo'nji ifofo engo'nji iyo sohonta yofayokino ito'no mofosyohumayo'njo yɨwo'nɨngkisofoho. Oso hiso'no a'amu yofayokino syoho'njo sohwa ole mtito'mentohofi, nakwo olopo ulɨko'mano. Nakwo ango Finikɨs nowehwasi ifoyo'nji ifofo engo'nji iyo sohonta yamofo wofosyohumano. Ose mtito'mentohofofoho. Ango Finikɨs oso mijo wopɨngopo hwaho Kɨlitɨ'njoponoho. Ifofommne'no hiyaso'mnoho.
ACT.27.13	We'enepo ifofo posɨpo'nnyo imo'nɨngkahonɨngki hofɨko huno ole syafɨhu'mentohofi, Jefo wopɨngofoho. Hano wohwano. Ose lontɨfi hofɨko sojo tango'njo mijo mta'ni ifɨwosɨpemantɨfi nakwo hwaho Kɨlit momɨngomnohini umentɨhwonefoho. 
ACT.27.14	We'enepo nowentanɨngkuhwoni ifofo mɨkunɨmposo hwaho Kɨlitnnta'ango pmmentisofoho. 
ACT.27.15	Ifofo engo sohwo nakwoe yofayokinomo fonjahonɨngki kilonjipe monto hopo mmo'nyo'njo yahonɨngki ifofo yofayokinomo motalɨ'mo'mentisofoho. 
ACT.27.16	Nomotalɨ'mofontanɨngki hwaho we'e kakoe yofe Kauta hohujo hohnta'ni umentɨhwonefoho. Hohujo hohnta'ni yofayokino nowentanɨngki nakwo oso yofayokino nom'ne we'e husɨmpemotawowo'nɨngkohofoso syoho tohohmtnno'njo engo yontɨfi mokohusɨmpemantɨfi yofayokino engomo ho'nahumentohofofoho. 
ACT.27.17	Osohonta hofɨko yofayokino engo sohumo mnangomo'mnohini impe swofapo'mentohofofoho. Yokumpohn'nyo intofomokosyohumayo'nefoho. Hofɨko hwaho engo Apɨlika sojo'njo sopone'no iyoho unɨngkahonɨngki yofayokinomjo hwapɨfe ifofo'ne'entɨfi pmpilɨpeehumentohofoso asomo peehonɨngki yofayokino mijopo mtapmmentisofoho. 
ACT.27.18	Ifofo'nji mijo yokino'nji nakumo ne'no ilojonemofahonɨngki mo'nɨngkanta nakwo ho'yango yofayokino mta'angoso mijomo ho'nomo'mosapmmentɨhwonefoho. 
ACT.27.19	Mo'nɨngkanta nom'ne sɨkuno sohumo hofɨko yo'mayo yofayokinomjoso aho'nji mijomo mehu'meeo'mentohofofoho. 
ACT.27.20	Sɨkuno pi'nɨngo engo somo mofehi'nyo'nji hntokwaliyo'nji muhwonyo'njo yontanɨngkuhwoni ifofo ne'no naloho'mentisofoho. Oso hiso'no nakwo ole syafɨhu'mentɨhwoni, Nakwo angonepo m'mofayo'njo uyantanoho. O'o, nakwo mijomo poyo umo'nantanoho. Ose syafɨhu'mentɨhwonefoho.
ACT.27.21	Sɨkuno pi'nɨngo engo a'amu sohwa wopayo manyo'njo yahonɨngkofi Poul hofɨko'nji ajwo'mta'ni nolɨkafonto ulɨmento, Upa'nɨmno. Sekwo nje hungkunomo haloho yontɨfijontentesi nakwo Kɨlitnnta'ango mulɨko'maso'njo nesohilo. Nakwo olo syoho tohohmtnno'njo engo miyo'njo esohilo. Ho'yango yo'mayo moi'wo mmo'nyo'njo nesohilo. 
ACT.27.22	I oso'no ngko hungkuno waselɨmonne'no yohono. Sekwo iyoho senɨngkuhwoloho. A'amu sohwona'ni mape'nyofoho. I, yofayokino'nohino moi'wo imo'nnyofoho.
ACT.27.23	Ngko Anɨtuye a'amu ne hwo'nyoho. Kakine'no ngko hwomtame ulohofɨwo'nɨngkohe hwo'nyoho. Olo sɨkwo'miyo lomo hwe ahwomo mta'ango sohwo ngko'njopo nolohofonto, 
ACT.27.24	ntɨmaho, Poul kɨko iyoho kinyo'eno. Hwangku kɨko Loumjo hwe engo Sisafe sɨmanopo lohotnne hwosoho. Anɨtu kako kikine'no hitoho ulofɨwo'nɨngkiso so'no a'amu hopi'nono kɨko'nji humalofo sohwa songo wohumantɨfeho. Ose ntɨmasofoho. 
ACT.27.25	Oso'no sekwo iyoho senyo'eno. Olo hungkuno hiloso Anɨtu ntɨmasoso ne imo'nyo so'no ngko sɨmeho uyohono. 
ACT.27.26	I sɨmo'mo ifofo nakwoe yofayokinomo motole'mofɨhwosi sojopo wonyo umo'nɨmontonoho. Ose ulɨmentisofoho.
ACT.27.27	Sɨkuno aho hufa'u hopi'nono sɨfe mta'ni osofosofahu'no memjofahonɨngki nakwo Mijo Ayo Engo Sa'njo Metiteleniyan sopo mtawomentɨhwonefoho. Oso sɨkwo'miyo somo kuntoliyopo a'amu yofayokino syoho'njo sohwa ole syafɨhu'mentohofi, Hwaho we'e mofoneponoho. 
ACT.27.28	Ose syafɨsyontɨfi hofɨko mijomo impe yamofo yamofo humomjɨmɨhwofofoho. Humomjɨmɨhwofoso uhwonɨmentohofoso mitɨpongo kengomo'mo, 
ACT.27.29	Ose uhwonɨmentohofoso hofɨko iyoho unɨngkahonɨngki syafɨhu'mentohofi, Nakwo sojo'njopo i'mofɨwanehontɨfi sojo osofosofahu'nohini tango'njo engoso yofayokino hano miyo'njo'ne mijomo intofuyoho'mokumentohofofoho. Ose yontɨfi hofɨko mofehi'nyo komo'no wosɨ'mofapono lontɨfi aho ku'mokumentohofofoho.
ACT.27.30	A'amu fehohnjo yofayokino syoho'njo sohwa hofɨko ole syafɨhu'mentohofi, Nakwo yofayokino we'e so'njo a'amu sohwamo uhwojano lontɨfi hofɨko yofayokino we'e somo impe hiyamno syofɨyoho'mokumentohofofoho. Ose yontɨfi hwasyo hungkuno ulɨmentohofi, Nakwo sojo tango'njo yofayokino sɨmano hohnta'ni untofuyoho'mokano. 
ACT.27.31	Ose ulahonɨngkofi Poul a'amu itokuso'njo sohwanji hwe mokosyohumayo sohwo'njimo ulɨmento, Oso a'amu sohwa yofayokinomo mohumayo'njo ifijo'manji nakwo hopi'nono poyo wope'nantanoho. 
ACT.27.32	Ose ulahonɨngki a'amu itokuso'njo sohwa hofɨko yofayokino we'e somo impe hotito lohofontɨfi mijomo uyoho'mokumentohofofoho.
ACT.27.33	Mofehi'nyo we'enepi wosapmmonto yahonɨngki Poul a'amu hopi'nonohino sohwamo wosopayo nyo'ne yokumpohn'nyo ulɨmentisofoho. Ole ulɨmento, Sɨkuno aho hufa'u hopi'nono sɨfe mta'ni osofosofahu'no nakwo wopayo manyo'njo humentanɨngkuhwoni memjona'maso hwona'nyoho. 
ACT.27.34	Oso'no ngko hungkuno yokumpohn'nyo waselɨmonne'no yohono. Sekwo wopayo'manji fohu'memapmno. Oso yokumpohn'nyo wosemokosyohumano. Upa'nɨmno. Nakwo hopi'nono ito'no wofosyohumantanoho. 
ACT.27.35	Ose ulonto kako wopayo nomanto, hofɨkoe sɨmanopo Anɨtumo isamoyoka ulonto wosopayo hiso kutɨkujo lohofonto kako sɨmo'mo nɨmentisofoho. 
ACT.27.36	Oseso hwe hopi'nono nuhwonontɨfi sɨmeho wopɨngo umo'nɨngkahonɨngki hofɨko wopayo hu'mema'mentohofofoho. 
ACT.27.37	Nakwo yofayokinomo humalohwone sohwona'ni 
ACT.27.38	Hofɨko wopayo moi'wo nonontɨfi yofayokino nohayo imo'nyo so'no ho'yango nom'ne sɨngkume pa'nyoso mijomo meho'nao'mentohofofoho.
ACT.27.39	Mofehi'nyo sɨ'mofopahonɨngki hwahopo uhwonontɨfi lɨmentohofi, Olo hwaho hopo sopo nakwo huno monayoponoho. Ose lontɨfi uhwonɨmentohofoso mijo wopɨngopo sojo ane wosoho'nohino sopo uhwonontɨfi osopo ufohohososyano lɨmentohofofoho. 
ACT.27.40	Hofɨko sojo yofayokino hano miyo'njo'ne intofahinyoso sɨhu hotitofontɨfi nɨhu'nahone mijomo uyoho'mokumentohofofoho. Ose yontɨfi hofɨko impe hohonta kilonjipe somo intofahumentohofoso italo'mentohofofoho. Hwapɨfe ifofo'ne fisojwaofontɨfi yofayokino hwahopone'no umentohofofoho. 
ACT.27.41	Yofayokino nowento wosoho'nji sojo'njopo hntoleho hnta'ni fokotofomanto ifofo engo'nji mijo engo'nji hohujo hohnta'ni fonjahonɨngki yofayokino ajwopo mtɨhupo'mentisofoho. 
ACT.27.42	A'amu itokuso'njo sohwa huno syafɨhu'mentohofi, A'amu impo'angomjo sohwa mijopo pɨfijoso hiyaso le'mopitnnoho, nakwo wofonjano. 
ACT.27.43	Ose syofɨsyahonɨngkofi hwe a'amu itokuso'njo mokosyohumayo sohwo Poulɨmo ufo'ma'mo lonto ulɨmento, A'amu sohwamo nofonjɨkutoho. Sekwo a'amu mijomno huno'njo sohwasi sekwo sɨmo'mo nolɨkofaofɨkuji femoyamno. 
ACT.27.44	A'amu nom'ne sohwasi sekwo tɨfi iyofeejo yofayokino mta'ango nomafɨkuji nomtawekuji fɨfohohosahumno. Ose ulahonɨngki nakwo kakoe hungkunomo haloho'no yontani hwahonepo ito'no i'mofamentɨhwonefoho.
ACT.28.1	Nakwo hwaho hopo sopo ito'no i'mofɨwentani hwaho hiso yofe Malɨtayoho upa'nɨmentɨhwonefoho. 
ACT.28.2	A'amu oso hwaho sopo humamotofoso nakumo wopɨngo nefo'ma'mentohofofoho. Ifoyo syahonɨngki kwongkwongo nesahonɨngki hofɨkoe a'apaho toho umokinɨfe lontɨfi toho nakumne'no enantohmmentohofofoho. 
ACT.28.3	Poul kako toho nomanto mefontanɨngki homa toho uhu'nɨngkahonɨngki toho mta'ni noswaponto Poulɨye ahomo toho lo'mentisofoho. 
ACT.28.4	A'amu hopo sopo humamotofoso homa Poulɨye ahomo lojɨjwosyowahonɨngki uhwonontɨfi lɨmentohofi, Olo hwe lohwo a'amumo fonjahumasohwolɨkeno. Kako mijomo poyo mape'nyoso'ne homa toho ulokwoho. A'amumo fonjasiyo so'no poyo pe'nyoso wopɨngofoho. Wape'nɨmtonoho. 
ACT.28.5	Ose lahonɨngkofi Poul homa tohomo ilojaefonto kakoe a'apaho wonyo mmo'nɨmmentisofoho. 
ACT.28.6	A'amuso Poul poyo pe'nyo so'no hontohumantɨfi syafɨhu'mentohofi kakoe aho engo kahwoso'no nopɨhwasi wape'nɨmtonoho. Oseso hofɨko wonyopi hontohumantɨfi Poul wopɨngo humentanɨngki uhwonontɨfi lɨmentohofi, Olo hwe lohwo kako Anɨtu pa'nyo hweho. Ose lɨmentohofofoho. 
ACT.28.7	Oso hwaho nakwo i'mofapmmentɨhwone sopo hwe hwaho hopi'nonohino mokosyohumayo sohwo kakoe hwahoponoho. Oso hwe huhwo sohwo kakoe yofe Papɨliyasɨyoho. Kako kakoe angomo nomenehumajonto osopo wopɨngo nelohofahonɨngki sɨkuno hufa'u sɨhune humamentɨhwonefoho. 
ACT.28.8	Papɨliyasɨye kanɨngkwohwo mnokino'njohwo humamentisofoho. Kakoe a'apaho tohohmtnno'njo iyoho aswo'njoho. Oseso Poul kako'njopo nowento mnokinopo aho kisusyonto Anɨtumo jomo ulonto wopɨngo umokumentisofoho. 
ACT.28.9	Ose yahonɨngki a'amu hwaho hopo sopo humamotofoso nuhwonontɨfi a'amu hopi'nono mnokino'njoso nopahonɨngkofi Poul a'amu hisomo wopɨngo umokumentisofoho.
ACT.28.10+ACT.28.11	Oso hiso'no hofɨko wopɨngo'nohini naloho'mentohofofoho. Oso hwaho hopo sopo nohumentanɨngkuhwone hamno hufa'u sɨhune neyakolo'mentisofoho. Ulɨko'ma'mentɨhwone sohonta nakwo yo'mayo umofonyo iyoso a'amu hiso hofɨko yofayokinomo hu'meehumentohofofoho. Oso yofayokino hiso ifofo engo so'no oso hwaho hopo sopo hontohumamentohofofoho. Oso yofayokino somo nokotosontani umentɨhwonefoho. Yofayokinoso ango Alekɨsantɨliyanta'angofoho. Hntole hohnta'ni anɨtu pa'nyo huyo'mango hufa'u'njoponoho. Susɨye hwomu hwa'uye huyo'mangofoho. 
ACT.28.12	Nowekentani ango Silakiyus i'mofopontani osopo sɨkuno hufa'u sɨhune humamentɨhwonefoho. 
ACT.28.13	Osopo nta'ni nulɨko'mentani nowentani ango Lejiyom i'mofapmmentɨhwonefoho. Mo'nɨngkanta ifofo hohujo hohnta'ni sopahonɨngki sɨkuno hufa'u memjaofahonɨngki nakwo ango Puteyouli i'mofapmmentɨhwonefoho. 
ACT.28.14	I'mofopontani osopo a'amu Jisasɨmo inɨngkamotofo somo tɨpemahonɨngkuhwoni nalɨmentohofi sekwo nakwo'nji fosyohumamno. Ose nelahonɨngkofi Sante anga'no neyokolofahonɨngki nakwo ango Loummne'no honɨngkanomo umentɨhwonefoho. 
ACT.28.15	A'amu Jisasɨmo inɨngkamotofo Loum mta'angoso nakwo sopontanɨngkuhwoni nupa'nontɨfi hofɨko pɨkwato lohofontɨfi ango Apiyos wopayo mpe yɨwo'nɨngkohofo Ango Fosyowe Hufa'u Sɨhune'njo sopo swo'nɨmentɨhwonefoho. Poul a'amu somo nuhwononto Anɨtumo isamoyoka ulonto sɨmeho wopɨngo umo'nɨmentisofoho.
ACT.28.16	Nakwo ango Loum i'mofopahonɨngkuhwoni a'amu Loum mokosyohumayo sohwa nalɨmentohofi, Poul kako'ne ango tɨpemahwosi wohumano. Hwe itokuso'njo fihwo uhwontohumayo'ne kako'nji wahumuyo. Ose nalɨmentohofofoho.
ACT.28.17	Sɨkuno hufa'u sɨhune memjaofahonɨngki Poul a'amu Jutafe hwe engo sohwamne'no joho ulahonɨngki hofɨko nuhu'mokahonɨngkofi Poul ulɨmento, U, Nje tatohwosafo. Ngko nakwoe a'amu Juta somo wonyo mmokiyo hwo'nyoho. Neyakwosafe honɨngkano hungkunomo hwotoho mafiyo hwo'nyoho. I a'amu Juta ango Jelusalem sopo ngkimo impe siki ntofontɨfi a'amu Loum sohwafe ahopo ho'nanɨhumentohofofoho. 
ACT.28.18	A'amu Loumɨso nje hungkunomo nupa'nontɨfi hnnɨmentohofi, oso honɨngkanoso poyo pe'nyo'ne'maho. Oso'no hofɨko nonɨsɨkwojane'entɨfi, 
ACT.28.19	a'amu Jutaso nakwolaho lɨmentohofofoho. Oso'no nom'ne honɨngkano ane so'no hwe engo Sisa nje hungkunomo wonɨpa'nono lɨmentohefoho. Ngko nje a'amu Juta somo hungkuno nom'ne mujo hwo'nyoho. 
ACT.28.20	Oso hwapɨngo hiso'no sekune'no joho selohono. Ngko sekumo sehonɨ'mo hungkuno wosejapmne'no yohono. Nakwo a'amu Isɨlael so'nyuye neyakwosa hwe ahwomo mta'ango sohumne'no hontohumamotofofoho. Oso hwe huhwo sohwo nto pmmentiso so'no sɨmeho uyalokweno. Oso hiso'no olo impe hiloso ngkimo kenɨsyohumaho.
ACT.28.21	Ose ulahonɨngki ulɨmentohofi, A'amu Jutiyanta'angoso jɨje hungkuno so'no nakune'no iyoswo mamtɨ'mokumentohofofoho. A'amu Jutaso mapiyontɨfi kikimne'no hungkuno malonetɨhwammentohofofoho. 
ACT.28.22	I oso'no a'amu Jisasɨmo inɨngkamotofo somne'no a'amu fihwa ango hopo hopo wonyoponoho lɨwo'nɨngkohofo so'no nakwo jɨje hungkuno jɨje mango mta'ni wokupo'nano.
ACT.28.23	Ose lontɨfi oso hiso'no sɨkuno ho'nahumentohofofoho. Oso sɨkuno homo somo a'amu pi'nɨngo engo ango Poul humawo'nɨngkiso sopono pmmentohofofoho. Poul Anɨtu nakumo yokumpohn'nyo nemokosyohumayo'ne lutɨhwamentisofoho. Hofɨko Jisasɨmo sɨmeho hi'ntnnono uyɨfitnne'ento Mousesɨye honɨngkano hungkuno'nji a'amu Anɨtu hungkuno uyahonɨngki lɨmotofo sohwafe hungkuno ntnne mta'ango Jisasɨmne'no lutɨhwamentisofoho. Oso hungkunoso imɨngo mta'angoso ne'no lontanɨngki mofehi'nyo nɨngku'nɨmentisofoho. 
ACT.28.24	Oso hungkunoso a'amu fehohnjo sohwa nupa'nontɨfi sɨmeho hi'ntnnono umentohofofoho. A'amu fehohnjo sɨmeho hi'ntnnono muyofoho. 
ACT.28.25	Oso'no hofɨko hungkuno kengo kengo hnnɨngkahonɨngkofi Poul ulɨmento Anɨtuye Towahuno Wopɨngo hohontajo hwe Aisaiya sohumo hungkuno uyahonɨngki neyakwosamo hungkuno nehopi ole ulɨmento,
ACT.28.26	Kɨko oso a'amu nontɨfepono uhuji ole uso, Sekwo hungkuno upa'nɨngkuji hwapɨngo neso mupa'nɨfitnnehofo.
ACT.28.26	Sekwo yo'mayo nuhwonɨngkuji neso muhwonɨfitnnohofo. Ose uso.
ACT.28.27	Anɨtu Aisaiyamo ulɨmento,
ACT.28.27	Oso a'amu hiso hofɨko huno anefoho.
ACT.28.27	Hofɨkoe haloho pujomokosyohumunɨmentohofofoho.
ACT.28.27	Hofɨko tɨmo pijiyo'nnyofoho.
ACT.28.27	Ose miyo'njo yontɨfijontentesi ito'no nuhwonɨngkutnnesohilo.
ACT.28.27	Hofɨko haloho mapujomokosyohumunyo'njo yontɨfijontentesi nupa'nɨngkutnnesohilo.
ACT.28.27	Oseso hofɨkoe huno ito'no uyɨhwonesohilo.
ACT.28.27	Hofɨko ikenjaofɨkuji ngkiyepono pontɨfijontentesi ngko wopɨngo umokumnesohilo.
ACT.28.27	Aisaiya ose mtɨ'mokumentisofoho.
ACT.28.28	Ose ulonto nom'ne hungkuno ulɨmento, Sekwo upa'nɨmno. Olo hungkunoso Anɨtu a'amufe wonyo wae yaofɨhwosi kakoe a'amu ne umokiyo so'no olohonta a'amu temtitofo kengo somne'no nto lɨhwajɨmaho. Hofɨko nupa'nɨngkuji tɨfi unɨngkafe.
ACT.28.29	Ose ulahonɨngki a'amu Jutaso nohumpentɨfi hungkuno ikujoho hopa hnnɨmentohofofoho.
ACT.28.30	Soswo hufa'u uyokolofontanɨngki Poul oso ango sopo humamentisofoho. Ango kakwo'yohwo sohumo hamniyoho uyɨwo'nɨmentisofoho. Nohumanto a'amu kakimo jomo u'mahonɨngkofi wopɨngo uloho'mojofoho. 
ACT.28.31	Poul a'amu somo Anɨtu yokumpohn'nyo nemokosyohumayo'njo hwe engo Jisas Kɨlais ntnne'no hungkuno lutɨhwamojofoho. Kako hungkuno yokumpohn'nyo ulahonɨngki hwe nom'nehwo mopɨjumo'mmentisofoho.
ACT.28.31	Hungkuno osohopeho. Ngko Lukɨ'ni mtɨ'mokohono.
ROM.1.1	Nje a'amu ango Loummjo humalofo soku, ngko Poulɨ'ni Jisas Kɨlaisɨye syoho ulohofiyo sohwo'ni sekune'no olo iyoswo loso semtɨ'mokiyalokweno. Anɨtu kako kakoe hungkuno a'amumo lɨku'mofo (
ROM.1.2	Nɨhu'no hohonta Anɨtu kakoe a'amu sohwamo kako kakoe hungkuno wopɨngo uyahonɨngki hofɨko a'amumo nolutɨhwantɨfi hofɨko iyoswomo ifalifaliyo mtɨ'mokumentohofofoho. 
ROM.1.3	Hungkuno wopɨngo hiso Anɨtuye hwomu Jisas Kɨlaisɨmne'no yoloho nalinyofoho. Anɨtuye hwomu Jisas Kɨlais sohwo kako Ntefitɨye temtitofo somta'ni kako a'amu imo'nɨmentisofoho. 
ROM.1.4	Oso imo'nɨmentiso huhwo sohwo kako poyo imo'nɨngkahonɨngki Anɨtu kakoe yokumpohn'nyo'nji Jisas Kɨlaisɨmo apa'no songo ulɨka'mentiso so'no nakwo huno ole nayohi, Jisas Kɨlais kako honɨngkano wonyo nɨhu'no ane hweho. Kako Anɨtuye Hwomu Ne hweho. 
ROM.1.5	Nakwoe Hwe Engo Jisas Kɨlais kako yo'mayo wopɨngoso nakumo naloho'mentiso so'no Anɨtu kako a'amu honɨngkano wonyo'njo somne'no hitoho ulofahonɨngki kakoe hungkuno lɨku'mofo (
ROM.1.6	I sekwo a'amu temtitofo kengo mta'ango ango Loum humalofo soku Jisas Kɨlais kako'nji makotɨku'nyo'ne joho selahonɨngki osomo sekwo tɨfi inɨngkowalokwofo.
ROM.1.7	Oso'no sekwo a'amu Loum soku, Anɨtu sekumo sɨmeho wopɨngo sejopalokunjoso kakoe mehomi ne imo'nyo'ne sehwosopo'mentisoso sekumne'no olo iyoswo loso semtɨ'mokiyalokweno. Nanɨngkwohwo Anɨtu sohwo'nji nakwoe Hwe Engo Jisas Kɨlaisɨ'nji siko'monta'i siko sekumo yo'mayo wopɨngo selohofohosɨsi sɨmeho pompenjiyo wosejopanjiyoho.
ROM.1.8	Sɨmo'mo ngko olo so'no waselɨmonne'no yohono. A'amu ango'meemjoso hofɨko sekwo Anɨtumo sɨmeho hi'ntnnono uyakolokwofo so'no hnnalokwofo. Ngko ose upa'nonji Jisas Kɨlais kako wopɨngo seloho'mentiso so'no ngko Anɨtumo isamoyoka ulalokweno. 
ROM.1.9	Ngko Anɨtuye hwomu sohwoe syoho so'no hi nɨmo'nɨngkanɨngki kakoe syoho ulohofiyo sohwo'ni kakoe hungkuno wopɨngo lutɨhwalokweno. Oso'no Anɨtu kako ngkimo nohonɨwo'nɨngkiso sohwo olo hungkuno selalokwe loso nehopeho huno uyohoho. Sɨkuno huhwo huhwi ngko kakimo jomo ulɨwo'nɨngkohe sohonta ngko sekumne'no jomo ulɨwo'nɨngkohe hwo'nyoho. 
ROM.1.10	Ngko Mpohumo ulontnneso ole, Ngko ango Loummne'no wawomne'no yohono. Kɨko eno ntohoji ngkimo honɨngkano hmmofonɨhwajo. Ose ulɨwo'nɨngkohefoho. 
ROM.1.11	Ou, nehopi. Ngko sekumo wasehonɨmonne'no yohono. Anɨtuye Towahuno Wopɨngo sohwo ngkimo yo'mayoso ntapmmentisoso wosejapmmonne'no yohono. Oso hiso sekwoe huyo'mangomo yokumpohn'nyo sesosofitofo'nefoho. 
ROM.1.12	Ngko sekumo Anɨtumo sɨmeho hi'ntnnono uyalokwofo somo sehonɨ'mo oso hiso ngkimo yokumpohn'nyo wanɨsosofito'montonoho. Oso'no sekwo nje sɨmeho hi'ntnnono uyo somo nohonɨngkuji oso hiso sekumo yokumpohn'nyo wasesosofito'montonoho. Oso'no nakwo ufo'mo'nantanoho. 
ROM.1.13	Nje a'amu soku, sekwo olo so'no huno fɨsyafɨhupmno. Sɨkuno engolopohamo ngko sekumo wose'ma'monji imote hwo'nyoho. Ngko Anɨtuye hungkuno selahonɨ'mo a'amu temtitofo kengo kengo nom'ne somo ulahonɨngko hofɨko Anɨtuye hungkuno homo somo sɨmeho hi'ntnnono umentohofo hopa sekwo sɨmeho uyɨfe nnɨngkohoho. Sekwo ose ifijo'manji nje syohoso ne umo'nɨmontonoho. Ose ko nɨmo'nɨngkisoso honɨngkanoso pɨku'naweho. 
ROM.1.14	Anɨtu ngkimo a'amu hopi'nonohino somo kakoe hungkuno lɨku'mofo'ne syoho ntapmmentiso so'no a'amu Ngkɨlik so'nji a'amu temtitofo kengo nom'ne so'nji a'amu atofo jo'ne huno'njo so'nji a'amu huno ane'njo so'nji osomo kakoe hungkuno wolutɨhwamne'no yohono. 
ROM.1.15	Sekwo a'amu Loum humalofo hokune'no Anɨtuye hungkuno sejo'ne nɨmo'nɨngkahonjo'no humaleno.
ROM.1.16	Ngko Anɨtuye hungkuno sejo'ne wonɨmango monnɨngkiyohoho. Hwapɨngoso olo hungkuno wopɨngo hiso Anɨtuye yokumpohn'nyo hi'njoso a'amufe yahino wonyo somta'ni isɨhutofomayo'ne hwapɨngofoho. Hungkuno loso sɨmo'mo a'amu Juta somnefoho. Osopo a'amu temtitofo kengo mta'ango somnefoho. A'amu oso hungkuno homo somo sɨmeho hi'ntnnono uyɨkujo'no Anɨtu oso a'amu homo somo asomo utɨmanefoho. Kako hofɨkoe honɨngkano wonyo somta'ni isɨhutofomanefoho. 
ROM.1.17	Anɨtuye hungkunoso a'amu ne imo'nyo'ne yahino utɨhwa'nyopo lonetɨhwalofoho. Nakwo Jisas Kɨlaisɨye hungkunomo sɨmeho hi'ntnnono uyɨhwaso'no Anɨtu kako nakumo ole wonalɨmontonoho. Sekwo nje mehomi ne kuyoho. A'amu Anɨtuye hungkuno mtɨ'mokumentohofo sohwa ole nalɨmentohofi, A'amu Anɨtumo sɨmeho hi'ntnnono uyalokunjo sohumo ole ulalofi, Kɨko nje mehomi ne hwosoho. Kɨko honɨngkano wopɨngo'njo hwosoho. Ose ulalofoho. Oso a'amu huhwo sohwo kako songo ne'no nohumantɨhwone hweho.
ROM.1.18	Nakwo huno ole nayohoho. A'amu Anɨtuye hungkunomo hwotoho fewo'nɨngkohofoso hofɨkoe honɨngkano wonyo iyoso'no Anɨtu ahwomomo humaso sohwo sɨmeho tohino umnalofoho. Hwapɨngoso hofɨkoe honɨngkano wonyoso Anɨtuye hungkuno ne'njo somo hano pɨjwasyɨwo'nɨngkohofofoho. 
ROM.1.19	A'amu hiso hofɨko nakwo Anɨtumne'no huno wopɨngo wonayono lɨkujɨ'manji hofɨko huno wopɨngo wotɨpemantɨfeho. Hwapɨngoso Anɨtu kakoe yahinoso kako ujo nto ehontojwohumaho. Yo'mayoso hiyaso'mo mauyoho. Oseso a'amu Anɨtuye hungkunomo hwotoho feso sohumo Anɨtu kako tohino engo uyɨmontonoho. 
ROM.1.20	Yo'mayo Anɨtu mtɨ'mokumentiso somo a'amu hohonta uhwonɨmotofo so'nji olohontajo so'nji uhwonɨmopɨwo'nɨngkuhwonefoho. Osomo nuhwonɨngkuhwasi nakwo Anɨtu ne sohumo muhwonyo'njo ko ihwasi nakwo kakoe yahino so'no huno ole nayonefoho. Anɨtu kakoe yokumpohn'nyo hwofilo'nnyoso ne'no nowentɨhwonefoho. Kako honɨngkano wonyo nɨhu'no ane hweho. Oso hiso'no kako Anɨtu ne hweho. A'amu hofɨko Anɨtumne'no huno mosyafɨsiyo'njo ikujo'no Anɨtu kako tohino engo uyoso sohonta hofɨko hungkuno anefoho. O'o, hofɨkoe syohofoho.
ROM.1.21	Hwapɨngoso hofɨko Anɨtumne'no huno ko uyonteso hofɨko kakine'no huno nto'no mosyafɨsiyo'njo yontɨfi Anɨtu yo'mayo wopɨngo ulohofɨwo'nɨngkiso so'no kakoe yofe moho'nomayo'njo yontɨfi isamoyoka mujo'njo iwo'nɨngkohofofoho. Oso'no hofɨkoe huno ilo'nnyo'njo humantɨfi hofɨko omomonnyofoho. Sɨkwo'mjoho'mo humawo'nɨngkohofofoho. 
ROM.1.22	Hofɨko yokumpohn'nyo imo'nontɨfi nakwo huno'njɨ'nwoho. Hwasyo hnnontɨfeso hwapɨngoso hofɨkoe hunoso sojo pa'nyo'njofoho. 
ROM.1.23	Hofɨko Anɨtu mape'nyo'njo songo ne'no humayo sohwoe yofe engo somo hohujo ikinjaofontɨfi hofɨko hwahoponjo a'amufe huyo'mango'nji tongo yɨhufo homa osohwafe huyo'mango mtɨ'mokuhumajontɨfi osomo hwomtame uloho'motofofoho.
ROM.1.24	A'amu Anɨtumo hohujo ikinjaofɨwo'nɨngkohofo so'no Anɨtu kako hofɨkimo nulɨko'mahonɨngki hofɨko yo'mayo yahino wonyoso hofɨkoe sɨmeho umo lonteso yahonɨngki osomo inɨngkawowo'nɨngkohofofoho. Oso'no hofɨko kifosyoho yahino loho'nontɨfi hofɨkoe a'apahomo wonyo imokinɨwo'nɨngkohofofoho. 
ROM.1.25	Oso a'amu ose sohwa hofɨko Anɨtuye hungkuno ne'njo somne'no nakwolaho lontɨfi hohujo ikinjaofontɨfi hofɨko hungkuno hwasyo somo inɨngkawowo'nɨngkohofɨhwafoho. Anɨtu kako yo'mayo hwapɨngo ne'njo sohumne'no huno mosyafɨsiyo'njo yontɨfi Anɨtu kako yo'mayo mtɨ'mokumentiso somne'no hwomtame ulohofontɨfi osomo inɨngkawowo'nɨngkohofofoho. I nakwo a'amu hn'nwi Anɨtuye yofe engo somo engolopohamo woho'nomehwano. Olo hungkuno loso nehopeho.
ROM.1.26	A'amu Anɨtumne'no hohujo ikinjaofontɨfi yahino wonyo ne'no iwo'nɨngkohofo so'no Anɨtu nulɨko'mahonɨngki hofɨko yahino wonyo nɨhu'nahone iwo'nɨngkohofofoho. Moya'mi sofa hofɨko hwehwanji nto'no mohumayo'njo yontɨfi hofɨkoe sɨmehoso nom'ne famne'no fefoyo umosiyahonɨngki hofɨko nom'ne moya'mi sofanji yahino wonyo loho'nɨwo'nɨngkohofofafoho. 
ROM.1.27	Hwe huhwanji hofɨko hofɨkoe ape'nji nto'no mohumayo'njo yontɨfi hofɨkoe sɨmehoso nom'ne hwe sohwamne'no fefoyo umosiyahonɨngki hofɨko kifosyoho loho'nɨwo'nɨngkohofɨhwafoho. A'amu hofɨko oso yahino wonyo hiso yontɨfi hofɨko wonɨmango munyofoho. Oso yahino wonyo hiso hofɨkoe a'apaho hofɨkoe huno osomo wonyo umokinɨmontonoho.
ROM.1.28	A'amu hiso hofɨko Anɨtumo hohujo ikinjaofontɨfi hnnɨmentohofi, Anɨtumne'no huno syafɨsiyoso peho'neto. Yo'mɨngo'maho. Ose yahonɨngkofi Anɨtu ulɨmento, E'wano. Sekwo sekwoe huno wonyo somnohini hmnɨngkamno. Ose ulahonɨngki hofɨko yo'mayo yahino wonyo a'amu miyɨwo'nɨngkiyohofoso iwo'nɨngkohofofoho. 
ROM.1.29	Ose yontɨfi yo'mayo yahino wonyo pisakino'njoso yontɨfi nom'ne a'amufe yo'mayo so'no hi umo'nɨngkahonɨngki nom'nemo wonyo ulohofɨwo'nɨngkohofofoho. Nom'ne yahinoso olenoho. A'amu wopɨngo humalofo somne'no sɨmeho tohino umnɨwo'nɨngkisofoho. Hofɨko nom'ne a'amu somo fonjasyɨwo'nɨngkohofofoho. Yoka hnnontɨfi ikujoho fongkinɨwo'nɨngkohofofoho. Hwasyo hungkuno lontɨfi nom'ne a'amumne'no huno wonyo syafɨsyɨwo'nɨngkohofofoho. Oso'nji nom'ne a'amu somo wonyo umokuwo'nɨngkohofofoho. Oso hofɨkoe yo'mayo wonyo hiso hofɨkimo nɨhu'no toyo yamo'nnyofoho. Hofɨko nom'ne a'amu somne'no sitofo ulɨwo'nɨngkohofofoho. 
ROM.1.30	Hofɨko a'amufe yofe wonyo umokuwo'nɨngkohofofoho. Hofɨko Anɨtumo sɨmeho wonyo uyontɨfi mangohwa imo'nɨwo'nɨngkohofofoho. Hofɨko mango engo lontɨfi yokumpohn'nyo imo'nɨwo'nɨngkohofofoho. Ose yontɨfi hofɨkoe yofemnohini ho'noma'nɨwo'nɨngkohofofoho. Hofɨko nom'ne yahino wonyo songo tɨpemantɨfi osomo iwo'nɨngkohofofoho. Ose yontɨfi hofɨko kanɨngkwohwo ya'uye hungkunomo hwotoho fewo'nɨngkohofofoho. 
ROM.1.31	Hofɨko huno anefoho. Yo'mayo hungkuno lontɨfeso oso hungkuno hiso ne mmo'nyofoho. Oso hofɨko hofɨkoe a'amu afa ne somne'no sɨmeho muyɨwo'nɨngkiyohofo. Nom'ne somne'no hitoho mulofefoho. 
ROM.1.32	Anɨtuye honɨngkano hungkunoso olenoho. A'amu oso yahino ose iwo'nɨngkisoso kako nope'nɨngkuhwosi kako tohino engo manefoho. Anɨtuye hungkuno ose nalɨwo'nɨngkisofoho. A'amu hiso hofɨko hungkuno homo somo huno ko uyahonɨngki hofɨko yahino wonyoso ne'no iwo'nɨngkohofofoho. Oso'nohini'maho. O'o, a'amu hiso hofɨko a'amu yahino wonyo'njo so'nji yajopohi'nontɨfi iwo'nɨngkohofo sofe yofe hi ho'nomawo'nɨngkohofofoho.
ROM.2.1	I, nje a'amu soku, oso yahino wonyo hiso'no seloheso sekwo huno ole so'no fɨsyafɨhupmno. Sekwo nom'ne a'amu somne'no wonyo kuyoho eso ulɨwo'nɨngkohofo. Oso hungkunoso sekwo anga'no anga'nohino sokune'no selalokweno. Sekwo hokunonji honɨngkano wonyo'njo kuyoho. Oso'no sekwo wonyo kuyoho ulalokwofoso hofɨko'nohinɨ'maho. O'o, sekwo hokunonjoho. Yo'mayo hofɨko yɨwo'nɨngkohofoso sekwo hokunonji yalokwofo. Oso'no sekwo nom'ne a'amu somne'no hungkuno ane kuyoho. 
ROM.2.2	Nakwo huno ole nayohi, Anɨtu kako a'amu honɨngkano wonyo'njo sofe wonyo somne'no tohino uyo yahinoso nto'nohinoho. 
ROM.2.3	Nje a'amu soku, nom'ne a'amu somne'no wonyo kuyoho ulalokwofoso oso wonyo iwo'nɨngkohofo hiso sekwo hokunonji ifijo so'no sekwo huno ole losyofɨsyalokwofo, Anɨtu kako nom'ne a'amu somo tohino uyoso sohonta kako ngkimo tohino montaponehoho. Ose losyofɨsyalokwofo. 
ROM.2.4	I, Anɨtu kako ngkimo sɨmeho wopɨngo ntapɨwo'nɨngkiso so'no kako nje honɨngkano wonyo somne'no tohino komo'no montaponehoho. Oso'no olo honɨngkano wonyo homo somo ne'no umonnoho. Kɨko huno ose losyofɨsyalokuno. I kɨko olo so'no huno makiyotaho. Anɨtu kako tohino komo'no mokijape hwapɨngoso kɨko jɨje honɨngkano wonyoso hohujo ikinjaofohoji kakoe yahino wopɨngo somo inɨngkayo so'no umo'nɨngkahonɨngki kohontohumaho. Kɨko huno ose makiyotaho. 
ROM.2.5	Sekwo sekwoe honɨngkano wonyo somne'no yokumpohn'nyo imo'nontɨfi aho yokumpohn'nyo kemokosyohumawo'nɨngkohofo kuyoho. Jɨje wonyo hiso engo mɨhu'mokalokuno. A'amufe honɨngkano wonyo somne'no Anɨtu kakoe sɨmeho tohino umnalokunjo so'no oso sɨkuno sekwoe honɨngkano wonyo somne'no hungkuno ikwolopijo sohonta tohino engo mapitnnefoho. Oso yahino hiso ito'nohinoho. 
ROM.2.6	Oso Sɨkuno Engo homo somo Anɨtu kako a'amu hopi'nonohino hn'nɨmo yo'mayo yahino nakwo ihwaso so'no yano nalofiyonefoho. 
ROM.2.7	A'amu fehohnjoso hofɨko Anɨtu'nji ango wopɨngo sopone'no humane'entɨfi hofɨko Anɨtu wopɨngo kuyoho nalone'entɨfi honɨngkano wopɨngo somo inɨngkowalokwofo. Oso a'amu somo Anɨtu kako ango songo ne'no humayo'neso uyonefoho. 
ROM.2.8	A'amu fehohnjoso hofɨko huno hofɨkine'no syafɨhu'nontɨfi hofɨko Anɨtuye hungkuno ne'njo somo hwotoho fentɨfi honɨngkano wonyo somo inɨngkawowo'nɨngkohofo somne'no Anɨtu kako sɨmeho tohino umnɨngkuhwoso'no tohino engo uyɨmontonoho. 
ROM.2.9	A'amu hopi'nono honɨngkano wonyo'njo somo yo'mayo yo'mayo tango u'ma'montonoho. A'amu Juta Anɨtuye hungkuno sɨmo'mo upa'nɨmentohofo so'nji temtitofo kengo kengo so'nji tango mapitnnefoho. 
ROM.2.10	I, a'amu honɨngkano wopɨngo iwo'nɨngkohofo somne'no Anɨtu kako wopɨngo kuyoho ulɨhwosi yofe engo uyɨhwosi hofɨkoe sɨmeho somo pompengo ufisyɨmo'montonoho. A'amu Juta so'nji temtitofo kengo kengo somne'no. 
ROM.2.11	Ou, Anɨtu kako a'amufe yofe engo so'no temtitofo so'no huno mosyafɨsiyo'njo iwo'nɨngkisofoho. O'o, a'amufe yahino somnohini uhwononteso wopɨngo'nji wonyo'nji yano ulofiwo'nɨngkiso hweho.
ROM.2.12	A'amu Mousesɨye honɨngkano hungkuno somo huno muyoso hofɨko honɨngkano wonyo imentohofo so'no Anɨtu kako tohino uyonefoho. A'amu Juta Mousesɨye honɨngkano hungkuno somo ko upa'nɨmentohofoso honɨngkano wonyo imentohofo so'no Anɨtu kako oso a'amu homo somo tohino uyonefoho. Oso'no Anɨtu ole ulonefoho. Sekwo honɨngkano hungkuno sejape somo tɨfi minɨngkayo'njo kuyoho. Anɨtu kako ose ulɨhwosi tohino engo uyonefoho. Ihwoni. Anɨtuye yano ilofo yahinoso ito'nohinoho. 
ROM.2.13	A'amu honɨngkano hungkuno ko upa'nontɨfi minɨngkayo'njo somo Anɨtu ole ulonefoho. Nje mehomi hwasɨ'maho. O'o, a'amu honɨngkano hungkuno somo nto'no inɨngkafijoso hofɨko Anɨtuye mehomi ne imo'nɨfitnnefoho. 
ROM.2.14	A'amu temtitofo kengo fehohnjoso hofɨko Anɨtuye honɨngkano somne'no huno muyo kohi hofɨkoe huno mta'ni honɨngkano wopɨngo tɨpemantɨfi hofɨko Anɨtuye honɨngkano hungkunomo inɨngkowalokwofo. Hofɨkoe huno wopɨngo tɨpema'mentohofoso honɨngkano hungkuno pa'nyo imo'nɨmentisofoho. 
ROM.2.15	A'amu fehohnjoso hofɨko Anɨtuye honɨngkano hungkuno somne'no huno muyo kohi hofɨkoe yahino wopɨngo somo inɨngkowentanɨngkofi uhwonontani oso'no nakwo huno ole nayohi, Anɨtu kako oso a'amu sofe sɨmeho so'mo kakoe honɨngkano hungkuno ho'nahumentisofoho. I oso'no oso a'amuso hofɨko hofɨkoe huno mta'ni huno ole syafɨsyɨwo'nɨngkohofi, Oso honɨngkano wonyoso mimnehono. Olo yahino wopɨngo somo unɨngkamo. Hofɨkoe huno mta'ni ose syafɨsyɨwo'nɨngkohofo. Oso'no hofɨko honɨngkano hungkuno somne'no yano ulofinɨwo'nɨngkohofo. 
ROM.2.16	Sɨkuno nom'ne somo Anɨtu kako Jisas Kɨlaisɨmo a'amufe huno hiyaso'mo wojoso ikwolofo'ne uhwajonefoho. Oso hohosohonta a'amu yo'mayo yahino wonyo hiyaso'mo imentohofoso utɨhwa'nyopo i'mofapɨhwoso'no hofɨkoe huno mta'ni yano ilo'nɨfitnnefoho. Oso hiso'no Anɨtuye hungkuno wopɨngo selɨwo'nɨngkoheso osohifoho.
ROM.2.17	A'amu Juta soku, sekwo huno ole kosyofɨsyalokwofo, Nakwo a'amu Juta hn'nwi Anɨtuye a'amu ne'nwoho. Anɨtuye honɨngkano hungkuno huno neyalokunjo so'no Anɨtu a'amu wopɨngo kuyoho nalonefoho. Sekwo huno ose kosyofɨsyalokwofo. 
ROM.2.18	I, a'amu Anɨtuye honɨngkano hungkuno sekumo nto losetɨhwamentohofo so'no sekwo yo'mayo yahino wopɨngo Anɨtu umo'nalokunjo so'no sekwo huno nto'no seyohoho. Oso'no yo'mayo honɨngkano wopɨngo somne'no yano ito'no ilofɨhwatnnɨwo'nɨngkofo. 
ROM.2.19+ROM.2.20	Oseso sekwo a'amu Juta soku huno ole syofɨsyalokwofo, Nakwo Anɨtuye honɨngkano hungkuno'nji kakoe hungkuno ne'njo huno nayoso'no nakwo a'amu Anɨtuye honɨngkano hungkuno huno muyo tɨmpi'nyo pa'nyo somo honɨngkano utɨhwayoso hoponoho. Nakwo oso a'amu homo somo sɨkwo'mjoho so'mo humalofo somne'no pomponaho'nwoho. Nakwo a'amu huno ane somo lutɨhwayoso hoponoho. Nakwo a'amu mehomi we'e pa'nyo sofe hungkuno lutɨhwayo'nwoho. Ose syofɨsyalokwofo. 
ROM.2.21	Kɨko nom'ne a'amu somo lutɨhwawo'nɨngkino sohwosi kɨko huhwosi molutɨhunyoso peho'neto. Kɨko nom'ne somo hufo iyo'eno ulɨwo'nɨngkino sohwosi yo'mayoso hufo peho'no yalokuno. 
ROM.2.22	Kɨko ole lɨwo'nɨngkino, A'amu ape mayo yahino somo wonyo imokohotoho. Ose ulonji kɨko huhwosi oso yahino wopɨngo homo somo wonyo imokalokuno. Kɨko ole lɨwo'nɨngkino, hwe hwoso hwasyo anɨtu hwahoponjo sohwo ngkilaho. Ose lonji kɨko hofɨkoe hwasyo anɨtuye ango mta'ni yo'mayoso malokuno. 
ROM.2.23	Kɨko jɨje yofe ho'noma'nonji ole lɨwo'nɨngkino, ngko Anɨtuye honɨngkano hungkuno so'no huno niyohoho. Ose lonji Anɨtuye hungkuno homo somo minɨngkayo'njo hwotoho fenji Anɨtuye yofe wopɨngo somo wonyo imokalokuno. 
ROM.2.24	U, Anɨtuye hungkunoso ole nalohi, A'amu Juta soku, sekwo Anɨtuye hungkunomo hwotoho fewo'nontanɨngkofi a'amu temtitofo kengoso hofɨko nosehonontɨfi Anɨtumne'no sitofo lalokwofo.
ROM.2.25	Anɨtuye honɨngkano hungkunomo nto'no inɨngkahuji'manji jɨje a'apaho sɨhu kolo'nyoso wopɨngofoho. U, kɨko jɨje a'apahomo sɨhu kolo'nyo'manji Anɨtuye honɨngkanomo minɨngkusoso u, a'apaho sɨhu kolo'nyo yahinoso ne anefoho. 
ROM.2.26	I, a'amu temtitofo kengo a'apaho sɨhu makolo'nyo'njo somta'ango sohwo kako Anɨtuye honɨngkano hungkunomo hofiyo'no inɨngkaweso'manji oso huhwo sohumo Anɨtu kakimo ole ulɨmontonoho. Kɨko nje a'amu ne hwosoho. 
ROM.2.27	I, sekwo a'amu Juta soku, a'apaho sɨhu kolo'nyo'ne yahino hi'njo soku, sekwo Anɨtuye honɨngkano hungkuno sekwoe ahomo weho. I sekwo oso hungkuno homo somo hwotoho fewo'nɨngkohofo so'no a'amu temtitofo kengo mta'angoso hofɨko Anɨtuye hungkuno momokosyohumunyoso hofɨko oso hungkuno homo somo ito'no inɨngkowalokwofo so'no oso homo somo a'amu Juta soku sekwo uhwonɨngkuji sekwo huno ole waseyono. U, nakwoe yahinoso ito'nohino'maho. Huno ose waseyɨmontonoho. 
ROM.2.28	A'amu Juta somo Anɨtu kakoe hungkuno mokosyohumayo'ne uhwosopo'mentisofoho. A'amu Juta fihwo kako kakoe a'apaho sɨhu kolo'noso so'no kako Anɨtuye a'amu ne imo'nɨmentisotaho. O'o, oso a'apaho sɨhu kolo'nyoso a'apahomne'nohinoho. 
ROM.2.29	Anɨtuye a'amu ne imo'nyo'ne yahinoso a'amu fihwo kako kakoe a'apahomnohini yo'mayo loho'nyoso hopo'maho. O'o, Anɨtuye a'amu ne sohwo kako Anɨtumne'no huno ne'no syafɨsyɨwo'nɨngkiso sohwo kako Anɨtumo sɨmeho uyɨwo'nɨngkiso hweho. Oso a'amu huhwo sohumo Anɨtu kakoe a'amu ne umokiyoso honɨngkano hungkunoso umokumentiso'maho. O'o, Anɨtuye Towahuno umokumentisofoho. Oso a'amu huhwo sohwo kako olo hwaho lopo yofe engo ane hweho. I oso'no Anɨtu kako oso a'amu sohumo yofe engo umasofoho.
ROM.3.1	A'amu Jutaso a'amu temtitofo kengo mta'ango somo yakolofoso pipilo. A'amu a'apaho sɨhu makolo'nyo sohwamo a'amu a'apaho sɨhu kolo'nyoso yakolofo pipilo. Osenoho. 
ROM.3.2	A'amu Juta somo Anɨtu kakoe hungkuno mokosyohumayo'ne uyɨmentisofoho. Oso'no a'amu Jutaso nom'ni hwamo uyakolo'mentohofofoho. 
ROM.3.3	I oso'no a'amu Juta fehohnjoso oso hungkuno homo somo tɨfi minɨngkayo'njo yontɨfi nto'no minɨngkammentohofofoho. I hofɨko Anɨtuye hungkunomo sɨmeho muyo'njo imentohofo so'no Anɨtu kako kakoe hungkuno hiso a'amu Juta somo uyɨmentiso so'no Anɨtu inɨngo umontolaho. 
ROM.3.4	Nɨhu'no awonoho. Nakwo a'amu hwahoponjo hn'nwi hwasyo hungkuno lɨwo'nɨngkuhwono. I Anɨtu kako'nohini kako hungkuno nehopi'nohino hweho. Yo'mayo so'no lɨwo'nɨngkisoso ne imo'nɨwo'nɨngkiso hweho. A'amu Anɨtuye hungkunoso mtɨ'mokumentohofo sohwa ole mtɨ'mokumentohofi,
ROM.3.4	Anɨtu sohwosi kɨko jɨje hungkunoso ne'njo'nohino hwosoho.
ROM.3.4	A'amu hofɨko jɨje hungkuno somne'no hungkuno kilɨfijoso u, kɨko uyakolo'monnoho.
ROM.3.4	I oso'no a'amu hopi'nono hofɨko jɨje hungkuno nehopi'nohino so'no huno uyɨmontonoho.
ROM.3.4	Ose mtɨ'mokumentohofofoho.
ROM.3.5	Sekwo huno pipi seyohoho. Nakwo yahino wonyo iwo'nɨngkuhwone so'no Anɨtu kako tohino nejaposo somo a'amu nahonɨngkuji ole wolantɨfeho. Anɨtuye yahino ito'no inɨngkayo'ne mɨhwajiyo'ne yahinoso wopɨngofoho. Ose lɨkuji Anɨtuye yofe woho'nomantɨfeho. Oseso nakwoe yahino wonyo iwo'nɨngkuhwone Anɨtuye yofe engo imokalokuhwono. A'amu fehohnjo huno ose syofɨsyalokwofo. Oso'no hofɨko ole wolantɨfeho. Nakwo yahino wonyo iwo'nɨngkuhwoneso Anɨtuye yofe engo imokalokuhwone'manji kako tohino nejapeso wopɨngotaho. Oso a'amu hwahoponjofe hunofoho. 
ROM.3.6	Oso a'amu sohwa huno ane hwafoho. I Anɨtu kako nakwoe wonyomne'no yano monalofiyo'manji kako hwe moya'mi hopi'nonohinofe honɨngkano wonyomne'no yano pipi ulohmmontolo. 
ROM.3.7	A'amu fehohnjoso hofɨko Anɨtumo olo so'no yoka ulalokwofo, A'amu hofɨko nje fosyohumayo wonyo somo nohonɨngkujo'no Anɨtuye hungkuno ne'njoso utɨhwa'nyopo i'mofapɨhwosi hofɨko Anɨtuye yofe engo woho'nomantɨfeho. Oso'no Anɨtu kako ngkimo wonyo hwosoho eso peho'no ntantofoho. Nje yahino wonyo somne'no tohino peho'no ntopantofoho. 
ROM.3.8	Oso yoka hungkunoso ne'njo'manji a'amu fihwa ole wolantɨfeho. Nakwo honɨngkano wonyo ne'no uyano. Olo honɨngkano wonyo hiso ne'no yaso'manji a'amu hofɨko Anɨtuye yofe engo woho'nomantɨfeho. Oso hwasyo hungkuno hiso huno nosyofɨsyɨhwaloho. A'amu fiso hofɨko olo hungkuno loso'no ngko Poulɨ'ni lɨmale so'no hofɨko hwasyo lalokwofo. Hofɨko nje yofe monje enɨsyalokwofo. A'amu hiso hofɨko oso hwasyo hungkuno somne'no tohino mayoso hoponoho.
ROM.3.9	Oseso nakwo a'amu Juta hn'nwi nakwo nom'ne a'amu somo nuyokolofanetaho. Nɨhu'no awonoho. Temtitofo kengo so'nji nakwo a'amu Juta hn'nnonji honɨngkano wonyomo humalohwono. 
ROM.3.10	A'amu Anɨtuye hungkuno mtɨ'mokumentohofo sohwa ole mtɨ'mokumentohofi,
ROM.3.10	A'amu anga'nohinohwo honɨngkano wopɨngo'njohwo mohumuyoho. O'o, a'amu hopi'nonohinoso honɨngkano wonyomo humalofo.
ROM.3.11	A'amu anga'nohino fihwo kako honɨngkano wopɨngo somne'no huno'njohwo imo'nonto Anɨtu'nji humamne'ento honɨngkano wopɨngo tɨpemanto mohumuyoho.
ROM.3.12	O'o, a'amu hopi'nono honɨngkano hwasyo somo nto hwosopeeo'mentohofo.
ROM.3.12	Nohwosopeemofontɨfi Anɨtumne'no hohujo nto ikinjao'mentohofofoho.
ROM.3.12	A'amu anga'nohino fihwo kako honɨngkano wopɨngomo inɨngkunyo sohwo mohumuyoho. Nɨhu'no awonoho.
ROM.3.13	A'amu a'mopijohino mta'ni pisakino wawo'nɨngkiso hopaso a'amufe mango mta'ni pisakino hungkuno swapɨwo'nɨngkisofoho.
ROM.3.13	Hwasyo hungkunoso mijo ifofayo pa'nyo lɨwo'nɨngkohofofoho.
ROM.3.13	Homa memijo wonyo'njo sohwo kako a'amumo wonyo umokuwo'nɨngkiso hopaso a'amufe mango mta'ni hungkuno wonyo swapɨhwosi a'amumo wonyo umokumontonoho.
ROM.3.14	A'amufe mango mta'ni nom'ne a'amu somne'no sɨfajo'nji yoka'nji swapɨwo'nɨngkisofoho.
ROM.3.15	Hofɨko nom'ne a'amumo komo'nohino siki fonjasyɨwo'nɨngkohofofoho.
ROM.3.16	Hofɨko ango'meemo nowentɨfi a'amumo tohino engo uyahonɨngkofi hofɨko tango engo mawo'nɨngkohofofoho.
ROM.3.17	Hofɨko a'amu sɨmeho afa inontɨfi humawo'nɨngkohofo sofe yahino somo minɨngkayo'njo iwo'nɨngkohofofoho.
ROM.3.17	Oso'no sɨmeho pompengo mifɨsyɨmofɨwo'nɨngkiyohofo.
ROM.3.18	Hofɨko Anɨtumne'no iyoho munyofoho.
ROM.3.18	Hofɨkoe yahino wonyo somne'no hofɨko Anɨtu nehonalofoho eso mosyafɨsiyofoho.
ROM.3.18	A'amu Anɨtuye hungkuno mtɨ'mokumentohofo sohwa ose mtɨ'mokumentohofofoho.
ROM.3.19	Nakwo huno nayohoho. Anɨtu kako kakoe honɨngkano hungkuno nejapmmentisoso oso hungkuno homo somo enjwa'mo humafitnne'ento nejapmmentisofoho. Nakwo honɨngkano homo somo ito'no minɨngkayo'njo so'no nakwo nakwoe honɨngkanoso wopɨngo'njo hwona'nyoho eso mohnnanehwono. Oso'no Anɨtu kako nakwoe hungkuno ikwolofoso sohonta nakwo hungkuno ane'nwoho. 
ROM.3.20	A'amu fihwo kako Anɨtuye honɨngkano hungkuno somo hofiyo ko inɨngkawesoso Anɨtu kako wopɨngo hwosoho eso mulonehoho. Hwapɨngoso honɨngkano hungkuno hiso nakwoe honɨngkano wonyo so'no netɨhwayo'nefoho. Oso'no Anɨtu hungkuno hiso nejapmmentisofoho.
ROM.3.21	Anɨtuye yahino a'amumo fo'mayo'neso olohonta utɨhwa'nyopo nto i'mofapohoho. I oso Anɨtuye yahino wopɨngo i'mofapisoso honɨngkano hungkuno mta'ni m'mofapohoyohoho. O'o, honɨngkano hungkuno so'nji a'amu Anɨtu hungkuno uyahonɨngki lɨmotofo sohwafe hungkuno so'nji olo yahino nom'ne songo somne'no nalɨmentisofoho. I oso hiso nom'ne honɨngkano mta'ni i'mofapohoho. 
ROM.3.22	Honɨngkano nto'nohino songo hiso olenoho. A'amu Jisas Kɨlaisɨmo sɨmeho hi'ntnnono uyalokunjo sohumo Anɨtu ole ulalofoho. Wopɨngo hwosoho ose ulalofoho. I a'amu hopi'nono Jisasɨmo sɨmeho hi'ntnnono uyɨwo'nɨngkohofo somo Anɨtu sekwo wopɨngo kuyoho ulalofoho. Oso'no nom'ne honɨngkanoso mawo'nnyoponoho. 
ROM.3.23	Nakwo hwe moya'mi hopi'nonohino hn'nwi honɨngkano wonyo'njɨ'nwoho. Oso'no nakwo Anɨtu'nji ahwomomo humaneso hopoenohinɨ'maho. 
ROM.3.24	I oso'no Anɨtu kakoe huno mta'ni wopɨngo wonaloho'monto kakoe hwomu nakumo siki nejapmmentisofoho. Jisas Kɨlais kako nakwoe wonyomne'no poyo pe'nɨmentiso so'no nakwo oso homo somo sɨmeho uyɨhwaso'no Anɨtu kako nakumo ole wonalɨmontonoho. Sekwo nje mehomi soku wopɨngo kuyoho. 
ROM.3.25+ROM.3.26	Anɨtu kakoe hwomu Jisas Kɨlais nakumo nejapmmentiso sohwo nakwoe wonyomne'no tohino engo ma'mentiso so'no Anɨtu kako oso wonyo homo somne'no sɨmeho tohino umnɨmentiso so'no Jisas kako pompengo ifisya'mentisofoho. Oso'no Anɨtu kako a'amu wonyo hohonta imentohofo so'no kako aku tohino komo'no muyofoho. Hwapɨngoso oso sɨkuno Jisas a'amufe wonyo somjo tohino wae yaofo'ne oso'no hontohumamentisofoho. Olohonta a'amu honɨngkano wonyo'njoso hofɨko hofɨkoe wonyo somne'no Jisas poyo pe'nɨmentiso so'no sɨmeho hi'ntnnono uyɨkujo'no Anɨtu a'amu homo somo ulɨmontono, Sekwo honɨngkano nto'nohino'njo kuyoho. Nakwoe wonyo somne'no Anɨtu kako Jisasɨmo tohino uyɨmentiso so'no kakoe yahino ito'nohino somo ujo ehontojwahumentisofoho. Nakwo Anɨtuye yahino ito'nohino somo uhwonalokuhwono.
ROM.3.27	Nakwoe yofe ho'noma'nyo'ne honɨngkano ntɨ'mo weho. O'o, nɨhu'no awonoho. Oso honɨngkano hiso nɨhu'nahone nto pɨjwao'maho. Oso honɨngkano hiso peho pɨjwao'maho. Nakwo Anɨtuye honɨngkano hungkunomo hofiyo'no inɨngkowentanɨngkuhwanesohilo. O'o, nɨhu'no awonoho. Yo'mayo wopɨngo Jisas naloho'mentiso somo nakwo sɨmeho hi'ntnnono uyalokuhwone so'no oso hiso nakwoe yofe ho'noma'nyo honɨngkano somo nto pɨjwao'maho. 
ROM.3.28	Oso'no nakwo huno ole nayohi, A'amu fihwo kako Jisas Kɨlaisɨmo sɨmeho hi'ntnnono uyɨwo'nɨngkiso oso humnohini Anɨtu kako wopɨngo hwosoho ulɨmontonoho. I honɨngkano hungkunomo ito'no inɨngkayo yahinoso hopoenohinɨ'maho. 
ROM.3.29	U, oso Anɨtu sohwo kako a'amu Juta sokune'nohino hwolaho. Nom'ne temtitofo oso hwa ane hwolaho. O'o, awonoho. Anɨtu sohwo kako a'amu hopi'nonohinofe Anɨtuyoho. 
ROM.3.30	Ou, Anɨtu ne sohwo kako anga'nohinohwo humaho. A'amu fihwo kako kakoe a'apaho sɨhu kolo'nnyo sohwo kako Jisas Kɨlaisɨmo sɨmeho hi'ntnnono uyoso sohumo Anɨtu ulɨmontono, Kɨko wopɨngo hwosoho. I a'amu nom'ne kako kakoe a'apaho sɨhu makolo'nyo huhwo Jisasɨmo sɨmeho hi'ntnnono uyo huhumo ulɨmentono, Kɨko huhwosi wopɨngo hwosoho ulɨmontonoho. 
ROM.3.31	Nakwo Jisas Kɨlaisɨmo sɨmeho hi'ntnnono uyaso'manji i nakwo honɨngkano hungkuno somo hwotoho wofeentantaho. O'o, nɨhu'no awonoho. Nakwo Jisas Kɨlaisɨmo sɨmeho hi'ntnnono uyɨhwaso'no nakwo honɨngkano hungkunomo ho'nomalokuhwono.
ROM.4.1	A'amu fihwo kako ole wantɨmontolɨkeno. Apɨloham sohwo nakwo pa'nyo hweho. Kako nakwoe neyakweho. Oso'no kɨko kakine'no pehofo ulihnnohino. Ose wantɨmontolɨkeno. Ou, ngko ole ulɨmonnoho. 
ROM.4.2+ROM.4.3	Anɨtu Apɨlohammo ole mujofoho. Apɨloham jɨje honɨngkano wopɨngo yɨwo'nɨngkino so'no wopɨngo hwosoho kilalokweno. Anɨtu ose ulontentesi u, Apɨloham kakoe yofe ho'noma'nɨngkuhwonesohilo. I oso'ne'maho. O'o, a'amu Anɨtuye hungkuno mtɨ'mokumentohofo sohwa ole mtɨ'mokumentohofi, Apɨloham kako Anɨtumo sɨmeho hi'ntnnono uyɨmentiso so'no Anɨtu kako wopɨngo hwosoho Apɨlohammo ose ulɨmentisofoho. Oso'no Apɨloham kakoe honɨngkano wopɨngo so'no kakoe yofe moho'noma'nɨmmentiso hweho.
ROM.4.4	U, pahnnɨmo hungkuno upa'nɨmno. Hwe fihwo kako nom'ne humo syoho ulohofiyoso sohwo kako hamniyoho mayo sohonta siki ntapohoho eso majofoho. O'o, kakoe syohomne'nefoho. I oso'no nakwo Anɨtumo u'mayo yahinoso ose'njo'maho. Anɨtu kako a'amu honɨngkano wopɨngo iwo'nɨngkiso so'no wopɨngo hwosoho mulonehoho. O'o, a'amu Anɨtumo sɨmeho hi'ntnnono unyo sohumo kɨko wopɨngo hwosoho ulɨmontonoho. 
ROM.4.5	Oso hwe honɨngkano wonyo'njo sohumo Anɨtu kako wopɨngo imokiyoso hoponoho. A'amu oso homo somo sɨmeho hi'ntnnono unyoso sohumo Anɨtu kako nuhwononto yahino wopɨngo'njo pa'nyo uhwononto wopɨngo hwosoho ulɨwo'nɨngkisofoho. 
ROM.4.6	Hwe yofe engo'njo Ntefit a'amumo mokosyohumamojo sohwo olo hungkuno homo lomne'no mtɨ'mokumentisofoho. Hwe fihwo kako Anɨtumo u'mayo so'no syoho engo ko miyoso sohwo kako Anɨtumo unɨngkamoloso sohwo osohumo Anɨtu kako kɨko wopɨngo hwosoho uloso sohwo kako sɨmonyo uyono. 
ROM.4.7	Ole mtɨ'mokumento,
ROM.4.7	Anɨtu a'amu honɨngkano wonyo'njo sofe wonyoso wae imofɨhwosi hiyaso'mo nɨhu'nahone ho'nasyɨhwoso'no hofɨko sɨmonyo uyantɨfeho.
ROM.4.8	Anɨtu hwe fihwo wonyo so'no huno mosyafɨsiyo'njo yoso sohwo kako sɨmonyo uyono.
ROM.4.9	Oso sɨmonyo iyoso a'amu Juta a'apaho sɨhu kolo'nɨwo'nɨngkohofo sofe'nohinotaho. O'o, awonoho. A'amu a'apaho sɨhu makolo'nɨwo'nɨngkiyohofo so'ntnnefoho. Hwapɨngoso ole nto lɨhwone, Apɨloham Anɨtumo sɨmeho hi'ntnnono uyɨmentiso so'no Anɨtu kako Apɨlohamɨye sɨmeho hi'ntnnono uyoso yahino wopɨngo pa'nyofoho ulɨmentisofoho. 
ROM.4.10	Oso hungkuno homo somo Apɨlohammo Anɨtu ntohonta ulɨmentisoto. A'apaho sɨhu nto kolo'nnyohonta ulɨmentisotaho. Makolo'nyohonta ulɨmentisotaho. O'o, a'apaho sɨhu makolo'nyohonta ole ulɨmento, Kɨko wopɨngo hwosoho, ose ulɨmentisofoho. 
ROM.4.11	Ou, Apɨloham a'apaho sɨhu makolo'nyo sohonta Anɨtumo sɨmeho hi'ntnnono uyahonɨngki Anɨtu ulɨmento, Kɨko wopɨngo hwosoho ose ulɨmentisofoho. Tɨfi no'mo Anɨtu Apɨlohammo ole ulɨmento, Kɨko sɨmeho hi'ntnnono ntape so'no wopɨngo hwosoho kilɨmentohe so'no kɨko yofe kuhwoe'neso jɨje a'apaho sɨhu fɨkolo'nyo. Oso'no Apɨloham kako a'amu hopi'nono hofɨko hofɨkoe a'apahomo sɨhu makolo'nnyo ko huhwa Anɨtumo sɨmeho hi'ntnnono uyɨwo'nɨngkohofo sofe hofiyakweho. Oso a'amumo Anɨtu kako wopɨngo kuyoho ulɨmentisofoho. 
ROM.4.12	Apɨloham kakoe a'apaho sɨhu makolo'nyo sohonta Anɨtumo sɨmeho hi'ntnnono uyɨmentiso so'no a'amu hopi'nono a'apaho sɨhu makolo'nyo so'nji a'apaho sɨhu kolo'nyo so'nji hofɨko Anɨtumo sɨmeho hi'ntnnono unyoso'no hofɨko Apɨlohamɨye imu nefoho. Hwapɨngoso hofɨko Anɨtumo sɨmeho hi'ntnnono uyoso Apɨloham pa'nyo umentohofofoho.
ROM.4.13	Anɨtu Apɨloham kakoe imu so'ntnne'no hwaho hopi'nono wosejapmmo ulɨmentisofoho. Apɨloham kako Anɨtuye honɨngkanomo inɨngkamentiso so'no oso hungkuno hiso ulɨmentiso'maho. O'o, Apɨloham kako Anɨtumo sɨmeho hi'ntnnono uyahonɨngki Anɨtu wopɨngo hwosoho ulɨmentiso so'no oso hungkuno hiso Apɨloham kakoe imu somo ulɨmentisofoho. 
ROM.4.14	Anɨtu Apɨloham'nji kakoe imu so'ntnne'no olo hwaho hopi'nono wosejapmmo ulɨmentiso sohonta kako a'amu Anɨtuye honɨngkano hungkunomnohini inɨngkawowo'nɨngkohofo somnohini ulɨmentiso'maho. I oso homo somnohini uyontentesi a'amu kakimo sɨmeho hi'ntnnono uyɨfijontentesi hofɨko sɨmeho hi'ntnnono siki uyɨkutnnesohilo. I Anɨtuye hungkunoso yokumpohn'nyo mmo'nɨngkuhwonesohilo. 
ROM.4.15	Ihwoni. Honɨngkano hungkuno we-e'manji a'amu oso honɨngkano hungkuno homo somo mtɨhupeso sohwo kako tohino woma'montonoho. I honɨngkano hungkuno ane'manji a'amu fihwo mamtɨhupenohoho.
ROM.4.16	Oseso Anɨtumo u'mayo honɨngkano anga'nohinoso olenoho, sɨmeho hi'ntnnohino uyofoho. Oso'no a'amu hopi'nono huno ole uyono. Nakwo yo'mayo iwo'nɨngkuhwone so'no nakwo Anɨtumo mu'manehwono. O'o, Anɨtu kako nakumne'no wopɨngo naloho'mentiso so'no kakimo u'manefoho. Oseso oso hungkuno Anɨtu Apɨlohammo uyɨmentisoso Apɨlohamɨye imu hopi'nonohino somnefoho. A'amu Anɨtuye honɨngkano hungkuno hi'njo so'nji ane so'ntnnefoho. A'amu hopi'nono Anɨtumo sɨmeho hi'ntnnono Apɨlohammo hopa uyɨwo'nɨngkohofoso Apɨlohamɨye imu nefoho. 
ROM.4.17	A'amu Anɨtuye hungkuno mtɨ'mokumentohofo sohwa ole mtɨ'mokumentohofi, Anɨtu Apɨlohammo ole ulɨmento, Ngko kikimo a'amu kengo kengo'mta'ango pi'nɨngo engo sofe hofiyakwosi wakumokumonne'no yohono. Ose ulɨmentisofoho. Anɨtu huhwo sohwo kako a'amu poyo pe'nontɨfe somo ulɨkafɨwo'nɨngkiso hweho. Yo'mayo m'mofapeso utɨhwa'nyopo nto i'mofapinyo pa'nyo uhwonɨwo'nɨngkisofoho. Oso Anɨtu huhwo sohwo kako Apɨlohammo hungkuno ulahonɨngki Apɨloham kako oso hungkuno homo somo sɨmeho hi'ntnnono umentisofoho.
ROM.4.18	Anɨtu Apɨlohammo ulɨmento, Jɨje ape kako hwomu aswo woma'montonoho. Oso homo somta'ni jɨje imuso pi'nɨngo engo imo'nɨfitnnefoho. Ose ulahonɨngki Apɨloham kako hungkuno homo somo sɨmeho hi'ntnnono uyonto hontohumamentisofoho. Apɨloham kako Anɨtu hwomu wontapononto ne'no hontohumanto mehomi'maso nɨhu'nahone a'mane imo'nɨmentisofoho. I oso'no Apɨloham kako Anɨtu mta'ni kakoe hwomu'ne'no hontohumanto a'mane ko imo'nonto kako Anɨtumne'no hohujo ikinjɨmo'mentiso'maho. O'o, kako Anɨtumne'no sɨmeho hi'ntnnono ne'no umentiso sohwo nakwo a'amu temtitofo kengo kengo mta'ango hn'nwi neyakweho. 
ROM.4.19	Apɨloham kakoe soswo 
ROM.4.20	Anɨtu Apɨloham yo'mayo tɨfi i'mofapone so'no ulahonɨngki Apɨloham kako huno hufa'u syafɨhu'mentiso'maho. O'o, kako Anɨtumo sɨmeho hi'ntnnono ne'no uyoso'no kakoe a'apaho yokumpohn'nyo imokinonto kako Anɨtuye yofe ho'noma'mentisofoho. 
ROM.4.21	Hwapɨngoso olenoho. Apɨloham kako huno ole syafɨhu'mento, yo'mayo hungkuno Anɨtu ntɨmentisoso Anɨtu kako ne imokiyoso hoponoho. Apɨloham kako huno ose syafɨhu'mentisofoho. 
ROM.4.22	Oseso Anɨtu Apɨlohamɨye sɨmeho hi'ntnnonohino uyoso'no huno syafɨsyonto lɨmento, Apɨloham kako sɨmeho hi'ntnnono ne'no ntapɨwo'nɨngkiso so'no kako hwe wopɨngo hweho. Ose lɨmentisofoho. 
ROM.4.23	A'amu Anɨtuye hungkuno mtɨ'mokumentohofoso ole mtɨ'mokumentohofi, Apɨloham Anɨtumo sɨmeho hi'ntnnono umentiso so'no Anɨtu ulɨmento, Kɨko hwe wopɨngo hwosoho. Oso hungkuno mtɨ'mokumentohofoso Apɨlohamne'nohinɨ'maho. 
ROM.4.24	O'o, nakwo hi'nnontnne'no mtɨ'mokumentohofofoho. Nakwoe Hwe Engo Jisas poyo imo'nɨmentiso sohumo Anɨtu kako apa'no songo ulɨka'mentiso oso Anɨtu huhwo sohumo nakwo sɨmeho hi'ntnnono uyɨmentɨhwone so'no wopɨngo kuyoho nelalofoho. 
ROM.4.25	Anɨtu kakoe hwomu Jisas Kɨlais kako nakwoe wonyo wayo'ne uhwatɨmentisofoho. I oso'no Anɨtu kako Jisasɨmo apa'no songo ulɨka'mentiso so'no nakwo Anɨtumo sɨmeho uyɨwo'nɨngkuhwone hn'nyumo wopɨngo kuyoho nelalofoho.
ROM.5.1	Nakwo Jisas Kɨlaisɨmo sɨmeho hi'ntnnono uyɨwo'nɨngkuhwone so'no Anɨtu kako nakumo ole nelalofoho, Wopɨngo kuyoho nelalofoho. Oso'no kako nakwoe wonyomne'no sɨmeho tohinoso mumnyofoho. O'o, nakwoe Hwe Engo Jisas Kɨlais sohwo kako yo'mayo wopɨngo naloho'mentiso so'no nakwo Anɨtu'nji sɨmeho afa inalokuhwono. 
ROM.5.2	Nakwo Anɨtumo ufohi'nɨfitnne'ento honɨngkano namommentiso so'no Anɨtu kako nakumo wopɨngo nelohofalofoho. Oso'no nakwo sɨmonyo yontani nakwo Anɨtu'nji wopɨngopo humayo'ne hontohumalohwono. 
ROM.5.3	Sɨmonyoso oso'nohini miyalokuyɨhwono. O'o, yo'mayo tango ne'maso oso'ntnne'no sɨmonyo yalokuhwono. Hwapɨngoso yo'mayo tango ne'masoso nakwoe sɨmeho yokumpohn'nyo sosofito'nyo'nefoho. 
ROM.5.4	Yo'mayo tangoso ko ne'masoso nakwo yokumpohn'nyo lohofontanɨngkuhwasi Anɨtu kako wopɨngo kuyoho wonalɨmontonoho. Huno ose naihwoso'no nakwo Anɨtu asomo netɨmayo'ne hontohumalohwono. 
ROM.5.5	I yo'mayo wopɨngo so'no hontohumehwasi nakwo Anɨtumo sɨmeho hi'ntnnono ne'no uyɨhwasi nakwo wonɨmango monanonehoho. Hwapɨngoso Anɨtu kakoe hitohoso nakwoe sɨmehomo ho'nonahumentisofoho.
ROM.5.6	Nakwo wopɨngo imo'nyo'ne yokumpohn'nyo ane humentanɨngkuhwoni Jisas kako oso sɨkuno Anɨtu ho'nahumentiso somo nakwo a'amu Anɨtumo hohujo ikinjɨmo'nnyo hn'nɨmo asomo netɨmayo'ne pe'nɨmentisofoho. 
ROM.5.7	Jisas kako nakumo sɨmeho nejapɨwo'nɨngkiso hopaso nakwo nom'ne a'amumo uyantontaho. Hwe fihwo kako nom'nihwo honɨngkano wopɨngo'njo sohumo ufo'mayo'ne wape'nɨmontolaho. O'o, awonoho. I a'amu anga'nohino sohwo kako a'amu nɨhu'no wonyoangkafo sohune'no ufo'mayo'ne wope'nɨmontolɨkeno. Ngko huno maniyohoyohoho. 
ROM.5.8	I oso'no nakwo nɨhu'no wonyo nohumentanɨngkuhwoni Jisas Kɨlais kako nakumo nefo'mayo'ne pe'nɨmentisofoho. Ose imentiso so'no Anɨtu kako nakumo sɨmeho nejopalokunjo so'no utɨhwa'nyopo ujo ehontojwahumentisofoho.
ROM.5.9	Jisas nakumne'no pe'nɨmentiso so'no Anɨtu kako nakumo wopɨngo kuyoho nelalofoho. Oseso nakwo Jisas Kɨlaisɨ'nji nohumentani nakwo huno ole nayohi, Anɨtu kako tohino monejaponehoho. 
ROM.5.10	Sɨmo'mo nakwo Anɨtuye mango hwona'ni humamotohwone sohonta Anɨtuye Hwomu sohwo nakwoe wonyo'ne pe'nɨmentiso so'no kako Anɨtuye a'amu ne namokumentisofoho. Olohonta Kɨlais kako songo humaso sohwo kako nakumo ne'no wonefo'ma'montonoho eso huno nayohoho. 
ROM.5.11	Oseso nakwoe Hwe Engo Jisas Kɨlais kako nakumo Anɨtu'nji motonefohi'nɨngkahonɨngki nakwo Anɨtuye a'amu ne imo'nontani sɨmonyo engo yalokuhwono.
ROM.5.12	Nakwo olo so'no huno nayohoho. Hwe sɨmo'mjo sohwo kako wonyo imentiso sohonta olo hwaho lopo yahino wonyoso i'mofapmmentisofoho. Poyo pe'nyoso oso yahino wonyo homo somta'ni imo'nɨmentisofoho. Oso'no nakwo hopi'nono poyo pe'nɨwo'nɨngkuhwono hwapɨngoso nakwo hopi'nono wonyo'njɨ'nwoho. 
ROM.5.13	Anɨtuye honɨngkano hungkuno m'mofape sohonta nakwoe hwaho lopo yahino wonyoso wo'mojoponoho. I oso'no Anɨtu kako kakoe honɨngkano hungkuno muyo'njo imentiso so'no kako a'amufe yahino wonyo somne'no tohino mummentisofoho. 
ROM.5.14	Oseso Atam nohumanto honɨngkano wonyo yonto pe'nɨmentisofoho. Oso mta'angoso ne'no mjɨmo'nɨmoponto Mousesɨye sɨkuno i'mofapmmentisofoho. Sɨmo'mo Atam Anɨtuye hungkuno ko upa'nonto hwotoho fento wonyo imentisofoho. A'amu tɨfinjoso hofɨko Anɨtuye hungkuno momaso'njoso Atam hungkuno homo somo hwotoho hmmentiso pa'nyoso ko mahmmentohofoso hofɨko huhwa wonyo yontɨfi poyo pe'nɨmentohofofoho. Atam kako sɨmo'mta'ango sohwo imentiso sohwoe yahino somo a'amu hopi'nono kakimo tɨfi inɨngkamentohofofoho. I oso'no tɨfi no'mo Jisas kakoe yahino songo a'amu tɨfi inɨngkayo'ne mojɨ'mofapmmentisofoho.
ROM.5.15	Oseso Atam'nji Jisasɨ'nji siko afa sɨmo'mjo hwaswoho. I oso'no siko yahino nɨhu'no kengo kengo imo'mentisiyefoho. Atam kako wonyo engo imentiso oso mta'angoso a'amu hopi'nono hofɨko nope'nɨwo'nɨngkohofofoho. I oso'no Anɨtu sɨmeho wopɨngo mɨkunɨmposo nejapmmentisoso kakoe hwomu Jisas Kɨlais nejapmmentisofoho. Jisasɨye yahino wopɨngoso Atamɨye yahino wonyo somo nuyakolofonto nakwoe wonyoso wae enao'mentisofoho. 
ROM.5.16	Anɨtu kakoe hwomu nakwoe hwaho lopo uhwatɨmentiso sohonta kako Atam olo hwaho lopo yahino wonyo imentiso hopa imentiso'maho. Atam kako sɨmo'mo wonyo yahonɨngki Anɨtu kako nahonɨmentisoso nakwo hopi'nono wonyo ihwasi poyo pe'nyo'ne nahonɨmentisofoho. Anɨtu ose nahononto kakoe huno mta'ni kakoe hwomu nakumo wopɨngo nalohofo'ne nejapmmentisofoho. Oso wopɨngo naloho'mentiso so'no wopɨngo kuyoho nelalofoho. 
ROM.5.17	Hwe sɨmo'mjo Atam sohwo kako Anɨtuye hungkuno haloho maposo'njo imentiso so'no nakwo a'amu hwahoponjo hn'nwi poyo pe'noma'mentɨhwonefoho. I oso'no Anɨtu kako nakumo wopɨngo naloho'mne'ento kakoe hwomu nejapmmentisofoho. A'amu fihwo kako yo'mayo Jisas imentiso somo sɨmeho wopɨngo uyoso osohumo Anɨtu kako wopɨngo kuyoho ulɨhwosi songo ne'no humayo'neso uyɨmontonoho. Oso a'amuso kako Jisas Kɨlaisɨ'nji ne'no nohumahwosi yo'mayo somo Jisasɨ'nji mokosyohumantokutnnefoho.
ROM.5.18	Ihwoni, hwe anga'no kako wonyo imentiso so'no nakwo hinjoho'nwi honɨngkano wonyo'njo imo'nɨmentɨhwonefoho. Oso'no poyo wape'nɨfe nalɨmentisofoho. I, tɨfi no'mo hwe anga'no Jisas sohwo kako wopɨngo imentiso so'no kako nakwoe wonyo honɨngkano somne'no poyo pe'nyo hungkuno somta'ni nakumo isɨhutofonemanto songo humayo'neso nejapmmentisofoho. Oso'no Anɨtu kako wopɨngo kuyoho nelalofoho. 
ROM.5.19	Ihwoni. Olenoho. Hwe anga'no kako Anɨtuye hungkunomo haloho maposo'njo imentiso so'no a'amu hopi'nonohino hn'nwi yahino wonyo imo'mentɨhwonefoho. I hwe anga'nohino nom'ne sohwo kako Anɨtuye hungkunomo haloho po'mentiso so'no Anɨtu kako a'amu pi'nɨngo engo hn'nyumo wopɨngo kuyoho nalɨmentisofoho.
ROM.5.20	Anɨtu a'amu hn'nyumo kakoe honɨngkano hungkuno nejapmmentiso so'no nakwo nakwoe honɨngkano wonyoso nɨhu'no wonyo honɨngkonɨmentɨhwonefoho. Nakwo wonyo engo ko yahonɨngkuhwoni Anɨtu kako nakumne'no wopɨngo mɨkunɨmposo wonyoangkafo nelohofalokunjoso nakwoe wonyo engo somo yakolo'nnyofoho. 
ROM.5.21	Hohonta yahino wonyo engoso nakumo yokumpohn'nyo nemokosyohumanto poyo namokumojofoho. Olohonta Anɨtu kako nakumo wopɨngo nalohofonto kako wopɨngo kuyoho nalonto songo humayo'neso nejopalofoho. Hwapɨngoso nakwoe Hwe Engo Jisas Kɨlais nakwoe wonyomne'no tohino engo ma'mentisofoho.
ROM.6.1	Oseso nakwo pehofo lanehwono. Anɨtu nakumo wopɨngo nalohofo'neso engo imokiyo'ne so'no nakwo honɨngkano wonyoso ne'no uyano. Ose lane'elaho. 
ROM.6.2	O'o, ose molanehwono. A'amu poyo pe'noso sohwo kako apa'no wonyo miyonehoho. Oso pa'nyo nakwo Jisasɨ'nji sope'nɨngkahonɨngkuhwoni wonyoso apa'no nakumo monemokosyohumuyoho. Oso'no nakwo wonyoso ne'nohino peho'no uyantanto. 
ROM.6.3	Nakwo Kɨlais Jisasɨmo ufohi'nontani mijo kiyomayo yahino somo inɨngkamentɨhwonefoho. Nakwo Jisasɨmo ufohi'nɨmentɨhwone so'no kako'nji poyo sape'nɨmentɨhwonefoho. Olo hilo so'no sekwo huno kaseyohoho. 
ROM.6.4	Mijo kiyomayo yahino imayoso olenoho. Nakwo Kɨlaisɨmo poyo sope'nɨfohi'nɨngkahonɨngkuhwoni Anɨtu nakumo Kɨlaisɨ'nji pi'nɨmomo soho'nonahumentisofoho. Oseso Anɨtu kakoe yokumpohn'nyo engo so'nji Kɨlaisɨmo songo ulɨka'mentiso sohonta nakwo'njimo songo sonelɨka'mentisofoho. Oseso Jisas kako songo humayo'ne neso ma'mentiso hopaso nakwo hn'nwi songo humayo'ne neso ma'mentɨhwonefoho.
ROM.6.5	Oseso nakwo kako'nji poyo sape'nɨfohi'nɨmentɨhwonehn'nyɨmo u, Anɨtu Jisasɨmo ulɨka'mentiso hopaso nakwo'nji sonelɨka'mentisofoho. 
ROM.6.6	Nakwo huno ole nayohi, Jisas nakwoe wonyo'ne'no poyo pe'nɨmentiso sohonta nakwoe yahino wonyoso yokumpohn'nyo nemokosyohumamojo sohumo Jisas kako poyo imokumentisofoho. Oseso olohonta nakwo yahino wonyo sohwoe syoho ulohofiyo mohumulohwono. O'o, kakoe yokumpohn'nyoso moi'wonoho. 
ROM.6.7	A'amu sɨmo'mo pe'noso sohumo yahino wonyoso kakimo yokumpohn'nyo mumokosyohumanehoho.
ROM.6.8	Ou, nakwo Jisasɨ'nji poyo sape'nɨmentɨhwone so'no nakwo sɨmeho hi'ntnnono ole uyalokuhwono. Nakwo Kɨlaisɨ'nji songo ne'no nohumentɨhwanefoho. 
ROM.6.9	Nakwo huno nayohoho. Jisas kako pi'nɨmo nta'ni apa'no songo lɨka'mentiso sohwo kako apa'no poyo mape'nonehoho. Oseso Jisas kako poyo pe'nyo yahino yokumpohn'nyoso hwotoho nto hmmentisofoho. 
ROM.6.10	Jisasɨye poyo pe'nyoso olenoho. Kako sɨkuno anga'nohino somo pe'nɨmentiso sohonta kako yahino wonyo sohwoe yokumpohn'nyo somo nɨhu'nahone wae yao'mentisofoho. Wayo yaofonto Anɨtumo ufohi'nɨmentiso sohwo olohonta kako Anɨtu'nji songo ne'no humaho.
ROM.6.11	Oso hopaso sekwo huno fɨsyafɨhu'nɨmno. Sekwo hokunonji Jisasɨ'nji poyo sape'nɨmentohofo so'no oso yahino wonyoso sekwo hokumo yokumpohn'nyo mosemokosyohumanehoho. O'o, sekwo Kɨlaisɨmo ufohi'nɨmentohofo soku Anɨtu'nji humalofo. Oso'no sekwo huno fɨsyafɨhu'nɨmno. 
ROM.6.12	Oseso oso yahino wonyoso nakumo nonemokosyohumahwoloho. Yahino wonyo kikimo wokumokosyohumamo lɨhwosi yahonɨngkuhwosi jɨje hunomo huno wonyo ku'maso somo kɨko osomo inɨngkahutoho. O'o, oso huno wonyo hiso foho'naofo. 
ROM.6.13	Oseso sekwoe sɨfe aho tɨmo a'apaho oso'nji yahino wonyo somo ikutoho. Sekwo poyo pe'nontɨfi apa'no songo lɨka'mentohofo so'no sekwoe sɨfe aho a'apaho tɨmo oso Anɨtumo uyɨkuji sekwo kakoe yahino wopɨngo somo nto'nohini fiyɨmno. 
ROM.6.14	Sekwo huno seyohoho. Yahino wonyoso sekwoe hwe engo imo'nɨngkuhwosi mosemokosyohumanehoho. I nom'neso ole. Oso honɨngkano hungkuno Mouses sejapmmentiso homo somo enjwa'mo mohumulofo. Oso hungkuno hiso ole nalɨmojo. Honɨngkano hungkunomo mtɨhupe'manji poyo wape'nɨmnoho. Oso hi enjwa'mo mohumulofo. O'o, Anɨtu kako wopɨngo seloho'mentiso so'no sekwo kako'nji ufohi'nontɨfi sekwo Anɨtuye pompenjiyomo humalofo.
ROM.6.15	Oso'no nakwo pipi yanehwono. Anɨtu kako nakumo wopɨngo naloho'mentiso so'no nakwo honɨngkano hungkunomo enjwa'mo mohumulohwono. Oso'no nakwo yahino wonyoso anga'no anga'no apa'no uyantantaho. O'o, nɨhu'no awonoho. 
ROM.6.16	U, sekwo huno maseyoho liyohoho. Hwe fihwo kako nom'nehumo syoho ulohofiyonto kakoe hungkunomo haloho pewo'nɨngkiso so'no oso hwe nom'ne huhwo sohwo kakoe hwe engo imo'nɨngkuhwosi kakimo yokumpohn'nyo womokosyohumamontonoho. Ihwoni. Yahino wonyoso oso pa'nyofoho. I kɨko oso yahino wonyoso ne'no yohojo'no oso yahino wonyo hiso kikimo yokumpohn'nyo wokumokosyohumamontonoho. Oso yahino wonyo huhwo sohwo kako kikimo yokumpohn'nyo kumokosyohumahwosi poyo wakumokumontonoho. U, yo'mayo Anɨtu umo kilososo u, kɨko oso hiso yohojo'no Anɨtu kako jɨje hwe engo imo'nɨngkuhwosi kikimo wokumokosyohumamontonoho. Ose yohojo'no Anɨtu kako kikimo wopɨngo hwosoho wakilɨmontonoho. 
ROM.6.17	Sɨmo'mo sekwo yahino wonyo sohwoe syoho ulohofiyontɨfi wonyo'nohino imotofofoho. I osohonta sekwo Anɨtuye hungkuno ne somo upa'nontɨfi hungkuno homo somo sɨmeho uyontɨfi hungkuno hiso aho yokumpohn'nyo kemokosyohumalofo. Oso'no nakwo Anɨtumne'no sɨmonyo uyano. 
ROM.6.18	Yahino wonyo sohwo sekumo impo'angomo nomokokilo'mokosyesyohumentanɨngki Anɨtu kako hano hwosampento isɨhutofosema'mentisofoho. Oseso Anɨtu kako sekumo yahino wopɨngo sohwoe syoho ulohofiyo semokumentisofoho.
ROM.6.19	Oseso sekwo huno tɨfo'njo sokune'no ngko oso syoho ulohofiyo'ne pahnnɨmo hungkuno apa'no waselɨmo. Hohonta sekwo sekwoe sɨfe aho hopi'nono yahino wonyo somo uyontɨfi kakoe syoho ulohofiyontɨfi yo'mayo yo'mayo honɨngkano nɨhu'no wonyo imotofofoho. I oso'no olohonta oso pa'nyoso sekwoe sɨfe aho yo'mayoso Anɨtumo uyɨkuji yahino wopɨngo sohwoe syoho ulohofiyo hmmo'nɨmno. Ose ikuji sekwo honɨngkano wonyo ane umo'nantɨfeho. 
ROM.6.20	Sɨmo'mo sekumo yahino wonyo sohwo yokumpohn'nyo semokosyohumentanɨngki yahino wopɨngoso mimmotofofoho. 
ROM.6.21	Oso hohosohonta sekwo nohumantɨfi sekwo wopɨngo humamotofotaho. O'o, oso yahino wonyo hiso sekumo poyo wasemokumonto imojofoho. Oso'no hohonta sekwo yo'mayo wonyo imotofo so'no sekwo olohonta wonɨmango senalofoho. 
ROM.6.22	Oseso Anɨtu olohonta kako impo'ango somjo yahino wonyo somta'ni nto isɨhutofosema'maho. Oso'no olohonta Anɨtu kakoe syoho ulohofiyo nto semokumaho. Oseso sekwo kakoe yahino wopɨngo somo inɨngkayo so'no sɨmeho semo'nɨngkahonɨngki honɨngkano wonyo'maso imo'nalokwofo sokumo engolopohamo songo ne'no humayo'ne sejapmmentisofoho. 
ROM.6.23	A'amu wonyo iwo'nɨngkohofo sofe mpe mayo pa'nyoso poyo pe'nɨfitnnefoho. I oso'no nakwo Anɨtumo sɨmeho uyɨwo'nɨngkuhwone hn'nɨmo Anɨtu kako songo ne'no humayo'neso siki nejaponefoho. Oso songo ne'no humayoso nakwo nakwoe Hwe Engo Jisas Kɨlaisɨ'nji ufohi'nɨmentɨhwone somnoho.
ROM.7.1	Nje a'amu soku, sekwo Mousesɨye honɨngkano hungkuno somne'no huno'njo sokune'no olo hungkuno loso waselɨmonne'no yohono. A'amu songo humalofo sohonta hofɨko honɨngkano hungkunomo enjwa'mo humalofo. Hofɨko tɨfi inɨngkayo'nefoho. I a'amu poyo pe'nyoso pipi inɨngkapɨfitnne'elo. Awonoho. Songo ne'nohinofoho. 
ROM.7.2	A'mu fisi hwehumo uma'nɨngkuhwosi oso hwe sohwo songo nohumentanɨngkuhwosi honɨngkano hungkuno Anɨtu Mousesɨmo uyɨmentisoso nɨhu'nahone sekumo mokotɨku'nnyofoho. Osohonta oso a'musiye hwehwo poyo pe'nɨngkuhwoso'no oso honɨngkano hungkunoso oso a'mu simo apa'no momokilo'mokosyohumanehoho. O'o, oso a'musi kako apɨwojo wohumamontonoho. 
ROM.7.3	I a'mu fisi kako kakoe hwehwo sɨmo'mjo sohwo kako songo nohumentanɨngkuhwosi oso a'musi kako ape ma'nyo honɨngkanoso nomtɨhupehwosi nom'nehumo uma'noso'manji oso a'musiye honɨngkanoso wonyo umo'nɨmontonoho. U, hwe sohwo poyo pe'nɨngkuhwoso'ne'manji i oso a'musi kako nom'ne hwehumo uma'nyo'manji oso hiso wopɨngofoho. Oso yahino hiso honɨngkano hungkuno somo mtɨhupe-e'ne'maho. O'o, oso wopɨngofoho.
ROM.7.4	Nje a'amu soku, sekwo upa'nɨmno. Hungkuno hiso ne hwapɨngoso ole'nefoho. Sɨmo'mo Mousesɨye honɨngkano hungkunoso sekwoe hwehwo pa'nyo humamentisofoho. I oso hohosohonta sekwo Jisas Kɨlaisɨ'nji sekwo poyo sape'nɨmentohofo sohonta sekwo honɨngkano hungkuno homta'ni pe'nɨmentohofofoho. Oseso honɨngkano hungkunoso sekumo apa'no momokilo'mokomokosesyohumanehoho. O'o, awonoho. Kɨlais songo lɨka'mentiso sohumo sekwo makotɨku'nɨmentohofo so'no sekwo hokunonji songo lɨka'mentohofofoho. Oseso sekwo Anɨtuye yahino wopɨngoso iyo'ne humalofo. 
ROM.7.5	Hohonta nakwoe a'apaho huno sɨmeho tɨmo oso yo'mayo wonyoso umo lɨmojo oso hiso ne'no yontanɨngkuhwoni oso yahino wonyoso yokumpohn'nyo nemokosyohumamojofoho. Oso hohosohonta Anɨtuye honɨngkano hungkunoso nakumo ole nelahonjoso sekwo yo'mayo wonyoso ikutoho. Ose nelahonjo sohonta nakwo wonyo engo so'no ne'mo'nɨngkahonɨngki ne'no imotohwonefoho. Oso yahino wonyo hiso nakumo poyo wonamokumonte'no yohoho. 
ROM.7.6	I olohonta nakwo Jisas Kɨlaisɨ'nji poyo sape'nɨmentɨhwone so'no oso yahino wonyo hiso nakumo yokumpohn'nyo nemokosyohumamojo sohwo momokilo'mokomokonesyohumanehoho. O'o, Kɨlais nakumo isɨhutofonema'mentisofoho. Oseso olohonta nakwo oso honɨngkano hungkuno mtɨ'mokumentohofo somo enjwa'mo mohumuyontani nakwo a'amu songo pa'nyo imo'nontani Anɨtuye Towahunofe mampaho somo inɨngkowalokuhwono.
ROM.7.7	Oso'no nakwo pehofo lanehwono. Honɨngkano hungkunoso wonyofoho wolantantaho. O'o, nɨhu'no awonoho. U, honɨngkano hungkunoso yahino wonyo yohotoho ose monajo'njo yontentesi nakwo ole hnnontanɨngkuhwanesohilo. Nakwo wonyoso ane'nwoho. Ose hnnontanɨngkuhwanesohilo. I olo so'no fɨsyafɨhupmno. Sekwo nom'ne a'amufe yo'mayo somne'no hi semo'nɨngkuhwaloho. Ose monajo'njo yontentesi a'amu nom'nefe yo'mayo so'no hi ko nɨmo'nɨngkahonɨngkuhwosi ngko ole lɨ'mnesohilo. Ngko wonyoso ane hwo'nyoho. Ose lontanɨ'mnesohilo. 
ROM.7.8	Sɨmo'mo ngko nom'ne a'amufe yo'mayo so'no hi manɨmo'nyo'njo yontanɨngki Anɨtuye honɨngkano hungkuno ntɨmento, Kɨko nom'ne a'amufe yo'mayo so'no hi kumo'nɨngkuhwoloho. Ose upa'nɨmentohe sohonta nje hunoso nom'ne a'amufe yo'mayo so'no hi engo nɨmo'nɨmentisofoho. Olo so'no selalokweno honɨngkano hungkuno sohwo kako honɨngkano wonyoso yohotoho monajo'njo yontentesi oso honɨngkano wonyoso kakoe yokumpohn'nyoso ane'nesohilo. 
ROM.7.9	Hohonta ngko honɨngkano hungkuno mupa'nyo sohonta ngko hwe wopɨngo hwo'nyoho syafɨhu'motefoho. I oso hohosohonta ngko honɨngkano hungkuno upa'nonji yo'mayo imote so'no huno syafɨsyonji lɨmentoho, Ngko wonyo'njo hwo'nyoho. Oso hiso nuhwononji yahino wonyo hiso ne'no yonji yahino wonyoso yokumpohn'nyo nɨmokosyohumentanɨngki uhwonɨmentoheso honɨngkano wonyo huhwo sohwo ngkimo poyo nɨmokone so'no uhwonɨmentohefoho. 
ROM.7.10	Oso honɨngkano hungkuno Mouses nalɨmentisoso ole so'no nejapmmentisofoho. A'amu hofɨko honɨngkano hungkunomo hofiyo'no inɨngkafijoso songo pa'nyo humafitnne'ento nalɨmentisofoho. I ngko oso hungkuno homo somo nupa'nonji ole lɨmentoho, olo hungkuno homo losomo ngko ito'no minɨngkayo'njo imeso poyo pe'nɨmnoho lɨmentohefoho. 
ROM.7.11	Ngko huno ole syafɨhu'mentoho, Honɨngkano hungkunomo inɨngka'me'manji honɨngkano wonyo somo ngko uyakolo'monnoho. Ngko huno ose ko syofɨsyahonɨngko honɨngkano wonyoso yokumpohn'nyo nɨmokosyohumentanɨngki kako honɨngkano hungkuno somo hwasyo hwasyo imote so'no oso honɨngkano hungkuno huhwo sohwo ole ntɨmento, Kɨko poyo pe'nyo. Ose ntɨmentisofoho. 
ROM.7.12	Oseso nakwo huno nayohoho. Anɨtu kakoe honɨngkano hungkunoso nɨhu'no wopɨngo'nohinofoho. Oso hungkuno anga'no anga'nohinoso hopi'nono nto'nohinoho. Wonyo hungkunoso anefoho.
ROM.7.13	Oseso pipilo. Oso wopɨngo hiso ngkimo poyo wanɨmokumontolaho. O'o, ose'maho. Yahino wonyo sohwo kako poyo wanɨmokumonte'no yohoho. I honɨngkano hungkuno somo upa'nonji yahino wonyo somo utɨhwa'nyopo uhwononji nje honɨngkano wonyo engo somo uhwonɨmentohefoho. Ngko Anɨtuye honɨngkano hungkunomo upo'nɨngkahonɨngko yo'mayo wonyoso yohotoho ko ntahonɨngki nje sɨmeho tɨmo sɨfe aho yo'mayo wonyoso umo lɨmoteso ngko wonyo hiso ne'no iwo'nɨngkohefoho. Oso'no honɨngkano wonyo yahino nɨhu'no wonyofoho nnɨngkohoho.
ROM.7.14	Anɨtuye Towahuno sohwo kako Anɨtuye honɨngkano hungkuno Mousesɨmo uyɨmentisoso Mouses kako mtɨ'mokumentisofoho. I oso'no oso honɨngkano hungkuno homo somo ngko minɨngkayo'njo yahonɨngko yahino wonyoso yokumpohn'nyo nɨmokosyohumentanɨngki ngko oso yahino wonyo huhwo sohwoe syoho ulohofiyo imo'nɨmentohefoho. 
ROM.7.15	Ngko nje yahino wonyo iwo'nɨngkoheso neso ngko huno maniyohoyohoho. Ngko yahino wopɨngo'nohini uyɨmo ko lonji oso yahino wopɨngo hiso mimmnehono. I oso yahino wonyoso miyo'njo uyɨmo ko lonji oso wonyo engoso iwo'nɨngkohefoho. 
ROM.7.16	Ngko honɨngkano wonyoso imote so'no ngkilaho lohono. Oso'no honɨngkano hungkuno Mouses nalɨmentisoso ngko wopɨngo uhwonɨngkohono. 
ROM.7.17	Yo'mayo wonyo iwo'nɨngkoheso ngkilaho lalokwe so'no ngko huno ole niyohoho. Oso wonyo iwo'nɨngkohe hiso nje huno mta'nɨ'maho. O'o, yahino wonyo nje sɨmeho mo'mo mnawojoso yokumpohn'nyo imo'nɨngkahonɨngki oso wonyo hiso yalokweno. 
ROM.7.18	Ngko huno ole niyohoho. Nje sɨmeho mo'mo wopɨngoso momnauyoho. O'o, nje sɨmeho wonyo'nohino umo lɨmojofoho. Nje hunoso yo'mayo wopɨngo'nohini uyɨmo ko lontnneso nje sɨmeho sohwo wopɨngo hiso miyonehoho. Oso'no wopɨngo yahino iyoso'no ngko yokumpohn'nyo ane hwo'nyoho. 
ROM.7.19	Yo'mayo yahino wopɨngoso umo ko lonji yontnneso ngko miyɨwo'nɨngkiyonoho. Yo'mayo wonyoso mimmnehono lontnneso oso wonyo hiso ngko iwo'nɨngkohono. 
ROM.7.20	Yo'mayo yahino wonyoso ngko miyo'njo umo lontnneso oso hiso ngko iwo'nɨngkohono. Oso hiso nje huno mta'nɨ'maho. O'o, nje sɨmeho sohwo fiyo ntahonɨngki ngko iwo'nɨngkohono. Hwapɨngoso nakwoe sɨmeho mo'mo yahino wonyoso nakumo yokumpohn'nyo nemokosyohumaho.
ROM.7.21	Oso'no olo yahino wonyo loso nje sɨmeho mo'mo mnaweho. Ngko yo'mayo yahino wopɨngoso umo ko lontnneso yahino wonyo somo hwosopeefɨwo'nɨngkohe hwo'nyoho. 
ROM.7.22	Nehopi. Nje huno somo ngko ole syafɨsyɨwo'nɨngkoho, Anɨtuye honɨngkano hungkunoso wopɨngo'nohinofoho. Ose syafɨsyɨwo'nɨngkohono. 
ROM.7.23+ROM.7.24+ROM.7.25	I oso'no ngko ole honɨngkonalokweno. Yahino wonyoso nje sɨmeho mo'mo mnanoweho. Oso yahino wonyo huhwo sohwo'nji nje hunomo Anɨtuye honɨngkano hungkuno wopɨngo sohwo mnawojo sohwo'nji ikujoho fongki'nalokusiyo. Nje huno somo ngko Anɨtuye honɨngkano hungkuno sohwoe syoho ulohofiyo hwo'nyoho. I oso'no nje sɨmeho sohwo kako yahino wonyo sohwoe syoho ulohofiyo hweho. I oseso oso yahino wonyo sohwo kako ngkimo impo'angomo wonɨhumajɨ'monto yahonɨngki ngko youwo youwo lalokweno. Nje sɨmeho honɨngkano poyo pe'nyo somo ipenɨmotowalokunjo somta'ni tɨhwo wontɨma'montolo. Ngko nɨhu'no wonyo hwo'nyoho.
ROM.7.23+ROM.7.24+ROM.7.25	I oso hiso'no Jisas Kɨlais nakwoe Hwe Engo sohwo kako honɨngkano wonyo yokumpohn'nyo somta'ni ngkimo isɨhutofonɨmayo'ne hweho. Kako ngkimo asomo ntɨma'maso so'no ngko Anɨtumo isamoyoka ulalokweno.
ROM.8.1	Oseso nakwo Kɨlais Jisasɨ'nji ufohi'nnyo so'no Anɨtu nakwoe honɨngkano wonyo somne'no sɨmeho tohino muhmnyofoho. Oso'no kako hungkuno ikwolofoso sohonta nakwoe wonyo somne'no nakumo tohinoso monejaponefoho. 
ROM.8.2	Hwapɨngoso Anɨtuye Towahuno sohwo nakwo Kɨlais Jisasɨ'nji monahumokumentiso sohwo kako songo ne'no humayo'ne nejaposo sohwo kakoe yokumpohn'nyoso yahino wonyo somta'ni isɨhutofonema'mentisofoho. Oso'no oso yahino wonyo huhwo sohwo kako ngkimo poyo nɨmokumne'ento yalokunjo sohwo ngkimo apa'no mipenɨmotawenohoho. 
ROM.8.3	Mouses kako Anɨtuye honɨngkano hungkuno neyakwosamo uyɨmentiso sohonta kako nakwo a'amu hopi'nonohino hn'nwi honɨngkano nto'no inɨngkapɨfitnne'ento nejapmmentisofoho. I oso'no yahino wonyoso nakwoe sɨmeho mo'mo mnawojo so'no nakwo yokumpohn'nyo ane'nwi nohumentani honɨngkano homo somo nto'no minɨngkammentɨhwonefoho. Oseso nakwo honɨngkano hungkuno ito'no inɨngkayo yokumpohn'nyoso ane'nwi humentanɨngkuhwoni honɨngkano hungkuno hiso nakumo wopɨngo monamokummentisofoho. I oso'no Anɨtu kako wopɨngo namokumentisofoho. Hwapɨngoso kako kakoe Hwomu nakwoe hwaho lopo uhwojahonɨngki kako a'amu nakwo pa'nyo imo'nɨmentisofoho. Oso kako a'amu nakwo pa'nyo imo'nɨngkahonɨngki Anɨtu nakwoe wonyomne'no tohino engo uyahonɨngki Kɨlais oso hiso'no poyo imo'nɨmentiso so'no Anɨtu kako oso yahino wonyo huhwo sohwoe yokumpohn'nyo homo somo wae yao'mentisofoho. 
ROM.8.4	Honɨngkano hungkunoso ole lonetɨhwalofoho. Sekwo honɨngkano wopɨngomnohini finɨngkamno. I Anɨtu kako yahino wonyo sohwoe yokumpohn'nyo wae yao'mentiso so'no olohonta nakwoe sɨmeho yo'mayo wonyo umo lɨhwosi ko yososo nakwo minɨngkohwanehwono. Oso wonyoso nakumo monemokosyohumanehoho. O'o, nakwo Anɨtuye Towahuno Wopɨngo so'nji nohumentani kakoe mampaho osomo nupo'nontani honɨngkano wopɨngo'nohini somo tɨfi inɨngkowalokuhwono. Oseso Anɨtu nonahononto wopɨngo kuyoho nelalofoho.
ROM.8.5	Oseso a'amu hofɨkoe sɨmeho yo'mayo wonyo umo lonte osomo yahonɨngki oso homo somo hofɨko tɨfi inɨngkawowo'nɨngkohofo so'no oso yahino wonyo hiso hofɨkimo yokumpohn'nyo mokosyohumawo'nɨngkisofoho. I, a'amu Anɨtuye Towahuno Wopɨngo hi'njo sohwo hofɨko kakoe mampahomo inɨngkawowo'nɨngkohofo so'no Anɨtuye Towahuno Wopɨngo sohwo hofɨkimo yokumpohn'nyo mokosyohumawo'nɨngkisofoho. 
ROM.8.6	Oseso oso yahino wonyo sohwo kako a'amumo aho yokumpohn'nyo kemokosyohumawo'nɨngkiso so'no hofɨko poyo pe'nɨngkuji tɨkanomo ufitnnefoho. I, Anɨtuye Towahuno Wopɨngo sohwo kako kakoe a'amumo aho yokumpohn'nyo kemokosyohumawo'nɨngkiso so'no hofɨko wopɨngo nohumafɨkuji sɨmeho pompenjiyo'nji wohumantɨfeho. 
ROM.8.7	Oso yahino wonyo sohwo kako a'amumo yokumpohn'nyo mokosyohumentanɨngki hofɨko Anɨtuye mangohwa imo'nɨmentohofofoho. Hwapɨngoso hofɨko Anɨtuye hungkuno somo enjwa'mo mohumunyofoho. Hofɨko Anɨtuye hungkuno homo somo inɨngkayoso hopo'maho. 
ROM.8.8	A'amu hofɨko yo'mayo wonyo hofɨkoe sɨmeho umo lonteso iwo'nɨngkohofo. Oso a'amu hiso hofɨko Anɨtuye sɨmeho wopɨngo umo'nyo'neso mmokufitnnohofo.
ROM.8.9	I oseso Anɨtu kakoe Towahunoso sekwoe sɨmeho mo'mo humunyo'manji sekwo sekwoe sɨmehoso yo'mayo wonyoso umo lɨhwosi yososo miyonehoho. O'o, sekwo Anɨtuye Towahunofe yahinomo inɨngkowalokwofo. I, a'amu fihwo kako Anɨtuye Towahuno ane hwo'manji kako Anɨtuye a'amu hwo'maho. 
ROM.8.10	Yahino wonyo sohwo kako jɨje a'apahomo poyo kumokososo u, Kɨlais kako jɨje sɨmeho mo'mo humunyo hwosɨ'manji jɨje huyo'mangoso songo wohumamontonoho. Hwapɨngoso Anɨtu wopɨngo hwosoho nto kilɨmentisofoho. 
ROM.8.11	Jisas kako poyo pe'nɨngkahonɨngki Anɨtu kako apa'no songo ulɨka'mentiso sohwo kakoe Towahuno kikimo kuhumunyo hwosɨ'manji kako Kɨlaisɨmo ulɨka'mentiso hopaso kako jɨje a'apaho apa'no songo kilokafonefoho. Hwapɨngoso kakoe Towahuno kikimo kuhumunyofoho.
ROM.8.12	U, nje a'amu soku, yo'mayo wonyo nakwoe sɨmeho umo lonte osomo peho'no inɨngkowalokwofo. Oso yahino wonyo huhwo sohwo sekumo mosemokosyohumanehoho. O'o, awonoho. Olohonta nom'ne songo nemokosyohumaho. Osohumnohini unɨngkowano. 
ROM.8.13	Nakwo nakwoe sɨmeho yo'mayo wonyo uyano lɨfijo'manji u oso hiso ifijoso sekwo poyo pe'nɨngkuji tɨkanomo ufitnnefoho. I oso'no sekwo sekwoe sɨmeho mo'mo Anɨtu kakoe Towahunoso sekumo sehumunyo hwasɨ'manji kakoe yokumpohn'nyoso nomafɨkuji yahino wonyo sɨmeho umo lɨwo'nɨngkiso somo monje yasyɨkuji poyo umokantɨfeho. Poyo imokukuji sekwo songo wohumantɨfeho.
ROM.8.14	A'amu Anɨtuye Towahunofe mampahomo haloho pewo'nɨngkohofoso hofɨko Anɨtuye mehomi nefoho. 
ROM.8.15	Anɨtu kakoe Towahunoso nakumo apa'no iyoho enamofo'ne nejapmmentiso'maho. Nakumo apa'no impe hopa nantofo'ne nejapmmentiso'maho. O'o, Anɨtu kakoe mehomi ne imo'nyo'ne kako kakoe Towahuno Wopɨngo nejapmmentisofoho. Oseso nakwo kakoe mehomi'nwi nohumentani nakwo Anɨtu kakine'no iyoho miyontani Nje Mpohwosoho ulɨwo'nɨngkuhwonefoho. 
ROM.8.16	Anɨtu kakoe Towahuno Wopɨngo sohwo kako nakwoe sɨmeho mo'mo humunyo sohwo ole nalɨwo'nɨngkohoho, Kɨko Anɨtuye mehomi hwosoho. Ose nalɨwo'nɨngkiso so'no nakwo huno ole nayohoho. Ou, nehopi. Nakwo Anɨtuye mehomi'nwoho. 
ROM.8.17	Oseso nakwo Anɨtuye mehomi hn'nɨmo Anɨtu kako kakoe mehomi hn'nne'no yo'mayo elofisosyohumasoso nejaponefoho. Anɨtu kako yo'mayo Kɨlaisɨmo uyososo nakumo nejaponefoho. Olohonta nakwo Jisasɨ'nji mojoku'nɨngkuhwasi yo'mayo tango Jisas ma'mentiso hopaso womano lɨhwasi maso'manji u hwangku no'mo nakwo Kɨlaisɨye yofe engo so'nji kakoe ango wonyoangkafo so'nji kako'nji nomanefoho.
ROM.8.18	Nakwo Anɨtumne'no syoho yontanɨngkuhwasi yo'mayo tango ne'masoso olo tango hiloso we'efoho. I hwangku nakwo Anɨtu'nji nohumehwasi yo'mayo wonyoangkafo mɨkunɨmpososo ujo ehontojwasyoso somo uhwonɨngkuhwasi nakwo olo tango we'e loso'no huno mosyofɨsyanehwono. 
ROM.8.19	Yo'mayo hopi'nono ahwomomjo so'nji hwahoponjo so'nji Anɨtu mtɨ'mokumentisoso hontohumaho. Yo'mayo so'no hontohumantɨfi Anɨtuye mehomi ne hn'nɨmo utɨhwa'nyopo ujo ehontojwonasyoso sohonta nahonyo'ne umo'nɨngkanɨngki hontohumaho. 
ROM.8.20	Hohonta Atam kako Anɨtuye hungkunomo hwotoho hmmentiso sohonta olo nakwoe hwaho lopo yahino wonyoso i'mofapmmentisofoho. Hohosohonta yo'mayo Anɨtu kako mtɨ'mokumentisoso Anɨtu kako hungkuno lahonɨngki yo'mayoso wonyo imo'nɨmentisofoho. Oso yo'mayo yofoho, piso hohwayo oso iwo'nɨngkiso uhwonɨwo'nɨngkuhwoneso apa'no wopɨngo imo'nyo'ne hontohumaho. 
ROM.8.21	Nakwo Anɨtuye mehomi ne hn'nɨmo ujo ehontojwonasyoso sohonta yo'mayo Anɨtu mtɨ'mokumentisoso apa'no wopɨngo imo'nonefoho. Oso hohosohonta yahino wonyoso nɨhu'nahone moi'wo imo'nɨngkuhwosi nakwo a'amu hn'nnonji yo'mayo so'nji Anɨtu kakoe yofe engo so'nji kakoe yokumpohn'nyo so'nji nohumentɨhwanefoho.
ROM.8.22	Nakwo huno moi'wonoho. Yo'mayo hopi'nono Anɨtu mtɨ'mokumentisoso oso wopɨngo i'mofapone so'no hontohumafɨkuji hofɨko tohino tɨpemayoso moya'mi sofa hofɨko mehomi aswo mantɨfi tohino tɨpemawo'nɨngkohofo oso hopa tɨpema'mopɨkujo somta'angoso olohonta u'mofapmmontonoho. 
ROM.8.23	I, yo'mayo tohino Anɨtu mtɨ'mokumentiso osomnohini mumnalofiyoho. O'o, nakwo a'amu hi'nnonjimo nemnalofoho. Anɨtu kako yo'mayo hwangku nakumo nejapone so'no hofɨko huno syafɨhupitnne'ento kakoe Towahuno sɨmo'mo nejapmmentisofoho. I olohonta nakwoe a'apahoso yahino wonyo sohwoe yokumpohn'nyo somo enjwa'mo humentani tohino engo nemnɨngkahonɨngki youwo youwo lontani nakwo olo so'no hontohumalohwono. Anɨtu kako nakumo yahino wonyo sohwoe yokumpohn'nyo somta'ni nɨhu'nahone asomo nemahwosi kako nakumo a'apaho songo nejapɨhwosi nɨhu'nahone nakwo kakoe mehomi ne imo'nyo'ne namokonefoho. 
ROM.8.24	Nakwo oso hiso ne imo'nyo'ne hontohumalohwono. U, oso yo'mayo hiso ne imo'nontentesi nakwo mohontohumehwanesohilo. U, hwe fihwo kako oso yo'mayo hiso'no nohontohumahwosi oso ne homo somo nuhwonɨngkuhwosi oso'no kako apa'no mohontohumanehoho. 
ROM.8.25	U, nakwo yo'mayo muhwonyo so'no nakwo huno syofɨsyɨhwasi sɨmeho hi'ntnnono uyasoso u, neso womantanoho. Oso'no nohontohumehwasi inɨngo momofanehwono.
ROM.8.26	Oso hiso'no hontohumalohwone hiso nakwo yokumpohn'nyo ane'nwi humentanɨngkuhwoni Anɨtu kakoe Towahuno Wopɨngo huhwo'nji nakwo Mpohumo jomo ujo so'ne nefo'mawo'nɨngkisofoho. Nakwo Mpohumo pehofo ulane'entani huno moneyahonɨngki nakwoe sɨmeho mo'mnohini humotaho lalokuhwono. Oso'no nakwo yoloho ne hiso'no Mpohumo mujofoho. I oso'no Anɨtu kakoe Towahuno Wopɨngoso nakwoe sɨmeho mo'mo nakune'no hitoho ulofahonɨngki kako Anɨtumo nakune'no yoloho ulɨwo'nɨngkisofoho. Oso Towahunofe mampahoso Anɨtu kako'nohini upa'nɨwo'nɨngkohoho. 
ROM.8.27	Mpohwo kako'nohini nakwoe sɨmeho mo'mo nahonyo sohwo kako Towahunofe huno somne'no huno uyohoho. Towahuno sohwo kako yo'mayo Anɨtu kako umo'nalokunjo so'no huno uyahonɨngki kako nakumne'no Mpohumo jomo ujoso'no nto'no ulɨwo'nɨngkisofoho.
ROM.8.28	I nakwo olo so'no huno nayohoho. Anɨtu kako a'amuso nje yahinoso ifitnne'ento imentiso osomo uhwosopo'mentisofoho. A'amu hiso hofɨko Anɨtumo sɨmeho ufijo'manji yo'mayo tango u'maso somo Anɨtu kako oso homo somo wopɨngo umokiyo'ne hweho. 
ROM.8.29	Hwapɨngoso hohonta Anɨtu kako nakumne'no huno uyahonɨngki Anɨtu nje hwomu hopa imo'nɨfitnne'ento nahwosopo'mentisofoho. Oseso Kɨlais nela'wehwo kako sɨmo'mta'ango sohwo imo'nɨngkahonɨngki nakwo a'amu pi'nɨngo engo hn'nwi homnɨngkwa'wehwo homnampisyona'ni imo'nalokuhwono. 
ROM.8.30	Hohonta Anɨtu nakumo nahwosopo'mentisofoho. Nahwosopo'mentiso hn'nɨmo ngkimo nɨ'mapitnne'ento joho nalɨmentisofoho. Joho nalonto wopɨngo naloho'mentiso so'no ole nelalofoho. Sekwo wopɨngo kuyoho. Wopɨngo namokumentiso so'no nakwo kakoe yofe engo'nji kakoe yokumpohn'nyo'nji nohumentɨhwanefoho.
ROM.8.31	I oseso Anɨtu kako nakumo yo'mayo wopɨngo naloho'mentiso so'no nakwo huno pehofo syofɨsyanehwono. Anɨtu nakwo'nji humanto nefo'mawo'nɨngkiso so'no nakumo a'amu wonyo nalohofɨwo'nɨngkohofo somne'no huno pi'nɨngo mosyofɨsyanehwono. O'o, hofɨko nakumo moneyakolopitnnehofo. 
ROM.8.32	Anɨtu nakune'no hitoho ulofahonɨngki kakoe Hwomu kakine'no sɨmeho uyɨwo'nɨngkiso sohune'no nakumo wonejapmmonteso huno pi'nɨngo mosyafɨhu'mmentisofoho. O'o, awonoho. Nakwoe wonyomne'no poyo pe'none'ento uhwatɨmentisofoho. Oseso oso kakoe hwomu nejapmmentiso so'no nakwo huno ole nayohi, Yo'mayo nefo'mayo'ne hi wonejapmmontonoho.
ROM.8.33	Anɨtu nakumo kako'ne nahwosopo'mentiso hn'nɨmo sekwo wonyo kuyoho eso tɨhwo wonalɨmontolo. O'o, Anɨtu huhwo kako nakwoe wonyo wae enamofonto wopɨngo kuyoho nalɨwo'nɨngkisofoho. 
ROM.8.34	Nakwoe yahino wonyo somne'no tohino womapɨfe eso tɨhwo walɨmontolo. O'o, Kɨlais Jisas oso wonyo homo somne'no poyo pe'nonto apa'no songo lɨka'mentiso sohwo kakoe kanɨngkwohwo Anɨtuye aho anga sohohnta'ni nohumentanɨngki Seten kako nakumne'no wonyo kuyoho nelahonɨngki Kɨlais nakumne'no Mpohumo jomo ulalofoho.
ROM.8.35	Jisas Kɨlais nakumo hitoho mɨkunɨmposo engo nejapɨwo'nɨngkisoso wae pehohwo wenamo'mtolo. U, yo'mayo tango nakumo ne'maso'manji u tohino tɨpemaso'manji u a'amu wonyo nalohopijo'manji u mijoho nayoso'manji yo'mayo so'nji manji'mofo oso'no umofonyo iyo'manji yo'mayo wonyoso nakumo wonyo wonamokumo lɨhwosi yoso'manji u poyo wonamokumo lɨhwosi yoso'manji i oso yo'mayo hopi'nonohino hiso Jisas Kɨlais kako nakumo hitoho ulofalokunjo somta'ni nakumo wae menamofonehoho. 
ROM.8.36	Oso yo'mayo hiso ne'maso so'no a'amu Anɨtuye hungkuno mtɨ'mokumentohofo sohwa ole mtɨ'mokumentohofi,
ROM.8.36	Nakwo jɨje a'amu hn'nwi jɨje syoho mjɨmopontanɨngkuhwoni a'amu hofɨko nonahonontɨfi nonafotofontɨfi fonjonesyalokwofo.
ROM.8.36	A'amu tongomo uhwonontɨfi fonjasyɨwo'nɨngkohofo hopaso nakumo nahonontɨfi wofonjonesyantɨfe'no yalokwofo.
ROM.8.36	Ose mtɨ'mokumentohofofoho.
ROM.8.37	Oso hiso'no nakwo huno mosyofɨsyalokuyɨhwono. O'o, Jisas Kɨlais nakumo sɨmeho mɨkunɨmposo engo nejapɨwo'nɨngkiso so'no yo'mayo tango hopi'nonohino ne'mante somo nakwo nɨhu'nahone monje esyahonɨngkuhwoni Anɨtu yo'mayo homo somo uyakolofo'ne namokuwo'nɨngkisofoho. 
ROM.8.38	Ou, ngko olo so'no sɨmeho hi'ntnnono uyalokwe so'no ngko huno ole niyohoho. Anɨtu ngkimo hitoho mɨkunɨmposo engo ntapɨwo'nɨngkiso oso'no wae yanɨmofo'ne sohwo mohumuyoho. O'o, nɨhu'no awonoho. Oseso Kɨlais nakumo hitoho nejopalokunjo somta'ni nakumo wae menafonehoho. Ou, nehopi. Songo humayo so'nji poyo pe'nyo so'nji a'amu ahwomo mta'ango so'nji hwahoponjo towahuno wonyo so'nji yo'mayo hohonta i'mofapmmentiso oso'nji tɨfi imo'none so'nji yo'mayo yokumpohn'nyo kengo kengo so'nji 
ROM.8.39	i yo'mayo yokintahoponjo so'nji hwahoponjo so'nji oso nom'ne yo'mayo hu'mehinawojo so'nji oso yo'mayo hopi'nonohino hiso Anɨtu hitoho nejopalokuso somta'ni nakumo wae menaofonehoho. O'o, nakwoe Hwe Engo Jisas Kɨlais nakumo wopɨngo naloho'mentiso oso'no Anɨtu kako hitoho ne'no nejapmmɨhwonefoho.
ROM.9.1	Ngko Poulɨ'ni Kɨlaisɨye a'amu sohwo'ni hwasyo hungkuno moselalokuyohono. O'o, ngko sekumo hungkuno nehopi'nohini selalokweno. Ngko huno niyalokunjo so'nji Anɨtuye Towahuno Wopɨngo nje sɨmeho mo'mo humaso sohwo'nji ngkimo olo so'no nehopeho ntantofoho. 
ROM.9.2	Nje a'amu Jutaso hofɨko Jisas Kɨlaisɨmo minɨngkayo somne'no ngko hitoho ntokwoho. Nje sɨmeho tango nɨhu'nonohinoso hofɨkine'no niyohoho. 
ROM.9.3	A'amu Jutaso hofɨko nje nɨngkwahwo nampohwosafoho. Hofɨko nje temtitofo mta'angofoho. Oso'no hofɨko Anɨtuye a'amu ne imo'nyo so'no nɨmo'nɨngkohoho. U honɨngkano wo'nnyopontentesi u ngko Anɨtumo olo so'no jomo ulahonɨ'mo Anɨtu kɨko nje a'amu Jutaso hofɨko jɨje a'amu ne imo'nɨfitnne'no kɨko ngkimo tɨkanomo nɨhumajo ose ulɨ'mnesohilo. 
ROM.9.4	Nakwo a'amu Juta hn'nwi nakwo a'amu Isɨlael sofe imu'nwoho. Anɨtu kako nakumo nahwosopo'mentiso osohwo kako nje a'amu kuyoho nalonto kakoe yofe engo so'nji yokumpohn'nyo engo so'nji netɨhwamentisofoho. Nakumo Anɨtu ole nalɨmento, Sekwo ngkimo nɨfohi'nyo'ne olo honɨngkano lomo ifijo so'no ngko wopɨngo waseloho'monnoho. Ose nalonto kakoe honɨngkano hungkuno nejapmmentisofoho. Nom'neso olenoho. Kakoe yofe somne'no kakoe tajo angomo hwomtame ulohofo'ne yahino wopɨngo nejapmmentisofoho. Yo'mayo hungkunoso ne imo'none so'no nalɨmentisofoho. 
ROM.9.5	Neyakwosa sohwa hofɨko hwe engo hwafoho. Nakwoe temtitofo somta'ni Anɨtu kakoe hwomu Kɨlais osohumo nefo'mayo'ne uhwosopo'mentiso sohwo kako a'amu imo'nɨmentisofoho. Anɨtu ne sohwo kako yo'mayo hopi'nonohino somo aho hulɨ'memokosyohumawo'nɨngkiso hweho. Oso'no nakwo kakoe yofe ho'nomayoso engolopohamo ne'no ne'nohini uyɨhwano. Nehopeho.
ROM.9.6	A'amu Juta fehohnjoso Anɨtumo sɨmeho muyo'njo so'no ole wolantantaho. Anɨtuye hungkunoso ne mmo'nonehoho ose wolantantaho. O'o, awonoho. Anɨtu a'amu Juta somo kakoe mehomi imo'nyo'ne ko uhwosopo'mentisoso fehohnjoso Jutafe temtitofo ko hi hofɨko kakoe a'amu ne'maho. 
ROM.9.7	Apɨlohamɨye imu fehohnjo somo Anɨtu uhwononteso hofɨko Apɨlohamɨye a'amu yofe uhwoe'ne'maho. O'o, Anɨtu Apɨlohammo ulɨmento, Jɨje hwomu Aisak kakoe imu oso'nohini hofɨko jɨje temtitofo nefoho. 
ROM.9.8	Anɨtu Apɨlohamɨye hwomu anga'nohino sohune'no hungkuno ulahonɨngki kako hwomu anga'no tɨpema'mentiso sohwo osohwo kako Anɨtuye mehomi hweho. I nom'ne tɨpema'mentiso oso hwa hofɨkoe imuso hofɨko Anɨtuye mehomi'maho. 
ROM.9.9	Oso hungkuno Apɨlohammo ulɨmentiso hiso olenoho. Soswo anga'no niyakolofɨhwoso'no ngko asomo wapmmonnoho. Osohonta Sola kako hwomu aswo woma'montonoho. Ose ulɨmentisofoho.
ROM.9.10	Ihwoni. Aisak kako imo'nonto kakoe ape Lepeka kako hufa'u mehomi imo'nɨmentisofoho. Oso hufa'u mehomi sohwa'uye kanɨngkwohwo afa hweho. Aisak huhwo sohwo kako nakwo a'amu Juta hn'nwiye neyakweho. 
ROM.9.11	Oso hwomu hufa'u Lepekafe sɨmehomjo mnawojo oso hwa'umo Anɨtu kako kakoe huno mta'ni hwomu anga'nohino humo kakoe mehomi imo'nyo'ne uhwosopo'mentisofoho. Anɨtu kako oso hwomu sohwa'u sikoe yahino wopɨngo somne'no yano ulohmmentiso'maho. O'o, siko mmo'nyo sohonta Anɨtu kako hwomu anga'nohino sohumo kakoe mehomi imo'nyo'ne uhwosopo'mentisofoho. Oso'no nakwo huno ole nayohi, Anɨtu kako a'amufe yahino somne'no huno mosyafɨsiyo'njo yonto a'amu somo kakoe huno mta'ni mtitofonto uhwosopewo'nɨngkiso hweho. 
ROM.9.12	Oso hwomo sohwa'u siko mmo'nyo sɨmeho mo'mo mnowentanjo sohonta Anɨtu Lepekamo ulɨmento, Oso hwomu sɨmo'mjo sohumo nom'ne jɨje hwomu tɨfinjo sohwoe syoho ulohofiyo'nehwo umo'nɨmontonoho. Ose ulɨmentisofoho. 
ROM.9.13	Anɨtuye hungkuno mtɨ'mokumentohofo sohwa hofɨko ole mtɨ'mokumentohofi, Anɨtu ole lɨmento, Ngko Aisakɨye hwomu tɨfinjo Jekoup oso hune'no sɨmeho uyalokweno. I ngko kola'wehwo Isou sohune'no ngkilaho, ose lɨmentisofoho.
ROM.9.14	Oseso nakwo ole wolantantaho. Olo Anɨtuye yahino oleso nto'nohinɨ'maho. Ose wolantantaho. O'o, awonoho. 
ROM.9.15	Anɨtu Mousesɨmo ole ulɨmento, U ngko hwe fihune'no wopɨngo wakiloho'mo ulɨ'mo u ngko kakimo wopɨngo uloho'mnoho. U ngko kakine'no hitoho wanto'mtonoho. 
ROM.9.16	Oseso hwe fihwo kako ole malonehoho. Ngko syoho wopɨngo i'me'no Anɨtu kako ngkimo wopɨngo wantoho'montonoho. Ose malɨmnehono. O'o, Anɨtu kakoe huno mta'ni mtitofɨhwosi a'amumo wopɨngo uloho'montonoho. 
ROM.9.17	Oso'no Anɨtu kako hwe engo hwaho Ijip mokosyohumamentiso osohumo ole ulɨmento, Ngko kikimo olo hwaho Ijip osopo mokosyohumayo'ne kuhumajɨ'mentohefoho. Hwapɨngoso ngko kikimta'ni nje a'amu Isɨlael somo utɨmahm'me'no kɨko yokumpohn'nyo imo'nɨngkohoji hahn'nyo yohojo'no ngko kikimo hwotoho kufe'mo wokiyakolo'monnoho. Oseso a'amu ango'meemjoso hofɨko nje yokumpohn'nyoso nohonɨngkuji nje yofeso woho'nonɨmantɨfeho. Ose ulɨmentisofoho. 
ROM.9.18	Oseso nakwo huno ole nayohoho. U Anɨtu kako hwe fihune'no ngko kakine'no hitoho wantofono lɨhwosi u kakine'no hitoho ulo'montonoho. U Anɨtu kako nom'ne a'amu hune'no huno ole syafɨsyososo, Hwe fihwo kako yokumpohn'nyo umo'nono ose syafɨsyososo oso hwe huhwo sohwo kako yokumpohn'nyo umo'nɨmontonoho.
ROM.9.19	Oseso Anɨtu yo'mayoso umo'nono lonte so'no oso hiso ne imo'nɨwo'nɨngkisofoho. Oso'no a'amu fehohnjoso ole wontantɨfeho. Nakwoe yahino wonyo iwo'nɨngkuhwone so'no Anɨtu kako yoka peho'no nalɨwo'nɨngkohoho. Yo'mayo imo'nɨwo'nɨngkiso so'no sɨmo'mo Anɨtu kakoe huno yo'mayoso umo'nono lonte huno syafɨsyɨwo'nɨngkiso osomo tɨhwo ulojao'montolo. 
ROM.9.20	Ose ntɨkujo'no ngko ole ulɨmno, U, kɨko a'amu hwahoponjo fihwosi Anɨtumne'no yoka ujoso kɨko hopoenohintaho. Oseso hwakwontoho osohwo kako oso hwe mtɨ'mokoso osohumo ole ulɨmontolaho, Kɨko olo pa'nyo peho'no nɨmtɨ'mokumentohino hwo'nto. Ose ulɨmontolaho. 
ROM.9.21	A'amu hwakwontoho syoho'njo sohwo kako hwaho nomahwosi hwontoho nom'ne wosopayo ho'nasiyo'ne mtɨ'mokuhwosi nom'ne sikinjo jopaho iwontofasiyo'ne mtɨ'mokososo wonyotaho. O'o, kako yo'mayo kakoe huno mta'ni mtɨ'mokiyoso u oso kako hwapɨngo hweho. Kakoe syohofoho.
ROM.9.22	Oso yahino oseso Anɨtu huhwo'njoho. Anɨtu a'amu honɨngkano wonyo imotofo so'no tohino womapɨfe lɨmentisofoho. Anɨtu kakoe yokumpohn'nyo'nji kakoe sɨmeho tohino oso'nji utɨhwa'nyopo ulɨkemokontentesi a'amu somo tohino komo'no uyɨhwonesohilo. O'o, Anɨtu kako oso a'amu somne'no hitoho ulofahonɨngki hontohumaho. I oso'no hofɨko hahn'nyo ne'no yahonɨngkofi Anɨtu kako tohino engo uyɨmentisofoho. 
ROM.9.23	I Anɨtu kakoe yahino wopɨngo ujo ehontojwasiyo'ne so'no Anɨtu kako a'amu fehohnjo wopɨngo uloho'mne'ento uhwosopo'mentiso somo nje yofe engo so'nji nje yahino wopɨngo so'nji mapitnne'ento imentisofoho. Hwapɨngoso oso hiso'no nakune'no nto'no nto enesyohumaho. 
ROM.9.24	Oso a'amu wopɨngo uloho'mne'ento uhwosopo'mentisoso nakwonoho. Oso hiso a'amu Juta'nohini'maho. O'o, a'amu temtitofo kengo kengo'nwoho. 
ROM.9.25	Houseya sohumo Anɨtu hungkuno uyahonɨngki lɨmojo sohwo kako olo hungkuno loso a'amu Juta'maso, a'amu temtitofo kengo somne'no ole mtɨ'mokumentisofoho.
ROM.9.25	Anɨtu ole lɨmento, Hwe moya'mi hofɨko nje a'amu Juta mmo'nyo'njo somo ngko ole ulɨmonnoho, Sekwo nje a'amu kuyoho.
ROM.9.25	A'amu ngko hofɨkimo sɨmeho muyo'njo sɨmo'mo imentohe somo ole ulɨmonnoho, Ngko sekumo sɨmeho sejopalokweno.
ROM.9.26	Ango'meemjo a'amu somo nje a'amu ku'maho sɨmo'mo ulɨmentohe oso ango'meemjo a'amu somo ole ulɨmonnoho.
ROM.9.26	Ngko Anɨtu songo ne'no humayo sohwo'niye a'amu kuyoho.
ROM.9.26	Houseya ose mtɨ'mokumentisofoho.
ROM.9.27	I Aisaiya hwe nom'nehumo Anɨtu hungkuno uyahonɨngki lɨmentiso sohwo kako a'amu juta somne'no ole mtɨ'mokumento,
ROM.9.27	A'amu Isɨlaelɨso hofɨko tafeponjo wosoho pa'nyo pi'nɨngo engo ko imo'nɨfijo somta'ni Anɨtu kako anga'no anga'nohino manefoho.
ROM.9.28	Hwapɨngoso a'amu honɨngkano wonyo'njo somo Anɨtu hofɨkoe yahino wonyo so'no hungkuno ulɨhwosi tohino komo'no uyonefoho.
ROM.9.29	Oso hungkuno Aisaiya sɨmo'mjo mtɨ'mokumentisoso olenoho.
ROM.9.29	Nakwoe Hwe Engo Anɨtu kako a'amu ahwomomjo so'nji hntokwaliyo yo'mayo so'njimo mokosyohumawo'nɨngkiso osohwo kako nakwoe temtitofo fehohnjo anga'no anga'nohino somne'no wohumafe majo'njo yontentesi nakwo a'amu hopi'nono Isɨlael hn'nɨmo Soutom'nji Ngkumoula oso pa'nyo wae enaofɨhwonesohilo.
ROM.9.29	Aisaiya ose mtɨ'mokumentisofoho.
ROM.9.30	Oseso nakwo pehofo lanehwono. Olenoho. A'amu temtitofo kengoso hofɨko nakwo Anɨtuye a'amu ne imo'nane'entɨfi syoho yokumpohn'nyo imentohofo'maho. O'o, hofɨko Jisasɨmo sɨmeho hi'ntnnono uyahonɨngkofi Anɨtu sekwo wopɨngo kuyoho ulɨmentisofoho. 
ROM.9.31	I a'amu Jutaso hofɨko ole syafɨhu'mentohofi nakwo Anɨtuye honɨngkano hungkunomo nto'no inɨngkohwaso'no Anɨtu kako nakumo wopɨngo kuyoho wonalɨmontonoho. Ose syafɨsyontɨfi syoho engo ko imentohofo so'no Anɨtu kako wopɨngo kuyoho ose mulonehoho. 
ROM.9.32	Hwapɨngoso hofɨko Jisasɨmo sɨmeho hi'ntnnono uyoso nakwolaho lontɨfi honɨngkano hungkuno osomo nto'no inɨngkuhwasi Anɨtuye a'amu ne umo'nano. Ose lɨmentohofofoho. Hofɨko oso sojo engkwosaho pa'nyoso Anɨtu honɨngkanopo ho'nahumentiso osomo entofomantɨfi pɨwahu'mentohofofoho. 
ROM.9.33	A'amu Anɨtuye hungkuno mtɨ'mokumentohofo oso hwa hofɨko Jisasɨmne'no oso sojo homo somo ole mtɨ'mokumentohofi,
ROM.9.33	Upa'nɨmno. Oso hwaho ango Saiyon sopo sojo engkwosaho pa'nyo a'amu entofomayo'ne ho'nahumentohefoho.
ROM.9.33	Oso hopo sopo a'amu hofɨko entofomafɨkuji wopɨwesyantɨfeho.
ROM.9.33	I a'amu oso engkwosaho homo somo sɨmeho hi'ntnnono uyɨfijoso hofɨko wonɨmango munonehoho.
ROM.9.33	Jisasɨmne'no ose mtɨ'mokumentohofofoho.
ROM.10.1	U nje a'amu Anɨtumne'no uhu'mokuwo'nɨngkohofo soku, olo so'no nje sɨmeho wopɨngo nɨmo'nɨngkohoho. Ngko a'amu Isɨlaelɨso hofɨko Anɨtuye a'amu ne imo'nɨfitnne'enji Mpohumo jomo ne'no ulɨwo'nalokweno. 
ROM.10.2	Ngko oso a'amu somne'no huno ole niyohoho. Hofɨko Anɨtuye yahino somo unɨngkowano ko lontɨfi oso'no hofɨko Anɨtuye yahino ne so'no huno muyofoho. 
ROM.10.3	Anɨtu kako nakune'no a'amu wopɨngo imo'nɨfitnne'ento Jisas Kɨlais nakwoe hwaho lopo uhwatɨmentisofoho. A'amu Jutaso hofɨko oso homo somo sɨmeho muyo'njo yontɨfi huno ole syofɨsyalokwofo, Nakwo hi'nwi nakwo honɨngkano hungkuno somo ito'no inɨngkowasoso wopɨngo umo'nantanoho. Hwasyo ose syofɨsyalokwofo. 
ROM.10.4	Nakwo huno ole nayohoho. Kɨlais kako honɨngkano hungkuno somo moi'wo esojwao'mentisofoho. Oseso a'amu kako Kɨlaisɨmo sɨmeho hi'ntnnono uyoso osohumo Anɨtu kako oso a'amu osohumo ulɨmontono, Kɨko wopɨngo hwosoho. Ose ulɨmontonoho.
ROM.10.5	Mouses hungkuno osohi so'no mtɨ'mokumentisofoho. A'amu fihwo kako Anɨtu kɨko wopɨngo hwosoho ntone'ento kako Anɨtuye honɨngkano osomo nto'no inɨngkowalofoho. Oso hungkuno homo somo hopi'nono nto'nohini inɨngkawe sohwo'manji kako songo ne'no nohumantɨhwone hweho. 
ROM.10.6	I oso'no a'amu Anɨtumo sɨmeho hi'ntnnono uyoso osohumo Anɨtu kako wopɨngo hwosoho ose ulɨmontonoho. Oso hwe huhwo sohwo kako huno ole mosyafɨsyonehoho. Kɨlais nakumo nefo'mayo'ne ahwomo mta'ni tɨhwo wosɨtɨmamontolo. 
ROM.10.7	A'amu poyo pe'nnyo hwahomo'mo humalofoso Kɨlais pe'nɨmentiso osohumo tɨhwo utɨma'montolo. Ose mosyafɨsyonehoho. 
ROM.10.8	O'o, Anɨtuye hungkunoso sekumo mose'maso'maho. A'amu Anɨtuye hungkuno mtɨ'mokumentohofo sohwa ole mtɨ'mokumentohofi, Anɨtuye hungkunoso sekwo'nji weho. Sekwoe hunomo sɨmehomo weho. Oso hungkuno mnawojo loso olenoho. Sekwo Kɨlaisɨmo sɨmeho hi'ntnnono uyɨmno. Oso hiso'no nakwo ne'no losetɨhwawo'nɨngkuhwono. 
ROM.10.9	Olenoho. Kɨko nom'ne a'amu somo ole uso, Jisas sohwo nje Hwe Engo hweho, ose ulohoji Jisas nakwoe wonyo'ne poyo pe'nɨmentiso osohumo Anɨtu kakimo pi'nɨmo nta'ni apa'no songo ulɨka'mentiso oso homo somne'no sɨmeho hi'ntnnono uyohoji'manji Anɨtu kako kikimo asomo wokitɨma'montonoho. 
ROM.10.10	Nakwo Anɨtu kakimo sɨmeho hi'ntnnono uyɨhwaso'no Anɨtu kako ole wonalɨmontonoho, Sekwo nje mehomi wopɨngo ne kuyoho. Nakwo nakwoe mango'nji Anɨtu kakoe hungkunoso nom'ne a'amu somo lutɨhwehwaso'no Anɨtu kako nakumo asomo netɨmanefoho.
ROM.10.11	A'amu Anɨtuye hungkuno mtɨ'mokumentohofo sohwa ole mtɨ'mokumentohofi, U, a'amu Anɨtumo sɨmeho hi'ntnnono uyoso sohwo kako Anɨtuye sɨmanopo lohofɨhwosi kako wonɨmango munonefoho. Ose mtɨ'mokumentohofofoho. 
ROM.10.12	Anɨtu kako nakwo a'amu Juta'nji Ngkɨlik oso'nnonji nakwo temtitofo kengo kengo hn'nɨmo nahonɨwo'nɨngkisoso Anɨtu kakimo u'mayo'ne yahinoso afa'nohino nahonɨwo'nɨngkisofoho. Oseso nakwo a'amu hopi'nonohino hn'nwiye hwe engo anga'nohinoso Anɨtuyoho. A'amu anga'no anga'nohinoso Anɨtumo fonefo'maho ulɨkujo'no kako yahino wopɨngo wonyoangkafo uloho'montonoho. 
ROM.10.13	A'amu Anɨtuye hungkuno mtɨ'mokumentohofo sohwa ole mtɨ'mokumentohofi, Nakwo a'amu hopi'nonohino hn'nwi nakwo nakwoe Hwe Engo Kɨlaisɨmo fonefo'maho ulɨhwaso'no kako wonefo'ma'montonoho. Nonefo'mahwosi kako asomo netɨmanefoho.
ROM.10.14	A'amu hofɨko Jisasɨmo sɨmeho hi'ntnnono muyo'njoso hofɨko kakimo jomo mulɨfitnnehofo. A'amu hofɨko Jisasɨye hungkuno mupa'nyo'njoso hofɨko oso hungkuno homo somo sɨmeho hi'ntnnono muyɨfitnnehofo. A'amu nom'neso hofɨko nom'ne a'amu somo Jisasɨye hungkuno molutɨhwayo'manji u oso a'amu hiso hofɨko hungkuno homo somo mupa'nɨfitnnehofo. 
ROM.10.15	Anɨtu kako Jisas Kɨlaisɨmne'no hungkuno wopɨngo nom'ne a'amumo lutɨhwayo'ne somo molɨhwajiyo'manji oso a'amu hiso hofɨko molɨku'mopitnnehofo. A'amu Anɨtuye hungkuno mtɨ'mokumentohofo sohwa ole mtɨ'mokumentohofi, A'amu Anɨtuye hungkuno lɨku'mofo'njo sohwafe hungkunoso upa'nɨfitnne'no hofɨko oso a'amu huhwo sohwamo utɨmafɨkuji nakwo'nji fosyohumamno, ulantɨfeho. Ose ulɨkuji hofɨkoe yofe woho'nomantɨfeho.
ROM.10.16	I oso'no a'amu pi'nɨngo engoso hofɨko Anɨtuye hungkuno wopɨngo upa'nontɨfi hofɨko sɨmeho umentohofo'maho. Aisaiya ole mtɨ'mokumento,
ROM.10.16	U Hwe Engofo, a'amu nakwo hungkuno ulahonɨngkuhwoni oso hungkuno homo somo sɨmeho hi'ntnnono tɨhwo uyɨmaho. O'o, awonoho.
ROM.10.16	Aisaiya ose mtɨ'mokumentisofoho. 
ROM.10.17	Oso'no nakwo huno ole nayohi, Sɨmo'mo nakwo Anɨtuye hungkuno upo'nɨngkuhwasi tɨfi oso hungkuno hiso sɨmeho hi'ntnnono wonelɨkafono. Nakwo Kɨlaisɨmne'no hungkuno wopɨngo upo'nontani nakwo Anɨtumo sɨmeho uyalokuhwono.
ROM.10.18	Oseso ngko ole waselohonɨmonne'no yohono. Hofɨko Anɨtuye hungkuno wopɨngoso mupa'nɨmmentohofofoho. O'o, hofɨko nto upa'nɨmentohofofoho. A'amu Anɨtuye hungkuno mtɨ'mokumentohofo sohwa hofɨko ole so'no mtɨ'mokumentohofi,
ROM.10.18	A'amu Anɨtuye hungkuno lɨku'mofo syoho'njo sohwafe mampahoso ango'meemo ho'nɨmentisofoho.
ROM.10.18	Oseso olo hungkuno loso ango hopi'nonohino soponjoso nto mjɨpa'nɨmmentohofofoho.
ROM.10.18	Ose mtɨ'mokumentohofofoho. 
ROM.10.19	Oso'no ngko nom'ne hungkuno waselohonɨmonne'no yohono. A'amu Isɨlaelɨso oso hungkuno homo somo nupa'nontɨfi neso huno nto'no mosyafɨhu'mmentohofotaho. O'o, oso'ne'maho. Hofɨko huno nto'no syafɨhu'mentohofofoho. Oso hiso'no Anɨtu kako Mousesɨmo hungkuno uyahonɨngki Mouses kako ole mtɨ'mokumento,
ROM.10.19	Sekwo nje hungkunomo haloho maposo'njo imentohofo so'no ngko a'amu kengo kengo somo nje hungkuno uyɨ'mo.
ROM.10.19	Wopɨngo ulohohm'me'no nohonɨngkuji sekwoe sɨmeho tohino wasemnɨmontonoho.
ROM.10.19	Ngko a'amu huno'maso osomo utɨmahm'me'no nohonɨngkuji sekwo yoka wolantɨfeho.
ROM.10.19	Mouses olo hungkuno loso ose mtɨ'mokumentisofoho. 
ROM.10.20	I Aisaiya kako olo hungkuno loso yoloho joso'no iyoho imentiso'maho. O'o, olo hungkuno loso yokumpohn'nyo lɨmento,
ROM.10.20	A'amu ngkine'no huno mosyafɨsiyo'njoso hofɨko ngkine'no hafɨhafe matɨpewo'nɨngkiyohofoso olohonta hofɨko ngkimo nto tɨpenohonɨma'nɨngkohofo.
ROM.10.20	A'amu nom'neso hofɨko ngkine'no nom'ne a'amu somo mulohonɨwo'nɨngkiyohofo oso'njo utɨhwa'nyopo i'mofapmmentohefoho.
ROM.10.20	Ose lɨmentisofoho. 
ROM.10.21	I oso'no Anɨtu a'amu Isɨlael somne'no ole lɨmento, Engolopohamo ngko a'amu somne'no womotohulɨjɨsyosyohumamonji ajape ulohofahonɨngko hofɨko nje hungkunomo hwotoho nɨfentɨfi hohujo ikinjanɨmofɨwo'nɨngkohofofoho. Aisaiya ose mtɨ'mokumentisofoho.
ROM.11.1	Oseso ngko ole waselohonɨmonne'no yohono. A'amu Isɨlael somo Anɨtu uhwosopo'mentiso oso hofɨko Anɨtune'no hohujo ikinjɨmofahonɨngkofi Anɨtu kako oso a'amu homo somo wae nɨhu'nahone yao'mentisotaho. O'o, awonoho. Nɨhu'nahone'maho. O'o, ngko huhwo'ni a'amu Isɨlael hwo'nyoho. Ngko Apɨlohamɨye imu hwo'nyoho. Ngko kakoe kakwo'yohwo Jekoupɨye hwomu Mpenyaminɨye temtitofo mta'ango hwo'nyoho. 
ROM.11.2	A'amu Isɨlael hohonta Anɨtu nahwosopo'mentiso hn'nɨmo Anɨtu kako moho'nonafefoho. Hwe fihwo Ilaija sohumo Anɨtu hungkuno uyahonɨngki kako a'amu Isɨlael somne'no hungkuno yokumpohn'nyo ulɨmentiso so'no sekwo huno seyohoho. Kako Anɨtumo ole ulɨmento, 
ROM.11.3	Hwe Engo sohwosi, a'amu sohwamo jɨje hungkuno uyahonɨngki lɨmotofo oso hwamo nom'ne a'amuso fonjosyalokwofo. A'amu kikine'no yahu fonjokisasiyo ijempohoso wonyo nto imokumalofo. Oso'no ngko anga'nohino sohwo'ni humanji kikine'no sɨmeho kijopalokweno. I oso'no hofɨko ngkimo wofonjonɨsyantɨfe'no hofɨko ngkine'no hafɨhafe ntɨpeentɨkwofo. Ose ulahonɨngki 
ROM.11.4	Anɨtu kako kakine'no aku hungkuno pehofo ulɨmentono. Anɨtu ole ulɨmento, Kɨko'nohinɨ'maho. O'o, ngko a'amu 
ROM.11.5	Olohonta oso pa'nyoso Anɨtu kako yalofoho. A'amu Juta anga'no anga'nohino somo Anɨtu kako hitoho ulofahonɨngki kako nakumo kako'ntnne nonahwosopento wopɨngo nelohofahonɨngki nakwo kakoe a'amu nehn'nwi humalohwono. 
ROM.11.6	I nakwo nakwoe honɨngkano wopɨngo imotohwone so'no nahwosopo'mentiso'maho. O'o, nakwoe honɨngkano wopɨngomne'no nahwosopententesi u kako nakumne'no wopɨngo monalohofe'nesohilo. O'o, nakwoe yokumpohn'nyo so'no nahwosopehwonesohilo. Ose'manji Anɨtu nalohofososo ne ane'nesohilo.
ROM.11.7	Oso'no nakwo pehofo lanehwono. Olenoho. A'amu Isɨlael fehohnjo hofɨko ole hwasyo syafɨsyɨwo'nɨngkohofi, Nakwo honɨngkano hungkunomo ito'no inɨngkowaso'manji Anɨtu kako nakumo ole wonalɨmontonoho, Sekwo wopɨngo kuyoho. Ose wonalɨmontonoho. Oso'no oso hwasyo huno hiso syafɨsyontɨfi hofɨko syoho engo yalokwofo. I oso'no Anɨtu kako'ntnne uhwosopo'mentiso osomnohini Anɨtu kako wopɨngo kuyoho ulɨmontonoho. I a'amu nom'neso hofɨko Anɨtuye hungkuno somo haloho maposo oso a'amufe sɨmehoso yokumpohn'nyo nto imo'nɨmaho. 
ROM.11.8	Oso hiso'no a'amu Anɨtuye hungkuno mtɨ'mokumentohofo sohwa a'amu juta somne'no olo so'no mtɨ'mokumentohofi,
ROM.11.8	Hofɨkoe huno sɨmeho osomo Anɨtu kako saho hopa kuwojahonɨngki nakwo hungkuno hofɨkimo ulahonɨngkuhwoni hofɨko haloho mupa'nyo'njo yontɨfi muhwonyo'njo imentohofofoho.
ROM.11.8	Oseso oso mta'angoso oso yahinoso ne'no mjɨmo'nɨmoponto olohonta ne'no weho.
ROM.11.8	Ose mtɨ'mokumentohofofoho. 
ROM.11.9	Ihwoni. Mote sohwo hofoyomo wosopayo uhwononto wanɨmo lonto nomanteso oso hofoyo huhwo sohwo poyo umokumontonoho. Oso pa'nyoso hwe yofe engo'njo Ntefit kako huhwo a'amu Juta somne'no olo so'no nto mtɨ'mokumentisofoho.
ROM.11.9	A'amu Jutaso hofɨkoe wosopayo engo nonontɨfi hofɨkoe yo'mayo ho'yango wopɨngo somo uhwonontɨfi ole syafɨsyɨwo'nɨngkohofi, Ihwoni, Anɨtu kako nakumo wopɨngo nelohofalofoho.
ROM.11.9	Ose nalohofonto wopɨngo kuyoho nelalofoho.
ROM.11.9	Oso hunoso hwasyo syafɨsyɨwo'nɨngkohofo hiso hofoyo hopa wonyo umokumontonoho.
ROM.11.10	Hofɨkoe tɨmoso sɨkwo'mjoho imo'nɨngkuhwosi hofɨko yo'mayo somo tɨmo nto'no muhwonɨfitnnehofo.
ROM.11.10	Yo'mayo tango u'masoso hofɨkoe hano uyoso engkulo engkulokano wowantɨfeho.
ROM.11.10	Ntefit oso hungkuno hiso a'amumo yo'mayo wopɨngo Anɨtu uyonte somne'no sɨmonyo ko yontɨfi kakoe hungkuno ne so'no haloho maposo'njo somne mtɨ'mokumentisofoho.
ROM.11.11	I oso'no ngko hungkuno nom'ne waselohonɨmonne'no yohono. A'amu Jutaso hofɨko Anɨtuye hungkunomo haloho mapososo'no hofɨko pɨwahu'mentohofoso nɨhu'nahone pɨwahu'mentohofotaho. O'o, nɨhu'nahone'maho. Oso a'amu Jutaso hofɨko Anɨtuye honɨngkano wopɨngo somo ito'no minɨngkayo'njo yontɨfi sompeeo'mentohofo so'no Anɨtu a'amu temtitofo kengo somne'no kakoe mehomi ne imo'nɨngkujo'no kako asomo utɨmayo'ne joho ulalofoho. Anɨtu a'amu kengo somo wopɨngo ulohofontanɨngkuhwosi a'amu Jutaso hofɨko nuhwonɨngkuji hofɨko sɨmeho tohino umnɨngkuhwoso'no hofɨko Anɨtumne'no huno apa'no syafɨsyɨkujo'no Anɨtumo apa'no u'mayo so'no hi umo'nɨmontonoho. 
ROM.11.12	A'amu Jutaso hofɨko honɨngkano wonyo imentohofo so'no Anɨtu kako a'amu kengo somo wopɨngo ulohofalofoho. A'amu Jutaso hofɨko Anɨtumne'no hohujo ikinjaofahonɨngkofi a'amu kengoso hofɨko Anɨtune'no huno wopɨngo tɨpema'mentohofofoho. Oseso a'amu Jutaso hofɨko Anɨtune'no huno apa'no syafɨsyɨkuji asomo i'mofapɨkujo'no Anɨtu kako nakwo a'amu hopi'nonohino hn'nɨmo kako wopɨngo mɨkunɨmposo engo wonaloho'montonoho.
ROM.11.13	Sekwo a'amu temtitofo kengo mta'ango soku sekwo upa'nɨmno. Anɨtu kako ngkimo a'amu temtitofo kengo kengo sokumo kakoe hungkuno lɨku'mofo'no syoho ntapmmentiso so'no olo syoho hilo so'no ngko hi numo'nɨngkahonɨngki yalokweno. 
ROM.11.14	Ngko olo syoho hiloso yonji ole syofɨsyalokweno, Sekwo temtitofo kengo kengo soku Anɨtuye hungkunomo upa'nɨngkuji sɨmeho uyɨkujo'no Anɨtu kako wopɨngo waseloho'montonoho. I a'amu Jutaso oso homo somo sehonɨngkuji hofɨko huno ole wosyofɨsyantɨfeho. A'amu kengoso hofɨko nakwoe Anɨtu'njopo humafitnnohontɨfi hofɨko apa'no Anɨtumo sɨmeho uyɨfitnne'no Anɨtuye hungkuno losetɨhwahm'me'no a'amu Juta anga'no anga'no Kɨlaisɨmo sɨmeho uyantɨfeho. 
ROM.11.15	Anɨtu kako a'amu Juta somne'no hohujo we'enehwo ikinjaofonto a'amu temtitofo kengo kengo mta'ango somo nomanto kako'nji sɨmeho afa inalokwofo. Oso'no tɨfi no'mo a'amu Jutaso hofɨko Anɨtumo apa'no sɨmeho uyɨkujo'no Anɨtu kako hofɨkimo asomo utɨmayoso a'amu poyo pe'nontɨfeso songo ulɨkafo oso pa'nyofoho. 
ROM.11.16	Nakwo a'amu Juta hn'nwiye yahinoso olenoho. Nakwo wosopayo iloho yontani oso wosopayo sɨmo'mjoso Anɨtumo uyɨwo'nɨngkuhwonefoho. Oso'no nakwo oso wosopayo tɨfinjo nɨwo'nɨngkuhwoneso oso hi'nji Anɨtuyefoho. Oso iyo pmpongo hi oso hi Anɨtuye'manji u oso pamo hopi'nonohinoso kakoefoho.
ROM.11.17	Pahnnɨmo hungkuno upa'nɨmno. Anɨtu kako kakoe syohopo iyo anga'nohino wopɨngoso hulɨmentisofoho. Oso iyo homo somjo pamo fehohnjoso Anɨtu kako wae yaofonto we'mta'ango iyo pamo nomanto oso kakoe syoho soponjo iyo somo mufohu'mentisofoho. Oso ipamo we'mta'ango mufohu'mentiso huhwo sohwo kako oso iyo syoho soponjo sohunta'ni afofo manto ne engo into'nɨmentisofoho. Oso iyo syohoponjoso hwapɨngoso Apɨlohamɨyoho. Iyo pamo we'mta'angoso sekwo a'amu temtitofo kengo kengo'mta'ango sokune'no lalokweno. 
ROM.11.18	Sekwo a'amu temtitofo kengo kengo'mta'ango soku Anɨtu kako oso iyo ne somo sekumo masefohu'mentisofoho. Oso'no sekwo a'amu Juta somne'no sitofo ulɨkutoho. Sekwo sokumo a'amu Juta sofe hofiyakumta'ni afofo malokwofo. Sekwo soku hwapɨngo ku'maho. O'o, sekwo soku pamo kuyoho.
ROM.11.19	Oso'no sekwo ole wolantɨfitaho. Anɨtu kako a'amu Juta fehohnjo somo iyo pamo pa'nyo somo wae yaofonto oso homo somo Anɨtu kako nakumo asomo monafohoto'mentisofoho. Ou monafohotofo'neso hofɨkimo wae yao'mentisofoho. Ose wolantɨfitaho. 
ROM.11.20	O'o, ose'maho. Hofɨko Anɨtumo sɨmeho hi'ntnnono muyɨmmentohofo so'no wae yao'mentisofoho. I oso'no sekwo a'amu temtitofo kengo soku, Anɨtumo sɨmeho hi'ntnnono uyalokwofo so'no kako sekumo hofɨkoe pijohino osopo mesehumatɨ'mentisofoho. Oso'no sekwo yokumpohn'nyo imo'nɨngkutoho. Olo so'no sekwo iyoho wasenono. 
ROM.11.21	Anɨtu kako a'amu Juta ipamo ne pa'nyo somo wae yao'mentiso oso hopaso sekumo wae yasemofonoho. Sekwo yokumpohn'nyo imo'nɨngkutoho. 
ROM.11.22	Oseso nakwo Anɨtu a'amumne'no hitoho ulofo so'nji sɨmeho tohino umnyo so'nji uhwonɨngkuhwono. Yo'mayo Anɨtu iwo'nɨngkisoso ito'nohinofoho. A'amu Anɨtuye yahino wopɨngo somne'no ulɨko'ma'mentohofo somne'no Anɨtu kako hofɨkine'no sɨmeho tohino engo umnalofoho. I oso'no sekwo sokune'no Anɨtu sekune'no hitoho ulofalofoho. I sekwo kakine'no hitoho selofɨhwaso'no Anɨtu kako sekune'no hitoho ne'no ulo'montonoho. U, sekwo kakine'no sɨmeho muyɨkujo'no u sekwo hokumo wae weesemo'montonoho. 
ROM.11.23	Oseso a'amu Juta somo Anɨtu wae yao'mentisoso hofɨko Anɨtu kakine'no sɨmeho hi'ntnnono apa'no uyɨkujo'no Anɨtu kakoe iyo syohoponjo somo apa'no womɨfohu'montonoho. Ou, Anɨtu kako hofɨkimo asomo mufisyososo kako hoponoho. 
ROM.11.24	Sekwo a'amu temtitofo kengo soku sekwo we'mjo iyo pamo pa'nyo kuyoho. Osokumo Anɨtu kako nosemanto sekumo kakoe syoho ne soponjo iyo somo masefohoto'mentiso kuyoho. Oso iyo hiso sekwoe hwapɨngoponta'ango'maho. Oso'no A'amu Jutaso hofɨko oso iyo ne somta'angoso hofɨkimo apa'no hofɨkoe hwapɨngo sopo apa'no ufohotofoso syoho engo'maho.
ROM.11.25	Nje a'amu Anɨtumne'no uhu'mokuwo'nɨngkohofo soku, olo hungkuno hiyaso'mo wo'nnyo so'no sekwo huno nto'no mosyafɨsiyo'njo ifitnnoho. I sekwo sekwoe yofe moho'noma'nɨfitnnehonji hungkuno hiso utɨhwa'nyopo ujwo ehontojwasyɨ'mo waselɨmonne'no yohono. Hungkuno hiso olenoho. A'amu Juta fehohnjoso hofɨko Anɨtune'no nakwolaho lontɨfi hohujo ikinjɨhumamentohofofoho. Hofɨko ose ikinjɨhumahonɨngkofi Anɨtu kako a'amu temtitofo kengo kengo somta'ni anga'no anga'nohino uhwosopo'mentisoso hofɨko Anɨtumo sɨmeho uyɨmopalokwofo. 
ROM.11.26	Oso'no Anɨtu uhwonososo a'amu temtitofo kengo mta'ango uhwosopo'mentisoso kakine'no sɨmeho nto uyɨkujo'no hopoenohini uhwonɨngkuhwosi kako oso a'amu Juta hopi'nonohino somo asomo utɨma'montonoho. Anɨtuye hungkuno mtɨ'mokumentohofo sohwa ole mtɨ'mokumentohofi,
ROM.11.26	A'amu Juta mta'ango anga'nohino fihwo kako nakwoe wonyo somta'ni isɨhutofonemayo'ne i'mofaponefoho.
ROM.11.26	Kako i'mofapɨhwosi a'amu Isɨlael Jekoupɨye imu hofɨkoe yokumpohn'nyo yahino wonyoso wae yaofonefoho.
ROM.11.27	Hohonta a'amu homo somo Anɨtu sekwoe wonyoso wae weesemo'monnoho selɨmentoheso olohonta nto i'mofapohoho.
ROM.11.27	Sekwoe wonyoso wae nto yasemofohono.
ROM.11.27	Ose mtɨ'mokumentohofo. 
ROM.11.28	A'amu Jutaso hofɨko Anɨtuye hungkuno wopɨngo somne'no nakwolaho lontɨfi Anɨtuye mangohwa imo'nɨmentohofofoho. Ose imo'nɨngkahonɨngkofi sekwo a'amu temtitofo kengo mta'ango soku Anɨtuye a'amu ne imo'nalokwofo. I oso'no Anɨtu a'amu Juta somo hohonta kako'ntnne uhwosopo'mentiso oso'no kako hofɨkoe hofiyakwosamne'no syafɨsyonto kako apa'no asomo utɨma'monte'no yalofoho. 
ROM.11.29	U Anɨtu kako a'amu somo wopɨngo uloho'mo loso'manji u kako oso a'amu homo somo wopɨngo uloho'montonoho. Hwapɨngoso Anɨtu kakoe hunoso mɨkwesyafɨsyonehoho.
ROM.11.30	Hohonta a'amu Jutaso hofɨko Anɨtuye hungkunomo inɨngkowentanɨngkofi sekwo a'amu temtitofo kengo soku Anɨtuye hungkunomo haloho maposo'njo imotofofoho. I olohonta a'amu Jutaso hofɨko Anɨtuye hungkuno haloho maposo'njo yahonɨngkofi Anɨtu kako sekune'no hitoho ulofahonɨngki kako sekumo wopɨngo selohofalokuso so'no sekwo kakoe hungkuno somo sɨmeho wopɨngo uyalokwofo. 
ROM.11.31	Oso pa'nyoso a'amu Juta haloho maposo'njo somne'no Anɨtu hitoho ulofɨhwoso'no hofɨkoe honɨngkano wonyoso noho'naofɨkujo'no Anɨtu kako sekwo'nji hofɨkimo wopɨngo waseloho'montonoho. 
ROM.11.32	Sekwo a'amu hopi'nonohino sokumo oso haloho maposo yahino sohwo kako sekumo yokumpohn'nyo semokosyohumaho. Hwapɨngoso Anɨtu kako a'amu hopi'nonohino sokune'no haloho maposo'njo kuyoho ko selonte so'no kako kakoe hitoho ulofososo a'amu hopi'nonohino so'no ujo ehontojwasiyo'nefoho.
ROM.11.33	Ihwoni. Nakwoe Anɨtu kako yano'nohino hweho. Kakoe hunoso nɨhu'no mɨkunɨmposo'njo hweho. Nakwo a'amu hwahoponjo hn'nwi kakoe huno hwapɨngo somo pipi wotɨpemantanto. O'o, nɨhu'no awonoho. Anɨtu kako yo'mayo hopi'nonohino so'no hungkuno mtitofɨwo'nɨngkiso so'no nakwo huno nayoso pipilo. Awonoho. 
ROM.11.34	A'amu Anɨtuye hungkuno mtɨ'mokumentohofo sohwa ole mtɨ'mokumentohofi,
ROM.11.34	Nakwoe Hwe Engo Anɨtu sohwoe huno oso pa'nyoso huno tɨhwo uyohoho. Anɨtumo huno tɨhwo umasoto.
ROM.11.35	Anɨtu kako yo'mayo hopi'nonohinoso hwapɨngo hweho.
ROM.11.35	I oso'no a'amu fihwo kako ole loso ngko Anɨtumo peho u'me'no wontapmmontolo.
ROM.11.35	Aku ngkimo ntapeso, o'o, awonoho.
ROM.11.36	Anɨtu kako yo'mayoso hwapɨngo hweho. Kako yo'mayo hopi'nonohinoso mokosyohumaho. Anɨtu kako yo'mayo hopi'nonohino somo kanɨngkwohweho. Oso'no nakwo Anɨtu kakoe yofeso engolopohamo ne'no woho'nomehwano. Oso hungkunoso nehopeho.
ROM.12.1	Nje a'amu soku, Anɨtu kako nakune'no hitoho ulofɨwo'nɨngkiso so'no kako nakumo wopɨngo nalohofɨwo'nɨngkiso so'no ngko sekumo hungkuno yokumpohn'nyo waselɨmonne'no yohono. A'amu hofɨko Anɨtumne'no yahu fonjokisahumotofo hopaso sekwo sekwoe fosyohumayo a'apaho sɨmeho huno oso yo'mayo hopi'nonohinoso Anɨtumo uyɨmno. Uyɨkujo'no sekwo kakine'no yahino ito'nohino fiyɨmno. Yo'mayo wonyo jɨje sɨmeho umo lonteso monje yasyɨkuji sekwo Anɨtuye sɨmeho wopɨngo umokiyo'ne oso'nohini fiyɨmno. Yo'mayo iwo'nɨngkohofoso kakine'no kaki'no syafɨsyɨkuji fiyɨmno. Anɨtumne'no hwomtame ulohofo yahino neso osohifoho. 
ROM.12.2	Sekwo soku, a'amu Anɨtumo sɨmeho muyo sofe yahino pa'nyoso sekwo ikutoho. O'o, awonoho. Sekwoe huno wonyo hohontajoso iwolo'mokukuji sekwo nom'ne kengo hopa umo'nantɨfeho. Oso hiso Anɨtu kako sekumo huno wopɨngo sejapɨhwoso'no a'amu kengo pa'nyo umo'nantɨfeho. Ose ikuji Anɨtuye yahino wopɨngo so'no huno seyɨhwosi inɨngkakuji yahino hiso'no Anɨtu kakoe sɨmeho wopɨngo umo'nyo'ne so'no huno waseyono.
ROM.12.3	Ngko sekwo anga'no anga'nohino sokumo Anɨtu kako ngkimo nɨfo'mawo'nɨngkiso so'no waselɨmonne'no yohono. Sekwo huno sekune'nohini ole syafɨhu'nɨngkutoho. Ngko yo'mayo somo yakolo'nnyo hwo'nyoho. Oso'no sekwo huno ose syafɨhu'nɨngkutoho. O'o, sekwo huno ole fɨsyafɨhupmno. Nje yo'mayo yahino wopɨngoso ngkinta'ango'maho. O'o, Anɨtu mta'angofoho. Oseso sekwo sekwoe yofe moho'noma'nyo'njo ikuji sekune'no huno ito'no fisyafɨhu'nɨmno. 
ROM.12.4	Nakwo huno wosyofɨsyano. Nakwoe a'apahoso yo'mayo kengo iyo'neso kengo kengo wo'nnyofoho. Sɨfe a'apaho tɨmo sɨmeho huno oso yo'mayo hiso syoho kengo kengo iwo'nɨngkisofoho. 
ROM.12.5	Oso hopaso nakwo a'amu Jisas Kɨlaisɨmo sɨmeho wopɨngo uyɨwo'nɨngkuhwone hn'nwi nakwo Kɨlaisɨye a'apaho fehohnjɨ'nyoho. Nakwo a'amu kengo kengo hn'nwiye a'apahoso anga'nohino pa'nyofoho. I oso'no nakwo nakwoe syohoso kengo kengo wo'nnyoso fo'ma'nyo'nefoho.
ROM.12.6	Anɨtu kako nakwo a'amu anga'no anga'nohino hn'nɨmne'no huno syafɨsyonto syoho kengo kengo somne'no yokumpohn'nyo nejapmmentisofoho. Anɨtu kako a'amu fihumo kakoe hungkuno uyahonɨngkuhwosi hungkuno hiso ujo'ne syoho uyososo sohwo kako oso syoho hiso'no kakoe sɨmeho hi'ntnnono ae uyokisosaweso oso hopa ulono. 
ROM.12.7	U a'amu fihwo kako homnɨngkwa'wehwosamo yo'mayo so'no ufo'mayo'ne syoho hi'njohwo'manji u, oso syoho hiso'no umo'nɨngkuhwoso'no kako ufo'mano. U a'amu fihwo kako nom'ni hwamo lutɨhwayo syoho hi'njo hwo'manji kako oso syoho so'no umo'nɨngkuhwoso'no hofiyo'no wolutɨhwano. 
ROM.12.8	U a'amu fihwo kako nom'nimo usosofitofo'ne syoho hi'njo hwo'manji kako oso syoho hiso'no umo'nɨngkuhwoso'no hofiyo'no usosofitofono. U a'amu fihwo kako nom'ni a'amu somo umofonyo iyo'njo somo yo'mayo uyo syoho'njo hwo'manji oso syoho hiso'no umo'nɨngkuhwoso'no kako sɨmeho wopɨngo'nji uyono. U a'amu fihwo kako a'amumo mokosyohumayo'ne syoho hi'njo hwo'manji oso syoho hiso'no kako umo'nɨngkuhwoso'no kako a'amu somo hofiyo'no womokosyohumano. A'amu fihwo kako konɨngkwa'wehune'no hitoho ulofɨhwoso'no ufo'mano. Oso hiso'no kako sɨmonyo ihwosi kakimo ufo'mano.
ROM.12.9	Sekwo nom'ne a'amu somo sɨmeho uyano lɨkujoso mango'nohini lɨkutoho. O'o, sɨmeho nehopi uyɨkuji ufo'mapmno. Sekwo yahino wonyo somne'no hohujo ikinjaofɨkuji yahino ne'njo wopɨngo somo aho yokumpohn'nyo fɨkesyohumamno. 
ROM.12.10	Sekwo nom'ne a'amu somne'no nela'wehwo Jisas sɨmeho nejapɨwo'nɨngkiso hopaso sɨmeho afa nto'no finɨmno. Sekwo nom'ne a'amufe yofe ho'nomafɨkuji sekwo hofɨkine'no hwahopo pawomno.
ROM.12.11	Sekwo nakwoe Hwe Engo Anɨtu sohwoe syoho so'no semo'nɨngkuhwoso'no oso syoho hiso yokumpohn'nyo fiyɨmno. Po'nɨfo imo'nɨngkutoho.
ROM.12.12	Yo'mayo so'no Anɨtu wosejapmmo nalɨmentiso so'no mane'eno lɨhwasi sɨmeho wopɨngo'nji humehwasi wohontohumentɨhwano. Yo'mayo tango se'mahwoso so'no sekwo yokumpohn'nyo filohopmno. Engo lopahomo sekwo Mpohwo Anɨtumo jomo ulɨkuno. Oso yahino homo somo aho yokumpohn'nyo fɨkemokosyohumamno.
ROM.12.13	Anɨtuye a'amu neso hofɨko yo'mayo so'no umofonyo ikujo'no sekwo hofɨkimo komo'no ufo'mapmno. A'amu ango kengoponta'angoso hofɨko sekumo se'mafɨkujo'no sekwo hofɨkimo wopɨngo ulohofɨkuji sekwoe angomo hofiyo'no utɨmapmno.
ROM.12.14	A'amu sekumo wonyo selohofɨwo'nɨngkohofo somne'no sekwo hofɨkine'no Anɨtu kako hofɨkimo wopɨngo ulohofo'ne jomo ulɨmno. Sekwo Anɨtumo hofɨkimo wonyo ulohofo'ne jomo nulɨkutoho. O'o, wopɨngo ulohofo'ne jomo ulɨmno.
ROM.12.15	A'amu somo yo'mayo wopɨngo u'mante so'no Anɨtumne'no sɨmonyo yalokwofo so'no sekwo hofɨkimo sɨmonyo fɨjo'nɨlohopmno. U a'amu somo yo'mayo tango u'mante so'no humotaho lɨkujo'no sekwo hofɨkimo humotaho fɨjo'nɨlɨmno. Sekwo nom'ne a'amu somne'no huno syafɨsyɨkuji hupe hwanɨngo fongki'nɨngkuji hwahopo pawomno. 
ROM.12.16	Sekwo nom'ne a'amu so'nji majopohi'nɨngkuji nom'ne a'amu fehohnjo somne'no wonyo kuyoho. Sekwo nakwo pa'nyo ku'maho. Huno ose seyɨhwoloho. O'o, sekwo a'amu hopi'nonohino somo sɨmeho afa'nohini uyɨmno. Sekwo sekwoe yofe somo noho'noma'nɨngkutoho. O'o, sekwo nom'ne a'amufe yo'mayo momayo ulohofiyɨmno. Sekwo huno ole eso nosyafɨsyɨkutoho. Nakwo hn'nwi huno'njɨ'nwoho. Ose syafɨsyɨkutoho.
ROM.12.17	A'amuso hofɨko sekumo wonyo selohofɨkujo'no sekwo yahino wonyo hofɨkimo aku nulohofɨkutoho. O'o, sekwo yo'mayo yahino nom'ne a'amuso oso yahino somne'no wopɨngofoho lɨwo'nɨngkohofo oso'nohini fiyɨmno. 
ROM.12.18	Oso'no sekwo yoka so'nji ikujoho fongki'nyo oso'no nosyafɨsyɨkutoho. O'o, u sekwo sɨmeho inyo'ne honɨngkano mawentɨhwosi ou sekwo nom'ne a'amu somne'no sɨmeho afa inɨngkuji sekwo hofɨko'nji sɨmeho pompenjiyo'nji nto'no fosyohumamno. 
ROM.12.19	U sekwo nje a'amu soku, nom'ne a'amuso hofɨko sekumo wonyo selohofɨkujo'no oso'no sekwo oso yahino wonyo homo somo aku kengko kengko'no nuyɨkutoho. O'o, Anɨtu kako oso wonyo homo somo uhwonɨngkuhwosi sɨmeho tohino umnɨngkuhwoso'no kako oso wonyo homo somo aku kengko kengko'no ulohofono. Oso a'amu Anɨtuye hungkuno mtɨ'mokumentohofo sohwa ole mtɨ'mokumentohofi,
ROM.12.19	Oso yahino wonyo somo aku kengko kengko'no ulohofososo nje syoho'nohinofoho.
ROM.12.19	Oso hofɨkoe yahino wonyo homo somne'no ngko aku umonnoho.
ROM.12.19	Anɨtu kako nakumo ose nalɨmentisofoho. 
ROM.12.20	Nom'ne hungkuno nalɨmentisoso olenoho. Jɨje mango sohwa hofɨko mijoho'no ikujo'no kɨko oso jɨje wosopayo hiso kakimo uyo. Kako mijo'no umo'nɨngkuhwoso'no kɨko mijo uyo. Ose iso'manji kako kikimo wonyo kilohofoso so'no wonɨmango engo unɨmontonoho. 
ROM.12.21	Oseso a'amu wonyo kilohofoso oso'no kɨko sɨmano hintotohino kumnyo'eno. O'o, kɨko kakimo wopɨngo ulohofohojo'no kakoe sɨmeho pompengo ifɨsyɨmofohojo'no oso kakoe yahino wonyo somo nɨhu'nahone moi'wo wesojwao'momtonoho.
ROM.13.1	Nakwo a'amu hopi'nonohino hn'nwi nakwoe a'amu nemokosyohumayo sohwamo enjwa'mo wohumano. U nakwo huno ole wonayono. Olo nakwoe hwaho loponjo hwe engo sohwa hofɨko siki i'mofapinyo hwa'maho. O'o, Anɨtu kako hofɨkimo uhumajɨwo'nɨngkiso hwafoho. Oso hofɨkoe syoho iwo'nɨngkohofoso Anɨtu mta'angofoho. 
ROM.13.2	A'amu fihwo kako nakwoe hwaho mokosyohumayo sohwoe hungkunomo haloho maposo'njo hwotoho fewo'nɨngkiso sohwo kako oso yahino wopɨngo olo hwaho lopo nemokosyohumayo'ne Anɨtu ho'nahumentiso somo hwotoho fewo'nɨngkiso hweho. A'amu ose yoso sohwo kako oso kakoe wonyo hiso'no olo hwaho lopo tohino woma'montonoho. 
ROM.13.3	A'amu nto'no humawo'nɨngkohofoso hofɨko hwe engo hwaho mokosyohumayo sohwamne'no iyoho miyonehoho. O'o, a'amu yahino wonyo iwo'nɨngkohofoso hofɨko hwe engo hwaho mokosyohumayo sohune'no iyoho unalofoho. Ngko hwe engo hwaho mokosyohumayo sohune'no iyoho miyo'njo wohumamo lohoji kɨko honɨngkano nto'nohino somo tɨfi finɨngkayo. Ose isoso'no hwe engo sohwo kako jɨje yofe woho'nokuma'mtonoho. 
ROM.13.4	Oso hwe engo hwaho mokosyohumayo huhwo sohwo Anɨtuye syoho'njo hweho. Oso hwe engo sohwo kako kikimo nokufo'mahwoso'no kɨko wopɨngo wohumamonnoho. U kɨko yahino wonyoso yohoji kakine'no iyoho wakinono. Hwapɨngoso kakoe ahomo itokuso mokosyohumasoso siki momokosyohumuyoho. O'o, Anɨtu a'amu honɨngkano wonyo'njo somo tohino uyo'ne syoho uyɨmentisofoho. 
ROM.13.5	Oso'no nakwo nakwoe hwe engo sohumo enjwa'mo wohumano. Hwapɨngoso peho'neto. Hwapɨngoso hufa'uyoho. Sɨmo'mo nakwo tohino momaso'nefoho. I oso'nohinɨ'maho. O'o, nom'ne ole, Anɨtu kako nakumo huno wopɨngo sɨmeho mo'mo ho'nonahumentiso so'nefoho. Oso huno wopɨngoso, Wonyo kuyoho monalonehoho. Ose lɨhwasi a'amu nakwoe hwahopo mokosyohumawo'nɨngkohofo sohwafe honɨngkano hungkunomo hofiyo'no unɨngkowano.
ROM.13.6	Oseso oso hwapɨngo hufa'uyo so'no hwe engo sohwa hofɨko hamniyoho ho'nasiyo'ne joho nalɨkujo'no uyantanoho. Hwapɨngoso oso a'amu hwaho mokosyohumayo sohwa hofɨko Anɨtuye syoho'njo hwafoho. Oso'no hofɨkoe syoho so'no umo'nɨngkahonɨngki syoho yokumpohn'nyo yɨwo'nɨngkohofofoho. 
ROM.13.7	Oso'no hwe engo sohwa hofɨko yo'mayo so'no sekumo hamniyoho joho selɨkujo'no sekwo uyɨmno. U sekwo hofɨkoe hungkunomo haloho pekuji hofɨkimo enjwa'mo humafɨkuji hofɨkoe yofe foho'nomapmno. Hwapɨngoso hofɨko sekwoe hwe engo hwafoho.
ROM.13.8	Sekwo nom'ne a'amufe yo'mayoso mpe hwangku uloho'mne'eno lohoji umajo so'no aku komo'no uyo. Aku muyoso wopɨngo'maho. Olo yahino lomo finɨngkamno. Anɨtu kako sekumo sɨmeho mɨkunɨmposo sejapɨwo'nɨngkiso so'no sekwo a'amu hopi'nonohino somo sɨmeho ne'no ne'no uyano lɨkuji ne'no uyɨmno. A'amu fihwo kako a'amu hopi'nonohino somo sɨmeho uyɨwo'nɨngkiso sohwo kako Anɨtuye honɨngkano hungkunomo nto'no inɨngkowalofoho. 
ROM.13.9	Anɨtuye honɨngkano hungkuno Mouses nejapmmentisoso olenoho. Kɨko ape mayo yahino osomo wonyo imokohotoho. Kɨko a'amu fonjasiyo'eno. Kɨko hufo iyo'eno. Kɨko nom'ne a'amufe yo'mayo so'no hi kumo'nyo'eno. Oso honɨngkano hungkuno hiso'nji nom'ne honɨngkano hungkuno Anɨtu nejapmmentiso so'nji hwapɨngoso anga'nohinoho. Oso hwapɨngo ne anga'nohino hiso olenoho. Sɨmeho kɨko inɨwo'nɨngkino pa'nyoso kɨko nom'ne a'amu hopi'nonohino somo sɨmeho uyo. 
ROM.13.10	U a'amu kako sɨmeho nom'ne a'amu somo uyoso sohwo kako hofɨkimo wonyo mulohofonehoho. Oso a'amu huhwo sohwo kako honɨngkano hungkuno hopi'nonohino somo tɨfi nto'no inɨngkunyo hweho.
ROM.13.11	Oso'no sekwo nom'ne a'amu somo sɨmeho uyɨmno. Olo sɨkuno nakwo humalohwono somne'no sekwo huno fɨsyafɨhupmno. A'amu Anɨtuye yahino wopɨngo somo minɨngkayo'njo yalokwofo soku sekwo saho fosyawotofo. Filɨkapmno. Jisas kako nakumo asomo netɨmayo'ne sɨkunoso sawemo wo'mentiso so'maho. O'o, olohonta mofoneponoho. Sɨmo'mo nakwo Anɨtuye hungkuno somo sɨmeho hi'ntnnono uyomahonɨngkuhwoni sɨkuno pi'nɨngo neyakolo'mentisofoho. I olohonta sɨkuno moi'wo umo'nɨmonto mofoneponoho. Oseso nom'ne a'amumo sɨmeho yokumpohn'nyo uyɨmno. 
ROM.13.12	Sɨkwo'mjohoso moi'wo umo'nɨmontonoho. Iyoho longkonyoso we'enepi walongkonɨmontonoho. Oso'no nakwo oso yahino wonyo somo hohujo ikinjaofɨhwasi nakwo Anɨtuye yahino wopɨngo somo unɨngkowano. 
ROM.13.13	Oso'no nakwoe hano emoyoso a'amu hofɨko hano hinjopo emɨwo'nɨngkohofo hopaso nakwo honɨngkano nto'nohino uyano. A'amu hofɨko sɨkwo'mjoho'mo humalofoso hofɨko yokumpohn'nyo yoho'nontɨfi mijo yokumpohn'nyo nontɨfi nonilohofontɨfi a'mohufo yontɨfi hofɨko yo'mayo yahino wonyo so'nji syohi'nyo huto'nɨkwo'mantɨfi yoka hnnontɨfi hofɨko a'amu nom'nefe yo'mayo ho'yango so'no hi umo'nɨwo'nɨngkohoho. Oso'no nakwo oso yahino hiso nɨhu'nahone noho'naofɨhwosi apa'no miyanehwono. 
ROM.13.14	O'o, nakwo nakwoe Hwe Engo Jisas Kɨlaisɨye yokumpohn'nyo nomehwasi kakoe yahino wopɨngo'nohino somo unɨngkohwano. Nakwo nakwoe sɨmeho yo'mayo wonyoso umo lososo miyanehwono.
ROM.14.1	A'amu fihwo kako Anɨtumne'no huno we'e'nohino tɨpemaso sohumo sekwo kakimo ole ulɨkutoho, Kɨko huno kengo kengo'njo sohwosi i'waho fiyo. Ose ulɨkutoho. O'o, sekwo kakimo nutɨmafɨkuji ole ulɨmno, Nakwo Anɨtumo sɨmeho hi'ntnnono uyɨwo'nɨngkuhwone hn'nnonji Anɨtu kakoe yofe woho'nomano. Ose ulɨmno. I oso'no sekwo kakoe huno kengo kengo so'no yoka ulɨkutoho. 
ROM.14.2	A'amu fihwo kako Anɨtuye huno engo tɨpemaso sohwo kako yo'mayo nonyo wosopayo tongo fehohnjo so'no kako humaho humawo'nɨngkiso hwo'maho. O'o, kako yo'mayoso toho'nohini nɨwo'nɨngkiso hweho. I hwe fihwo kako Anɨtuye huno we'e'nohini tɨpemaso sohwo kako yo'mayo tongoso humaho humawo'nɨngkiso hweho. 
ROM.14.3	I hwe kako tongo oso yo'mayoso nɨwo'nɨngkiso osohwo kako nom'ne a'amu tongo oso yo'mayoso manɨwo'nɨngkiyohofo somo sitofo mulonehoho. I oso'no oso a'amu tongo oso yo'mayoso manɨwo'nɨngkiso sohwo kako oso a'amu tongo oso yo'mayo nɨwo'nɨngkiso oso hune'no, Kɨko wonyo hwosoho, ose ulohotoho. O'o, a'amu huhwo sohwa'u siko Anɨtuye a'amu hwa'uyoho. 
ROM.14.4	U kɨko a'amu tɨhwosilo nom'ne a'amu sohwoe syoho ulohofiyo sohwoe syoho iyoso'no kɨko syoho wonyo yalokuno, ose ulɨmontaho. O'o, awonoho. Oso hwe huhwo sohumo mokosyohumayo sohwo kako ulɨmontono, Kɨko syoho wonyo yalokuno, wopɨngo yalokuno, eso kakoe hwe engo sohwo ulɨmontonoho. Oso pa'nyoso Anɨtuye a'amu huno kengo kengo'njo sofe hwapɨngoso Anɨtuyoho. Oso huhwo sohwafe hwe engo Anɨtu huhwo sohwo kako kakine'no tɨfi inɨngkayo'ne syoho iyoso'no hofɨkimo yokumpohn'nyo umokumontonoho. Oso'no kako hofɨkimo yokumpohn'nyo sosofitohmmokosyohumentanɨngkuhwosi hofɨko yokumpohn'nyo wolohofantɨfeho. Mopɨwahupitnnehofo.
ROM.14.5	A'amu fihwo kako huno ole wosyafɨhu'montonoho. Olo sɨkuno loso sɨkuno engomnoho. Oso'no ngko olo sɨkuno losomo Anɨtumne'no syafɨsyɨ'mo iyoho wohumamo. Ose syafɨsyɨhwoso'no nom'ne a'amu sohwo kako ole walɨmontonoho. Sɨkuno hopi'nonohinoso afa'nohinofoho. Oso'no ngko sɨkuno hopi'nonohinomo Anɨtumne'no wosyafɨhu'monnoho. I oso'no sekwo a'amu anga'no anga'nohino soku olo hungkuno hilo so'no huno nto'no syafɨsyɨkujo'no Anɨtu kakoe hunomo nosetɨhwahwoso'no sekwo osomnohini hmnɨngkamno. 
ROM.14.6	A'amu anga'nohino fihwo kako olo sɨkuno nje hwe engo sohwoe yofe ho'nomayo'ne Sɨkuno Engofoho lonto iwo'nɨngkiso hweho. A'amu nom'nihwo kako yo'mayo tongo oso yo'mayoso nɨwo'nɨngkiso sohwo kako kakoe hwe engo sohune'no syafɨsyonto nɨwo'nɨngkiso hweho. Ou, kako kakoe Hwe Engo Anɨtune'no jomo ulonto nɨwo'nɨngkiso hweho. U a'amu kako yo'mayoso manyo'njo iwo'nɨngkiso osohwo kako kakoe Hwe Engo sohune'no huno syafɨsyonto kako yo'mayoso humaho humawo'nɨngkiso hweho. Oso'no kako huhwo Anɨtumo isamoyoka ulɨwo'nɨngkiso hweho.
ROM.14.7	Nakwoe humayo so'nji nakwoe poyo pe'nyo so'nji oso hiso'no nakwo nakwoe hunoso momokosyohumunilohwono. 
ROM.14.8	O'o, awonoho. Anɨtu kako'nohini nakwoe sɨkunoso mokosyohumawo'nɨngkisofoho. Anɨtu kako nakumo songo fosyohumamno ose nelahonɨngki nakwo songo nohumehwasi kakoe hungkunomo unɨngkohwono. U Anɨtu kako ole naloso, Sekwo poyo pe'nɨmno nalososo u nakwo poyo wope'nantanoho. U nakwo poyo pe'nasoso u nakwo songo humasoso nakwo Anɨtuye a'amu'nwoho. 
ROM.14.9	Kɨlais kako poyo pe'nonto apa'no songo lɨka'mentiso oso'no kako a'amu poyo pe'nɨmentohofo so'nji nakwo a'amu songo humalohwone hn'nnonjiye Hwe Engo hweho.
ROM.14.10	I oso'no sekwo soku nom'ne a'amu sofe yahino kengo somo uhwonontɨfi oso sekwoe yahinoso wonyofoho eso peho'no lalokwofo. I oso'no sekwo soku, nom'ne a'amu somne'no sitofo peho'no ulalokwofo. Sekwo huno seyohoho. Hwangku nakwo Anɨtuye sɨmanopo lohofɨhwasi nakwoe hungkuno so'no Anɨtu kako ikwolofonefoho. 
ROM.14.11	Oso hungkuno selalokwe so'no a'amu Anɨtuye hungkuno mtɨ'mokumentohofo huhwanji olo so'no mtɨ'mokumentohofi,
ROM.14.11	Hwe Engo Anɨtu sohwo kako ole lɨmento, Ngko songo humale sohwo'ni hungkuno nehopi'nohini selalokweno.
ROM.14.11	Oso sekwo huno waseyono. Hungkuno hiso ne umo'nɨmontonoho.
ROM.14.11	Hwangku sohonta a'amu hopi'nonohinoso hofɨko nje yofe ho'nonɨmafɨkuji hofɨko ngkine'no hwomtame wontohofantɨfeho.
ROM.14.11	Oseso a'amu hopi'nonohinoso hofɨko ngkimo wontantɨfeho. Kɨko Anɨtu ne hwosoho. Ose wontantɨfeho.
ROM.14.11	Ose mtɨ'mokumentohofofoho.
ROM.14.12	Oso'no nakwo huno ole nayohoho. Hwangku sohonta nakwo anga'no anga'nohino hn'nwi nakwoe yahino iwo'nɨngkuhwone so'no nakwoe Anɨtumo nakwoe yahino hwapɨngo so'no yoloho wolɨjwaofantanoho.
ROM.14.13	Nakwo a'amu Anɨtumo sɨmeho uwo'nɨngkuhwone hn'nwi nom'ne a'amu hofɨkoe yahino kengo kengo'njo somne'no huno wonyo nosyofɨsyɨhwaloho. O'o, nakwo huno ole wosyofɨsyano. Ngko olo yahino loso i'me'no nom'ne a'amuso hofɨko nonehonɨngkuji hofɨko nje yahino homo somo wonyofoho ko lɨkuji hofɨko nnɨngkapɨkuji hofɨkoe huno wonyo imokinɨfitnnoho lɨ'mo oso hiso ngko mimnehono. U ngko yo'mayo iwo'nɨngkohe so'no a'amu nom'neso hofɨko Anɨtuye honɨngkano mta'ni pɨwahupitnnoho lɨ'mo oso hiso apa'no mimnehono. 
ROM.14.14	Nje Hwe Engo Jisas kako ngkimo entɨhwamaso so'no ngko huno nto'no ole niyohoho. Yo'mayo Anɨtu nakune'no nonyo wosopayo ho'nahumentisoso fehohnjo wonyo'njo ho'nahumentiso'maho. O'o, wopɨngo'nohinifoho. I oso'no hwe fihwo kako huno ole syofɨsyalofoho. Ngko olo hiloso nɨmeso nje honɨngkanoso wonyo umo'nɨmontonoho. Kako huno ose syafɨsyososo u kako noso'manji kakoe honɨngkano hiso nɨhu'no wonyo umo'nɨmtonoho. 
ROM.14.15	U kɨko yo'mayo wosopayo nɨwo'nɨngkino somo nom'ne a'amu hofɨko nokohonɨngkuji hofɨkoe sɨmeho tango uyoso'no u kɨko oso wosopayo hiso ne'no nonji oso a'amu homo somo kɨko sɨmeho muyalokuyohino. Kɨlais kako oso a'amu homo somne'no asomo utɨmayo'ne poyo pe'nɨmentiso oso'no kɨko oso wosopayo hiso ne'no nonɨngkiji kɨko nom'ne a'amumo wonyo umokohotoho. 
ROM.14.16	Kɨko yo'mayo yahino iwo'nɨngkino so'no wopɨngofoho huno ose kihwoso'no a'amu nom'neso hofɨko kikimo nokohonɨngkuji wonyofoho kilɨkujo'no kɨko oso yahino hiso apa'no yohotoho. 
ROM.14.17	Nakwo Anɨtumo enjwa'mo humalohwone hn'nwi nakwo peho'no humalohwono. Yo'mayo nonyo wosopayo nyo'netaho. Yo'mayo mijo nyo'netaho. O'o, ose'ne'maho. Nakwo Anɨtumo enjwa'mo humalohwone hwapɨngoso olenoho. Anɨtu kakoe Towahuno Wopɨngo nakwoe sɨmeho mo'mo humaso so'no kako honɨngkano nto'no inɨngkayo so'no nefo'mawo'nɨngkisofoho. Kako nakwoe sɨmeho pompenjiyo ifɨsyonamofɨwo'nɨngkisfoho. Kako nakwoe sɨmeho wopɨngo namokuwo'nɨngkisofoho. Oso'no nakwo nom'ne a'amumo wopɨngo'nohini ulohofano. 
ROM.14.18	A'amu ose iwo'nɨngkiso sohwo kako Jisas Kɨlaisɨye syoho ulohofiyo ne hweho. Oso a'amu huhwo sohune'no Anɨtu kako kakoe sɨmeho wopɨngo umo'nalofoho. A'amu nom'neso oso hwe huhwo sohumo uhwonontɨfi hwe wopɨngo hweho lalokwofo.
ROM.14.19	Nakwo anga'no anga'nohino hn'nwi nakwo huno olo so'no wosyofɨsyano. Nakwo sɨmeho afa unano. Yo'mayo yahino nakwoe sɨmeho afa namokuwo'nɨngkiso yahinoso yokumpohn'nyo uyano. Oso'nji yo'mayo yahino nakwo a'amu Anɨtumne'no uhu'mokuwo'nɨngkuhwone hn'nwiye sɨmeho hi'ntnnono uyoso yokumpohn'nyo namokiyo'neso uyano. 
ROM.14.20	A'amu huno kengo kengo'njo sofe sɨmeho mo'mo Anɨtu kakoe yahino wopɨngoso utɨhwayo'ne syoho engo yalofoho. I oso'no a'amu fehohnjoso hofɨko huno ole syofɨsyalokwofo, Nakwo nonyo wosopayo fehohnjoso nasoso nakwoe yahinoso wonyo umo'nɨmontonoho. A'amu fehohnjoso ose syofɨsyalokwofo. Oseso nakwo huno nayohoho. Yo'mayo nonyo wosopayo yo'mayo tongoso Anɨtu nakwo nyo'ne'no ho'nahumentisofoho. I oso'no oso wosopayo so'no a'amu fehohnjo manyo'njo humaho humawo'nɨngkohofo somo nakwo nɨkwato lohofasoso a'amu hiso hofɨkoe hunoso wonyo imo'nɨngkuhwoso'no u hofɨkoe sɨmeho mo'mo Anɨtu syoho yalokunjo somo nakwo wonyo umokantanoho. Ose ihwaso'no nakwo hi'nnonji honɨngkano wonyomo unɨngkowantanoho. 
ROM.14.21	Huno wopɨngoso olenoho. U yo'mayo yahu tongo nɨwo'nɨngkoheso yo'mayo mijo nɨwo'nɨngkoheso yo'mayo yahino iwo'nɨngkoheso oso'no nom'ne a'amu sohwo kako ngkimo nohonososo yahino hiso wonyofoho ko lɨhwosi ngkimo nnɨngkape'manji kakoe yahino wonyo imo'nonoho lɨ'mo ngko kako'nji nohumahm'mo oso yahino hiso apa'no mimnehono. Oso huno hiso wopɨngofoho. 
ROM.14.22	Oso yo'mayo yahino hiso'no Anɨtu kakoe hunoso kijapososo oso hunoso sikoe'nohinofoho. Nom'ne a'amu somne'no yoloho lɨjwaofohotoho. Kɨko yo'mayo yahino iwo'nɨngkinoso yo'mayo nonyo wosopayo nɨwo'nɨngkino so'no jɨje sɨmehoso wonyofoho mahnnyo'manji kɨko sɨmonyo fiyo. 
ROM.14.23	A'amu fihwo kako wosopayo nyo'ne so'no u yo'mayo yahino iyoso'no wonyofoho ko lɨhwosi yoso sohwo kako yahino wonyo'njo hweho. Hwapɨngoso yo'mayo iwo'nɨngkuhwone so'no nakwo sɨmeho anga'nohino'nji ole syafɨsyɨwo'nɨngkuhwono. Olo yahino loso nto'nohinoho. Ose syofɨsyontani iwo'nɨngkuhwoneso oso yahinoso wonyo anefoho. I nakwoe sɨmehomo huno hufa'uyo'njo'manji u oso yahino hiso yasoso wonyofoho.
ROM.15.1	Nakwo Anɨtuye huno engo tɨpema'nyo hn'nwi nakwo nom'ne a'amu Anɨtuye huno we'e'njo somo yokumpohn'nyo utofano. Oso a'amu homo somo yo'mayo tango hofɨkimo u'masoso hofɨko'nohini intofoso hopo'maho. Nakwo hofɨkimo ufo'mano. Nakwo nakwoe yo'mayo yahino osomnohini huno syafɨhu'nɨngkuhwaloho. 
ROM.15.2	Nakwo a'amu anga'no anga'nohino hn'nwi nakwoe humayo'nohini somne'no huno syofɨhu'nɨngkuhwaloho. O'o, nakwo a'amu hopi'nono Anɨtumo sɨmeho unyo somo ufo'mano. Oseso nakwo hofɨkimo ufo'mehwaso'no hofɨko Anɨtuye yahino wopɨngo ne somo inɨngkakuji hofɨko yokumpohn'nyo wolohofantɨfeho. 
ROM.15.3	Oso'no nakwo huno nayohoho. Kɨlais kako kakoe humayo so'no syafɨhu'nɨmentiso'maho. O'o, kako nakune'no syonafɨsyonto hwahopo pmmentisofoho. Kɨlaisɨye yahino hiso'no hohonta a'amu Anɨtuye hungkuno mtɨ'mokumentohofo sohwa ole mtɨ'mokumentohofi,
ROM.15.3	A'amu kikine'no hungkuno wonyo kilɨfijoso oso hofɨkoe wonyo hungkuno huhwo sohwo ngkimo ifehu'mokanɨsyohoho.
ROM.15.3	Oso hungkuno hiso Kɨlaisɨmne'no mtɨ'mokumentohofofoho. 
ROM.15.4	Oso a'amu Anɨtuye hungkuno mtɨ'mokumentohofo sohwa hofɨko oso hungkuno hopi'nono hiso nakwo Anɨtumne'no huno tɨpemayo'ne mtɨ'mokumentohofofoho. Oso hungkuno hiso nakumo yokumpohn'nyo nasosofitofo'nefoho. Oso'no nakwo Anɨtumne'no yokumpohn'nyo lohofontani nakumo Anɨtu asomo netɨmayo'ne hontohumalohwono. 
ROM.15.5	Anɨtu kako nakumo yokumpohn'nyo nasosofitofo'ne sohwo kako nakwo yokumpohn'nyo lohofo'ne nefo'mawo'nɨngkiso hweho. Oso'no kako nakumo Kɨlais Jisasɨye hunomnohini nehopi inɨngkohwasi oso huno homo somnohini aho yokumpohn'nyo kemokosyohumayo'ne wonefo'ma'montonoho. 
ROM.15.6	Oseso sekwo sɨmeho afa inɨngkuji sekwoe huno anga'nohino so'nji sekwo Anɨtuye yofe foho'nomapmno. Oso Anɨtu huhwo sohwo kako nakwoe Hwe Engo Jisas Kɨlaisɨye kanɨngkwohweho.
ROM.15.7	Jisas Kɨlais nakumo kakoe a'amu ne imo'nyo'ne netɨma'mentiso hopaso nakwo nom'ne a'amu huno engo'nji huno we'e'njo somo sɨmeho afa inyo'ne utɨmano. Oso'no nom'ne a'amuso hofɨko nakumo nahonɨngkuji Anɨtuye yofe woho'nomantɨfeho. 
ROM.15.8	Hohonta Anɨtu a'amu Juta sofe ajuyohwosamo hungkuno uyɨmentiso so'no Kɨlais kako oso hungkuno hiso ne imo'nyo'ne a'amu Jutafe syoho ulohofiyo imo'nɨmentisofoho. 
ROM.15.9	Oso'nohinɨ'maho. O'o, Anɨtuye hitoho engoso a'amu temtitofo kengo kengo hi'njimo ifehu'mokasyɨhwosi hofɨko hi Anɨtumo sɨmeho wopɨngo uyɨfitnne'ento Jisas pmmentisofoho. A'amu Anɨtuye hungkuno mtɨ'mokumentohofo sohwa ole mtɨ'mokumentohofi,
ROM.15.9	Oseso ngko jɨje hungkunoso a'amu temtitofo kengo somo ulɨmonnoho.
ROM.15.9	Ngko jɨje yofe ho'nomayo'ne ta walɨmonnoho.
ROM.15.10	Nom'nepo ole mtɨ'mokumentohofi,
ROM.15.10	Sekwo a'amu temtitofo kengo sɨkunonji sekwo a'amu Juta Anɨtu sehwosopo'mentiso osɨkunonji sekwo Anɨtumne'no sɨmonyo fiyɨmno.
ROM.15.11	Nom'nepo ole mtɨ'mokumentohofi,
ROM.15.11	Sekwo a'amu temtitofo kengo soku sekwo Anɨtuye yofe foho'nomapmno.
ROM.15.11	I a'amu hopi'nonohino soku sekwo Anɨtuye yofe engoso foho'nomapmno.
ROM.15.12	Nom'nepo Aisaiya kako Kɨlaisɨmne'no ole mtɨ'mokumento,
ROM.15.12	A'amu fihwo Juta mta'ango sohwoe yofe Jesi oso hwoe imu sohwa mta'ni Hwe Engo imo'nonefoho. Oso hwe engo huhwo sohwo kako oso temtitofo kengo sofe Hwe Engo hweho.
ROM.15.12	Hofɨko kakimo sɨmeho uyɨkujo'no hofɨkimo asomo utɨmayo'ne wohontohumantɨfeho.
ROM.15.12	Aisaiya ose mtɨ'mokumentisofoho. 
ROM.15.13	Oso'no Anɨtu kako nakwoe sɨmeho hi'ntnnono uyo'neso hwapɨngo hweho. Nakwo Anɨtumo sɨmeho hi'ntnnono uyɨwo'nɨngkuhwone sohumo kako nakumo asomo netɨmayo'ne hontohumalohwono. Oso'no sekwoe sɨmeho wopɨngo so'nji sekwoe sɨmeho pompenjiyo so'nji Anɨtu kako engo wosejapono. Oso'no sekwo Anɨtuye Towahunofe yokumpohn'nyo nomafɨkuji yo'mayo Anɨtu sekumo wopɨngo waseloho'mo selɨmentiso so'no sekwo sɨmonyo fiyɨmno.
ROM.15.14	U nje a'amu soku, ngko olo so'no huno niyohoho. Sekwo Anɨtuye yahino wopɨngo so'nji kakoe huno engo notɨpemantɨfi sekwo Anɨtuye hungkuno wopɨngoso lutɨhunalokwofo. Oso'no sekwo fo'mo fo'ma'nyo hofiyo loho'nalokwofo. 
ROM.15.15	I oso'no ngko olo iyoswo fehohnjo semtɨ'mokiyalokwe loso sekwoe huno somo huno sefohotofo'neso ngko hungkuno yokumpohn'nyo selalokweso ngko olo hungkuno hiloso mtɨ'mokalokwe so'no ngko iyoho mannyofoho. Hwapɨngoso Anɨtu kako ngkimo olo syoho wonyoangkafo hiloso ntapmmentisofoho. 
ROM.15.16	Oseso ngko Kɨlais Jisasɨye syoho ulohofiyo sohwo'ni ngko sekwo a'amu temtitofo kengo sokune'no Anɨtu'nji ufohi'nyo'ne syoho hopa yonji ngko kakoe hungkuno wopɨngoso selalokweno. Ngko olo so'no nɨmo'nɨngkohoho. A'amu temtitofo kengo kengoso hofɨko Anɨtumo u'mayo'ne nɨmo'nɨngkohoho. Anɨtu kakoe Towahuno wopɨngo sohwo a'amu homo somo wopɨngo umokahonɨngkuhwosi Anɨtu kakoe sɨmehoso wopɨngo umo'nɨmontonoho.
ROM.15.17	Ngko olo syoho Kɨlais Jisasɨ'nji Anɨtumne'no yalokuhwoyo so'no ngko sɨmonyo yalokweno. 
ROM.15.18	I oso'no ngko yo'mayo syoho nje yokumpohn'nyo'nji iwo'nɨngkohe so'no maselɨmnehono. O'o, yo'mayo syoho Kɨlais kako'nohini iwo'nɨngkiso so'no a'amu temtitofo kengo kengoso hofɨko Anɨtuye hungkunomo haloho pentɨfi tɨfi inɨngkawowo'nɨngkohofo so'no waselɨmonne'no yohono. 
ROM.15.19	Kɨlais kakoe yokumpohn'nyo nom'ne a'amu somo itɨhwayo'ne ntopahonɨngki yo'mayo kengo kengo wonyoangkafo a'amu miyɨwo'nɨngkohofoso ngko imentohefoho. Oso hiso Anɨtuye Towahuno sohwo ngkimo nɨfo'mahonɨngki ngko Kɨlaisɨye hungkuno wopɨngoso ango Jelusalem mta'ni ema'mentoheso ango homo homo ne'no ulɨmɨwenji hwaho Ililikom osopo esojwao'mentohefoho. Hungkuno fehohnjo hiyaso moho'nahumentohefoho. O'o, Kɨlaisɨye hungkuno hopi'nonohinoso umentohefoho. 
ROM.15.20	Ngko olo so'no nɨmo'nɨmentisofoho. A'amu ango kengo kengo'mjo somo Kɨlais kakoe yofe mupa'nyo'njo somo kakoe hungkuno wopɨngoso lɨku'mofo'ne nɨmo'nɨmentisofoho. Nom'ne a'amuso hofɨko Anɨtuye hungkunoso nto lutɨhwafijo somo oso a'amu homo somo ngko apa'no molutɨhwamnehono. 
ROM.15.21	O'o, a'amu Anɨtuye hungkuno mtɨ'mokumentiso Aisaiya osohwo kako hungkuno ole mtɨ'mokumento,
ROM.15.21	A'amu hofɨko kakine'no mupa'nyo'njoso hofɨko upo'nantɨfeho.
ROM.15.21	Oso'no hofɨko kakoe hungkunoso nupa'nɨngkuji hofɨkoe hunoso ito'no uyɨmontonoho.
ROM.15.21	Aisaiya ose mtɨ'mokumentisofoho.
ROM.15.22	Oseso ngko sekwoe ango sopono wose'ma'monji ko yontnneso olo syoho yalokwe hilo kako ngkimo nɨkilojɨpeehonɨngki ngko sekumo mose'maso'njo imentohefoho. 
ROM.15.23	Soswo pi'nɨngo engo somo ngko sekumo wose'ma'monji imote sohwo'ni i olohonta ngko olo hwaho lopo nje syohoso moi'wo esojwao'maleno. Oso'no olohonta ngko sekumo wose'ma'monnoho. 
ROM.15.24	Oseso ngko sekumo sɨmo'mo sehonɨ'mo tɨfi sohonta ngko hwaho nom'ne Sɨpen sopono wamonnoho. I oso'no ngko sekwo'nji we'enehwo nohumahm'mo nje sɨmeho wopɨngo kaki'no wanɨmo'nono. I osohonta sekwo ngkimo hwaho Sɨpen honɨngkanoso ntɨhwafɨkujo'no ngko wamonnoho.
ROM.15.25	I oso'no sɨmo'mo ngko Anɨtuye a'amu Jelusalem humayo yo'mayo umofonyo inyo somo hamniyoho yo'mayoso wosɨyohojamonnoho. 
ROM.15.26	A'amu Masetouniya so'nji Ngkɨlik so'nji hofɨko Anɨtumo sɨmeho uyɨwo'nɨngkohofoso hofɨko hofɨkoe yo'mayo yo'mayoso nuhu'mokontɨfi Anɨtuye a'amu Jelusalemmjo somo hofɨko yo'mayo so'no umofonyo iwo'nɨngkohofo somne'no ufo'mayo'ne hungkuno nano mtito'malofofoho. 
ROM.15.27	Oso a'amu somo fo'mayo'ne mtito'malofoso wopɨngofoho. Oseso sɨmo'mo a'amu Jelusalemmjoso hofɨko Anɨtuye hungkuno upa'nontɨfi hofɨko a'amu temtitofo kengo somo hofɨkoe huyo'mangomo ufo'mayo'ne hofɨko a'amu Anɨtuye hungkuno ujo'ne uhwatɨmentohofofoho. Oso'no a'amu temtitofo kengoso hofɨko olohonta a'amu Jelusalemmjo somo aku ufo'mayo'ne yahinoso nto'nohinofoho.
ROM.15.28	Yo'mayo ho'yango oso a'amu hiso hofɨko hu'mokahinnyoso ntopahonɨngkofi ngko Jelusalemmjo a'amu sofe ahomo woho'nahumonne'no yohono. Oso syoho hiso moi'wo esojwaohm'mo ngko sekwoe ango sopo nose'mahm'mo osohonta ngko hwaho Sɨpen osopono wamonnoho. 
ROM.15.29	Olo so'no ngko huno niyohoho. U ngko sekumo se'ma'meso u Kɨlais kako nakumo wopɨngo nalohofɨhwoso'no nakwo wonyoangkafo wohumantanoho.
ROM.15.30	U nje a'amu soku, ngko olo so'no nɨmo'nɨngkohoho. Nakwoe Hwe Engo Jisas Kɨlais osohwo kako nakumo wopɨngo naloho'mentiso so'no kakoe Towahuno Wopɨngo sohwo nakwoe sɨmeho mo'mjo somo ujo entohojwo nasɨwo'nɨngki sohweho. Sekwo ngkine'no Mpohwo Anɨtu kako ngkimo nɨfo'mayo'ne jomo yokumpohn'nyo ulɨmno. 
ROM.15.31	A'amu hwaho Jutiya humalofoso hofɨko Anɨtuye hungkunomo hwotoho fewo'nɨngkohofo somne'no sekwo huno syafɨsyɨkuji, u oso a'amuso hofɨko Poulɨmo tohino uyɨfitnnoho lɨkuji oso'no sekwo ngkimo nɨfo'mayo'ne Anɨtumo jomo yokumpohn'nyo ulɨmno. Oso hamniyoho yo'mayo a'amu uhu'mokumalofoso ngko Jelusalemne'no nomotasɨ'me'no hofɨko nuhwonɨngkuji hofɨkoe sɨmeho wopɨngo umo'nɨngkuhwoso'no womantɨfeho. Oso'ntnne'no sekwo Mpohumo jomo ulɨmno. 
ROM.15.32	Oseso Anɨtu kako olo so'no umo'noso'manji ngko sɨmeho wopɨngo'nji nose'mahm'mo sekwo'nji ngko usijo'no we'enehwo nohumahm'mo ngko nje huyo'mango yokumpohn'nyo woma'monnoho.
ROM.15.33	Anɨtu kako nakwoe sɨmeho pompengo ifisyonafɨwo'nɨngkiso hwapɨngo sohwo kako sekwo a'amu hopi'nonohino sokunonji wohumano. Nehopeho.
ROM.16.1	Nakwoe nampohwo Fipisi kako a'amu Senɨkɨliya oso ponjoso hofɨko Anɨtu ne'no uhu'mokuwo'nɨngkohofo somo ufo'mawo'nɨngkisosi kako sekumo se'mahwoso'no sekwo kakimo wopɨngo ulohopmno. 
ROM.16.2	Oso a'mu Fipi kako Anɨtuye syoho ulohofiyosi kako sekwo'nji humahwoso'no kako Kɨlaisɨmo sɨmeho hi'ntnnono uyalokuso so'no sekwo sekwoe senampi ne pa'nyo umo'nono. Sekwo kakimo wopɨngo ulohofɨkuji umokosyohumamno. U kako yo'mayo oso'no umofonyo ihwoso'no sekwo kakimo ufo'mapmno. Hwapɨngoso kako hwe moya'mi pi'nɨngo engo somo ufo'manto ngko huhwo'nɨmo nɨfo'mawo'nɨngkisiyoho.
ROM.16.3	Oso a'mu Pɨlisila'nji kakoe hwehwo Akwila'nji osiya'u'nji siko ngko'nji Kɨlais Jisasɨye syoho afa'nono iwo'nɨngkuhwone ya'uyoho. Oso hisiya'umne'no nje a'amu ya'uyoho ulalokweno. Oso'no sekwo sikimo njimno. 
ROM.16.4	Siko ngkimo nɨfo'ma'mentisiyo so'no a'amu nom'neso hofɨko sikimo wofonjosyano lahonɨngkofi siko poyo imo'nyo'neso siko iyoho miyo'njo imentisiyefoho. Oso'no ngko'nohini isamoyoka mulalokuyohono. O'o, a'amu temtitofo kengo kengo hopi'nonohinoso hofɨko Anɨtumo sɨmeho uyalokwofoso hofɨko osiya'umo isamoyoka mɨkunɨmposo ulalokwofo. 
ROM.16.5	Oso a'mu siya'uye ango somo a'amu hofɨko Anɨtumne'no uhu'mokuwo'nɨngkohofo osomne'no nje a'amufo ulalokweno. Sekwo hofɨkimo njimno.
ROM.16.5	Oso hwe Epinitas sohwo kako nje a'amu ne hweho. Osohwo kako hwaho Esiya sopo humanto kako a'amu Anɨtumo sɨmeho muyo'njo sohonta kako kaki'no uyɨmentisofoho. Oso a'amu sohune'no nje a'amu hwosoho ulalokweno. Oso'no sekwo kakimo njimno.
ROM.16.6	Oso nom'ne a'mu Maliya hnne'no ngko nje a'amuyoho ose ulalokweno. Oso'no sekwo kakimo njimno. Kako syoho yokumpohn'nyo engo yonto sekumo sefo'ma'mentisofoho.
ROM.16.7	I nom'ne hwe hufa'u temtitofo Juta oso mta'ango Antɨlounikasɨ'nji Juniyas ntnne'no ngko nje a'amu hwa'uyo ulalokweno. Oso'no sekwo sikimo njimno. Siko ngko'nji impo'angomo humamotohwonefoho. Oso huhwo sohwa'uye yofeso a'amu 
ROM.16.8	Hwe nom'ne Ampɨliyetas oso hune'no nje a'amuhwe ulalokweno. Sekwo kakimo njimno. Kako nje a'amu ne hweho. Kako ngko hopa nakwoe Hwe Engo sohune'no sɨmonyo yalofoho.
ROM.16.9	Ngko Upanos ne'no nje a'amu hwe ulalokweno. Sekwo kakimo njimno. Kako ngko'nji Kɨlaisɨmne'no syoho afa'njo hwoya'yoho. Osohumo ulɨkuji Sɨtekis oso huhumo ulɨmno. Ngko kakine'no nje a'amu hwe ulalokweno.
ROM.16.10	Ngko hwe nom'ne Apelisɨne'no nje a'amu hwe ulalokweno. Sekwo kakimo nje a'amu hwe kilalofoho njimno. Kako Kɨlaisɨye hungkunomo nto'no inɨngkowalofoho.
ROM.16.10	Hwe nom'ne Alisɨtoupɨyulas montohwamne'no nje montohwafo ulalokweno. Sekwo hofɨkimo njimno.
ROM.16.11	Hwe nom'ne nje temtitofo mta'ango Heloutiyan oso hune'no ngko nje a'amu hwe ulalokweno. Sekwo kakimo njimno.
ROM.16.11	Hwe nom'ne Nasisas montohwamne'no ngko nje montohwafo ulalokweno. Sekwo hofɨkimo njimno. Hofɨko nakwoe Hwe Engo sohumo sɨmeho uyalokwofo.
ROM.16.12	Oso a'mu hufa'u Tɨlaifina'nji Tɨlaifousa'nji siko Anɨtumne'no syoho yokumpohn'nyo yalokusiyo. Oso fa'une'no nje a'amu faswo ulalokweno. Sekwo sikimo njimno.
ROM.16.12	I nom'ne a'mu Pesis osi kako nje nampohweho. Osi kako Hwe Engo sohwoe syohoso yokumpohn'nyo iwo'nɨngkisiyoho. Oso hisi ne'no ngko nje nampohwe ulalokweno. Sekwo kakimo njimno.
ROM.16.13	Oso hwe Lufos oso hune'no ngko nje a'amuhwe ulalokweno. Sekwo kakimo njimno. Oso huhwo sohwo kako Hwe Engo Kɨlaisɨmo tɨfi inɨngkawowo'nɨngkiso hweho. Kona'wohi hi osenohinoho. Oso hisi kako nekwoe na'uyoho.
ROM.16.14	Ngko oso hwe Asinɨkɨlitos, Fɨlekounyo, Hemesɨyo, Patɨloupasɨyo, Hemasɨyo, oso hwanji nom'ne a'amu huhwo sohwanji humalofo sohwamne'no nje a'amuhwafo ulalokweno. Sekwo hofɨkimo njimno.
ROM.16.15	Ngko oso a'amu Filoulokos, Juliya, Neleyos, kakoe konampi, Oulimpas, nom'ne a'amu Anɨtumo sɨmeho uyɨwo'nɨngkohofoso hofɨko'nji humalofo oso hwamne'no ngko nje a'amu hwafo ulalokweno. Sekwo hofɨkimo njimno.
ROM.16.16	Sekwo a'amu anga'no anga'nohino soku, sekwo nom'ne a'amu hofɨko Anɨtumo sɨmeho uyɨwo'nɨngkohofo so'nji noswo'nɨngkuji osopo nuhu'mokohumafɨkuji aho po'nɨmno. A'amu hopi'nono hofɨko Jisas Kɨlaisɨmo sɨmeho uyalokwofoso hofɨko sekumo nakwoe a'amu kuyoho selalokwofo.
ROM.16.17	Nje a'amu soku, ngko sekwoe huno somo wasefohoto'monne'no yohono. Anɨtuye hungkuno sekwo upa'nɨwo'nɨngkohofo somo a'amu fehohnjoso hofɨko hwotoho fentɨfi a'amu Anɨtumne'no uhu'mokuwo'nɨngkohofo somo husilo husilofo wolohofantɨfi lohofalokwofo. Osomne'no sekwo i'waho nto'no fiyɨmno. Hofɨko Anɨtuye a'amu ne somo honɨngkano hwasyo osomo ipemotowalokwofo. 
ROM.16.18	Hofɨko nakwoe Hwe Engo Jisas Kɨlaisɨye syohoso miyalokuyohofo. Yo'mayo wonyo hofɨkoe sɨmeho umo lonte somo inɨngkowalokwofo. A'amu honɨngkano wonyo osomne'no mosyafɨsiyo'njo osomo hofɨko hungkuno wopɨngoso afofo'nji ulontɨfeso hofɨko hwasyo honɨngkanomo ipemotawowo'nɨngkohofofoho. 
ROM.16.19	Sekwo Anɨtuye hungkunomo inɨngkawentɨfi yokumpohn'nyo lohokwofo. Oso'no a'amu ango'meemjoso nto upa'nɨmentohofofoho. Oso'no ngko sekune'no sɨmonyo yalokweno. Ngko olo somne'no nɨmo'nɨngkohoho. Sekwo yahino wopɨngo somo tɨpemafɨkuji osomnohino finɨngkamno. Sekwo oso yahino wonyo somne'no huno apa'no nosyafɨsyɨkutoho. 
ROM.16.20	Anɨtu kako nakwoe sɨmeho somo pompengo imokiyo hwapɨngo sohwo kako we'enepi Setenɨmo nɨhu'nahone hwotoho fehwosi kakimo sekwoe sɨfɨlaku'nyo'mo uhumatɨ'montonoho. Nakwoe Hwe Engo Jisas Kɨlais kako sekumo wopɨngo waselohofono.
ROM.16.21	Timouti kako ngko'nji syoho afa'nono iwo'nɨngkuhwoyo sohwo kako sekumo nje a'amufo selalofoho. A'amu nom'ne hofɨko nje temtitofo mta'ango sohwa Lusiyoasɨyo Jesounɨyo Sousipata oso hwanji hofɨko nakwoe a'amu hwafo selalokwofo.
ROM.16.22	Ngko Tetiyos huhwo'nnonji Poul kakoe mango mta'ni olo hungkunolo ntahonɨngki ngko sekune'no semtɨ'mokiyalokwe sohwo'ni ngko Anɨtumo sɨmeho uyonji olo hungkuno loso selalokweno, Sekwo nje a'amu kuyoho.
ROM.16.23	Ngkaiyos kako sekumo nje a'amufo selalofoho. Ngko kakoe angomo humentanɨngko wopɨngo nɨmokosyohumaho. A'amu kakoe angomo Anɨtune'no uhu'mokuwo'nɨngkohofo somo kako hofɨkimo wopɨngo ulohofɨwo'nɨngkisofoho.
ROM.16.23	Elasɨtos sohwo kako olo ango loponjo hwe engo hwaho mokosyohumawo'nɨngkohofo sohwa hofɨkoe iyoswo hamniyoho'njo yo'mayoso nto'no emokosyohumawo'nɨngkiso hweho. Oso hwo'nji nenɨngkwa'wehwo Kwatosɨ'nji siko sekumo nekwoe a'amufo selalokusiyo.
ROM.16.24	[Nakwoe Hwe Engo Jisas Kɨlais kako kakoe yahino wopɨngoso sekwo hopi'nonohino sokumo ufehu'mokasesyono. Nehopeho.]
ROM.16.25	Ngko Jisas Kɨlaisɨye hungkuno wopɨngo losetɨhwawo'nɨngkoheso Anɨtu kako oso hungkuno hiso'nji sekumo yokumpohn'nyo sesofitofoso hoponoho. Oso hungkuno hiloso hohonta hiyaso'mo wo'mojoso olohonta Anɨtu kako utɨhwa'nyopo ujo mehontojwahumasofoho. 
ROM.16.26	Anɨtu kako songo ne'no humaso osohwo kako a'amumo hungkuno uyahonɨngki lɨmotofo sohwa hofɨko olo hungkuno homo losomo ifalifaliyo mtɨ'mokumentohofofoho. Oso'no olo hungkuno hilo so'no Anɨtu kako syoho hiso nejopahonɨngki nakwo sekumo selalokuhwono. Oso'no temtitofo hopi'nonohinoso hofɨko oso hungkuno hiyaso'mo wo'mojo so'no huno uyahonɨngki hofɨkoe hunoso ehohosɨhumentisofoho. Oso'no a'amu hopi'nono hofɨko oso hungkuno homo somo sɨmeho hi'ntnnono uyɨkuji kakoe yahino wopɨngo somo nuhwonɨngkuji tɨfi unɨngkapɨfe. 
ROM.16.27	Oso Anɨtu huhwo sohwo kako'nohini huno hwapɨngo'njo hweho. Yo'mayo kakoe hwomu Jisas Kɨlais nakune'no naloho'mentiso oso'no nakwo Anɨtuye yofe engolopohamo woho'nomehwano.
ROM.16.27	Oso hungkunoso nehopeho.
1CO.1.1	Anɨtu kako ngko Poulɨ'nɨmo nɨhwosopo'mentisoso Jisas Kɨlaisɨye hungkuno a'amu somo lɨku'mofo (
1CO.1.2	nekwo nohumentai sekwo a'amu ango Koulinjo sokune'no olo iyoswo loso semtɨ'mokiyalokuhwoyo. Sekwo Kɨlaisɨmo ufohi'nontɨfi kakoe a'amu ne imo'nɨmentohofofoho. Oso hiso'no Anɨtu kakine'no sekumo sehwosopo'mentisofoho. Sekwo'nohinɨ'maho. O'o, hwe moya'mi ango'meemjo nakwoe Hwe Engo Jisas Kɨlaisɨmo jomo ulɨwo'nɨngkuhwone hn'nɨmo nahwosopo'mentisofoho. Jisas huhwo sohwo kako nakwo hwe moya'mi hopi'nonohino hn'nwiye Hwe Engo nɨhu'no anga'nohino hweho. 
1CO.1.3	Nanɨngkwohwo Anɨtu sohwo'nji nakwoe Hwe Engo Jisas Kɨlaisɨ'nji siko'monta'i siko sekumo wopɨngo selohofohosɨsi sɨmeho pompenjiyo wosejopanjiyoho.
1CO.1.4	Kɨlais Jisas kako sekumo wopɨngo seloho'mentiso so'no ngko engolopohamo sekune'no huno syasyefɨsyonji Anɨtumne'no isamoyoka ulɨwo'nɨngkohefoho. 
1CO.1.5+1CO.1.6	Nakwo Kɨlaisɨye hungkuno selɨmentɨhwone so'no oso hungkuno hiso sekwo aho yokumpohn'nyo kemokosyohumantɨfi sekwo Kɨlaisɨmo ufohi'nɨngkahonɨngkofi kako sekumo yo'mayo so'no umofonyo miyo'njo iyo'ne semokumentisofoho. U, sekwo kakoe hungkuno wopɨngo so'no huno tɨpemantɨfi sekwo nom'ne a'amu somo lutɨhwayo'neso huno'njo kuyoho. Oso'no ngko Anɨtumo isamoyoka ulalokweno. 
1CO.1.7	Nakwoe Hwe Engo Jisas Kɨlais kako utɨhwa'nyopo asomo peso'no sekwo nohontohumentanɨngkofi Anɨtu sohwo kako kakoe yo'mayo wopɨngoso sejopalofoho. Kakoe wopɨngo somne'no sekwo umofonyo mifitnnehofo. 
1CO.1.8	O'o, Anɨtu kakoe yokumpohn'nyo so'nji sekumo sesosofitofontanɨngkuhwosi sekwo Anɨtumne'no yokumpohn'nyo lohofontanɨngkuji sekwoe sɨkunoso moi'wo umo'nɨmontonoho. Oseso nakwoe Hwe Engo Jisas Kɨlaisɨye Sɨkuno Engo kako asomo poso sohonta sekwo wonyo ane lohofɨkuji wonɨmango masenonehoho. 
1CO.1.9	Anɨtu kako kakoe Hwomu Jisas Kɨlais nakwoe Hwe Engo sohwo'nji nakwo'nji sɨmeho afa inyo'ne nakumo nahwosopo'mentisofoho. Nakwo Kɨlaisɨ'nji majopohi'nyo'ne nahwosopo'mentisofoho. Oso hiso'no ne imokiyo'neso Anɨtu kako hoponoho. Kako kakoe hunoso mɨkwesyafɨsyonehoho. O'o, awonoho.
1CO.1.10	U, nje a'amu soku nakwoe Hwe Engo Jisas Kɨlais kako olo hungkuno ntapmmentiso so'no ngko hungkuno yokumpohn'nyo waselɨmonne'no yohono. Sekwo upa'nɨmno. Sekwo yoka hnnontɨfi husilo husilofo loho'malofoso moi'wonoho. Sekwo apa'no oso yahinoso ikutoho. O'o, sekwo apa'no nuhu'mokukuji hungkuno afa'nohino filɨkuno huno anga'no'nohini fɨsyafɨhupmno. 
1CO.1.11	U nje a'amu soku oso ape Kɨlouwe siye ango'mta'ango a'amu nopontɨfi ngkimo ole ntɨmalofi, A'amu Koulinɨso hofɨko yoka hnnalokwofo. Ose ntɨmalofofoho. 
1CO.1.12	Ngko sekwo a'amu anga'no anga'nohino sokumo selalokweno. Sekwo huno kengo kengo syafɨsyontɨfi a'amu fehohnjo soku ole lalokwofo, Nakwo Poulɨye yahinomo inɨngkowalokuhwono. Nom'ne soku sekwo ole lalokwofo, Nakwo Apoulousɨye a'amu'nwoho. Nom'ne a'amu soku sekwo ole lalokwofo, Nakwo Pitaye hungkunomo inɨngkowalokuhwono. I, a'amu nom'ne soku sekwo ole lalokwofo, Nakwo Kɨlaisɨye a'amu'nwoho. Ose lalokwofo. 
1CO.1.13	Pipineto. A'amu pi'nɨngo engo hofɨko sekwoe wonyomne'no pe'nɨmentohofotaho. Ngko Poulɨ'ni iyo hwojiyafɨku'nnyopo sekwoe wonyomne'no lape'nɨmaleno. O'o, sekwo huno seyohoho. Kɨlais kako'nohini sekwoe wonyomne'no poyo pe'nɨmentisofoho. I hofɨko ngkine'no mijo kiyosema'malofotaho. O'o, Kɨlaisɨmne'nohini sekumo mijo kiyosema'malofofoho. 
1CO.1.14	Ngko sekwo'njo sopo mijo kiyomayoso a'amu pi'nɨngo'maho. O'o, Kɨlisɨposɨ'nji Ngkaiyasɨ'njimnohini mijo kiyoma'maleno. Oso'no ngko a'amu hufa'u hwa'umnohini mijo kiyoma'mentohe so'no Anɨtumo isamoyoka ulalokweno. 
1CO.1.15	Oso'no a'amu pi'nɨngo engoso hofɨko ole malɨfitnnehofo, Poul kako nakumo mijo kiyonema'mentiso so'no nakwo Poulɨye a'amu'nwoho. Ose malɨfitnnehofo. 
1CO.1.16	U, ngko nom'ne a'amu sohune'no syafɨsyohono. Sɨtefanosɨye a'amu oso hwanjimo ngko mijo kiyoma'maleno. U, ngko nom'ne a'amu somo mijo kokiyoma'mentohono. Awolɨkeno. Ngko huno maniyohoyohoho. I, ngko mijo kiyomayo hungkuno so'no peho'no selalokweno. 
1CO.1.17	Kɨlais kako ngkimo oso mijo kiyomayo syohoso montapmmentisofoho. O'o, ngkimo kako a'amu somo kakoe hungkuno lutɨhwayo'ne syoho ntapmmentisofoho. A'amu huno'njo sohwa hofɨko hungkuno sawemo lutɨhwawo'nɨngkohofo hopaso ngko hungkuno molutɨhwamnehono. O'o, Kɨlais kako iyo hwojiyafɨku'nnyomo nakwoe wonyo'ne poyo pe'nɨmentiso so'no a'amu huno nto'no mosyafɨhupitnnoho lonji ngko a'amufe huno nto'no ehohosasiyo'ne hungkuno tɨfo tɨfo lutɨhwawo'nɨngkohe hwo'nyoho.
1CO.1.18	A'amu Anɨtumo minɨngkayo'njo iwo'nɨngkohofoso hofɨko Kɨlais nakwoe wonyo'ne iyo hwojiyafɨku'nnyomo poyo pe'nɨmentiso so'no upa'nontɨfi hofɨko huno ole syofɨsyalokwofo, oso hungkuno lɨwo'nɨngkohofoso hwayohosi hungkunofoho. Ose syofɨsyalokwofo. I, oseso nakwo a'amu Anɨtu kako nakumo asomo netɨmayo'ne'no hontohumentani nakwo huno ole nayɨwo'nɨngki, Kɨlais kako nakwoe wonyo'ne iyo hwojiyafɨku'nnyomo poyo imo'nɨmentiso sohune'no Anɨtu kako kakoe yokumpohn'nyo netɨhwamentisofoho. 
1CO.1.19	A'amu Anɨtuye hungkuno mtɨ'mokumentohofo sohwa hofɨko a'amu Kɨlaisɨmne'no nakwolaho lɨwo'nɨngkohofo somne'no ole mtɨ'mokumentohofi,
1CO.1.19	Anɨtu ole lɨmento, A'amu hwahoponjoso hofɨko hofɨkoe yokumpohn'nyo so'nji Anɨtumo u'mayo'ne'entɨfi huno uyalokunjo oso a'amuso hofɨkoe huno somo ngko wonyo umokumonnoho.
1CO.1.19	Nakwo a'amu hwahoponjo hn'nwi huno'nji lɨwo'nɨngkohofoso hofɨko Anɨtumo u'mane'entɨfi honɨngkano pi'nɨngo pi'nɨngo hofɨkoe huno mta'ni imofɨwo'nɨngkohofo somo ngko wae weeo'monnoho.
1CO.1.19	Anɨtu ose lɨmentisofoho. 
1CO.1.20	A'amu Anɨtumo minɨngkayoso hwahoponjo somne'nohini huno syafɨsyɨwo'nɨngkohofoso hofɨko ole lɨwo'nɨngkohofi, Nakwo huno'njo hn'nwi nakwoe huno nto'nohinoso a'amu nom'ne somo lutɨhwane'entɨfi syafɨsyɨwo'nɨngkohofofoho. Oso a'amumne'no Anɨtu kako kakoe a'amu ne hn'nyumo ole netɨhwamento, Olo hwaho loponjo hunoso wonyo hwayo hohnjofoho. Oso'no a'amu kako olo hwaho loponjo huno somnohini syafɨsyɨwo'nɨngkiso sohwo kakoe huno neso mauyoho.
1CO.1.21	I oso'no Anɨtu kako huno hwapɨngo'njo sohwo kako olo honɨngkanolo imo'mentisofoho. A'amu hofɨko Anɨtumo u'mano lɨkujoso hofɨko hofɨkoe huno mta'ni Anɨtumo mu'mapitnnohofo. O'o, awonoho. I oso'no Kɨlaisɨye hungkuno wopɨngoso a'amu somo lutɨhwawo'nɨngkuhwone somo sɨmeho hi'ntnnono uyɨkuji hofɨko Anɨtumo u'mantɨfeho. Nu'mafɨkuji hofɨko kakoe a'amu ne umo'nantɨfeho. Oso hiso'no Anɨtu kako sɨmeho wopɨngo umo'nɨwo'nɨngkisofoho. I oso hungkuno hiloso nakwo lutɨhwawo'nɨngkuhwone somne'no hofɨko nalɨwo'nɨngkohofi hwayo hohnjo hungkuno lɨwo'nɨngkohofo kuyoho. Ose nalɨwo'nɨngkohofofoho. 
1CO.1.22	I a'amu Jutaso ole lɨwo'nɨngkohofi, Anɨtu kako nakumo kakoe yokumpohn'nyo'nji yo'mayo kengo wonyoangkafo a'amu mifijoso netɨhwaso'manji u oso hungkunoso Anɨtu mta'ango'manji uhwonɨngkuhwasi oso hungkuno homo somo nakwo huno naihwoso'no tɨfi unɨngkowano. A'amu Ngkɨlik oso hwa ole lɨwo'nɨngkohofi, u, nakwo yo'mayo hungkuno upo'nasoso huno wopɨngofoho syofɨsyaso'manji oso hungkuno homo somo huno naihwoso'no tɨfi unɨngkowano. 
1CO.1.23	I oso'no nakwo hungkuno lutɨhwawo'nɨngkuhwoneso olenoho. Kɨlais kako nakwoe wonyomne'no iyo hwojiyafɨku'nnyomo poyo imo'nɨmentisofoho. I oso'no a'amu Jutaso hofɨko oso hungkuno hiso'no nakwolaho lontɨfi wonɨpaho ikinɨwo'nɨngkohofofoho. A'amu Ngkɨlik sohwa hofɨko oso hungkuno homo somo nupa'nontɨfi ole lɨwo'nɨngkohofi, Olo hungkuno loso kokato'nnyofoho. Ose lɨwo'nɨngkohofo kuyoho. 
1CO.1.24	I nakwo a'amu Juta hn'nnonji temtitofo kengo kengo hn'nɨmo Anɨtu nahwosopo'mentiso hn'nwi nakwo Anɨtuye mampahomo upo'nontani nakwo huno ole nayohi, Kɨlais kako nakumo asomo netɨmayo'ne poyo pe'nɨmentiso sohumo nuhwonontani uhwonɨmentɨhwoneso nakwo Anɨtuye yokumpohn'nyo so'nji Anɨtuye huno wopɨngo so'nji uhwonalokuhwono. 
1CO.1.25	Oso honɨngkano Anɨtu kakimo u'mayo'ne imo'mentiso so'no a'amu hwahoponjoso hofɨko huno syafɨsyontɨfi hofɨko ole lɨwo'nɨngkohofi, Olo honɨngkano loso ne anefoho. Hwayo hohnjofoho. Ose lontɨfeso hofɨkoe huno so'nji yokumpohn'nyo so'nji Anɨtu kakoe huno hwapɨngo so'nji kakoe yokumpohn'nyo so'nji hofɨkimo yakolo'nnyofoho.
1CO.1.26	Ou, nje a'amu soku, Anɨtu kako sekumo kakoe a'amu ne imo'nyo'ne joho selɨmentiso sohonta sekwo huno ane, yokumpohn'nyo ane, yofe engo ane imo'nɨmentohofo kuyoho. 
1CO.1.27	A'amu hwahoponjo yahino somne'no huno'njoso Anɨtu kako oso a'amu homo somo wonɨmango ufisyɨmo'mo lonto a'amu huno'masoso hofɨko nje honɨngkanomo tɨfi nnɨngkapɨkuji nje a'amu ne imo'nɨfitnne'ento uhwosopo'mentisofoho. A'amu hwahoponjo yokumpohn'nyo'njo somo Anɨtu kako oso a'amu homo somo wonɨmango ufisyɨmo'mo lonto a'amu yokumpohn'nyo aneso nje a'amu ne imo'nɨfitnne'ento hofɨkimo uhwosopo'mentisofoho. 
1CO.1.28	A'amu hwahoponjoso hofɨko yo'mayo so'no ole lɨwo'nɨngkohofi, Wonyofoho. Nakwolaho. Oso hiso ne anefoho. Ose lɨwo'nɨngkohofofoho. Oso homo somne'no Anɨtu kako oloso ngko'nefoho. Woma'mo lɨmentisofoho. Anɨtu kako a'amu hwahoponjofe hunoso ne anefoho. Moi'wo umo'nono lɨmentisofoho. Oso'no yo'mayo so'ne hofɨkoe yofe ho'nomawo'nɨngkohofo somo Anɨtu kako wae yao'mentisofoho. 
1CO.1.29	Anɨtu kako oso yo'mayo hiso imentiso so'no nakwo Anɨtuye tɨmopo nakwoe yofeso moho'nomo'nanehwono. 
1CO.1.30	Anɨtu kako nakumo Jisas Kɨlaisɨ'njopo menehumajɨ'mentisofoho. Oso'no Anɨtu kako Kɨlaisɨye hungkunoso nakwoe hunomo moho'nonahumentiso so'no nakwo kakine'no huno nto'no syofɨsyalokuhwono. Kɨlais kako nakumo wopɨngo naloho'mentiso so'no Anɨtu kako nakumo wopɨngo kuyoho nelalofoho. Jisas kako honɨngkano wonyo somta'ni nakumo mpe enema'mentiso so'no kako nakumo Anɨtuye a'amu ne namokumentisofoho. 
1CO.1.31	Oso'no a'amu Anɨtuye hungkuno mtɨ'mokumentohofo sohwa hofɨko ole mtɨ'mokumentohofi, Hwe fihwo kako kakoe yofeso woho'noma'nɨmo lososo kakoe yofe moho'noma'nonehoho. O'o, kako Kɨlais nakwoe Hwe Engo sohwoe yofe'nohini woho'nomano.
1CO.2.1	Oseso nje a'amu soku, hohonta ngko sekumo nose'manji ngko Anɨtu kakoe hungkuno hiyaso'mo wo'mojoso selɨmote sohonta sekwo huno ole syafɨhupitnne'enji maselɨmmentohono, Kɨko yofe engo'njo hwosoho. Huno hwapɨngo'njo hwosoho. Ose ntɨfitnne'enji maselɨmmentohono. 
1CO.2.2	O'o, ngko nje sɨmeho somne'no ole nto hnnɨmentoho, Ngko sekwo'nji nohumahm'mo yo'mayo kengo kengo so'no ngko hungkuno maselɨmnehono. O'o, awonoho. Ngko Jisas Kɨlais kako iyo hwojiyafɨku'nnyo sopo nakwoe wonyomne'no poyo pe'nɨmentiso sohune'no ngko huno nihwoso'no oso'nohini wolosetɨhwamne'no yohono. 
1CO.2.3	Hohonta ngko sekwo'nji humamentohe sohonta ngko yokumpohn'nyo ane nohumanji iyoho nnɨmentisofoho. 
1CO.2.4+1CO.2.5	Sekwo nje huno somo tɨfi nnɨngkapɨfitnne'enji hungkuno selɨmote'maho. O'o, sekwo Anɨtuye yokumpohn'nyo somo tɨfi inɨngkafitnne'enji hungkuno selɨmentohefoho. Oso'no ngko Anɨtuye hungkuno losetɨhwamentohe sohonta a'amu huno'njoso hofɨko nom'ne a'amufe hunomo uwolo'mokantɨfi hungkuno nto'no esyohumawo'nɨngkohofo pa'nyoso selɨmentohe'maho. O'o, ngko Anɨtuye hungkuno selahonɨngko Anɨtu kakoe Towahuno Wopɨngofe yokumpohn'nyoso sekwo utɨhwa'nyopo nuhwonontɨfi sekwo huno ole syafɨhu'mentohofi, Olo hungkuno loso ne'njofoho. Huno ose syafɨhu'mentohofofoho.
1CO.2.6	Anɨtu kako huno engo nejapmmentisoso nakwo a'amu Anɨtuye hungkunomo aho yokumpohn'nyo kemokosyohumalofo somo lutɨhwawo'nɨngkuhwonefoho. Oso huno engo hiso olo hwaho loponta'ango'maho. U, a'amu olo hwaho lopo nakumo yokumpohn'nyo ne mokosyohumawo'nɨngkohofo sohwa mta'ango'maho. O'o, hofɨkoe yokumpohn'nyoso moi'wo umo'nɨmontonoho. 
1CO.2.7	Nakwoe Anɨtu mta'ango huno engoso lutɨhwawo'nɨngkuhwonefoho. Oso huno engo hiso hiyaso'mo wo'mojofoho. Anɨtu kako nakwoe hwaho mamtɨ'mokiyo sohonta Anɨtu kako nakumo kakoe a'amu ne namokuhwosi nakwo kako'nji kakoe ango wonyoangkafo sopo humane'ento hungkuno mtito'mentisofoho. 
1CO.2.8	A'amu olo hwaho lopo mokosyohumawo'nɨngkohofo sohwa hofɨko oso huno hwapɨngo somo huno nto'no mosyafɨsiyo'njo hwafoho. I oso'no hofɨko nakwoe Hwe Engo Anɨtu pomponaho hwapɨngo sohwoe hwomu sohune'no huno nto'no syafɨsyontɨfijontentesi hofɨko kakimo iyo hwojiyafɨku'nnyo somo mofonjinto'ofasyɨkutnnesohilo. 
1CO.2.9	Ngko olo hungkuno selalokwe loso'no a'amu Anɨtuye hungkuno nɨhu'no hohonta mtɨ'mokumentohofo sohwa ole mtɨ'mokumentohofi,
1CO.2.9	Nakwo a'amu hwahoponjo hn'nwi yo'mayo wonyoangkafo somo muhwonyoso
1CO.2.9	yo'mayo wonyoangkafo so'no haloho mupa'nyo so'nji yo'mayo wonyoangkafoso a'amufe hunomo mufohotofo'njo
1CO.2.9	oso yo'mayo hiso Anɨtu kako kakoe a'amu sɨmeho uyɨwo'nɨngkohofo somne'no nto'no esyohumaho.
1CO.2.9	Ose mtɨ'mokumentohofofoho. 
1CO.2.10	Oso yo'mayo so'no hungkuno hiyaso'mo wo'mojoso Anɨtu kakoe Towahuno wopɨngo sohwo netɨhwamentisofoho. Anɨtuye Towahuno Wopɨngo huhwo sohwo kako yo'mayoso nakwo hiyaso'mo yalokuhwone somo utɨhwa'nyopo nahononto yo'mayo wopɨngo Anɨtuye hunomjo oso'nji kakoe yahino so'no kako huno uyohoho.
1CO.2.11	A'amu tɨhwolo, nom'ne a'amu sohwoe huno somo uhwonyosofo. O'o, awonoho. Oso hwe sohwo kako'nohini kakoe hunoso huno uyohoho. Oso pa'nyoso a'amu fihwo kako Anɨtuye huno somo kako huno muyo hweho. Anɨtu kakoe Towahuno sohwo'nohini kako Anɨtuye huno so'nji yahino so'nji huno uyohoho. 
1CO.2.12	I oso'no nakwo Anɨtuye a'amu ne hn'nwi nakwo olo hwaho loponjo yahino wonyoso momaso'nwoho. O'o, Anɨtu kako nakumo kakoe Towahuno nejapmmentiso oso hiso yo'mayo wopɨngo Anɨtu kako siki nejapɨwo'nɨngkiso so'no nakwoe hunoso nto'no nto ehohosonasyohoho. 
1CO.2.13	Yo'mayo wopɨngo Anɨtu kako nakumo siki nejapɨwo'nɨngkiso so'no selalokuhwoneso nakwo nom'ne a'amufe huno mta'ni mentani moselalokuyɨhwono. O'o, olo hungkuno loso Anɨtu kakoe Towahuno Wopɨngo nakumo lonetɨhwahonɨngki selalokuhwono. Oso hungkuno hiso nakwo a'amu Anɨtuye Towahuno Wopɨngo hi'njo somne'no lutɨhwalokuhwono.
1CO.2.14	U, a'amu Anɨtuye Towahuno Wopɨngo ane sohwo oso a'amu huhwo sohwo kako Anɨtuye Towahunofe hungkunoso huno nto'no muyo hweho. U, oso hiso peho'neto. Oso a'amu huhwo sohwo kako oso hungkuno hiso nupa'nonto huno ole syofɨsyalofoho. Olo hungkuno loso hwayo hohnjo hungkunofoho. Ose syofɨsyalofoho. Nakwo a'amu Anɨtuye Towahuno hi'njo hn'nwi nakwo Towahuno Wopɨngofe hungkuno hilo so'no huno nto'no nayohoho. I a'amu Anɨtuye Towahuno Wopɨngo aneso kako olo hungkuno hwapɨngo ne hilo so'no huno muyonehoho. Oso'no Anɨtuye Towahuno Wopɨngo sohwo kakoe wopɨngoso oso a'amu hisomo muyonehoho. 
1CO.2.15+1CO.2.16	Oso hiso'no a'amu Anɨtuye hungkuno mtɨ'mokumentohofo sohwa ole mtɨ'mokumentohofi,
1CO.2.15+1CO.2.16	Nakwoe Hwe Engo Anɨtu sohwoe huno somne'no huno tɨhwo uyohoho.
1CO.2.15+1CO.2.16	Anɨtu sohumo tɨhwo wolutɨhwamontolo. O'o, nɨhu'no awonoho.
1CO.2.15+1CO.2.16	Ose mtɨ'mokumentohofofoho. I oso'no nakwo Anɨtuye Towahuno Wopɨngo hi'njo hn'nɨmo Kɨlais kakoe huno fehohnjoso nejapmmentisofoho. Oseso a'amu Anɨtuye Towahuno Wopɨngo hi'njo sohwo kako yo'mayo yo'mayo somo uhwonɨngkuhwosi kako yamofo uloho'montonoho. Oloso wopɨngofoho. Oso wonyofoho. Huno ose uyohoho. U, a'amu kako Anɨtuye Towahuno Wopɨngo aneso kako Anɨtuye a'amu ne somo yamofo mulohofonehoho. O'o, Anɨtuye Towahuno Wopɨngonjo sohumo yahino wopɨngo utɨhwamontonoho.
1CO.3.1	Nje a'amu soku, hohonta ngko sekwo'nji nohumanji Anɨtuye hungkuno selɨmentoheso ngko a'amu Anɨtuye Towahuno Wopɨngo hi'njo somo ulɨwo'nɨngkohe pa'nyoso sekumo hungkuno maselɨmmentohefoho. O'o, ngko a'amu hofɨko sɨmeho sohwo yo'mayo wonyoso umo lonte somo inɨngkawowo'nɨngkohofo pa'nyo sokumo Anɨtuye hungkuno selɨmentohefoho. Oso hohosohonta sekwo Kɨlaisɨye yahino somne'no mehomi milongo pa'nyo humamentohofofoho. 
1CO.3.2	Anɨtuye hungkuno neso tongo u wopayo yokumpohn'nyo pa'nyofoho. I sekwo mehomi milongo pa'nyo soku nohumentanɨngkofi ngko amno mijo'nohini sejapmmentohefoho. Anɨtuye hungkuno fehohnjoso tongo pa'nyoso sekwo manɨmmentohofofoho. I olohonta hohonta sekwo manɨfitnnehofo. 
1CO.3.3	Hwapɨngoso sekwo Anɨtuye Towahuno ane pa'nyo soku ne'no humalofo. I nom'ne a'amu sekwo'nji humalofo somne'no sɨmeho tohino'nji uyontɨfi yoka hnnɨwo'nɨngkohofo kuyoho. Oso yahino sekwo iwo'nɨngkohofoso sekwoe sɨmeho sohwo kako yo'mayo wonyo umo lonte somnohini inɨngkawowo'nɨngkohofo kuyoho. Oso yahino hiso hwahoponta'angofoho. 
1CO.3.4	Yahino anga'no yalokwofoso olenoho. A'amu anga'nohino sohwo kako ole lalofoho, Ngko Poulɨye a'amu hwo'nyoho. I nom'nihwo kako ole lalofoho, Ngko Apoulousɨye a'amu hwo'nyoho. Oso yahino hiso Anɨtu kakoe Towahunofe yahinotaho. O'o, awonoho. Hwahoponta'ango'nohinofoho.
1CO.3.5	Oso'no sekwo huno nto'no fɨsyafɨhupmno. Apoulous sohwo kako peho hwolo. I ngko Poul sohwo'ni peho hwo'nto. Nekwo sohwoya'i Anɨtuye syoho ulohofiyo hwoya'yoho. I oso'no nekwo Anɨtuye hungkuno wopɨngoso selahonɨngkuhwoi sekwo nupa'nontɨfi Anɨtumo sɨmeho hi'ntnnono uyɨmentohofofoho. Oso'no nakwoe Hwe Engo kako nekumo syoho anga'no anga'no ejopalofoho. 
1CO.3.6	Ihwoni. Ngko sekwoe sɨmeho mo'mo Anɨtuye hungkuno ipisayo uyo hulohofo hopa hulasehumentohefoho. Apoulous kako oso ipisayo uyo homo somjo hoja wonyo yo'mayo sofokafonte somo wae yaofahonɨngki Anɨtu kako oso ipisayo homo somo hwapɨngo sohwo kako engo imokalofoho. 
1CO.3.7	I a'amu kako ipisayo uyo hiso hulɨwo'nɨngkiso sohwo kako kakoe yofeso engo'maho. Yofe we'e'njo hweho. U a'amu kako hoja wonyo yo'mayo sofokafonte somo wae yaofɨwo'nɨngkiso sohwo kako kakoe yofe hi we'e'njo hweho. Anɨtu kako oso ipisayo uyo homo somo ne imokalokunjo sohwo kako oso hwo'nohini kako yofe engo hi'njo hweho. 
1CO.3.8	Oso a'amu kako ipisayo uyo hulalokuso sohwo'nji hoja wonyo wae yaofalokuso sohwo'nji sikoe syoho neso afafoho. I oso'no siko sikoe syoho sikoepi sikoepi yalokusiyo so'no sikoe syoho homo somne'no ho'yango womanjiyoho. 
1CO.3.9	Ou, Apoulousɨ'nji nekwo Anɨtuye syoho ulohofiyo hwoya'yoho. Sekwo soku Anɨtuye syoho kuyoho. Oso'no sekwo husilo husilofo peho'no loho'mentohofoto.
1CO.3.9	Sekwo Anɨtuye ango pa'nyo soku Anɨtu kako ango hiso molalofoho. 
1CO.3.10	Anɨtu kako ngkimo wopɨngo ntohofonto kako kakoe syoho wopɨngo ntapmmentisoso yonji ngko ango ingkuso sɨmo'mjo hwo'nyoho. Oso'no ngko Anɨtuye hungkuno selɨmentohe sohonta oso hwosaho yokumpohn'nyoso nto iju'mo'mentohefoho. U a'amu nom'ne sohwa hofɨko Anɨtuye hungkuno losetɨhwalokwofo sohwa hofɨko oso hwosaho hopo sopo ango neso molalokwofo. A'amu huhwo sohwa hofɨko oso ango hiso wonyo imo'nonoho lɨkuji hofɨko huno nto'no wasyofɨhupɨfe. 
1CO.3.11	I oso'no sekwo huno seyohoho. Oso hwosaho ngko sɨmo'mjo iju'mo'mentoheso Jisas Kɨlaisɨyoho. Oso hwosaho homo somo a'amu nom'nehwo kako yofafɨhwosi kako nom'ne hwosahoso momawonjonehoho. O'o, awonoho. 
1CO.3.12	A'amu fihwo kako oso hwosaho hopo sopo ango wamolɨmo lɨhwosɨ'manji kako oso hwosaho hopo sopo nano yokumpohn'nyoso nomahwosi syasyososo oso nano huhwo sohwo kako ango yokino homo somo yokumpohn'nyo wokemokosyohumamontonoho. I yo'mayo holayo yokino, sɨngkume yokino oso nano po'nɨfoso kako nomahwosi mtitofasyososo yokumpohn'nyo mokemokosyohumanehoho. 
1CO.3.13	I nakwo a'amu hopi'nonohino hn'nwi olo syoho yalokuhwone hiloso hwangku sohonta utɨhwa'nyopo u'mofapmmontonoho. Oso sɨkuno Jisas Kɨlais kako nakwoe hungkuno ikwolofo'ne somo asomo pososohonta yo'mayo syoho iwo'nɨngkuhwone somo toho hopa nonefoho. Oso toho hiso nɨngkahonɨngkuhwosi nakwo yo'mayo syoho iwo'nɨngkuhwone somo yamofo nalohofɨhwoso'no nakwo a'amu anga'no anga'nohino hn'nwiye syoho ne so'no huno wonayono. 
1CO.3.14	U hwe fihwo kako ango oso hwosaho hopo sopo hofiyo'no moloso'manji oso kakoe ango homo somo toho manonehoho. O'o, awonoho. Oso ango hiso toho manyo'njo nto'no molohinowentanɨngkuhwosi oso syoho iyo huhwo sohwo kako ho'yango woma'mtonoho. 
1CO.3.15	U hwe fihwo kako oso hwosaho hopo sopo kako ango nto'no mamojo'njo yoso sohwoe angoso toho nɨngkuhwosi kakoe syoho hopi'nonohinoso wonyo umo'nɨmontonoho. Syoho hiso ne ane umo'nɨmontonoho. U oso syoho iyo huhwo sohwo kako ho'yangoso momanehoho. Oso hwe huhwo sohwo kako songo ko humaso sohwo kako toho mta'ni ifɨwo'nɨngkohofo pa'nyo hweho.
1CO.3.16	Olo so'no sekwo inɨngo seyɨhwoloho. Sekwo Anɨtuye a'amu ne soku Anɨtu kakoe ango kuyoho. Anɨtu kakoe Towahunoso sekwoe sɨmeho ajwomo'mo humaho. 
1CO.3.17	U hwe fihwo kako sekwo Anɨtuye ango sokumo kako wonyo semokoso sohumo u, osohumo Anɨtu kako kakimo oso wonyo hiso aku uyɨmontonoho. Wayo weeo'mtonoho. I hwapɨngoso sekwoe sɨmehoso Anɨtuye ango wopɨngo'nohiniponoho.
1CO.3.18+1CO.3.19+1CO.3.20	A'amu yo'mayo hwahoponjo so'no huno'njo somo Anɨtu kako uhwononteso hofɨkoe huno neso nɨhu'no ane kuyoho ulɨwo'nɨngkisofoho. Hohonta hwe fihwo Joup kako Anɨtuye hungkuno mtɨ'mokumentiso sohwo ole mtɨ'mokumento,
1CO.3.18+1CO.3.19+1CO.3.20	A'amu olo hwaho loponjo huno somnohini inɨngkawowo'nɨngkohofo somo oso huno ne ane huhwo sohwo hofɨkimo nano mokojɨlɨpemawo'nɨngkohoho.
1CO.3.18+1CO.3.19+1CO.3.20	Joup ose mtɨ'mokumentisofoho. Hwe nom'ne Anɨtuye hungkuno mtɨ'mokumentiso sohwo ole mtɨ'mokumento,
1CO.3.18+1CO.3.19+1CO.3.20	Anɨtu kako a'amu olo hwaho loponjo yo'mayo yo'mayo so'no huno'njo sohwafe hunomo uhwononteso hofɨkoe hunoso ne anefoho. Ose lɨwo'nɨngkisofoho.
1CO.3.18+1CO.3.19+1CO.3.20	Hungkuno ose mtɨ'mokumentisofoho. U, hwe fihwo kako hwasyo hungkuno hnnonoho. A'amu fihwo kako sekwo'njo sopo humaso sohwo kako olo hwaho loponjo yo'mayo somo inɨngkawowo'nɨngkiso sohwo ngko yo'mayo so'no huno'njo hwo'nyoho. Ose lɨwo'nɨngkiso sohwo kako yo'mayo hwahoponjo wonyo so'no hohujo ikinjaofɨhwosi kako Anɨtuye hungkuno ne'njoso womano. Oso huno wopɨngo hiso nomahonɨngkuhwosi a'amu fehohnjoso hofɨko nuhwonɨngkuji ole ulantɨfeho. Kako ilo'nnyohwo imo'nɨngkohoho. Ose ko ulɨfijoso oso hwe huhwo sohumo Anɨtu kako nuhwonɨngkuhwosi hwe sohwo walɨmontono oso huno'njo nto imo'nɨngkohoho walɨmontonoho. 
1CO.3.21	Sekwo nakwo a'amu hwahoponjo hn'nyumo nenɨngkapɨkuji sekwo husilo husilofo ihwatɨmo'nɨngkutoho. U sekwo a'amufe yofe noho'nomafɨkutoho. Yo'mayo Anɨtu mtɨ'mokumentisoso sekwo'nefoho. 
1CO.3.22+1CO.3.23	I hwapɨngoso sekwo Kɨlaisɨye kuyoho. I Kɨlais kako Anɨtuye hweho. Nakwo a'amu hufa'u sɨhune ngko Poulɨ'nyo Apoulousɨyo Pitayo oso hwona'ni nakwo sekumo sefo'mayo'ne hwona'ni humalohwono. Olo hwaho lopo yo'mayo Anɨtu ho'nahumentisoso sekwo'nefoho. Anɨtu kako songo humayo'ne sejapmmentisoso sekwo wopɨngo humayo'ne sejapmmentisofoho. Poyo pe'nyo sejapmmentisoso sekwo ango songo ne'no humayo sopo tɨpɨhwonyo'ne sejapmmentisofoho. Yo'mayo hopi'nono olohonta wojo so'nji tɨfi no'mo imo'none so'nji Anɨtu kako sekumo sefo'mayo'ne sejopalofoho.
1CO.4.1	Sekwo ngko Poul nontnne'no Apoulousɨ'nji nom'ne sohwamne'no olo so'no huno fɨsyafɨhupmno. Nakwo Anɨtuye hungkuno selɨmentɨhwone sohwona'ni nakwo Kɨlaisɨye syoho ulohofiyo hwona'nyoho. Kɨlais kako nakumo Anɨtuye hungkuno hiyaso wo'mojoso nejopahonɨngki nakwo sekumo sejopalokuhwono. 
1CO.4.2	A'amu nom'nimo Anɨtuye hungkuno lutɨhwawo'nɨngkiso sohwo kako kakoe Hwe Engo oso syoho uyɨmentiso sohumne'no syoho yokumpohn'nyo uyono. 
1CO.4.3	Ngko Anɨtuye syoho yalokwe loso'no sekwo yamofo ntohopijoso ngko sekwoe huno somne'no ngko huno pi'nɨngo mosyafɨhu'mnehono. I ngko huhwo'ni olo syoho Anɨtumne'no yalokwe loso'no ngko yamofo maloho'nɨmnehono. 
1CO.4.4	Hwapɨngoso ngko olo syoho yalokwe loso'no wopɨngofoho huno ko syafɨhu'meso oso huno hwasyo'manji olo syoho homo losomne'no ngko yamofo nto'no pipi loho'nɨmnehono. I oso'no ngko hwe wopɨngo hwo'nyoho eso mahnnɨmnehono. O'o, nje Hwe Engo sohwo kako nje syoho so'no olo wonyofoho, olo wopɨngofoho, oseso nje Hwe Engo sohwo kako'nohini wantɨmontonoho. 
1CO.4.5	Oseso sekwo nom'ne a'amufe yahino somne'no wonyofoho nulɨkutoho. O'o, fohontohumamno. Nakwoe Hwe Engo sohwo asomo poso sohonta kako nakwo a'amu hopi'nonohino hn'nɨmo yamofo wonaloho'montonoho. Yo'mayo yahino wonyo huno wonyo hiyaso'mo wojoso kako utɨhwa'nyopo ujo wehontojwahumontonoho. Oso hohosohonta a'amu syoho wopɨngo yontɨfijo somo Anɨtu kako'nohini a'amu anga'no anga'nohino somo, Kɨko syoho wopɨngo'njo hwosoho. Kɨko wopɨngo'njo kiyoho, ose ulonefoho.
1CO.4.6	U, nje a'amu soku, ngko sekumo olo hungkuno selalokwe loso ngko'nji Apoulousɨ'ntnne'no selalokweno. Hungkuno hiso sekumo yahino wopɨngo somo setɨhwayo'nefoho. Sekwo Anɨtuye hungkunomo hwotoho fekutoho. I oso'no sekwo yokumpohn'nyo imo'nɨngkuji nom'ne a'amufe yofeso monje yasyɨkuji nom'ne a'amufe yofe'nohini noho'nomafɨkutoho. U, nje a'amu soku, sekwo oleso nolɨkutoho. Poulɨ'nji Apoulousɨ'nji siko nakwoe hwe engo hwa'uyoho. Ose lɨkuji sekwo nom'ne a'amu sohwafe yofeso monje yasyɨkutoho. 
1CO.4.7	I sekwo yo'mayo huno wopɨngo syafɨsyɨwo'nɨngkohofoso ntɨ'mta'angoto. Oso huno wopɨngo hiso sekumta'ango'maho. O'o, Anɨtu kako sekumo sejapmmentisofoho.
1CO.4.8	Sekwo huno ole losyofɨsyalokwofo. Nakwo Anɨtuye hungkuno hopi'nonohinoso huno nto'no nayohoho. Yo'mayo nakwo nto'no humayo so'no Anɨtu nto nejapmmasofoho. Nakwo nom'ne a'amu Anɨtuye hungkuno lonetɨhwamentohofo sohwamo uyokolofontani nakwo hwe engo nto imo'nɨmalohwono. Sekwo oso hwasyo hunoso losyofɨsyalokwofo. I sekwo hwe engo ne imo'nɨfijontentesi nje sɨmehoso wopɨngo nto nɨmo'nɨngkuhwonesohilo. Oso'no sekwo nakwo'nji hwe engo nto humehwanesohilo. 
1CO.4.9	Ngko huno ole syofɨsyalokweno. Anɨtu kakoe hungkuno lɨku'mofɨwo'nɨngkuhwone (
1CO.4.10	Nakwo Kɨlaisɨye yofe ho'nomayo'ne kakoe hungkuno lɨku'mofɨwo'nɨngkuhwone so'no a'amu hofɨko nakumo nonahonontɨfi hofɨko ole nalɨwo'nɨngkohofɨhwona'nyoho. Sekwo omomo huno'njo hwasoho. Ose nalɨwo'nɨngkohofofoho. I oso'no sekwo sokune'no huno ole syofɨhu'nalokwofo nakwo Kɨlaisɨye a'amu'nwoho. Nakwo huno'njɨ'nwoho. Ose syofɨhu'nalokwofo. I nakwo Anɨtuye hungkuno lɨku'mofɨwo'nɨngkuhwone sohwona'nɨmo a'amu hofɨko nakumne'no sitofo nalɨwo'nɨngkohofi, Sekwo yokumpohn'nyo ane hwasoho. Ose nalɨwo'nɨngkohofofoho. I sekwo soku sekwo huno ole syofɨhu'nalokwofo. Nakwo yokumpohn'nyo wopɨngo'njɨ'nwoho. Ose syofɨhu'nalokwofo. Hofɨko nakune'no ole nelalokwofo. Sekwo yo'mɨngohwasɨ'maho. I sekwo soku sekwo huno ole syofɨhu'nalokwofo. A'amu hofɨko nakwoe yofe ho'nonemalokwofo. Ose syofɨhu'nalokwofo. 
1CO.4.11	Nakwo a'amu Anɨtuye hungkuno lɨku'mofo syoho'njo sohwona'ni mijoho'no hohonta humamentɨhwone somta'angoso olohonta hohonta mijo wosopayo oso'no mijoho'no humalohwono. Olohonta nakwo hwapɨfe wonyo'nji nohumentanɨngkuhwoni nakwoe mango sohwa hofɨko nakumo aho ku'mokontɨfi nefonjalokwofo. Nakwo ango'meemo uku'mofahonɨngkuhwoni nakwoe ango sopo nakwo fosyawe'ne nakwoe angoso ane hwona'nyoho. 
1CO.4.12	Nakwo nakwoe yokumpohn'nyo'nji nakwo syoho tohohmtnno'njo yontani yo'mayo wosopayo oso mayo'ne hamniyoho tɨpemalokuhwono. A'amu pi'nɨngo engoso nakune'no lalokwofo. Oso hwamne'no nakwo hofɨkimo wopɨngo ulohofo'ne Mpohumo jomo ulɨwo'nɨngkuhwonefoho. Hofɨko nakumo wonyo nelohofahonɨngkofi nakwo hofɨkimo oso wonyo hiso hofɨkimo aku muyofoho. O'o, nakwo tɨmo'nohini uhwontohumalohwono. 
1CO.4.13	Hofɨko nakune'no sitofo wonyo nelahonɨngkofi nakwo hofɨkimo sɨmeho pompengo ifɨsyumofo'ne hungkuno wopɨngo'nohini ulɨwo'nɨngkuhwono. Nakwo olo hwaho loponjo hintalinyo pa'nyo hwona'nyoho. Nakwo a'amu jopaho ho'naofɨwo'nɨngkohofo pa'nyo hwona'nyoho. Oso pa'nyoso nakwo ne'no humomopontani olohonta ose'no humalohwono.
1CO.4.14	Ngko olo hungkuno mtɨ'mokohe loso sekumo wonɨmango ifisyasemofo'ne'maho. O'o, awonoho. U, nje mehomi soku, ngko sekumo hitoho ntofantokunjo soku, sekwo olo nje hungkuno lomo nupa'nɨngkuji huno nto'no fɨsyafɨhupmno. Yahino wopɨngoso wolosetɨhwamne'no yohono. 
1CO.4.15	A'amu pi'nɨngo engo hwalɨkeno anga'nohino hwalɨkeno, oso hwa hofɨko sekumo nose'mantɨfi hofɨko Kɨlaisɨye yahino so'no losetɨhwawo'nɨngkohofoso oso wopɨngofoho. Oso'no ngko hungkuno ane hwo'nyoho. I oso'no senɨngkwohwo sohwo pi'nɨngohwo'maho. O'o ngko senɨngkwohwo ne sohwo'ni ngko Poulɨ'nyoho. Ngko nɨhu'no sɨmo'mo Jisas Kɨlaisɨye yahino so'no losetɨhwahonɨngko sekwo kakoe hungkuno wopɨngo somo nupa'nontɨfi Kɨlais kakimo inɨngkawentɨfi sekwo nje mehomi ne imo'nɨmentohofofoho. 
1CO.4.16	Olo hungkuno loso yokumpohn'nyo waselɨmonne'no yohono. Sekwo ngko senɨngkwohwo ne sohwo'niye hunoso mafɨkuji sekwo nje yahino somo tɨfi finɨngkamno. 
1CO.4.17	Oso hiso'no ngko sekuye pone'no Timoutimo uhwojalokweno. Kako nje hwomu ne pa'nyo hweho. Ngko kakine'no nɨmo'nɨwo'nɨngkiso hweho. Kako nakwoe Hwe Engo Kɨlaisɨye syoho somo hofiyo'no mokosyohumawo'nɨngkiso hweho. Ngko Kɨlaisɨye yahino wopɨngo osomo inɨngkowalokwe so'no Timouti kako sekwoe hunomo wasefohoto'monte'nefoho. Oso Kɨlaisɨye yahino hiso nakwo a'amu hwahoponjo hn'nwiye pa'nyo'maho. O'o, kakoe yahinoso songo wonyoangkafofoho. Timouti kako sekumo a'amu ango'meemjo somo Anɨtuye hungkuno lutɨhwawo'nɨngkoheso sekumo wolosetɨhwamontonoho.
1CO.4.18	A'amu sekwo'nji humalofoso ole lalokwofo Poul kako nakumo mone'manehoho. Ose lontɨfi hofɨko hofɨkoe hunomnohini inɨngkawentɨfi yokumpohn'nyo imo'nalokwofo. 
1CO.4.19	Nakwoe Hwe Engo Anɨtu sohwo kako nje honɨngkano mopɨjasiyo'njo ihwoso'no ngko sekwoe angopo komo'no wose'ma'monnoho. Ou, osopo nose'mahm'mo ngko oso ango hopo soponjo a'amu yokumpohn'nyo imo'nɨmentohofo osohwafe hungkunoso mupa'nɨmnehono. O'o, hofɨkoe syoho hofɨko Anɨtumne'no yalokwofo osomo ngko yamofo uloho'monnoho. Oso syoho hiso ne'njotɨkeno. Ne anetɨkeno, lɨ'mo uhwonɨmonnoho. 
1CO.4.20	Anɨtu kakoe a'amu ne somo mokosyohumawo'nɨngkiso oso hwa hofɨko mango'nohino hwa'maho. O'o, hofɨko Anɨtuye Towahunofe yokumpohn'nyoso hi'njo hwafoho. Oso'no hofɨkoe syoho iwo'nɨngkohofoso ne'njofoho. 
1CO.4.21	Oseso sekwo peho'no semo'nosoto. Ngko sekumo nose'mahm'mo peho hungkuno selɨmnehono. Sekwo nje hungkunomo haloho maposo'manji ngko sekumo nto'no mesehwajiyo'ne sɨmeho tohino'nji yoka yokumpohn'nyo walɨmonnoho. I sekwo nje hungkuno homo somo hofiyo'no inɨngkafijo'manji ngko hungkuno wonyoangkafo waselɨmonnoho. Oso'no ngko sekumo pipi seloho'mnehono. O'o, sekwoe syohofoho.
1CO.5.1	A'amu fehohnjoso hofɨko sekumne'no ole ntɨmalofi, Sekwoe ango sopo yahino pisakino'njoso i'mofapohoho. Oso yahino nɨhu'no wonyoso a'amu Anɨtumo inɨngkunyoso hofɨko oso yahino hiso mifitnnehofo. Oso yahino hiso olenoho. Hwe fihwo kako kanɨngkwohwoe ape ma'masofoho. 
1CO.5.2	I oseso sekwo sekwoe yofeso peho'no ho'nomo'nalokwofo. Oso'no sekwo yokumpohn'nyo yahinoso noho'naofɨkuji sekwo humotaho fisahnnɨmno. Oso yahino hiso'no sekwo wonɨmango wasenono. Sekwo oso hwe yahino wonyo yalokunjo huhwo sohumo sekwo wae yaofɨkujo'no kako sekwo'nji apa'no Anɨtuye yofe ho'nomayo'ne nomɨhu'mɨkukutoho.
1CO.5.3	Ngko sekwo'nji mohumuleno. I oso'no ngko sekune'no huno ne'no syosefɨsyalokwe so'no ngko sekwo'nji hopa humaleno. Oso'no oso hwe yahino wonyo'njo sohumne'no sekwo ngko'nji ulohofane'ntnne'no hungkuno nto mtito'maleno. 
1CO.5.4+1CO.5.5	Sekwo Kɨlaisɨye yofe so'no uhu'mokuwo'nɨngkohofo sopo uhu'mokahonɨngkofi nje huno sohwo kako sekwo'nji humasoso ngko sekwo'nji hopa humaleno. Oseso nakwo Jisasɨye yofe so'no uhu'mokuhwasi nakwo kakoe yokumpohn'nyo'nji nakwo oso hwe huhwo sohwo kako oso yahino wonyo somne'no sɨmeho uwolo'mokono lɨhwasi nakwo kakimo wae yaofɨhwasi Setenɨye ahomo hwe huhwo sohumo uhumojano. Seten kako oso hwe huhwo sohumo nomahwosi kako yo'mayo tango kakimo uyɨhwosi kakoe a'apaho wonyo umokumontonoho. Sekwo ose ulohofɨkujo'no oso hwe huhwo sohwo kakoe sɨmeho uwolo'mokoso sohwo nakwoe Hwe Engo Jisas Kɨlais asomo poso sohonta oso hwe huhwo sohumo asomo utɨma'montonoho.
1CO.5.6	Sekwo yokumpohn'nyo yahino iwo'nɨngkohofoso oso yahinoso wopɨngo'maho. Nakwo huno wonayono. Tongo sɨhu kolofɨhwasi oso huyo we'e nonto sɨhu kolofofisɨngkitofomasoso oso huyo mijo nonto tongo mɨkufo hopi'nonohino somo nɨhu'nahone mijo uwolofososo oso tongo mɨkufoso nɨhu'nahone wonyo umo'nɨmontonoho. 
1CO.5.7	Oso hwe kako wonyo yalokunjo sohwo kako oso huyo wonyo oso pa'nyo hweho. Kako sekwo'nji ne'no humasoso oso tongo wonyo imo'nɨwo'nɨngkiso hopaso sekwo hopi'nono wonyo wasemokumontonoho. Oseso sekwo kakimo wae yaopijoso sekwo wonyo ane wopɨngo'nohini wohumantɨfeho. Tongo huyo ane'njo pa'nyo nohumafɨkuji sekwo oso yahu 
1CO.5.8	Oso'no nakwo nohumehwasi Kɨlais kako wonyo nɨhu'no ane sohwo nakwoe wonyo'ne poyo pe'nɨmentiso so'no huno wosyofɨsyantanoho. Nakwo huno ose syofɨsyɨhwasi nakwo yahino wonyo nɨhu'no ane nohumehwasi honɨngkano wopɨngo'nohini uyano. Hungkuno nehopi'nohini wolano.
1CO.5.9	Nom'ne iyoswo sekune'no nto mtɨ'mokumentoheso ole mtɨ'mokumentohono. A'amu hofɨko ape mayo yahino somo wonyo imokuwo'nɨngkohofo sohwanji sekwo nomajopohi'nɨngkutoho. Ose semtɨ'mokimentohefoho. 
1CO.5.10	Ngko oso hungkuno a'amu Anɨtuye hungkuno mupa'nyo'njo oso hwamne'no mtɨ'mokumentohe'maho. I a'amu hofɨko Anɨtuye hungkunomo mupa'nyo'njo sohwa hofɨko ape mayo yahino osomo wonyo umokuwo'nɨngkohofofoho. Hofɨko nom'ne a'amufe yo'mayo so'no hi umo'nɨwo'nɨngkisofoho. Hofɨko nom'ne a'amu sohwafe yo'mayoso hufo iwo'nɨngkohofofoho. Hofɨko Anɨtu songo ne'no humayo sohumo hwotoho fentɨfi hwasyo anɨtu oso hwamo u'mawo'nɨngkohofofoho. I sekwo oso a'amu hopi'nonohino huhwo sohwamo ulɨko'mano lɨkujɨ'manji sekwo ntɨ'mne hwasilo. Olo hwaho lopo oso a'amu huhwo sohwamo sekwo ulɨko'mapitnneso honɨngkano aneponoho. 
1CO.5.11	I oso'no nje hungkuno semtɨ'mokimentohe hwapɨngo neso olenoho. Hwe fihwo kako ngko Anɨtuye a'amu ne hwo'nyoho, ose seloso sohwo kako yo'mayo wonyo ne'no yɨhwoso'no'manji sekwo kako'nji nomajopohi'nɨngkutoho. U, kako ape mayo yahino somo wonyo imokososo i, kako nom'ne a'amufe yo'mayo so'no hi umo'nososo, kako hwasyo anɨtu sohwoe honɨngkano hwasyo somo inɨngkawesoso, kako nom'ne a'amu somo hungkuno wonyo ulososo, kako mijo yokumpohn'nyo nɨngkuhwosi nilohofososo nom'nefe yo'mayoso hufo masoso oso a'amu huhwo sohwo'nji sekwo nomajopohi'nɨngkutoho. O'o, nɨhu'no awonoho. A'amu ose sohwo'nji sekwo kako'nji wosopayo manɨfitnnehofo. 
1CO.5.12+1CO.5.13	A'amu Anɨtuye a'amu ne mmo'nyoso hofɨkoe yahino somne'no nakwo yamofo mulohofanehwono. O'o, nakwoe syoho'maho. Anɨtu kako'nohini yano ulohmmontonoho. U, nakwoe syoho neso Anɨtuye a'amu neso hofɨko nakwo'nji humalohwono, hofɨkoe yahino somo yamofo ulohofasoso nto'no womɨhwojantanoho. A'amu Anɨtuye hungkuno mtɨ'mokumentohofo sohwa ole mtɨ'mokumentohofi,
1CO.5.12+1CO.5.13	A'amu fihwo sekwo'njo mta'ango sohwo kako yahino wonyo ne'no iwo'nɨngkiso'manji sekwo kakimo ulɨmno.
1CO.5.12+1CO.5.13	Kɨko nakwo'nji nejokohumahotoho.
1CO.5.12+1CO.5.13	Ose ulɨmno kako sekwo'nji nosejokohumahwoloho. Wayo feeopmno.
1CO.5.12+1CO.5.13	Ose mtɨ'mokumentohofofoho. Oso'no sekwo oso hungkuno homo somo finɨngkamno.
1CO.6.1	A'amu hufa'u sohwa'u Anɨtumne'no sɨmeho unyo sohwa'u siko yoka hnnɨngkohosɨsi siko oso yoka hiso ikwolofo'ne sopo motusoso wopɨngotaho. O'o, a'amu Anɨtumo sɨmeho muyo'njoso hofɨko oso hungkuno somo mɨhwajiyoso wopɨngo'maho. Oso'no sekwo wonɨmango masotaho. Anɨtuye a'amu ne sohwa hofɨko nto'no womɨhwajɨfe. 
1CO.6.2	Sekwo olo so'no huno maseyotaho. Hwangku nakwo Anɨtuye a'amu ne hn'nwi hwe moya'mi olo hwaho lopo humalofo sofe hungkunomo ukwolofantanoho. Oso'no huno maseyotaho. I, hwangku sekwo a'amu hopi'nonohinofe hungkuno ikwolopijo'manji u oso hungkuno we'e yoka hnnalokusiyo so'no sekwo ole lolalokwofo. Oso yoka hungkuno homo somo nto'no mɨhwajiyoso nakwo hopo'maho. Ose lolalokwofo. 
1CO.6.3	I oso pa'nyoso nakwo a'amu ahwomomjofe yahino homo homo yano ilofanefoho. Oso'no sekwo huno maseyotaho. Ou, hwangku nakwo ose yaso'manji olohonta olo hwaho loponjo hungkunoso nakwo ikwolofoso hoponoho. 
1CO.6.4	I oseso sekwo yoka hi'njo hwasɨ'manji u sekwoe'nohinofoho. Oso hungkuno hiso sekwo nto'no mɨhwajɨmno. Sekwoe hungkuno somo a'amu mempo hohnjo sohwa hofɨko Anɨtumo minɨngkayo'njo sohwamo sekwo sekwoe yoka hungkunoso nomotu'mafɨkutoho. 
1CO.6.5	Ngko olo hungkuno sekumo selalokwe loso'no wonɨmango wasenono. Sekwo Anɨtuye a'amu ne sohwanjɨ'mta'ango hwe fihwo sekwoe yoka hungkuno nto'no muhwajiyo'neso mohumuliyoho. Awolaho. O'o, a'amu pi'nɨngo humalofo. I oso'no sekwo yokumpohn'nyo imo'nontɨfi mempo hohnjo a'amu sohwafepono motawowo'nɨngkohofo kuyoho. 
1CO.6.6	Anɨtuye a'amu ne hufa'u sohwa'u siko yoka hungkuno hi'njo sohwa'u siko oso yoka hungkunoso mempo hohnta'ango sohumo motausoso oso wonyofoho. I oso'nji siko a'amu Anɨtumo sɨmeho hi'ntnnono muyo'njo sohwamo sikoe hungkunoso motu'mayoso nɨhu'no wonyofoho.
1CO.6.7	I sekwo Anɨtuye a'amu ne soku sekwo yoka hnnalokwofo so'no sekwo Anɨtuye honɨngkano somta'ni nto pɨwahu'malofo. A'amu sekumo wonyo seloho'malofo so'no sekwo oso wonyo seloho'malofo homo somo sɨmeho tohino ne'no peho'neto. Hofɨkoe syohofoho. U, hofɨko sekwoe yo'mayoso hufo mapijo'manji sekwo tɨmo'nohini uhwontohumamno. Senɨngkwa'wehwosafoho. 
1CO.6.8	I sekwo ose miyalokuyohofo. O'o, sekwo soku sekwo senɨngkwa'wehwosa senampijamo wonyo ulohofalokwofo, ose yontɨfi sekwo hofɨkimo hwayo itɨhwantɨfi sekwo hofɨkoe yo'mayoso siki malokwofo. U, sekwo ose yontɨfi sekwoe a'amu somo wonyo ulohofalokwofo.
1CO.6.9	A'amu yahino wonyo'njoso hofɨko Anɨtu mokosyohumaso ango sopo mu'mapitnnefoho. Oso'no sekwo huno maseyoho liyohoho. Sekwo sekwoe sɨmehomnohini hwasyo hungkuno hnnɨngkutoho. A'amu a'mohufo yoso sohwo, a'amu hwasyo anɨtu oso hwamo tɨfi inɨngkaweso sohwo, a'amu ape mayo yahino somo wonyo imokoso sohwo, u a'amu fihwo kako ape pa'nyo imo'nonto nom'ne hwe'nji kifosyoho loho'nɨwo'nɨngkisiyo oso hwanji 
1CO.6.10	hufo iwo'nɨngkohofo sohwanji nom'ne a'amufe yo'mayo so'no hi umo'nɨwo'nɨngkiso sohwanji, a'amu mijo yokumpohn'nyo nontɨfi nilohofɨwo'nɨngkohofo sohwanji nom'ne a'amumno sitofo lɨwo'nɨngkohofo sohwanji, a'amu nom'ne a'amufe yo'mayoso siki mawo'nɨngkohofo sohwanji oso a'amu hopi'nonohino huhwo sohwa hofɨko Anɨtuye ango kako mokosyohumaso sopo mu'mapitnne hwafoho. 
1CO.6.11	I sekwo a'amu fehohnjo soku sekwo oso a'amuso pa'nyo humamotofo kuyoho. Oso'no Anɨtu kako sekwoe wonyoso wae yasemofonto kako sekumo kako'ne nto sema'maso kuyoho. Oso'no Anɨtu kako sekumo wopɨngo kuyoho selalofoho. Hwapɨngoso nakwoe Hwe Engo Jisas Kɨlais kako wopɨngo selohofahonɨngki Anɨtuye Towahuno sohwo kako sekwoe sɨmeho mo'mo syoho yalofoho.
1CO.6.12	A'amu fehohnjoso ole lalokwofo. Yo'mayo yahino Anɨtu kako ngkine'no hano mopitofasiyoso ngko imeso oso hiso'no honɨngkano wonyo anefoho. Oso hungkuno lalokwofoso nehopeho. I oso'no yahino fehohnjoso ngkimo monɨfo'manehoho. Oso yahino homo somo ngko ne'no i'me'no oso yahino huhwo sohwo ngkimo monɨsɨkwajonehoho. O'o, ngkimo yokumpohn'nyo wokenɨmokosyohumamontonoho. Oseso ngko oso yahino hiso mimnehono. 
1CO.6.13	A'amu fehohnjoso ole lalokwofo. Wosopayo hopi'nonohinoso nakwoe sɨmehomnefoho. Nakwoe sɨmehoso wosopayo'nefoho. Oso hungkuno lalokwofoso nehopeho. I oso'no hwangku Anɨtu kako a'apaho songo nejapɨhwoso'no a'amufe sɨmeho yo'mayo wopayo oso kako moi'wo umokumontonoho. I oso'no nom'ne yahino so'no huno fɨsyafɨhupmno. Anɨtu kako hwe'nji ape'nji mtɨ'mokumentisoso a'apahoso akngkilɨke'ne mtɨ'mokumentiso'maho. O'o, nɨhu'no awonoho. Nakwoe a'apahoso Anɨtumo inɨngkayo'nefoho. Nakwoe Mpohwo Anɨtu kako nakumo nefo'mayo'nefoho. 
1CO.6.14	Anɨtu kakoe yokumpohn'nyo'nji kako Jisas nakwoe Hwe Engo sohumo ulɨka'mentisofoho. Hwangku nakwo poyo pe'nasoso kako Jisasɨmo pi'nɨmo mta'ni ulɨka'mentiso hopaso nakumo hwangku nelɨkafonefoho.
1CO.6.15	Sekwo huno olo so'no fɨsyafɨhupmno. Sekwo Anɨtuye a'amu ne soku sekwoe a'apahoso Kɨlaisɨyefoho. Oseso ngko Kɨlaisɨye a'apaho fehohnjo sohwo'ni ngko oso Kɨlaisɨye a'apaho hiso oso a'mu hwa'ntesimo ufohi'nɨmontaho. O'o, nɨhu'no awonoho. Nehopeho. 
1CO.6.16	Hwe fihwo kako oso ape mayo yahino osomo mtɨhupehwosi oso ape hwa'nte nonjimo ufohi'noso sohwo sikoe a'apahoso nɨhu'no anga'no umo'nɨmontonoho. Oso'no huno maseyotaho. Anɨtu kako ole nalohoho. Hwe fihwo'nji ape hihn'nji ufohi'nisoso sikoe a'apahoso nɨhu'no anga'nohinoho. Ose nalohoho. 
1CO.6.17	Hwe fihwo kako nakwoe Hwe Engo Kɨlaisɨmo ufohi'noso sohwo siko afa umo'nanjiyoho. Sikoe neso anga'nohinoho. 
1CO.6.18	Akngkilɨke yahino so'no i'waho nto'no fiyɨmno. Anɨtuye hwe moya'mi ne sokumo a'amu fefoyo yahino wonyo somo inɨngkawowo'nɨngkohofoso hofɨko oso honɨngkano wonyo homo somo upesemotowano lɨkuji ikujo'no sekwo oso a'amu somta'ni nolahn'nɨngkuji hiyaso fohumpopmno. Olo fefoyo yahino wonyo so'nji akngkilɨke yahino so'nji a'amufe a'apaho wonyo imokuwo'nɨngkisofoho. I nom'ne yahino wonyoso a'amufe a'apahomo oso pa'nyoso wonyo mmokonehoho. 
1CO.6.19	Sekwo olo so'no huno waseyono. Anɨtu kakoe Towahuno Wopɨngoso sekumo sejopahonɨngki sekwo kako'nji humalofo. I kako sekumo humaho. Oso'no sekwoe a'apahoso kakoe ango kuyoho. I oso'no kɨko jɨje a'apahoso kɨko kakwo'yohwosi momokosyohumuhnno. Oso'no jɨje hunomnohini inɨngkahutoho. 
1CO.6.20	O'o, awonoho. Anɨtuye Towahuno kumokosyohumaho. Hwapɨngoso Anɨtu kakoe hwomu anga'nohino sohwoe honɨyo'nji mpe esema'mentisofoho. Oseso yo'mayo yahino wopɨngoso Anɨtuye sɨmeho wopɨngo umokiyo'neso oso'nohini fiyɨmno.
1CO.7.1	Oso hungkuno sekwo ngkine'no mtɨ'mokumentohofo so'no ngko sekumo aku wasemtɨ'mokimne'no yohono. U, hwe fihwo kako ape momaso'njo hwosijo humayoso oso wonyo'maho. 
1CO.7.2	I oso'no a'amu pi'nɨngo engo honɨngkano wonyo yalokwofo so'no hwe fihwo kako apemne'no sɨmeho fefoyo umo'nososo kako yahino wonyo nu'manoho lɨhwosɨ'manji e, kako ape womano. U sekwo moya'mi anga'no anga'nohino sofasi sekwo hwehwamne'no syafɨsyɨkujɨ'manji e, hwehwamo uma'nɨmno. 
1CO.7.3+1CO.7.4	Apesi kako kakoe a'apahoso kako momokosyohumuniyoho. O'o, awonoho. Kakoe hwehwo mokosyohumaho. I oso hopaso hwe sohwo kakoe a'apahoso kako momokosyohumunyofoho. O'o, awonoho. Kakoe ape kako mokosyohumaho. I oso'no hwe sohwosi jɨje ape saho wofosyowaho kilɨhwoso'no kɨko ngkilaho ulohotoho. I oso pa'nyoso ape siki jɨje hwehwo afa saho wofosyowaho kilɨhwoso'no kɨko ngkilaho ulohotoho. 
1CO.7.5	Siko ape noma'nɨngkohosɨsi siko saho wofosyowaho lohosɨsi i'waho loho'nɨngkohosiloho. I oso'no siko osohi so'no sɨmeho afa inɨngkohosɨsi sɨkuno Mpohumo jomo ujo'ne somo i'waho we'enepi fehumunyo. Ehumahosɨsi Mpohumo jomo ulinyo. Oso wopɨngofoho. Oseso hwangku siko sikoe a'apahoso apa'no nem'no mɨhumokininyo. U, siko sikoe a'apahoso nem'no komo'no momɨhu'mokinyo'njo yohosɨsi humentanɨngkohosɨsi Seten kako sikoe sɨmehomo wonyo wasemokumontonoho. 
1CO.7.6+1CO.7.7	Oso hungkuno ngko selalokwe so'no sekwo ngkimo aku ntohonɨmentohofofoho. A'amu Anɨtuye hungkuno mtɨ'mokumentohofo sohwa olo so'no hofɨko mamtɨ'mokumentohofofoho. Oso'no sekwo ape womano lɨkujɨ'manji noho mapmno. I oso'no ngko huno ole niyohoho. Hwe moya'mi hopi'nono hofɨko ape moma'nyo'njo hwosijo ngko hopa humafijoso oso wopɨngofoho. I, Anɨtu kako nom'ne a'amu sohumo ulɨmontono, Kɨko ape maho. A'mu simo ulɨmontono, Kɨko hwehwamo uma'nyo. Ose ulɨmontonoho. I nom'nehumo ulɨmontono, Kɨko ape nomahotoho. Kɨko hwosijo fosyohumantono. I nom'ne simo ulɨmontono. U, kɨko hwehwamo muma'nyo'njo yawoso fɨwentono. Ose ulɨhwosi kako oso a'amu homo somo kakoe yokumpohn'nyo uyahonɨngkuhwosi oso a'amu hiso Anɨtuye hungkuno homo somo hofiyo unɨngkohwantɨfeho.
1CO.7.8	Hwe moya'mi ape moma'nyo'njo sɨkunonji moya'mi hofɨkoe hwehwa poyo nto pe'nɨmentohofo osofahnnonjimo ngko ole selalokweno. U sekwo ngko pa'nyo humayoso oso wopɨngofoho. 
1CO.7.9	U, hwe fihwo kako apemne'no sɨmeho fefoyo uyoso'manji oso sɨmeho fefoyo huno somo monje meesiyo'manji u, kako ape womano. U, a'mu fisi kako kakoe huno sɨmeho oso'nji huno ole syafɨsyoso u, ngko hwehwamo uma'nɨmo lososi oso wopɨngofoho. Kako uma'nono. U hwe fihwo kako ape woma'mo loso sohwo kako ape momaso'manji u kakoe sɨmeho mo'mo fefoyoso weho. U, a'musi kako hwehwamo uma'nɨmo lososi kako hwehwamo muma'nyo'njo'manji a'musi kakoe sɨmeho mo'mo fefoyoso weho. Oso'no oso hwe sohwo kako ape womano. A'musi kako hwehwamo uma'nono.
1CO.7.10	U, sekwo hwe moya'mi ape nto ma'nyosiyoswahnne'no olo honɨngkano hungkunolo selalokweno. Olo hiloso ngko nje huno mta'ango maselohoyohono. O'o, Anɨtu ntapmmasofoho. Oso hiso olenoho. A'mu siki kɨko jɨje hwehumo nulɨko'mahotoho. 
1CO.7.11	U a'mu hisi kako kakoe hwehumo ulɨko'ma'masosi kako kengo nompo siki humasosi kako nom'ne huhwamo muma'nonehoho. O'o, kako siki wohumamo loso'manji wopɨngofoho. Sijo wohumano. I ngko olopo siki humayoso ngkilaho, ose loso'manji kakoe hwehwo sɨmo'mjo nongkumo apa'no uma'nono. Siko sɨmeho afa umo'nanjiyoho. Oso pa'nyoso hwe sohwosi sekwo sekwoe apeso wae yaofɨkutoho.
1CO.7.12	Olo hungkunolo ngko Poulɨ'ni nje huno mta'ni syofɨsyomanji waselɨmne'no yohono. A'amu Anɨtuye hungkuno mtɨ'mokumentohofo sohwa olo so'no mamtɨ'mokumentohofofoho. Hwe fihwo kako Anɨtuye hungkunomo inɨngkunyo sohwo kakoe ape kako Kɨlaisɨmo minɨngkayo'njosi kako nje hwehwo'nji wohumamo loso simo oso hwe huhwo sohwo kako kakoe ape hisimo wae yaofɨhwoloho. 
1CO.7.13	U, a'mu fisi kako Kɨlaisɨmo inɨngkunyo siye hwehwo kako Kɨlaisɨmo minɨngkunyo sohwo kako nje ape'nji wohumamo loso sohumo kakoe apesi kakoe hwehumo mulɨko'manehoho. 
1CO.7.14	Oso hiso'no sekwo huno waseyono. Hwe fihwo kako Kɨlaisɨmo minɨngkunyo sohwo kako kakoe ape Kɨlaisɨmo inɨngkunyosi oso a'mu siye hunomo hwehumo epojisosyohumaho. U, hwe fihwo kako Kɨlaisɨmo inɨngkunyo sohwo kakoe ape Anɨtuye hungkunomo minɨngkunyo siya'u oso hwe sohwoe hunoso kakoe apemo epojisosyohumaho. Anɨtu kako oso pa'nyo muhwonyo'njo yontentesi u oso hisiya'uye mehomi somo Anɨtu kako ole ulɨhwonesohilo. Sekwo nje mehomi ku'maho. Ose ulɨhwonesohilo. Oso hisiya'u hwehwolaho, u a'mutaho, anga'nohino kako Anɨtuye hungkunomo tɨfi ne'no inɨngkaweso'manji oso hisiya'u sikoe mehomi tɨpemahosɨsi oso anga'nohino Anɨtumne'no huno uyalokuso so'no Anɨtu huno syofɨsyɨhwosi mehomi sohumo wopɨngo uloho'montonoho. 
1CO.7.15	Anɨtu kako kakoe mehomi sɨmeho pompengo'nji humafitnne'ento joho selɨwo'nɨngkisofoho. Ikujoho mafongki'nɨfitnnehofo. Oso hiso'no hwe Kɨlaisɨmo inɨngkamentiso sohwoe ape kako Anɨtumo inɨngkayo so'no ngkilaho lososi kako kakoe hwehumo wokilɨko'ma'mo uloso'manji oso hwe huhwo sohwo kako kakoe apemo yokumpohn'nyo mokemokosyohumanehoho. U, ape Kɨlaisɨmo inɨngkahosɨsi kakoe hwehwo sohwo Anɨtumne'no ngkilaho. Nje ape Kɨlaisɨmo inɨngkawesɨsi ngko wae weekumo'mo uloso'manji ape hisi kakoe hwehwoe hungkunomo mamtɨhupenohoho. 
1CO.7.16	U, Kɨlaisɨmo inɨngkuso a'mu ne siki kɨko jɨje hwehwo kako Anɨtumo minɨngkayo'njo osohumo kɨko kako'nji humahoji ufo'majoso kako Kɨlaisɨmo inɨngkaweso sohwo umo'nɨmontolɨkeno. Oso'no kɨko huno makiyohoyohoho. U, sekwo hwe Kɨlaisɨmo inɨngkayo sohwasi sekwoe ape sofa hofɨko Anɨtumo minɨngkayo'njo sofamo sekwo hofɨko'nji humafɨkuji ufo'mapijoso hofɨko Kɨlaisɨmo inɨngkamentohofoso umo'nantɨfetɨkeno. Oso'no kɨko huno makiyohoyohoho. Oso'no komo'no nulɨko'mahotoho.
1CO.7.17	Oso hungkuno selohe so'no syafɨsyɨkuji olo so'ntnne'no huno fɨsyafɨhupmno. Olo hungkuno hiloso ngko Anɨtuye a'amu ango'meemjo humalofo somo uyɨwo'nɨngkohefoho. Sekwo Anɨtuye hungkunomo mupa'nyo'njo nohumentanɨngkofi Anɨtu kako sekumo kakine'no inɨngkayo'ne joho selɨmentiso osohonta sekwoe yahino kengo kengo se'ma'mentiso so'no huno wosyofɨsyano. Yo'mayo yahino wopɨngo hiso Anɨtu kako sekwo a'amu anga'no anga'nohino sokumo yano selohmmentisofoho. 
1CO.7.18	Yahino kengo kengo so'no selalokweso yolohoso olenoho. U a'amu Juta fihumo a'amu hofɨko kakoe a'apaho sɨhu ukolo'mentohofo sohwo kako hwangku sohonta Kɨlaisɨmo inɨngkahwosi hwangku kako oso a'apaho sɨhu kolo'mentohofoso nomahwosi kako apa'no wamɨfohi'nɨmontolaho. O'o, awonoho. U nom'ne a'amu temtitofo kengo mta'ango fihwo kako kakoe a'apaho sɨhu makolo'nnyo sohwo kako Anɨtumo inɨngkahwosi kako a'amu Juta pa'nyo a'apaho sɨhu wakolo'nɨmontolaho. O'o, awonoho. 
1CO.7.19	Nom'nehwafe yahinoso peho'no mane'elo. A'apaho sɨhu kolo'nyo so'nji a'apaho sɨhu makolo'nyo so'nji oso yahino hiso neso anefoho. Yahino ne'njoso Anɨtuye hungkunomo tɨfi nto'no inɨngkayo so'nohinoho. Osomne'nohini fɨsyafɨhupmno.
1CO.7.20+1CO.7.21+1CO.7.22	Nom'ne yahino kengo so'no yolohoso waselɨmne'no yohono. Hwe fihwo kako a'amufe syoho ulohofiyo sohwo hamniyoho motɨpemaso'njo siki ulohofiyo sohwo kako ose nohumentanɨngki Anɨtu oso hwe huhwo sohumo kakimo inɨngkayo so'ne joho ulahonɨngki oso hwe huhwo sohwo kako Anɨtumo inɨngkawento kako oso siki syohoso ne'no mjɨmɨwalofoho. Nusɨkwajiyo'eno. Oso hwe huhwo sohumo a'amu hofɨko hofɨkoe syoho somne'no aho yokumpohn'nyo ko kemokosyohumafijoso kakoe honɨngkano wonyoso kakimo apa'no yokumpohn'nyo mokumokosyohumanehoho. O'o, honɨngkano wonyo somta'ni Kɨlais kako kakimo isɨhutofokuma'masofoho. Oso pa'nyoso nom'ne hwe fihwo kako nom'ni hwafe syoho mulohofiyo'njo o'o kakoe syoho'nohini iwo'nɨngkiso sohwo kako Anɨtumo inɨngkohwasi kako Kɨlaisɨye syoho ulohofiyohwo umo'nɨmontonoho. Oseso kɨko a'amufe syoho siki syoho ulohofiyontanɨngkuji Anɨtu kako kakine'no joho kilɨmaso'manji oso syoho homo somne'no kɨko sɨmeho tohino kumnɨngkuhwoloho. O'o, kɨko oso syoho hiso ne'no fiyo. I tɨfi no'mo kɨko oso syoho siki yontanɨngkiji oso syoho homo somo ulɨko'mayo'ne honɨngkano nto i'mofapɨhwoso'no kɨko oso honɨngkano homo somo finɨngkayo. 
1CO.7.23	Anɨtu kako nakumo honɨngkano wonyo somta'ni mpe enemayo'ne kakoe hwomu kakoe honɨyo usɨhuma'mentisofoho. Oso'no nakwo kakoe syoho ulohofi'nwoho. Nom'ne a'amufe hunoso jɨje hunomo nomokokilo'mokokisyohumafɨkutoho. 
1CO.7.24	Nje a'amu soku yo'mayo yahino wopɨngo kengo kengo a'amu yontanɨngkofi Anɨtu kako a'amu homo somo kakimo inɨngkayo so'no joho ulahonɨngki oso a'amu hiso hofɨkoe yahino kengo kengo somo musɨkwojɨfitnnehofo. O'o, oso yahino wopɨngo kengo kengo hiso Anɨtu'nji ne'no fiyɨmno.
1CO.7.25	Sekwo hwe moya'mi ape moma'nyo'njo osomne'no hungkuno ntohonɨmalofofoho. Olo hungkuno hilo so'no a'amu Anɨtuye hungkuno mtɨ'mokumentohofo sohwa mamtɨ'mokumentohofofoho. I oso'no Anɨtu kako ngkimo wopɨngo ntohofonto kako huno wopɨngoso ntopantokunjo so'no nje huno mta'ni waselɨmne'no yohono. Oseso nje hungkuno hiloso hwasyo honɨngkano somo mipesemotawenohoho. 
1CO.7.26	Nje hunoso olenoho. Olohonta nakwo Anɨtuye a'amu ne hn'nɨmo yo'mayo tango ne'malofoho. Oso'no hwe moya'mi ape moma'nyo'njo soku sekwo humawo'nɨngkohofo hopaso ne'no fosyohumantɨkuno. Oso yahinoso wopɨngofoho. 
1CO.7.27	Ihwoni. Kɨko ape hi'njo hwosɨ'manji oso ape homo somo kɨko nusɨkwajohotoho. I, kɨko ape ane sohwosi ape mayoso'no huno nosyafɨsyohotoho. 
1CO.7.28	I oso'no hwe fihwo kako ape woma'mo loso hwo'manji u, kako womano. Oso yahino hiso wonyo'maho. I a'mu fisi kako hwehwamo uma'nɨmo lososi ou, kako uma'nono. Oso honɨngkano hiso wonyo'maho. O'o, wopɨngofoho. I oso'no hwe moya'misiyoswa hofɨko olo hwaho loponjo tango engo malokwofo. Oso'no sekwo hwe moya'mi ape moma'nyo'njo soku oso tangoso sekumo se'mayoso wopɨngo'maho. O'o, oso humalofo hopa humayoso wopɨngofoho.
1CO.7.29	U nje a'amu soku ngko ole selalokweno. Anɨtuye syoho iyo so'ne sɨkunoso pi'nɨngo'maho. Oseso hwe ape ane sohwo kako Anɨtuye syohoso yokumpohn'nyo iwo'nɨngkiso oso pa'nyoso hwe ape'njo sohwo kako uyono. 
1CO.7.30	A'amu sɨmeho tango'njo humantɨfi humotaho lalokwofoso hofɨko oso tango hiso'no huno apa'no nosyafɨsyɨkutoho. O'o, Anɨtuye syoho'nohini uyɨfe. A'amu hofɨko sɨmeho wopɨngo'nji hofɨko sɨmonyo yalokwofoso hofɨkimo yo'mayo sɨmeho wopɨngo umokoso oso'no huno apa'no syafɨsyɨkutoho. O'o, Anɨtuye syoho'nohini uyɨfe. A'amu kakoe ho'yango angomne'no ho'yango mpe iwo'nɨngkiso sohwo kako oso ho'yango hiso'no huno pi'nɨngo engo syafɨsyɨhwoloho. O'o, kako Anɨtuye syoho'nohini uyono. 
1CO.7.31	A'amu olo hwaho loponjo hamniyoho so'no syoho yokumpohn'nyo yalokwofoso hofɨko yo'mayo mpe iyoso'no hofɨko huno pi'nɨngo engo syafɨsyɨkutoho. O'o, oso yahinoso sekwo ikutoho. Hwapɨngoso olenoho. Nakwo huno ole nayohoho. Nakwoe hwaho so'nji yo'mayo so'nji moi'wo umo'nɨmontonoho.
1CO.7.32	Ngko ole'no nɨmo'nɨngkohoho. Sekwo yo'mayo tango so'no huno pi'nɨngo engo syafɨsyɨkutoho. Hwe ape ane sohwo kako Anɨtuye syoho somne'nohini huno syafɨsyɨwo'nɨngkisofoho. Kako Anɨtu kakoe sɨmeho wopɨngo umokiyo oso'ne'no huno syafɨsyɨwo'nɨngkiso hweho. 
1CO.7.33	Hwe ape'njo sohwo kako yo'mayo hofɨko'montohwafe a'apaho ufo'mayo'ne so'no huno pi'nɨngo engo syafɨsyɨwo'nɨngkiso hweho. Yo'mayo kakoe apefe sɨmeho wopɨngo umokiyo'ne oso'ne'nohini syafɨsyɨwo'nɨngkiso hweho. 
1CO.7.34	Oseso oso hwe huhwo sohwo kakoe hunoso hufa'u'njo hweho. Anga'nohinoso Anɨtunefoho. Nom'neso kakoe ape mehomi oso mokosyohumayo'nefoho. U, moya'mi a'moyawoso osofanji mu sijo sofanji hofɨko huno ole wosyofɨsyantɨfeho. Ngko Anɨtuye sɨmeho wopɨngo umokumo lɨ'mo nje huno so'nji nje a'apaho so'nji honɨngkano wopɨngo'nohini uyɨmo. Ose wolantɨfeho. Oseso ape hwehwanjo sofa hofɨko nakwoe hwehwafe sɨmeho wopɨngo umokano lɨkuji hofɨko yo'mayo ango mehomi oso nto'no wemokosyohumantɨfeho. 
1CO.7.35	Ngko sekumo olo hungkuno selalokwe loso sefo'mayo'ne selalokweno. Olo hungkuno ape mayo'ne hiloso sekumo yokumpohn'nyo mokilo'mokomokosesyohumanehoho. O'o, sekwo Anɨtuye syoho hofiyo iyoso'no selalokweno. Sekwo Anɨtuye syohoso yokumpohn'nyo yontanɨngkiji yo'mayo jɨje syoho homo somo wopɨjwakumo'mo lɨhwosi ihwoso'no kɨko oso homo somo wae yaofohoji kɨko Anɨtuye syoho somne'no jɨje sɨmano motekulofo.
1CO.7.36	Hwe fihwo kako kako'ne ape nto ufohoto'nnyo sohwo kako Anɨtumne'no syoho yokumpohn'nyo yalokunjo so'no ape mayo'ne sɨkuno kengo no'mo ho'nahinyo so'no kako kakoe apemne'no sɨmeho fefoyo uyɨhwoso'no kako oso ape masoso oso honɨngkanoso wonyo'maho. 
1CO.7.37	I oso'no hwe fihwo kako kakoe yokumpohn'nyo'nji yokumpohn'nyo ito'nonto yo'mayo kako ape mayo'ne mosokosoke ulohofo'ne sohwo awonoho. I oso'no kako kakoe sɨmehoso fefoyo u'maso osomo monje yasyɨhwosi i oso ape kakine'no ufohoto'malofosine'no kako ole loso kako ne'nohini yawoso wohumano loso sohwo Anɨtu kako kakimo uhwononteso hwe wopɨngo hweho ulɨmontonoho. 
1CO.7.38	Oseso hwe fihwo kako kakoe ape ufohoto'nnyo simo masoso oso wopɨngofoho. I oso'no oso hungkuno selohe so'no hwe fihwo kako Anɨtuye syoho somne'no huno syafɨsyɨhwosi kako kako'ne ape ufohoto'nnyo simo momaso'njo yososo oso wopɨngoso yakolo'nnyofoho.
1CO.7.39	U, a'mu fisi kako kakoe hwehwo songo humunyo siya'u siko nɨhu'nahone nto makotɨku'nnyo ya'uyoho. I oso a'musi kakoe hwehwo poyo pe'nnyosi kako nohumahwosi huno ole syafɨsyoso, U, ngko hwehwamne'no nɨmo'nɨngkohoho. Oso syafɨsiyoso wopɨngofoho. I oso'no huno ose syafɨsyɨhwosi kako hwe Anɨtumne'no huno syafɨsyonto inɨngkawo'nɨngkiso oso humnohini uma'nono. 
1CO.7.40	I, nje hunoso olenoho. Oso ape a'moyawososi kako nom'ne huhwamo muma'nyo'njo yososi kakoe sɨmeho wopɨngoso yakolo'nnyo umo'nɨmontonoho. Oso hungkunoso nje huno mta'ango selalokweno. A'amu kengoso hofɨko huno nom'ne kengo kosyofɨsyalokwofo. I oso'no ngko huno moi'wonoho. Anɨtu kakoe Towahuno huhwo olo hilo so'no ngko'nji sɨmeho afa inalokuhwayo. Ose syofɨsyalokweno.
1CO.8.1	A'amu fehohnjoso hofɨko hwasyo anɨtune'no yahu fonjokisasyɨwo'nɨngkohofo so'no sekwo ngkimo oso yahu hiso'no hungkuno ntohonɨmalofo kuyoho. Oso'no sekwo ngkimo ole ntɨmalofo. Olo yahu loso nakwo Anɨtuye a'amu ne hn'nwi wonantantaho. Manyo'njo uyantantaho. Ose ntɨmalofofoho. Olo hilo so'no a'amu huno kengo kengo mokosyohumalofo. A'amu fihwo kako huno ole syafɨsyɨhwoloho. Nje hunoso nto'nohinofoho. A'amu huno kengo'njoso hofɨkoe hunoso nto'nohinɨ'maho. A'amu kako huno ose syafɨsyoso sohwo kako yokumpohn'nyo imo'nonto nom'ne a'amuso monje esyalofoho. O'o, kɨko huno olo'no fɨsyafɨsyo. A'amu olo hilo so'no huno kengo kengo'njo so'nji nakwo sɨmeho uyano. Oso yahino wopɨngo huhwo sohwo nakumo yokumpohn'nyo wonasosofito'mtonoho. 
1CO.8.2	A'amu fihwa hofɨko huno ole syafɨhu'malofi, oloso nakwo yo'mayo hopi'nonohino so'no huno nayohoho. Oso a'amu huhwo sohwafe hunoso nto'no mosyafɨsiyofoho. Fehohnjoso huno motɨpemaso'njo humalofo. 
1CO.8.3	U, a'amu fihwo kako Anɨtumo sɨmeho uyɨwo'nɨngkiso oso hune'no Anɨtu kako huno nto'no uyohoho. Nje a'amu ne hwosoho ulalofoho.
1CO.8.4+1CO.8.5+1CO.8.6	Oseso oso yahu anɨtu hwasyo sohune'no fonjokisasyɨwo'nɨngkohofo so'no ole selalokweno. A'amu nakwoe Anɨtu ne sohumo minɨngkayo'njo sohwa hofɨko ole lɨwo'nɨngkohofo, Yo'mayo ahwomomjo so'nji hwahoponjo so'nji nakwoe hwe engo anɨtuyoho. Ose lontɨfi oso hwamne'no hofɨko inɨngkawentɨfi hwomtame ulohofɨwo'nɨngkohofofoho. I nakwo hn'nwiye Mpohwo Anɨtu kako anga'nohinohwo humaho. Kako yo'mayoso hwapɨngo hweho. Oseso nakwo kakoe'nwoho. Anɨtu kako'nji humane so'no nakumo namtɨ'mokumentisofoho. Jisas Kɨlais kako'nohini nakwoe Hwe Engo hweho. Kako yo'mayo yo'mayo hopi'nonohinoso mtɨ'mokumentiso hweho. Nakwoe songo humayoso kakinta'angofoho. Oseso nakwo oso hwasyo anɨtu sohune'no nakwo huno ole nayohoho, neso anefoho. Anɨtu pi'nɨngo mohumuyoho. O'o, nakwoe Anɨtu songo ne'no humayo'ne sohwo kako'nohini humaho.
1CO.8.7	Oseso a'amu fehohnjo hofɨko hohonta hwasyo anɨtumo inɨngkamotofoso hofɨko olohonta nakwoe Anɨtu ne sohumo kahopi inɨngkowalokwofo. Oso'no hofɨko hwasyo anɨtu ne anefoho eso'no huno nto'no muyofoho. Oseso hofɨko ole syofɨsyalokwofo, a'amu hofɨko oso yahu hwasyo anɨtumne'no fonjokisasyɨwo'nɨngkohofoso hofɨko nifijoso u hofɨko oso hwasyo anɨtu sohwoe yofeso ho'nomalokwofo. Ose syofɨsyalokwofo. Oso'no hofɨko ole lalokwofo. A'amu hofɨko hwasyo anɨtu sohune'no yahu fonjokisasyɨwo'nɨngkohofoso oso yahu hiso nakwo naso'manji u nakwo yahino wonyo yalokuhwono. 
1CO.8.8	Oso'no huno waseyono. Nakwo oso yahuso naso'manji Anɨtu kako nakumo ole monalonefoho. Oso yahinoso wonyofoho. U, nakwo oso yahuso manyo'njo yaso'manji Anɨtu kako nakumo ole monalonefoho. Oso yahinoso wopɨngofoho. Ose monalonefoho. 
1CO.8.9	I oso'no sekwo nom'ne a'amu somne'no huno fɨsyafɨhupmno. Anɨtuye a'amu ne fehohnjoso hofɨko Anɨtumo sɨmeho we'e'nohini uyalokwofoso hofɨko huno ole syofɨsyalokwofo. Hwasyo anɨtumne'no yahu fonjokisasyohofoso nakwo naso'manji oso wonyofoho. Ose syofɨsyalokwofo. I sekwo soku sekwo huno ole syofɨsyalokwofo. Oso yahu hiso nakwo naso'manji oso wopɨngofoho. Honɨngkano wonyo anefoho. Ose syafɨsyɨkuji oso yahu hiso sekwo nonontanɨngkuji oso a'amu sɨmeho we'e unyoso hofɨko nosehonɨngkuji ole wolantɨfeho, U, hofɨko yahu nalokwofo. Oso'no ngko huhwo'nnonji wonano. Ose ko lɨkuji yahu nifijo'manji u hofɨko hofɨkoe sɨmeho mo'mo hungkuno hnnyoso hwotoho wofeentɨfeho. Ose ikujo'no Anɨtu kako wonyofoho ulɨmontonoho.
1CO.8.10	Sekwo a'amu yo'mayo so'no huno nto'nohino'njɨ'nwoho lɨwo'nɨngkohofo soku sekwo oso hwasyo anɨtuye ango somo nosyukuji yahu nɨngkahonɨngkuji a'amu nom'nehwo kako sɨmeho mo'mo huno anga'nohino yokumpohn'nyo muto'nyoso huno kengo kengo syafɨhu'nyo sohwo kako nosehonɨngkuhwosi kako oso yahu hwasyo anɨtu oso hune'no fonjokisasyohofoso kako huhwo'nji yahu hiso wonantɨfeho. 
1CO.8.11	Ihwoni, senɨngkwa'wehwo huhwo sohwo oso hwe sohumne'no Kɨlais kako asomo utɨmayo'ne poyo pe'nɨmentiso oso hwe huhwo sohumo sekwoe huno wopɨngo so'nji sekwo kakimo wonyo umokantɨfeho. 
1CO.8.12	Oso a'amu sɨmeho mo'mo huno anga'nohino yokumpohn'nyo muto'nyo sohumo sekwo wonyo umokufijo so'no sekwo Kɨlais huhumo wonyo ulohofantɨfeho. 
1CO.8.13	Oseso ngko yahu fehohnjoso nonɨ'moho. Hwapɨngoso ngko oso yahu hiso nɨmeso nje nɨngkwahwoe honɨngkanoso wonyo umokumeso'no ngko oso yahuso apa'no manɨmnehono.
1CO.9.1	Ngko Anɨtuye hungkuno lɨku'mofo (
1CO.9.2	I oso'no a'amu fehohnjoso ngkine'no ole lalokwofo. Olo hungkuno lɨku'mofo (
1CO.9.3	A'amu fehohnjoso hofɨko nje syoho somne'no yoka ntɨwo'nɨngkohofo so'no ngko olo hungkuno homo losomo aku ulɨwo'nɨngkohono. 
1CO.9.4	Nekwo Mponopasɨ'nji Anɨtuye hungkuno a'amu somo ulɨhwaso'no hofɨko nekumo wosopayo ejapɨfijo'manji e'wa, oso yahinoso wonyotaho. 
1CO.9.5	Pita'nji nom'ne hwe Anɨtuye hungkuno lɨku'mofo (
1CO.9.6	I nekwo Mponopasɨ'nji hamniyoho syoho yontai hamniyoho hiso notɨpementai nekwo wopayo yo'mayo oso mpe iwo'nɨngkuhwoyo. I nom'ne sohwa hofɨko Anɨtuye hungkuno selahonɨngkofi sekwo wopayo uyɨwo'nɨngkohofo kuyoho. Nekwo wosopayo'ne yo'mayo so'no jomo selonontentasi Anɨtu kako yahino nto'nohinɨ'maho elɨhwonesohilo. 
1CO.9.7	Olo so'no huno waseyono. Hwe engo sohwafe a'amu itokuso'njo sohwa hofɨko siki syoho liwo'nɨngkohofo. O'o, awonoho. Hofɨko hamniyoho nomantɨfi wosopayo mpe iwo'nɨngkohofo. A'amu wopasyoho iwo'nɨngkiso osohwo kako siki syoho liwo'nɨngkohoho. O'o, kako wopayo nomahwosi wanɨmontonoho. A'amu yahu mokosyohumayo sohwo siki syoho liwo'nɨngkohoho. O'o, awonoho. Yahu fehohnjoso wanɨmontonoho.
1CO.9.8	Ngko olo hungkuno selalokwe loso'no nakwo a'amu olo hwaho lopo humalohwone hn'nwi nakwo huno nayohoho. Oso hungkuno nehopeho lalokuhwono. I nakwo'nohino'maho. O'o, Anɨtuye hungkuno hi hi'njofoho. 
1CO.9.9	Mouses kako hohonta olo hilo so'no ole mtɨ'mokumento, Sekwo yahu 
1CO.9.10	O'o, nakwo a'amu hi'nnontnne'no syafɨsyonto nalɨmentisofoho. Anɨtu kako olo yahino loso'no umo'nɨngkohoho. A'amu kako wopasyoho osomne'no hwaho ikutofɨwo'nɨngkiso sohwo'nji a'amu wosopayo toyo yahonɨngki hu'memawo'nɨngkiso sohwo'nji siko wosopayo fehohnjoso nomahnne'enji syafɨsyonji syoho iwo'nɨngkisiyofoho. 
1CO.9.11	Oso pa'nyoso nekwo Anɨtuye Towahunoso sekwoe sɨmeho mo'mo uyo hulɨmentɨhwoyofoho. Oso syoho imentɨhwoyo homo somne'no sekwo yo'mayo a'apahomne'no ejapɨfijo'manji oso wonyotaho. O'o, oso yahino hiso nto'nohinofoho. 
1CO.9.12	Nekwo sekumo noselɨko'mahonɨngkuhwoi nom'ne a'amu sohwa hofɨko sekumo Anɨtuye hungkuno losetɨhwahonɨngkofi sekwo hofɨkimo wosopayo yo'mayoso uyɨmentohofofoho. Ose uyɨmentohofo so'no sekwo hofɨkimo yahino nto'nohinoso uloho'mentohofofoho. Sɨmo'mo Anɨtuye hungkunoso sekwoe ango sopo m'mofape sohonta nekwo Anɨtuye hungkuno losetɨhwamentɨhwayofoho. Oso'no nekwo sekumta'ni yo'mayoso mayoso oso wonyotaho. Oso yo'mayoso womantayo ko imentɨhwayoso oso hiso nekwo momasofoho. Hwapɨngoso nekwo ole syafɨhu'mentɨhwoi, a'amu nekumne'no huno ole syafɨhupitnnehofo, Siko wosopayo'nji mijo'nji engo womaho nolonji Anɨtuye hungkuno lonetɨhwalokusiyo. Ose syafɨhupitnnehofo. Nekwo Kɨlais kakoe hungkunoso mopɨjwosyahnnohontai nekwo nakwoe hamniyoho'nji hofɨkoe yo'mayo wosopayo mayo so'no yo'mayo tango kengo kengo nekumo e'ma'mentisofoho.
1CO.9.13	Sekwo olo hilo so'no huno maseyotaho. A'amu hofɨko Anɨtuye ango engo somne'no wopayo Anɨtumne'no ho'nasyɨwo'nɨngkohofoso a'amu oso ango homo somjo syoho'njo sohwa hofɨko nomantɨfi nɨwo'nɨngkohofofoho. Oso ijempoho Anɨtumne'no yahu fonjokisasyɨwo'nɨngkohofo soponjo a'amu syoho'njo sohwa hofɨko yahu fehohnjoso nomantɨfi nonɨwo'nɨngkohofofoho. 
1CO.9.14	Oso yahino hiso'no Anɨtu kako nakumo olo honɨngkano hungkuno loso nejapmmentono. A'amu Anɨtuye hungkuno lonetɨhwawo'nɨngkohofo sohwa hofɨko oso hungkuno hiso lonetɨhwahonɨngkuji nakwo a'amu hn'nwi nupa'nɨngkuhwasi nakwo oso a'amu huhwo sohwafe a'apahomne'no ufo'mayoso wosopayo uyantanoho. Anɨtu oso honɨngkano hungkunoso nejapmmentisofoho.
1CO.9.15	Ngko sekwo'nji humamentohe sohonta ngko sekumta'ni wosopayo'no jomo selontɨ'mtentesi oso yahinoso wopɨngo'nesohilo. I oso'no ngko sekwo'nji nohumanji yo'mayoso momaso'njo hwo'nyoho. I olohonta ngko yo'mayoso ma'mne'enji momtɨ'mokalokuyohono. O'o, ngko moma'mnehono. Olo nje yahino loso'no nje sɨmeho wopɨngo numo'nɨmaho. Oso nje sɨmeho wopɨngoso a'amu fihwo kako wae ntohofonoho. Ngko olo syoho loso ne'no i'mo mijoho'no pe'nɨme'manji e'wano. Nje sɨmeho wopɨngo wanɨmo'nɨmontonoho. 
1CO.9.16	Ngko Anɨtuye hungkuno losetɨhwalokwe so'no ngko nje yokumpohn'nyo so'no ngko nje yofe woho'namo'nɨmontaho. O'o, oso nɨhu'no awonoho. Anɨtu kako ngkimo olo syoho loso ntapmmentiso loso ngko molosetɨhwayo'njo'manji u ngko tango engo woma'monnoho. 
1CO.9.17	Hungkuno selalokwe hwapɨngoso olenoho. Ngko olo syoho loso ngko nje huno mta'ni uyɨmo lontɨ'mtentesi u ngko sekumo ole selɨ'mnesohilo. Sekwo nje syoho somne'no yo'mayo ho'yangoso ntapmno. Ose selɨ'mnesohilo. O'o, olo syoho loso Anɨtu kako ngkimo nonɨhwosopento ntapmmentiso so'no ngko nom'ne honɨngkano ngko umneso ane hwo'nyoho. O'o, ngko Anɨtu kakoe syoho'nohini ulohofiwo'nɨngkohe hwo'nyoho. 
1CO.9.18	I oso'no ngko olo nje syoho losomne'no ngko peho hamniyoho ma'mnehono. Nje hamniyoho mayoso olenoho. Ngko Anɨtuye hungkuno a'amumo lutɨhwawo'nɨngkohe so'no ngko hamniyoho mantɨ'mtentesi oso yahinoso nto'nohinɨ'maho. I oso'no ngko yo'mayo hamniyoho oso momaso hwo'nyoho. O'o, ngko siki syoho yalokweno. Oso yahino ngko esetɨhwalokwe so'no nje sɨmeho wopɨngo nɨmo'nɨngkohoho. Oso sɨmeho wopɨngoso nje hamniyoho pa'nyofoho.
1CO.9.19	Ngko hwe hwahoponjo sohwoe syoho ulohofiyo umo'nɨmonjɨ'maho. Oseso ngko hamniyoho mayo'ne a'amufe hungkunomo enjwa'mo mohumuleno. I oso'no ngko a'amu hopi'nonohino sofe syoho ulohofiyo imo'nɨmentoheso hwe moya'mi hopi'nonohini hofɨko Anɨtumo sɨmeho uyɨfitnne'enji imentohefoho. 
1CO.9.20	Ngko a'amu Juta somo Kɨlaisɨmo inɨngkafitnne'enji hofɨkoe yahino somo enjwa'mo humanji Kɨlaisɨye hungkuno lutɨhwamentohefoho. I ngko Kɨlaisɨmo sɨmeho uyalokwe so'no Kɨlais kako Jutafe honɨngkano hungkuno somta'ni ngkimo isɨhutofonɨma'mentisofoho. Oso'no ngko honɨngkano hungkuno somo enjwa'mo mohumuleno. I oso'no a'amu honɨngkano hungkunomo enjwa'mo humalofoso hofɨko Kɨlaisɨye hungkunomo inɨngkafitnne'enji ngko honɨngkano hungkunomo enjwa'mo humaleno. Osopo humanji ngko Anɨtuye hungkuno lutɨhwawo'nɨngkohefoho. 
1CO.9.21	Oso pa'nyoso a'amu temtitofo kengoso hofɨko a'amu Jutafe honɨngkano hungkuno somo enjwa'mo mohumunyo so'nji ngko hofɨko'nji nohumanji ngko huhwo'ni oso honɨngkano hungkuno homo somo enjwa'mo mohumawo'nɨngkiyohono. Ose yontanɨngko nohonontɨfi hofɨko Kɨlaisɨmo inɨngkafitnne'enji iwo'nɨngkohefoho. I oso'no ngko oso pa'nyo nohumanji ngko Anɨtuye honɨngkano hungkuno so'no inɨngo maniyofoho. O'o, ngko Kɨlaisɨye honɨngkano hungkuno somo enjwa'mo ne'no humawo'nɨngkohefoho. 
1CO.9.22	A'amu fehohnjoso hofɨkoe sɨmeho mo'mo huno anga'nohino yokumpohn'nyo muto'nnyoso hofɨko huno ole syafɨsyɨwo'nɨngkohofi, U, nakwo yo'mayo yahu oso nasoso nakwoe honɨngkano wonyo umo'nɨmontonoho. Hofɨko oso yahino so'no ntahonɨngkofi ngko oso yahino hiso'no wonyo'maho kosyafɨsyonji ngko hofɨko'nji nohumahm'mo oso yahino hiso ngko huhwo'ni mimnehono. Ngko oso hiso i'me'no nohonɨngkuji hofɨko Kɨlaisɨye hungkuno wopɨngo somo nupa'nɨngkuji hofɨko sɨmeho yokumpohn'nyo uyantɨfeho. Ngko a'amu ango'meemjo so'nji ngko hofɨko'nji nohumanji hofɨkoe yahino somo inɨngkamentohefoho. A'amu fehohnjoso hofɨko ngkimo nonehonɨngkuji hofɨko Anɨtumo inɨngkafitnne'enji oso yahinoso iwo'nɨngkohe hwo'nyoho. 
1CO.9.23	A'amu fehohnjoso hofɨko Kɨlais Jisasɨye hungkuno somo tɨfi inɨngkakuji oso homo somo Anɨtu kako hofɨkimo wopɨngo ulohofo'ne'enji olo syoho loso yalokweno. Oso pa'nyoso ngko huhwo'nnonjimo wopɨngo ntohofone'nji yalokweno.
1CO.9.24	A'amu hopi'nono hofɨko mjake'we wohnnano lɨkuji mjake'we ko hnnifijoso a'amu fehohnjoso hofɨko ho'yango wopɨngoso womantɨfe'maho. Oso'no sekwo huno maseyoho liyohoho. Oso pa'nyoso sekwo hokunonji Anɨtu mta'ni yo'mayo wopɨngo mayo'ne sekwo Anɨtuye syoho yokumpohn'nyo fiyoho'nɨmno. 
1CO.9.25	A'amu hofɨko yo'mayo mjake'we hnnyo somjo ho'yangoso womano lɨkuji hofɨko piso'mo'nyo ikutoho. O'o hofɨko hofɨkoe a'apaho yokumpohn'nyo ito'nyo'ne syoho ne'no mjimɨwekuji mjake'we hnnyo somjo ho'yango mayo'ne syoho engo uyantɨfeho. I oso syoho engoso hwahoponjo ho'yango'nefoho. Oso hiso moi'wo umo'nɨmonte'no yohoho. I oso'no nakwo Anɨtuye syoho yalokuhwone hn'nwi nakwo ho'yango engolopohamo ne'no wentɨhwone so'no syoho yalokuhwono. Oso'no syoho yokumpohn'nyo uyano. 
1CO.9.26	A'amu mjake'we hnnyo sohwa hofɨko hano ito'nohino yontɨfi hohwafo sopo komo'no i'mofapɨwo'nɨngkohofofoho. Hano ikitokitofo so'njo'maho. O'o, awonoho. Oso pa'nyoso ngko Anɨtuye syoho iwo'nɨngkohono. A'amu yɨhufo wopolofano lɨkuji hofɨkoe meso siki wofantɨhm'maho. O'o, hofɨko yɨhufo ne somo nuhwonɨngkuji wofantɨfeho. Oso pa'nyoso ngko Anɨtuye syoho yalokweso siki miyalokuyohono. 
1CO.9.27	O'o, awonoho. Ngko nje hunomnohini minɨngkowalokuyohono. O'o, yo'mayo wonyo nje sɨmeho sohwo umo lonte somo ngko monje yasyonji Anɨtu kakoe syohoso yɨhufo nemo uhwonontɨfi polofohofo oso hopa nto'no yalokweno. U ngko ose mimme'manji Anɨtu kako ngkimo olo hungkuno loso wantɨmontonoho. Kɨko a'amu somo nje hungkunoso ko ulonji kɨko yo'mayo yahino wonyo jɨje sɨmeho sohwo umo lonte somo monje meesiyo'njo iso'manji kɨko ho'yango momatnnohino. Anɨtu kako ngkimo ose ntonohonji ngko syoho yokumpohn'nyo yalokweno.
1CO.10.1	Nje a'amu soku, a'amu fehohnjoso hofɨko Anɨtuye hungkunomo hwotoho hmmentohofo somne'no sekwo huno olo so'no fɨsyafɨhupmno. Hohonta Mouses kako a'amu Isɨlaelɨfe ajuyohwosamo hwaho Ijip mta'ni nomanto hofɨko Ijip nulɨko'mantɨfi hwaho a'amu anepono motawento osopo humamentohofofoho. Oso hopo sopo Mousesɨ'nji a'amu Isɨlael so'nji hofɨko osopo nohumentanɨngkofi himo a'amu hopi'nonohino somo ifehu'mokahumentisofoho. Sɨki ifehu'mokahumentiso'maho. O'o, honɨngkano utɨhwayo'ne ifehu'mokahumentisofoho. Osohonta hofɨko mijo ayo engo momɨngo sopo i'mofɨwahonɨngkofi Anɨtu kako hofɨkimo mijo ayo engo huhwo sohumo mtɨhupɨhwojahonɨngki a'amu hopi'nonohino hofɨko osopo wako'mentohofofoho. 
1CO.10.2	A'amu hiso hofɨko Mouses nakwoe hwe engo umo'nono lontɨfi hofɨko kako'nji ufohi'nontɨfi kakimo inɨngkawentɨfi hofɨko himo homo somo enjwa so'mo humantɨfi mijo engo somo wako'mentohofofoho. 
1CO.10.3+1CO.10.4	Oseso hofɨko mijoho uyahonɨngki Anɨtu kako ahwomo mta'ni wosopayo'nji mijo'nji hopi'nonohino somo umentisofoho. Nuyahonɨngki hofɨko nɨmentohofofoho. Oso hopo sopo mijo sojo mta'ni nɨmentohofoso oso mijo hwapɨngoso Kɨlaisɨyoho. A'amu hofɨko hano loho'nowentanɨngkofi Kɨlais kako hofɨkimo hofiyo emokosyohumamojo hweho. 
1CO.10.5	I oseso Anɨtu kako a'amu hopi'nonohino homo somo wopɨngo ko ulohofahonɨngki hwe moya'mi pi'nɨngo engoso hofɨko yahino wonyoso yahonɨngkofi Anɨtu kako nuhwononto oso hwaho a'amu ane sopo Anɨtu kako hofɨkimo poyo umokumentisofoho. Umokahonɨngki hofɨkoe pijafoso oso hwaho hopo sopo hintalinyo pa'nyo osopo nonje hu'mehinawo'mentisofoho.
1CO.10.6	Oso yo'mayo hopi'nonohino imo'nɨmentisoso nakumo honɨngkano wopɨngo netɨhwayo'ne imo'nɨmentisofoho. Hofɨko yo'mayo so'no hi umo'nɨngkahonɨngki wonyo imentohofofoho. Oso hopaso nakwo miyanehwono. 
1CO.10.7	Oso'no neyakwosa fehohnjo sohwa hofɨko hwasyo anɨtumo inɨngkawentɨfi hofɨko hwomtame uloho'mentohofofoho. Oso hwamne'no Anɨtuye hungkunoso ole nalɨmento, Hofɨko hwasyo anɨtu somne'no hwomtame ulohofontɨfi hofɨko nohumantɨfi wosopayo'nji mijo'nji nontɨfi nolɨkafontɨfi hofɨko syohi'nyo wonyo imentohofofoho. Nakwo oso hopaso miyanehwono. 
1CO.10.8	I oso'no nakwo nom'ne a'amufe apohufo ihwaloho. Oso a'amu Isɨlael pi'nɨngo engoso hofɨko oso yahino wonyo hiso yahonɨngkofi Anɨtu kako oso sɨkuno anga'nohino somo hofɨkimo poyo imokumentisofoho. Oso a'amu hiso hofɨko 
1CO.10.9	I oso'no nakwo Anɨtumo yamofo nulohofɨhwaloho. A'amu Isɨlaelɨso hofɨko Anɨtumo yamofo ulohofontɨfi hofɨko kɨko nto'no monemokosyohumawo'nɨngkiyohino hwosoho ulahonɨngkofi Anɨtu kako oso a'amu homo somo homaso toho wolo'meehufe lonto homamo uhwojahonɨngki a'amu pi'nɨngo engo somo homaso toho lofopijɨsyu'mo'mentohofofoho. 
1CO.10.10	I yo'mayo Anɨtu iwo'nɨngkiso so'no yoka hnnɨngkuhwaloho. A'amu Isɨlaelɨso hofɨko Anɨtumne'no yoka hungkuno ulahonɨngkofi a'amu ahwomo mta'angoso kako a'amu pi'nɨngo engo somo fonjahumentisofoho.
1CO.10.11	Oso yo'mayo yahino wonyo imentohofoso a'amu fihwa hofɨko oso yahino wonyo imentohofo so'no Anɨtuye hungkuno mtɨ'mokumentohofo sohwa hofɨko nakumo honɨngkano wopɨngo netɨhwayo'ne iyoswomo mtɨ'mokumentohofofoho. Nakwo olohonta nohumentanɨngkuhwoni sɨkuno moi'wo umo'nɨmonto yahonɨngki nakwo oso hungkuno homo somo nuhwonontani nakwo oso honɨngkano homo somne'no huno wopɨngo tɨpemalokuhwono. 
1CO.10.12	Oseso a'amu fihwo kako ole loso, Ngko yokumpohn'nyo lohokwe so'no ngko honɨngkano wonyo mimnehono. Ose loso sohwo kako i'waho nto'no wehumano. Kako nopɨwasyonoho. 
1CO.10.13	A'amu hopi'nonohino hn'nɨmo yo'mayo honɨngkano wonyo nontɨmne'no ipenemotawesoso kengo kengo'maho. O'o, afa'nohinofoho. Oso'no Anɨtu wosefo'ma'mo nalɨmentiso so'no nakwo huno nayohoho. Kako olohonta nefo'malofoho. Oseso honɨngkano wonyo nontɨmo nemotaweso sohwo kako nakwoe yokumpohn'nyo somo moneyakolofonehoho. Yo'mayo wonyo ne'maso sohwo woneyakolo'mo lɨhwosi ko yososo, Anɨtu nefo'mayo'ne honɨngkanoso umo'montonoho. Kakoe yokumpohn'nyo nejapɨhwoso'no nakwo yokumpohn'nyo wolohofantanoho.
1CO.10.14	Anɨtu kako a'amu Isɨlael homo somo wopɨngo ko ulohofahonɨngki hofɨko wonyo imentohofofoho. Oso'no nje a'amu soku sekwo anɨtu hwasyo somo hohujo ikinjaofɨkuji i'waho fiyɨmno. 
1CO.10.15	Sekwo huno'njo kuyoho. Ngko sekumo olo hungkuno selalokwe loso'no sekwo huno fɨsyafɨhupmno. 
1CO.10.16	Kɨlais kako nakwoe wonyomne'no poyo pe'nɨmentiso oso'no wosyofɨsyano lontani nuhu'mokontani nakwo olo mijo Jisasɨye honɨyofoho lontani Mpohwo Anɨtumo isamoyoka ulontani nonontani ole syafɨsyɨwo'nɨngkuhwono, Jisas nakumne'no kakoe honɨyo usɨhuma'mentiso sohumo ufohi'nalokuhwono. Nakwo wosopayo nomentani kutɨkujo lohofontani nontani Kɨlaisɨye a'apahofoho lɨwo'nɨngkuhwono. Kɨlais kakoe a'apaho nakwoe wonyo engo so'no tohino umnɨmentiso sohumo ufohi'nalokuhwono. 
1CO.10.17	Oso wosopayo anga'nohinoso nakwo hwe moya'mi pi'nɨngo hn'nwi nakwo kutɨkujo lohofontani nɨmalohwone hn'nwi nakwo afa aswomjo pa'nyi'nwoho.
1CO.10.18	Sekwo a'amu Isɨlaelɨfe yahino so'no sekwo huno fɨsyafɨhupmno. Hofɨko Anɨtumne'no yahu fonjokisasyontɨfi hofɨko oso yahu fehohnjoso nonontɨfi ole syafɨsyɨwo'nɨngkohofi nakwo Anɨtu'nji mafohoto'nɨngkuhwono. 
1CO.10.19	Ngko hungkuno hwapɨngoso pehofo selalokweno. A'amu hofɨko hwasyo anɨtu sohune'no yo'mayo ho'nasyɨwo'nɨngkohofoso ne hi'njotaho. Oso hwasyo anɨtu sohwo kako nehopi lohumaho. Ose loselalokweno. 
1CO.10.20	O'o, oso awonoho. Hofɨko yo'mayo hwasyo anɨtu sohune'no ho'nasyɨwo'nɨngkohofo sohwo oso towahuno wonyo somne'no ho'nasyɨwo'nɨngkohofoso Anɨtumne'maho. Oso'no oso a'amu hofɨko towahuno wonyo sohwafe yofe ho'nomayo'ne uhu'mokukuji sekwo hofɨko'nji nomɨhu'mokinɨngkutoho. Sekwo hofɨko'nji mɨhu'mokinɨfijo'manji towahuno wonyo sohwanji ufohi'nantɨfeho. 
1CO.10.21	Sekwo nuhu'mokontɨfi Kɨlaisɨye honɨyo'nji a'apaho'nji nontɨfi towahuno wonyofe wosopayo so'nji nomohu'mokukuji nonɨngkutoho. O'o, sekwo oso honɨngkano hufa'uyo homo somo sinɨngkakutoho. Sekwo Anɨtu'nji wohumano lɨkuji sekwo towahuno wonyo so'nji nohumafɨkutoho. 
1CO.10.22	Sekwo oso honɨngkano hufa'uyo somo ifijo'manji Anɨtu kako ngkilaho selɨhwosi nakumo sɨmeho wonyo wonejapmmontonoho. Hwapɨngoso Ngko'nohini Hwe Engo hwo'nyoho ose nalɨmentisofoho. Nakwoe yokumpohn'nyoso kakimo uyakolofantontaho. Nɨhu'no awonoho. Ose selalokweno.
1CO.10.23	A'amu fehohnjoso ole lɨwo'nɨngkohofofoho. Yo'mayo hopi'nono Anɨtu kako nakumne'no hano mopitofasiyoso nakwo yasoso oso hiso'no honɨngkano wonyo anefoho. Oso hungkuno lɨwo'nɨngkohofoso nehopeho. I oso'no yahino fehohnjoso nakumo monefo'manehoho. Nakwo Anɨtuye honɨngkanomo inɨngkowentanɨngkuhwasi oso yo'mayo yaso sohumjo yokumpohn'nyo sohwo kako nakumo yokumpohn'nyo monasosofitofonehoho. 
1CO.10.24	Yo'mayo nakwo uyano lɨhwasoso huno nakune'no syofɨhu'nɨngkuhwasi ihwaloho. O'o, nakwo huno nom'ne a'amu somne'no huno wosyofɨsyano. U, ngko ose i'mo nom'ne somo ufo'ma'montaho. Sekwo huno oso'no syafɨsyɨkuji yo'mayoso fiyɨmno.
1CO.10.25+1CO.10.26	Nakwo huno ole nayohoho. Olo yo'mayo hopi'nonohino olo hwaho lopo wojoso Anɨtuyefoho. Anɨtuye hungkunoso ose nalɨmentisofoho. Oseso nakwo yo'mayoso nasoso oso wopɨngofoho. Sekwo tongo wonano lɨkujoso uhu'mokiyo sopo nta'ni mpekuji sekwo oso tongo kakwo'yohwo sohumo olo tongo loso kɨko hwasyo anɨtu hwoso sohune'no fonjokisasyohino mta'angotaho. Ose ulohonɨngkiji mpehotoho. O'o, kɨko mpe'nohini yohoji hmnyo.
1CO.10.27	U hwe fihwo kako Anɨtumo sɨmeho hi'ntnnono muyo'njo sohwo kako wosopayo iloho ihwosi wonano lɨhwosi joho selɨhwoso'no u sekwo wosɨhwano lɨkujɨ'manji u sekwoe hunofoho. Noho fɨwanɨmno. Kako sekumo yo'mayo tongo sejapososo sekwo hmnɨmno. Oso tongo hiso'no sekwo huno pi'nɨngo syafɨsyɨkutoho. O'o, sekwo toho'nohini hmnɨmno. 
1CO.10.28	I oso'no hwe fihwo kako sekumo ole seloso, Olo tongo loso hwasyo anɨtumne'no fonjokisahumalofo mta'angofoho. Ose selɨhwosi, Ngko manɨmnehono selɨhwoso'no sekwo oso hwe huhwo sohwoe huno somne'no huno syafɨsyɨkuji nonɨngkutoho. 
1CO.10.29	Hwapɨngoso sekwo huno ole seyohoho, Ngko olo yahu loso nɨme'manji nje honɨngkano wonyo mmo'nonehoho. Huno ose ko seisoso oso hwe sohwo kako sekumo hungkuno seliso so'no kako ole syofɨsyalofoho. Olo yahu hiloso nɨmeso ngko hwasyo anɨtumo hopa inɨngkowalokweno. Oso a'amu huhwo sohwo kako huno ose syofɨsyalofoho. Oso'no sekwo oso yahuso nonɨngkutoho. I oso'no nom'ne a'amufe huno somta'ango somne'no nakwo honɨngkano somo hano pitofonesyalokwofoso wopɨngo'maho. Oso'no nakwo yo'mayo yahu nasoso'no a'amu ole nalɨfitnnoho, Oso yahinoso wonyofoho. Ose nalɨfitnnohontani yo'mayo yahu so'no nom'ne a'amu somo mulohonanehwono. 
1CO.10.30	Ngko Anɨtumo wosopayo'ne isamoyoka ulɨ'mo nonɨ'me'no nom'ne a'amu sohwo kako ngkimo oso honɨngkanoso wonyofoho eso peho'no wantɨmontolo.
1CO.10.31	Oseso sekwo nonyo wosopayo wonano yo'mayo yahino uyano lɨkujɨ'manji sekwo sɨmo'mo huno ole fɨsyafɨhupmno. Yo'mayo imeso ngko Anɨtuye sɨmeho wopɨngo umokumontaho. Sekwo oso hiso'no huno kaki'no syafɨsyɨkuji sekwo yo'mayo Anɨtuye yofe ho'nomayo'ne fiyɨkuno. 
1CO.10.32	Sekwo soku sekwo a'amu Juta so'nji a'amu temtitofo kengo so'nji a'amu Anɨtumo inɨngkawowo'nɨngkohofo so'ntnne'no huno fɨsyafɨhupmno. Sekwo yo'mayo iwo'nɨngkohofo somo senɨngkafijo'manji hofɨkoe honɨngkano wonyo ifijo so'no sekwo oso homo somo ikutoho. 
1CO.10.33	Ngko huhwo'nɨye yahinoso oso pa'nyofoho. A'amu hofɨkoe sɨmeho wopɨngo umo'none'enji ngko yo'mayo wopɨngoso iwo'nɨngkohefoho. Yo'mayo ngkimo nɨfo'mayo syoho osomnohini miyalokuyohono. O'o, a'amu pi'nɨngo engo somo wopɨngo ulohofo'neso syoho yalokweno. Hwapɨngoso a'amu hofɨko Anɨtumo inɨngkafitnne'enji ngko yo'mayoso yalokweno.
1CO.11.1	Sekwo ngkimo nohonɨmno. Kɨlaisɨye yahinomo inɨngkowalokwe hopaso sekwo ngkimo tɨfi nnɨngkapmno.
1CO.11.2	Sekwo ngkine'no huno syanɨfɨsyɨwo'nontɨfi oso hungkuno nto sejapmmentohe somo sekwo hofiyo inɨngkowalokwofo. Oso'no ngko sekwoe yofe ho'nomalokweno. 
1CO.11.3	I oso'no sekwo olo nje hungkuno loso'no huno waseyono. Kɨlaisɨye mnokino engoso Anɨtuyoho. U nakwo a'amu hwahoponjo hn'nwi hwe hopi'nonohino sohwona'niye mnokino engoso Kɨlaisɨyoho. Oso pa'nyoso hwoya'mi sofafe mnokino engoso huhwafoho. 
1CO.11.4	Oso'no a'amu fihwo kako Anɨtuye hungkuno a'amumo ulɨhwosi kako Mpohumo jomo uloso sohwo kako kakoe mnokino manji'mofo so'nji lohofoso'manji kako wonɨmango unɨmontonoho. Sekwo a'amu Koulin sopo humalofo soku sekwo ole lɨwo'nɨngkohofi, A'amu mnokino manji'mofo'njo sohwo kako nom'nehumo enjwa'mo humunyo hweho. 
1CO.11.5	A'mu fisi kako mnokino manji'mofo ane lohofoso'manji kako a'amumo Anɨtuye hungkuno ulɨhwosi Mpohumo jomo uloso'manji kako wonɨmango unono. Hofɨko kakimo mnokino manji'mofo ane simo uhwonɨngkuji a'amu hofɨko ole wolantɨfeho, Olo a'mu losi kako wonɨmango unono. Kako yokumpohn'nyiyoho. Hwe sohwa hofɨko mnokino manji'mofo momanji'mo'nyo iwo'nɨngkohofo pa'nyiyoho. Oso'no kako hwoya'mi hwa'nte sofafe mijiyo hm'nɨwo'nɨngkohofo pa'nyo hm'nniyoho. 
1CO.11.6	U a'mu fisi kako kakoe mnokinomo hwapɨfe mopa'nyosimo a'amu nuhwonɨngkuji ole wolantɨfeho. Oso a'amu kako hwehumo enjwa'mo mohumuyoho. Kakoe yokumpohn'nyoso yakolo'nniyoho. Oso a'musi kako kakoe mijiyoso hwe sohwafe mijiyo hopa tɨfo wahm'nono. U kako oso a'musi kako mijiyo tɨfo so'no ngkilaho loso'manji e'wano kako nom'ne a'amu'nji Anɨtumne'no uhu'mokufijo so'no kakoe mijiyo somo hwapɨfe wopa'nono. 
1CO.11.7	Anɨtu sohwo kako Hwe Engo ne hweho. Kako nom'nehumo enjwa'mo mohumunyo hweho. Osohwo kako hwe hwahoponjo sohwona'nɨmo kako pa'nyo mtɨ'mokumentisofoho. Oso'no nakwo hwe sohwona'ni nakwoe mnokino somo nopo'nɨngkuhwaloho. I oso'no moya'mi sofa hofɨko hwehwamo enjwa'mo humalofo. Oso'no hwoya'mi sofa hofɨko hofɨkoe hwehwafe yofe ho'nomayo'ne hofɨkoe mnokino somo wopa'nɨfe.
1CO.11.8	Hwapɨngoso hohonta Anɨtu kako hwe mtɨ'mokumentisoso ape mta'ni yafo manto mtɨ'mokumentiso'maho. O'o, kako hwehumta'ni yafo anga'no manto ape mtɨ'mokumentisofoho. 
1CO.11.9	Anɨtu kako apeso hwehwamo ufo'mayo'ne mtɨ'mokumentisofoho. 
1CO.11.10	Oseso moya'mi sofa hofɨko hofɨkoe hwehwamo enjwa'mo humalofo sofa hofɨko oso hiso'no a'amu ahwomomjo somo utɨhwayo'neso hofɨkoe mnokino somo wopa'nɨfe. 
1CO.11.11	I oso'no nakwo Anɨtumo sɨmeho uyɨwo'nɨngkuhwone hn'nwi nakwo hwe sohwona'nnohini yo'mayo iyoso'no hopo'maho. I hwoya'mi sofamnohini yo'mayo iyoso'no hopo'maho. O'o, ose'maho. Hwe moya'mi nakwo nem'no majoku'nontani yokumpohn'nyo sosofito'nontani Anɨtuye yahino afa'no afa'no iwo'nɨngkuhwono. 
1CO.11.12	Sɨmo'mo Anɨtu kako hwe sohwoe yafo nopemanto ape mtɨ'mokumentisofoho. I olohonta ape sofa hofɨko hwomu aswo mawo'nɨngkohofo so'no Anɨtu kako hwomu apefe sɨmehomo mtɨ'mokuwo'nɨngkohoho. I oso hiso'no hwe hwoya'mi yo'mayo hopi'nonohinoso Anɨtu kako hwapɨngo hweho.
1CO.11.13+1CO.11.14+1CO.11.15	Nakwoe yahinoso olenoho. Hwe fihwo kako kakoe mijiyo sawemo engoso mahm'nyoso oso wopɨngo'maho. I hwoya'mi sofa hofɨkoe mijiyo sawemo engoso oso wopɨngofoho. Hofɨkoe wokosofoho. Oso mijiyo sawemoso Anɨtu kako hofɨkoe mnokinomo ifehu'mokosyohumayo'ne uyɨmentisofoho. 
1CO.11.16	Oso'no sekwo huno olo so'no fɨsyafɨhupmno. A'mu fisi kako Mpohwo Anɨtumo jomo ujo'ne tajo ango somo syuhwosi kakoe mnokinomo hwapɨfe mopa'nyo'njo iyoso oso wopɨngotaho. O'o, wonyofoho lɨwo'nɨngkuhwonefoho.
1CO.11.17	Jisas nakwoe wonyomne'no pe'nɨmentiso so'no syafɨsiyo'ne uhu'mɨngo so'no honɨngkano hungkuno waselɨmonne'no yohono. Ngko ole maselɨmnehono, Sekwo Anɨtumne'no nuhu'mokontɨfi sekwo Anɨtu kakine'no hwomtame ulohofo yahinoso wopɨngo yalokwofo. Ose maselɨmnehono. O'o, sekwo yahino wonyo yalokwofo. Sekwo yahino wonyo yalokwofo so'no sekwo mɨhu'mokiyo'njo yontɨfijontentesi oso wopɨngo'nesohilo. 
1CO.11.18	Ole upa'nɨmalefoho. Sekwo nuhu'mokontɨfi sekwoe huno kengo kengo so'nji husilo husilofo lohofalokwofo. Sɨmeho afa minyofoho. Ngko oso hungkunoso upa'nɨmale so'no ngko huno ole syofɨsyalokweno. Olo hungkuno loso ne'njofoho syofɨsyalokweno. 
1CO.11.19	Sekwo husilo husilofo lohofalokwofo so'no a'amu Anɨtuye hungkuno ne somo tɨfi inɨngkowalokwofo so'no utɨhwa'nyopo uhwonantanoho. Oso wopɨngofoho. I oso'no sekwo sɨmeho afa minyo'njo ikuji Anɨtumne'no uhu'mokufijoso oso wonyofoho. 
1CO.11.20	Jisas kako sekwoe wonyomne'no poyo imo'nɨmentiso so'no huno syafɨsiyo'ne nuhu'mokontɨfi wopayo nonontɨfi sekwo nto'no mohumulofo. O'o, sekwo Kɨlaisɨmne'no mosyofɨsyalokuyohofo. Sekwo wopayo siki nalokwofo. 
1CO.11.21	Ou, sekwo nuhu'mokontɨfi sekwo anga'no anga'nohino soku sekwo sekwoe wosopayo nomotoswapontɨfi sekwo nom'ne a'amu somne'no huno monosyafɨhu'nyo'njo yalokwofo. Fehohnjoso mijo nilohofalokwofo. I oso'no a'amu fehohnjoso hofɨko wosopayo'no umofonyo iyoso'no mijoho engo uyalofoho. 
1CO.11.22	Sekwo oso a'amu hisomo wopayo muyo'njo peho'no yalokwofo. Sekwo Anɨtuye a'amu homo somo sɨmeho muyaloku liyohofo. Sekwo hofɨkimo wonɨmango ifɨsyɨmofalokwofo. U, sekwo wosopayo engo wonano lɨkuji sekwo sekwoe angomo humafɨkuji hmnɨmno. Sekwo Anɨtuye tajo ango somo peho'no motoswapohofo. I oso'no ngko peho hungkuno selɨmnehono. U, ngko sekwoe yofe woho'nosema'monntaho. O'o, nɨhu'no awonoho. Oso hiso'no ngko sekwoe yofeso moho'nosema'monnohono.
1CO.11.23	Ngko olo hungkuno Jisas ntapmmentiso loso nto selɨmentohefoho. Oso sɨkuno homo somo Jutas kako mango sohwafe ahomo Jisasɨmo ho'nahumentiso sɨkuno homo somo Jisas kako wopayo nomanto 
1CO.11.24	Anɨtumo isamoyoka ulonto oso wosopayo hiso kutɨkujo lohofonto kakoe inomokomoyo sohwamo nuyonto ulɨmento, Olo wosopayo loso nje a'apahofoho. Ngko sekumo sefo'mayo'ne sejopalokweno. Olo ngko sekwo'nji humanji yo'mayo selohofalokwe loso sekwo hwangku huno syanɨfohupitnne'enji selohofalokweno. Hwangku sekwo olo hopa ne'no ikujo. Ose ulahonɨngki nɨmentohofofoho. 
1CO.11.25	Oso wopayoso moi'wo nosojwaofahonɨngkofi Jisas kako oso noswanyo ipisayo mijo'njoso nomanto nuyonto ulɨmento, Olo ipisayo mijolo nje honɨyofoho. Ngko sekwo Anɨtu'nji makotɨku'nyo'ne yahino songo so'no nje honɨyo usɨhuma'monnoho. Hwangku sekwo nje poyo pe'nyo so'no syanɨfɨsyɨkuji sekwo olo pa'nyoso ne'no ikujo. Ose ulɨmentisofoho. 
1CO.11.26	Ihwoni. Oso wopayo'nji mijo'nji nyo'ne yahino Kɨlais nejapmmentisoso sekwo ole lutɨhwalokwofo. Jisas nakwoe wonyomne'no poyo pe'nɨmentiso so'no nakumo huno nafohotofo'nefoho. Nakwo ose yontanɨngkuhwasi a'amu nom'neso nonahonɨngkuji hofɨko Jisas nakumne'no poyo pe'nɨmentiso so'no huno wotɨpemantɨfeho. Sekwo oso yahinoso ne'no mjɨmɨwentanɨngkuji Jisas kako asomo noponefoho.
1CO.11.27	Kɨlais oso yahino nejapmmentiso so'no olo so'no huno wonayono. A'amu fihwo kako Kɨlaisɨye sɨmeho wopɨngo mumokiyo'njo yoso sohwo kako Kɨlaisɨye a'apaho'nji honɨyo'nji siki nososohwo kako Kɨlaisɨye yahino losomo wonyo imokalofoho. Ose yososo'no kakimo tango engo u'malofoho. 
1CO.11.28	Oseso a'amu fihwo kako Kɨlaisɨye a'apaho'nji honɨyo'nji wanɨmo lɨhwosi sɨmo'mo kako kakoe sɨmeho huno osomo nto'no syafɨhu'nɨngkuhwosi into'nohini imo'nɨngkuhwoso'no wanono. 
1CO.11.29	Hwapɨngoso a'amu fihwo kako hwe engo Jisas nakumne'no poyo pe'nɨmentiso so'no huno nto'no muyo'njo sohwo kako Kɨlaisɨye a'apaho'nji honɨyo'nji siki nososohumo Anɨtu kako oso a'amu huhwo sohwoe yahino wonyo somne'no tohino uyɨmontonoho. 
1CO.11.30	Sekwo oso yahino iwo'nɨngkohofo so'no hwe moya'mi pi'nɨngo hofɨko sekwo'nji humalofo fehohnjoso yokumpohn'nyo anefoho. Fehohnjo mnokino'njofoho. Fehohnjoso hofɨko poyo nto pe'nɨmentohofofoho. 
1CO.11.31	U sekwo sekwoe honɨngkano somne'no huno nto'no syafɨhu'nɨngkuji nontɨfijontentesi u oso tohino hiso sekwo momafɨkutnnesohilo. 
1CO.11.32	I oso'no Anɨtu kako nakwoe wonyo so'no huno syafɨsyɨhwosi kako nakumo tohino nejape'manji kako nakwo kakoe mehomi hn'nwiye honɨngkano somo nto'no imofonehwojalofoho. Anɨtu ose yoso'manji hwangku sohonta a'amu pi'nɨngo engoso hofɨkimo tɨkanomo mɨhwajoso sohonta nakwo tohino momanefoho.
1CO.11.33	U sekwo nje a'amu soku, sekwo wopayo nɨngkuji Kɨlaisɨye a'apaho'nji honɨyo'nji wonano lɨkuji sekwo nom'ne a'amu anga'no anga'nohino osomne'no hontohumafɨkuji hofɨko hopi'nono nto uhu'mokukujo'no osohonta sekwo wopayo'nji mijo'nji hmnomafɨkuno. 
1CO.11.34	U a'amu fihwo kako mijoho uyɨhwoso'no kako kakoe ango'mo sɨmo'mo wanɨmontonoho. Tɨfi kako sekwo'nji humahwosi wanɨmontonoho. Sekwo Kɨlaisɨye honɨyo'nji a'apaho'nji nɨfijo so'no uhu'mokiyo yahino so'no tango mapitnnoho.
1CO.11.34	Hungkuno fehohnjoso mokosyohumaleno. Hwangku ngko sekwoe angopo se'mahm'mo wolosetɨhwamonnoho.
1CO.12.1	Nje a'amu soku, sekwo yo'mayo syoho Anɨtuye Towahuno Wopɨngo nejapɨwo'nɨngkiso so'no sekwo huno nto'no mosyafɨsiyoso wopɨngo'maho. 
1CO.12.2	Sekwo huno seyohoho. Hohonta sekwo Anɨtu ne sohumo sɨmeho mummentohofo sohonta oso hohosohonta Seten kako hwasyo anɨtu, ne ane, songo ne'no mohumanyo'njo sohwoepono ipesemotasɨmentiso sohumo sekwo tɨfi inɨngkamentohofofoho. Kako sekumo aho yokumpohn'nyo kesemokosyohumamojofoho. 
1CO.12.3	Oso hohosohonta yo'mayo Anɨtuye Towahuno sohwo kakoe mehomi hn'nɨmo nejapɨwo'nɨngkiso so'no sekwo huno maseimojofoho. I oso'no olohonta sekwo huno nto'no waseyono. A'amu Anɨtuye Towahuno Wopɨngo hi'njo sohwo kako Anɨtu kakoe Towahuno somta'ni hungkuno mawo'nɨngkiso sohwo kako Jisasɨmne'no sɨfajo malonehoho. I a'amu kako Jisasɨye Towahuno ane sohwo kako Jisasɨmo ole mulonehoho. Kɨko nje Hwe Engo ne hwosoho. Ose mulonehoho.
1CO.12.4	Anɨtuye Towahuno Wopɨngo syoho kengo kengo nejapɨwo'nɨngkiso sohwo kako Towahuno kenga'nohino hweho. 
1CO.12.5	Oso syoho kengo kengo iwo'nɨngkuhwoneso Anɨtu kako anga'nohino humaso sohune'no iwo'nɨngkuhwonefoho. 
1CO.12.6	Anɨtuye syoho iyo so'ne yahinoso kengo kengo weho. I oso'no Anɨtu kako anga'nohino sohwo kako oso syoho homo somne'no yokumpohn'nyo nejapɨwo'nɨngkiso hweho. 
1CO.12.7	Anɨtuye Towahuno Wopɨngo sohwo kako kakoe yokumpohn'nyo kengo kengoso a'amu anga'no anga'nohino hn'nɨmo nejapɨwo'nɨngkisofoho. Oso yokumpohn'nyo hiso'nji fo'mo fo'mo loho'nontanɨngkuhwasi a'amu hofɨko nonahonɨngkuji hofɨko Anɨtuye yokumpohn'nyo somo wonehonantɨfeho. 
1CO.12.8	Anɨtuye Towahuno Wopɨngo sohwo kako a'amu anga'no anga'nohinomo nto'no uyɨmontonoho. A'amu fihumo kakoe yokumpohn'nyo uyahonɨngkuhwosi oso a'amu huhwo sohwo kako nom'ne a'amu somo kako huno wopɨngo Anɨtu mta'angoso utɨhwamontonoho. Anɨtuye Towahuno anga'nohino huhwo sohwo kako nom'ne a'amu sohumo kakoe yokumpohn'nyo uyahonɨngkuhwosi oso hwe huhwo sohwo kako hungkuno hiyaso wo'mojo Anɨtu mta'angoso a'amu somo ulɨmontonoho. 
1CO.12.9	Oso Towahuno anga'nohino huhwo sohwo kako nom'nehumo kakoe yokumpohn'nyo uyahonɨngkuhwosi oso hwe huhwo sohumo Anɨtu kako yo'mayo yoneso'no huno uyososo hwe huhwo sohwo kako sɨmeho hi'ntnnono uyɨhwosi walɨmontonoho. Ne u'mofapmmontonoho. Nom'nehumo oso Towahuno anga'nohino huhwo sohwo kakoe yokumpohn'nyo uyahonɨngkuhwosi oso hwe huhwo sohwo kako nom'ne a'amu mnokino'njo somo wopɨngo umokumontonoho. 
1CO.12.10	Nom'nihwo kako oso Towahuno sohwoe yokumpohn'nyoso nomahwosi yo'mayo wopɨngo kengo a'amu hofɨko miwo'nɨngkiyohofoso Anɨtuye yokumpohn'nyo itɨhwayo'ne uyɨmontonoho. Nom'nehwo kako Anɨtuye yokumpohn'nyo nomahwosi kako hungkuno wopɨngo Anɨtuye huno mta'ni nomahwosi kako a'amu somo wolutɨhwamontonoho. Nom'nihwo kako Anɨtuye yokumpohn'nyo nomahwosi kako yo'mayo hungkuno upa'nɨwo'nɨngkiso so'no yo'mayo imo'nɨwo'nɨngkiso so'no kako ole walɨmontonoho. Oloso Anɨtuye Towahuno mta'angofoho. Oloso towahuno wonyo somta'angofoho. Ose walɨmontonoho. Nom'nihwo kako Anɨtuye yokumpohn'nyo nomahwosi kako a'amu kengo kengo sofe hungkuno kako huno muyososo walɨmontonoho. Nom'nihwo kako Anɨtuye yokumpohn'nyo nomahwosi kako hungkuno kengo kengoso nupa'nɨngkuhwosi oso hungkuno hiso kako huno ko muyahonɨngkuhwosi kako neso walɨmontonoho. 
1CO.12.11	Oso Towahuno anga'nohino huhwo sohwo kako oso yokumpohn'nyo kengo kengoso nakwo a'amu anga'no anga'nohino hn'nɨmo nejapɨwo'nɨngkisofoho. Kako kakoe huno mta'nnohini nejapɨwo'nɨngkisofoho.
1CO.12.12	Oso yokumpohn'nyo kengo kengo Anɨtuye Towahuno nejapɨwo'nɨngkiso so'no nakwo nakwoe a'apahomne'no pahnnɨmo hungkunoso huno waseyono. A'amufe a'apahoso ne anga'nohino wo'nnyofoho. A'apaho kenga'nohino ko hiso sɨmano sɨfe sɨmeho yo'mayo hiso Anɨtu kako ho'nahinyofoho. Oso pa'nyoso nakwo Kɨlaisɨmo inɨngkawowo'nɨngkuhwone hn'nwi nakwo humalohwono. 
1CO.12.13	Ihwoni. A'amu Juta hn'nnonji a'amu temtitofo kengo hn'nnonji a'amu syoho ulohofiyo so'nji a'amu sikinjo sɨkunonji nakwo hopi'nonohino hn'nwi Anɨtu kakoe Towahuno Wopɨngo sohwo nonemanto kako nakumo a'apaho anga'nohini nemokalofoho. Oso Anɨtuye Towahuno Wopɨngo huhwo sohwo kako nakwo anga'no anga'nohino hn'nɨmo nehumanto kako mijolɨmo hopa imo'nɨngkahonɨngki nakwo mijo homo somo nontani nakwo a'apaho anga'nohino'njɨ'nwoho.
1CO.12.14	Nakwoe a'apaho somne'no nakwo huno nayohoho. Nakwo sɨfe'nohinɨ'maho. O'o, nakwo tɨmo sɨmano sɨfe aho yo'mayo hn'njɨ'nwoho. 
1CO.12.15	Nakwoe sɨfe sohwo ole walɨmontolaho. Yo'mayo syoho aho sohwo iwo'nɨngkisoso ngko mimnehono. Oso'no ngko olo a'apaho loso ulɨko'ma'mo. Ose ulɨhwosi a'apaho hiso ulɨko'ma'montolaho. O'o oso siki hungkunofoho. Sɨfe sohwo a'apaho loso fehohnjo hweho. 
1CO.12.16	Nakwoe haloho sohwo ole walɨmontolaho. Ngko tɨmo hwonɨ'maho. Oso'no ngko olo a'apaho loso fehohnjo'maho. Oso siki hungkunofoho. Oso haloho huhwo sohwo kako a'apaho loso fehohnjo hweho. 
1CO.12.17	I nakwoe a'apaho tɨmo'nohinɨ'manji nakwo yo'mayo hungkuno somo pipi upo'nanehwono. I nakwoe a'apaho haholo'nohino'manji nakwo yo'mayo akinoso pipi wonewa'mtolo. 
1CO.12.18	Nakwoe a'apahoso ose'maho. O'o, Anɨtu kako nakwoe a'apaho so'no sɨfe aho tɨmo mnokino oso yo'mayo hopi'nonohino so'no huno anga'nohino nano mtitofonto kako ne anga'nohino mtɨ'mokumentisofoho. 
1CO.12.19	Nakwoe a'apahoso tɨmo'nohinɨ'manji i a'apaho'maho. O'o, tɨmofoho. Ose'manji a'apaho neso mtɨ'mto. 
1CO.12.20	O'o, ose'maho. A'apaho fehohnjoso pi'nɨngofoho. I oso'no a'apaho neso anga'nohinofoho. Oso pa'nyoso nakwo Kɨlaisɨmo inɨngkawowo'nɨngkuhwone hn'nwi nakwo Anɨtumne'no syoho kengo kengo iwo'nɨngkuhwoneso nakwoe neso anga'nohino'njɨ'nwoho.
1CO.12.21	U tɨmo sohwo kako aho sohumo ole mulonehoho. U, kɨko mohumayo'manji ngko anga'nohino sohwo'ni ngko nto'nohini wohumamonnoho. U, mnokino huhwo kako sɨfe sohumo ole mulonehoho, U, kɨko mohumayo'manji i ngko anga'nohino sohwo'ni nto'nohini wohumamonnoho. 
1CO.12.22	O'o, awonoho. A'apaho fehohnjo so'no nakwo huno ole syafɨsyɨwo'nɨngkuhwono, Yokumpohn'nyo anefoho. I nakwo huno ose ko syofɨsyɨhwasi nakwo oso yo'mayoso ane'njontentesi nakwoe humayoso nto'nohinosohi'maho. 
1CO.12.23	I nakwoe a'apaho fehohnjo so'no huno ole syafɨsyɨwo'nɨngkuhwono, Wonyo we'efoho. Lontani nakwo noimo kame nɨkuyoho wokoso oso yo'mayoso ufotofɨwo'nɨngkuhwono. I nakwoe a'apaho fehohnjo a'amu hofɨko tɨmo nahonɨfijoso wonɨmango nanonehontani nakwo hiyaso ekojisosyohumalohwono. 
1CO.12.24	I nakwoe a'apaho fehohnjoso oso wopɨngofoho. Utɨhwa'nyopo weho. Anɨtu kako nakwoe a'apaho mtɨ'mokumentiso sohonta a'apaho fehohnjoso ole lososo, Ngko yo'mɨngohwonɨ'maho ose loso sohumo Anɨtu kako syoho engo uyɨmontonoho. 
1CO.12.25	Hwapɨngoso nakwoe a'apahoso mtɨhupo mtɨhupe loho'nɨngkuhwoloho. O'o, a'apaho fehohnjo somo fo'mo fo'ma'nyo afa'no afa'no woloho'nɨngkuhwano. 
1CO.12.26	I oseso a'apaho fehohnjo somo tohino umnoso so'no a'apaho hopi'nonohino homo somo tohino huhwo sohwo ufehu'mokahumontonoho. A'amu fihwo kako jɨje a'apaho fehohnjo so'no wopɨngo hwosoho kilɨhwoso'no jɨje a'apaho hopi'nono sɨmonyo uyɨmontonoho.
1CO.12.27	Ngko oso hungkuno hopi'nonohino selalokwe hiso'no sekwo huno fɨsyafɨhupmno. Sekwo Kɨlaisɨye a'apaho kuyoho. Sekwo anga'no anga'nohino soku Kɨlaisɨye a'apaho fehohnjo kuyoho. 
1CO.12.28	Oso a'apahomjo hungkuno yolohoso olenoho. Anɨtu kako a'amu kakine'no sɨmeho uyɨwo'nɨngkohofo somo syoho kengo kengo kengo uyɨwo'nɨngkisofoho. Sɨmo'mjo syohoso a'amu Anɨtuye hungkuno lɨku'mofo (
1CO.12.29	Sekwo huno pipi seyohoho. Anɨtu kako nakwo a'amu hopi'nonohino hn'nɨmo kakoe hungkunoso lɨku'mofo syoho nejapmmentisotaho. A'amu hopi'nonohino hn'nɨmo Anɨtu kakoe hungkuno kakoe huno mta'ni uyahonɨngki ujo'ne syoho nejapmmentisotaho. A'amu hopi'nonohino hn'nɨmo Anɨtu kakoe hungkuno a'amu somo lutɨhwayo syohoso nejapmmentisotaho. Anɨtu kako a'amu hopi'nonohino hn'nɨmo yo'mayo wopɨngo a'amu miwo'nɨngkiyohofoso itɨhwayo'ne syoho nejapmmentisotaho. 
1CO.12.30	U Anɨtu a'amu hopi'nonohino hn'nɨmo a'amu mnokino'njo somo wopɨngo umokiyo'ne syohoso nejapmmentisotaho. U, Anɨtu kako a'amu hopi'nonohino hn'nɨmo hungkuno nakwo huno monayo'njoso jo'ne syoho nejapmmentisotaho. I Anɨtu kako a'amu hopi'nonohino hn'nɨmo hungkuno kengo kengoso iwolo'mokajo'ne syohoso nejapmmentisotaho. O'o, oso'ne'maho. Anɨtu kako a'amu anga'no anga'nohino hn'nɨmo kakoe syohoso anga'no anga'no nejapɨwo'nɨngkisofoho. 
1CO.12.31	I oso'no sekwo oso syoho Anɨtuye Towahuno nejapɨwo'nɨngkiso syoho hwofilo'nnyo so'no sekwo hohayo jafɨkuji fɨtɨpemapmno. Yo'mayo syoho hwofilo'nnyoso tɨpemafɨkujo'no ngko oso syoho iyo so'ne honɨngkano wonyoangkafoso wosetɨhwamne'no yohono.
1CO.13.1	Ngko a'amufe hungkuno kengo kengo so'nji a'amu ahwomomjo sohwafe hungkuno'njo ko huhwo'ni ngko oso a'amu homo somo sɨmeho muyɨwo'nɨngkiyohe'manji oso ngko hofɨkimo yo'mayo hungkuno ulɨwo'nɨngkoheso sikinjofoho. Ahwomo yokino fonjahonɨngkofi yoka ho'nɨwo'nɨngkiso pa'nyo hwo'nyoho. 
1CO.13.2	Anɨtuye Towahuno sohwo kako hungkuno Anɨtuye huno mta'ni ujo'ne syoho ko ntopahonɨngki Anɨtuye hungkuno hiyaso'mo wo'mojoso huno ko niyahonɨngki yo'mayo hwahoponjo huno hopi'nonohino hiyaso wo'mojo so'no huno ko niyahonɨngki ngko nom'ne a'amu somo sɨmeho muyɨwo'nɨngkiyohe'manji u ngko yo'mɨngohwonɨ'maho. Ngko Anɨtumo sɨmeho hi'ntnnono uyɨwo'nɨngkohe sohwo'ni ngko oso hwofɨki'nyo nongkumo ole ulɨme, Kɨko kengo nompo filohofayo ulɨmeso oso hwofɨki'nyo huhwo sohwo kako ko uhwoso'no ngko nom'ne a'amu somo sɨmeho muyɨwo'nɨngkiyohe hwo'nɨ'manji Anɨtu nonohonɨngkuhwosi jɨje syohoso ne ane hwosoho wantɨmontonoho. 
1CO.13.3	I ngko nje ho'yango hopi'nonohinoso a'amu umofonyo iwo'nɨngkohofo somo ko uyonji ngko nom'ne a'amu somo Anɨtuye hungkuno lutɨhwayo so'ne a'amu kengo sohwa ngkimo poyo wokumokantane'no ihwono ntahonɨngkuji ngko wopɨngofoho ko ulɨmeso u ngko nom'ne a'amu somo sɨmeho muyɨwo'nɨngkiyohe'ne'manji Anɨtu kako ngkine'no huno wopɨngo syanɨfɨsyonehoho.
1CO.13.4	A'amu kako nom'ne a'amu somo sɨmeho nehopi uyɨwo'nɨngkiso sohwo kako olo yahino lomo unɨngkamontonoho. A'amu fihwo kakimo wonyo ulohofoso so'no kakoe sɨmehoso tohino komo'no mumnonehoho. O'o, kako oso a'amu huhwo sohumo wopɨngo uloho'montonoho. Oso a'amu huhwo sohwo kako nom'ne a'amufe yo'mayo ho'yango so'nji yofe wopɨngo so'nji hi ko umo'nɨngkahonɨngki kako oso a'amu huhwo sohumne'no sɨmeho tohino mumnonehoho. Kako yo'mayo wopɨngo iwo'nɨngkiso so'no kako kakoe yofe ho'noma'nyo'ne nom'ne a'amu somo mulonehoho. 
1CO.13.5	A'amu kako nom'ne a'amu somo sɨmeho nehopi uyɨwo'nɨngkiso sohwo kako nom'ne a'amu somne'no yokumpohn'nyo yahino ane'njo hweho. Huno kakine'nohini mosyafɨhu'niyonto kakoe sɨmeho wopɨngo imokinyo'ne huno mosyafɨsyɨwo'nɨngkiyohoho. Kakoe yo'mayo somo aho yokumpohn'nyo mokemokosyohumanehoho. O'o nom'ni hwamo umontonoho. Kako nom'ne somo sɨmeho wonyo mmo'nonehoho. A'amu nom'neso hofɨko kakimo wonyo ulohofoso so'no kako oso wonyo homo somo aku ulohofo so'no kako huno mosyafɨsyonehoho. 
1CO.13.6	Kako yahino wonyo somo uhwononte so'no kakoe sɨmehoso wopɨngo mumo'nɨwo'nɨngkiyohoho. O'o, awonoho. Kako Anɨtuye yahino wopɨngo osomnohini uhwononto kakoe sɨmehoso wopɨngo umo'nɨwo'nɨngkisofoho. 
1CO.13.7	Kɨko nom'ne a'amu sohwamo sɨmeho nehopi uyɨwo'nɨngkino'manji u hofɨko kikimo wonyo kilohofɨkujo'no kɨko oso tango hiso nomahoji sɨmeho pompengo'nji wohumamonnoho. Nom'ne a'amu somne'no yo'mayo yahino wonyo so'ne ko upa'nɨngkohoji kɨko oso a'amu somo sɨmeho hi'ntnnono ne'no uyohoji oso a'amu somne'no huno wopɨngo wosyafɨhu'monnoho. A'amu huhwo sohwa hofɨko pɨwahupɨjo'manji kɨko nusɨkwajiyo'eno. O'o, kɨko hofɨkimo nulɨkafohoji honɨngkano wopɨngo tɨpemayo'ne kɨko ufo'ma'monnoho. Hofɨko kikimo wonyo kilohofɨkujo'no kɨko hiyaso mohumuhnnohino. O'o, kɨko yokumpohn'nyo ito'nɨngkohoji yokumpohn'nyo waloho'monnoho.
1CO.13.8	Anɨtu kako a'amu somo hungkuno uyahonɨngki ujo'ne syohoso moi'wo imo'nonefoho. Hungkuno mampaho kengo kengo'nji nakwo mupa'nyo'njo oso hungkuno ujo'ne syohoso moi'wo imo'nonefoho. Yo'mayo huno hiyaso'mo tɨpemayo'ne syohoso moi'wo imo'nonefoho. Oso hohosohonta Anɨtuye Towahuno sohwo kakoe yokumpohn'nyo oso syoho homo somne'no apa'no monejaponehoho. I oso'no anga'nohino ne'no nowentɨhwoneso olenoho, sɨmeho uyo yahinofoho. 
1CO.13.9	I olohonta Anɨtuye Towahuno kako kakoe yokumpohn'nyo nejopahonɨngki nakwo hungkuno Anɨtuye huno mta'ni ko lasoso nakwo yo'mayo hopi'nonohinoso huno monayo'njɨ'nwoho. O'o huno fehohnjoso weho. 
1CO.13.10	Hwangku sohonta Jisas Kɨlais yo'mayo huno hwapɨngo'njo sohwo kako asomo poso sohonta nakwoe huno tɨfoso nohumpenefoho. Oso hohosohonta yo'mayo hopi'nonohinoso ujo ehontojwasyososo osohonta nakwo yo'mayo so'no huno ito'no ehohosonasyonefoho. 
1CO.13.11	Hohonta ngko mehomi we'e sohwo'ni humamote sohonta mehomife hungkuno so'nji mehomife huno so'nji mehomife yahinoso imotefoho. Oseso hwangku ngko engo imo'nonji oso mehomi we'efe yahino oso imoteso nɨhu'nahono ho'nasyonji a'manefe yahino ma'mentohefoho. 
1CO.13.12	Oso pa'nyoso olohonta nakwo Anɨtuye yahino somne'no huno wonaimto yonteso nakwo nehoholofalofoho. I hwangku sohonta ehohosonasyɨhwoso'no Anɨtu ne sohumo uhwonɨngkuhwosi kakoe yahino ne so'no huno nto'no wonayɨmtonoho. Olohonta ngko Anɨtu kakine'no huno we'enehwo niyohoho. Olohonta Anɨtu kako ngkine'no huno uyalokunjo hopaso oso hohosohonta ngko kakine'no huno niyonefoho. 
1CO.13.13	Yahino hufa'u sɨhune ne'no nowentɨhwoneso olenoho. Nakwo Anɨtu kako nehopi humahoeso huno nayoso'ne kakimo tɨfi inɨngkayo. Oso'nji yo'mayo Anɨtu kako yoneso'no hontohumayo. Oso'nji a'amu nom'ne somo sɨmeho uyo. Oso hufa'u sɨhuneso engolopohamo ne'no nowentɨhwonefoho. I oso homo somjo yakolo'nnyo anga'nohinoso olenoho. A'amu somo sɨmeho uyo yahinoso yokintahopo weho.
1CO.14.1	Oseso sekwo nom'ne a'amu somo sɨmeho uyo yahino somo womano lɨkuji yokumpohn'nyo fiyoho'nɨmno. Sekwo nom'ne a'amu somo sɨmeho muyɨkuji sekwo yo'mayo syoho hopi'nono Anɨtuye Towahuno Wopɨngo mta'ni mayo'ne sekwo huno ne'no syafɨsyɨkuji oso hiso'ne Mpohumo jomo ulɨmno. I oso syoho hiso nom'ne somo yakolo'nnyoso olenoho. Anɨtu kakoe huno wopɨngo kijapososo kɨko nom'nihumo filutɨhwaho. Oso syoho hiso'no sekwo womano lɨkuji syoho yokumpohn'nyo fiyɨmno. 
1CO.14.2+1CO.14.3	Hwapɨngoso a'amu fihwo kako hungkuno Anɨtuye huno mta'ango a'amumo ulahonɨngki a'amu huhwo sohwa hofɨkoe hungkuno neso upa'nontɨfi oso hungkunoso a'amu hofɨkoe sɨmeho hi'ntnnonohino Anɨtumo uyalokwofo somo yokumpohn'nyo usosofitofalofoho. Kako oso a'amu somo yahino wopɨngo somo inɨngkayo'ne hofɨkimo huno ufohotofalofoho. I oso'nji a'amu sɨmeho tango'njo somo wopɨngo umokalofoho. I oso'no a'amu fihwo kako Anɨtuye Towahuno mta'ni mampaho kengo kengo lɨwo'nɨngkiso sohwo kako oso hungkuno hiso a'amu somo mulalofiyoho. O'o, kako Anɨtumnohini ulalofoho. Hwapɨngoso a'amu sohwa hofɨko olo hungkuno Anɨtuye Towahuno mta'ango so'no huno muyofoho. Hungkuno hiso hiyaso'mjoso Anɨtuye Towahuno sohwo oso a'amu huhwo sohumo uyalofoho. 
1CO.14.4	A'amu kako mampaho kengo kengo kako huno muyo'njo lalokunjo sohwo kako kakoe sɨmehomnohini yokumpohn'nyo ito'nalofoho. I oso'no a'amu kako hungkuno Anɨtu mta'ango a'amufe hungkuno ne'njoso ulalokunjo sohwo kako Anɨtuye a'amu ne somo yokumpohn'nyo usosofitofalofoho. Oso'no sekwo Anɨtuye Towahuno mta'ni oso hungkuno kengo kengo a'amu huno muyoso'no hi semo'nɨngkwoloho. O'o sekwo oso hungkuno Anɨtuye huno mta'ango nom'ne a'amumo ujo'ne syoho so'no sekwo hi wasemo'nono. 
1CO.14.5	Sekwo hopi'nonohino soku sekwo mampaho kengo kengo Anɨtuye Towahuno somta'ni mayoso oso wopɨngofoho. I oso'no ngko oso yahino homo somo nom'ne yakolo'nnyoso sekwo mayo so'no nɨmo'nɨngkohoho. Olenoho. Sekwo hopi'nono Anɨtuye Towahuno mta'ni Anɨtuye hungkuno sejapeso sekwo a'amu nom'ne somo ujo so'no nɨmo'nɨngkohoho. A'amu kako Anɨtuye Towahuno mta'ni mampaho kengo kengo lɨhwosi nom'ne a'amu oso hungkuno hiso a'amu Anɨtuye hungkuno uyɨwo'nɨngkohofo somne'no mɨwolo'moku loso'manji kako oso a'amu homo somo yokumpohn'nyo musosofitofonehoho. Oso'no oso a'amu sohwo kakoe yahinoso monjenoho. I a'amu kako Anɨtuye hungkuno a'amu hopi'nonohino somo ulososo a'amu hopi'nonohinoso hofɨko upa'nɨfijo'manji oso a'amu huhwo sohwoe yahinoso honjenoho. 
1CO.14.6	Oseso, nje a'amu soku, ngko sekumo se'mahm'mo nom'ne a'amufe hungkuno kengo kengo Anɨtuye Towahuno mta'angoso selɨ'me'no sekwo oso hungkuno homo somo mupa'nyo'njo'manji ngko sekumo pipi sefo'ma'mnehono. O'o, awonoho. I ngko sekwoe hungkuno so'nji yo'mayo hungkuno Anɨtu ntɨhwasoso u hungkuno hiyaso'mo wo'mojoso u hungkuno Anɨtuye huno mta'angoso u Anɨtuye hungkuno losetɨhwayoso ose selɨme'no sekwo hofiyo upo'nantɨfeho. Oso hungkuno hiso wosefo'ma'montonoho.
1CO.14.7	Oso pa'nyoso a'amu fihwo kako tompuyo ne ane lontanɨngkuhwosi a'amu hofɨko nupa'nɨngkuji ole wolantɨfeho. U oso tompuyoso yoloho neso pehofo lalofoho wolantɨfeho. 
1CO.14.8	Hohonta a'amu fihwa hofɨko ikujoho fongki'nyo'ne yɨhufo towotowonnyo sofe mampaho pa'nyoso nto'no maho'nyo'manji ikujoho fongki'nyo'ne nto'no esyohumayo so'no huno pipi uyɨmontolo. Awonoho. 
1CO.14.9	Oso pa'nyoso sekwo nom'ne a'amufe hungkuno a'amu mupa'nyo'njo iwo'nɨngkohofoso ulɨfijoso oso sekwoe hungkunoso sikinjofoho. Oso hungkuno homo somjo ne hwapɨngoso hofɨko pipi wotɨpemantɨfito. O'o, awonoho. Hungkuno hiso ne anefoho. Siki yoka'nohinofoho. 
1CO.14.10	U nehopi. Olo hwaho lopo hungkuno kengo kengo wo'nnyoponoho. Oso hungkuno hiso ne ane'njo'maho. O'o ne hi'njofoho. 
1CO.14.11	I oso'no nakwo Anɨtumne'no uhu'mokuhwasi hwe fihwo kako ngkimo hungkuno ntoso somne'no hwapɨngo so'no huno manyo'njo ihwoso'no kako wantɨmontono, Oso a'amuso kengofoho. Ose ntɨhwoso'no ngko huhwo'ni ulɨmonno, Oso a'amu sohwo kako kengo mta'ango hweho. Oso'no nekwo mofo'mo'nahnnehwoyo. 
1CO.14.12	Oseso, sekwo hoku sekwo Anɨtuye Towahuno somta'ni yo'mayo yahinoso womano lɨkuji sekwo syoho yokumpohn'nyo ikuji mapmno. I oso'no sekwo Anɨtuye Towahuno somta'ni yo'mayo yahinoso Anɨtuye a'amu ne somo yokumpohn'nyo usosofitofo'ne mayoso'no sekwo syoho yokumpohn'nyo yoho'nɨngkuji Anɨtuye hungkuno a'amu nto'no uyo'ne oso yahino hiso mampaho kengo kengo ujo'ne somo yakolo'nnyofoho.
1CO.14.13	Oseso a'amu fihwo kako mampaho kengo kengo Anɨtuye Towahuno mta'ni lɨwo'nɨngkiso'manji oso hwe huhwo sohwo kako nom'ne a'amu somne'no iwolo'mokujo yahino so'no Mpohumo jomo ulono. 
1CO.14.14	Ihwoni. Ngko nom'ne hungkuno kengo Anɨtuye Towahuno mta'ango so'nji Anɨtumo jomo ulɨ'me'no nje huyo'mango sohwo kako hungkuno ulalofoho. I oso'no ngko nje hunoso monnyantonfiyoho. Nje hunoso siki weho. 
1CO.14.15	Oseso nakwo pipi yanehwono. Olenoho. Anɨtuye Towahuno kako nom'ne mampaho kengo nejapososo nakwoe huyo'mango oso mampaho so'nji Anɨtumo jomo ulasoso nakwo nom'ne sɨkunomo hungkuno nakwoe huno mta'ango Mpohumo jomo ulano. Anɨtuye Towahuno kako ta mampaho kengo'nji nejapososo oso ta hiso Anɨtumne'no ulasoso ta nom'ne nakwoe huno mta'angoso Mpohumo jomo ulantanoho. 
1CO.14.16	U nakwo Anɨtumne'no uhu'mokuhwasi oso hungkuno iwolo'mokujo yahino hiso nakwo miyo'njo yaso'manji nakwo mampaho kengo Anɨtuye Towahuno mta'ni Anɨtumo isamoyoka ulasoso u hwe fihwo oso yahino huno muyo sohwo kako nohumahwosi nakwoe mampaho kengo upa'nɨngkuhwosi ole malonehoho. Hungkuno nehopeho. O'o, ose malonehoho. Kako nakwoe mampaho kengo upa'nɨngkuhwosi ole wosyafɨhu'montonoho. U oso mampahoso kengofoho. Ngko huno maniyohoyohoho. Ose wosyafɨhu'montonoho. 
1CO.14.17	Ihwoni. Kɨko mampaho kengo'nji Anɨtumo isamoyoka ulalokunoso nto'nohinofoho. I anga'nohinoso olenoho. Jɨje hungkuno kengoso oso hwe huhwo sohumo mufo'manehoho. 
1CO.14.18	Ihwoni. Ngko Anɨtuye Towahuno mta'ni mampaho kengo manji sɨkuno pi'nɨngo engo somo lonji oso mampaho joso noseyakolofontnne'no ngko Anɨtumo isamoyoka ulalokweno. 
1CO.14.19	I oso'no nakwo Anɨtuye tajo ango somo uhu'mokuhwasi ngko Anɨtuye hungkuno tɨfo nakwoe hungkuno'nji a'amumo lutɨhwameso hofɨko hungkuno homo somo ito'no upa'nɨfijoso oso wopɨngofoho. I ngko nom'ne mampaho kengo'nji hungkuno sawemo engo a'amu homo somo ulɨmeso hofɨko mupa'nɨfitnnehofo. Oso'no ngko a'amu'nji nohumahm'mo hungkuno upa'nɨfitnne'entnne'no walɨmonne'no yohono.
1CO.14.20	Nje a'amu soku, olo hungkuno mampaho kengo kengo jo'ne selalokwe loso'no sekwo mehomi we'eso ilofɨwo'nɨngkohofo pa'nyoso sekwo ilofɨkutoho. I mehomi milongoso hofɨko honɨngkano wonyo so'nji huno wonyo so'nji miyɨwo'nɨngkiyohofo. Sekwo oso mehomi honɨngkano wonyo miyɨwo'nɨngkiyohofo hopa hmmo'nɨmno. I oso'no olo hungkuno selalokwe so'no sekwo huno sokafo seyɨhwoso'no aho yokumpohn'nyo fɨkesyohumamno. 
1CO.14.21	A'amu Anɨtuye hungkuno mtɨ'mokumentohofo sohwa ole mtɨ'mokumentohofi,
1CO.14.21	A'amu Jutaso hofɨko nje hungkunomo haloho mapewo'nɨngkiyohofo so'no ngko nom'ne a'amu kengo mta'ango mampaho kengo'njo sohwamo a'amu Jutafepono yokumpohn'nyo mokosyohumayo'ne wolɨhwajɨmonnoho.
1CO.14.21	Hofɨko oso a'amu huhwo sohwafe hungkunomo enjwa'mo ko humafɨkuji hofɨko ngkimo moningkapɨfitnnehofo.
1CO.14.21	Anɨtu ose ulɨmentisofoho. 
1CO.14.22	Ose mtɨ'mokumentohofo so'no nakwo huno ole nayohoho. Sɨkuno fehohnjoso Anɨtu kako mampaho kengo kengo uyɨwo'nɨngkisoso a'amu kakine'nohini inɨngkawowo'nɨngkiso oso'nohinɨ'maho. O'o, a'amu Anɨtu kakine'no minɨngkayo'njo iwo'nɨngkohofo oso huhwamo uyɨwo'nɨngkisofoho. Oso'no kako kakoe yokumpohn'nyo hofɨkimo itɨhwawo'nɨngkisofoho. A'amu Anɨtumo inɨngkawowo'nɨngkohofoso hofɨko Anɨtuye hungkuno hofɨkoe hungkuno'nji lutɨhwentanɨngkofi uhwonontɨfi ole lɨwo'nɨngkohofi, Olo hungkuno loso wopɨngofoho. Anɨtu kako nelalofoho. Ou, Anɨtu kako hungkuno uyalokusoso hofɨkimo ufo'mayo'nefoho. I a'amu Anɨtu kakimo sɨmeho muyo'njo somo oso hungkuno hiso hofɨkimo mufo'manehoho.
1CO.14.23	Oseso a'amu kako Anɨtuye hungkunomo nto'no minɨngkayo'njo sohwo kako sekwoe yahino Anɨtumo hungkuno kengo kengo'njo jomo ulontanɨngkuji nose'mahwosi nosehonɨngkuhwosi kako ole waselɨmontonoho, Sekwo huno ane hwayo hohnjo kuyoho. 
1CO.14.24	I oso'no sekwo a'amumo sekwo hungkuno ne'njo Anɨtu mta'ango hungkuno lutɨhwahonɨngkuji oso hwe sohwo kako nosehonɨngkuhwosi u nosepa'nɨngkuhwosi oso hungkuno hiso oso hwe nongkwoe sɨmeho montɨmo me hopa wonahmmontonoho. 
1CO.14.25	Yo'mayo hungkuno wonyo oso hwe sohwo kakoe sɨmeho mo'mo mnawo'nyo so'no huno syafɨsyɨhwosi kako ole walɨmontonoho, Anɨtu kako nje sɨmeho mo'mo nohonalofoho. Ose lɨhwosi kako Anɨtumne'no hwomtame ulohofɨhwosi kako ole walɨmontonoho, Anɨtu kako sekwo'nji nehopi humaho. Kako ose selɨhwosi kako Anɨtuye yofe woho'noma'montonoho.
1CO.14.26	Oso'no nje a'amu soku ngko sekumo oso hungkuno selohe so'no neso pipilo. Sekwo Anɨtuye yofe ho'nomayo'ne uhu'mɨngo sopo sekwo hopi'nonohino soku nto'no fesyohumafɨkuno. A'amu fihwo kako ta walɨmontonoho. Nom'ne a'amu fihwo kako Anɨtuye iyoswo mta'ango hungkuno yoloho wolosetɨhwamontonoho. Nom'nihwo kako sekwoe hungkuno ne so'nji hungkuno Anɨtu uyɨsoso waselɨmontonoho. Nom'nehwo kako mampaho kengo Anɨtuye Towahuno mta'angoso waselɨmontonoho. Oso hungkuno homo somjo a'amu hofɨko huno muyo'njo so'no Anɨtuye Towahuno hwe nom'nehumo uyahonɨngki hungkuno homo somo hungkuno neso yoloho lɨjwaofo'ne hweho. Osohwo kako oso hungkuno hiso neso waselɨmontonoho. Oso yo'mayo hopi'nonohinoso ikuji sekwo Anɨtuye a'amu ne sokune'no sefo'mayo'ne yokumpohn'nyo sesosofitofo'nefoho. 
1CO.14.27	U a'amu fihwa mampaho kengo kengo'nji Anɨtuye Towahuno mta'ango wolano lɨkujɨ'manji u anga'nohinotaho, hufa'utaho, hufa'u sɨhunetaho, oso hwa lohofoso nta'noho. Oso hungkuno homo somo hwe sɨmo'mjo sohwo nto losojwaofɨhwoso'no osopo nom'ne a'amuhwo kako kakoe hungkuno homo somo nto losojwaofɨhwoso'no osopo nom'nehwo walɨmontonoho. Oso hungkuno a'amu mupa'nyo'njo somo nom'nihwo kako ne so'no uwolo'mokalɨmonte hweho. 
1CO.14.28	Oso hungkuno homo somo a'amu fihwo iwolo'mokujo'ne sohwo mohumentanɨngkuhwosɨ'manji ou, oso hopo sopo a'amu hungkuno kengo kengo'njo sohwa hofɨko hungkuno malɨfitnnehofo. O'o, hofɨko mampi'nyo wohumantɨfeho. Hofɨko mampi'nyo humafɨkuji Anɨtu'nji huno'nohini wosyofɨsyantɨfeho. 
1CO.14.29	I a'amu nom'ne somo Anɨtu kakoe huno mta'ni kako kakoe hungkuno a'amu ujo'ne uyɨwo'nɨngkisoso a'amu hufa'utaho, hufa'u sɨhunetaho, oso hwa hofɨko woselantɨfeho. A'amu nom'neso hofɨko nohumafɨkuji Anɨtuye Towahuno sohwo kakoe yokumpohn'nyo uyahonɨngkuhwosi hungkuno homo somo yano ulofantɨfeho. Huno ole wosyofɨsyantɨfe, Olo hungkuno loso Anɨtu mta'angotaho. Kengo mta'angotaho. Ose syafɨsyɨkuji yano ulofantɨfeho. 
1CO.14.30	Hwe fihwo kako hungkuno Anɨtu mta'ango lontanɨngkuhwosi nom'ne a'amu osohwo kako oso hungkuno homo somo upo'nontohumentanɨngkuhwosi Anɨtu kako oso hwe sohumo kakoe hungkuno uyososo walɨmo lɨhwosi yahonɨngkuhwosi oso a'amu kɨko hungkuno sɨmo'mo lontijo oso hwosi kɨko mampi'nyo fosyohumaho. Oso a'amu tɨfinjo huhwo sohwo kako Anɨtuye hungkuno waselono. 
1CO.14.31	Oso yahino anga'no anga'no hiso'no Anɨtu kako kakoe yokumpohn'nyo sejapɨhwoso'no sekwo anga'no anga'nohino soku oso syoho hofiyo ikuji a'amu hopi'nonohinoso Anɨtuye huno nto'no nupa'nɨngkuji sekwo yokumpohn'nyo wososofito'nantɨfeho. 
1CO.14.32	A'amu Anɨtu kako hungkuno uyɨwo'nɨngkiso oso hwa hofɨko oso hungkuno a'amu somo ujo'ne yokumpohn'nyo somo monje uyohohu'mo loso'manji hofɨko oso hiso'no hoponoho. Oso yokumpohn'nyo homo somo monje yasyɨhwosi hungkuno hiso komo'no moi'wo wesejwao'montonoho. Hofɨko oso syoho homo somo mokosyohumunyo hwafoho. 
1CO.14.33	Anɨtu kako sɨmeho afa inyo yahinoso hwapɨngo hweho. A'amu hungkuno lomtnnawe iwo'nɨngkohofo oso yahinoso Anɨtu mta'ango'maho. O'o awonoho.
1CO.14.34	Nakwo Anɨtuye hwe moya'mi ango'meemjo nakwo Anɨtune'no uhu'mokuwo'nɨngkuhwone hn'nwiye uhu'mɨngo sopo moya'mi sofa mampi'nyo humawo'nɨngkohofo pa'nyoso sekwo moya'mi sofasi mampi'nyo fosyohumamno. Sekwo hungkuno malɨfitnnehofo. Hwapɨngoso Anɨtuye hungkuno ole nalohoho. Moya'mi sofa hofɨkoe hwehwamo enjwa'mo wohumafe. Oso'no hofɨko oso uhu'mɨngo homo somo momokosyohumafitnnehofo. 
1CO.14.35	Hungkuno fehohnjo somo moya'mi sofa nupa'nontɨfi hungkuno neso huno muyo'manji hofɨko oso uhu'mɨngo sopo oso hungkuno hiso'no nolohonɨngkutoho. O'o, hwangku hofɨkoe angomo nohumafɨkuji hofɨkoe hwehwamo oso hungkuno hiso'no ulohonantɨfeho. Oso uhu'mɨngo sopo moya'mi sofa hofɨko hungkuno lɨfijoso wonɨmango unɨmontonoho. 
1CO.14.36	Sekwo oso yahino homo somo minɨngkayo'njo peho'no yalokwofo. Sekwo huno pipi seyohoho. Sekwo Anɨtuye hungkuno hwapɨngo'njo kulaho. Sekwo'nohini Anɨtuye hungkuno ma'mentohofo kulaho. Nom'ne a'amuso momaso'netaho. I sekwo hwahopo pawomno.
1CO.14.37	A'amu fihwo kako ole loso, Ngko Anɨtuye hungkuno kakoe huno mta'ni a'amumo ulɨwo'nɨngkohe hwo'nyoho. Ou, nje hunoso Anɨtuye Towahuno mta'angofoho. Ose loso sohwo kako huno ole wosyafɨsyono. Ngko Poulɨ'ni olo hungkuno semtɨ'mokiyalokwe loso Anɨtuye honɨngkano hungkunofoho. Ose wosyafɨsyono. Oso hunoso mosyafɨsiyo'manji kako mango'nohino hweho. 
1CO.14.38	A'amu fihwo kako olo nje hungkuno lomo hwotoho feso sohumo sekwo kakoe hungkunomo hwotoho hmhmno. 
1CO.14.39	Oseso, nje a'amu soku, Anɨtu kako sekumo kakoe hungkuno sejopalokunjo so'no, sekwo kakoe yahwomehomi hopa emponawotofo soku, hungkuno Anɨtuye huno mta'ni ujo'neso hi wasemo'nono. Sekwo a'amu Anɨtuye Towahuno mta'ango mampaho kengo kengo lɨwo'nɨngkohofo somo nopɨjumofɨkutoho. 
1CO.14.40	I oso'no ngko olo hungkuno selalokwe loso'no sekwo Anɨtumne'no uhu'mokuwo'nɨngkohofo soponjo yahino nto'nohini fiyɨmno. Sekwo sɨhufisahufi hungkuno likaofɨkutoho.
1CO.15.1	Nje a'amu soku, ngko Kɨlais Jisasɨye hungkuno wopɨngo selɨmentohe so'no sekwoe huno somo apa'no huno wasefohoto'monne'no yohono. Oso hungkuno hiso sekwo nupa'nontɨfi inɨngkawentɨfi olohonta sekwo yokumpohn'nyo lohokwofo. 
1CO.15.2	Oso hungkuno upa'nɨmentohofo somo sekwo tɨfi ne'no inɨngkakuji aho yokumpohn'nyo kemokosyohumafɨkujo'no Anɨtu kako sekumo asomo setɨmahwoso'no sekwo ahwomomo wohumantɨfeho. I oso'no sekwo oso hungkuno homo somo sekwo sɨmeho hi'ntnnono uyalokwofoso ne ane'manji Anɨtu kako asomo mosetɨmanehoho.
1CO.15.3	Ngko oso hungkuno hiso nom'ne hungkuno hopi'nonohino somo hwofilo'nnyoso nupa'nonji sejapmmentohefoho. Oso hungkuno hiso olenoho. Hohonta a'amu Anɨtuye hungkuno mtɨ'mokumentohofo sohwa hofɨko Kɨlais kako nakwoe wonyo'ne poyo pe'none so'no mtɨ'mokontɨfi nalɨmentohofofoho. Oso mtɨ'mokumentohofoso ne imo'nɨmentisofoho. 
1CO.15.4	Jisas kako poyo pe'nɨngkahonɨngki hofɨko sokimomo ho'nahumentohofofoho. Hohonta a'amu Anɨtuye hungkuno mtɨ'mokumentohofo sohwa ole mtɨ'mokumentohofi, Kɨlais kako poyo pe'nɨngkuhwosi sɨkuno hufa'u sɨhune imo'nɨngkuhwoso'no apa'no songo lɨkafonefoho lɨmentohofofoho. Oso lɨmentohofoso ne imo'nɨngkahonɨngki Kɨlais kako nolɨkafonto 
1CO.15.5	hwangku kako Pitamo u'ma'mentisofoho. Tɨfi sohonta kako kakoe inomokomoyo hopi'nonohino sohwamo u'ma'mentisofoho. 
1CO.15.6	Nom'ne sohonta a'amu Kɨlais kakine'no inɨngkamontofoso hofɨko nuhu'mokontɨfi humentanɨngkofi Kɨlais kako hofɨkimo u'ma'mentisofoho. Oso a'amu pi'nɨngo engo hiso hofɨkoe 
1CO.15.7	Sɨkuno nom'nemo Kɨlais kako Jemɨsɨmo 
1CO.15.8	I tɨfi sohonta ngko Poulɨ'nɨmo nɨ'ma'mentisofoho. Kako ngkimo nɨhu'no hwotohonepo nɨ'mahonɨngki ngko kakoe inomokomoyo ae'uyo hwo'ni imo'nɨmentohefoho. 
1CO.15.9	Sɨmo'mo ngko Kɨlaisɨmo minɨngkayo'njo yonji kakoe a'amu ne somo ngko wonyo umokumentohefoho. I oso'no Anɨtu kako ngkimo kakoe hungkuno lɨku'mofo (
1CO.15.10	I oso'no olo yahino ngko wopɨngo yalokwe loso hwapɨngoso Anɨtu kako ngkine'no hitoho ulofahonɨngki ntapmmentisofoho. Anɨtu kako ngko yo'mɨngohwo'nɨmo hopa wopɨngo ntoho'mentisoso oso hiso ne'maso imo'nɨmentiso'maho. O'o, kako ngkimo wopɨngo ntohofahonɨngki ngko kakoe syoho so'no yokumpohn'nyo yoho'nonji oso syoho hiso inomokomoyo nom'ne sohwamo uyakolo'mentohefoho. I oso hiso ngko nje yokumpohn'nyo'nji miyalokuyohono. O'o, Anɨtu kako ngkimo wopɨngo ntohofonto kakoe yokumpohn'nyo ntopahonɨngki ngko kakoe syoho yokumpohn'nyo yalokweno. 
1CO.15.11	I sekwo huno ole syafɨsyɨkutoho. Poul kako syoho ntiso imaso hwolo. I inomokomoyo nom'nehwa hofɨko syoho ntiso imalofɨhwalo. Ose lɨkutoho. O'o, oso'ne'maho. Nakwo Kɨlaisɨye syoho ulohofiyo sohwona'ni oso hungkuno Kɨlais kako poyo pe'nonto apa'no songo lɨka'mentiso so'no a'amu pi'nɨngo engo somo ulahonɨngkuhwoni sekwo oso hungkuno homo somo sɨmeho hi'ntnnono uyontɨfi sekwo kakoe a'amu ne imo'nɨmentohofofoho.
1CO.15.12	Ou, nakwo ole lɨwo'nɨngkuhwono, Kɨlais kako nakwoe wonyo'ne poyo pe'nɨmentiso sohumo Anɨtu kako pi'nɨmo mta'ni apa'no songo ulɨka'mentono. I oso'no nom'ne a'amu fehohnjoso hofɨko sekwo'nji humalofoso hofɨko ole peho'no lalokwofo. A'amu poyo pe'nɨngkujoso apa'no songo molɨkapitnnefoho. Ose peho'no lalokwofo. 
1CO.15.13	I oso'no a'amu poyo pe'nyoso hofɨko molɨkafontɨfijontentesi Anɨtu kako kakoe hwomu Kɨlaisɨmo mulɨkafɨhwonesohilo. 
1CO.15.14	Ou, nehopi. Anɨtu kako Kɨlaisɨmo mulɨkafe'njo yontentesi u hungkuno nakwo selɨmentɨhwoneso ne ane imo'nɨngkuhwonesohilo. I oso hungkuno nakwo selɨmentɨhwone somo sekwo sɨmeho hi'ntnnono siki uyɨkutnnesohilo. 
1CO.15.15	Oso hofɨkoe hungkunoso nehopi lontɨfijontentesi nakwo Anɨtune'no hungkuno losetɨhwawo'nɨngkuhwone hn'nwi nakwo Anɨtumne'no hwasyo hungkuno losetɨhwehwanesohilo. Hwapɨngoso Anɨtu kako Kɨlaisɨmo ulɨka'mentiso oso'no yoloho selɨwo'nɨngkuhwonefoho. I oso'no Anɨtu kako a'amu poyo somo songo mulɨkafonefohoeso hungkuno nehopi lontɨfijontentesi i kako Kɨlais huhumo mulɨkafɨhwonesohilo. Nakwo hwasyo hungkuno selɨhwanesohilo. 
1CO.15.16	U, Anɨtu kako oso a'amu poyo somo mulɨkafeso ne'njontontentesi Kɨlais huhumo ulɨkafoso ne ane'nesohilo. 
1CO.15.17	U Anɨtu kako Kɨlaisɨmo mulɨkafe'njo yontentesi sekwo kakine'no sɨmeho hi'ntnnono uyalokwofoso kako sekumo mosefo'mahwonesohilo. O'o, sekwoe honɨngkano wonyo somne'no tohino mentanɨngkutnnesohilo. 
1CO.15.18	Oso hungkuno hiso ne'njontentesi a'amu Kɨlaisɨmo sɨmeho hi'ntnnono uyontɨfi pe'nɨmentohofoso hofɨko hofɨkoe honɨngkano wonyo somne'no tohino mafɨkuji tɨkanomo wentanɨngkutnnesohilo. 
1CO.15.19	Nakwo olo hwaho lopo nohumentani Kɨlaisɨmo sɨmeho hi'ntnnono uyalokuhwone hn'nwi nakwo Kɨlais asomo netɨmayo'ne hontohumalohwono. Nakwo poyo pe'nɨngkuhwaso'no kako asomo monetɨmaso'manji a'amu hofɨko nakwo a'amu Anɨtumo sɨmeho hi'ntnnono uyɨwo'nɨngkuhwone hn'nɨmne'no hitoho mɨkunɨmposo ulofɨhwonesohilo.
1CO.15.20	I oso'ne'maho. O'o, Kɨlais kako poyo pe'nɨngkahonɨngki Anɨtu kako ulɨka'mentisoso hungkuno nehopeho. Oso'no nakwo huno ole nayohi, Kako a'amu poyo pe'nɨmentohofoso lɨkapitnne'ento sɨmo'mo Kɨlaisɨmo ulɨka'mentisofoho. 
1CO.15.21	Anɨtu kako hwe sɨmo'mjo mtɨ'mokumentiso sohwo Atam, kako poyo pe'nyo'neso pe'nɨhwonɨma'nɨmentisofoho. I hwe nom'nehwo Kɨlais kako songo lɨkafo'neso lɨkofɨhwonɨma'nɨmentisofoho. 
1CO.15.22	Ihwoni. Oso pa'nyoso neyakwo Atam pe'nɨmentiso hopaso nakwo imuso'ni pe'nalokuhwono. I a'amu hofɨko Kɨlaisɨye hungkunomo sɨmeho hi'ntnnono uyontɨfi Anɨtu kakoe mehomi imo'nɨngkahonɨngkofi Anɨtu kako oso mehomi homo somo Kɨlaisɨmo ulɨka'mentiso oso hopa ulɨkafonefoho. 
1CO.15.23	Nakwo a'amu anga'no anga'nohino hn'nwiye sɨkuno somo Anɨtu kako nelɨkafonefoho. Sɨmo'mjo sohwo Kɨlaisɨyoho. Tɨfi no'mo Kɨlais kako kakoe a'amune'no asomo poso sohonta nakwo hopi'nonohino hn'nwi nelɨkafonefoho.
1CO.15.24	Kɨlais kako yo'mayoso moi'wo esojwaofonefoho. Oso hohosohonta kako yo'mayo hwahoponjo mokosyohumayo so'nji hwe engo sohwanji yo'mayo towahuno wonyo so'nji hofɨkoe yokumpohn'nyoso moi'wo umokumontonoho. Oso hohosohonta Kɨlais kako yo'mayo hopi'nonohinoso kanɨngkwohwoe ahopo ho'nɨsyɨhwosi ulɨmontono, Kɨko yo'mayo hopi'nonohinoso mokosyohumaho. Ose ulonefoho. 
1CO.15.25	Oso'no Kɨlais kako yo'mayoso nomokosyohumahwosi kakoe mango sohwamo hwotoho wahmmontonoho. 
1CO.15.26	Kakoe mango sohwamo wae yaofonefoho. Oso'no oso hohosohonta a'amu hn'nwi apa'no mape'nanehwono. Nɨhu'nahone songo nohumanefoho. 
1CO.15.27	Oso hiso'no a'amu Anɨtuye hungkuno mtɨ'mokumentohofo sohwa ole mtɨ'mokumentohofi, Anɨtu kako yo'mayo hopi'nonohinoso kakoe sɨfɨlaku'nyo'mo ho'nahumentisofoho. Ose mtɨ'mokumentisofoho. I oso'no nakwo huno nayohoho. Anɨtu kako yo'mayo hopi'nonohinoso kakoe hwomufe sɨfɨlaku'nyo'mo ho'nahumentisoso kako oso yo'mayo homo somo enjwa'mo mujokohumanehoho. O'o, awonoho. 
1CO.15.28	Tɨfi sohonta yo'mayo hopi'nonohinoso Anɨtu kako kakoe hwomufe sɨfɨlaku'nyo'mo ho'nasyɨhwoso'no Kɨlais kako kanɨngkwohumo ulɨmontono. Ngko huhwo'ni kikimo enjwa'mo wohumamo. Ose ulahonɨngkuhwosi Anɨtu kako oso yo'mayo hopi'nonohino somo mokosyohumane hweho.
1CO.15.29	Oso hungkuno a'amu poyo pe'nɨngkujoso apa'no songo molɨkapitnnehofo eso nehopi'manji a'amu fehohnjoso olo yahino hiloso peho'no yɨwo'nɨngkohofo. A'amu fehohnjoso hofɨko Anɨtumo inɨngkawentɨfi mijo momaso'njo yontɨfi poyo pe'nɨmentohofofoho. Nope'nɨngkahonɨngkofi a'amu nom'ne mijo mokiyomasoso hofɨko a'amu poyo pe'nɨmentohofo hiso songo lɨkafo'ne so'no huno syafɨsyontɨfi ole lɨmentohofi, Nakwo a'amu songo humalohwone so'nwi nakwo a'amu poyo pe'nɨmentohofo somne'no nakumo mijo apa'no wokiyonemantɨfeho. Ose lɨmentohofofoho. Ou, Anɨtu kako a'amu poyo pe'nyoso songo mulɨkafonefoho eso hungkuno nehopi lontɨfijontentesi hofɨkimo ufo'mayo so'no mijo peho'no kiyomafɨkutnnesohilo. 
1CO.15.30	Sɨkuno huhwo huhwi nakwo Anɨtuye hungkuno lɨku'mofontanɨngkuhwoni nakwoe mango sohwa hofɨko nakumo poyo wosemokano nalɨwo'nɨngkohofofoho. I oso a'amu poyoso molɨkapitnnefoho eso nehopi lontɨfijontentesi nakwo olo syoho loso ihwasi tohino engo nomehwasi olo yahino loso hwayohohnnesohilo. 
1CO.15.31	U, nje a'amu soku, nakwoe Hwe Engo Kɨlais Jisasɨmo sekwo sɨmeho uyalokwofo so'no kako nakumo asomo songo nelɨkafo'ne so'no huno neyahonɨngki nakwo sɨmonyo yalokuhwono. Oso hungkuno yokintahopo ne'no nehopi selohono. I oso'no olo hungkuno hi ne'njofoho. Sɨkuno huhwo huhwi nje mango sohwa hofɨko ngkimo poyo wonɨmokantɨfetɨkeno ntnne'no hontohumaleno. 
1CO.15.32	Ngko ango Efesos sopo nohumentanɨngko nje mango sohwa hofɨko ngkimo siki sɨwojo hopa wolofonɨsyantɨfi inomokomanyɨmalofofoho. Oso'no a'amu poyo pe'nyo sohwa hofɨko molɨkapitnnefoho eso nehopi lontɨfijontentesi i ngko olo syoho loso imeso oso tango nɨ'mantontentesi olo yahino loso hwayohohnnesohilo. A'amu fehohnjoso hofɨko Jisas kako nakumo asomo songo nelɨkafo'ne sohumo minɨngkayo'njoso ole lɨwo'nɨngkohofi, Nakwo poyo pe'nɨngkuhwasi songo lɨkafoso miyanehwono. O'o, nakwo nɨhu'nahone wope'nantanoho. Oso'no nakwoe honɨngkano wonyo somne'no huno pi'nɨngo engo peho'no wosyofɨsyantanto. O'o, nakwo mijo nonyo wosopayo engo mehwasi syohi'nyo niyontasɨhn'nwi mo'nɨngkanta nakwo poyo wope'nano.
1CO.15.33	A'amu oso hwasyo hungkuno lɨwo'nɨngkohofoso hofɨkoe honɨngkano wonyo somo sekumo ipesemotawofitnnoho. Ose ifijoso hofɨko sekwoe honɨngkano yahino wopɨngo somo wonyo wosemokantɨfeho. Oso'no sekwo i'waho nto'no fiyɨmno. Hofɨkimo ujokohumafɨkutoho. 
1CO.15.34	Sekwo sekwoe yahino hwayo hohnjo osomo hohujo ikinjaofɨkuji yahino wopɨngo osomne'no huno nto'no fɨsyafɨhupmno. Honɨngkano wonyoso apa'no ikutoho. Sekwo upa'nɨmno. A'amu fehohnjo sekwo'nji humalofoso hofɨko Anɨtumne'no huno nto'no muyofoho. Oso hiso'no sekwo wonɨmango masenɨngkoho liyohoho.
1CO.15.35	A'amu fehohnjoso hofɨko ole lohonɨwo'nɨngkohofo. Anɨtu kako a'amu poyo pe'nyo somo pipi ulɨkafoneto. U a'amu poyo pe'nyo sohwo peho a'apaho'nji hopa mufohi'nɨngkuji lɨkapitnneto. 
1CO.15.36	A'amu hofɨko hungkuno ose lɨwo'nɨngkohofoso hofɨko huno nɨhu'no anefoho. Sekwo a'amu yangkume topoyo oso yo'mayo uyo mofɨwo'nɨngkohofo soku huno seyohoho. Oso yangkume topoyo oso kwefoho ihwoso'no iwofasyɨkuji apa'no uyo mopijoso hwaho mo'm swo mafe'njo ihwosi tɨmoso mafokafonehoho. 
1CO.15.37	Oso yangkume uyo mofontɨfeso swo yokino pmpongo oso uhwonɨwo'nɨngkohofoso sekwo huno waseyono. Yokino swo pmpongo oso'nji mamofefoho. O'o, ne nɨhu'no we'e sohwo hwahomo'mo ho'nahinyo somta'angofoho. 
1CO.15.38	Anɨtu kako hohonta pmpongo swo yokino ose ne kengo kengo imo'nyo'ne'ento huno syafɨhu'mentiso so'no oso yangkume swo pmpongo yokino oso yo'mayo hopi'nonohino wofoka'montonoho. Oso pa'nyoso nakwo poyo pe'nɨngkuhwasi a'apaho nom'ne songo'nji nakwo lɨkofanefoho. 
1CO.15.39	Ihwoni yo'mayo Anɨtu mtɨ'mokumentisoso paho kengo kengofoho. A'amufe a'apaho kengofoho. Tongofe kengofoho. Yɨhufofe kengofoho. Inanɨku mijomo emoyɨwo'nɨngkiso oso pahoso kengofoho. 
1CO.15.40	Yo'mayo ahwomomjoso hwahoponjo pa'nyo'maho. O'o, kengo kengo mtɨ'mokumentisofoho. A'amu ahwomomjo sohwafe a'apaho wonyoangkafoso tɨpomponaho pa'nyofoho. Nakwo hwahoponjo hn'nwiye a'apahoso toho pijijo pa'nyofoho. 
1CO.15.41	Nakwo ahwomomjo yo'mayo somo uhwonontaneso mofehi'nyo joso kakoe kengofoho. Hamno joso kengofoho. Hntokwaliyo kengo kengo sohwa hofɨkoe joso kengo kengo wo'nnyofoho.
1CO.15.42	Oso pa'nyoso a'amu poyoso lɨkafoso hofɨko hofɨkoe a'apahoso kengo umo'nantɨfeho. Oso pijafo nakwo pi'nɨmomo ho'nosyontaneso wonyo imo'nɨwo'nɨngkohoho. A'apaho songo lɨkafososo wonyo mmo'nonehoho. O'o, songo ne'no humayo'nefoho. 
1CO.15.43	Pijafo nakwo pi'nɨmomo ho'nosyɨwo'nɨngkuhwoneso piso imo'nɨwo'nɨngkohoho. Kakoe yokumpohn'nyoso anefoho. Oso a'apaho songo lɨkafososo oso wonyo angkafofoho. Yokumpohn'nyo hi'njofoho. 
1CO.15.44	A'mopijafo nakwo pi'nɨmomo ho'nasyɨwo'nɨngkuhwoneso oso hwahoponjofoho. A'apaho songo ne'no humayo'ne lɨkafoso oso ahwomomjofoho.
1CO.15.44	Olo hwaho lopo humayo'ne a'apahoso hwahoponjofoho. Ahwomomo humayo'ne a'apahoso ahwomomjofoho. 
1CO.15.45	Oso hiso'no a'amu Anɨtuye hungkuno mtɨ'mokumentohofo sohwa hofɨko ole lɨmentohofi, Anɨtu kako hwe sɨmo'mjo mtɨ'mokumentiso Atam osohwo kako nakwoe hwaho loponjo a'apaho hwapɨngo hweho. Ose mtɨ'mokumentohofofoho. I tɨfi no'mo Kɨlais nakwoe hwaho lopo imo'nɨmentiso osohwo kako songo ne'no humayo'ne ahwomomjo a'apahoso hwapɨngo hweho. 
1CO.15.46	Ahwomomjo a'apahoso nakwo sɨmo'mo ma'mentɨhwone'maho. O'o, sɨmo'mo hwahoponjo a'apaho ma'mentɨhwonefoho. Hwangku tɨfi no'mo nakwo a'apaho ahwomomjoso nomanefoho. 
1CO.15.47	Hwe sɨmo'mjo sohumne'no Anɨtu kako hwaho nomanto a'amu mtɨ'mokumentisofoho. Oso hwe huhwo sohwo kako hwahoponjo a'apaho hi'njo hweho. I tɨfinjo imo'nɨmentiso Kɨlais osohwo kako ahwomo mta'ango hweho. 
1CO.15.48	Nakwo a'amu hwahoponjo hn'nwi nakwo Atamɨye imu'nwoho. Oso'no Anɨtu kako hwe hwahopo nta'ni mtɨ'mokumentiso oso mta'ango'nwoho. I a'amu hofɨko Anɨtumo inɨngkawowo'nɨngkohofoso hofɨko oso hwe ahwomo mta'ni pmmentiso Kɨlais osohwo hopa imo'nɨfitnnefoho. 
1CO.15.49	Olohonta nakwo Atamɨye a'apaho hi'njɨ'nwoho. Hwangku sohonta nakwo Kɨlais ahwomo mta'ango sohwoe a'apaho hopa mane'nwoho.
1CO.15.50	Nje a'amu soku, ngko olo hungkuno loso yoloho waselɨmonne'no yohono. Nakwoe a'apaho olo hwaho loponjoso mokosyohumalohwone'njo hn'nwi nakwo yo'mayo wopɨngo Anɨtu nakumne'no enesyohumasoso momanefoho. O'o, nakwoe a'apaho piso imo'nyo'neso Anɨtuye ango wopɨngo yo'mayo piso mmo'nyo sopo m'mofawenefoho. 
1CO.15.51	Sekwo upa'nɨmno. Anɨtu kako hiyaso hungkuno ngkine'no ujo lɨjwanɨmo'masoso ngko waselɨmonne'no yohono. Nakwo Anɨtumo inɨngkawowo'nɨngkuhwone hn'nwi nakwo fehohnjo hn'nwi wope'nantanoho. Fehohnjo hn'nwi mope'nanehwono. I oso'no nakwo hopi'nono nakwo nom'ne a'apaho songo womantanoho. 
1CO.15.52	Ou, sɨkuno ae'uyo sohonta kounoho yoka ahwomo mta'ni ho'nɨngkuhwoso'no nakwo nakwoe a'apaho songo tɨmo lo'ntnno komo'no imo'nanefoho. I oso kounoho yoka hiso ho'nɨngkuhwoso'no a'amu poyoso hofɨko nolɨkafɨkuji a'apaho songo piso mmo'nyoso mapitnnefoho. Osohonta nakwo a'amu songo humalohwone hn'nwi nakwo nakwoe a'apaho songo'nji imo'nanefoho. 
1CO.15.53	Ihwoni. Anɨtu kako ole nalɨmento, Sekwoe hwahoponjo a'apaho piso imo'nɨwo'nɨngkisoso sekwo a'apaho nom'ne songo piso mmo'nyo'njo ne'no wentɨhwone somne'no uyohopopitnnefoho. Sekwo poyo pe'nyo yahinoso nɨhu'nahone ho'naofɨkuji a'apaho nom'ne songo ne'no humayo'neso nomapitnnefoho. 
1CO.15.54	Oso sɨkuno homo somo nakwoe hwahoponjo a'apaho piso imo'nyoso poyo pe'nɨwo'nɨngkisoso ho'nasyɨhwasi nom'ne a'apaho songo piso mmo'nyo'njo songo ne'no humayoso nomehwaso'no oso hohosohonta oso hungkuno a'amu mtɨ'mokumentohofoso ne umo'nɨmontonoho. Hungkuno hiso olenoho.
1CO.15.54	Anɨtu kako poyo pe'nyo somo nɨhu'nahone hwotoho hmmentisofoho.
1CO.15.54	Kakoe mango hopinonohino sohwamo nɨhu'nahone uyakolo'mentisofoho.
1CO.15.55	Poyo pe'nyo yahino sohwosi jɨje yokumpohn'nyoso ntɨ'mo weho. Awonoho. Nɨhu'nahone moi'wo'nnyo hwosoho.
1CO.15.56	A'amu poyo pe'nɨwo'nɨngkohofo hwapɨngoso pehoto. Poyo namokiyoso olenoho. Nakwoe honɨngkano wonyo sohwo namokuwo'nɨngkohoho. Nakwo Anɨtuye honɨngkano hungkuno somo hwotoho fentaneso nakwo huno nayohoho. Honɨngkano wonyo yalokuhwono. 
1CO.15.57	I oso'no Anɨtu kako nakumo Hwe Engo Jisas Kɨlais nejapmmentiso sohwo kako nakwoe wonyo so'no pe'nonto kako oso wonyo huhwo sohwoe yokumpohn'nyoso wae yao'mentisofoho. Oso hiso'no Anɨtu kako poyo pe'nyo yahino somo nɨhu'nahone hwotoho hmmentisofoho. Oso'no nakwo Anɨtune'no isamoyoka ulɨwo'nɨngkuhwonefoho.
1CO.15.58	Oso'no nje a'amu sokumo ngko Poulɨ'ni ngko sɨmeho sejopalokweno. Sekwo Anɨtuye hungkunomo aho yokumpohn'nyo kemokosyohumafɨkuji osohonta piso'mo'nyo senɨngkuhwoso'no nusɨkwajɨkutoho. O'o, sekwo yokumpohn'nyo lohofɨkuji Anɨtu kakoe hungkuno homo somo ne'no hmnɨngkamno. Anɨtu kako pi'nɨmo mta'ni nelɨkafone so'no nakwo huno ole nayohoho. Nakwo Anɨtu kakoe syoho homo somo yokumpohn'nyo ihwoso'no syoho hiso ne ane mmo'nonehoho. Oso hiso'no sekwo inɨngo mofɨkutoho.
1CO.16.1	Sekwo Anɨtuye a'amu nom'ne Jelusalem humalofo so'ntnne'no hamniyoho hu'meesiyo'ne hungkuno ntohonɨmalofo so'no ngko olo hungkuno loso waselɨmne'no yohono. Ngko a'amu Ngkolesiya somo utɨhwamentohe hopaso sekumo wosetɨhwamne'no yohono. Sekwo ole fiyɨmno. 
1CO.16.2	Sɨkuno iyoho humayo (Sante) huhwo huhwi sekwo yo'mayo syoho homo somne'no hamniyoho tɨpemawo'nɨngkohofo so'no sekwo anga'no anga'nohino soku sekwo oso hamniyoho hiso nom'ne a'amu somne'no huno syafɨsyɨkuji fehohnjoso nomafɨkuji sekwoe ango somo kengopo foho'nahumno. Ose hu'mesyontanɨngkuji ngko nose'mahm'me'no oso hamniyoho hiso'no sekwo syoho engo mifitnnehofo. 
1CO.16.3	Oseso hwangku ngko i'mofapm'me'no sekwo nom'ne a'amu somo oso hamniyoho uyohojae'ne uhwosopopmno. Oso a'amu huhwo sohwamo ngko hofɨkimo iyoswo honɨngkano imofo'neso uyɨ'mo ngko hofɨkimo oso hamniyoho'njo iyoswoso pone Jelusalemno uyahotɨmonne'no yohono. 
1CO.16.4	Hamniyoho hu'mesyalokwofo somo ngko ole syafɨsyɨ'mo, Ngko huhwo'ni wamolɨme'manji u hofɨko'nji wowantanoho.
1CO.16.5	Nje hunoso ole syafɨhu'malefoho. Ngko hwaho Masetouniya oso ajwo sopoe u'mo u'ma'mo. Ose mtito'malefoho. Oso'no sɨmo'mo ngko hwaho Masetouniya osopoe wekapm'mo wose'ma'monnoho. 
1CO.16.6	I oso'no ngko sekwo'nji we'enehwo wohumamontɨkeno. Oso'no ngko huno maniyohoyohoho. Ngko sekwo'nji humahm'mo oso ifoyo hamno so'no wohontohumamtɨkeno. Ose'manji moi'wo imo'nɨngkuhwoso'no ngko hano nom'ne angopono ntɨ'mo wamo lɨ'mo yahonɨ'mo sekwo ngkimo nonɨfo'mafɨkuji honɨngkanopo wonɨhwojowantɨfeho. 
1CO.16.7	Sekwo huno seyohoho. Ngko sekwo'nji we'enehwo humahm'mo komo'no selɨko'mayoso ngkilaho. O'o, Anɨtu kako ngkimo sekwo'nji sɨkuno sawemo humayo so'no ntɨhwoso'no u ngko sekwo'nji ne'no wohumamonnoho. 
1CO.16.8	Ngko olo ango Efesos lopo nohumentanɨ'mo oso Sɨkuno Engo (
1CO.16.9	Hwapɨngo neso olenoho. Anɨtu kako olo syoho lomne'no kako ngkine'no hoku'yo nohwosampo'maso so'no ngko Anɨtu kakoe hungkunoso lutɨhwahonɨngko a'amu pi'nɨngo engoso hofɨko inɨngkowalokwofo. I oso'nji a'amu pi'nɨngo engoso hofɨko olo hungkuno lomne'no mangohwa imo'nalokwofo.
1CO.16.10	We'enepi Timouti kako sekumo se'maso'manji sekwo kakimo hofiyo'no umokosyohumafijo so'no kako sekwo'nji sɨmeho wopɨngo'nji wohumamtonoho. Sekwo upa'nɨmno. Timouti sohwo kako ngko pa'nyo Anɨtuye syoho engo yalofoho. 
1CO.16.11	I oso'no a'amu fihwo huno ole syafɨsiyo'eno, olo hwe songo lohwo sohwo kako yo'mɨngohwo'maho. Oso'no nakwo kakimo hohujo ukinjɨmofano. Huno ose syofɨsyɨhwaloho. O'o, sekwo kakoe sɨmeho wopɨngo umokumno. Oseso hwangku sekwo kakimo kakoe honɨngkano somo uhwojapɨkujo'no kako ngkimo wonɨ'mano. Ngko Timouti'nji a'amu nom'ne so'nji nɨ'mayo'ne hontohumaleno.
1CO.16.12	Nenɨngkwa'wehwo Apoulousɨye hungkunoso olenoho. Ngko nohumanji Apoulousɨmo ole ulɨwo'nɨngkoho, Kɨko ango Koulin sopo uhwonamo lohojoso olo a'amu lo'nji uhuji uhwonae. Ose ulɨwo'nɨngkohefoho. I kako olohonta sohonta uyoso ngkilaho lalofoho. I hwangku sohonta Anɨtu kakine'no honɨngkano umofihwoso'no wapmmontonoho.
1CO.16.13	Yo'mayo Anɨtuye syoho somo wonyo umo'nɨmo lɨhwosi yososo sekwo i'waho nto'no fiyɨmno. Sekwo Anɨtune'no sɨmeho hi'ntnnono uyalokwofo osomo aho yokumpohn'nyo fɨkemokosyohumamno. Sekwo hwe ne imo'nɨngkuji yokumpohn'nyo lohofɨkuji aho yokumpohn'nyo fɨkemokosyohumamno. 
1CO.16.14	Yo'mayo hopi'nonohino sekwo iwo'nɨngkohofoso oso'nohini ikuji nom'ne a'amu somo sɨmeho uyɨkuji sekwo hofɨkimo nto'no femokosyohumamno.
1CO.16.15	Nje a'amu soku sekwo Sɨtefanosɨye a'amu osomne'no huno seyohoho. Hofɨko oso hwaho Ngkɨlik osopo humantɨfi Anɨtumo sɨmo'mo inɨngkamentohofofoho. Oso'no hofɨko hofɨkoe huno mta'ni hofɨko Anɨtuye a'amu ne somo hofiyo'no ufo'mawo'nɨngkohofofoho. 
1CO.16.16	A'amu oso pa'nyo humawo'nɨngkohofo somo sekwo hofɨkimo enjwa'mo fosyohumamno. Sekwo hofɨkoe hungkuno somo haloho popmno. I nom'ne a'amu hofɨkimo ufo'mawo'nɨngkohofo somo sekwo hofɨkimo tɨfi finɨngkamno.
1CO.16.17	Sɨkuno pi'nɨngo engo somo ngko sekwoe sɨmano masehonyo'njo nohumanji huno ne'no syosefɨsyahonɨngko oso hwe hufa'u sɨhune sekwoe angoponta'ango sohwa Sɨtefanosɨyo Foutiyunetasɨyo Akaikosɨyo hofɨko sekwoe sɨmano mafohi'nontɨfi ngkimo nɨ'mahonɨngkofi ngko sɨmonyo imalefoho. Hwapɨngoso sekwo hopi'nono monɨ'mapitnnohofo. I oso'no hofɨko nonɨ'mahonɨngkofi ngko sekwo'nji humentani hopa sɨmonyo yalokweno. 
1CO.16.18	Hofɨko ngkimo nɨ'mantɨfi sɨmeho wopɨngo nɨmokumalofofoho. Sekwoe sɨmeho hi osenohinoho. Oso'no sekwo oso a'amu huhwo sohwa hofɨko Anɨtuye syoho hofiyo yalokwofo sohwanji nom'ne a'amu oso pa'nyo sohwanji hofɨkoe yofeso foho'nomapmno.
1CO.16.19	Oso hwaho Esiya loponjo Anɨtuye a'amu neso hofɨko Anɨtumne'no ango'meemjo uhu'mokuwo'nɨngkohofo hofɨko sekumo nje a'amuhwafo selalokwofo. Akwila'nji kakoe ape Pɨlisila'nji sikoe ango somo nom'ne a'amuso hofɨko Anɨtune'no uhu'mokuwo'nɨngkohofo a'amu so'nji hofɨko sekwo Anɨtumo inɨngkowalokwofo so'no hofɨko nakwoe a'amufo selalokwofo. 
1CO.16.20	Anɨtuye a'amu ne ngko'nji humalofoso hofɨko nakwoe a'amufo selalokwofo. Nakwo Anɨtuye a'amu ne so'nji swo'nontani nakwo aho popotohumo'nɨwo'nɨngkuhwone hopaso sekwo aho popotohumo'nɨmno.
1CO.16.21	Ngko Poulɨ'ni ngko oso a'amu olo iyoswo ngkine'no mtɨ'mokalokuso sohumta'ni iyoswo nomanji ngko aho'nji ifalifaliyo mtɨ'mokonji 
1CO.16.22	U a'amu fihwo kako Anɨtumo inɨngkayoso ngkilaho loso sohwo kako tɨkanomo wene hweho. U, nje Hwe Engo Jisas Kɨlais kako komo'no noho wapono nɨmo'nɨngkohoho.
1CO.16.23	Nakwoe Hwe Engo Jisas kako sekumo wopɨngo ne'no waselohofono. 
1CO.16.24	Sekwo nakwoe Hwe Engo Kɨlais Jisasɨmo humalofo sokumo ngko sɨmeho sejopalokweno. Olo hungkuno loso ngko Poulɨ'ni mtɨ'mokohono. Hungkuno osohopeho.
2CO.1.1	Ngko Poulɨ'nɨmo Anɨtu kako Jisas Kɨlaisɨye hungkuno lɨku'mofo (
2CO.1.2	Nekwo ole'no emo'nɨngkohoho. Nanɨngkwohwo Anɨtu sohwo'nji nakwoe Hwe Engo Jisas Kɨlaisɨ'nji siko'monta'i siko sekumo yo'mayo wopɨngo selohofohosɨsi pompenjiyo wosejopanjiyoho. Ose'no emo'nɨngkohoho.
2CO.1.3	Nakwo nakwoe Hwe Engo Jisas Kɨlaisɨye kanɨngkwohwo Anɨtu sohwoe yofe engo noho'nomehwasi kakine'no isamoyoka ulano. Nakwo hi'nwiye nanɨngkwohwo sohwo kako nakumne'no hitoho ulofoso hwapɨngo hweho. Yo'mayo tango ne'mawo'nɨngkiso so'no kako nakumo nefo'mayo'ne hwapɨngo hweho. 
2CO.1.4	Yo'mayo tango ne'mante so'no Anɨtu kako nakwoe sɨmeho tangoso nohayo namokuwo'nɨngkiso hopaso nakwo nom'ne a'amu sɨmeho tango'njo humentanɨngkuji Anɨtu kako nakumo nefo'mawo'nɨngkiso hopaso nakwo hofɨkimo ufo'mano. 
2CO.1.5	Nakwo huno ole nayohoho, Nakwo yo'mayo tohino Jisas ma'mentiso hopaso mawo'nɨngkuhwone kalohi Jisas kako nakwoe sɨmeho tangoso wopɨngo engo namokuwo'nɨngkisofoho. 
2CO.1.6	Oseso nakwo sekumne'no Anɨtuye hungkuno losetɨhwalokuhwone so'no yo'mayo tango ko ne'manteso oso tango hiso sekumo wosefo'ma'montonoho. Hwapɨngoso yo'mayo tango ne'mawo'nɨngkiso so'no Anɨtu kako nakumo hofiyo nefo'manto nohayo namokuwo'nɨngkiso somo sekwo nahonɨngkuji sekwo huno ole waseyono. Yo'mayo tango ne'maso'manji u Anɨtu kako Poulɨmo ufo'mawo'nɨngkiso hopaso nakwo hi'nyumo wonefo'ma'montonoho. Ose syafɨhupijoso yo'mayo tango ko se'masoso sekwo nakwo hopa Anɨtumne'no yokumpohn'nyo wolohofantɨfeho. 
2CO.1.7	Sekwo yokumpohn'nyo lohopitnne'entani emo'nɨngkisoso ne umo'nɨmonte'no huno eyohoho. Hwapɨngoso yo'mayo tango nakumo ne'mahonɨngki Anɨtu nakumo nefo'mawo'nɨngkiso hopaso sekumo yo'mayo tango se'mahwoso'no Anɨtu kako wosefo'ma'montonoho.
2CO.1.8	U, nje a'amu soku, nakwo hwaho Esiya nohumentanɨngkuhwone yo'mayo tango engo mɨkunɨmposo ne'ma'maso so'no sekwo huno seyone'enji selalokweno. Oso tango engo hiso ne'manto nakwoe yokumpohn'nyo somo noneyakolofahonɨngki nakwo huno ole syafɨhu'malohwonefoho. Nakwo poyo wape'nontane'no kiyɨhwono ose syafɨhu'malohwonefoho. 
2CO.1.9	U Anɨtu kako poyo pe'nɨfitnne'ento olo sɨkuno ho'nahumentiso lomo huno syafɨhu'malohwonefoho. I oso'no tango hiso peho'ne ne'ma'masoto. Hwapɨngoso olenoho. Nakwo nakwoe yokumpohn'nyo fo'mo'naneso huno honɨngkonontane so'no nakwo nakwoe yokumpohn'nyo so'no huno nayɨhwoloho. O'o, Anɨtu kako a'amu poyo pe'nnyo somo songo ulɨkafɨwo'nɨngkiso sohwoe yokumpohn'nyo so'ne'nohini wonayono. 
2CO.1.10	Oso tango engo nɨhu'no wonyoso nakumo poyo wonamokumonto ko yahonɨngki Anɨtu kako nefo'ma'masofoho. Oso'no nakwo oso tango hiso pa'nɨngo nom'ne sohonta ne'mane so'no Anɨtu kako apa'no wonefo'ma'montonoho, huno ose nayohoho. 
2CO.1.11	Sekwo hoku nakumne'no Anɨtumo jomo ulɨfijo'manji sekwo hoku nakumo wonefo'mantɨfeho. Oseso sekwo hwe moya'mi pi'nɨngo engo sokuye jomo ulɨfijo somo Anɨtu kako upa'nɨngkuhwosi nto nefo'mahwoso'no sekwo oso hiso'no sɨmonyo ikuji Anɨtumo oso hiso'no isamoyoka engo mɨkunɨmposo ulantɨfeho.
2CO.1.12	Nakwoe yahino ole so'no nakwo sɨmeho wopɨngo namo'nɨngkohoho. Anɨtu kako nefo'mawo'nɨngkiso so'no nakwoe humayo nto'nohino so'nji nakwoe hungkuno nehopi'nohino so'nji nakwo sɨmeho hufa'u'nji miyalokuyɨhwono. O'o, huno anga'nohino so'nji sɨmeho anga'nohino so'nji yalokuhwono. Oso wopɨngo yalokuhwoneso hwahoponjo huno somta'ango miyalokuyɨhwono. O'o, Anɨtu kako huno wopɨngo nejopahonɨngki nakwo oso wopɨngoso yalokuhwono. Nakwoe sɨmeho so'mo ose hnnɨwo'nɨngkɨhwone so'no nakwo sɨmeho wopɨngo namo'nɨngkohoho. Nakwo sekumo oso hiso pa'nyoso selohofɨwo'nalokuhwono. 
2CO.1.13+2CO.1.14	Yo'mayo hungkuno sekumne'no mtɨ'mokuwo'nɨngkuhwoneso fahosɨhwoyo hungkuno'njo'maho. O'o, hungkuno yoloho neso nto lɨjwaosema'male so'no sekwo atofo lɨkuji huno wopɨngo nto'nohinoso wotɨpemantɨfeho. Sɨmo'mo sekwo nakumne'no fahosɨhwoyo hungkuno'nohino upa'nontɨfi yoloho neso huno maseyo'njo imojofoho. I olohonta sekwo nakumne'no huno ito'nohino seyɨhwoso'no sekwo nakune'no sɨmeho wopɨngo ne'no wasemo'nɨmontonoho. Ose ifijo'manji oso Sɨkuno Engo nakwoe Hwe Engo Jisas asomo poso sohonta nakwo sekumne'no sɨmonyo engo yane hopaso sekwo nakumne'no sɨmonyo engo ifitnnefoho.
2CO.1.15+2CO.1.16	Sɨmo'mo ngko huno ole syafɨhu'malefoho. Sekwo nakumo nahonɨngkujo'no sɨmeho wopɨngo semo'none'enji ngko oleso imne'entnne'no yohono. Ngko sɨmo'mo sekumo se'mahm'mo osopo nta'ni ngko Masetouniya sopone'no wasehwotɨ'mo'mnoho. Oso Masetouniya hopo sopo nta'ni sekumo asomo wose'ma'monnoho. Oseso nje se'mayoso hufa'u imo'nɨngkuhwoso'no nakwo afapo nohumehwasi sɨmeho wopɨngo engo wonamo'nɨmontonoho. I oseso sekwo'njo lopo nta'ni sekwo ngkimo nonɨfo'mafɨkuji hwaho Jutiya sopone'no wonɨhwojantɨfeho. 
2CO.1.17	Ngko huno ose kosyafɨhu'maleso ne mmo'nɨngkahonɨngki sekwo huno ole kosyonɨfɨsyalokwofo, Poul kakoe hungkunoso ne anefoho. Kako nakumo iwolo'mo iwolo'mo hungkuno nalɨwo'nɨngkiso hweho. Kako a'amu hwahoponjoso ole nalɨwo'nɨngkohofo pa'nyo hweho. Hofɨko eno ko nalontɨfi sɨmeho mo'mo ngkilaho unɨwo'nɨngkiso hopaso Poul kako nakumo nelalofoho. Huno ose losyonɨfɨsyalokwofo. 
2CO.1.18	Oso'ne'maho. O'o, Anɨtu kako ne'njo sohwoe tɨmo sopo yalokwe so'no hwasyo hwasyoso maselɨmnehono. O'o, hungkuno ne'jo'nohini selɨwo'nɨngkohefoho. 
2CO.1.19	Sailasɨyo Timoutiyo nakwo sekumo Jisas Kɨlais Anɨtuye hwomu sohwoe hungkuno losetɨhwamentɨhwonefoho. Jisas Kɨlaisɨye hungkunoso iwolo'mo iwolo'mɨngo hungkuno'njo hwo'maho. O'o, yo'mayo kako lɨmentisoso ne imo'nɨwo'nɨngkiso hweho. 
2CO.1.20	Anɨtu kakoe hungkuno pi'nɨngo engo nalɨmentisoso Jisas kako hungkuno homo somo nehopi imokuwo'nɨngkisofoho. Oseso nakwo Anɨtuye hungkuno somo upo'nontani ne'jofoho lontani kakoe yofe engo imo'nyo'ne ho'nomalokuhwono. 
2CO.1.21	Anɨtu huhwo sohwo kako nakwo'nji sekwo'njimo yokumpohn'nyo sosofitofonesyohumawo'nɨngkiso so'no nakwo hinjoho'nwi Jisas Kɨlaisɨmne'no yokumpohn'nyo lohokuhwono. Ose yalokuhwone so'no kakoe syohomo nehumojalofoho. 
2CO.1.22	A'amu yahu haloho lojwaofɨwo'nɨngkohofo so'no a'amu hopi'nono yahu kakwo'yohwo sohune'no huno uyɨmtonoho. Oso hopaso Anɨtu kako kakoe Towahuno Wopɨngo nakwoe sɨmeho so'mo ho'nonasyɨhwoso'no nakwoe neyakweho eso'no huno wonaimontonoho. Anɨtuye Towahuno Wopɨngo sohwo nakwoe sɨmeho mo'mo humaso so'no nakwo huno ole nayohoho. Yo'mayo Anɨtu kako wosejapmmo nalɨmentisoso wonejapmmontonoho.
2CO.1.23	Ngko sekumo hwasyo hungkuno selɨ'mtentesi Anɨtu kako nje hwasyo hungkunoso utɨhwa'nyopo sekumo ujo ehontojwasesɨhwonesohilo. I oso'no awonoho. Hwasyo hungkuno maselalokuyohono. O'o ngko sekumo komo'no mose'ma'mmale hwapɨngoso a'amu fehohnjo sokuye yahino somne'no yoka'njo sohwo'ni pm'me'no sekwo tango engo mapitnnohonji humantohe hwo'nyoho. 
2CO.1.24	Nom'ne hungkuno somo sekwo sɨmeho hi'ntnnono uyo'neso hungkuno molɨjwosemofanehwono. O'o, nakwo sekwoe sɨmeho hi'ntnnono somo masemokosyohumulohwono. Sekwo Anɨtumne'no sɨmonyo imalofoso nto'no yokumpohn'nyoso imalofo. I oso'no sekwo sɨmeho wopɨngo'njo humayo'ne nakwo sekwo'nji syoho engo ihwaso'no sekwo sɨmonyo uyantɨfeho.
2CO.2.1	Nje sɨmeho mo'mo hungkuno ole mtito'malefoho. Ngko sekuyepono pm'mo sekwoe yahino wonyo somne'no yoka selɨ'meso sekwoe sɨmeho tango ifisyasemo'mnoho. Ose nto mtito'malefoho. 
2CO.2.2	Ngko sekwoe sɨmeho tango ifisyasemo'meso'no nje sɨmeho wopɨngo nɨmokiyoso tɨhwolo. O'o, sekwonoho. I oso'no sekwo sɨmeho tango'nji humafijo'manji sekwo nje sɨmeho wopɨngo nɨmokiyoso pipi uyantɨfito. Awonoho. 
2CO.2.3	Oso iyoswo sɨmo'mjoso ngko sekumne'no semtɨ'mokimentohe somo uhwonɨngkuji yo'mayo yahino wonyoso nto'no mɨhwatnnɨngkutnne'enji semtɨ'mokimentohefoho. Ose mɨhwatnnɨngkujo'manji ngko nopm'me'no sekwo nje sɨmeho wopɨngo nɨmokinyo soku nje sɨmeho so'mo tangoso mifisyanɨmopitnnehofo. Ngko huno ole niyohoho. Ngko yo'mayo anga'nohino somne'no sɨmonyo ime'manji sekwo hokunonji sɨmonyo engo uyantanoho. I sekwo ngko'nji sɨmonyo miyo'manji ngko huhwo'ni mimnehono. 
2CO.2.4	Ou nehopi. Oso iyoswo sɨmo'mjo semtɨ'mokimentohe sohonta ngko nje sɨmeho tango'nji humanji humotaho engo mjalɨmɨwenji semtɨ'mokimentohefoho. Oso iyoswo sɨmo'mjo semtɨ'mokimentoheso sekumo tango sejape-e'ne'maho. O'o, ngko sekumne'no nɨmo'nɨngkahonɨngki yo'mayo yahino wonyo se'malokunjo somo upa'nonji sekumo sefo'mahwone'enji semtɨ'mokimentohefoho.
2CO.2.5	Oso hwe honɨngkano wonyo imentiso sohwo kako ngkimo tango engo montapmmentono. O'o, ngko tango we'e ko ma'mentoheso sekwo hopi'nonohino soku tango engoso ma'mentohofo kuyoho. I oso hwe huhwo sohwo kako wonɨmango engo mɨkunɨmposo unonehonji ngko huno ikwesyafɨsyonji oso hungkuno homo somne'no apa'no waselɨmonne'no yohono. A'amu hopi'nonohinɨ'maho. O'o, fehohnjo soku oso hwe wonyo sohwoe yahino somne'no tango engo ma'mentohofo kuyoho. 
2CO.2.6	Sekwo oso hwe honɨngkano wonyo imentiso sohune'no sɨmano upentɨfi hohujo ikinjɨmofohofoso olohonta nta'noho. Apa'no ikinjɨmofɨkutoho. 
2CO.2.7	O'o, olohonta sekwo nom'ne honɨngkano wopɨngo utɨhwamno. Sekwo kakoe wonyoso wae imofɨkuji kakoe sɨmeho wopɨngo umokumno. Oso hwe huhwo sohwo kako tango engo ne'no malokunjo so'no kako Anɨtumo nɨhu'nahone usɨkwajonoho lɨkuji sekwo kakimo ufo'mapmno. 
2CO.2.8	Oseso ole'no nɨmo'nɨngkohoho. Olohonta sekwo oso hwe huhwo sohune'no sɨmeho nehopi semo'nalokunjoso kakimo utɨhwamno. 
2CO.2.9	U oso iyoswo sɨmo'mjo semtɨ'mokimentoheso sokumo yamofo selohofo'nefoho. I oso'no sekwo nje hungkunomo wonnɨngkohwantɨfitɨkeno monnɨngkayo'njo uyantɨfitɨkenonji semtɨ'mokimentohefoho. 
2CO.2.10	Sekwo a'amu huhwo sohwoe yahino wonyoso wae imopijoso ngko huhwo'nnonji wae umofantanoho. Oso wonyo kako imentisoso ngkine'no wonyo mantoho'mentiso ko huhwo'ni ngko sekumo sefo'mayo'ne Kɨlaisɨye tɨmopo oso huhwo sohwoe wonyoso wae yɨmofalokweno. 
2CO.2.11	Seten kakoe yahinoso nakwo huno moi'wonoho. Kako nakumo neyakolofo'ne oso hwe huhwo sohumo nɨhu'nahone honɨngkano wonyo somo ipemotawenoho ntnne'no selalokweno.
2CO.2.12	Ngko ango Tɨlouas sopo Kɨlaisɨye hungkuno wopɨngoso lutɨhwayo'ne i'mofopahonɨngko Anɨtu kako oso syoho hiso'no hano hwosompemokosyohumamentisofoho. 
2CO.2.13	I oso'no ngko nenɨngkwa'wehwo Taitas sohune'no wonyopi tɨpmmentohefoho. I Taitas kako hungkuno sekumta'ni momotonɨmaso so'no ngko kakine'no huno pi'nɨngo syofɨsikaofonji ngko oso a'amu homo somo nulɨko'manji hwaho Masetouniya'ne sɨmentohefoho.
2CO.2.14	Anɨtu kakoe syoho somne'no ipenemotawowo'nɨngkiso sohumne'no nakwo isamoyoka ulano. Kako Kɨlaisɨye yokumpohn'nyo nejapɨwo'nɨngkiso so'nji nakwo kakoe mango sohwamo uyokolofalokuhwono. Oseso nakwo ango'meemo Kɨlaisɨye hungkuno yokumpohn'nyo lɨjumofahonɨngkuhwoni a'amuso oso homo somo upa'nontɨfi Kɨlaisɨmne'no huno malokwofo. Oso huno wopɨngo hiso akino wopɨngoso wojaofɨwo'nɨngkiso hopaso oso a'amu homo somo wojumofalofoho. 
2CO.2.15	Kɨlais kako nakumo nehumaso so'no Anɨtu kako nakumo nonahonɨngkuhwosi akino wopɨngo pa'nyoso uwa'montonoho. Oso akino hiso a'amu Anɨtuye honɨngkano sopo humalofo somo uwahwosi a'amu tɨkanomo uyo'ne honɨngkano sopo humalofo so'njimo uwa'montonoho. Akino anga'nohino hiso'no hwapɨngoso Kɨlaisɨye akinofoho. 
2CO.2.16	A'amu tɨkanomo uyo'ne honɨngkano sopo humalofoso Kɨlaisɨye akino hiso uwahwoso'no a'amu poyo pe'nnyo sofe akinofoho lahonɨngkuji akino huhwo sohwo hofɨkimo poyo umokumontonoho. Hwapɨngoso hofɨko Kɨlaisɨmne'no huno muyofoho. A'amu Anɨtuye honɨngkanopo humalofoso Kɨlaisɨye akino hiso uwahwoso'no akino wonyoangkafofoho lɨkuji akino huhwo sohwo hofɨkimo songo usɨmokumontonoho. Hwapɨngoso hofɨko Kɨlaisɨmne'no huno unyofoho. Olo syoho engo Anɨtu nejapmmentiso losomo ihnne hopoenohinoso tɨhwosilo. 
2CO.2.17	Sekwo huno seyohoho. A'amu fehohnjoso hofɨko hamniyoho engo mane'entɨfi Anɨtuye hungkuno lɨku'mofɨwo'nɨngkohofofoho. Nakwo oso pa'nyo hwonanɨ'maho. O'o, Anɨtu kako olo syoho loso'no nehwatɨmentiso so'no nakwo kakoe syoho ulohofiyo hn'nwi nakwo sɨmeho anga'nohino'njo hn'nwi Anɨtu nehontohumentanɨngkuhwosi Kɨlaisɨye hungkunoso wolɨku'meeofantanoho.
2CO.3.1	Hungkuno hiso semtɨ'mokiyohe so'no sekwo huno ole losyofɨsyalokwofo. Poul kako nakwo kakoe yofeso apa'no ho'nonɨmayo'ne namtɨ'mokimasofoho. Ose losyofɨsyalokwofo. U a'amu fehohnjo sohwa syoho wopɨngo mayo'ne hofɨko iyoswo nom'ne a'amu sohwa hofɨkoe syohomo ho'nomayo'ne mtɨ'mokuyahotɨmentohofo somo setɨhwawo'nɨngkohofofoho. Nakwo oso a'amuso pa'nyofoho, losyonefɨsyalokwofo. U sekwo nakwoe syoho somo nahonɨmentohofo so'no sekwo nakwoe syoho homo somo ho'nonemayo'ne'ento hungkuno hiloso nemtɨ'mokiyalofoho. Ose losyofɨsyalokwofo. Nɨhu'no awonoho. 
2CO.3.2	Ose'maho. O'o, nje yofe ho'nonɨmane iyoswo hopaso sekwo'nohinoho. Nakwo Anɨtuye hungkuno losetɨhwamentɨhwone so'no sekwo yahino songo wonyoangkafo ma'mentohofo somo a'amuso nonahonontɨfi nakwoe syoho somne'no ho'nonemalokwofo. 
2CO.3.3	Ngko sekwo'nji nohumanji Anɨtuye hungkunoso losetɨhwahonɨngko sekwo oso hungkuno homo somo tɨfi inɨngkamentohofo so'no sekwo Kɨlais iyoswo mtɨ'mokumentiso hopaso utɨhwa'nyopo lohokwofo kuyoho. Kako titiso hwaho mijo'njo so'nji ifalifaliyo mtɨ'mokumentiso'maho. O'o, kako Anɨtu songo humaso sohwoe Towahuno'nji ifalifaliyo mtɨ'mokumentisofoho. Kako iyoswomo sojomo mtɨ'mokumentiso'maho. O'o, kako a'amufe sɨmehomo oso hungkuno hiso mtɨ'mokumentisofoho.
2CO.3.4	Oso hungkuno hwapɨngoso olenoho. Kɨlais kako nakwoe huno nefohotofahonɨngki nakwo Anɨtumo sɨmeho hi'ntnnono uyɨwo'nɨngkuhwono. Oso'no ngko huno niyohi, Anɨtu kakoe yokumpohn'nyo so'ne'no oso hungkuno ne imo'nyo'neso hoponoho. 
2CO.3.5	U nehopi. Nakwoe yokumpohn'nyoso olo syoho somne'no hoponoho eso nohnnɨngkuhwoloho. Nɨhu'no awonoho. Nakwo syoho yɨwo'nɨngkuhwoneso hoponoho syofɨsyɨhwaloho. O'o, Anɨtu kako'nohini kakoe yokumpohn'nyo'nji yososomo nakwo oso syoho hiso uyantanoho. 
2CO.3.6	Anɨtu kako kakoe yokumpohn'nyo songo songo ntapɨwo'nɨngkiso so'no ngko a'amu somo Anɨtu'nji makotoku'nyo'ne yahino songo so'no lutɨhwayoso ngko hopoenohino hwo'nyoho. Ole mulalokuyɨhwono. Sekwo hohontajo Mouses honɨngkano hungkuno mtɨ'mokumentiso somo nto'no minɨngkayo'manji sekwo poyo wape'nantɨfeho. Ose mulalokuyɨhwono. O'o, oso hohontajo yahinofoho. Yahino songo Anɨtu'nji makotoku'nyo'neso Anɨtuye Towahuno Wopɨngo mta'angofoho. Hohontajo yahino somo a'amu ito'no inɨngkayoso hopo'maho. Oso'no a'amu oso honɨngkano somo inɨngkafijo'manji poyo umo'nantɨfeho. Yahinyo songo somo inɨngkafijo'manji songo humayo'neso wotɨpemantɨfeho.
2CO.3.7	Hohonta oso honɨngkano hungkunoso Anɨtu sojopo mtɨ'mokonto kako Mousesɨmo uyɨmentiso sohonta Anɨtu kakoe pomponaho Mousesɨmo ifehu'mokosyahonɨngki Mousesɨye sɨmo'mangoso mofehi'nyo pa'nyo losyahonɨngki a'amu Isɨlaelɨso hofɨko ose uhwonontɨfi hofɨko Mousesɨye sɨmo'mango somo apa'no muhwonɨmmentohofofoho. Tɨfi sohonta Mousesɨye sɨmo'mango ponjo pomponahoso pijijo imo'nonto nɨhu'nahone sɨmpe'nɨmentisofoho. Oso hohontajo yahino somo a'amu hofɨko inɨngkawentɨfi poyo imo'nɨmentohofoso sɨmo'mo pomponaho engo'nji ko i'mofapmmentiso so'no nakwo huno ole nayohoho. 
2CO.3.8	Yahino songo Anɨtuye Towahuno Wopɨngo mta'angoso songo ne'no humayoso mawo'nɨngkuhwoneso hohontajo yahino pomponaho somo yakolo'nnyofoho. Olohontajoso pomponaho mɨkunɨmposofoho. 
2CO.3.9	Hohontajo honɨngkano hungkuno yahinoso pomponaho engo'njo ko i'mofapmmentisoso a'amu oso honɨngkano hungkuno homo somo upa'nontɨfi unɨngkohwano ko lontɨfi pɨwahu'mentohofofoho. Oso'no wonyo'nwoho syafɨsyontɨfi tɨkanomo umentohofofoho. Oseso olo yahino songo losomne'no a'amu fihwo inɨngkaweso'manji Anɨtu kako wopɨngo kuyoho uloneso oso yahino hisofe pomponaho engoso sɨmo'mjo somo yakolo'nnyofoho. 
2CO.3.10	Ou nehopi. Olo yahino songo lomjo pomponaho mɨkunɨmpososo hohontajo sɨmo'mjo pomponaho engo somo pijijo imo'nonto sɨkwo'mjoho imokumentisofoho. I olohontajo yahino songo pomponahoso mofehi'nyo pa'nyo lalofoho. 
2CO.3.11	Oso yahino hohontajo huhwo sohwo pomponaho'njo ko i'mofapmmentisoso we'enepi nowento moi'wo imo'nɨmentisofoho. Oseso nakwo huno nayohoho. Olohontajo yahino songo ne'no nowentɨhwone loso kakoe pomponahoso kakoe yokumpohn'nyoso sɨmo'mjo somo nɨhu'no yakolo'nnyofoho.
2CO.3.12	Oso yahino songomjo pomponahoso ne'no nowentɨhwone so'no nakwo huno neyahonɨngki nakwo iyoho monenalofiyohoho. O'o, nakwo Kɨlaisɨye hungkunoso utɨhwa'nyopo yokumpohn'nyo lɨjwaofalokuhwono. 
2CO.3.13	Nakwo Mouses imentiso hopaso miyalokuyɨhwono. O'o, Mouses kako kakoe sɨmo'mangopo hwapɨfe pmpinyo'nnyoso oso sɨmo'mango ponjo pomponahoso pijijo imo'nontanɨngki a'amu Isɨlaelɨso muhwonɨfitnne'ento ifehu'mokahinɨmentisofoho. 
2CO.3.14	Mouses kakoe sɨmo'mangopo hwapɨfe'nji ifehu'mokahinɨmentiso hopaso a'amu Isɨlaelɨso hofɨkoe hunomo pɨjwahinɨmentohofofoho. Oseso hofɨko Anɨtu'nji mokotɨku'nnyo'ne hungkuno somo atofo ne'no ko lɨkuji hungkuno hwapɨngo ne hiso hofɨkoe hunoso mehohosasyonehoho. O'o, hohontajo hungkuno hwapɨngo neso olenoho. Kɨlais kako oso hohontajo yahino somo moi'wo esojwao'mentisofoho. Oso'no hofɨko Kɨlaisɨmo inɨngkakujo'no hofɨkoe hunoso wehohososyantɨfeho. 
2CO.3.15	I olohontajo hi'nji hofɨko Mousesɨye honɨngkano hungkuno homo somo atofo lɨkuji oso hwapɨfe Mouses kakoe sɨmo'mangopo ifehu'mokahinɨmentiso oso hopaso hofɨkoe hunomo pɨjwahinyofoho. Oseso oso hungkuno hiso hofɨkoe sɨmeho mo'mo momnawo'nnyofoho. 
2CO.3.16	I oso'no oso a'amu huhwo sohwo hofɨko nakwo Hwe Engo sohumo sɨmeho uyɨfijo'manji Anɨtu kako oso hwapɨfe hofɨkoe hunomo pɨjwahinyoso wae yaofɨhwosi kako hofɨkoe hunomo huno wopɨngo yano uyɨmontonoho. 
2CO.3.17	Oso Hwe Engo Anɨtu huhwo sohwo kako Towahuno hweho. Anɨtuye Towahuno sohwo kako a'amu fihumo humaso'manji yo'mayo wonyoso kako huhwo sohumo momotokilo'mokomokosyohumanehoho. O'o, yo'mayo wonyo somta'ni Anɨtuye Towahuno sohwo oso hwe huhwo sohumo isɨhutofoma'mentisofoho. Oso'no olohonta ito'no humaho. 
2CO.3.18	Nakwo Kɨlaisɨmo inɨngkowalokuhwone so'nwi nakwoe sɨmo'mangopo hwapɨfe mufehu'mokahinyo'nwoho. O'o, nakwo Anɨtu'nji humawo'nɨngkuhwone so'no kakoe pomponahoso nakumo ifehu'mokonesosyahonɨngki a'amu nonahonontɨfi nakwo tɨmo honɨngkonyo hopa nahonontɨfi hofɨko Anɨtuye pomponaho somo uhwonalokwofo. Anɨtuye Towahuno sohwo nakwoe sɨmeho mo'mo syoho ne'no mjonaloho'mɨhwoso'no nakwo Kɨlaisɨye yahinoso ne'no mewo'nɨngkuhwaso'no a'amu nahonɨngkukuji nakwo Kɨlais hopa imo'nalokuhwone hn'nɨmo wonehonantɨfeho.
2CO.4.1	Anɨtu kako nakumne'no hitoho ulofahonɨngki kako kakoe hungkuno wopɨngo nom'ne a'amu somo ujo'ne syoho wonyoangkafoso nejapmmentisofoho. Oso'no nakwo olo syoho hilo somne'no piso'mo'nyo miyalokuyɨhwono. O'o, yokumpohn'nyo yoho'nalokuhwono. 
2CO.4.2	Yo'mayo yahino wonyo a'amu hiyaso'mo yɨwo'nɨngkohofoso wonɨmango nanyo so'no nakwo hohujo ikinjaofontane hn'nwi nɨhu'no nakwolaho lɨmentɨhwonefoho. A'amu Anɨtuye hungkunomo inɨngkafitnne'entani Anɨtuye hungkuno so'no yo'mayo yahinoso yo'mayo hwasyo hungkunoso iwolo'mokontani moselalokuyɨhwono. O'o, nakwo Anɨtuye tɨmo utɨhwa'nyo lopo lohofontani Anɨtuye hungkuno nehopi'nohini lɨjwasemofɨwo'nɨngkuhwonefoho. Oso'no a'amu hungkuno homo somo upa'nɨngkuji huno ole wosyofɨsyantɨfeho. Hungkuno hiso nehopi'nohinofoho. Syoho hiloso ne'njofoho. Ose wosyofɨsyantɨfeho. 
2CO.4.3	Olo hungkuno wopɨngo lɨjwaofɨwo'nɨngkuhwone hilo so'no a'amu fiso hofɨkoe huno mehohosasiyo'manji oso a'amu hiso hofɨko tɨkanomo walokwofo. 
2CO.4.4	Seten kako olo hwaho lopo yokumpohn'nyo mokosyohumawo'nɨngkisoso kako oso a'amu Kɨlaisɨye hungkuno wopɨngo somo sɨmeho hi'ntnnono munyo sofe tɨmomo pijiyo'meehumentiso so'no hofɨko huno mehohosahinyofoho. Kɨlaisɨye hungkuno wopɨngo somjo pomponahoso oso a'amu homo somo ko lɨsyahonɨngki hofɨko muhwonyo'njo iwo'nɨngkohofofoho. Kɨlais kako hofɨkimo hitoho ulofahonɨngki wopɨngo uloho'mentiso so'no hofɨko huno muyofoho. Oseso hofɨko Kɨlais sohune'no Anɨtuyoho eso huno muyofoho. 
2CO.4.5	Oso hungkuno lɨwo'nɨngkuhwoneso nakwo nakwoe huno mta'ni'maho. O'o, ole lɨwo'nɨngkuhwono. Kɨlais Jisas kako nakwoe Hwe Engo hweho. Nakwo kakoe hungkunomo tɨfi inɨngkawowo'nɨngkuhwone hn'nwi nakwo sekwoe syoho selohofiyo'nnwoho. 
2CO.4.6	Hwapɨngoso hohonta Anɨtu ole lɨmento, Sɨkwo'mjoho so'mo pomponaho wolasyono. Anɨtu ose lɨmentiso sohwo kakoe pomponahoso nakwoe sɨmeho mo'mo losyalofoho. Oso pomponaho lonesyalokuso so'no nakwo huno ole nayohoho. Anɨtuye pomponaho engoso Kɨlaisɨye sɨmo'mango weho.
2CO.4.7	Hwakwontoho'ne pahnnɨmo hungkuno so'no fɨsyafɨhupmno. Hwakwontoho sohwo kako we'enehwo nowehwosi moi'wo umo'nɨmontonoho. Nakwo oso pa'nyo ko ho'nwi Anɨtuye pomponahoso nakwoe sɨmeho mo'mo lonesyalofoho. Oseso a'amu hofɨko huno ole uyono. Oso yokumpohn'nyoso Anɨtuye yokumpohn'nyofoho. A'amufe'maho. O'o, nakwo hwakwontoho pa'nyi'nwoho. Yokumpohn'nyo ane'nwoho. Ose wosyofɨsyantɨfeho. 
2CO.4.8	U yo'mayo tango wonyoso ko ne'manteso nakwo mopɨwasiyofoho. Nakwoe syoho somne'no nakwoe hunoso iwolo'mo iwolo'mɨngo ko nalohofonteso nakwo Anɨtuye syoho somo musɨkwajiyofoho. 
2CO.4.9	Nakwoe mango sohwa nakumo wonyo wonelohofantɨfe'no ko nafotofontɨfeso Anɨtu kako monesɨkwajiyofoho. A'amu nakumo ikujoho ko nafonjontɨfeso hofɨko nakumo wonyo nɨhu'nahone monamokiyofoho. O'o, awonoho. 
2CO.4.10	Sɨkuno huhwo huhwi a'amu Jisasɨmo wofonjosyantɨfi imentohofo hopaso sɨkuno huhwo huhwi a'amu sohwa wofonjonesyantɨfe'no yalokwofo. Oso'no nakwo songo humalohwone so'no a'amu hofɨko huno ole uyono. Jisas kako nakumo songo nehumaho. Huno ose uyono. 
2CO.4.11	Ou, nehopi. Nakwo Jisasɨye syoho yalokuhwone so'no nakwo songo nohumentanɨngkuhwoni a'amu nakumo poyo wonemokantɨfe'no yalokwofo. Nakwoe a'apaho songo we'enehwo nohumahwosi moi'wo umo'nontani ko yontaneso Jisas kako nakumo songo nehumaho. A'amu nakumo poyo wonemokantɨfe'no yontɨfe so'no nakwo hano emoyontani Jisasɨye yokumpohn'nyoso utɨhwalokuhwono. 
2CO.4.12	Nakwo Anɨtuye hungkuno wopɨngoso a'amu somo lutɨhwawo'nɨngkuhwone so'no a'amu fehohnjoso nakumo poyo wonemokantɨfe'no yalokwofo. I oso'no nakwo Anɨtuye hungkuno losetɨhwamentɨhwone so'no sekwo songo ne'no humayo'ne nto tɨpema'mentohofofoho.
2CO.4.13	Hwe fihwo kako Anɨtuye hungkuno mtɨ'mokumentiso sohwo ole mtɨ'mokumentisofoho. Ngko Anɨtumo sɨmeho hi'ntnnono uyalokwe so'no hungkuno lɨjwaofalokweno. Ose mtɨ'mokumentisofoho. Oso pa'nyoso nakwo Jisasɨmo sɨmeho hi'ntnnono uyalokuhwone so'no nakwo kakoe hungkunoso a'amu sɨmeho hi'ntnnono muyo somo wolɨjumofano. 
2CO.4.14	Nakwo huno ole nayohoho. Anɨtu kako Jisasɨmo songo ulɨka'mentiso sohwo kako nakwo Jisasɨmo ufohi'nɨngkuhwaso'no songo nelɨkafɨhwoso'no kako nakwo hinjoho'nɨmo sekwo'nji mehu'mokonasyɨhwoso'no nakwo kakoe sɨmanopo lohofɨhwasi kako'nji ne'no nohumentɨhwanefoho. 
2CO.4.15	Yo'mayo tango wonyo ko ne'manteso Anɨtu sekumo sefo'malofoho. Oso'no a'amu pi'nɨngo engo Jisasɨye hungkuno upo'nalokwofo. A'amu pi'nɨngo engo Jisasɨmo inɨngkafijo'manji a'amu pi'nɨngo engo Anɨtumo isamoyoka ulɨkuji hofɨko Anɨtu kakoe yofeso woho'nomantɨfeho.
2CO.4.16	Oseso nakwo Anɨtuye syoho somne'no iyoho monanɨngkiyohoho. Nakwoe a'apahoso wonyo umo'nɨmonto ko yohonjoso nakwo iyoho monanɨngkiyohoho. Hwapɨngoso sɨkuno huhwo huhwi nakwoe huyo'mango Anɨtu mta'ango yokumpohn'nyo nomanto songo pa'nyo imo'nɨwo'nɨngkisofoho. 
2CO.4.17	Ihwoni. Yo'mayo tango olohonta ne'maso somjoso tohino we'enepi wehwoso'no moi'wo umo'nɨmontonoho. I oso'no nakwo tohino malokuhwone so'no Anɨtu kako tɨfi no'mo kakoe yofe engo'nji kakoe yokumpohn'nyo engo so'nji wonejapmmontonoho. Oso hiso engolopohamo ne'no nowentɨhwonefoho. Oso wonyoangkafo tɨfi no'mo maneso'no nakwo huno ole syofɨsyalokuhwono, Olo tango malokuhwoneso engo'maho. We'efoho, syofɨsyalokuhwono. 
2CO.4.18	Oseso tango ne'mante somo nakwo tɨmo ko uhwonalokuhwoneso nakwo oso hiso'no huno mosyafɨsiyo'njo yalokuhwono. O'o, yo'mayo wonyoangkafo tɨfi no'mo maneso'no tɨmo muhwonyo'ne hontohumalohwono. Yo'mayo olopo tɨmo uhwonalokuhwoneso we'enepi moi'wo umo'nɨmontonoho. I yo'mayo wonyoangkafo olopo tɨmo muhwonyo'njo yalokuhwoneso engolopohamo ne'no nowentɨhwonefoho.
2CO.5.1	Olo so'no nakwo huno ole nayohoho. Nakwoe hwahoponjo a'apahoso holayo ango hopa we'enepi molohinawehwosi wonyo umo'nɨmontonoho. I wonyo imo'nɨngkuhwoso'no Anɨtu kako nom'ne ango songo wonejapmmontonoho. Oso ango songo hiso a'amu molinyo'maho. O'o, Anɨtu kako molinyofoho. Ango hiso ahwomomo wojoso engolopohamo ne'nohini nowentɨhwonefoho. 
2CO.5.2	Nakwo olo hwaho lopo nohumentani ahwomomjo ango songo somne'no humotaho lopemo'nawotohwono. Oso ahwomojo ango songoso nakumo hwapɨfe hopa ifehu'mokonesyohumayo so'no nemo'nalofoho. 
2CO.5.3	Oso ango songo hiso ifehu'mokonasyɨhwosi nakwoe huyo'mangoso hwapɨfe ane siki mohumanehoho. 
2CO.5.4	Nakwo olo hwaho loponjo a'apaho mokosyohumalohwoneso tohino tɨpemawo'nɨngkuhwone so'no nakwo humotaho lopemo'nawotohwono. I nakwoe hwaho loponjo a'apahoso wape'nono malohiyɨhwono. O'o, oso'ne'maho. Nakwo nakwoe ahwomomjo a'apaho hwapɨfe songo pa'nɨngo so'no namo'nɨngkohoho. Oso hiso songo nomehwasi olo hwaho loponjolo poyo pe'nɨwo'nɨngkiso somo ulɨko'mehwasi songo ne'no nɨhu'nahone nohumanefoho. 
2CO.5.5	Nakwo oso songo ne'no humayo'ne yahino mayoso'no Anɨtu kako nakumo ito'no enesyohumaho. Sɨmo'mo kako kakoe Towahuno Wopɨngo sohwo nejapmmentisofoho. Oso hiso'no nakwo huno ole nayohoho. Yo'mayo Anɨtu wosejapmmo nalɨmentisoso wonejapmmontonoho.
2CO.5.6	Nakwo huno ose neyahonɨngki nakwo olopo sɨmeho wopɨngo'nji fosyohumentani Anɨtu ne'no syoho yokumpohn'nyo yalokuhwono. Nakwo olo hwaho loponjo a'apaho'nji nohumehwasi nakwo ahwomomjo a'apahoso momahn'nwoho. Nakwo Jisasɨ'nji ango wopɨngo sopo mohumane'nwoho. 
2CO.5.7	Nakwo oso homo somo muhwonyo'njo ko yontaneso nakwo nehopeho hnnalokuhwono. Hwapɨngoso nakwo oso homo somo sɨmeho hi'ntnnono uyalokuhwono. 
2CO.5.8	Oseso nakwo olopo sɨmeho wopɨngo'nji fosyohumentani Anɨtumne'no syoho yokumpohn'nyo yalokuhwono eso nto selohono. I oso'no nakwo olo hwaho loponjo a'apaho loso ulɨko'mehwasi nakwoe Hwe Engo Anɨtu'nji kakoe hwapɨngopo fosyohumayo'ne namo'nɨngkohoho. 
2CO.5.9	I oso'no nakwo olo hwaho lopo humaso'manji u nakwo Anɨtu'nji kakoe angopo humaso'manji yo'mayo nakwo iwo'nɨngkuhwone so'no huno anga'no ole syofɨsyalokuhwono. Yo'mayo yaneso Anɨtuye sɨmeho wopɨngo umokiyo'ne namo'nyo so'no yalokuhwono. 
2CO.5.10	Hwapɨngoso nakwo hopi'nonohino hn'nwi huno ole nayohoho. Nakwo a'amu hopi'nonohino hn'nwi nakwo Jisasɨ'nji nakwoe hungkunoso ikwolofo'ne sopo Jisasɨye sɨmano sopo wolohofantanoho. Nakwo oso hopo sopo nohumentanɨngkuhwasi yo'mayo yahino wopɨngo'nji wonyo'nji imotohwone so'no Kɨlais kako nakumo yano nalofonefoho. A'amu yahino wopɨngo'njoso wopɨngo nomapitnnefoho. A'amu yahino wonyo'njoso tohino nomapitnnefoho.
2CO.5.11	Nakwoe Hwe Engo a'amufe yahino wonyo somne'no tohino engo uyone so'no nakwo huno syofɨsyontani iyoho nenalofoho. Oso hiso'no nakwo a'amu hopi'nonohinoso Anɨtumo sɨmeho hi'ntnnono uyɨfitnne'entani syoho yokumpohn'nyo yalokuhwono. Oso hiso'no Anɨtu kako nakwoe yahino so'no huno uyohoho. I sekwo hokunonji nakwoe yahino wopɨngo so'no huno seyohoho. 
2CO.5.12	I ngko ose selohe so'no sekwo huno ole losyofɨsyalokwofo. Poul kakoe yofeso apa'no ho'nomo'nalofoho. Ose losyofɨsyalokwofo. O'o, awonoho. Ole'nefoho. A'amu fehohnjo sohwa hofɨko Anɨtuye hungkuno ko losetɨhwantɨfeso hofɨko sɨmeho anga'nohino'njohwo molosetɨhwawo'nɨngkiyohofo. O'o, hofɨko hofɨkoe yofe'nohini ho'noma'nɨwo'nɨngkohofofoho. Hofɨko hofɨkoe he wopɨngo so'no hofɨkoe a'apaho wopɨngo so'no syafɨsyontɨfi hofɨkoe yofe'nohini ho'noma'nɨwo'nɨngkohofofoho. Hofɨkoe yahino sɨmeho pi'nɨngo'nji Anɨtuye hungkuno losetɨhwalokwofo so'no huno mosyafɨsiyontɨfi yalokwofo. Oso a'amu homo somo sekwo nje yahino sɨmeho anga'nohino'njo iwo'nɨngkoheso nohonɨwo'nɨngkohofo so'no ulɨfitnne'entnne'no selalokweno 
2CO.5.13	A'amu fehohnjoso ngkine'no huno'maso hweho. Iloho'nnyo hweho, syofɨsyalokwofo'manji hofɨkoe huno ole uyono. Poul kako yo'mayo yalokusoso Anɨtuye sɨmeho wopɨngo imo'nyo'ne yalofoho. I yo'mayo ngko yalokweso huno ito'nohino'njo yalokwe'manji u sekumo ito'no sefo'mayo'ne yalokweno. 
2CO.5.14	Kɨlais kako nakumne'no hitoho mɨkunɨmposo ulo'mentiso so'no nakwo kakoe syoho yalokuhwono. Hwapɨngo so'no nakwo huno ole so'no nayohoho. Hwe fihwo nakumo nayohope-e'ne poyo imo'nɨmentisofoho. Kako nakwoe sɨmo'mango mafohi'nonto poyo imo'nɨmentiso so'no nakwo hopi'nonohi'nnonji poyo imo'nɨmentɨhwone hopa imo'nɨmentisofoho. 
2CO.5.15	Kako nakumne'no poyo imo'nɨmentiso so'no nakwo songo humalohwone hn'nwi nakwo nakwoe sɨmeho wopɨngo imokinyo'ne huno syofɨhu'nɨngkuhwaloho. O'o, nakwo oso hwe nakumne'no nayohope-e'ne poyo imo'nonto apa'no songo lɨka'mentiso sohune'no syofɨsyɨhwasi kakoe sɨmeho wopɨngo umokiyo'ne yo'mayo wonyoangkafoso uyano.
2CO.5.16	A'amu hwahoponjoso hofɨko nom'ne a'amu somne'no yo'mayo iwo'nɨngkohofo somo uhwonontɨfi hwe wonyofoho, hwe wopɨngofoho syafɨsyɨwo'nɨngkohofofoho. Oso hopa nakwo miyanehwono. U ngko hohonta oso yahinoso imofonji Kɨlaisɨmne'no syafɨsyonji, Hwe wonyofoho, lɨmentohefoho. Hohonta ngko huno ose ko syafɨhu'moteso olohonta ngko Kɨlaisɨmne'no huno ito'no syofɨsyalokweno. 
2CO.5.17	Oseso a'amu fihwo kako Kɨlaisɨ'nji ufohi'nnyo sohwo kako songo imo'nɨmaso hweho. Ihwoni. Kakoe yahino wonyo imojoso moi'wonoho. Olohonta yahino wopɨngoso nto ma'maso hweho.
2CO.5.18	Oso songo imo'nyo hwapɨngoso Anɨtuyoho. Sɨmo'mo nakwo Anɨtuye mango hwona'ni imo'nontani Kɨlais kako nakumo nayohope-e'ne poyo imo'nɨmentiso so'no nakwo Anɨtu'nji sɨmeho afa ininnɨ'nwoho. Oseso Anɨtu kakoe mangohwa hopi'nonohinoso Anɨtuye a'amu ne imo'nɨfitnne'ento kakoe hungkuno lutɨhwayo syohoso nejapɨwo'nɨngkisofoho. 
2CO.5.19	Oso'no nakwo ole lutɨhwawo'nɨngkuhwono. Anɨtu Jisas Kɨlaisɨmo humaso sohwo kako kakoe mango sohwa kakoe a'amu ne imo'nɨfitnne'no honɨngkano imo'mentisofoho. A'amu Anɨtuye a'amu ne imo'nyo sofe honɨngkano wonyo somne'no Anɨtu kako apa'no huno mɨkwesyafɨsyɨwo'nɨngki yohoho. Oseso Anɨtu kakoe mango sohwamo kakoe a'amu ne imo'nyo'ne honɨngkano neso lɨjwamofo'ne syohoso nejapmmentisofoho. 
2CO.5.20	Oseso nakwo Kɨlaisɨye sɨmo'mango mofohi'nontani kakoe hungkuno lɨjwosemofalokuhwono. Oseso nakwo Anɨtuye hungkuno selontaneso Anɨtu kako a'amu hopi'nonohino somne'no joho ulalofoho. Oso'no olo hungkuno loso nakwo a'amu hopi'nonohino sokune'no yokumpohn'nyo selalokuhwono. Kɨlais kako nakumne'no hitoho mɨkunɨmposo ulofalokunjo so'no sekwo kakoe mango soku Anɨtuye a'amu ne hmmo'nɨmno. 
2CO.5.21	Kɨlais kako wonyo honɨngkano ane sohumo Anɨtu kako nakwo hopi'nonohino hn'nwiye honɨngkano wonyoso Kɨlaisɨmo kisahumentisofoho. Nakwo Kɨlaisɨ'nji ufohi'noso'manji Anɨtu Kɨlaisɨye honɨngkano wopɨngo'nohini nejapososo wopɨngo kuyoho wonalɨmontonoho.
2CO.6.1	Nakwo Anɨtu'nji syoho iwo'nɨngkuhwone hn'nwi nakwo olo so'no jomo yokumpohn'nyo selalokuhwono. Anɨtu kako sekumne'no wopɨngo seloho'mentiso somo sekwo nto ma'mentohofoso ne ane siki imo'nɨngkuhwaloho. 
2CO.6.2	O'o, Anɨtuye hungkuno oleso upa'nɨmno.
2CO.6.2	Ngko sekumne'no hitoho ntofoso sohonta sekwoe humotahoso upa'nɨmentohefoho.
2CO.6.2	Sekumo asomo setɨmayo'ne sɨkuno somo ngko sefo'ma'mentohefoho.
2CO.6.2	Upa'nɨmno. Olohonta Anɨtu kako nakumne'no hitoho ulofalofoho. Olohonta Anɨtu kako sekumo wosefo'ma'mne'no yalokweno nelalofoho.
2CO.6.3	Ngko Anɨtuye syoho ulohofiyo sohwo'nɨmo a'amu nje yahino somo nohonɨngkujo'no honɨngkano wonyo nohonɨngkiji'manji Anɨtuye syohomne'no hwasyo hungkuno mjantɨfitnnohonji honɨngkano wopɨngo'nohini yalokweno. A'amu fihwo kako Anɨtuye honɨngkanomo tɨfi unɨngkamo loso sohwo nohonɨngkuhwosi ngko honɨngkano wonyo imeso'no kako nohonɨngkuhwoso'no kako pɨwasyoso'manji oso nɨhu'no wonyofoho. 
2CO.6.4	Oso'no sɨkuno huhwo huhwi nakwo Anɨtuye syoho ulohofiyo sohwona'ni nakwo a'amu somo yahino wopɨngo'nohini itɨhwalokuhwono. Yo'mayo tango ne'mante so'no nakwo Anɨtumne'no yokumpohn'nyo ne'no lohofɨwo'nɨngkuhwono. Ou, hofɨko nakumo wonyo nalohofoso hofɨko nakumo wonyo namokiyoso nakwo ne'no lohofɨwo'nɨngkuhwonefoho. Oso'no a'amu hofɨko huno ole uyono. Yo'mayo tango ko u'manteso syoho moho'nasiyoso Anɨtuye syoho ulohofiyo ne hwafoho. Huno ose uyono. 
2CO.6.5	Hofɨko nakumo hwanɨngo nafonjontɨfi impe nantofontɨfi nakwo mango sohwa nonafotofontɨfi joho wonyo'nji nalɨwo'nɨngkohofofoho. I oso'no nakwo Anɨtumne'no yokumpohn'nyo ne'no lohofɨwo'nɨngkuhwono. Nakwo syoho engo yontani saho ito'no mofosyawoso'njo mijoho'nji humawo'nɨngkuhwonefoho. 
2CO.6.6	Nakwo yahino ito'nohino yontani huno wopɨngo'nohini mokosyohumalohwono. A'amu nakumo wonyo nalohofontɨfi somo yoka kunto'no mulɨwo'nɨngkiyɨhwonefoho. O'o, yahino wopɨngo'nohini ulohofɨwo'nɨngkuhwonefoho. Nakwo Anɨtuye Towahuno Wopɨngo'nji nohumentani a'amu hopi'nonohino somo sɨmeho uyalokuhwono. Mango'nohino hwonanɨ'maho. O'o, sɨmeho nehopi uyalokuhwono. 
2CO.6.7	Anɨtuye yokumpohn'nyo mentane so'no nakwo Anɨtuye hungkuno nehopi'nohini ulalokuhwono. Nakwoe honɨngkano ito'nohinoso mekino hopa aho angahohnta'ni mokosyohumentani a'amufe yahino wonyo somo monje yasiyo'nefoho. A'amu nakumo wonyo wonelohofantɨfi yalokwofoso nakwoe honɨngkano ito'nohinoso nakwoe sampe pa'nyo nefo'malofoho. 
2CO.6.8	A'amu fehohnjoso nakwoe yofe ko ho'nomantɨfeso nom'nihwa nakwoe yofe monje yasyɨwo'nɨngkohofo. A'amu fehohnjoso sitofo ko nalontɨfeso a'amu fehohnjoso nakwoe syoho somne'no hungkuno wopɨngo'nohini lɨwo'nɨngkohofofoho. Oso hiso'no nakwo huno mosyafusiyo'njo yalokuhwono. O'o nakwo syoho'nohino yalokuhwono. Nakwo hungkuno nehopi'nohino ko ulahonɨngkuhwoni a'amu fehohnjoso hwasyo hungkuno'njo kuyoho nalɨwo'nɨngkohofofoho. 
2CO.6.9	A'amu fehohnjoso nahonontɨfi a'amu kengo hwasoho nalontɨfi hohujo ikinjonamofɨwo'nɨngkohofofoho. A'amu fehohnjoso nahonontɨfi nakwoe a'amu hwafoho nalɨwo'nɨngkohofofoho. Sɨkuno fisomo nakwo poyo umo'nantani ko yontaneso nakwo songo ne'no humalohwono. Anɨtu kako nakwoe honɨngkano ito'no monehwajiyo'ne so'no tango ko nejaponteso kako nakumo poyo monamokiyofoho. 
2CO.6.10	Nakwo sɨmeho tango'njo hopa ko humentaneso nakwo engolopohamo sɨmonyo yalokuhwono. Nakwo yo'mayo so'no umofonyo inyo hopa sohwona'ni ko humentaneso nakwo nom'ne a'amu somo yo'mayo pi'nɨngo engoso uyɨwo'nɨngkuhwonefoho. Nakwo impo'namo'nnyo pa'nyo ko humentaneso nakwo Anɨtuye yo'mayo wonyoangkafoso mokosyohumawo'nɨngkuhwone hwona'nyoho.
2CO.6.11	Ou, nje a'amu Koulin soku, nakwoe sɨmehomjo hungkunoso yolohoso selalokuhwono. Nakwo sekumo sɨmeho engo ne'njo sejopalokuhwono. 
2CO.6.12	Nakwoe sɨmehoso hano mopɨku'nauyoho. O'o, nakwo sekumne'no nakwoe sɨmeho nemo'nɨngkahonɨngki sejopalokuhwono. I oso'no sekwo sɨmeho mohwosompo'nawo'nnyo soku nakwo'nji sɨmeho afa inyo ku'maho. 
2CO.6.13	I sekwo nje mehomi soku senɨngkwohwosa hungkuno selɨwo'nɨngkohofo hopaso waselɨmonne'no yohono. Nakwo sɨmeho ne'njo sejopalokuhwone hopaso sekwo nakumo sɨmeho ne'njo fonejapmno. Sekwo sekwoe sɨmehoso nakumne'no fohwosampo'nɨmno.
2CO.6.14	A'amu Anɨtumo minɨngkayoso hofɨkoe yahinoso nakwo pa'nyo'njo'maho. Oseso sekwo Anɨtumo inɨngkunyo soku sekwo hofɨko'nji nomajopohi'nɨngkutoho. Hofɨkoe yo'mayo yahinoso hofɨko'nji ikutoho. O'o, honɨngkano wonyo'nji wopɨngo'nji nem'no kemokosyohumayoso pipilo. Sɨkwo'mjoho'nji pomponaho'nji afapo lawotoho. Nɨhu'no awonoho. 
2CO.6.15	Kɨlaisɨ'nji Seten'nji siko sɨmeho afa linalokusiyo. Nɨhu'no awonoho. Oseso a'amu Anɨtumo sɨmeho hi'ntnnono unyo sohwo'nji sɨmeho hi'ntnnono muyo sohwo'nji siko huno afaso pipi wosyofɨsyanjito. Nɨhu'no awonoho. 
2CO.6.16	Nakwo huno nayohoho. Anɨtu songo humaso sohwo kako nakumo nehumaso so'no nakwo kakoe ango wopɨngo hn'nwoho. Oso'no nakwo Anɨtuye ango hn'nwi nakwo hwahoponjo hwoso peefo ki'nyo yo'mayo yahino so'nji peho'no elofisosyalokuhwono. Nɨhu'no wonyofoho. O'o, nakwo Anɨtuye ango'nwoho. Anɨtu hungkuno ole nalɨmento,
2CO.6.16	Ngko nje a'amu'nji nohumahm'mo hofɨko'nji nomohu'mokinɨngkuhwasi hofɨko'nji wofosyohumamonnoho.
2CO.6.16	Ngko hofɨkoe Anɨtu hwo'nyoho.
2CO.6.16	Hofɨko nje hwe moya'mifoho.
2CO.6.17	Anɨtu ose nalonto nom'nepo kako ole nalɨmento,
2CO.6.17	Sekwo oso a'amu ngkimo monnɨngkape'njo somne'no sekwo hohujo ikinjaofɨkuji ulɨko'mafɨkuji nje yahino songo'nji fosyohumantokuno.
2CO.6.17	Yahino nom'ne wonyoso nokemokosyohumafɨkutoho.
2CO.6.17	O'o sekwo ose ifijo'manji ngko nje mehomi semoku'mo wosetɨma'mo.
2CO.6.18	Ngko senɨngkwahwo'ni umo'nɨmo.
2CO.6.18	Sekwo nje hwomu hwahninji nje mu sopeehnnonji fosyohumamno.
2CO.6.18	Ngko sekwoe Hwe Engo yo'mayo yokumpohn'nyo hwapɨngo sohwo'ni selalokweno.
2CO.7.1	U nje a'amu soku, oso hungkuno wopɨngo hiso mtɨ'mokoheso Anɨtu nejapmmentiso so'no nakwo huno syofɨsyɨhwasi yo'mayo wonyo nakwoe sɨmeho wonyo umo lonte so'nji yo'mayo nakwoe huyo'mango hwasyo honɨngkanomo ipemotonawe so'nji nɨhu'nahone ho'naofɨhwasi Anɨtuye yahino wopɨngo somo unɨngkohwano. Nakwo nakwoe yahino somne'no Anɨtumo wonɨmango uyoso'no iyoho wonanono. Honɨngkano wopɨngo ito'nohino somo unɨngkohwano.
2CO.7.2	Nakwo sekumo wonyo maselohofe hwona'nyoho. Nakwo hwe fihumo wonyo mulohofefoho. Nakwo afofo hungkuno hwasyo ulontani a'amu fihwamo mokompemaso hwona'nyoho. I oso'no sekwo sɨmeho monejape'njo peho'neto. 
2CO.7.3	Ngko yoka hungkunoso momjoselalokuyohono. O'o, hungkuno ole nto selohono. Nakwo sekune'no sɨmeho engo sejopalokuhwono. Oseso sekwo songo humafijo'manji nakwo sekwo'nji songo wohumano. Sekwo poyo imo'nɨfijo'manji nakwo huhwona'ni poyo umo'nano. 
2CO.7.4	Hungkuno yoloho'nohini selalokweno. Ngko sekumne'no sɨmonyo engo yalokweno. Yo'mayo tango nɨ'manteso ngko sekumne'no apa'no huno syafɨsyontnneso nje sɨmeho wopɨngo nɨmo'nɨwo'nɨngkisofoho. Sɨmonyo yɨwo'nɨngkohefoho.
2CO.7.5	Nakwo ango Tɨlouas ulɨko'mentani hwaho Masetouniya i'mofapmmentɨhwone sohonta nakwoe a'apaho usijo we'e mofosyohumayofoho. O'o, yo'mayo yo'mayo tango engoso ne'ma'mojofoho. Yo'mayo yoka ne'mahonjoso nakwo iyoho nanɨmojofoho. 
2CO.7.6	I oso'no Anɨtu kako kakoe a'amu sɨmeho tango'njo somo sɨmeho wopɨngo umokiyoso hwapɨngo hweho. Anɨtu kako Taitas nɨhwatɨmentiso sohwo kako none'manto nakwoe sɨmeho wopɨngo namokumentisofoho. 
2CO.7.7	Taitas nakumo ne'mayoso oso'ne'nohino'maho. O'o, kako hungkuno sekumta'ango oso nemotapmmentiso so'ne nakwo sɨmonyo mɨkunɨmposo yontani sɨmeho wopɨngo namokumentisofoho. Kako sekwo'nji nohumentanɨngki sekwo hofiyo umokosyohumamentohofofoho. Kako sekwo'nji humamentiso so'no ole nalɨmento, Sekwo nohonyo'ne humotaho lalokwofo. Sekwo oso honɨngkano wonyo so'no sɨmeho tango seyahonɨngki ito'no mɨhwajɨmalofo kuyoho. Sekwo ngko'nji sɨmeho afa inyo'ne syafɨsyontɨfi nje hungkunomo inɨngkayo'ne semo'nɨngkohoho. Ose upa'nɨmentiso so'no ngko sɨmonyo imentohefoho.
2CO.7.8	Oso iyoswo sɨmo'mjo ngko sekumne'no semtɨ'mokimentohe so'no sekwoe sɨmeho tango ko seimentisoso olohonta nje sɨmeho tango maniyantofiyoho. I sɨmo'mo ngko mtɨ'mokumentohe sohonta sekumo sɨmeho tango seyo'ne so'no huno syafɨsyonji ngko sɨmeho tango engo nimentisofoho. I oso'no oso sɨmeho tango se'mayoso sɨkuno pi'nɨngo'maho. O'o, sɨkuno tɨfoponoho. 
2CO.7.9	Oseso olohonta oso hungkuno tango'njo semtɨ'mokimentohe so'no ngko sɨmonyo yalokweno. Hwapɨngoso sekwo sekwoe sɨmeho tango somjo oso'ne'maho. O'o, olenoho. Oso sɨmeho tangoso sekwoe yahino wonyo somo iwolo'mokumentohofo so'no yalokweno. Ngko huno ole niyohoho. Oso sɨmeho tangoso Anɨtu huhwo sejapmmentisofoho. Oso'no nakwoe hungkunoso sekumo wonyo maselohofefoho. Awonoho. 
2CO.7.10	Anɨtu kako kakoe a'amumo sɨmeho tango uyoso'manji oso tango hiso a'amu honɨngkano wonyo somne'no i'waho ikuji yahino wonyo somo hohujo ikinjaofɨkuji Anɨtumo ufohi'nyo'ne wonefo'ma'montonoho. I oseso Anɨtu kako sɨmeho tango nejaposo somo nakwo nakwolaho molanehwono. I oso'no a'amu Anɨtumo sɨmeho munyoso sɨmeho tango uyɨhwoso'no oso sɨmeho tango hiso hofɨkoe yahino wonyo somo mɨwolo'mokufitnnehofo. Oso'no hofɨko tɨkanomo ufitnnefoho. 
2CO.7.11	Ou, sekwo huno ito'no fɨkwesyafɨhupmno. Oso sɨmeho tango Anɨtu sejapmmentisoso sekumo yahino wopɨngo wopɨngo setɨhwamentisofoho. Sekwo yahino wopɨngo ito'nohino somo hi semo'nɨngkahonɨngki sekwo olo honɨngkano wonyo so'no semtɨ'mokimentohe so'no komo'no lɨkafontɨfi hungkuno homo somo ito'no mɨhwatɨmentohofofoho. Mɨhwajontɨfi oso hwe honɨngkano wonyo'njo sohumo yoka ulontɨfi honɨngkano wonyo somne'no iyoho senalofoho. Sekwo nakumo nahonyo'ne humotaho lontɨfi oso hwe huhwo sohwoe honɨngkano wonyo somta'ni hungkuno mikwolofɨhwatɨmentohofofoho. Ose imentohofo so'no olohonta sekwo wonyo ane kuyoho, huno nayohoho.
2CO.7.12	Oso iyoswo sɨmo'mjo semtɨ'mokimentoheso ngko oso hwe honɨngkano wonyo'njo sohwo'nji oso hwe kako kakimo wonyo uloho'mentisoso hune'nohini semtɨ'mokimentohe'maho. O'o. Olenoho. Sekwo olo hilo so'no huno seyone'nji semtɨ'mokimentohefoho. Sekwo Anɨtuye tɨmopo nohumafɨkuji nje hungkuno so'no hi semo'nɨngkuhwoso'no nakwo'nji sɨmeho afa inyo'ne'eno lonji semtɨ'mokimentohefoho. 
2CO.7.13	Oso hiso ne imo'nɨmentiso so'no nakwo nakwoe sɨmeho wopɨngo namo'nɨmentisofoho.
2CO.7.13	Oso'nohinɨ'maho. O'o, Taitas kako sekwoe angopo nta'ni ne'manto sɨmonyo engo imentisofoho. Hwapɨngoso kako sekwo'nji nohumentanɨngki sekwo kakimo utɨmantɨfi yahino wopɨngo'nohini uloho'mentohofo so'no kakoe sɨmeho hofiyo umokumalofofoho. Oso'no nakwo sekumne'no sɨmonyo selohofalokuhwono. 
2CO.7.14	Sɨmo'mo ngko sekwoe yofe Taitasɨye sɨmanopo ho'nosema'mentohe so'no ngko sekumne'no wonɨmango mannɨmentisofoho. O'o, yo'mayo hungkuno hopi'nonohino ngko sekumne'no Taitasɨmo ulɨmentoheso nehopi imo'nɨmentisofoho. Ngko sekumo hungkuno nehopi'nohino selɨwo'nɨngkohe hopaso oso hungkuno Taitasɨmo ulɨmentoheso ne imo'nɨmentisofoho. 
2CO.7.15	Taitas kako sekumo se'ma'mentiso sohonta sekwo kakine'no yomo'nji iyoho'nji ko yontɨfi kakimo utɨmantɨfi wopɨngo uloho'mentohofofoho. Sekwo kakoe hungkunomo hofiyo'no inɨngkamentohofo so'no huno syafɨsyonto kako sekune'no umo'nalofoho. Oso hiso'no ntɨmentisofoho. 
2CO.7.16	Oseso sekwo yahino wonyoangkafo yontɨfe so'no ngko huno niyohoho. Sekwo yahino wonyoangkafo'nohinoso ne'no uyɨhwantɨfeho. Oso'no ngko sɨmonyo yalokweno.
2CO.8.1	Nje a'amu soku, sekwo olo hungkuno loso huno ito'no waseyonontnne'no waselɨmonne'no yohono. A'amu hwaho Masetouniya sopo humalofoso hofɨko Anɨtumne'no sɨmeho uyo so'ne uhu'mokuwo'nɨngkohofo somo Anɨtu kako wonyoangkafoso ulohofalofoho. 
2CO.8.2	Hofɨko nohumentanɨngkofi tango mɨkunɨmposo u'manto oso tango hiso hofɨkimo yamofo uloho'mentisofoho. Hofɨko umofonyo mɨkunɨmposo ko inyo hi hofɨko Anɨtumne'no sɨmeho wopɨngo'nji humamentohofofoho. Oseso hofɨko nom'ne a'amu somne'no ufo'mayo'ne huno syafɨsyontɨfi hofɨkoe hamniyoho uhu'mokumentohofofoho. 
2CO.8.3	Hungkuno yoloho selalokweno. Ngko oso hamniyoho hiso'no jomo ulɨmentohe'maho. O'o, hofɨko hofɨkoe hunomnohini inɨngkamentohofofoho. Hamniyoho ilɨfeeo'mentohofoso uhu'mokontɨfi osopo nom'ne hamniyohoso umofonyo ko yontɨfi uhu'mokumentohofofoho. 
2CO.8.4	Hofɨko nakumo jomo yokumpohn'nyo ole nalɨmentohofi, Anɨtuye a'amu ango Jelusalem humamotofoso yo'mayo so'no umofonyo engo yalokwofo somo nakwo ufo'masoso wopɨngotaho. 
2CO.8.5	Ose nelahonɨngkofi nakwo huno ole syafɨhu'mentɨhwoni, Hofɨko hamniyoho we'eso a'amu somne'no uhu'mokantɨfeho. Ose ko syofɨsyahonɨngkuhwoni hofɨko sɨmo'mo hofɨkoe sɨmeho Anɨtumo uyontɨfi hofɨkoe yahino yo'mayo so'nji Anɨtumo nɨhu'nahone uyɨmentohofofoho. Nakwo Anɨtuye sɨmeho wopɨngo umokane'entɨfi nakwo hi'nɨmne'no hitoho ulofalofoho.
2CO.8.6	Oseso Taitas kako hamniyoho hu'meesiyo syohoso sekwo'nji ema'mentiso sohumo sekwoe ango sopo oso a'amu fo'mayo syoho homo somo esojwaofo'ne hungkuno ulɨmentɨhwonefoho. 
2CO.8.7	Yo'mayo syoho iwo'nɨngkohofoso wonyoangkafo'nohini iwo'nɨngkohofo kuyoho. Sekwo yo'mayo so'no Anɨtumo sɨmeho hi'ntnnono uyalokwofo. Sekwo Anɨtuye hungkunoso hofiyo lutɨhwalokwofo. Sekwo Anɨtu mta'ni yo'mayo huno wopɨngoso tɨpemalokwofo. Sekwo a'amu nom'nimo ufo'mayo'ne hi semo'nɨngkahonɨngki hofiyo yalokwofo. Oso'nji sekwo nakumo sɨmeho nejopalokwofo. Sekwo oso yo'mayo hiso wonyoangkafo iwo'nɨngkohofo hopaso sekwo oso hamniyoho hu'meesiyo syohoso moi'wo wesejwaopɨfentnne'no yalokweno.
2CO.8.8	Ngko hamniyoho engo uyɨmno maselɨmnehono. O'o oso'ne'maho. I oso'no nom'ne a'amuso hofɨko olo syoho somne'no hi umo'nɨngkahonɨngki hofiyo uyalokwofo. Oseso sekwo oso pa'nyo ifijo'manji nakwo huno ole wonayono. Hofɨko mango'nohinɨ'maho. O'o, nom'ne a'amu somne'no hitoho nehopi'nohini selofalofoho. Huno ose wonayɨmontonoho. 
2CO.8.9	Nakwoe Hwe Engo Jisas Kɨlais nakumne'no wonyoangkafo naloho'mentiso so'no sekwo huno seyohoho. Kako yo'mayo hopi'nonohino mokosyohumunyo hwapɨngo sohwo kako nakumo nefo'mayo'ne umofonyo hwapɨngo imentisofoho. Sekwo yo'mayo wopɨngo ahwomo mta'ni mayoso'no kako oso wopɨngo homo somo ulɨko'motaponto nakwoe hwaho lopo umofonyo engo imentisofoho. Kɨlais kako sekumne'no ose imentiso so'no sekwo a'amu nom'ne somne'no huno syafɨsyɨkuji ufo'mapmno.
2CO.8.10	Ngko nje hunoso olo syoho lomne'no wolɨjwasemo'mne'no yohono. Sekwo nom'ne soswo somo oso syoho hiso ulɨka'mentohofo so'no sekwo syoho hiso olohonta moi'wo fesyojwaopmno. A'amu hopi'nonohinoso oso hamniyoho hu'meesiyo syoho yalokwofoso sekwo nɨhu'no sɨmo'mo oso hiso'no hungkuno mtitofontɨfi hamniyoho hu'meesiyo ema'mentohofofoho. 
2CO.8.11	Oseso olohonta oso syoho hiso moi'wo fesyojwamopmno. Hohonta sekwo oso syoho hiso hi semo'nɨngkahonɨngki ema'mentohofofoho. Oso hopaso sekwo syoho homo somo moi'wo esejwaofo'ne hi wasemo'nono. Oso hamniyoho sekwo anga'no anga'nohino soku mokosyohumawo'nɨngkohofo somo yo'mayo so'no yano ulofiyɨkuji fehohnjo a'amu nom'ne somo ufo'mayo'ne foho'naopmno. 
2CO.8.12	Sekwo hamniyoho engo momokosyohumunyo soku nohumafɨkuji nom'ne a'amu somo ufo'ma'mo huno yokumpohn'nyo syafɨsyɨkujo'no Anɨtu kako sɨmeho wopɨngo wosejapmmontonoho. Kako hamniyoho engo so'no mosyofɨsyalofiyoho. O'o, jɨje we'e mokosyohumunyoso nom'ne a'amu somo ufo'mano lɨkuji hamniyoho fehohnjoso uyɨfijoso sekwo Anɨtuye sɨmeho wopɨngo umokantɨfeho.
2CO.8.13	Ole moselalokuyohono. Sekwo nom'ne a'amu somo ufo'mayone syoho engo yokumpohn'nyo yontanɨngkuji oso a'amu hiso sekwoe hamniyoho nomafɨkujo'no syoho ane'njohwo wopɨngo'nohini wohumafe. Ose moselalokuyohono. O'o, ngko Anɨtuye a'amu neso yo'mayo ito'no humayo'ne umofonyo miyoso'no selalokweno. 
2CO.8.14	I olohonta sekwo yo'mayoso pi'nɨngo engo mokosyohumunyo kuyoho. Oso'no sekwo a'amu olohonta umofonyo inyo somo ufo'mapijo'manji tɨfi no'mo sekwo umofonyo ifijo'manji hofɨko osohonta oso hiso'no pi'nɨngo mokosyohumunyo'manji wosefo'mantɨfeho. Sekwo ose ifijo'manji sekwo hopi'nonohino yo'mayo so'no ito'no fosyohumayo'ne umofonyo mifitnne kuyoho. 
2CO.8.15	Oso hopaso a'amu Anɨtuye hungkuno mtɨ'mokumentohofo sohwa hofɨko a'amu Isɨlael a'amu mohumunyo sopo nohumentanɨngkofi Anɨtu wosopayo ahwomo mta'ni uyɨmentiso somne'no ole mtɨ'mokumentohofi,
2CO.8.15	A'amu kako wosopayo pi'nɨngo engo hu'mema'mentiso sohwo kako wosopayo nilɨfeesiyoso ane hweho.
2CO.8.15	A'amu kako wosopayo we'e'nohini hu'mema'mentiso sohwo kako wopayo'ne umofonyo miyo hweho.
2CO.8.15	Ose mtɨ'mokumentohofofoho.
2CO.8.16	Anɨtu kako Taitasɨmo huno wopɨngo uyahonɨngki Taitas kako sefo'mayo'ne nakwo hopa imo'nalokunjo so'no ngko Anɨtumo isamoyoka ulalokweno. 
2CO.8.17	Ngko oso syoho hiso'no ko ulɨmentoheso ngko huno ole syofɨsyalokweno. Ngko kakimo hungkuno mujo'njo yontɨ'mtentesi kako kakoe huno mta'ni sekuye pono pɨhwonesohilo. 
2CO.8.18	Oseso Taitasɨ'nji nom'ne a'amu sohwo'nji sekuyepono uhwojalokuhwono. Ango'meemjo a'amu Anɨtumne'no uhu'mokuwo'nɨngkohofoso oso hwe huhwo sohwo kako Anɨtuye hungkuno hofiyo lutɨhwawo'nɨngkiso so'no hofɨko kakoe yofe ho'nomawo'nɨngkohofofoho. 
2CO.8.19	Oso'nohinɨ'maho. O'o, oso a'amu hiso hofɨko oso hwe sohumo ngko'nji a'amu Jutiya somne'no hamniyoho uyohojae'ne uhwosopo'mentohofo hweho. Olo syoho yalokuhwoneso nakwo Anɨtuye yofe ho'nomentani nakwo nom'ne a'amu somo ufo'ma'nyo so'no hi nemo'nɨngkahonɨngki utɨhwalokuhwono.
2CO.8.20	Nakwo olo hamniyoho engo a'amumo ufo'mayo'ne mokosyohumalohwone so'no a'amu fihwa hofɨko nakwoe yahino somne'no hwasyo hungkuno mjonalɨfitnnohontani oso hwe huhwo sohumo hofɨko uhwosopo'mentohofo sohwo'nji uhwojalokuhwono. 
2CO.8.21	Nakwo Anɨtuye tɨmoponohini yo'mayo yahino ito'nohino uyantane'no ihwone'maho. O'o, a'amu hopi'nonohino sofe tɨmopo yahino wopɨngo ito'nohinoso uyantane'no yɨhwono.
2CO.8.22	Oso hwe hufa'u sohwa'u'nji nom'ne hwe anga'nohino sohwo'nji uhwojalokuhwono. Sɨkuno pi'nɨngo engo somo olo hwe lohwoe syohoso kakimo nakwo syoho hiso'no yamofo ulohofontaneso kako oso syoho hiso'no hi umo'nɨngkahonɨngki hofiyo yalofoho. Sekwoe yahino wopɨngo so'no ngko oso hwe huhwo sohumo ulɨmentohe so'no kako huno ole uyohoho. Sekwo nom'ne a'amu somne'no hamniyoho hofiyo wohu'mesyantɨfe so'no huno uyohoho. Oso'no kako sekwoe ango pone'no sɨmeho wopɨngo'njo wose'ma'monte'no yalofoho. 
2CO.8.23	Taitas sohumne'no sekwo huno ole so'no waseyono. Ngko yo'mayo syoho sefo'mayo'ne iwo'nɨngkoheso Taitas kako ngko'nji majopohi'nontai syoho afa'no afa'no yalokuhwoyo. Oso hwe nom'ne sohwa'u siko oloponjo a'amu Anɨtumne'no uhu'mokuwo'nɨngkohofo sofe sɨmano mafohi'nonji siko Kɨlaisɨye yofe ho'nomayo'ne olo syoho loso yalokusiyo. 
2CO.8.24	Oseso oso a'amu huhwo sohwamo sekwo hofiyo utɨmafɨkuji sikine'no hitoho waselofono. Ose ifijo'manji oso a'amu oso hwe hufa'u hwa'umo sekuye pone'no uhwojalokwofoso hofɨko huno ole wosyofɨsyantɨfeho. Yo'mayo hungkuno wopɨngo Poul kako a'amu Koulin somne'no nalɨwo'nɨngkisoso ne'njofoho wosyofɨsyantɨfeho.
2CO.9.1	Sekwo oso hungkuno Anɨtuye a'amu ne somo ufo'mayo'neso nto upa'nɨmentohofofoho. Oso'no oso hiso'no ngko nom'ne hungkuno sawemoso maselɨmnehono. 
2CO.9.2	Ngko huno niyohoho. Sekwo olo syoho losomne'no hi semo'nyo'ne yalokwofo. Oso'no ngko olo hwaho Masetouniya a'amufe sɨmanopo sekwoe yofe ho'nomawo'nɨngkohefoho. Ole ulɨwo'nɨngkohono. Soswo anga'no mehonɨhwatɨmentɨhwone sohonta a'amu hwaho Ngkɨlik ango Koulin osopo humalofoso olo syoho hiloso nto ulɨka'mentohofofoho. Ose ulɨwo'nɨngkohe so'no olo hwaho Masetouniya a'amuso oso hungkuno homo somo upa'nontɨfi hofɨko hi'nji olo syoho hiloso ulɨkofalokwofo. 
2CO.9.3	Ngko olo syoho hilo so'no sekwoe yofe ho'nomawo'nɨngkohe so'no ne ane imo'nonoho. O'o, ngko nto selohe hopaso sekwo hamniyoho hu'meesiyoso sokafo femokosyohumamno. Ose syafɨsyonji oso a'amu hiso sekwoe ango pone'no uhwojalokuhwono. 
2CO.9.4	Ngko sekwoe yahino wopɨngo so'no a'amu lomo ulɨwo'nɨngkohe so'no ngko a'amu Masetouniya fehohnjo so'nji sekumo se'mehwaso'no sekwo hamniyoho hiso sokafo moho'nasiyo'manji ngko wonɨmango engo wannɨmontonoho. I sekwo hokunonji wonɨmango wonanɨmontonoho. 
2CO.9.5	Ose mmo'nonehonji ngko ole syofɨhu'male, Ngko olo a'amu lomo ango Koulin sopo kakine'no uhwatɨme oso hamniyoho sekwo uyohojano lontɨfe so'no hofɨko sekwo'nji sokafo ito'no fesyohumamno. Oseso ngko tɨfi nose'mahm'me'no ngko hamniyoho hiso sekumta'ni momakulɨsyosema'mnehono. O'o, sekwo nom'ne a'amu somo sɨmeho uyalokwofo so'no sekwo sɨmeho nohayo'nji sekwoe huno mta'ni foho'nahumno.
2CO.9.6	Sekwo olo so'no huno fɨsyafɨhupmno. Hwe fihwo kako wopayo we'e hulinyo sohwo kako wopayo we'e woma'montonoho. I a'amu nom'ne sohwo kako wopayo engo hulinyo sohwo kako wopayo engo woma'montonoho. 
2CO.9.7	Sekwo a'amu anga'no anga'nohino soku sekwo huno hamniyoho alale woho'nosyano lɨfijo'manji sekwoe hunomnohini inɨngkakuji foho'naopmno. A'amu fehohnjo hofɨko hamniyoho engo so'no jomo yokumpohn'nyo selɨkujo'no a'amu fihwa hofɨko sɨmeho tango'nji hamniyoho hiso ho'nasiyoso oso wopɨngo'maho. O'o a'amu kakoe huno mta'ni hamniyoho sɨmeho wopɨngo'njo uyo sohumo Anɨtu kako oso humne'no sɨmonyo yalofoho. 
2CO.9.8	Anɨtu kako yo'mayo ito'no humayo'ne sejapɨhwosi oso'nji nom'ne yo'mayoso ilɨfeesiyo'neso sejaponeso hopoenohino hweho. Oseso sekwo ito'nohini nohumafɨkuji nom'ne a'amu somo ufo'mayo'neso ilɨfeesiyo'neso weho. Oseso sekwo nom'ne a'amu somo wopɨngo ulohofo'neso hopoenohino kuyoho. 
2CO.9.9	Oso pa'nyoso a'amu Anɨtuye hungkuno mtɨ'mokumentohofo sohwa ole mtɨ'mokumentohofi,
2CO.9.9	A'amu fihwo Anɨtuye yahinomo inɨngkawowo'nɨngkiso sohwo kako a'amu yo'mayo so'no umofonyo inyo somo yano'nohino hweho.
2CO.9.9	Oso yahino wopɨngoso ne'no mjɨmɨwentanɨngkuhwosi Anɨtu kakimo ne'nohino hofiyo womokosyohumamontonoho.
2CO.9.9	Wopɨngo uloho'montonoho.
2CO.9.9	Ose mtɨ'mokumentohofofoho. 
2CO.9.10	Anɨtu kako a'amu hn'nɨmo yo'mayo uyo hujo'ne nejaponteso tɨfi wopayo nyo'neso nejapɨwo'nɨngkiso hweho. Oso hopaso sekwo a'amu nom'ne somo ufo'malokwofo so'no sekwo wopayo hulalokwofo. Oso hulalokwofoso engo imo'nɨngkuhwosi ne pi'nɨngo engo womantɨfeho. Oseso oso uyo hujoso Anɨtu kako pi'nɨngo wosejapmmontonoho. 
2CO.9.11	Sekwoe yo'mayo so'no Anɨtu engo imokahonɨngkuhwosi sekwo yo'mayoso nom'ne a'amu somo yano uyantɨfeho. Oseso oso hamniyoho uhu'mokinyoso nakwo nomotasɨhwaso'no a'amu pi'nɨngo engo sekwoe yahino wopɨngo so'no Anɨtumo isamoyoka mɨkunɨmposo ulantɨfeho. 
2CO.9.12	Sekwo oso yahino wopɨngo yalokwofo so'no yo'mayo wopɨngoso hufa'u umo'nɨmontonoho. Sɨmo'mo Anɨtuye a'amu umofonyo inyoso ito'nohino wohumantɨfeho. Nom'neso olenoho. A'amu pi'nɨngo engoso hofɨko Anɨtumo isamoyoka ulɨkuji kakoe yofe engo woho'nomantɨfeho. 
2CO.9.13	Sekwo nom'ne a'amu somo ufo'malokwofo huhwo sohwa hofɨko huno ole wosesyofɨsyantɨfeho. A'amu Koulinɨso hofɨko Kɨlaisɨye hungkunomo upa'nontɨfi ito'no inɨngkowalokwofo. Mango'nohinɨ'maho. O'o, ne'njofoho. Ose syasyefɨsyɨkuji hofɨko sekumta'ni hamniyoho mapijo so'nji sekwoe yahino wopɨngo so'ntnne'no Anɨtumo isamoyoka engo ulantɨfeho. 
2CO.9.14	Oseso a'amu hiso hofɨko huno ole uyono. Anɨtu kako sekumo wopɨngo engo selohofalofoho. Hofɨko sekumne'no Anɨtu kako sekumo wopɨngo ne'no selohofo'ne so'no jomo ulantɨfeho. 
2CO.9.15	Anɨtu kako kakoe hwomu wonyoangkafo nejapmmentiso so'no nakwo isamoyoka mɨkunɨmposo ulano. Hwomu huhwo sohwoe mpoyo wopɨngo hopi'nonohinoso nakwo hopoenohini molanehwono.
2CO.10.1	Ngko Poulɨ'ni ngkine'no hungkuno we'e waselɨmonne'no yohono. A'amu fehohnjoso ngkine'no ole lalokwofo. Poul kako nakwo'nji nohumanto hungkuno wopɨngo pompenjiyo'nohino ko nalɨwo'nɨngkiso sohwo kako kengopo nohumanto nakumne'no iyoswo mtɨ'mokonto kako yoka hungkuno'nohini namtɨ'mokiwo'nɨngkiso hweho. Ose lalokwofo. I ngko Kɨlaisɨye yahino hopa mahm'mo nje yokumpohn'nyo monje yahinɨ'mo yoka hungkuno'maso hungkuno pompenjiyo'nohini waselɨmonne'no yohono. 
2CO.10.2	Ngko sekwo'nji nohumahm'mo yoka sejo so'no ngkilaho ko lalokweso a'amu fehohnjo ngkine'no ole lalokwofo, Poul kako hwahoponjo a'amu pa'nyoso kako kakoe yofe ho'noma'nyo'ne Anɨtuye syoho yalofoho. Ose lalokwofo so'no sekwo huno ole fɨsyafɨhupmno. Poul kako yoka nalonoho lɨkuji nakwo huno ito'no wosyofɨsyano. Ose fɨsyafɨhupmno. 
2CO.10.3	Ou nehopi. Nakwo olo hwaho lopo humawo'nɨngkuhwone'nwoho. I oso'no nakwo olo hwaho loponjo yo'mayo mayoso'no hwahoponjo ikujoho yahino somo minɨngkowalokuyɨhwono. 
2CO.10.4	O'o, yo'mayo hwahoponjo yahino wonyo somo uyakolofo'neso mokosyohumalohwono. Oso hiso olo hwaho lopo nta'nɨ'maho. O'o, Anɨtuye yokumpohn'nyo mta'angofoho. Oso yokumpohn'nyoso Setenɨye tojo somo kakoe yo'mayo somo mtɨhupesoso hoponoho. 
2CO.10.5	Oso yokumpohn'nyoso a'amu hofɨko Anɨtumo nakwolaho lontɨfi kakine'no hwasyo linyo sofe hunomo monje yasiyo'neso hoponoho. A'amu fehohnjoso hofɨko huno ole syofɨsyalokwofo. Nakwo hwe moya'mi nom'neso hofɨko Anɨtumne'no huno wopɨngo tɨpemapitnnohontani nakwoe yokumpohn'nyo'nji oso honɨngkano Anɨtumo u'mayo somo wopɨjwosyano. Huno ose ko syofɨsyantɨfeso oso yokumpohn'nyo Anɨtu mta'ango yo'mayo yahino wonyo somo uyakolofo'ne mokosyohumalohwoneso oso honɨngkano pɨjwasiyo'ne homo somo nakwo mtɨhupeso hoponoho. Oso yokumpohn'nyo mokosyohumalohwone so'no yo'mayo huno wonyo syofɨsyalokuhwone'manji nakwo olo huno Kɨlaisɨmo enjwa'mo ho'nasiyo'neso hoponoho. 
2CO.10.6	Oseso sekwo nakwoe hungkunomo enjwa'mo nto'no wohumano nalɨfijo sohonta a'amu anga'no anga'nohinoso oso hungkuno homo somo hwotoho fentɨfi oso a'amu sofe asoho'yomo mewo'nɨngkohofo hungkuno mikwolofɨhwajiyo'ne humalohwono.
2CO.10.7	A'amu fehohnjoso ngkine'no ole ntantɨkwofo, Poul kako yokumpohn'nyo neso ane hweho. Kako siki mango'nohino nelalofoho. Ose ntantɨkwofo a'amuso hofɨko nje a'apaho hohnjo somnohini nohonalokwofo. Ne somo manohonyofoho. Sekwo Kɨlaisɨye a'amu ne'nwoho lɨkujɨ'manji sekwoe ne somne'no apa'no huno fɨkwesyafɨhupmno. Ole wosyafɨsyontɨfeho, Sekwo Kɨlaisɨye a'amu ku'manji nakwo hi'nnonji Kɨlaisɨye a'amu'nwoho. 
2CO.10.8	Anɨtu kakoe syoho somne'no kakoe yokumpohn'nyo nejopahonɨngki kakoe sɨmano mofohi'nontani yalokuhwono. Oso yokumpohn'nyo hiso sekwo Anɨtumo sɨmeho hi'ntnnono uyalokwofo somo wonyo semokiyo'ne'maho. O'o, sekumo yokumpohn'nyo sesofitofo'nefoho. Ou, ngko oso yokumpohn'nyo so'ne nje yofe ho'noma'nyo'ne'manji ngko wonɨmango mannonehoho. O'o, Kɨlais kako oso yokumpohn'nyo ngkimo ntapmmentiso so'no sekwo ngkimo enjwa'mo humalofo. 
2CO.10.9	Oso'no sekwo huno ole syafɨsyɨkutoho. Ngko sekumo yoka hungkuno semtɨ'mokiyɨwo'nɨngkohe so'no sekwo ngkine'no iyoho wasenono. Ose syafɨsyɨkutoho. 
2CO.10.10	U nehopi. A'amu fehohnjoso ngkine'no ole lalokwofo. Oso iyoswo Poul kako nakumne'no mtɨ'mokuwo'nɨngkisoso hungkuno tango'njo'nji yoka'nji ko namtɨ'mokiwo'nɨngkisoso kako none'mahonɨngki uhwonontani kakoe a'apaho yokumpohn'nyo'njo hwo'maho. Kakoe hungkunoso sikinjofoho. 
2CO.10.11	Ose lalokwofo soku sekwo olo so'no huno waseyono. Ngko ikanopo nohumanji yoka hungkuno semtɨ'mokiwo'nɨngkohe hopa ngko sekwo'njopo nohumahm'mo oso iyoswo semtɨ'mokiwo'nɨngkohe hopaso waselɨmonnoho. Huno ose waseyono.
2CO.10.12	A'amu fehohnjo sekwo'nji humalofoso hofɨko nom'ne a'amufe yahinomo uhwonontɨfi hofɨkoe yahino so'nji oso a'amu sofe yahino so'nji yano inontɨfi hofɨko ole selalokwofo. Nakwoe yahino wonyoangkafo'njɨ'nwoho. Ose selalokwofo. Oso a'amu hiso hofɨko hofɨkoe huno somnohini syafɨsyontɨfi hofɨkoe yahinomnohini yano inontɨfeso huno anefoho. Nakwo a'amu hwahoponjo huno tɨfo'njo hn'nwi yano minanehwono. 
2CO.10.13	I nakwo nakwoe yofeso siki moho'nomo'nanehwono. O'o, oso syoho Anɨtu nejapmmentiso somne'no nakwoe yahinoso ito'no inaso'manji yahino hiso hopo honɨngkonɨngkuhwasi'manji oso syoho Anɨtu nejapmmentiso so'no woho'nomantanoho. Oso syoho hiso sekuyepono lonehwatɨmentisoso sekumo ifehu'mokasesyohumaho. 
2CO.10.14	Oso syoho somjo sohe Anɨtu nejapmmentiso somo muyokolofanehwono. O'o, sekwo oso sohe somo mempo hohnta'ni mohumulofo. O'o, nakwo'njo lohohnta'ni humalofo. Oso'no sekune'no sɨmo'mjo sohwona'ni Kɨlaisɨye hungkuno wopɨngo losetɨhwamentɨhwonefoho. Osopo nom'ne a'amuso nakwoe syoho somjo ne tɨpema'mentohofo so'no hofɨko hofɨkoe yofe ho'nomo'nɨmentohofofoho. 
2CO.10.15	A'amu nom'neso hofɨko Anɨtuye hungkuno losetɨhwamentohofo somne'no nakwo nakwoe yofe moho'nomo'nanehwono. O'o, nakwo ole'no namo'nɨngkohoho. Sekwo Anɨtumo sɨmeho hi'ntnnono uyalokwofoso engo ne'no imo'nɨngkuhwosi oso syoho Anɨtu nejapmmentisoso sekwo'njo ajwo sopo engo umo'nɨmontonoho. 
2CO.10.16	Ose imo'nɨngkuhwoso'no nakwo nom'ne hwaho sekwoe hohujo hohnta'ni wojo sopone'no Kɨlaisɨye hungkuno wopɨngoso womotowantanoho. Oso hopo sopo a'amu nom'neso Anɨtuye hungkunoso mulalokuyohofo. Osopo nakwo syoho ihwasi oso syoho somta'ni ne tɨpemaso'manji nakwo huno ole wonayono. Oso neso nom'ne a'amufe syoho somta'ni'maho. O'o, nakwoe syoho mta'angofoho.
2CO.10.17	A'amu Anɨtuye hungkuno mtɨ'mokumentohofo sohwa ole mtɨ'mokumentohofi,
2CO.10.17	A'amu fihwo kako sɨmonyo uyɨmo loso sohwo kako kakoe yofe somne'no miyonehoho.
2CO.10.17	O'o, Anɨtu kako'nohini yo'mayo wonyoangkafo iwo'nɨngkiso sohune'nohini kako sɨmonyo uyono.
2CO.10.17	Ose mtɨ'mokumentohofofoho. 
2CO.10.18	Nakwo huno ole nayohoho. Hwe fihwo kako kakoe yofe ho'noma'nɨngkuhwoso sohwo Anɨtuye tɨmo sopo kakoe yofe engo ane hweho. I oso'no Anɨtu kako a'amu yofe engo ane pa'nyo sohumo yofe ho'nomaso'manji oso hwe huhwo sohwo yofe engo ne'njo hweho.
2CO.11.1	Sekwo ngkimo nupo'ntohumamno. I ngko hungkuno fehohnjo a'amu omomo hungkuno lɨwo'nɨngkohofo sohwafe hungkuno hopa ko selɨ'me'no sekwo nje hungkuno somo nupo'ntohumamno. 
2CO.11.2	Upa'nyo Anɨtu kako sekumo kakimnohini inɨngkayo'ne sehwosopo'mentisofoho. Oso'no nom'ne a'amuso sekumo hwasyo honɨngkanomo ipesemotafijo so'no Anɨtuye sɨmeho wonyo umo'nɨmontonoho. I oso'no ngko huhwo'ni sɨmeho wonyo wanɨmo'nɨmontonoho. Ihwoni. Ngko pahnnɨmo hungkuno we'enehwo waselɨmonne'no yohono. Sekwo a'mu sijo sofa nom'ni hwamne'no huno mosyafɨso hwehwamne'nohini huno syafɨsyɨwo'nɨngkohofo hopaso ngko sekumo Kɨlaisɨyepono sehwatɨ'me'no sekwo kakimnohini huno fisyafɨhupmno. Sekwo nom'nihumo unɨngkowano lɨfijoso Anɨtu kako sɨmeho wonyo wosejapmmontonoho. I ngko huhwo'ni sɨmeho wonyo wosejapmmonnoho. 
2CO.11.3	I oso'no ngko olo hilo so'no iyoho nnɨngkohoho. Hohonta Seten kako homa imo'nonto Atam kakoe ape Efamo hwasyo ulɨmentiso so'no Efa kako hwasyo honɨngkanomo inɨngkamentisofoho. Seten ose uloho'mentiso hopaso a'amu fehohnjo hofɨko hwasyo hungkuno lohose'mafɨkujo'no sekwo Anɨtuye honɨngkanomo hofiyo inɨngkawowo'nɨngkohofo somo nusɨkwojɨkuji hwasyo honɨngkanomo inɨngkayo so'no ngko iyoho nnɨngkohoho. Sekwo Kɨlaisɨmnohini inɨngkayo yahinoso nusɨkwajɨfitnnohontnne'no selalokweno. 
2CO.11.4	Hwapɨngoso a'amu fehohnjo hofɨko sekumo se'mantɨfi Jisasɨmne'no ngko hungkuno selɨmentoheso molohose'ma'mmalofo. O'o, Jisasɨmne'no hofɨko sekumo wase'mano ko lontɨfi hofɨkoe hwasyo hungkunoso Jisasɨmne'no lohose'ma'malofofoho. Oso hwasyo hungkuno homo somne'nohini syafɨsyɨwo'nɨngkohofofoho. Hohonta nakwo Jisas Kɨlaisɨye hungkuno wopɨngo selɨmentɨhwone sohonta sekwo Anɨtuye Towahuno wopɨngo ma'mentohofofoho. I olohonta sekwo hofɨkoe hwasyo hungkuno somne'no ne'njofoho lontɨfi sekwo towahuno nom'ne kengo ma'malofo kuyoho. A'amu sekumo hwasyo selontanɨngkofi sekwo nakwolaho mujo kuyoho. O'o, sekwo oso syoho hiso ifijo hopaso nomapitnnefoho.
2CO.11.5	Sekwo upa'nɨmno. Oso a'amu (
2CO.11.6	A'amu fehohnjo hungkuno lutɨhwayo yahino wonyoangkafo iwo'nɨngkohofo hopaso ngko ko miyo'njo imneso ngko Anɨtuye hungkuno somne'no nje hunoso umofonyo miyohoyohono. O'o, Anɨtuye hungkuno neso ngko huno niyohoho. Oso hiso'no sekwo huno seyohoho. Sɨkuno pi'nɨngo engo somo nakwo sekumo Anɨtuye yahino ne so'no nto esetɨhwamentɨhwonefoho.
2CO.11.7	Sekwo huno seyohoho. Ngko sekwo'nji nohumanji Anɨtuye hungkuno losetɨhwamentohe sohonta ngko oso syoho homo somne'no hamniyoho'no jomo selɨmentohetaho. O'o, ngko nje yofe monje yahinɨmentohe so'no ngko nje nonyo wosopayo yo'mayo so'no syoho imentohefoho. Oso'no ngko sekwoe yofe honje ho'nosemanji sekumo nje syoho ntohofiyo kuyoho'nji momasemoku'mmentohefoho. Oso yahino wopɨngo sekumo seloho'mentoheso wonyotaho. 
2CO.11.8	Ngko sekwo'nji nohumentanɨngko Anɨtuye a'amu ango kengo mta'angoso ngkine'no nje wosopayo yo'mayo somne'no hamniyoho uyohotɨmentohofofoho. Oseso ngko sekumo sefo'mayo'ne a'amu kengo somta'ni hamniyoho hufo hopa ma'mentohefoho. 
2CO.11.9	Hohonta ngko sekwo'nji humamote sohonta ngko yo'mayo so'no umofonyo yonji oso hiso'no sekumo jomo maseli yonji sekumo tango mosejapefoho. O'o, Anɨtuye a'amu Masetouniya humamotofoso ango Koulin sopo i'mofopahonɨngkofi ngko yo'mayo umofonyo imoteso hopoenohini ntapmmentohofofoho. Oseso ngko hohonta sekwo'nji humanji nje yo'mayo so'no tango mosejapmmotefoho. Oso'no olohontajo so'nji oso yahino hiso'nji ne'no wamjɨmɨ'momnefoho. 
2CO.11.10	Kɨlaisɨye hungkuno neso ngkimo nɨweho. Oseso nje yahino hiso'ne'no ngko nje yofe ho'nomanɨ'me'no a'amu Ngkɨlik sofe ango'meemo ho'nɨngkanɨngkuhwosi hofɨko oso homo somne'no nje yofe monje meenɨhufitnnehofo. 
2CO.11.11	Oso hungkuno hiso ngko peho'no selohono. Ngko sekumo sɨmeho mosejapmmale'no laselohono. O'o, oso'ne'maho. Ngko sekumo sɨmeho sejapɨwo'nɨngkohe so'no Anɨtu kako huno moi'wonoho. 
2CO.11.12	O'o, oso hiso olenoho. Oso a'amu huhwo sohwa hofɨko Anɨtuye hungkuno hwasyo losetɨhwawo'nɨngkohofo sohwa hofɨkoe yofe ho'noma'nyo'ne nakwo Anɨtuye syohoso Poul hopa iwo'nɨngkuhwone hwona'nyoho. Ose ko lontɨfi hofɨko sekumta'ni yo'mayoso semalokwofo. Oso'no hofɨkoe honɨngkano somo pɨjwohumayo'ne ngko sekumta'ni nje syoho somne'no yo'mayo so'no jomo molosema'mmote yahino hiso olohonta ho'nomo'nalokweno.
2CO.11.13	Oso a'amu (
2CO.11.14	Sekwo oso hiso'no hi semo'nɨngkuhwoloho. Seten kako huhwo'nji honɨngkano hwasyo somo sekumo ipesemotayo'ne a'amu ahwomo mta'angohwa pa'nɨngo pomponaho engo'nji imokinɨwo'nɨngkiso hweho. 
2CO.11.15	Oseso a'amu Setenɨye syoho ulohofiyoso hofɨko Anɨtuye syoho ulohofiyo hopa imo'nyo so'no sekwo yomo ikutoho. Sekwo oso a'amu huhwo sohwamo nuhwonontɨfi a'amu wopɨngofoho senɨwo'nɨngkiso kuyoho. I oso'no hwangku no'mo hofɨkoe yahino yontɨfijo somne'no tohino engo mapitnnefoho.
2CO.11.16	Sɨmo'mo ngko ole selohono, Ngko a'amu omomo hungkuno lɨwo'nɨngkohofo sohwafe hungkuno hopa ko selɨ'me'no sekwo nje hungkuno somo nupo'ntohumamno. Olo hungkuno selalokwe loso omomo hungkuno nelalofoho syafɨsyɨkujɨ'manji e'wano omomo hungkuno we'enehwo selɨ'me'no upo'ntohumamno. Oso a'amu huhwo sohwa hofɨko Anɨtuye hungkuno hwasyo losetɨhwantɨfi hofɨkoe yofe ho'noma'nɨwo'nɨngkohofo hopaso ngko nje yofe woho'noma'nɨmonne'no yohono. 
2CO.11.17	Hungkuno selalokwe loso Anɨtuye'maho. O'o, a'amu omomo hungkuno selɨwo'nɨngkohofo sohwa hofɨkoe yofe ho'noma'nyo'ne omomo hungkuno selɨwo'nɨngkohofo hopa selalokweno. 
2CO.11.18	I a'amu pi'nɨngo hwahoponjo yahinomo inɨngkawentɨfi hofɨkoe yofe ho'noma'nɨwo'nɨngkohofo sohwafe yahinomo we'enehwo inɨngka'mo nje yofe woho'noma'nɨmonne'no selalokweno. 
2CO.11.19	Sekwo a'amu huno'njɨ'nwoho lolalokwofo. I sekwo a'amu hwasyo hungkuno selɨwo'nɨngkohofo sohwamo tɨfi inɨngkawo'nɨngkohofo so'no huno ane kuyoho. 
2CO.11.20	A'amu fihwo kako nje syoho wontohofiyano selɨhwosi mimpo'nosemotahwosi sekwo inɨngkayo'nohino kuyoho. U kako sekwoe yo'mayoso moi'wo wolasemo'mo syafɨsyɨhwosi hwasyo hungkuno wolosetɨma'montonoho. Kako poji esetɨmanto imayo selohofɨwo'nɨngkiso hweho. Kako sekumo monje yasesyonto sekwoe sɨmo'mangopo ajonyo sefonjahonɨngki sekwo kakimo tɨmo'nohini uhwontohumawo'nɨngkohofo kuyoho. Yoka mujo'njo kuyoho. 
2CO.11.21	Ngko oso yahino hiso imneso yokumpohn'nyo ane hwo'nyoho. Oso'no ngko oso hopa sekumo moseloho'meso'no ngko wonɨmango wannɨmontonoho.
2CO.11.21	I nom'ne omomo hungkuno apa'no waselɨmonne'no yohono. A'amu nom'ne sohwa hofɨkoe yofe yo'mayo so'no ho'noma'nɨwo'nɨngkohofo hopaso ngko huhwo'ni nje yofe woho'noma'nɨmonne'no yohono. Nje omomo hungkuno upa'nɨmno. 
2CO.11.22	Hofɨkoe yofe ho'noma'nyo'neso ole lahnnɨwo'nɨngkohofo. Nakwo a'amu Hipɨlu hwona'nyoho. Ose lahnnɨwo'nɨngkohofo. I ngko huhwo'ni Hipɨlu a'amu hwo'nyoho.
2CO.11.22	U ole lahnnɨwo'nɨngkohofo, Nakwo a'amu Isɨlael hwona'nyoho. I ngko huhwo'nyi a'amu Isɨlael hwo'nyoho. U, Apɨlohamɨye imuhwolaho. Ngko huhwo'ni Apɨlohamɨye imu hwo'nyoho.
2CO.11.23	U hofɨko Anɨtuye syoho ulohofiyo hwolaho. I nje yofe ho'noma'nyo somne'no omomo hungkuno apa'no wahnnɨmo. Hofɨko Kɨlaisɨmne'no syoho iwo'nɨngkohofo somo ngko hofɨkimo uyakolofohono. Nje syoho engoso hofɨkimo uyakolokwoho. Ngko impo'angomo humayoso sɨkuno pi'nɨngo niyakolofoso ngko hofɨkimo uyakolofohono. Anɨtuye syoho somne'no a'amu ngkimo ikujoho nɨfonjontɨfeso ngko hofɨkimo uyakolofohono. Sɨkuno pi'nɨngo ngko poyo wape'nɨmonji iyoso hofɨkimo uyakolofohono. 
2CO.11.24	A'amu Juta sohwa hofɨko ngkimo impojonyo sɨkuno kengo kengo aho fehohnjo hopi'nonohino somo ne'no nɨfonjontanɨngkofi 
2CO.11.25	Sɨkuno hufa'u sɨhune somo a'amu Loum sohwa hofɨko sohwe sonyo ikujoho'nji nɨfongku'mentohofofoho. Sɨkuno fihwi hofɨko ngkimo sojo'nji nɨposɨ'mentohofofoho. Sɨkuno fihwi ngko yofayokinopo nohumentanɨngko yofayokino hiso wonyo imo'nɨmentisofoho. Oso hiso sɨkuno anga'nohinomo emoimentohe'maho. O'o, sɨkuno hufa'u sɨhune emoyonji wonyo imo'nɨmentisofoho. I sɨkuno nom'nemo yofayokino mijo ajwopo wonyo imo'nɨmentiso sohonta ngko sɨkuno anga'no mofehi'nyo anga'no mijo ajwopo mtapmmentohefoho. 
2CO.11.26	Sɨkuno pi'nɨngo engo ngko Anɨtuye syoho somne'no a'amumo lɨku'mofontanɨngko mijo ifofayo yonto ngkimo wonyo wanɨmokumonto imentisofoho. A'amu wonyo honɨngkano'njo sohwa hofɨko a'amufe ho'yango hufo imotofo sohwa hofɨko ngkimo honɨngkanopo wonyo wonɨmokantɨfi imentohofofoho. Nje a'amu Juta huhwanji a'amu temtitofo kengo huhwanji ngkimo wonyo wonɨmokantɨfi imentohofofoho. Ngko antɨme engo sopo we so'mo mijo ayo ajwopo nohumentanɨngko yo'mayo yahinoso ngkimo wonyo wanɨmokumonto imentisofoho. A'amu fehohnjo hofɨko nakwo Jisasɨye syoho'njo hwona'nyoho hwasyo lontɨfi hofɨko huhwanji ngkimo wonyo wonɨmokantɨfi imentohofofoho. 
2CO.11.27	Ngko sɨkuno pi'nɨngo engo somo yo'mayo yo'mayo syoho yokumpohn'nyo tohohmtnno'njo iwo'nɨngkohe hwo'nyoho. Ngko ose yontnne sohwo'ni sɨkuno pi'nɨngo somo ngko saho mofosyawosofoho. Oso syoho hiso ne'no yonji ngko wopayo'nji mijo'ntnne'no mijoho pe'nɨmotefoho. Sɨkuno pi'nɨngo ngko wosopayo manyo'njo yonji yo'mayo hwapɨfe so'ntnne'no umofonyo yonji kwongkwongo nisɨmojofoho.
2CO.11.28	Oso tango hiso'nohinɨ'maho. O'o, sɨkuno huhwo huhwi tango nom'ne olo so'nji nɨ'mawo'nɨngkisofoho. A'amu Anɨtumne'no uhu'mokuwo'nɨngkohofo sofe tango so'ntnne'no ngko huno syafɨsyonji ngko hofɨkimo wopɨngo'nohini ufo'mahm'mo hofiyo umokosyohumayo so'ne'nohini syafɨsyɨwo'nɨngkohefoho. 
2CO.11.29	Oso a'amu hiso honɨngkano wonyo ifijo'manji ngko huhwonnontnne'no sɨmeho tango niyantofoho. U nom'ne a'amuso oso a'amu homo somo honɨngkano wonyo somo ipemotawofijo'manji ngko oso a'amu ipemotafijo somne'no sɨmeho tohino wannɨmontonoho.
2CO.11.30	A'amu omomo hungkuno lɨwo'nɨngkohofo sohwa hofɨkoe yofe ho'noma'nɨwo'nɨngkohofo hopaso ngko uyɨmo hnnɨme'manji ole wahnnɨmo. Ngko yokumpohn'nyo ane hwo'nyoho. Ose hnnɨme somne'no ngko nje yofe woho'noma'nɨmonne'no yohono. 
2CO.11.31	Anɨtu sohwo kako nakwoe Hwe Engo Jisas Kɨlaisɨye kanɨngkwohwo ko imo'nonto kakoe Hwe Engo hweho. Oso huhwo sohwoe yofeso ne'no woho'nomehwantanoho. Oso huhwo sohwo kako nje hungkuno nehopi'nohino lalokwe somne'no huno uyohoho. 
2CO.11.32	Ngko ango Ntomasɨkos sopo nohumentanɨngko hwe engo hwaho mokosyohumayo Aletas sohwoe hwe mnokino manji'mofo'njo a'amumo mokosyohumayo sohwo kako Poulɨmo aho wakeno lonto kako a'amu syuwo'nɨngkohofo kuso somo ngko Poulɨ'nɨmo aho nɨke'ne a'amu sohwamo uhumatɨ'mentisofoho. 
2CO.11.33	Ose ko uhumojahonɨngki Jisasɨye a'amu fehohnjo sohwa ngkimo sohwo ho'yo engo somo meenɨsyontɨfi nom'ne sofo we'e so'mo sohwo ho'yo somo impe intofontɨfi intofaniyoho'mokahonɨngkofi ngko hwaho mompo sohwo ho'yo somta'ni nɨhu'nahone hiyaso joku'nɨngkale'mo'mentohefoho.
2CO.12.1	A'amu hofɨkoe yofe ho'noma'nyo'ne yahinoso hofɨkimo mufo'maso'njo ko yososo ngko a'amu omomo hungkuno'njo sohwafe yahino hopaso apa'no wahnnɨmonne'no yohono. Olo hungkuno loso a'amu hwasyo hungkuno selɨwo'nɨngkohofo somo monje yasiyo'ne wonɨmango unyo'ne selalokweno. Ngko wojo honɨngkononji Anɨtu kako hiyaso hungkuno ntɨmentiso so'nji yo'mayo ujo ehontojwanɨhumentiso so'nji waselɨmonne'no yohono. 
2CO.12.2	Hohonta soswo aho hufa'u hopi'nono nom'ne sɨfe mta'ni osofosofahn'no m'mofape sohonta Anɨtu kako kakoe a'amu ne sohwo'nɨmo kakoe ahwomomjo ango sopone'no nɨmotasɨmentisofoho. Nje huyo'mango'nohini motasɨmentisotɨkeno. A'apaho hi'nji motasɨmentisotɨkeno. Ngko huno maniyohoyohoho. Anɨtu kako'nohini huno uyohoho. 
2CO.12.3	Ose seloheso apa'no waselɨmonne'no yohono. Oso hwe huhwo sohwo ngkonoho. Anɨtu kakoe ahwomomjo ango sopone'no ntɨmotasɨmentisofoho. Nje huyo'mango'nohino ma'mentisotɨkeno. Nje a'apaho hi'nji ma'mentisotɨkeno. Ngko huno maniyohoyohoho. Anɨtu kako'nohini huno uyohoho. 
2CO.12.4	Oseso ngko Anɨtuye ahwomomjo ango sopo nohumanji yo'mayo hungkuno wopɨngo wonyoangkafo ko upa'nɨmentoheso nakwoe hwahoponjo hungkuno somo oso hungkuno hiso ujo ehontojwosyaneso hopo'maho. O'o, nakwo huno monayonehoho. 
2CO.12.5	Oso yo'mayo ahwomomjo upa'nɨmentohe so'no ngko nje yofe ho'noma'nɨ'mtentesi oso yahino hiso ito'nohinesohilo. I oso'no ngko olohonta oso hiso'no ngko nje yofe moho'noma'nɨmnehono. O'o, ngko nje yofe woho'noma'nɨmo lɨme'manji ole'nohini waselɨmonne'no yohono. Ngko nehopi'nohini yokumpohn'nyo ane hwo'nyoho.
2CO.12.6	U, nehopi. Ngko nje yofe nehopi'nohini ho'noma'nɨ'mententesi ngko a'amu omomo hungkuno'njo sohwafe hungkuno pa'nyo maselɨ'mnesohilo. O'o, hungkuno nehopi'nohinoso noselɨ'mnesohilo. I oso'no ngko nje yofe moho'noma'nɨmnehono. O'o, yo'mayo hungkuno ngko ngkine'no hnnɨngkohe somne'no ho'nɨngkisoso a'amu soku ngkimo yano ntofɨkutoho. O'o, Anɨtuye hungkuno losetɨhwawo'nɨngkohe so'nji yo'mayo yahino iwo'nɨngkohe so'ntnne'no sekwo nto nohonɨmotofo somne'no sekwo ngkine'no huno ito'no waseyono. Oso'no nje yofe peho'ne woho'noma'nɨmonnto.
2CO.12.7	Oso hungkuno wonyoangkafo Anɨtuye ahwomomjo ango sopo nta'ni ntapmmentiso somne'no ngko Poulɨ'ni hwa'mo hwa'mɨngo miyo'ne nje yofe moho'noma'nyo'njo yone'ento Anɨtu kako eno lahonɨngki Seten kako nom'ne tangoso ntapmmentisofoho. Oso tango hiso nje a'apahomo yongo kintofohofo pa'nyofoho. Oso tango hiso ngkimo monje yanisiyo so'no ngko nje yofe moho'noma'nɨmnehono. 
2CO.12.8	Oso tango hiso'no ngko Mpohumo jomo yokumpohn'nyo hufa'u sɨhune ole ulɨmentoho, Kɨko olo tango hiloso wae feenɨmofo. 
2CO.12.9	Ose ko ulahonɨngko Anɨtu ole ntɨmento, O'o, ngko oso tango hiso wae meekumofe'njo ko i'mo ngko kɨko'nji nohumahm'mo wopɨngo'nohini wakiloho'monnoho. Nje wopɨngo'nohini kiloho'meso hopoenohinofoho. Hwapɨngoso a'amu kakoe humayo somne'no yokumpohn'nyo ane sohumo ngko nje yokumpohn'nyo ujo wehontojwahumonnoho. Anɨtu kako ose ntɨmentisofoho. Oseso ngko yokumpohn'nyo ane sohwo'nne'no ngko sɨmeho tango maniyonehoho. O'o, sɨmeho wopɨngo'nji nje yokumpohn'nyo ane humayoso ho'nomo'nalokweno. Oso'no Kɨlaisɨye yokumpohn'nyo engoso ngkimo nɨweho. 
2CO.12.10	Ngko Kɨlaisɨye syoho somne'no ngko yokumpohn'nyo ane ko humame sohwo'ni a'amu hofɨko ngkimo wonyo ko ntohopijoso yo'mayo yo'mayo tangoso ko nɨ'masoso a'amu ngkimo wonyo wontopano lɨkuji ko ifijoso oso hiso'no ngko sɨmeho wopɨngo'nji wohumamonnoho. Ou, nje yokumpohn'nyo ane sohonta Kɨlaisɨye yokumpohn'nyo ne'njoso ngkimo nɨweho.
2CO.12.11	Oso a'amu hiso Anɨtuye syoho'njo hwona'nyoho hwasyo selɨwo'nɨngkohofo sohwafe yofe ho'noma'nyo yahino somo maheso'no ngko a'amu omomo hungkuno'njo lɨwo'nɨngkohofo pa'nyo selalokweno. Sekwo nje yofe ho'nonɨmantɨfijontentesi oso yahinoso ito'nohino'nesohilo. I oso'no sekwo nje yofe moho'nonɨmawo'nɨngkiyohofo. I, ngko yokumpohn'nyo ane ko huhwo'nɨmo oso a'amu hwasyo selɨwo'nɨngkohofo sohwa hofɨko ngkimo moniyakolopitnnehofo. 
2CO.12.12	Ngko sekwo'nji nohumentanɨngko yo'mayo tango ko nɨ'mahonɨngki ngko syoho yokumpohn'nyo ne'no yoho'nɨmentohe sohonta Anɨtu kako yo'mayo wonyoangkafo a'amu miyɨwo'nɨngkiyohofoso yonto kako ngkine'no olo hwe lohwo nje syoho'njo hweho, syanɨfɨsonto sekumo setɨhwamentisofoho. Oso'no sekwo huno seyohoho. Ngko Anɨtuye hungkuno lɨku'mofo (
2CO.12.13	Sekwo oleso peho'no hnnalokwofo. Poul kako a'amu ango kengoponjo somo wopɨngo uloho'mentisofoho. Kako nakumo wonyo naloho'mentisofoho. Oso peho'no syonɨfɨsyantokwofo. Olo wonyo anga'nohino loso seloho'mentoheso ngko sekumta'ni sekwoe wosopayo yo'mayo so'ne'no jomo maselɨmentohefoho. Sekwo oso wonyo seloho'mentohe hisomne'no wae feenɨmopmno.
2CO.12.14	Ngko nom'ne honta se'ma'mentoheso hufa'u imo'nɨmentisofoho. Olohonta ngko apa'no se'ma'meso hufa'u sɨhune umo'nɨmontonoho. Ngko nose'mahm'mo ngko sekwoe yo'mayoso nɨfo'mayo'ne jomo maselɨmnehono. O'o, sekwoe yo'mayoso sekumta'ni semayoso ngkilaho. Sekune'nohini nɨmo'nɨngkohoho. Ihwoni. Mehomiso hofɨko hofɨkoe ho'yango homnɨngkwohwo'ya'umo ufo'mayo'neso melofisyasyɨwo'nɨngkiyohofo. I oso'no kanɨngkwohwo'nji kona'wohi'njiye ho'yangoso hofɨkoe mehomi somo umasiyo'neso elofisasyɨwo'nɨngkohofofoho. 
2CO.12.15	U ngko senɨngkwohwo sohwo'ni sɨmeho mɨkunɨmposo sejopalokweno. Oso'no sekwoe huyo'mango Anɨtu'nji ito'no fosyohumayo'ne imo'nyo so'no ngko yo'mayo yo'mayo hopi'nonohino sekumo sefo'mayo'ne uyɨmonne'no yohono. Ou, ngko ho'yango sekwoe huyo'mango somo ufo'mane'manji e'wano. Nje ho'yango hopi'nono wosejapmmo. U nje poyo pe'nɨmeso sekwoe huyo'mangomo ufo'mane'manji e'wano, ngko sekumne'no wape'nɨmo. Ngko sekumo sɨmeho mɨkunɨmposo sejopalokwe so'no sekwo ngkimo sɨmeho ntapɨwo'nɨngkohofoso we'e limo'nalofoho. We'e'manji wopɨngo'maho.
2CO.12.16	Ngko sekwo'nji nohumanji ngko sekwoe wosopayo ho'yango yo'mayoso mosemaso so'no sekwo huno ko seyahonɨngki a'amu fehohnjo sekwo'nji humalofoso olo hwasyo hungkunoso ngkine'no syonɨfɨsyalokwofo, Poul kako afofo hungkuno'nji hwasyo hungkuno'njo hweho. Oso'no kako nakwo'nji humantiso sohonta kako nakwoe yo'mayoso momaso'njo ko yahonɨngki uhwonontani kako nakumo Anɨtuye hungkuno nalɨmentiso so'no kako hamniyoho engo mawo'nɨngkiso hwolɨkeno. Oso hunoso hwasyo huno syonɨfɨsyantokwofo. 
2CO.12.17	I a'amu huhwo sohwa pehofo kosyonɨfɨsyalokwofo. Ngko a'amu fehohnjo sekuyepono uhwatɨmentohe sohonta hofɨko sekumta'ni yo'mayo mokulisyosyema'mentohofo ntapmmentohofotaho. Ose kosyonɨfɨsyalokwofo. 
2CO.12.18	Ngko Taitas sohumo sekuyepono hano iyoso'no jomo yokumpohn'nyo ulohonɨmentoheso Anɨtuye a'amu nom'ne hwo'nji ngko sikimo sekuyepono uhwatɨmentohefoho. Oso hohosohonta Taitas kako sekwo'nji nohumanto kako poji hungkuno selonto kako ngkine'no sekwoe yo'mayo yo'mayoso mokulisyosema'mentisotaho. O'o, Taitas kako ngko'nji sɨmeho afa inɨwo'nɨngkuhwayo sohwo kako sekwo'nji nohumanto syoho ngko iwo'nɨngkohe hopaso sekwo'njopo imentisofoho.
2CO.12.19	Olo hungkuno mtɨ'mokalokwe loso sekwo nuhwonɨngkuji olo so'no wosyofɨsyantɨfitaho. Poul kako nakwoe tɨmopo kakoe yofe wopɨngo imo'nyo'ne hungkuno loso mtɨ'mokalofoho. Ose wosyofɨsyantɨfitaho. I oso'ne'maho. Nakwo Kɨlaisɨye a'amu hn'nne'no Anɨtuye tɨmopo lohofontane so'ne yo'mayo mtɨ'mokalokwe loso nje yofemo fo'ma'nyo'ne'maho. O'o, nje a'amu sɨmeho sejopalokwe sokumo sekwoe huyo'mangoso Anɨtu'nji ito'no humayo'ne sesosofitofo'ne semtɨ'mokiyalokweno. 
2CO.12.20	Ngko olo so'no iyoho nnɨngkohoho. Ngko sekumo se'mahm'me'no sekwo ito'no mohumayo'njo sehonɨmnehontnne'no semtɨ'mokiyalokweno. I sekwo ito'no mohumayo'manji ngko sekumo yoka hungkuno tohohmtnno'njo selɨmeso manohonɨfitnnoho. Olo yahino wonyoso mawenoho. Ikujoho hungkuno, a'amu nom'ni hwamne'no sɨmeho tohino, yoka hungkuno, yokumpohn'nyo yahino, sitofo hungkuno, a'amu nom'ni hwamne'no siki hungkuno ujo, a'amu hofɨkoe yofe ho'noma'nyo, a'amu Anɨtumne'no uhu'mokuwo'nɨngkohofo sofe sɨmeho inyo somo wonyo imokinyo. Oso yahino homo somo ngko sekwo'njopo tɨmo sehonyo so'no iyoho nnɨngkohoho. 
2CO.12.21	Ngko sekumo se'mahm'me'no sekwoe yahino wonyo ne'no wojo'manji sekumne'no Anɨtu kako ngkimo wonɨmango engo wontapmmontolaho. A'amu fehohnjo sekwo'nji humalofo hohonta hofɨko yahino wonyo imo'motofo, akngkilɨke yahinoso, yo'mayo yahino wonyo somne'no sɨmeho fefoyo umojo oso hwa hofɨko hofɨkoe yahino wonyo somne'no hohujo mikinjaofe'manji ngko sekumne'no humotaho engo wosaselɨmontaho. Oso homo somne'no iyoho nnɨngkohoho.
2CO.13.1	Sɨkuno hufa'uso nto se'ma'mentohefoho. Olohonta se'ma'meso hufa'u sɨhune umo'nɨmontonoho. Anɨtuye hungkuno ole naliso. A'amu hufa'utaho hufa'u sɨhunetaho, hofɨko nom'ni hwafe yahino wonyo somne'no sɨmeho afa inɨngkuji ujo ehontojwasyɨkujo'no nakwo nehopeho wolantanoho. Ose'manji ngko sekuyepono se'mayo hufa'u sɨhune imo'nɨngkuhwoso'no yahino wonyo ne'no nowentanɨngkuhwoso'manji ngko wonyo ne kuyoho waselɨmonnoho. 
2CO.13.2	Hohonta ngko sekwo'nji humamentohe sohonta a'amu yahino wonyo imotofo sohwahnne'no hungkuno yokumpohn'nyo nto selɨmentohefoho. I olohonta ngko ikanopo fosyohumawenji ngko yahino wonyo homo somne'no hungkuno yokumpohn'nyo apa'no selalokweno. I ngko se'ma'me sohonta yahino wonyo ne'no wojo'manji ngko hungkuno toho pa'nyo selɨ'mo yahino wonyo somne'no sekwo hopi'nonohino sokumo tohino wosejapmmonnoho. 
2CO.13.3	Sekwo ose nuhwonɨngkujo'manji sekwo huno ole waseyono. Kɨlais kakoe hungkuno ntopahonɨngki ngko hungkuno hiso selɨwo'nɨngkohe hwo'nyoho. Huno ose waseyono Kɨlais kako sekwoe yahino somo yano selofiyoso sohonta kako hwe yokumpohn'nyo ane hwo'maho. O'o, kakoe yokumpohn'nyoso wosetɨhwamontonoho. 
2CO.13.4	Hohonta Kɨlais kakoe a'apaho yokumpohn'nyo ane pa'nyohwo imo'nɨngkahonɨngki hofɨko kakimo iyo hwojiyafɨku'nnyopo fonjito'ofahumentohofofoho. I oso'no kako olohonta Anɨtuye yokumpohn'nyo'nji songo humaho. Oso pa'nyoso nakwo hi'nwi nakwoe a'apahoso yokumpohn'nyo ane'nwoho. I oso'no nakwo Kɨlaisɨ'nji mojopohi'nontani kakoe yokumpohn'nyo'nji humalohwono. Oseso nakwo sekwo'nji nohumehwasi Anɨtuye yokumpohn'nyoso sekwo'njopo u'mofapmmontonoho. Oso'no Anɨtuye yokumpohn'nyoso sekwoe yahino somo ito'no mɨhwajiyo'ne weho.
2CO.13.5	Sekwo sekwoe humayo somne'no yano inɨfijoso huno ito'no fɨsyafɨhupmno. Sekwo Kɨlaisɨye yahino somo nehopi linɨngkowalokwofo. Sɨmeho hi'ntnnono kakimo nehopi luyalokwofo. Kɨlais kako sekwoe sɨmeho mo'mo nehopi lohumaho. I sekwo Kɨlaisɨye yahino somne'no poji liyalokwofo. Sekwo sekwoe yahino somo yano finɨmno. 
2CO.13.6	Sekwo oso pa'nyoso nje yahinomo nohonɨngkuji yano inɨngkuji sekwo huno ole waseyono. Poul kako Kɨlaisɨye a'amu ne hweho. 
2CO.13.7	Sekwo honɨngkano wonyo mifitnne'entani nakwo Anɨtu sefo'mayo'ne jomo ulɨwo'nɨngkuhwone'nwoho. Hwapɨngoso peho'neto. A'amu hofɨko sekwoe honɨngkano wopɨngo'nohini somo sehonɨngkuji nakwo Anɨtuye hungkuno nehopi losetɨhwamentɨhwone so'no nakwoe yofe ho'nonemayo'netaho. O'o, oso'ne'maho. A'amu nje syoho somne'no ngkimo sitofo ko ntɨkuji sekwo Kɨlaisɨye honɨngkanomo ito'nohino finɨngkamno. 
2CO.13.8	Nakwo Kɨlaisɨye hungkuno ne somo monje mesyanehwono. O'o, nakwo Kɨlaisɨye hungkuno ne somo sosofitofo'ne'entani yɨhwono. 
2CO.13.9	Nakwo yokumpohn'nyo ane ko huhwona'ni sekwo yokumpohn'nyo lohopijo'manji nakwo sɨmonyo uyantanoho. Olo hilo so'no nɨmo'nɨngkohoho. Sekwo Kɨlaisɨye yahino ne somne'no sokafo mafɨkuno. Oso hiso'no sɨkuno huhwo huhwi Mpohumo jomo ulɨwo'nalokweno. 
2CO.13.10	Olohonta ngko ikanopo nohumanji olo iyoswo loso semtɨ'mokiyalokweno. Hwapɨngoso sekwo hungkuno homo somo haloho pekujo'no hwangku ngko se'mahm'mo yoka maselɨmnehono. Oso yokumpohn'nyo sekwoe yahino somo ito'no mɨhwajiyo'ne Kɨlais ntapmmentiso so'no sekwo tohino masemnonehoho. Oso yokumpohn'nyo ntapmmentiso hiso sekumo wonyo semokiyo'ne'maho. O'o, sekumo sesofitofo'ne ntapmmentisofoho.
2CO.13.11	Ou, nje a'amu soku, nje hungkunoso ngko moi'wo wolosejwao'monne'no yohono. Sekwo hopi'nonohino soku, sekwo yokumpohn'nyo yoho'nɨngkuji honɨngkano ito'nohinomo finɨngkamno. Nje hungkunomo haloho ito'no popmno. Sekwo sɨmeho afa'nohini inɨngkuji sɨmeho pompenjiyo'nji fosyohumantɨkuno. Ose ifijo'manji Anɨtu kako hitoho hwapɨngo sohwo, sekwo'nji nohumahwosi sekumo hofiyo wosemokosyohumantonoho. 
2CO.13.12	Sekwo Kɨlaisɨmo inɨngkawo'nɨngkohofo soku, sekwo nuhu'mokukuji sekwo a'amu anga'no anga'nohinomo ahopo'nɨmno. Anɨtuye a'amu oloponjo hn'nwi nakwoe a'amu kuyoho. 
2CO.13.13+2CO.13.14	Nakwoe Hwe Engo Jisas Kɨlais kako sekumo wopɨngo waselohofono. Anɨtu kako sekumne'no hitoho wosejapono. Anɨtuye Towahuno Wopɨngo sohwo kako sekwoe sɨmeho mo'mo engolopohamo wohumano.
GAL.1.1+GAL.1.2	Nje a'amu hwaho Ngkolesiya Jisas Kɨlaisɨmo sɨmeho uyontɨfi uhu'mokuwo'nɨngkohofo sokumo, ngko Poulɨ'ni olo iyoswo semtɨ'mokiyalokweno. A'amu Jisas Kɨlaisɨmo sɨmeho hi'ntnnono uyɨwo'nɨngkohofoso ngko'nji humalohwoneso sekumne'no nakwoe a'amufo loselalokwofo. Nje hungkuno sekwo upa'nɨmno. Ngko olo 
GAL.1.3	Nanɨngkwohwo Anɨtu sohwa'nji nakwoe Hwe Engo Jisas Kɨlaisɨ'nji siko'monta'i siko sekumo yo'mayo wopɨngo selohofohosɨsi sɨmeho pompenjiyo wosejopanjiyoho. 
GAL.1.4	Nakwoe wonyomne'no Jisas Kɨlais poyo pe'nɨmentisofoho. Oso'no Setenɨye honɨngkano so'nji yo'mayo hwahoponjo so'nji nakwo a'amu hwahoponjo hopi'nonohino hn'nɨmo yokumpohn'nyo nemokosyohumentanɨngki nakwoe Mpohwo Anɨtu nje hwomu hwahopo uhwatɨmo syofɨsyahonɨngki Jisas kako eno ulonto kanɨngkwohwoe hunomo inɨngkawento Jisas asomo netɨmayo'ne pe'nɨmentisofoho. 
GAL.1.5	Oso'no nakwo Anɨtuye yofeso woho'nomano. Engolopohamo woho'nomewo'nɨngkuhwano.
GAL.1.6	Anɨtu sekumo sɨmeho sejaponto Jisas Kɨlais sekwoe wonyo so'ne poyo pe'nɨmentiso so'no kako'nji songo ne'no humayo'ne joho selalofoho. I osohumo hohujo ikinjaofontɨfi nusɨkwojaofontɨfi hungkuno kengo somo inɨngkowalokwofo. Oso hungkuno kengo somo sekwo inɨngkawo'nɨngkohofo so'no nje hi ntɨkofahonɨngki ngko yomo yalokweno. 
GAL.1.7	Oso hungkuno kengo somo Anɨtuye angopono mipesemotasonehoho. O'o, nɨhu'no awonoho. Anɨtuye honɨngkanoso nɨhu'no kenga'nohinofoho. Kɨlaisɨye hungkuno wopɨngo somo a'amu fiso hofɨko iwolo'mokontɨfi hwasyo hungkuno losetɨhwalokwofo. 
GAL.1.8	I nakwo nose'mehwasɨ'manji a'amu ahwomomjoso se'mapijo'manji hungkuno nom'ne kengo sɨmo'mo selɨmentɨhwone hopo'maho. O'o, nom'ne kengo selɨhwasɨ'manji nakumo tɨkanomo menehwajonefoho. 
GAL.1.9	Hohonta hungkuno ole nto selɨmentoheso i olohonta apa'no selalokweno. Anɨtuye honɨngkanomne'no hungkuno sɨmo'mo selɨmentohe so'no sekwo huno seyohoho. I a'amu fiso Anɨtuye honɨngkanomne'no hungkuno kengo seloso'manji kako tɨkanomo wamtonoho.
GAL.1.10	Ose selohe so'no fɨsyafɨhupmno. A'amu sohwa nje yofe ho'nomayo'ne hungkuno laselɨmentohono. O'o, Anɨtu kako nje yofe ho'nomayo'ne selɨmentohono. A'amu nje yofe ho'nomayo'ne afofo hungkuno selontɨ'mtentesi ngko Kɨlaisɨye syoho ulohofiyoso miyo'mnesohilo.
GAL.1.11	Nje a'amu soku, hungkuno nehopi waselɨmo. Anɨtuye hungkuno wopɨngo selɨwo'nɨngkoheso a'amu hwahoponjofe huno mta'ango'maho. 
GAL.1.12	Olo hungkuno loso a'amu lontɨhwamentiso'maho. O'o, nɨhu'no awonoho. Jisas Kɨlais kako'nohini ntɨhwamentisofoho.
GAL.1.13	Hohonta ngko Jutafe honɨngkanomo ito'nohino inɨngkamote hwo'nyoho. Yo'mayo imote so'no sekwo nto upa'nɨmentohofofoho. Anɨtuye a'amu Jisas Kɨlaisɨmo sɨmeho uyo somo ngko nje yokumpohn'nyo'nji wonyo ulohofonji olo huno loso'nohini syafɨsyonji ngko wae weeo'mo lɨmotefoho. 
GAL.1.14	Neyakwosafe yahino somo aho yokumpohn'nyo kemokosyohumamoteso a'amu ngko'nji hungkuno afa'nono lonetɨhwamentohofo osomo uyakolo'mentohefoho. Hofɨko Mousesɨye honɨngkano hungkunomo we'enehwo inɨngkamotofofoho. I ngko engo inɨngkamotefoho.
GAL.1.15	Hohonta osomo inɨngkamote sohwo'ni i olohonta Anɨtuye honɨngkano songo ntopahonjo somo inɨngkowalokweno. Nje na'u ngkimo aswo monɨmaso sohonta Anɨtu ngkine'no hitoho ulofahonɨngki wopɨngo ntohofonto kakoe syoho ulohofiyo'ne nɨhwosopo'mentisofoho. 
GAL.1.16	Anɨtu kakoe hwomu ntɨhwamentiso sohune'no ngko hungkuno wopɨngo wolutɨhwamo. A'amu Juta'mnohinɨ'maho, o'o a'amu temtitofo kengo kengo somo kako wolutɨhwano lonto Jisas Kɨlaisɨmo ntɨhwamentisofoho. Oso hohosohonta ngko a'amu nom'ne sohumo Hwe Engo sohwoe hungkuno'no ulohonɨmentohe'maho. 
GAL.1.17	U 
GAL.1.18	Oso'no Jisasɨmo uhwonɨmentohe sohonta soswo hufa'u sɨhune nɨyokolofahonɨngki osohonta ngko ango Jelusalem nowenji osopo Pita'nji Sante hufa'u (sɨkuno aho hufa'u hopi'nono nom'ne sɨfe fehohnjo hopi'nono mta'ni) humamentohefoho. Osohonta Pita'nji nekwo Hwe Engo sohwoe hungkuno'no hnnɨmentihwayofoho. 
GAL.1.19	 nom'ne sohwamo ngko muhwonɨmmentohefoho. O'o, Jisasɨye konɨngkwa'wehwo Jemɨsɨ'nji Pita ntnnohini uhwonɨmentohe hwo'nyoho. 
GAL.1.20	Olo hungkuno loso semtɨ'mokiyalokwe loso nehopi'nohini. Anɨtu kako huno uyohoho. Ngko hwasyo hungkuno maselalokuyohono.
GAL.1.21	Ngko Jelusalem ulɨko'manji hwaho Siliya'nji Silisiya, osohonno umentohefoho. 
GAL.1.22	Oso hohosohonta a'amu Jutiyanta'angoso Kɨlaisɨye hungkuno upa'nontɨfi uhu'mokumotofoso hofɨko nje yofe'nohini upa'nontɨfeso nje sɨmano somo manohonyofoho. 
GAL.1.23	A'amu ngkine'no upa'nɨmentohofi, Oso hwe hohonta nakwo Jisasɨmo inɨngkowentanɨngkuhwone so'nyumo kako fonjahumojo sohwo olohonta Jisas Kɨlaisɨmo sɨmeho hi'ntnnono uyonto nom'ne a'amu somo Jisasɨye hungkuno lutɨhwalofoho. 
GAL.1.24	Ose upa'nontɨfi ngkine'no Mpohwoe yofe ho'noma'mentohofofoho.
GAL.2.1	Soswo aho hopi'nono sɨfe mta'ni osofosofahu'no nɨyakolofahonɨngki Mponopasɨ'nji Jelusalemno asomo wowaho lontai Taitasɨmo utɨmentai umentɨhwonefoho. 
GAL.2.2	Anɨtu kako ngkimo ntahonɨngki ngko umentohefoho. A'amu somo hwe engo mokosyohumayo sohwafe ango so'mo uhu'mokumentɨhwonefoho. Osopo ngko Anɨtuye hungkuno a'amu Juta'no'maso, o'o, a'amu temtitofo kengo kengo somo lutɨhwawo'nɨngkohe so'no oso hwe engo sohwamo lutɨhwamentohefoho. Hwapɨngoso oso syoho yɨwo'nɨngkohe so'no nakwolaho ntɨfijoso ne mmo'nonoho. 
GAL.2.3	Taitas ngko'nji humamentiso sohwo kako a'amu Juta hwo'maho. Kako hwaho Ngkɨliknta'ango hweho. I oso'no hwe engo sohwa hofɨko nakwo Juta sohwona'niye a'apaho sɨhu kolo'nyo yahino so'no hungkuno me-ejofoho. Oso hwe engo huhwo sohwa Taitas hwaho Ngkɨliknta'ango so'no huno ko uyahonɨngki hofɨko Taitasɨye a'apaho sɨhu wokolofano me-ejofoho. 
GAL.2.4	Oso ango homo somo nohumentahonɨngkuhwoni hwe nom'ne sohwa hiyaso'mo swopalokwofo. Nakwo a'amu Jutafe honɨngkanomo humentanɨngkuhwoni Jisas Kɨlaisɨye hungkunoso ikwolofonema'mentisofoho. I oso'no oso a'amu hiyaso'mo swapmmentohofo sohwa Jutafe honɨngkanomo apa'no nano hopa womekilo'mokonehumojantɨfi imentohofofoho. 
GAL.2.5	Hofɨko Taitasɨye a'apahomo sɨhu kolofo so'no nelahonɨngkofi nakwo eno mujo'njo imentɨhwonefoho. Nakwo hofɨkoe hungkunomo haloho muposofoho. O'o, a'amu Juta sohwafe honɨngkano hungkuno nomokokilo'mokosehumajonoho lontani nakwo yokumpohn'nyo lohofontani Jisas Kɨlaisɨye hungkuno so'nohini waho'nɨngkuhwono. Jutafe honɨngkano hungkuno so'nji mɨhu'mɨngoso nakwolaho lɨmentɨhwonefoho. Oso'no hofɨkoe hungkuno somo minɨngkayo'njo imentɨhwonefoho.
GAL.2.6	Hwe yofe engo'njo a'amu mokosyohumayo somne'no ngko iyoho mannɨmentisofoho. Hwapɨngoso Anɨtu nakwo a'amu hopi'nonohino'nnwe yahino afa'nohino nahonɨwo'nɨngkisofoho. Oso hungkuno ngko a'amu temtitofo kengo somo lutɨhwawo'nɨngkohe so'no hwe engo sohwa nom'ne hungkuno songo manjo'njo imentohofofoho. 
GAL.2.7	O'o, hungkuno songo manjo'njo yontɨfi huno ole umentisofoho. Ngko a'amu temtitofo kengo somo Anɨtu kakoe hungkuno lutɨhwayo'ne nɨhwosopo'mentiso hwo'nyoho. Anɨtu Pitamo a'amu Juta somo kakoe hungkuno lutɨhwayo'ne uhwosopo'mentiso hopaso ngkimo nɨhwosopo'mentiso hwo'nyoho. 
GAL.2.8	Ou, Anɨtu kakoe yokumpohn'nyo Pitamo uyahonɨngki Pita a'amu Juta somo Anɨtuye hungkuno lutɨhwayo'ne (
GAL.2.9	Hwe engo sohwa hofɨkoe yofe Jemɨsɨyo, Pitayo, Jounɨyo hofɨko huno ole uyɨmento, Anɨtu olo syoho loso ntapmmentiso so'no huno uyahonɨngki oso'no hofɨko Mponopasɨ'nji nekumo aho epentɨfi olo so'no sɨmeho afa inontani olo hungkuno loso'no nano mtito'mentɨhwono. Mponopasɨ'nji nekwo a'amu temtitofo kengo kengo somo Anɨtuye hungkuno wolutɨhwantayoho. Hofɨko a'amu Juta somo Anɨtuye hungkuno wolutɨhwantɨfeho. Oso'no syoho afa'no yɨwo'nɨngkuhwone hwona'nyoho. 
GAL.2.10	Hungkuno anga'nohinoso nekumo huno efohoto'mentohofoso ole, a'amu yo'mayo a'apahomne'no umofonyo iyo somne'no huno syafɨsyɨkuji ufo'mapmno. Ose iyoso'no nɨmo'nɨngkahonɨngki syoho loso yokumpohn'nyo iwo'nɨngkohe hwo'nyoho.
GAL.2.11	Tɨfi sohonta nakwo Antiyouk nohumentahonɨngkuhwoni Pita none'mahonɨngki ngko a'amufe tɨmopo Pitamo kakoe sɨmanopo yoka ulɨmentohefoho. Hwapɨngoso kako huno wonyo tɨpema'mentisofoho. 
GAL.2.12	Sɨmo'mo Jemɨs a'amu Jelusalem mta'ango uhwatɨmentiso sohwa m'mofopontanɨngkofi Pita kako a'amu temtitofo kengo kengo somjo so'nji wopayo afapo nta'ni nɨmentisofoho. I oso'no a'amu Jelusalem mta'ango huhwo sohwa nu'mofopahonɨngkofi Pita kako huno wonyo ole tɨpemanto kako a'amu temtitofo kengo kengo so'nji wosopayo manɨmmentisofoho. Hwapɨngoso a'amu kengoso hofɨko a'apaho sɨhu makolo'nyo'njo yɨwo'nɨngkohofofoho. A'amu Jelusalem mta'ango sohwa hofɨko huno ole, a'amu a'apaho sɨhu makolo'nyo'njo sohwa hofɨko Anɨtumo mu'maso'ne hwafoho. Oso'no Pita hofɨko ngkine'no huno wonyo syonɨhufɨpitnnoho lonto Pita a'amu kengo so'nji wopayo manyo'njo imentisofoho. 
GAL.2.13	Pita ose imentiso so'no a'amu hofɨko Pitamo tɨfi inɨngkawentɨfi yahino wonyoso hofɨko ema'mentohofofoho. Oso hofɨkoe huno wonyoso Mponopas huhwo'nji nomanto a'amu temtitofo kengo kengo so'nji afapo nta'ni wopayo manɨmmentisofoho. 
GAL.2.14	Oso huno wonyoso syofɨsyomantɨfi Jisasɨye hungkunomo minɨngkayo'njo yontanɨngkofi uhwonɨmentohe so'no ngko Pitamo a'amufe tɨmopo hungkuno yokumpohn'nyo ole ulɨmentoho, Kɨko a'amu Juta hwosoho. I oso'no kɨko a'amu temtitofo kengo somne'no ole so'no kumo'nɨngkohoho. A'amu temtitofo kengo kengoso hofɨko a'amu Jutafe yahinomo unɨngkafe. Oso'no kumo'nɨngkahonɨngki peho'no syofɨhu'mahnnoto. Kɨko huhwosi Jutafe yahinomo nto ho'nahumahnno hwosoho. Ngko Pitamo ose ulɨmentohefoho.
GAL.2.15	Nakwo a'amu temtitofo kengo kengo yahino wonyo mta'ango hwona'nɨ'maho. O'o, nakwo Juta Mousesɨye honɨngkano hungkunomo inɨngkawowo'nɨngkohofo sohwa mta'ango hwona'nyoho. 
GAL.2.16	I oso'no nakwo a'amu Juta Jisas Kɨlaisɨmo sɨmeho hi'ntnnono uyɨwo'nɨngkuhwone hn'nwi nakwo huno ole nayohoho. A'amu fihwo kako hungkuno Mouses lɨmentiso hopi'nonohinomo inɨngkayo sohwo osohumo Anɨtu kako ole mulonehoho. Jɨje yahino wonyoso wae weeokumo'mo. Kɨko wopɨngo hwosoho. O'o, ose mulonehoho. Hwapɨngoso honɨngkano nɨhu'no anga'nohino weho. Olenoho. A'amu fihwo Jisas Kɨlaisɨmo sɨmeho hi'ntnnono uyoso osohumo Anɨtu kako ulonefo, Jɨje yahino wonyoso wae weeokumo'mo. Nje a'amu ne hwosoho. Oso honɨngkano somnohini inɨngkowaso'manji Anɨtu ole wonalɨmtonoho. Sekwo wopɨngo kuyoho. Oso'no nakwo Jisas Kɨlaisɨmo sɨmeho hi'ntnnono uyahonɨngkuhwoni i ose'manji olohonta Anɨtu wopɨngo kuyoho nelalofoho. Hwapɨngoso nakwo honɨngkano hungkunomo inɨngkayo'netaho. O'o, awonoho. Hwapɨngoso ole, nakwo Jisas Kɨlaisɨmo sɨmeho hi'ntnnono unyo'nwoho. A'amu honɨngkano hungkunomo inɨngkayoso oso'nohinoso hopo'maho. 
GAL.2.17	Oso'no huno naimentiso so'no Anɨtu sekwo wopɨngo kuyoho najoso'no nemo'nɨngkahonɨngki nakwo Jisas Kɨlaisɨmo sɨmeho hi'ntnnono uyɨmentɨhwonefoho. Ose imentɨhwone so'no a'amu fehohnjoso ole nalɨfijoso, Sekwo Mousesɨye honɨngkano hungkunomo hohujo ikenjaofontɨfi Jisas Kɨlaisɨmo sɨmeho uyontɨfi sekwo a'amu temtitofo kengo Mousesɨye hungkunomo minɨngkayo'njo honɨngkano wonyomo humalofoso pa'nyo sekwo imo'nalokwofo. Oso hungkuno nehopi nalɨfijo'manji u nakwo honɨngkano wonyomo humalohwone nehopi'manji nakwo ole lanetaho. Jisas Kɨlais kako nakwo wonyo iyo so'ne nefo'mayo hweho. Ose lanetaho. O'o, awonoho. Ose molanehwono. Kɨlais nefo'mahonɨngki nakwo wopɨngo imo'nalokuhwono. 
GAL.2.18	Ihwoni. Honɨngkano hungkunoso nakwo Anɨtuye a'amu ne imo'nyo so'no monefo'mayo'manji honɨngkano hungkuno somo hwotoho fentani Jisas Kɨlaisɨmo sɨmeho uyontani Anɨtuye a'amu ne imo'nɨmalohwonefoho. I osohonta nakwo apa'no honɨngkano hungkuno somo inɨngkayo'manji nakwo honɨngkano wonyomo apa'no humalohwono. 
GAL.2.19	I ngko honɨngkano hungkunomo atofo lonji huno ole tɨpema'mentoho, honɨngkano hungkunomo inɨngkayo so'no ngko syoho engo yonji ito'no inɨngkayoso nakwo hopo'maho. O'o, Anɨtuye a'amu ne imo'nyoso hopo'maho. I oso'no honɨngkano anga'nohinoso wo'nyofoho. Oso'no olohonta honɨngkano hungkuno hiso ngkimo momekilo'mokonɨhumajiyo'njo yalofoho. 
GAL.2.20	O'o, Jisas Kɨlais nje wonyo'ne iyo hwojiyafɨku'nnyopo poyo pe'nɨmentiso sohonta ngko kako'nji poyo sape'nɨmentohe hwo'nyoho. Oso'no ngko songo humayo loso nje yokumpohn'nyo'njɨ'maho. O'o, Jisas Kɨlais nje sɨmeho mo'mo songo humaho. I olohonta olo hwaho lopo nje humayoso nje huno mta'ango'maho. O'o, ngko Anɨtuye hwomu sohumo sɨmeho hi'ntnnono uyonji humaleno. Hwapɨngoso olenoho. Anɨtuye hwomu huhwo sohwo kako ngkimo sɨmeho ntaponto ngkine'no poyo pe'nɨmentisofoho. 
GAL.2.21	Anɨtu ngkimo wopɨngo ntohofoso so'no ngko hwotoho mahmnehono. Honɨngkano hungkuno somo a'amu inɨngkakuji Anɨtuye a'amu ne imo'nontentesi Jisas Kɨlais kako poyo siki pe'nɨngkuhwonesohilo. O'o, nakwoe wonyo'ne Jisas Kɨlais kako poyo pe'nɨmentiso so'no nakune'no hitoho ulofahonɨngki nakumo wopɨngo kuyoho nalɨmentisofoho.
GAL.3.1	Sekwo a'amu Ngkolesiya omomo yahino yɨwo'nɨngkohofo soku, sɨmo'mo nakwo Jisas Kɨlais sekwoe wonyomne'no iyo hwojiyafɨku'nnyopo poyo pe'nɨmentiso so'no hofiyo losetɨhwahonɨngkuhwoni sekwo Kɨlais ne sohumo hopa tɨmo uhwonɨmentohofofoho. I olohonta sekwo hwasyopo hwosopisyao'malofofoho. Sekwoe huno somo hwasyo honɨngkanomo tɨhwo ipesemotapmmasoto. 
GAL.3.2	Ngko sekumo nom'ne anga'nohino so'no waselohonɨmne'no yohono. Sekwo honɨngkano hungkuno somo inɨngkamentohofo so'no Anɨtu kako kakoe Towahuno Wopɨngo sejapmmentisotaho. O'o, sekwo Jisasɨye hungkuno songomo upa'nontɨfi Jisas Kɨlaisɨmo sɨmeho hi'ntnnono umentohofo so'no Anɨtu kakoe Towahuno Wopɨngoso sejapmmentisofoho. 
GAL.3.3	Sekwoe huno wopɨngoso pipi yontɨfi ho'nao'malofoto. Sɨmo'mo sekwo syoho emayoso Anɨtuye Towahuno Wopɨngofe yokumpohn'nyo'nji hofiyo emantɨfi osopo huno wopɨngoso ho'naofontɨfi sekwoe yokumpohn'nyo hwahopo nta'nɨngo so'nji wesejwaofantɨfe'no yalokwofo. 
GAL.3.4	Sekwo Anɨtuye Towahuno'nji hofiyo humamotofo so'no inɨngo laseyohoho. Oso'no syafɨsyɨkuji ne anefoho wolantɨfetaho. Awonoho. Ne anefoho malɨfitnnehofo. 
GAL.3.5	Apa'no waselohonɨmne'no yohono. Sekwo honɨngkano hungkuno somo inɨngkayo'ne Anɨtu kakoe Towahuno Wopɨngo sejopalofoho. I oso'no sekwo Jisasɨye hungkunomo haloho upa'nontɨfi sɨmeho hi'ntnnono uyahonɨngkofo so'no kakoe Towahuno sejopalofoho.
GAL.3.6	Oso pa'nyoso Apɨloham imentisofoho. A'amu Anɨtuye hungkuno mtɨ'mokumentohofo sohwa Apɨlohamne'no ole mtɨ'mokumentohofi, Apɨloham sohwo kako Anɨtuye hungkunomo sɨmeho hi'ntnnono umojo hweho. Anɨtu oso sɨmeho hi'ntnnonohino so'no ulɨmento, Nje hungkunomo Apɨloham sɨmeho hi'ntnnono ntape so'ne kako honɨngkano wonyo ane hweho. Ose lɨmentisofoho. 
GAL.3.7	Oseso sekwo huno waseyono. A'amu Anɨtuye hungkunomo sɨmeho hi'ntnnono uyoso sohwo oso a'amu sohwo Apɨlohamɨye mehomi ne hweho. 
GAL.3.8	Nɨhu'no hohonta Anɨtu ole so'no huno uyɨmento, a'amu temtitofo kengo kengoso ngkimo sɨmeho hi'ntnnono nontapɨfitnne so'no ngko wopɨngo kuyoho ulɨmnefoho. Huno ose uyɨmentiso so'no kako Apɨlohammo olo hungkuno wopɨngo loso ulɨmento, Kɨko ito'no ehumayo so'no ngko a'amu hwaho kengo kengoponjo temtitofo kengo kengo so'njimo wopɨngo uloho'mnefoho. Anɨtu Apɨlohammo ose ulɨmentisofoho. Oso hungkuno hiso a'amu Anɨtuye hungkuno mtɨ'mokumentohofo sohwa mtɨ'mokumentohofofoho. 
GAL.3.9	Apɨloham oso hungkuno somo sɨmeho hi'ntnnono uyahonɨngki Anɨtu wopɨngo uloho'mentisofoho. Oso'no a'amu Juta so'nji temtitofo kengo so'nji sɨmeho hi'ntnnono uyahonɨngkofi Anɨtu kako hofɨkimo wopɨngo ufo'mawo'nɨngkiso hweho.
GAL.3.10	I oso'no a'amu honɨngkano hungkuno so'no ole lɨwo'nɨngkohofi, Ngko honɨngkano hungkuno somo inɨngkayo so'ne Anɨtu nje wonyoso wae weenɨmofono. Oso hungkuno somo huno ose syafɨhupijo'manji, Hofɨko tɨkanomo ufitnnefoho. Hwapɨngoso a'amu Anɨtuye hungkuno mtɨ'mokumentohofo sohwa ole mtɨ'mokumentohofi, A'amu honɨngkano hungkuno nɨhu'no kenga'nohino somo minɨngkayo'njo ifijoso tohino engo nomanefoho. Ose mtɨ'mokumentohofofoho. 
GAL.3.11	Nom'ne Anɨtuye hungkunomo hwe kakoe yofe Hopeekok ole mtɨ'mokumento, A'amu Anɨtumo sɨmeho hi'ntnnono unyo sohwo oso'nohino so'no oso hwoe wonyoso Anɨtu kako wae imofɨhwosi kɨko wonyo honɨngkano ane hwosoho ulɨhwosi songo ne'no humayoso uyonefoho. Ose mtɨ'mokumentisofoho. Oso'no nakwo huno nayohoho. A'amu kako honɨngkano hungkuno'nohini inɨngkayo sohumo Anɨtu kako ole mulonehoho. Kɨko wopɨngo hwosoho. O'o, ose mulonehoho. 
GAL.3.12	Honɨngkano hungkunomo inɨngkayo yahinoso nom'ne kengofoho. Honɨngkano hungkunomo inɨngkayo'neso Anɨtuye hungkuno ole naliso, A'amu fihwo honɨngkano hungkuno nɨhu'no hopi'nonohino somo ito'nohino inɨngkaweso sohwo kako wonyo honɨngkano nɨhu'no ane sohwo songo ne'no nohumane hweho. I oso hwe huhwo sohwo kako nɨhu'no anga'no wonyo yoso'manji nɨhu'nahone tɨkanomo nowene hweho. Tohino nomanefoho. Ose nalɨmentisofoho.
GAL.3.13	I oso'no a'amu wonyo honɨngkano ane sohwo olo hwaho lopo mohumunyoponoho. Oso'no a'amu hopi'nono hofɨko tɨkanomo ufitnnefoho. I oso'no nakwo honɨngkano hungkunomo ito'no minɨngkayo'ne so'no Kɨlais kako iyopo nakwoe wonyo'ne poyo pe'nɨmentiso sohonta nakwoe tohino engo ma'mentisofoho. Kɨlais kako tohino engo ma'mentiso so'no a'amu Anɨtuye hungkuno mtɨ'mokumentohofo sohwa ole mtɨ'mokumentohofi, A'amu fihwo iyopo fonjinto'ofasiyo sohumo Anɨtu kako kakimo hohujo ikinjɨmofɨhwosi tohino engo uyonefoho. Ose mtɨ'mokumentohofofoho. 
GAL.3.14	Oso'no oso hungkuno Anɨtu Apɨlohammo ulɨmentisoso ne imo'nɨmentisofoho. Apɨlohamɨye imuhwo Jisas Kɨlais kako a'amu hopi'nonohino a'amu Juta so'nji a'amu kengo kengo so'nji hofɨkoe wonyo so'no tohino engo ma'mentisofoho. Oso'no a'amu oso hiso'no sɨmeho hi'ntnnono ufijo'manji Anɨtu kakoe Towahuno wopɨngoso a'amu homo somo uyɨmontonoho.
GAL.3.15	Nje a'amu soku, nakwoe hwahoponjo yahino so'no pahnnɨmo hungkuno waselɨmo. Hwe fihwo kako kakoe poyo pe'nyo so'no huno syafɨsyonto kakoe mehomi somo yo'mayo ho'yango yano ulofɨwo'nɨngkiso hweho. Hwe nom'ne sohwo oso hungkuno yokumpohn'nyo somo hwotoho mafenohoho. O'o kakoe hungkunoso nowentɨhwonefoho. 
GAL.3.16	Oso pa'nyoso Anɨtuye hungkuno Apɨloham'nji kakoe imu sohwo'njimo ulɨmentisoso ne'no weho. Oso imu pi'nɨngo'maho. O'o, imu kenga'nohino sohumne'no ulɨmentisofoho. Oso imu huhwo sohwo Jisas Kɨlaisɨyoho. 
GAL.3.17	Ihwoni, Anɨtu kako kakoe hungkuno Apɨlohammo uyonto ne imo'none'ento imentisofoho. Ose uyɨmentisoso soswo 
GAL.3.18	Oso'no honɨngkano hungkunomo inɨngkayoso nakwo yo'mayo umentiso Anɨtu nakumne'no ho'nahumentisoso womantanoho. Hungkuno tɨfinjoso olenoho. Hwe fihwo kako honɨngkano hungkunomo inɨngkayo so'no Anɨtu kakoe wonyo wae yontentesi oso yahino kengo'nesohilo.
GAL.3.19	I oso'no Anɨtu kako Mousesɨmo oso honɨngkano hungkuno tɨfinjoso peho'no umentisoto. Olenoho. Anɨtu kakoe honɨngkano wopɨngo netɨhwayo'ne nejopahonɨngki a'amu hn'nwi kakoe honɨngkano hiloso mtɨhupewo'nɨngkuhwone'nwoho. Mousesɨmo honɨngkano hungkunoso uyɨmentiso sohonta Anɨtu kako huno syafɨhu'mento, Olo honɨngkano hungkuno loso ne'no nowentanɨngkuhwosi Apɨlohamɨye imuhwo Jisas oso humne'no ulɨmentiso sohwo hwahopo poso sohonta honɨngkano hungkuno hiloso wesojwao'montonoho. Olo hungkuno loso a'amu ahwomomjoso a'amu ajwo lo'mo humaso Mouses osohumo uyahonɨngki Mouses kako a'amu somo uyɨmentisofoho. 
GAL.3.20	I oso'no Anɨtu kakoe hungkuno Apɨlohammo uyɨmentiso sohonta nom'ne a'amu ajwopo mohumunyofoho. Anɨtu kako'nohini uyɨmentisofoho.
GAL.3.21	Oso hungkuno tɨfinjoso Anɨtu Mousesɨmo uyɨmentisoso hungkuno sɨmo'mjoso Apɨlohammo uyɨmentiso somo wae weeo'mto liyalofoho. O'o, ose'maho. Nakwo Mousesɨye honɨngkano hungkunomo tɨfi inɨngkohwaso hn'nwi Anɨtu nakumo songo humayo'neso nejaponefoho. U, Anɨtu a'amu Mousesɨye honɨngkano hungkunomo inɨngkaofijo somo ole ulɨhwonesohilo. Sekwo wopɨngo kuyoho. Ose ulɨhwonesohilo. 
GAL.3.22	O'o, Anɨtuye hungkuno mtɨ'mokumentohofoso ole nalohi, A'amu hopi'nono olo hwaho lopo humalofo somo honɨngkano wonyoso yokumpohn'nyo mokosyohumawo'nɨngkisofoho. Ose nalisofoho. I oso'no a'amu Jisas Kɨlaisɨmo sɨmeho hi'ntnnono uyo somo Anɨtu oso hungkuno Apɨlohammo uyɨmentisoso oso a'amu homo somo uyɨmtonoho. Hungkuno hiloso ole, Anɨtu Apɨloham kakoe imu so'njimo wopɨngo ulohofonefoho.
GAL.3.23	Jisas kako nakwoe hwahopo mape sohonta nakwo Jisasɨmo sɨmeho hi'ntnnono muyo'njo nohumentahonɨngkuhwone osohonta honɨngkano hungkunoso nakumo nano mekilo'mokonehumajɨ'mentisofoho. Osopo nohumentanɨngkuhwoni sɨmeho hi'ntnnono uyo honɨngkano Anɨtu netɨhwamentisofoho. 
GAL.3.24+GAL.3.25	Oso'no honɨngkano hungkuno loso Anɨtuye yahino wopɨngoso netɨhwayo'ne mesyolonetɨhwamentisofoho. I oso'no Jisas Kɨlais nakwoe wonyo'ne poyo pe'nɨmentiso sohonta honɨngkano hungkuno mesyolonetɨhwayo imojoso moi'wo imo'nɨmentisofoho. I olohonta nakwo Jisas Kɨlaisɨmo sɨmeho hi'ntnnono uyalokuhwone hn'nne'no Anɨtu kako sekwo wopɨngo kuyoho nalisoso'no honɨngkano hungkunoso momekilo'mokonehumajonehoho.
GAL.3.26	Oseso nakwo Jisas Kɨlaisɨmo sɨmeho hi'ntnnono uyalokuhwoneso nakwo Anɨtuye mehomi'nwoho. 
GAL.3.27	A'amu Jisas Kɨlaisɨmo inɨngkayo'ne mijo kiyomayo neso hofɨko Jisas Kɨlaisɨye huno nomantɨfi Kɨlais imentiso pa'nyo yalokuhwono. 
GAL.3.28	Oso'no olohonta nakwo Jisas Kɨlaisɨmo inɨngkowalokuhwone so'nwi nakwo hopi'nono afa'nohinɨ'nwoho. A'amu Juta so'nji a'amu temtitofo kengo so'nji kengo'maho. O'o a'amu syoho ulohofiyo so'nji a'amu nom'ne somo mokosyohumayo so'nji kengo'maho. O'o, hwe sohwanji moya'mi sofanji kengo'maho. Awonoho. Jisas Kɨlais nakwoe sɨmeho mo'mo ne humaso hn'nwi nakwo afa'nohino humalohwono. 
GAL.3.29	Oso'no jɨje sɨmehomo Jisas kuhumaso'manji kɨko Apɨlohamɨye imu hwosoho. Oseso oso hungkuno Anɨtu Apɨloham'nji kakoe imu so'njimo uyɨmentisoso kɨko nomatnnefoho. Hungkuno hiloso olenoho. Anɨtu Apɨloham kakoe imu so'njimo wopɨngo umokumentisofoho.
GAL.4.1	Oso pahnnɨmo hungkuno sɨmo'mo seloheso apa'no waselɨmonne'no yohono. Hwe fihwo poyo pe'nɨngkahonɨngki kakoe ho'yango hamniyoho yo'mayoso kakoe hwomu we'e sohumne'no a'amu nom'ne sohwa hwomu we'e sohwo'nji ho'yango so'nji umokosyohumahonɨngkofi hwomu we'e sohwo kako syoho ulohofiyo pa'nyo hweho. 
GAL.4.2	Hwapɨngoso we'e sohwo kako a'amu kakimo umokosyohumayo somo enjwa'mnoho. Kakoe ho'yango yo'mayo somo uhwontohumayo hwafoho. I tɨfi no'mo hwomu huhwo sohwo oso sɨkuno kanɨngkwohwo ho'nahumentiso somo kakoe ho'yango yo'mayoso mokosyohumantɨhwone hweho. 
GAL.4.3	Oso pa'nyo nakwo humamentɨhwonefoho. Jisas mape sohonta nakwo mehomi pa'nyo humentani nakwo honɨngkano hungkuno somo enjwa'mo humentani honɨngkano hungkuno hiso mekilo'mokonehumajɨ'mentisofoho. 
GAL.4.4	Oso sɨkuno Anɨtu kako ho'nahumentiso somo kakoe Hwomu nakwoe hwahopo uhwatɨmentisofoho. Kona'wohi Jisasɨmo aswo mahonɨngki kako honɨngkano hungkuno somo enjwa'mo humamentisofoho. 
GAL.4.5	Anɨtu kakoe hwomu uhwojahonɨngki kakoe hwomuso nakwo honɨngkano hungkuno somo enjwa'mo humalohwone hn'nyumo isɨhuto nalohofonto Anɨtuye mehomi ne namokumentisofoho.
GAL.4.6	Nakwo kakoe mehomi ne imo'nyo so'no netɨhwayo'neso Anɨtu kakoe hwomufe Towahuno nejopahonɨngki Towahuno sohwo ehuhnnaofonto Anɨtumo ulɨwo'nɨngki, Mpohwo, Mpohwo. 
GAL.4.7	Oso'no nakwo nom'ne somo enjwa'mo mohumulohwono. O'o, kakoe mehomi'nwoho. Oseso nakwo kakoe mehomi hn'nyumo yo'mayo Anɨtu kakoe mehomimne'no ito'no esyohumamentisoso wonejapmmontonoho.
GAL.4.8	Sekwo temtitofo kengo soku, hohonta sekwo Anɨtu ne sohumo huno maseimentiso sohonta sekwo hwahoponjo anɨtu hwasyo sofe syoho ulohofimentohofofoho. 
GAL.4.9	I olohonta sekwo Anɨtu ne sohumo tɨpemalokwofo. I nom'ne hungkuno ole, Olohonta Anɨtu kako sekumo tɨpesemalofoho. Oso'no sekwo honɨngkano hungkuno somo enjwa'mo wohumantɨfe'no liyalokwofo. Oso honɨngkano hungkunoso yokumpohn'nyo ane hweho. 
GAL.4.10	Sekwo ole lalokwofo, Nakwo yo'mayo sɨkuno fisomo u yo'mayo hamno fisomo soswo fisomo tɨmo uhwonɨwo'nɨngkuhwone so'no Anɨtu kako wopɨngo kuyoho wonalono. Ose lalokwofo. Oso hunoso omomo hunofoho. 
GAL.4.11	Oso'no ngko sekumne'no huno pi'nɨngo engo syofɨsyalokweno. Anɨtuye hungkuno losetɨhwamentohe so'no ngko syoho siki syoho kiyalokweno. Ne'maso imo'nonetɨkeno.
GAL.4.12	Nje a'amu soku, nje hungkuno somo haloho popmno. Ngko honɨngkano hungkunomo enjwa'mo mohumunyo hwo'nyoho. Oso pa'nyoso sekwo hmmo'nɨmno. Sekwo hohonta a'amu Jutafe honɨngkano hungkuno somo enjwa'mo mohumammotofo kuyoho. Oso pa'nyoso ngko humaleno. Ngko sekwo'nji nohumentanɨngko sekwo ngkimo wonyohofiyo ntoho'mentohofofoho. 
GAL.4.13	Honɨngkanopo hano loho'nawenji nom'ne angopono wamonji ko imentoheso mnokino engo tɨpemanji sekuyepono asomo ponji Anɨtuye hungkuno losetɨhwamentohefoho. Sekwo inɨngo laseyohoho. 
GAL.4.14	Oso mnokinoso sekumo tango engo ko se'mahonɨngki sekwo ngkine'no hohujo mikinjanɨmofe'njo imentohofofoho. O'o, sekwo hofiyo ntoho'mentohofofoho. A'amu ahwomomjo sohwanji Jisas Kɨlais sekumo se'mahonɨngkofi sekwo wopɨngo umokosyohumamentohofo pa'nyoso ngkimo nɨmokosyohumamentohofofoho. 
GAL.4.15	Osohonta sekwo ngkine'no sɨmonyo imentohofofoho. I olohonta sekwo honɨngkano nom'ne kengo so'no syafɨsyontɨfi sɨmeho wopɨngo lasemo'nɨngkohoho. Hohonta oso mnokino nimentiso sohonta sekwo sɨmeho engo ntapmmentohofo so'no nɨfo'mayo'ne sekwoe ho'yango yo'mayo hopi'nono nontapɨkutnnesohilo. Ngko huno ole nɨyohoho, Sekwo ngkimo nɨfo'mayo'manji ole wontantɨfeho. Nakwoe tɨmo wokitɨhwofiyano. Wonyoangkafo nɨmokosyohumamentohofofoho. 
GAL.4.16	I olohonta sekwoe yahino kengo so'no hungkuno nehopi selahonɨngko ngkine'no nakwoe mango hweho lohnnalokwofo.
GAL.4.17	A'amu hwasyo hungkuno'njo sohwa hofɨko sekumo afofo semokalokwofo. I hwapɨngoso sekwo hofɨkoe yofe ho'nomayo'nefoho. Hofɨko sekumo ajwo'mo mase'mofontɨfi ngkimo mempo hohnta'ni womenɨhumojantɨfe'no yalokwofo. 
GAL.4.18	A'amu nom'ne somo afofo hungkuno ne'njo umokiyoso wonyo'maho. O'o, honɨngkano wopɨngomo mjɨmɨweneso afofo umokiyoso wonyoangkafofoho. Ngko anepo, ou sekwo'nji nohumentanɨ'mo hofɨko sekumo afofo semokiyoso wopɨngofoho. 
GAL.4.19	U nje mehomi, sɨmeho sejopalokwe soku, sekwo tohino engo ntopalokwofo. A'musi kakoe mehomi aswo mayo'ne tohino engo umnɨwo'nɨngkiso pa'nyoso ngko sekumne'no apa'no nɨmnalofoho. Oso tohino mjanɨmnɨmɨhwosi sekwo sekwoe sɨmeho sekwoe huno sekwoe a'apaho hopi'nonohinoso Jisas Kɨlaisɨmo nɨhu'nahone uyɨkuji kako sekumo sehula'afonefoho. 
GAL.4.20	Ngko sekwo'nji wohumamonne'no yalokweno. I ngko sekwo'nji humayo'manji hungkuno olo pa'nyo maselɨmnehono. I ngko ikanopo humale so'no pipi imnehono. Sekwoe omomo yahino so'no huno pi'nɨngo engo syofɨsyalokweno.
GAL.4.21	Sekwo njimno. Sekwo Mousesɨye honɨngkano hungkunomo enjwa'mo wohumantɨfe'no yalokwofo soku, oso honɨngkano hungkuno neso sekwo huno laseyohoho. 
GAL.4.22	Hungkuno hiloso ole naliso, Apɨloham hwomu hufa'u tɨpema'mentisofoho. Tisɨmaso sohwo Solafe syoho ulohofiyosi aswo ma'mentisofoho. Apɨlohamɨye ape nesi aswo nom'nehwo ma'mentisofoho. Kakoe yofe Aisakɨyoho. 
GAL.4.23	Syoho ulohofiyosi Hekal kako mehomi aswo mayoso a'amu mawo'nɨngkohofo pa'nyofoho. I Apɨlohamɨye ape ne Sola hwonjo ape nɨhu'no a'manesi Anɨtu hungkuno Apɨloham ya'umo ulɨmentiso so'no Sola mehomi ma'mentisofoho. 
GAL.4.24	Olo a'mu sofa'umne'no pahnnɨmo hungkuno waselɨmonne'no yohono. Ape sofahusi siko Anɨtuye hungkuno hufa'u pa'nyo fa'uyoho. Sɨmo'mjosi Hekal kako hwofɨki'nyo Sainai pa'nyiyoho. Osopo Anɨtu kako Mousesɨmo honɨngkano hungkuno uyɨmentisofoho. Hekalɨye mehomiso syoho ulohofiyo a'amufoho. 
GAL.4.25	Hwofɨki'nyo Sainai sopo hwaho Alepiya wo'nnyoponoho. Pone engo Jelusalem hwofɨki'nyo Sainai pa'nyofoho. Oso ango pone Jelusalem olo hwahoponjo a'amu osopo humalofoso hofɨko honɨngkano hungkuno somo inɨngkawowo'nɨngkohofo so'no honɨngkano hungkuno hiso hofɨkimo mekilo'mokohumatn'nyofoho. Oso'no hofɨko oso hungkuno somo syoho ulohofiyo hwafoho. Hekalɨye mehomi pa'nyofoho. 
GAL.4.26	I Anɨtuye hungkuno nom'neso Apɨlohamɨye ape nesi pa'nyofoho. Sola kako syoho ulohofi'maho. O'o, ape nefoho. Kako Anɨtuye ahwomomjo ango nemokosyohumayo pa'nyiyoho. Ango Jelusalem songoponoho. A'amu hn'nɨmo momekilo'mokonehumajiyo'neponoho. Sola kako nakwoe nena'wohiyoho. 
GAL.4.27	Aisaiya oso ango pone Jelusalem hufa'uyo so'no Anɨtuye hungkunomo ole mtɨ'mokumentisofoho. Ole nalɨmento,
GAL.4.27	Kɨko ape hwonjo siki, sɨmonyo fiyo.
GAL.4.27	Kɨko mehomi aswo momaso'njo ko yonji kɨko mango engo'nji isamoyoka njo.
GAL.4.27	Hwapɨngoso mehomi pi'nɨngo engo wosejapmmonnoho.
GAL.4.27	Jɨje mehomiso ape syoho ulohofiyo siye mehomimo uyakolopitnnefoho.
GAL.4.27	Aisaiya ose mtɨ'mokumentisofoho.
GAL.4.28	Nje a'amu soku, sekwo Solafe hwomu Aisak pa'nyo kuyoho. Anɨtu sɨmo'mo Apɨlohammo hungkuno uyonto tɨfi no'mo kakoe hungkuno ne imo'nyo'ne Solamo hwomu uyɨmentisofoho. 
GAL.4.29	Hohosohonta syoho ulohofiyo siye hwomu sohwo ape ne siye hwomumo tango uyɨmentisofoho. Oso pa'nyo olohonta Anɨtuye Towahuno nakumo Anɨtuye a'amu ne nemokahonɨngki nakwo tango malokuhwono. A'amu honɨngkano hungkunomo enjwa'mo humalofoso oso tango hiso nejopalokwofo. 
GAL.4.30	I oso'no a'amu Anɨtuye hungkuno mtɨ'mokumentohofoso ole mtɨ'mokumentohofi Anɨtu Apɨlohammo ulɨmento,
GAL.4.30	Syoho kilohofiyo si'nji kakoe hwomu'nji wae fiyo.
GAL.4.30	Syoho kilohofiyo siye hwomu sohwo kako jɨje hwaho yo'mayo ho'yangoso momanehoho.
GAL.4.30	O'o, jɨje ape ne siye hwomu ne sohwo kako'nohini nomane hweho.
GAL.4.31	Oso'no nje a'amu soku, nakwo syoho ulohofiyo siye mehomi'maho. Nakwo honɨngkano hungkunomo enjwa'mo mohumayo'nwoho. Honɨngkano hungkunoso nakumo momekilo'mokonehumajonehoho. O'o, nakwo ape ne siye mehomi'nwoho.
GAL.5.1	Setenɨye impo'ango mta'ni Kɨlais nakumo nasɨhuto'mentiso hn'nwi nakwo yokumpohn'nyo wolohofano. Honɨngkano hungkunoso sekumo nomokokilo'mokosehumajoloho.
GAL.5.2	Sekwo upa'nɨmno. Ngko Poulɨ'ni hungkuno waselɨmonne'no yohono. Huno ole losyofɨsyalokwofo. Nakwoe a'apaho sɨhu kolo'nyo'manji Jutafe honɨngkano hungkunomo inɨngkayo'manji Anɨtu nakwoe wonyo wae wena'mtonoho. Huno ose syofɨsyalokwofo'manji Jisas kako sekwoe wonyo'ne poyo siki pe'nɨmentono. 
GAL.5.3	Ngko apa'no waselɨmo. A'amu fihwo kako Anɨtuye a'amu ne imo'nyo so'ne kako honɨngkano hungkunomo inɨngkawesoso kakoe a'apaho sɨhu kolofo'manji oso hwe huhwo sohwo honɨngkano hungkuno nɨhu'no hopi'nonohinomo unɨngkaweno. Nɨhu'no kenga'nohinomo minɨngkayo'manji u honɨngkano wonyo kenga'no iso'manji nɨhu'nahone tɨkanomo wene hweho. 
GAL.5.4	Sekwo wonyo wayo'ne honɨngkano hungkuno inɨngkawowo'nɨngkohofo'manji sekwo Jisas Kɨlaisɨmo nto usɨkwojao'malofo kuyoho. Yo'mayo wonyoangkafo Anɨtu sekumne'no selohofɨwo'nɨngkiso so'no sekwo hohujo nto ikinjao'malofofoho. 
GAL.5.5	Sekwo hohujo ikinjaofahonɨngkofi nakwo fehohnjo hn'nwi Jisas nakwoe wonyo'ne poyo pe'nɨmentiso somne'no sɨmeho hi'ntnnono uyahonɨngkuhwono Anɨtuye Towahuno Wopɨngo kako nakwoe wonyo honɨngkanomo wae yaofalofoho. Oso'no tɨfi no'mo Anɨtu utɨhwa'nyopo, Nje mehomi wopɨngo ne kuyoho nalonefoho. Oso hiso'no nakwo hontohumalohwono. 
GAL.5.6	Nakwo Jisas Kɨlaisɨye mehomi ne imo'nɨngkuhwone so'no u a'apahomo sɨhu kolo'nyoso a'apaho makolo'nyoso oso sikiyoho. O'o, Jisas Kɨlaisɨye mehomi ne imo'nyoso ole, Jisasɨye hungkunomo tɨfi inɨngkayo so'nji a'amu nom'ne somo sɨmeho hi'ntnnono uyo so'ntnne oso Jisasɨye mehomi nefe yahinofoho.
GAL.5.7	Sɨmo'mo sekwo Jisasɨmo tɨfi hofiyo inɨngkamotofofoho. I sekwoe yahino wopɨngo somo tɨhwo pɨjwasehumasoto. Jisasɨye hungkuno somo inɨngo mopmno eso tɨhwo selɨmasoto. 
GAL.5.8	Anɨtu'maho. O'o, kako oso honɨngkano wonyo somta'ni Jisasɨmo uhwojahonɨngki sekumo sesɨhutomentiso hweho. 
GAL.5.9	Toho we'e sijontanɨngkuhwosi ifofo yososo toho engo sijɨhwosi yo'mayo hopi'nonohinomo wonahumontonoho. Oso pa'nyo a'amu anga'nohino hwasyo hungkuno selososo sekwo hopi'nonohino soku sekwo hwasyo honɨngkanomo inɨngkowalokwofo. 
GAL.5.10	I oso'no ole syosefɨsyalokweno. Hwe Engo sohwo sefo'mahonɨngkuhwosi oso hwasyo hungkunomo inɨngkowalokwofo somo sekwo hohujo ikinjaofɨkuji Jisasɨye hungkunomnohini ngko inɨngkowalokwe hopaso finɨngkamno. Oso a'amu sohwo sekumo ole seloso, Sekwo a'apaho sɨhu fɨkolo'nɨmno, ose seloso sohwo hwasyo honɨngkanomo ipesemotaseweso sohwo kakoe yahino wonyo somne'no Anɨtu kako tohino uyonefoho.
GAL.5.11	A'amu fehohnjo ngkine'no ole lalokwofo, Poul huhwo'nji ole lutɨhwawo'nɨngkiso, A'amu honɨngkano hungkunomo inɨngkayoso a'apaho sɨhu kolo'nyo somo ose inɨngkaofijo'manji Anɨtu hofɨkoe wonyoso wae weeo'mtonoho. Ngkine'no ose lalokwofo. I oso hungkunoso ngko lutɨhwantɨ'mtentesi a'amu honɨngkano hungkunomo inɨngkowalokwofo sohwa ngkimo tango montape'njo ikutnnesohilo. O'o, ngko Jisas a'amufe wonyo so'no iyopo poyo pe'nɨmentiso so'no ulalokwe so'no hofɨko ngkimo tohino ntapɨwo'nɨngkohofofoho. 
GAL.5.12	A'amu sekwoe a'apaho fɨkolo'nɨmno selalokwofoso hofɨko hofɨkoe a'apahomo nɨhu'nahone sɨhu kolo'nɨfijoso sekumo selɨko'mafɨkuji nɨhu'nahone mose'mafɨkutnnehofo. Oso'no nɨmo'nɨngkohoho.
GAL.5.13	U nje a'amu soku, honɨngkano hungkuno somta'ni Anɨtu kako sekumo sesɨhuto'mentisofoho. Sekumo peho'ne sesɨhuto'mentisoto. Apa'no honɨngkano wonyomo inɨngkayo'netaho. Nɨhu'no awonoho. Olenoho. Nom'ne a'amu somo sɨmeho uyo'ne nom'ne a'amu somo ufo'mayo'ne oso'ne Anɨtu nakumo isɨhutofonema'mentisofoho. 
GAL.5.14	Yo'mayo honɨngkano hungkuno neso hungkuno anga'nohino somo wo'nnyofoho. Hungkuno olenoho. Kɨko kikine'no kumo'nyo hopaso kɨko a'amu hopi'nonohino somne'no wakumo'nono. 
GAL.5.15	I sekwo nom'ne a'amu so'nji yoka hnnɨngkuji sɨmeho tohino semnɨngkuhwoso'no tango inɨngkuji ikujoho fongki'nɨfijo'manji i sekwo i'waho fiyɨmno. I sekwo oso yahino ifijo'manji sekwo hopi'nono wonyo umo'nantɨfeho.
GAL.5.16	Hungkuno ole waselɨmonne'no yohono. Sekwo haloho popmno. Anɨtuye Towahuno Wopɨngofe mampaho jɨje hunomo huno kiyɨhwoso'no sɨmeho kumo'noso somo tɨfi finɨngkayo. Ose iyo'manji yo'mayo wonyoso jɨje sɨmeho umo lɨhwosi ko yososo miyonehoho. 
GAL.5.17	Ihwoni, jɨje sɨmeho ole kilalofi, Olo honɨngkano losomo hano fiyo. I Anɨtuye Towahuno Wopɨngo ole kilalofi, Yo'mayo wonyo jɨje sɨmeho umo lɨhwosi yososo miyonehoho. O'o, nje honɨngkanomo tɨfi nnɨngkape. Ose kilalofoho. Oso'no oso hwa'u jɨje sɨmeho mo'mo ikujoho hopa fongki'nalokusiyo. Kɨko yo'mayo uyɨmonji yalokunoso kɨko hopo'maho. 
GAL.5.18	Kɨko Anɨtuye Towahuno Wopɨngomo tɨfi inɨngkusoso kɨko honɨngkano hungkuno somo enjwa'mo mohumuhnnohino.
GAL.5.19	Yo'mayo wonyoso nakwoe sɨmeho yoneso'no huno nayohoho, nom'ne a'amufe a'apahomne'no sɨmeho fefoyoso, yo'mayo huno wonyo syafɨsiyoso, honɨngkano wonyomo hano iyoso, 
GAL.5.20	iyo huyo'mango'nji sojo huyo'mango'nji yofe ho'nomayoso, hwahoponjo hwasyo anɨtu hwe hwoso sohumo tɨfi inɨngkayo, peefo, ki'nyo imokiyoso, a'amu mangohwa imo'nontɨfi ikujoho fongki'nyoso yoka hnnyoso, sɨmano hintotohino kumnyoso, yofe ho'noma'nyoso, nom'ne somne'no hitoho mulofe'njoso, o'o a'amu kakoe yo'mayo somne'no syafɨsiyoso, a'amu ito'no mohumayofoho. O'o hofɨko husilo husilofo lohofontɨfi nom'ne a'amu somne'no sitofo ujofoho. 
GAL.5.21	Nakwoe sɨmeho a'amu nom'nefe yo'mayo so'no hi umo'nyo, mijo yokumpohn'nyo nonontɨfi nilohofoso, yo'mayo syohi'nyo wonyo iyoso, yo'mayo fonɨfonyo iyo, yo'mayo wonyo iyoso, umo lɨwo'nɨngkisofoho. Sɨmo'mo selɨmentohe hopaso apa'no yokumpohn'nyo waselɨmonne'no yohono. A'amu yo'mayo wonyoso iwo'nɨngkohofoso hofɨko Anɨtu nemokosyohumayo sopo mahufitnnefoho.
GAL.5.22	I oso'no nakwo Anɨtuye Towahuno Wopɨngofe mampahomo inɨngkowasoso nakwo nom'ne a'amu somne'no hitoho wonalomontonoho. Nakwo Anɨtu'nji hungkuno hnnɨngkuhwasi sɨmeho wonyohofiyo'nji wohumantanoho. Oso'no Anɨtu'nji a'amu so'njimo sɨmeho pompenjiyo uyantanoho. Nakwo Anɨtuye Towahuno Wopɨngofe mampahomo inɨngkowasoso, u a'amu nom'ne nakumne'no wonyo hungkuno loso'manji nakwo sɨmeho wonyo muyanehwono. O'o, sɨmeho wopɨngo'nji wohumantanoho. Nakwo a'amu nom'ne somne'no hitoho nalofɨhwoso'no ufo'mantanoho. Yo'mayo wopɨngo ulohofantanoho. Yo'mayo nakwo nom'ne somo ulasoso ne umo'nɨmontonoho. 
GAL.5.23	Nakwo nom'ne somne'no hwahopo wopowantanoho. Nakwoe yofe moho'noma'nyo'njo uyantanoho. Yo'mayo nakwoe sɨmeho uyɨmonto ko yososo nakwo honɨngkano wopɨngo'nohinomo uyantanoho. Oso yo'mayo yahino wonyoangkafo loso yasoso honɨngkano hungkunoso yo'mayo hwahoponjo hungkunoso nakumo mopɨjwonamofe'njo umontonoho. 
GAL.5.24	Jisasɨye a'amu ne hn'nwi olo so'no nano mtito'mentɨhwone, Yo'mayo nakwoe huno wonyo naisoso yo'mayo sɨmeho fefoyo ne'maso sohonta ole syafɨsyɨwo'nɨngkuhwono. Mpano. Jisasɨye iyo hwojiyafɨku'nnyopo oso hiso'no nto pe'nɨmentisofoho. Ose syofɨsyontani honɨngkano wopɨngomo humalohwono.
GAL.5.25	Anɨtuye Towahuno Wopɨngo kako songo humayo'ne kakoe yokumpohn'nyo ntnne'no nejapɨwo'nɨngkiso so'no nakwo kakimo enjwa'mo wohumano. Kakoe hungkuno somo sɨkuno huhwo huhwi unɨngkowano. 
GAL.5.26	Yo'mayo nakwoe yofe engo imo'nyo'neso mosyafɨsiyo'njo uyano. Nakwo nom'ne a'amu somne'no sɨmano hintotohino monahmnyo'njo uyano. Nakwo nom'ne a'amu sofe yo'mayo so'no hi monamo'nyo'njo uyano.
GAL.6.1	Nje a'amu soku, a'amu fihwo kako yahino wonyomo apa'no yoso'manji sekwo Anɨtuye Towahuno Wopɨngofe mampahomo tɨfi inɨngkawowo'nɨngkohofoso sekwo oso hwe huhwo sohumo honɨngkano wopɨngo somo apa'no tɨpemayo'ne ufo'mapmno. Yoka nulɨkutoho. O'o, hungkuno wopɨngo'nohini hofiyo ulɨfijoso Anɨtuye honɨngkanomo apa'no fɨpemotamno. Sekwo anga'no anga'nohino soku sekwoe humayo somo ito'no uhwonɨmno. Seten kako yamofo selohofahonɨngkuhwosi sekwo wonyo ifitnnoho. Oso'no ito'no uhwontohumamno. 
GAL.6.2	Sekwoe a'amu somo yo'mayo tango u'masoso sekwo hofɨkimo ufo'mapmno. Ufo'mapijo'manji sekwo Jisas Kɨlaisɨye hungkuno ne somo unɨngkowantɨfeho. 
GAL.6.3	Hwe fihwo ole hnnalofi, Ngkimo peho'no nɨfo'mapitnnehofo. Ngko ito'nohino hwo'nyoho. Ngko hoponoho. Ose hnnoso sohwo kako hwasyo hnnalofoho. 
GAL.6.4	A'amu anga'no anga'nohino soku yo'mayo iwo'nɨngkino somo kɨko ito'no uhwonyo. Wopɨngo'nohino uhwonɨngkohoji jɨje sɨmeho wopɨngo wakumo'nɨmontonoho. Nom'ne a'amufe yo'mayo syoho iwo'nɨngkiso somo uhwonɨngkohoji ole nosyafɨsyohotoho. Nom'ne sofe yo'mayoso wonyofoho. Nje yo'mayoso wopɨngofoho. Ngko uyakolofohono. Ose nosyafɨsyohotoho. 
GAL.6.5	O'o, Anɨtu kako sekwo anga'no anga'nohino sokuye syohomo sehonɨngkuhwosi yano noselofiyonefoho. Oso'no a'amu anga'no anga'nohino soku sekwoe syoho so'no tango nomapitnnefoho.
GAL.6.6	A'amu sekumo Anɨtuye hungkuno losetɨhwalokuso sohumo sekwoe wosopayo hwapɨfe hamniyoho yo'mayo fehohnjoso uyɨmno.
GAL.6.7	Hwe fihwo kako Anɨtumne'no hwasyoso mulonehoho. U hwe fihwo kako wopayo hulɨhwosi wopayo wofoka'montonoho. U yo'mayo hulososo wofoka'montonoho. Oso pa'nyo hwe fihwo Anɨtumne'no hwasyo inɨngkawo'nɨngkiso sohwo ne ane umo'nɨmontonoho. Oseso sekwo anga'no anga'nohino soku hwasyo hnnɨngkutoho. 
GAL.6.8	A'amuso yo'mayo wonyo kakoe sɨmeho umo'nyoso ose iwo'nɨngkiso'manji u kako nɨhu'nahone tɨkanomo wene hweho. A'amu nom'ne sohwo yo'mayo Anɨtuye Towahuno Wopɨngo uloso somo inɨngkaweso'manji u kako Anɨtuye Towahuno mta'ni songo humayoso nomane hweho. 
GAL.6.9	Honɨngkano wopɨngo somo nohumentani Anɨtuye syoho wopɨngo so'no piso'mo'nyo namo'nɨngkuhwoloho. O'o, yo'mayo wopɨngo yaso'manji yokumpohn'nyo ne'no mjɨmɨhwasi sɨkuno Anɨtu ho'nahumentiso somo yo'mayo wopɨngo nomane'nwoho. 
GAL.6.10	Oso'no sɨkuno huhwo huhwi nakwo a'amu hopi'nonohino somo ufo'mayo'ne honɨngkano tɨpemayo'manji ufo'mano. I a'amu Jisasɨmo sɨmeho hi'ntnnono uyɨwo'nɨngkohofo somo ne'nohini ufo'mafɨkuno.
GAL.6.11	Olo hungkuno loso sɨmo'mo nom'nehumo ulahonɨngko kako mtɨ'mokohoho. I olopo nje aho'nji mtɨ'mokalokweno. Sekwo uhwonɨmno. Ifalifaliyo loso mɨkunɨmposo mtɨ'mokalokweno. 
GAL.6.12	A'amu fehohnjo hungkuno losetɨhwalokwofoso hofɨko sekwoe a'apaho sɨhu sekolofo'ne umo'nalofoho. Hwapɨngoso ole. Hofɨko a'amu a'apaho sɨhu kolofoso yahino somo inɨngkawo'nɨngkohofo sofe sɨmeho wopɨngo umo'nyo'nefoho. I oso a'amu hungkuno losetɨhwalokwofoso hofɨko Jisas nakwoe wonyo'ne pe'nɨmentiso so'no sɨmeho hi'ntnnono ufijo'manji Anɨtuye a'amu ne imo'nɨfitnnefoho. A'amu huhwo sohwa oso'nohino losetɨhwantɨfijontentesi a'amu honɨngkano hungkunomo enjwa'mo humalofoso hofɨko a'amu nolosetɨhwalokwofo somo tango uyɨkutnnesohilo. Oso'no a'apaho sɨhu sekolofo'ne umo'nalofoho. 
GAL.6.13	A'amu a'apaho sɨhu kolo'nyo'ne hungkuno losetɨhwalokwofo sohwa hofɨko honɨngkano hungkuno hopi'nonohinomo minɨngkayo'njo yalokwofo. O'o, sekwoe a'apaho sɨhu kolofo'ne losetɨhwayo hwapɨngoso ole. Hofɨko a'amu Juta somo nakwoe inomokomoyo pi'nɨngo engo somo uhwonɨmno ulahonɨngkofi a'amu Jutaso hofɨkoe yofe ho'nomalokwofo. 
GAL.6.14	Nje yofe'nji yo'mayo ntnneso moho'nomanyo'njo yalokweno. O'o, olo'nohino woho'noma'mo. Jisas Kɨlais kako nje wonyomne'no iyo hwojiyafɨku'nnyo sopo poyo pe'nɨmentisofoho. Oso hiso'no woho'noma'mo. Hwapɨngoso Jisas ngkine'no poyo pe'nɨmentiso so'no yo'mayo hwahoponjoso ngkimo yokumpohn'nyo monɨmokosyohumanehoho. O'o, Jisas hwahoponjo yokumpohn'nyo somo hwotoho hmmentisofoho. Oso'no hwahoponjo yo'mayoso nɨhu'nahone ngkilaho lalokweno. Oso hiso'no a'amu yo'mayo hwahoponjo somo inɨngkowalokwofoso hofɨko ngkine'no nakwolaho ntantɨkwofo. 
GAL.6.15	A'apaho sɨhu kolo'nyo yahinoso ne anefoho. A'apaho sɨhu makolofo'njo yahinoso ne anefoho. O'o, neso ole, Anɨtu nakumo a'amu songo pa'nyo namokiyo yahinoso hoponoho. 
GAL.6.16	A'amu hopi'nono huno ose uyahonɨngki inɨngkawo'nɨngkohofoso hofɨko Anɨtuye a'amu nefoho. Osomne'no Anɨtu kako hitoho ulofɨhwoso'no sɨmeho pompenjiyo uyono.
GAL.6.17	Yo'mayo semtɨ'mokiyohe so'no sekwo nom'ne tango ntapɨkutoho. O'o, ngko Jisasɨye syoho ulohofiyo sohwo'nɨmo a'amu tohino engo ntapontɨfeso nje a'apaho ime'nohinofoho.
GAL.6.18	Nje a'amu soku, nakwoe Hwe Engo Jisas Kɨlais kako wosemokosyohumano. Yo'mayo wopɨngo waselohofono. Hungkuno nehopeho. Ngko Poulɨ'ni semtɨ'mokiyohefoho. Osohopeho.
EPH.1.1	Ngko Poulɨ'ni Kɨlais Jisasɨye hungkuno a'amumo uyohojɨku'mofo (
EPH.1.2	Nanɨngkwoho Anɨtu sohwo'nji nakwoe Hwe Engo Jisas Kɨlaisɨ'nji siko'monta'i siko sekumo yo'mayo wopɨngo selohofohosɨsi sɨmeho pompenjiyo wosejopanjiyoho.
EPH.1.3	Nakwo Kɨlaisɨ'nji humalohwone hn'nyumo Anɨtu kako olohonta yo'mayo ahwomomjo wopɨngo hopi'nonohinoso nakwoe huyo'mangomo nefo'mayo'ne nejopalofoho. Oso'no nakwoe Hwe Engo Jisas Kɨlaisɨye kanɨngkwohwo Anɨtu osohumo isamoyoka ulano. 
EPH.1.4	Hohonta Anɨtu kako nakwoe hwaho yo'mayo mamtɨ'mokiyo sohonta nakwo Kɨlaisɨ'nji humayo'ne Anɨtu kako nakumo nto nahwosopo'mentisofoho. Oso'no nakwoe sɨmeho kiho'maso'nji humehwasi nakwo kakoe sɨmano sopo wolohofantantonoho nje sɨmano sopo wolohofantɨfeho. Ose syafɨhu'mentisofoho. 
EPH.1.5	Sɨmo'mo Anɨtu kako nakune'no hitoho mɨkunɨmposo ulo'mentisofoho. Oso'no nakwo kakoe mehomi ne namokiyo'ne Jisas Kɨlais nakumne'no poyo pe'nyo so'ne uhwatɨmne'ento syafɨhu'mentisofoho. Anɨtu kakoe huno homo somo mɨkwesyafɨsiyofoho. O'o, kako oso hiso'no uyɨmonnoho lonto sɨmeho wopɨngo umo'nɨngkahonɨngki nejapmmentisofoho. 
EPH.1.6	Nakwo honɨngkano wonyomo nohumentanɨngkuhwoni Anɨtu kako wopɨngo'nohini nalohofonto kakoe Hwomumo nakumo siki nejapmmentisofoho. Oso'no nakwo kakimo aku peho uyanehwono. Awonoho. Siki nejapmmentisofoho. Oso'no nakwo Anɨtumo isamoyoka ulɨhwasi kakoe yofe woho'nomano. Hwapɨngoso nakwo Jisasɨ'nji humalohwone so'no Anɨtu kako nje mehomi kuyoho nalɨmentisofoho.
EPH.1.7	Kɨlais nakumne'no kakoe honɨyo usɨhumanto poyo pe'nɨmentiso so'no nakumo honɨngkano wonyo mta'ni isɨhutofonema'mentisofoho. Oso'no nakwoe wonyoso kakoe honɨyo'nji wae enao'mentisofoho. Oso wopɨngo hiso Anɨtu nalohofososo ifehu'mokonasiyoso wonyoangkafofoho. 
EPH.1.8	Anɨtu huno wopɨngo hwapɨngo'njo sohwo kako nakumne'no huno ito'no uyahonɨngki kakoe yo'mayo wopɨngoso ifehu'mokonesyalofoho. Oso hiso'no Anɨtu kako huno uyohoho. Hofɨkimo ufo'mayo'nefoho. 
EPH.1.9	Anɨtu kakoe mehomi hn'nwiye wonyo wayo'ne Jisas uhwatɨmne'ento lɨmentisoso kako ose yonto hohonta kakoe hunoso hiyaso'mo wo'mojoso olohonta ujo ehontojwahumentisofoho. 
EPH.1.10	Oso Anɨtuye hunoso hiyaso'mo wo'mojoso olenoho. Oso sɨkuno Anɨtu kako hwosopeehumentiso sohwi i'mofapɨhwoso'no yo'mayo ahwomomjo so'nji hwahoponjo so'nji mtɨ'mokumentisoso mɨhu'mokoso sohonta Kɨlais kako yo'mayo hopi'nonohino somo mokosyohumayo'ne mnokino engo'njohwo imo'nonefoho.
EPH.1.11	Yo'mayo Anɨtu imne'ento imentisoso ne imo'nyo'nefoho. Oso'no Anɨtu kako nakwo a'amu Juta hn'nɨmo nje mehomi ne imo'nɨfitnne'ento kako Kɨlaisɨye temtitofomo nehumatɨ'mentɨhn'nwoho. Anɨtu kako nakumne'no yo'mayo so'no ae'mta'ni huno syonafɨhu'mentisoso ne imo'nɨmentisofoho. 
EPH.1.12	Nakwo sɨmeho Kɨlaisɨmo uyɨmentɨhwone sɨmo'mjo hn'nwi nakwo yo'mayo wopɨngo nalohofone so'no hontohumehwasi Anɨtuye yofe engoso woho'nomano.
EPH.1.13+EPH.1.14	Sekwo temtitofo kengo mta'ango soku, Anɨtu sehwosopo'mentiso so'no sekwo Anɨtuye hungkuno wopɨngo ne'njoso upa'nontɨfi Kɨlais sekumne'no asomo setɨmayo'ne sohumo sekwo sɨmeho hi'ntnnono uyɨmentohofofoho. Oso'no sekwo Anɨtuye a'amu ne imo'nɨmentohofo so'no kakoe Towahuno Wopɨngoso yofe sehwoe'ne sejapmmentisofoho. Oso Towahuno huhwo sohumne'no hohonta Anɨtu nalɨmento, Nje a'amu ne somo nje Towahuno sohwo uyɨmonne'no yohono. Ose nalɨmentiso so'no nakwo huno ole nayohi, Nakwo Anɨtuye Towahuno Wopɨngo'nji humalohwone so'no kakoe a'amu ne nto imo'nɨmalohwone so'no huno nayohoho. Oso'nji yo'mayo Anɨtuye a'amu neso mapitnne'ento lɨmentisoso oso hiso nakwo nomane so'no huno nayohoho. Hwapɨngoso Anɨtuye Towahuno Wopɨngo nakwoe sɨmeho mo'mo humaho. Oso'no olo so'ntnne'no huno nayohi, Anɨtu nakwoe wonyomne'no mpe nto imentisofoho. Oso'no nakwo kako'nji humayo so'no asomo netɨmayo so'neso nakwo hontohumalohwono. Oseso yo'mayo naloho'mentiso so'no nakwo nakwoe Anɨtu wopɨngo sohwoe yofe woho'nomano.
EPH.1.15	Ngko ole upa'nɨmale, sekwo Hwe Engo Jisas sohumo sɨmeho hi'ntnnono uyontɨfi Anɨtuye a'amu nom'ne somo sɨmeho uyalokwofo. 
EPH.1.16	Ose upa'nonji sɨkuno huhwo huhwi ngko sekumne'no Anɨtumo isamoyoka ulɨwo'nɨngkohono. Sɨkuno anga'nohino fihwo moniyakolofefoho. O'o, sekumne'no huno syafɨsyonji Anɨtu kako sekumo sefo'mayo'ne jomo ulɨwo'nɨngkohono. 
EPH.1.17	Nakwoe Hwe Engo Jisas Kɨlaisɨye kanɨngkwohwo Anɨtu yo'mayo wopɨngo hwapɨngo sohwo osohumo ole ulɨwo'nɨngkohono, Anɨtu kɨko jɨje Towahuno wopɨngo sohwo a'amu ango Efesos humayo somo uyahonɨngkohoji Towahuno sohwo kako huno wopɨngo uyɨhwosi Anɨtumne'no a'amu somo utɨhwahonɨngkuhwosi hofɨko kikine'no huno nehopi uyono. Ose ulɨwo'nɨngkohono. 
EPH.1.18	Oso'nji ngko ole so'no sekumne'no ulɨwo'nɨngkohono. Anɨtu kakoe pomponaho sekwoe hunomo ho'nasesyɨhwosi yo'mayo so'no sehwosopo'mentisoso sekwo hunoso nto'no ehohosasesyɨhwoso'no yo'mayo wonyoangkafoso mapitnne'ento lɨmentiso so'no sekwo sɨmeho wopɨngo'nji wohontohumantɨfeho. 
EPH.1.19+EPH.1.20	Jisas Kɨlais kako poyo pe'nɨmentiso sohonta Anɨtu kakoe yokumpohn'nyo mɨkunɨmposo so'nji Kɨlaisɨmo ulɨkafonto ahwomo somo kakoe aho angahohnta'ni mɨhumajɨ'mentisofoho. Osopo Kɨlais kako nohumanto nemokosyohumaho. Nakwo a'amu Anɨtumo sɨmeho hi'ntnnono uyɨwo'nɨngkɨhwone hn'nɨmo oso yokumpohn'nyo mɨkunɨmposo Kɨlaisɨmo ulɨka'mentiso hiso nefo'mayo'ne syoho yalofoho. Oso'no sekwo huno waseyono. 
EPH.1.21	Kɨlais kako Anɨtuye aho angahohnta'ni humamentiso so'no kako ahwomomjo a'amumo mokosyohumayo so'nji hwahoponjo hwe engo sohwanji a'amu hwaho mokosyohumayo sohwa hnnonji a'amu yofe engo'njo so'nji a'amu hopi'nonohino humalohwone hn'nɨmo Kɨlais kako hwofilo'nnyo hweho. Olohonta'nohinɨ'maho. O'o tɨfi no'mjo hi'nji Hwe Engo oso hwo'nohini kako ne'no wohumantɨ'mtonoho. 
EPH.1.22	Anɨtu kako yo'mayo hopi'nonohinoso Kɨlaisɨmo enjwa'mo ho'nasyonto Anɨtu kakimo nakwoe hwe mnokino engo'njo uhumatɨ'mentisofoho. 
EPH.1.23	A'amu Kɨlaisɨmne'no huno nayɨwo'nɨngkiso so'nwi Kɨlaisɨye a'apaho'nwoho. Kɨlais kako nakwoe mnokino engo'njo hweho. Oseso nakwo Kɨlaisɨye a'apaho fehohnjo'nwoho. Oso'no Kɨlais kako hopi'nonohinomo mokosyohumaho.
EPH.2.1	Hohonta sekwo temtitofo kengo kengo soku honɨngkano wonyomo nohumantɨfi a'amu poyo pe'nyoso yo'mayo hungkunoso mupa'nɨwo'nɨngkiyohofo hopa sekwo Anɨtuye hungkunomo haloho maposo'njo imotofofoho. Oso'no Anɨtu tohino engo womapɨfe lɨmentisofoho. 
EPH.2.2	Oso hohosohonta sekwo hwahoponjo yahino wonyo somo inɨngkawentɨfi yo'mayo towahuno wonyo sofe hwe engo Seten oso hwoe hungkunomo haloho po'motofofoho. Seten huhwo sohwo kako a'amu Anɨtuye hungkunomo hwotoho fewo'nɨngkohofo somo kako yokumpohn'nyo umokosyohumaho. 
EPH.2.3	Hohonta nakwo a'amu Juta hn'nwi a'amu temtitofo kengo kengo pa'nyoso nakwo hopi'nonohino Setenɨye temtitofo'nwoho. Nohumentani yo'mayo yahino wonyo nakwoe sɨmeho umo nelahonɨngki imotohwonefoho. Nakwoe hunomnohini inɨngkamotohwonefoho. Nakwo ose humentanɨngkuhwoni Anɨtu nakwoe honɨngkano wonyo somne'no sɨmeho tohino umnɨngkahonɨngki Anɨtu kako a'amu hn'nɨmo tango engo uyɨmne'ento lɨmentisofoho.
EPH.2.4+EPH.2.5	Nakwo honɨngkano wonyomo poyo pa'nyo nohumentanɨngkuhwoni Anɨtu hitoho mɨkunɨmposo ulofahonɨngki Kɨlais yo'mayo wopɨngoso naloho'mentisoso Anɨtu kako nakumo Kɨlaisɨ'nji songo nelɨka'mentisofoho. Anɨtu kakoe mehomi so'nne'no umo'nɨngkahonɨngki kako asomo netɨma'mentisofoho. 
EPH.2.6	Nakwo Kɨlais Jisasɨmo humalohwone so'no Anɨtu kako Kɨlaisɨ'nji nakwo'njimo songo nelɨkafonto kakoe yofe engo nejopahonɨngki ahwomomo Kɨlaisɨ'nji humalohwono. 
EPH.2.7	Ose naloho'mentisoso kako hitoho mɨkunɨmposo nejapeso kako engolopohamo a'amu tɨfi imo'none so'nji ne'no netɨhwawo'nɨngkisofoho. Anɨtu kakoe huno mta'ni wopɨngo uloho'mo lonto wopɨngo nalohofɨwo'nɨngkisofoho. Kɨlais nakwoe wonyomne'no poyo pe'nɨmentiso so'no a'amu hopi'nonohino kakoe hitoho engo nejopahonjo somo uhwonalokwofo. 
EPH.2.8	Anɨtu kako wopɨngo uloho'mo lɨmentiso so'no nakwo kakimo sɨmeho hi'ntnnono uyɨmentɨhwone sohonta Anɨtu kakoe mehomi ne namokumentisofoho. Oso hitoho ulofo yahino uyalokuhwone hwapɨngoso nakwo'maho. O'o, Anɨtu huhwo kako hwapɨngo hweho. Kako siki nejapmmentisofoho. 
EPH.2.9	Olo hilo so'no nakwo nakwoe yofe moho'nomo'nanehwono. Awonoho. I nakwo hilo so'no hwapɨngo'maho. 
EPH.2.10	Anɨtu kako nakumo namtɨ'mokumentiso sohwo nakwoe hwapɨngo hweho. Nakwo yahino wopɨngomo inɨngkayo'ne Anɨtu kako Kɨlais nejapmmentiso so'no Kɨlais Jisas nakumne'no yo'mayo wopɨngo nalohofoso nakwo a'amu songo namokumentisofoho. Anɨtu oso yahino wopɨngo somo hofɨko inɨngkafitnne'ento nakumne'no nto'no esyohumamentisofoho.
EPH.2.11	Ngko sekwoe hunomo huno wasefohoto'monne'no yohono. Hohonta sekwo Anɨtumne'no huno maseyofoho. I a'amu Jutaso a'apaho sɨhu kolo'nnyo sohwa hofɨko sekumne'no ole lɨwo'nɨngkohofi, Sekwo temtitofo kengo mta'ango soku a'apaho sɨhu makolo'nyo so'no sekwo Anɨtumne'no huno maseyokuyoho, selɨwo'nɨngkohofofoho. 
EPH.2.12	Oso hohosohonta sekwo Kɨlaisɨmne'no i'waho yontɨfi Anɨtuye mehomi mmo'nyo kuyoho. Sɨmo'mo Anɨtu a'amu Juta somo uhwosopo'mentisoso kakoe hungkuno wopɨngo kako'nji makotɨku'nyo'neso sekumo mosejapmmentisofoho. O'o, sekwo a'amu temtitofo kengo'mta'ango soku yoloho'mo humamotofokuyoho. Sekwo olo hwaho lopo nohumantɨfi tɨfi no'mo yo'mayo wonyoangkafo imo'none so'no mohontohumayo'njo kuyoho. Sekwo Anɨtu sohumne'no huno mosyafɨsiyo'njo imotofokuyoho. 
EPH.2.13	Sekwo Anɨtune'no kengopo nohumentanɨngkofi Kɨlais Jisas kako poyo pe'nonto sekumne'no kakoe honɨyo usɨhuma'mentiso so'no kako impo'nosetɨma'mentisofoho. Oso'no sekwo kako'nji ufohi'nɨmentohofo kuyoho.
EPH.2.14	Sɨmo'mo nakwo a'amu Juta hn'nnonji sekwo temtitofo kengo sɨkunonji mango hwona'ni imo'nontani humamotohwonefoho. Mangohwa imo'nɨmentɨhwoneso nakwoe honɨngkanomo tojo hopa pɨjwahinɨmentɨhwonefoho. I Kɨlais nakumne'no poyo pe'nɨmentiso so'no tojo homo somo wae yao'mentisofoho. Oso hiso wae yaofonto nakwo sɨmeho pompenjiyo'nji nohumentanɨngkuhwoni temtitofo anga'nohino namokumentisofoho. Oso sɨmeho pompenjiyo hwapɨngoso Kɨlaisɨyoho. 
EPH.2.15	Jisas nakwoe wonyomne'no poyo pe'nɨmentiso so'no a'amu Jutafe honɨngkano hungkuno hopi'nonohinoso a'apaho sɨhu kolo'nyo yahinoso a'amufe yahino wonyomne'no yahu fonjokisasiyoso yo'mayoso ne ane imo'nɨmentisofoho. Oso'no Jisas kako a'amu Jutafe honɨngkano hungkunomo wae yaofonto nakwo a'amu Juta hn'nnonji sekwo temtitofo kengo kengo sokunonji nakwo hn'nɨmo Jisas kako'nji nakumo monakojɨjwonto temtitofo anga'nohino songo namokumentisofoho. Oso'no nakwo sɨmeho afa inɨmentɨhwone'nwoho. 
EPH.2.16	Kɨlais kako iyo hwojiyafɨku'nnyo somo poyo pe'nɨmentiso sohonta nakwoe sɨmeho tohino yahino so'nji mangohwa imo'nyo yahino so'nji Kɨlais kako poyo imokumentisofoho. Poyo imokumentiso sohonta nakwo a'amu Juta hn'nnonji sekwo temtitofo kengo kengo hn'nɨmo temtitofo anga'nohino namokonto nakwo Anɨtu'nji sɨmeho afa inɨmentɨhwonefoho. 
EPH.2.17	Kɨlais kako noponto a'amu Juta Anɨtu'nji mofonepo humamotofo so'nji sekwo temtitofo kengo kengo'mo Anɨtune'no humamotofo soku nonjimo olo hungkuno wopɨngo loso nalɨmento, Sekwo sɨmeho afa'njo hmmo'nɨmno. 
EPH.2.18	Ose nalɨmentiso so'no Kɨlais kako nakwo a'amu Juta hn'nnonji sekwo a'amu temtitofo kengo sɨkunontnne'no yo'mayo wopɨngo naloho'mentiso so'no Anɨtuye Towahuno Wopɨngo anga'nohino sohwo kako honɨngkano namohmmentiso so'no nakwo hinjoho'nwi Anɨtumo u'malokuhwono.
EPH.2.19	Oseso sekwo a'amu temtitofo kengo mta'ango soku olohonta sekwo yoloho'mo mohumu ilofo. O'o, sekwo Anɨtuye a'amu ne so'nji ufohi'nontɨfi Anɨtu'nji sekwo'montohwasi humalofo. 
EPH.2.20	Sekwo soku Anɨtu ango molalokunjo pa'nyo kuyoho. Nakwo Anɨtuye hungkuno uyohojɨku'mofo (
EPH.2.21	Ango yokino hopi'nonohino soku Kɨlais engkwosaho ne sohwo'nji ufohi'nɨmentohofofoho. Olo ango hiloso Anɨtu kako hwapɨngo hweho. Ango hiloso Anɨtu nomolɨhwosi engo imokuhwosi kako oso ango wonyo ane wopɨngo'nohino sopo wohumamontonoho. 
EPH.2.22	Sekwo sokunonji nom'ne a'amu Anɨtumo inɨngkawo'nɨngkuhwone hn'nnonji nakwo Kɨlaisɨmo ufohi'nontani Anɨtuye Towahuno Wopɨngo sohwo nakwoe sɨmeho mo'mo humawo'nɨngkiso so'no nakwo Anɨtuye ango ne nto imo'nɨmalohwono.
EPH.3.1	Ngko Poulɨ'ni Kɨlaisɨye syoho ulohofiyo sohwo'ni ngko sekumne'no impo'angomo humaleno. Hwapɨngoso ngko a'amu temtitofo kengo sokumo Anɨtuye hungkuno wopɨngo losetɨhwawo'nɨngkohe so'no a'amu Jutaso ngkimo impo'angomo intofanɨhumentohofofoho. 
EPH.3.2	Sekwo olo so'no nto upa'nɨmentohofo so'no ngko huno syafɨsyohono. Anɨtu sekumne'no hitoho ulofahonɨngki kako yo'mayo wopɨngo waseloho'mto yonto sekumo losetɨhwayo'ne syoho loso ntapmmentisofoho. 
EPH.3.3	Anɨtuye hungkuno wopɨngoso hiyaso'mo wo'mojoso ntɨhwahonɨngki ngko hungkuno losomo huno nimentisofoho. Hungkuno fehohnjoso nto semtɨ'mokiyohefoho. 
EPH.3.4	Olo iyoswo losomo atofo lɨfijoso sekwo huno ole waseyono. Kɨlaisɨye hungkuno hiyaso'mo wo'mojoso kako ujo nto ehontojwanɨhumentisofoho. 
EPH.3.5	Hohonta olo hungkuno hiyaso'mo wo'mojo loso Anɨtu kako a'amu somo mutɨhwammojofoho. I olohonta Anɨtuye Towahuno Wopɨngo kako nakwo a'amu Anɨtuye hungkuno uyohojɨku'mofo (
EPH.3.6	Hungkuno wopɨngo hiyaso'mo wo'mojo hiloso olenoho. Sekwo Jisas Kɨlaisɨye hungkuno wopɨngo somo upa'nɨmentohofo so'no sekwo a'amu temtitofo kengo soku sekwo'nji nakwo a'amu Juta so'nnonji nakwo temtitofo afa imo'nontani a'apaho afa pa'nyo humalohwono. Yo'mayo wopɨngo Kɨlais Jisas nakumne'no naloho'mentiso so'no Anɨtu yo'mayo nakumne'no hwosopeehumentisoso womantanoho.
EPH.3.7	Anɨtu kako ngkimo kakoe hungkuno wopɨngoso uyohojɨku'mofo'ne nɨhwosopo'mentiso so'no ngko oso hungkuno wopɨngo sohwoe syoho ulohofiyo hwo'nyoho. Anɨtu kako olo syoho lomne'no kako ngkine'no hitoho ulofahonɨngki kako kakoe yokumpohn'nyo ngkimo nɨsosofito'mentisofoho. 
EPH.3.8	Anɨtuye hwe moya'mi ne somo ngko enjwa'mo humaleno. Ngko Anɨtuye hungkunomo hwotoho hm'mote hwo'nɨmo Anɨtu kako wopɨngo ntohofonto nje wonyoso wae yanɨmo'mentisofoho. I Anɨtu olo syoho a'amu temtitofo kengo somo kakoe hungkuno wopɨngo lutɨhwayo so'no nɨhwosopo'mentisofoho. Anɨtuye hungkuno wopɨngo loso olenoho. Yo'mayo yahino wopɨngoso Kɨlaisɨmo weho. U a'amu sikinjo sohwo kako yo'mayoso matɨpɨhwononehoho. O'o, a'amu Kɨlaisɨmo inɨngkawo'nɨngkiso sohwo kako yo'mayo wonyoangkafoso Kɨlaisɨmo wotɨpema'mtonoho. 
EPH.3.9	Sɨmo'mo Anɨtu yo'mayo mtɨ'mokumentiso sohwo kako yo'mayo so'no imne'ento huno syafɨsyonto Jutafe temtitofo so'nji temtitofo kengo kengo so'nji afa imo'nɨfitnne'ento hiyaso'mo ho'nahumentisofoho. Oso hungkuno hiyaso'mo wo'mojoso ne imo'nyo'ne'ento a'amu hopi'nonohino somo huno ehohosɨsiyo'ne Anɨtu olo syoho loso ntapmmentisofoho. 
EPH.3.10	Hwapɨngoso Anɨtu kako a'amu ahwomomjo somo mokosyohumayo sohwanji ahwomomjo a'amu hopi'nonohino so'njimo kakoe huno wopɨngo hiyaso'mo wo'mojoso ujo ehontojwahinyo'nefoho. Neso olenoho. A'amu Juta so'nji a'amu temtitofo kengo so'nji Anɨtu kako mekilo'mokuhumajonto kakoe a'amu ne imokahonɨngki hofɨko kakine'no uhu'mokuwo'nɨngkohofofoho. Oso homo somo a'amu ahwomomjo sohwa uhwonontɨfi hofɨko Anɨtuye huno wopɨngo so'no huno uyohoho. 
EPH.3.11	Hohonta a'amu ahwomo'nji hwaho'nji mamtɨ'mokiyo sohonta Anɨtu ose imne'ento huno syafɨsyonto nakwoe Hwe Engo Kɨlais Jisasɨmo nejapmmentiso so'no ne imo'nɨmentisofoho. 
EPH.3.12	Nakwo Kɨlaisɨmo sɨmeho hi'ntnnono uyɨwo'nɨngkuhwone so'no nakwo Kɨlaisɨ'nji ufohi'nontani nakwo Anɨtumo u'mayo so'no iyoho monenalofiyoho. Hwapɨngoso Kɨlais sohwo kako Anɨtumo u'mayo'ne honɨngkano hweho. 
EPH.3.13	Oso'no ngko hungkuno we'e waselɨmo. Ngko Anɨtuye hungkuno a'amu temtitofo kengo sokumo selɨwo'nɨngkohe so'no tohino malokwe loso'no sekwo sɨmeho wonyo semo'nɨngkuhwoloho. O'o, sekumo sefo'mayo'nefoho. Oso'no sekwo sɨmeho wopɨngo'nji fohumantokuno.
EPH.3.14	Nto selohe so'no ngko yo'mayo Anɨtu kako yoneso'no huno syafɨsyonji ngko Mpohumne'no hwahopo hwomtame ulohofalokweno. 
EPH.3.15	A'amu nope'nontɨfi ahwomomo nto sɨmentohofo so'nji nakwo hwahoponjo temtitofo hopi'nonohino hn'nnonji nakwo Anɨtu kako kakoe yofe neso nanɨngkwohweho. Oso'no kako menalɨmentisofoho. 
EPH.3.16	Olo so'no ngko Mpohwo yo'mayo hwapɨngo sohune'no jomo ulalokweno. Kako kakoe Towahuno Wopɨngo sohwo sekwoe sɨmehomo sehulo'ofɨhwaso'no sekwo kakoe yokumpohn'nyo wonyoangkafo so'nji yokumpohn'nyo wolohofantɨfeho. Oso'no ngko Mpohumo jomo ulalokweno. 
EPH.3.17	Sekwo sɨmeho Anɨtumo uyɨwo'nɨngkohofo so'no Kɨlais kako sekwoe sɨmeho mo'mo humaho. Oso'no kakine'no fɨsyafɨsyɨwo'nɨngkuno. Iyo pmpongo hwahomo'mo unjilofonto yokumpoh'nnyo kemokosyohumawo'nɨngkiso pa'nyoso Anɨtu kako sekumo hitoho engo sejopalokunjo so'no sekwo huno syafɨsyɨkuji sekwo yokumpohn'nyo filohopmno. 
EPH.3.18	Sekwo ose ifijo'manji sekwo Anɨtuye mehomi hopi'nonohino soku Kɨlais kako sɨmeho nejape so'no huno waseyono. Kɨlaisɨye hitoho nejapeso yo'mayo hwahoponjo so'njimo ahwomomjo so'nji yakolo'nnyofoho. Nɨhu'no yokintahoponoho. 
EPH.3.19	Kɨlaisɨye mɨkunɨmposo nejapo so'no nakwo huno nto'no monayohoyohoho. O'o nakwoe hunoso tɨfofoho. I oso'no sekwo Kɨlais yokumpohn'nyo sejape so'no huno nto'no seyo'ne Mpohumo jomo ulalokweno. Oseso Anɨtu kako sekwoe huyo'mango somo sefo'mahwosi kako pa'nyo wopɨngo'nohini wasemokumontonoho. Ngko oso hiso'no Mpohumo jomo ulalokweno.
EPH.3.20	Anɨtuye yokumpohn'nyo engo nakwoe sɨmeho mo'mo syoho nelohofalofoho. Oso'no nakwo nakwoe huno tɨfo so'nji yo'mayo so'no Mpohumo jomo ujo so'ne kakoe yokumpohn'nyo hiso engo namokiyo hweho. 
EPH.3.21	Oso'no nakwo Anɨtuye mehomi hn'nwi yo'mayo wopɨngo Kɨlais Jisas nakumne'no naloho'mentiso so'no nakwo kakine'no uhu'mokuwo'nɨngkuhwone hn'nwi Anɨtuye yofe'nji Kɨlais Jisasɨye yofe'nji nakwo engolopohamo ne'no woho'nomewo'nɨngkuhwano.
EPH.4.1	Ngko Anɨtuye syoho iwo'nɨngkohe so'no impo'angomo humale sohwo'ni sekumo jomo yokumpohn'nyo selalokweno. Anɨtu kakoe mehomi hn'nɨmne'no wonyoangkafo humayo so'no joho nalɨmentiso so'no kakoe yahino wonyoangkafo somo nto'no unɨngkohwano. 
EPH.4.2	A'amu hopi'nonohino somo sekwo enjwa'mo pahumno. A'amu somo fo'ma fo'ma ulohofɨkuji hungkuno hofiyo hofohofahn'no ulɨmno. A'amuso hofɨko wonyo sekumo selohofɨkujo'no sekwo oso wonyo hiso aku ulohofɨkutoho. O'o, wopɨngo'nohini ulohopmno. Sɨmeho finɨmno. 
EPH.4.3	Anɨtuye Towahuno Wopɨngo sohwo kako sɨmeho afa inyo yahino nejapmmentiso so'no nakwo mtitofo anga'nohino pa'nyo impe hopa nto monakilo'mokumaho. Oseso oso sɨmeho afa inyo yahino ne'no mjimɨkuno. 
EPH.4.4	Nakwo Anɨtumo sɨmeho uyɨwo'nɨngkuhwone hn'nwi nakwo hinjoho'nwi a'apaho anga'nohino'nwoho. Anɨtuye Towahunoso anga'nohino hweho. Nakwo hopi'nonohino hn'nwi nakwo Anɨtu'nji wonyoangkafopo humayo so'no Anɨtu nakumo joho lonetɨma'mentiso so'no nakwo oso hiso'no afa'nohini hontohumalohwono. 
EPH.4.5	Nakwoe Hwe Engo Jisas Kɨlais sohwo anga'nohino hweho. Nakwoe sɨmeho hi'ntnnohino uyo yahinoso Anɨtu uhwononteso anga'nohino weho. Mijo kiyomayoso Anɨtu uhwononteso hwapɨngo neso kenga'nohinofoho. 
EPH.4.6	Nakwoe Mpohwo anga'nohino sohwo Anɨtuyoho. Nakwo hopi'nonohino hn'nwi kakimo enjwa'mo humentanɨngkuhwoni kako yokintahopo humaho. Kako nakwo'njo ajwopo nohumanto yo'mayo ne'manteso kako wopɨngo namokuwo'nɨngkiso hweho. Kako nakwoe sɨmehomo humaho.
EPH.4.7	Nakwo anga'no anga'nohino hn'nɨmo Kɨlais kako kakoe syoho kengo kengo nejaponte so'no kako yokumpohn'nyo hwapɨngo sohwo oso syoho hiso iyo'neso yokumpohn'nyo nejapmmentisofoho. 
EPH.4.8	Olo hilo so'no Anɨtuye hungkuno ole nalɨmento,
EPH.4.8	Kɨlais kako songo lɨkafonto ahwomomo apa'no sɨmentiso sohonta kako kakoe a'amu pi'nɨngoso Seten kako impe intofahumentiso somo isɨhutofomotasɨmentisofoho.
EPH.4.8	Osohonta kako a'amu somo yo'mayo syoho kengo kengo iyoso'no yokumpohn'nyo uyɨmentisofoho.
EPH.4.8	Ose nalɨmentisofoho. 
EPH.4.9	Oso hungkuno so'no huno wosyofɨsyano. Kako ahwomomo apa'no sɨmentiso so'no neso pehoto. Olenoho. Sɨmo'mo kako ahwomo mta'ni noponto hwaho ne lopo pmmentisoso kako hwahomo'mo a'amu poyo pe'nyofe angomo umentisofoho. 
EPH.4.10	Olo hwe lohwo kako sɨmo'mo hwahomo'mo umentiso sohwo kako aku ahwomo ne nohotɨmo sɨmentisofoho. Sɨmentiso so'no kako yo'mayo hopi'nonohino ahwomomjo so'nji hwahoponjo so'nji hwaho ae'mjo yo'mayo hopi'nono Kɨlaisɨmo weho. 
EPH.4.11	Anɨtuye syoho kengo kengo iyo so'ne Kɨlais kako a'amu anga'no anga'nohinomo yokumpohn'nyo uyalofoho. Oso yokumpohn'nyoso olenoho. A'amu fisomo kakoe hungkuno uyohojɨku'mofo'ne (
EPH.4.12	Oso yokumpohn'nyo nejopalokunjoso Anɨtuye a'amu neso hofɨko kakoe syoho hofiyo ulohofiyo'ne nto'no esyohumaho. Oso'no nakwo Kɨlaisɨye a'apaho ne hn'nwi nakwo yokumpohn'nyo anga'no anga'no sosofito'nɨngkuhwasi ufo'mo'nano. 
EPH.4.13	Kɨlais kakoe yokumpohn'nyoso ne'no nejapɨwo'nɨngkiso so'no nakwo Anɨtumo sɨmeho hi'ntnnono uyɨwo'nɨngkuhwone hn'nwi nakwo sɨmeho afa unantanoho. U nakwo Anɨtuye hwomumne'no huno afa'nohini wonayɨmtonoho. Oso hohosohonta nakwoe sɨmeho mo'mo Anɨtuye hungkuno'nji Anɨtuye huno'nji nakwoe hunomo engo enaofɨhwoso'no nakwo Kɨlais pa'nyo sokafo umo'nantanoho. 
EPH.4.14	Osohonta nakwo mehomi pa'nyo mohumanehwono. A'amu mehomi pa'nyoso hintalinyo ifofo mokomoiso hopa mokomoyalofoho. Hofɨkoe huno somo ehilo'memokomoyalofoho. A'amu afofo hungkuno'nji hwasyo hungkuno'nji selalokwofoso hofɨko oso ifofo hopa sekumo umpo'nosetɨmantɨfe'no yalokwofo. Osomo sekwo tɨfi inɨngkakutoho. 
EPH.4.15	O'o, nakwo Anɨtuye hungkuno ne somo ne'no inɨngkohwasi a'amu hopi'nonohino so'nji sɨmeho inɨngkuhwasi Kɨlais nakwoe mnokino engo'njo sohwoe yahino wopɨngoso nakwoe sɨmeho mo'mo engo wenao'montonoho. 
EPH.4.16	Kɨlais kako nakwoe mnokino pa'nyo hweho. Nakwo kakoe sɨfe aho yo'mayoso pa'nyo'nwoho. Mnokino sohwo kako a'apaho sohumo huno uyahonɨngki a'apahoso syoho ito'no iwo'nɨngkisofoho. I aho sohwo kako syoho nto'no miyo'manji ajo'miyo sohwa hofɨko syoho nto'no mifitnnehofo. Oso'no Kɨlais kako syoho kengo kengo nejapmmentisoso nakwo anga'no anga'nohino hn'nwi syoho nto'no ihwasi nakwo ufo'mo'nantanoho. Ose ihwasi sɨmeho afa inɨngkuhwasi Kɨlaisɨye a'apaho hn'nwi engo imo'nɨngkuhwasi yokumpohn'nyo wolohofantanoho.
EPH.4.17	Olo hungkuno loso ngko Anɨtumne'no yokumpohn'nyo waselɨmonne'no yohono. A'amu hwahoponjoso Anɨtuye hungkunomo hwotoho fewo'nɨngkohofo oso pa'nyoso sekwo imo'nɨngkutoho. Hofɨkoe hunoso siki wo'nnyofoho. 
EPH.4.18	Hofɨkoe huno pɨku'nnyo so'no sɨkwo'mjoho pa'nyofoho. Hofɨko yokumpohn'nyo imo'nontɨfi huno'masoso hofɨko Anɨtu kakoe songo humayoso momalokuyohofo. 
EPH.4.19	Hofɨkoe honɨngkano wonyo somne'no hofɨko wonɨmango munyofoho. O'o, hofɨko honɨngkano wonyo somo ikuhufoku'mo'nyofoho. Yo'mayo yahino wonyo somne'no sɨmeho fefoyo uyalofoho.
EPH.4.20	Oso yahino hiso Kɨlais losetɨhwamentisotaho. Nɨhu'no awonoho. 
EPH.4.21	Kɨlaisɨye yahino wopɨngo so'no sekwo nupa'nontɨfi oso yahino homo somo tɨfi inɨngkowahonɨngkofi a'amu Jisasɨye hungkuno neso nto losetɨhwamentohofofoho. 
EPH.4.22	Oso'no sekwo sekwoe hohontajo yahino wonyoso nɨhu'nahone foho'naopmno. Yo'mayo wonyo sekwoe sɨmeho umo lɨmojoso olenoho. Sekwoe hunomnohini inɨngkawentɨfi yo'mayo hi semo'nyoso honɨngkano hwasyomo ipesemotamojofoho. Oso hiso sekwoe hunomo wonyo semokumojofoho. Oso yahino wonyoso nɨhu'nahone foho'naopmno. 
EPH.4.23	Sekwoe hunoso sekwoe sɨmehoso nɨhu'no songo umo'nono. 
EPH.4.24	Sekwo a'amu soku songo hmmo'nɨmno. Oso a'amu songo soku Anɨtu kako pa'nyo wasemokumontonoho. Oso a'amu songo hiso wonyo honɨngkano nɨhu'no anefoho. Yahino ito'nohinofoho.
EPH.4.25	Oseso sekwo hwasyo hungkunoso foho'naopmno. Apa'no nolɨkutoho. Sekwo hungkuno nehopi'nohino fihnnɨmno. Sekwo huno ole seyohi, Nakwo Kɨlaisɨye a'apaho'nwoho. Oso'no hungkuno nehopi'nohino fihnnɨmno. 
EPH.4.26	Sekwo sekwoe sɨmeho wonyo semo'nɨngkuhwoso'no huno nto'no fɨsyafɨhupmno. Sekwo honɨngkano wonyo ifitnnoho. Sekwo sekwoe sɨmeho tohino nowentanɨngkuhwosi mofehi'nyo ikwo'mokoloho. 
EPH.4.27	A'amu sɨmeho wonyo umo'nɨwo'nɨngkiso osohumo Seten ehuhnnaofɨwo'nɨngkisofoho. Oso'no sekwo Setenɨmne'no hoku'yo nohwosomputɨmafɨkutoho. 
EPH.4.28	A'amu yo'mayoso hufo iwo'nɨngkiso sohwo kako apa'no hufo ihwoloho. O'o, kako syoho wopɨngo'nohini wotɨpemano. Oso syohoso kako kakoe aho'nji yokumpohn'nyo ihwosi hamniyoho nomahwosi kako a'amu umofonyo iyo somo ufo'mano. 
EPH.4.29	Sekwoe mango mta'ni wonyo hungkuno nolɨkutoho. O'o, hungkuno wopɨngo'nohini nom'ne a'amu somo usosofitofo'ne filɨmno. A'amu nom'ne somo ufo'mayo'ne hungkuno wopɨngo'nohini filɨmno. 
EPH.4.30	Sekwoe humayo yahino so'no Anɨtuye Towahuno Wopɨngo sɨmeho tango ifisyɨmofɨkutoho. Anɨtu kakoe Towahuno Wopɨngo yofe nahwofo'ne nejapmmentiso so'no nakwo huno ole nayohi, Oso sɨkuno ae'uyo somo yo'mayo yahino wonyo somta'ni nɨhu'nahone isɨhutofonemaso sohonta nakwo Anɨtu'nji wopɨngo humanefoho. Huno ose nayohoho. Oso'no Anɨtuye Towahuno sohumo sɨmeho tango ukutoho. 
EPH.4.31	Sekwo olo yahino loso foho'naopmno. Sɨmeho wonyo, yoka, sɨmeho tohino, mango engo, sitofo, oso yahino wonyoso ikutoho. 
EPH.4.32	Sekwo a'amu somo sɨmeho uyɨkuji yahino wopɨngo'nohini ulohopmno. Kɨlais sekumne'no poyo pe'nɨmentiso so'no Anɨtu sekwoe wonyo wae yasema'mentiso hopaso a'amu fiso hofɨko wonyo selohopijo somo hohujo'mo moho'naofɨkuji wonyo hiso wae hmmopmno.
EPH.5.1	Anɨtuye mehomi soku Anɨtu hitoho engo sejapɨwo'nɨngkiso so'no sekwo kakoe yahino somo tɨfi finɨngkamno. Kako pa'nyo hmmo'nɨmno. 
EPH.5.2	Kɨlais kako nakumo hitoho engo nejapmmentiso so'no kako nakwoe wonyomne'no kakoe a'apaho wopɨngoso ihn'nao'mentisofoho. Anɨtu oso homo somo uhwononto akino wopɨngo wa'mentiso hopaso kakoe sɨmeho wopɨngo umo'nɨmentisofoho. Oso yahino wopɨngo somo finɨngkamno.
EPH.5.3	Yo'mayo yahino wonyo, a'mohufo, kifosyoho, nom'ne hwafe yo'mayo so'no hi semo'nyo, oso yahino wonyoso sekumo se'mahwoloho. O'o, sekwo Anɨtuye a'amu ne kuyoho. Oso'no a'amu fiso hofɨko sekwo'njopo humafɨkuji oso yahino wonyoso motɨpemapitnnehofo. 
EPH.5.4	Sekwo wonyo hungkuno nolɨkutoho. Hwasyo hungkuno syohi'nyo hungkuno wonyoso nolɨkutoho. O'o, oso yahinoso Anɨtuye mehomimne'maho. Sekwo soku, sekwoe hungkunoso Anɨtuye yofe ho'nomayo'nefoho. Kakimo isamoyoka ujo'nefoho. 
EPH.5.5	Sekwo huno moi'wonoho. A'amu kifosyoho'njo sohwa, a'mohufo iwo'nɨngkohofoso, hungkuno wonyo lɨwo'nɨngkohofoso, a'amu kako ho'yangomnohini syafɨsyonto woma'mo lɨwo'nɨngkisoso, oso a'amu hiso hofɨko Anɨtu'nji Kɨlaisɨ'nji siko a'amumo yokumpohn'nyo mokosyohumasiyo sopo m'mopitnnefoho. O'o, nɨhu'no awonoho. A'amu yo'mayo ho'yango so'no hi umo'noso sohwo kako ho'yango hiso kakoe Anɨtu pa'nyo imokinonto ho'yango somne hwomtame ulohofɨwo'nɨngkisofoho.
EPH.5.6	Sekwo huno nto'no fɨsyafɨhupmno. A'amu oso yahino wonyo somo upesemotowantɨfe'no yalokwofoso hofɨkoe siki hungkuno somo tɨfi inɨngkakutoho. A'amu oso yahino wonyo yontɨfi Anɨtuye hungkuno somo hwotoho fewo'nɨngkohofo somne'no Anɨtu kako sɨmeho tohino umnonefoho. 
EPH.5.7	Oso'no sekwo hofɨko'nji ejoku'nohumafɨkutoho. 
EPH.5.8	Sekwo soku, hohonta sɨkwo'mjoho'mo humamotofokuyoho. I olohonta nakwoe Hwe Engo Jisas kakoe pomponahopo sehumajɨ'masofoho. Oso'no sekwo pomponahopo ne'no humafɨkuji hano ito'no femoyɨmno. 
EPH.5.9	Anɨtuye pomponaho loso yahino wopɨngo'nji honɨngkano nto'nohino so'nji hungkuno nehopi'nohino so'nji utɨhwa'nyopo ujo ejokwojasyɨwo'nɨngkisofoho. Oseso sekwo oso yahino wopɨngoso ne'no fikuno. 
EPH.5.10	Sekwo Anɨtuye sɨmeho wopɨngo umokiyo'ne honɨngkano tɨpemafɨkuji osomo syoho yokumpohn'nyo fikuno. 
EPH.5.11	A'amu sɨkwo'mjoho'mo nohumantɨfi hohontajo yahino wonyoso iwo'nɨngkohofo so'nji sekwo ejoku'nohumafɨkutoho. O'o, sekwo i'waho nto'no fiyɨmno. Oso yahino wonyoso ne anefoho. Sekwo a'amufe honɨngkano wonyo somne'no hungkuno ulɨkuji honɨngkano wopɨngo utɨhwamno. 
EPH.5.12	Yo'mayo yahino wonyoso hofɨko hiyaso'mo iwo'nɨngkohofo so'no ngko sejo so'no wonɨmango nnɨngkahonɨngki ifalifaliyo mamtɨ'mokoho yohono. 
EPH.5.13	Anɨtuye pomponahoso a'amu yo'mayo hiyaso'mo yɨwo'nɨngkohofo somo utɨhwa'nyopo ujo ehontojwasyɨwo'nɨngkisofoho. A'amu fiso hofɨkoe yahino wonyo hwapɨngo neso uhwonɨngkuji yahino wonyo somo woho'nofano lɨkuji Anɨtumo nɨhu'nahone uyantɨfitɨkeno. Oso'no uhwonantanoho. 
EPH.5.14	Oso a'amu homo somne'no ta lɨmotofoso ole nalohi,
EPH.5.14	Kɨko saho wotnno sohwosi, kɨko honɨngkano wonyomo nohumanji, a'amu poyo pe'nɨngkohofo pa'nyo humawo'nɨngkino, filɨkaho.
EPH.5.14	Kɨlais kakoe pomponaho jɨje sɨmehomo wolakisyono.
EPH.5.15	Sekwo sekwoe humayo yahino somne'no huno ito'no fɨsyafɨhupmno. A'amu Anɨtumne'no huno mosyafɨsiyo'njo humawo'nɨngkohofo hopa nohumafɨkutoho. O'o, sekwo a'amu huno'njo humawo'nɨngkohofo hopaso fosyohumamno. 
EPH.5.16	Olohonta yahino wonyo pi'nɨngo engo wo'nnyoponoho. I sekwo soku olopo siki humayo'ne mohumulofo. O'o, yo'mayo iwo'nɨngkohofoso Anɨtumne'no fiyɨmno. 
EPH.5.17	Sekwo Anɨtumne'no huno mosyafɨsiyo'njo ikuji yo'mayo syohoso ikutoho. O'o, ilofɨkutoho. Sekwo soku sɨmo'mo Anɨtuye hunoso tɨpemafɨkuji tɨfi yo'mayoso ito'no fiyɨmno.
EPH.5.18	Sekwo mijo yokumpohn'nyo engo nɨngkuji nonilohofɨkutoho. O'o, oso yahinoso sekumo wonyo wasemokumonte'no yohoho. I oso'no sekwo Anɨtuye Towahunoso nomafɨkujo'no kako sekumo wosehula'ofono. 
EPH.5.19	Oso'no sekwo nuhu'mokukuji sekwo Anɨtuye hungkuno hnnɨngkuji kakoe yofe ho'nomayo'ne Ta'njo Iyoswo ta'nji filɨmno. Sekwoe towahunomo yokumpohn'nyo imokiyo'ne haohonta sekwo Hwe Engo Anɨtune'no syafɨsyɨkuji kakoe yofe foho'nomapmno. Oso'no tajo angomjo taso mango mta'ni lɨkuji sɨmeho ajwo mo'mta'ni filulɨka'nɨngkuno. 
EPH.5.20	Yo'mayo se'maso so'no nanɨngkwohwo Anɨtumo isamoyoka ulɨmno. Wopɨngo'nohini se'mahwoso'no isamoyoka nolɨkutoho. O'o, tango so'nji se'mahwoso'no Anɨtumo isamoyoka ulɨmno. Hwapɨngoso nakwoe Hwe Engo Jisas Kɨlais kako wopɨngo'nohini nalohofɨwo'nɨngkiso so'no isamoyoka ulɨmno.
EPH.5.21	Sekwo Kɨlaisɨye hungkunomo tɨfi inɨngkowalokwofo so'no sekwo a'amu nom'ne somne'no hwahopo pawomno.
EPH.5.22	Moya'mi sofasi, sekwo sekwoe Hwe Engo Jisas Kɨlais kakoe hungkunomo enjwa'mo humalofo hopaso sekwo sekwoe hwehwafe hungkunomo enjwa'mo fosyohumamno. 
EPH.5.23	Hwapɨngoso peho'neto. Hwe sohwa hofɨkoe ape sofamo hwe engo imo'nontɨfi a'musyamo mokosyohumawo'nɨngkohofɨhwafoho. Oso hopaso Kɨlais kako kakoe a'amu ne sofe hwe mnokino engo'njo hweho. A'amu hiso Kɨlaisɨye a'apahofoho. Kɨlais oso a'amu somo asomo utɨmayo'ne poyo pe'nɨmentiso hweho. 
EPH.5.24	A'amu Kɨlaisɨmo sɨmeho uyɨwo'nɨngkohofoso hofɨko kakimo enjwa'mo humalofo hopaso moya'mi sofa hofɨko hofɨkoe hwehwamo enjwa'mo wohumafe.
EPH.5.25	Hwe sohwasi, sekwo sekwoe a'musyamne'no sɨmeho epufohi filohopmno. Kɨlais kakoe a'amu ne somne'no sɨmeho engo uyɨmentiso so'no kako hofɨkine'no poyo pe'nɨmentisofoho. Oso pa'nyoso sekwo sekwoe a'musyamo sɨmeho uyɨmno. 
EPH.5.26	Kɨlais kakoe a'amu ne somne'no poyo pe'nɨmentiso so'no kakoe hungkuno so'nji mijo kiyomayo yahino so'nji hofɨkoe huno hofɨkoe sɨmeho honɨngkano wonyo ane kiho'maso imokalofoho. 
EPH.5.27	Oseso Kɨlais kakoe a'amu neso hofɨko kakoe sɨmanopo lohopijo sohonta hofɨko honɨngkano wonyo nɨhu'no ane kiho'maso nɨhu'no wonyoangkafo'nohini lohopitnnefoho. 
EPH.5.28	Oseso sekwo hwe sohwasi sekwo upa'nɨmno. Sekwoe a'apahomne'no hitoho selofɨwo'nɨngkiso hopaso sekwoe a'musyamne'no hitoho waselofono. Hwe kakoe ape'nji sikoe a'apaho afa inɨmentisiyo so'no hwe sohwo kakoe apemo wopɨngo ulohofɨhwoso'no kako kakoe a'apahomo wopɨngo ulohofalofoho. 
EPH.5.29	Nakwo huno ole nayohi, a'amu kako kakoe a'apahomne'no mangohwa imo'nyoso awonoho. Kako kakoe a'apahomo wosopayo uyɨwo'nɨngkohoho. Kakoe a'apaho nto'no emokosyohumawo'nɨngkohoho. Oso pa'nyoso Kɨlais kako kakoe a'amu ne somo wopɨngo emokosyohumawo'nɨngkiso hweho. 
EPH.5.30	Hwapɨngoso nakwo Kɨlaisɨye sɨfe aho a'apaho'nwoho. 
EPH.5.31	Anɨtuye hungkuno ole nalohi, U hwe fihwo kako kakoe kanɨngkwohwo'ya'umo ulɨko'mahwosi kakoe ape'nji womokotɨku'nanjiyoho. Oseso siko nem'no makotɨku'nisoso siko a'apaho afa umo'nanjiyoho. Ose nalɨmentisofoho. 
EPH.5.32	Oso hungkuno hiso'no nje hunoso olenoho. Hwapɨngo neso hufa'uyoho. Hwapɨngo hiyasoso ole, Kɨlais kakoe a'amu ne so'nji a'apaho afa imo'nalokwofo so'no nelalofoho. 
EPH.5.33	Oso'nohinɨ'maho. O'o, sekwo hwe anga'no anga'nohino sohwa hnnontnne'no selalofoho. Sekwo hwe sohwasi sekwoe a'apahomne'no hitoho selofɨwo'nɨngkiso hopaso sekwoe a'musyamne'no hitoho waselofono. Oso'no sekwo moya'mi sofasi sekwo sekwoe hwehwafe yofe foho'nomapmno.
EPH.6.1	Sekwo mehomi soku, senɨngkwohwo'ya'uye hungkunomo haloho popmno. Anɨtu hofiyo ose ifitnne'ento lɨmentisofoho. 
EPH.6.2	Anɨtuye hungkuno ole nalohi, Kɨko jɨje mpohwo na'uye hungkunomo tɨfi finɨngkayo. Ose nalisofoho. Olo honɨngkano hungkuno lomo inɨngkuso'manji Anɨtu kako wopɨngo wakiloho'montonoho. Olo honɨngkano hungkuno sɨmo'mjo loso hungkuno ne ulinyo hi'njofoho. 
EPH.6.3	Ne hiso olenoho. Kɨko hnnɨngkwohwo'ya'uye hungkunomo haloho pojo'manji kɨko hwaho lopo wopɨngo nohumentanɨngkiji soswo pi'nɨngo engo wokiyakolo'montonoho.
EPH.6.4	Sekwo hamnɨngkwohwo'yoswasi, sekwoe mehomife hunomo wonyo umokukutoho. Hwasyo hungkuno nulɨkutoho. Sikoe mehomi somo Anɨtuye hungkuno lutɨhwahosɨsi hofiyo mokosyohumahosɨsi hofɨko hahn'nyo ifijo'manji hofɨkoe honɨngkanomo siko nto'no mɨhwajinyo.
EPH.6.5	Sekwo syoho ulohofiyo soku, sekwoe hwe engo nosemokosyohumawo'nɨngkohofo sohwafe hungkunomo enjwa'mo ito'no fosyohumamno. Sekwo sɨmeho hufa'uyo'njo imo'nɨngkutoho. O'o, sekwo hofɨkoe syoho somo yokumpohn'nyo fiyɨmno. Sekwo Kɨlaisɨye hungkunomo tɨfi inɨngkawo'nɨngkohofo hopaso sekwoe hwe engo sohwoe hungkunomo tɨfi nto'no finɨngkamno. 
EPH.6.6	U sekwo a'amu wonahonɨfe lɨkuji a'amufe hunomo afofo umokano lɨkuji hofɨkoe tɨmopo syoho yokumpohn'nyo ikutoho. O'o, sekwo Kɨlaisɨye syoho ulohofiyo kuyoho. Oso sekwo sekwoe hwe engo sohwoe syoho yokumpohn'nyo ifijoso sekwo yahino Anɨtu umo'nɨwo'nɨngkiso somo inɨngkowalokwofo. 
EPH.6.7	Sekwo sɨmeho wopɨngo'nji sekwoe syoho fiyɨmno. Sekwo a'amu hwahoponjo somnohini syoho miyalokuyohofo. O'o, sekwoe Hwe Engo Anɨtuye syoho yalokwofo. 
EPH.6.8	Sekwo huno seyohoho. A'amu syoho ulohofiyo so'nji a'amu syoho somo mokosyohumalofo so'njimo Anɨtu hofɨkoe syoho somo uhwonɨwo'nɨngkiso sohwo hofɨkoe syoho wopɨngo somne'no kako yano ulofiyonefoho.
EPH.6.9	Sekwo a'amu syoho selohofiyɨwo'nɨgkohofo soku sekwo a'amu homo somo hofiyo mokosyohumamno. Sekwo iyoho lɨmofo yahinoso foho'naopmno. Nakwoe Hwe Engo Anɨtu kako ahwomomo humaso sohwo kako a'amu hopi'nonohinomo mokosyohumawo'nɨngkiso hweho. Kako a'amu yofe engo'njo so'nji a'amu sikinjo so'njimo uhwononteso afa'nohino uhwonɨwo'nɨngkohoho.
EPH.6.10	Ngko olo hungkuno ae'uyo loso waselɨmonne'no yohono. Sekwo Anɨtu'nji makotoku'nnyo soku, Anɨtu kakoe yokumpohn'nyo'nji ufohi'nɨmno. 
EPH.6.11	Seten kako sekumo yamofo selohofɨwo'nɨngkiso so'no sekwo Anɨtuye mekino, sampe, yo'mayoso nomafɨkuji yokumpohn'nyo fɨkesyohumamno. Setenɨye huno wonyo so'nji kakoe yahino wonyo so'nji fongki'nane'no yokumpohn'nyo wolohofano. 
EPH.6.12	Nakwo a'amu hwahoponjo so'nji ikujoho mofongki'nalokuyɨhwono. O'o, nakwo Seten'nji towahuno wonyo so'nji fongki'nalokuhwono. Towahuno wonyo hiso hofɨko a'amu sɨkwo'mjoho'mo humalofo somo yokumpohn'nyo mokosyohumalofo. Hofɨko hwahopo emoyontɨfi ahwomomo emoyɨwo'nɨngkohofofoho. 
EPH.6.13	Oso'no sekwo Anɨtuye mekino, sampe, yo'mayoso olohonta mapmno. Ose mafɨkuji yo'mayo wonyo i'mofapɨhwoso'no sekwo yokumpohn'nyo lohofɨkuji Seten'nji towahuno wonyo so'nji ikujoho fongki'nɨfijoso sekwo hofɨkimo nuyakolopitnnefoho. Nuyakolofɨkuji yokumpohn'nyo ne'no lohopitnnefoho.
EPH.6.14+EPH.6.15+EPH.6.16+EPH.6.17	Oso'no nto'no esyohumayo yahino so'no nakwo huno wosyofɨsyano. A'amu kako mango hwamo wafongku'mo lɨhwosi kako kakoe mekinohwa, sampehwa, omoyohwa, nomahwosi yokumpohn'nyo waloho'montonoho. Mango sohwa hofɨko oso hwe huhwo sohumo wofonjosyano lɨkuji me fɨfijoso mupolopitnnehofo. Hwapɨngoso kako nto'no esyohumunyo hweho. Oso pa'nyoso Seten nakumo ikujoho monafongkiso'ne ito'no wesyohumano. Nakwoe sampe, mekino, omoyo, yo'mayoso olenoho.
EPH.6.14+EPH.6.15+EPH.6.16+EPH.6.17	Hungkuno nehopi'nohino wolano. Hwasyo hungkuno molanehwono. Oso hungkuno neso sekwoe ahuloho pa'nyofoho.
EPH.6.14+EPH.6.15+EPH.6.16+EPH.6.17	Honɨngkano wopɨngo'nohini uyano. Wonyo honɨngkano ihwaloho. Oso honɨngkano wopɨngo'nohinoso sekwoe swokinoponjo ikujoho melɨkosafo pa'nyofoho.
EPH.6.14+EPH.6.15+EPH.6.16+EPH.6.17	Anɨtuye hungkuno wopɨngo a'amufe sɨmeho pompengo ifɨsyɨmofo'neso wolutɨhwano. Oso hiso sekwoe sɨfe manji'mofo pa'nyofoho.
EPH.6.14+EPH.6.15+EPH.6.16+EPH.6.17	Setenɨye yo'mayo tango ne'maso so'no Anɨtu kako nefo'mayo'ne so'no sɨmeho hi'ntnnono uyano. Oso sɨmeho hi'ntnnono hiso nakwoe sampe pa'nyofoho.
EPH.6.14+EPH.6.15+EPH.6.16+EPH.6.17	Nakwo Anɨtu asomo netɨmayo'ne so'no huno wosyofɨsyano. Oso nakwoe sohwo ho'yo pa'nyofoho.
EPH.6.14+EPH.6.15+EPH.6.16+EPH.6.17	Anɨtuye hungkuno so'no huno nto'no wonayono. Oso Anɨtuye hungkuno hiso nakwoe hwakuhwajo hosɨmno pa'nyofoho.
EPH.6.14+EPH.6.15+EPH.6.16+EPH.6.17	Kakoe Towahuno Wopɨngo sohwo hungkuno lomne'no wonetɨhwamtonoho.
EPH.6.14+EPH.6.15+EPH.6.16+EPH.6.17	Yo'mayo melɨkosafo hiso sampe mekino yo'mayo pa'nyoso nto'no wesyohumano.
EPH.6.18	Mpohumo jomo ne'no ulɨmno. Kakoe Towahuno Wopɨngofe yokumpohn'nyo sejapɨhwoso'no Anɨtumo jomo ulɨmno. Nto'no fohontohumamno. Piso'mo'nyo ikutoho. Sekwo Anɨtuye a'amu ne somne'no engolopohamo Mpohumo jomo ulɨkuno. 
EPH.6.19	Sekwo Mpohwo Anɨtumo ngkimo nɨfo'mayo'ne jomo ole ulɨmno. Anɨtu kako kakoe hungkuno nje mangomo ho'nanɨsyɨhwoso'no ngko iyoho iyo yahinoso monje yasyɨ'mo Anɨtuye hungkuno wopɨngoso a'amufe hunomo ehohosasiyo'ne ulɨmo. Oso hiso'no sekwo Mpohumo ngkine'no jomo ulɨmno. 
EPH.6.20	Ngko a'amumo Anɨtuye hungkuno lutɨhwawo'nɨngkohe hwo'nyoho. Oso'no ngko impo'angomo humaleno. Olopo nohumahm'mo iyoho miyo'njo i'mo Anɨtuye hungkuno a'amu somo lutɨhwayo'ne sekwo Mpohumo jomo ulɨmno.
EPH.6.21	Tikikos nenɨngkwa'wehwo Anɨtuye syoho ulohofiyo wopɨngo sohwo kako nose'mahwosi yo'mayo ngkimo nɨ'ma'maso so'no yoloho waselɨmonte hweho. 
EPH.6.22	Oso'no ngko kakimo sekuyepono lɨhwojalokweno. Kako nakwoe humayo so'no selɨhwosi sekumo yokumpohn'nyo wasesosofito'montonoho.
EPH.6.23	Nanɨngkwohwo Anɨtu'nji nakwoe Hwe Engo Jisas Kɨlaisɨ'nji siko'monta'i sekwoe sɨmeho pompenjiyo semokohosɨsi sekwo nom'ne a'amu somne'no hitoho selofo so'nji sɨmeho hi'ntnnono engo uyo so'nji wosejopanjiyoho. 
EPH.6.24	A'amu nakwoe Hwe Engo Jisas Kɨlaisɨmo hitoho ulofoso musɨkwajiyo'njo iwo'nɨngkohofo osomo Anɨtu kako wopɨngo uloho'montonoho. Ngko Poulɨ'ni hungkuno hiloso mtɨ'mokohono. Osohopeho.
PHP.1.1	Sekwo Anɨtuye a'amu soku ango Filipai humawo'nɨngkohofo somne'no ngko Poulɨ'nnonji Timouti'nji nekwo Hwe Engo Jisas Kɨlaisɨye syoho ulohofiyo sohwoya'i olo iyoswo loso semtɨ'mokiyalokuhwayo. Sekwo Hwe Engo Jisas Kɨlais oso hune'no sɨmeho uyɨwo'nɨngkohofo so'nnonji a'amu sekumo semokosyohumayo'ne uhwosopo'mentohofo sohwanji a'amu Anɨtuye syoho somne'no sefo'mawo'nɨngkohofo sohwatnne'no semtɨ'mokiyalokuhwayo. 
PHP.1.2	Mpohumo olo'no jomo ulɨwo'nɨngkuhwoyo. Nanɨngkwohwo Anɨtu sohwo'nji nakwoe Hwe Engo Jisas Kɨlaisɨ'nji siko'monta'i siko sekumo wopɨngo selohofohosɨsi sekwoe sɨmeho pompenjiyo wosejopanjiyoho. Oso'no jomo ulɨwo'nɨngkuhwoyo.
PHP.1.3	Ngko sekumne'no huno syasyefɨsyontnne sɨkuno somo ngko nje Anɨtumo isamoyoka ulɨwo'nɨngkohono. 
PHP.1.4+PHP.1.5	Hwapɨngoso sekwo Anɨtuye hungkuno sɨkuno sɨmo'mjo upo'noma'mentohofo somta'ni sekwo Jisas Kɨlaisɨye hungkuno wopɨngo a'amumo ujo'ne syoho somne'no nɨfo'ma'mopɨwo'nɨngkohofo kuyoho. Oso'no ngko Anɨtumo sekumne'no jomo ulɨwo'nɨngkohe sohonta ngko sɨmonyo iwo'nɨngkohefoho. 
PHP.1.6	Ngko huno ole nto niyohi, Anɨtu kako sekwoe sɨmeho mo'mo syoho wopɨngo ema'mentiso sohwo oso syohoso ne'no mjɨmopɨhwosi sekwoe honɨngkano wopɨngo imokuhwosi nakwoe Hwe Engo Jisas Kɨlais kako asomo poso sohonta Anɨtu oso syoho wopɨngoso moi'wo wesojwamo'montonoho. Sekwo honɨngkano wonyo ane'njo humantɨfitnne kuyoho. 
PHP.1.7	Ngko sɨmeho sejopalokweno. Ngko sekumo hitoho sejopalokweso ito'nohinofoho. Hwapɨngoso ngko impo'angomo mohumayo sohonta ngko Jisas Kɨlaisɨye hungkuno wopɨngoso a'amu somo ulonji hungkuno hiso'no a'amu ngkimo ntohonɨngkahonɨngkofi ngko aku hungkuno ulahonɨngko hungkuno hiso yokumpohn'nyo imo'nɨmentisofoho. Oseso hungkuno nehopeho ntɨmentisofoho. Oso hohosohontajo so'nji olohonta ngko impo'angomo humale lohontajo'nji sekwo ngkimo nɨfo'ma'mopɨwo'nɨngkohofofoho. Sekwo Anɨtumne'no yokumpohn'nyo lohofontɨfi ngkine'no syonɨfɨsyontɨfi Mpohumo ngkine'no jomo ulɨwo'nɨngkohofofoho. Oso'no sekwo ngko'nji majopohi'nontani nakwo Jisas Kɨlaisɨye hungkuno wopɨngoso a'amumo lutɨhwawo'nɨngkuhwoni'nwoho. Ose humentanɨngkuhwoni Anɨtu kako kakoe wopɨngoso nalohofɨwo'nɨngkiso hweho. Oso'no ngko sekumne'no sɨmeho wopɨngo nɨmo'nɨngkohoho. 
PHP.1.8	Anɨtu kako nje sɨmehomo tɨmo uhwonɨwo'nɨngkisofoho. Oso'no kako olo hungkuno selalokwe loso nehopeho huno uyohoho. Oso ngko sekumne'no nɨmo'nantokunjoso nehopi sejopalokweso nakwoe Hwe Engo Jisas Kɨlais mta'angofoho. Oso'no Jisas kako sekumne'no sejopalokuso hopa ngko sejopalokweno. Oseso ngko ole nɨmo'nɨmojoso wasehonɨmonne'no yohono.
PHP.1.9	Mpohumo sekumne'no jomo ulalokwe loso olenoho. Sekwo Anɨtu'nji a'amu nom'ne'ntnne'no hitoho selofalokunjoso engo imo'nɨngkuhwasi ne'no mjɨmopɨhwosi mɨkunɨmposo engo umo'nono. Oso'nji sekwo Anɨtumne'no huno engo tɨpemafɨkuji yo'mayo yahino so'no huno ito'no fɨsyafɨhupmno. 
PHP.1.10	Ose syafɨsyɨkuji yahino wonyoangkafo'nohino somo huno syafɨsyɨkuji osomnohini uyɨmno. Oso'no Mpohumo sekumne'no ulalokweno. Ose ifijo'manji sekwo honɨngkano wonyo ane'njo imo'nɨngkuji Jisas Kɨlais kako a'amufe hungkuno ikwolofo'ne sɨkuno somo kako ole selonefoho. Sekwo wopɨngo'nohini kuyoho. Wonyo honɨngkano ane'njo kuyoho. Ose selonefoho. 
PHP.1.11	Ou, sekwo olopo nohumafɨkuji Jisas Kɨlais kako'nohino kakoe yokumpohn'nyo sejapɨhwosi sekwo honɨngkano wopɨngo'nohini uyantɨfeho. Oso hohosohonta sekwoe humayo wopɨngo'nohino somo a'amu nosehonɨngkuji Anɨtuye yofe engo noho'nomafɨkuji Anɨtumo isamoyoka ulantɨfeho.
PHP.1.12	Nje a'amu soku, ngko impo'angomo humale so'no sekwo huno ole seyɨhwoloho. Jisasɨye hungkuno wopɨngoso impo'angomo into'naweho. Ose syafɨsyɨkutoho. O'o, yo'mayo ngkimo tango nɨ'mahonjoso a'amu pi'nɨngo engoso hofɨko Jisasɨye hungkunomo upo'nalokwofo. 
PHP.1.13	Ngko impo'angomo humale kalohi nakwoe hwaho mokosyohumayo Sisa oso hwoe a'amu nehontohumayo hopi'nonohino sohwanji nom'ne a'amu olopo humalofo sohwantnne'no Jisasɨye hungkunomo upo'nalokwofo. Hofɨko huno ole uyohoho. Ngko Jisas Kɨlaisɨye syoho ulohofiyɨwo'nɨngkohe so'no impo'angomo humaleno. 
PHP.1.14	I ngko impo'angomo humale so'no a'amu Anɨtumo sɨmeho hi'ntnnono we'e uyɨwo'nɨngkohofoso hofɨko impo'ango somne'no iyoho ko unɨngkahonɨngki hofɨko ngkimo nohonɨmentohofo so'no hofɨko iyoho munyofoho. Oso'no hofɨko Anɨtumo sɨmeho hi'ntnnono engo uyontɨfi kakine'no yokumpohn'nyo humalofo. Oso'no hofɨko a'amu somne'no iyoho miyo'njo yontɨfi Anɨtuye hungkuno yokumpohn'nyo ulalokwofo.
PHP.1.15+PHP.1.16	A'amu fehohnjo huno wopɨngo'njoso hofɨko Anɨtuye yofe ho'nomayo'ne Jisasɨye hungkuno yokumpohn'nyo ulalokwofo. Oso a'amuso hofɨko olo so'no huno uyohoho. Ngko Poulɨ'ni olo impo'angomo humaleso Jisas Kɨlaisɨye hungkuno ito'nohino lɨwo'nɨngkohe so'no Anɨtuye hungkuno yokumpohn'nyo sosofitofosyohumayo'ne impo'angomo humaleno. Oso'no hofɨko ngkine'no hitoho ulofahonɨngki hofɨko Anɨtuye hungkuno yokumpohn'nyo ulalokwofo.
PHP.1.15+PHP.1.16	I a'amu nom'ne fehohnjoso hofɨko nje syohomne'no sɨmeho wonyo umo'nɨngkahonɨngki nje yofe monje yanisyontɨfi hofɨko hofɨkoe yofe ho'noma'nyo'ne Kɨlaisɨye hungkuno nom'ne a'amumo nto'no mulalokuyohofo. 
PHP.1.17	Oso'no hofɨkoe hunoso nto'nohinɨ'maho. O'o, hofɨko ngkimo woniyokolofantɨfi hofɨko ngkimo tango wontopantɨfi yontɨfi hofɨko Anɨtuye hungkuno nto'no mulalokuyohofo. 
PHP.1.18	Huno ose ko syofɨsyahonɨngkofi ngko sɨmonyo yalokweno. Hwapɨngoso a'amu hofɨkoe yofe ho'noma'nyo oso hwanji a'amu Anɨtuye yofe ho'nomawo'nɨngkohofo sohwanji hofɨko Jisasɨye hungkuno ho'nɨmɨwahonjo so'no ngko sɨmonyo yalokweno. Oso hiso olohonta'nohinɨ'maho. O'o, ne'no wamjɨmo'nɨ'montefoho.
PHP.1.19	Olo hiso'no ngko huno niyohoho. Sɨkuno huhwo huhwi sekwo Anɨtu ngkimo nɨfo'mayo'ne jomo ulahonɨngkofi Jisas Kɨlaisɨye Towahuno nɨsosofitofahonjo so'no yo'mayo tango nɨ'manteso ngkimo wopɨngo ntohofantofoho. Oso'no ngko huno nɨyohoho. 
PHP.1.20	I ngko olo so'no nɨmo'nɨngkohoho. Ngko yo'mayo i'meso ngko wonɨmango mannonehoho. O'o, ngko Jisas Kɨlaisɨye hungkuno so'no yokumpohn'nyo loho'mne hopaso yokumpohn'nyo ne'no waloho'monnoho. Yo'mayo syoho Anɨtu ntapɨwo'nɨngkisoso ito'nohini uyɨmonne'no yohono. Olohonta'nji yo'mayo i'me'no Jisas Kɨlaisɨye yofe engo imo'none'enji yalokweno. Ihwoni, ngko poyo pe'nɨ'mo, u songo humahm'me'no ngko ole'no nɨmo'nɨngkohoho. Ngko Jisasɨye yofe woho'noma'monnoho. 
PHP.1.21	Nje hunoso olenoho. Ngko songo humaleso ngko Jisasɨ'nji songo humaleno. Oso wopɨngofoho. I oso'no ngko poyo pe'nɨ'mo Jisasɨ'nji Anɨtu'njopo humayoso oso yakolo'nnyofoho. 
PHP.1.22	Oso'no ngko huno hufa'u'njo hwo'nyoho. Sɨmo'mjoso olenoho. Ngko olo hwaho lopo humahm'mo Anɨtuye syoho imeso ne engo mjɨmo'nɨmɨwesoso oso wopɨngofoho. Oso'no ngko pipi imnehono. 
PHP.1.23	Olo hilo so'no ngko sɨmeho hufa'u'njo hwo'nyoho. Ngko nope'nɨ'me'no Jisasɨye ahwomomjo ango sopo humayoso olo hwaho loponjo humayo somo yakolo'nnyofoho. 
PHP.1.24	I oso'no ngko poyo pe'nɨ'me'no ngko sekumo pipi sefo'ma'mnehono. Oso'no ngko sekwo'nji humahm'mo sefo'mayo oso wopɨngofoho. 
PHP.1.25	I ngko oso hiso'no sɨmeho hi'ntnnono uyonji huno ole niyohi, Ngko sekwo'nji humahm'mo Anɨtuye syoho ne'no mjɨmɨhwasi sekwoe sɨmeho hi'ntnnohino uyoso engo imo'nɨngkuhwoso'no sɨmeho wopɨngo mɨkunɨmposo wasemo'nɨmontonoho. 
PHP.1.26	Oseso ngko sekumo apa'no se'mahonɨ'mo sekwo ngkine'no sɨmonyo ikuji sekwo nakwoe Hwe Engo Jisas Kɨlaisɨye yofe woho'nomantɨfeho.
PHP.1.27	U, ngko sekumo mose'maso'njo ime sohonta sɨkuno huhwo huhwi sekwo Jisas Kɨlaisɨye hungkuno tɨfi inɨngkakuji wopɨngo'nohini fosyohumamno. Ose ifijo'manji ngko sekumne'no hungkuno upa'nɨ'maleso olenoho. Sekwo sɨmeho anga'nohino so'nji nomajoku'nɨngkuji sekwo Anɨtuye hungkuno a'amu somo lutɨhwafɨkujo'no hofɨko Jisas Kɨlaisɨmo sɨmeho hi'ntnnono uyantɨfeho. A'amu fehohnjo Anɨtuye hungkuno nakwolaho selɨkujo'no sekwo yokumpohn'nyo ne'no lohofɨkuji kakoe hungkuno ne'no wolutɨhwantɨfeho. Oso'no upa'nɨ'mo. 
PHP.1.28	Sekwo oso pa'nyo nomajoku'nɨngkuji sekwoe mango sohwamne'no iyoho masenonehoho. O'o, sekwo Anɨtumne'no yokumpohn'nyo filohopmno. Ose ikujo'no mango sohwa hofɨko nosehonɨngkuji huno ole uyono. Nakwo tɨkanomne'nwoho. Hwapɨngoso Anɨtu kako hofɨkimo yokumpohn'nyo sosofitofosyohumentanɨngki uhwonalokuhwono. Oso hunoso Anɨtu kako sekwoe mango sohwamo uyɨmontonoho. I sekwo huno ole waseyono. Anɨtu kako sekumo sefo'mawo'nɨngkiso sohwonji sekwo kako'nji songo ne'no humantokutnne kuyoho. 
PHP.1.29	Sekwo a'amu Anɨtu'nji makotɨku'nyo sokumo Anɨtu yahino hufa'u sekwoe sɨmeho wopɨngo semokiyo'ne sejapmmentisofoho. Nom'ne anga'no sejapeso olenoho. Sekwo Kɨlaisɨye yokumpohn'nyo sefo'mayo'ne somo sɨmeho hi'ntnnono uyalokwofo. Nom'ne sejopalokunjoso olenoho. Sekwo Jisas Kɨlaisɨmne'no tohino womantɨfeho. 
PHP.1.30	Hohonta ngko sekwo'nji humamentohe sohonta sekwo ngkimo nto nohonɨmentohofofoho. Ngko Anɨtuye hungkuno a'amumo ujoso'no ikujoho pa'nɨngo syoho yokumpohn'nyo imotefoho. I olohonta sekwo upo'nalokwofo. Ngko oso pa'nyo ne'no yonji olohonta tango ne'no malokweno. Sekwo olo so'no huno waseyono. Sekwo ngko'nji majopohi'nɨmentɨhwone so'no Anɨtumne'no yokumpohn'nyo lohofontani yo'mayo tangoso hinjoho'nɨmo ne'malofoho.
PHP.2.1	Sekwo Kɨlaisɨ'nji makotɨku'nyo so'ne yokumpohn'nyo lalohokwofo. Jisas Kɨlais sekumne'no hitoho ulo'mentiso so'no sekwoe sɨmeho wopɨngo lasemo'nɨngkohoho. Anɨtuye Towahuno Wopɨngo sekwoe sɨmehomo humentanɨngki kako'nji sɨmeho afa inontɨfi kakoe hungkunomo tɨfi linɨngkowalokwofo. Sekwo nom'ne a'amu somne'no hitoho selofahonɨngki sekwo hofɨkine'no hitoho laselokwoho. 
PHP.2.2	Sekwo eno ntɨfijo'manji sekwo huno anga'no inɨngkuji sɨmeho afa inɨngkuji sekwo nje sɨmeho wopɨngo wonɨmokantɨfeho. Oso'no sekwoe sɨmehoso anga'nohino'nji fosyohumantokuno. 
PHP.2.3	Sekwo huno sekumne'nohini syafɨhu'nɨngkutoho. Yo'mayo yahino wonyo so'njo sekwoe yofe ho'noma'nyo'neso foho'naopmno. Sekwo yokumpohn'nyo imo'nɨngkutoho. O'o, sekwo nom'ne a'amu somne'no hwahopo pawomno. Sekwo nom'ne a'amufe honɨngkano wopɨngo somne'no huno ole syafɨsyɨkutoho. Nakwoe yahinoso hofɨkimo yakolo'nnyofoho. Ose syafɨsyɨkutoho. 
PHP.2.4	Sekwo anga'no anga'nohino soku sekwoe yo'mayo yo'mayo osomnohini syafɨsyɨkutoho. O'o, nom'ne a'amu somne'no syafɨsyɨkuji ufo'mapmno.
PHP.2.5	Oso yahino wonyoangkafo Jisas Kɨlais imentiso pa'nyoso sekwoe huno afa'nohini inɨngkuji tɨfi finɨngkamno. 
PHP.2.6	Jisas Kɨlaisɨye yahinoso olenoho.
PHP.2.6	Jisas kako nakwoe hwaho lopo mape sohonta kako Anɨtu nehwo humamentisofoho.
PHP.2.6	I oso'no Jisas kako oso yofe engo hwofilo'nnyo somne'no mosyafɨsiyo'njo yonto yofe osomo yokumpohn'nyo mokemokosyohumammentisofoho.
PHP.2.7	O'o, nɨhu'no awonoho. Jisas kako Anɨtuye humayo so'nji yofe engoso yokumpohn'nyo engo so'nji nulɨko'manto a'mu hwahoponjosi aswo ma'mentiso sohwo Jisas kako yofe engo ane pa'nyo'njohwo imo'nɨmentisofoho.
PHP.2.7	Kako syoho ulohofiyo pa'nyo imo'nɨmentisofoho.
PHP.2.7	A'amu hwahoponjoso uhwonɨmentohofoso a'amu hwahoponta'angohwo pa'nyo uhwonɨmentohofofoho.
PHP.2.8	Jisas huhwo sohwo kako kakoe yofe engo monje yasyonto kanɨngkwohwoe hungkunomo haloho po'mɨwento kakoe pe'nyo so'no eno ulonto pe'nɨmentisofoho.
PHP.2.8	Kakoe pe'nyoso a'amu honɨngkano wonyo'njoso pa'nyoso iyo hwojiyafɨku'nnyo somo pe'nɨmentisofoho.
PHP.2.9	Anɨtu uhwonɨmentisoso Jisas kakoe yofe monje nto ehinɨngkahonɨngki uhwononto oso'no Anɨtu Jisas kakoe yofe yokintahopo ho'noma'mentisofoho.
PHP.2.9	Oseso Anɨtu kako yofe nom'ne a'amu somo hwofilo'nnyo uyɨmentisofoho.
PHP.2.10	Jisasɨmo Anɨtu kako oso yofeso uyɨmentisoso a'amu ahwomomjo so'nji hwahoponjo so'nji a'amu poyo nto pe'nɨmentohofo so'nji Jisasɨmne'no hwomtame ehumafɨkuji kakoe yofe ho'nomapitnne'ento Anɨtu yofe engoso uyɨmentisofoho.
PHP.2.11	A'amu hopi'nonohinofe mampahoso ole ho'nonefoho.
PHP.2.11	Jisas Kɨlais sohwo kako nakwoe Hwe Engo hweho. Ose ulɨkuji nanɨngkwohwo Anɨtu huhwo'njiye yofe yokintahopo ne'no waweno.
PHP.2.12	Oseso nje a'amu soku hohonta ngko sekwo'nji humamentohe sohonta sekwo nje mampahomo nupa'nontɨfi tɨfi nnɨngkapmmentohofofoho. I olohonta ngko sekwo'nji mohumayo'njo kengopo humentanɨ'mo sekwo nje mampahomo tɨfi ne'no nnɨngkapmno. Anɨtu sekumo asomo setɨmayo so'no huno syafɨsyɨkuji kakine'no syoho yokumpohn'nyo fiyɨmno. Sekwo huno ole fɨsyafɨhupmno. Nakwo Anɨtuye sɨmeho tango ifɨsyumofanoho lɨkuji sekwo iyoho senɨngkuhwoso'no Anɨtumo aho yokumpohn'nyo fɨkemokosyohumamno. 
PHP.2.13	Nakwo huno nayohoho. Anɨtu nakwoe sɨmeho mo'mo syoho yalokunjo so'no Anɨtuye sɨmeho wopɨngo umo'nyo'ne yo'mayo syoho ifitnne'ento lɨmentiso so'no Anɨtu kako kakoe yokumpohn'nyo nejapɨhwoso'no kakoe syohoso uyantanoho. Anɨtuye hungkunomo tɨfi inɨngkayo'ne hunoso Anɨtu kako nejapɨwo'nɨngkisofoho.
PHP.2.14	Yo'mayo syoho kɨko fiyo kilɨwo'nɨngkohofo so'no kɨko wonyo hungkuno ulohotoho. Yoka ulohotoho. O'o, oso yahino hiso foho'namofo. Sekwo yo'mayo hopi'nonohino iwo'nɨngkohofoso sɨmeho wopɨngo'nji fikuno. 
PHP.2.15	E'wa, sekwo oso hiso ifijo'manji sekwo Anɨtuye mehomi soku olo hwaho loponjo a'amu honɨngkano wonyo pi'nɨngo'njo lopo nohumentanɨngkuji sekwo honɨngkano wonyo ane wopɨngo'nohini uyantɨfeho. Oseso a'amu nom'ne nosehonɨngkuji sekwoe yahinoso wonyofoho maselɨfitnnehofo. Sekwo a'amu Anɨtu'nji humalofo soku a'amu olo hwaho lopo sɨkwo'mjo ho'mo humalofo somo sekwo hntokwaliyo pomponaho hopa lɨswahonɨngkuji 
PHP.2.16	oso sekwo Anɨtuye hungkuno songo ne'no humayo'neso hungkuno wolutɨhwantɨfeho. Ose'manji Jisas Kɨlaisɨye Sɨkuno Engo somo ngko sekumne'no sɨmonyo uyɨmonnoho. Hwapɨngoso yo'mayo syoho sekumne'no siki imentohe'maho. O'o, syoho homo somo ne into'nowentanɨngkuhwososo uhwonɨmonnoho. Oso'no ngko sekwoe yofe woho'noma'monnoho.
PHP.2.17	A'amu Anɨtune'no yahu sojopo fonjokisasyɨwo'nɨngkohofo hopaso sekwo Anɨtumne'no sɨmeho hi'ntnnono uyontɨfi sekwoe sɨmeho, huno, afa inontɨfi yo'mayoso Anɨtumo uyɨmentohofofoho. Oso hopaso sekwo ngkine'no sɨmonyo ifijo so'no nje honɨyoso hofɨko wofonjonɨsɨhumantɨfitɨkeno. Ngko huno maniyohoyohoho. I oso hiso imo'nɨngkuhwoso'no'manji nje sɨmeho wopɨngo wanɨmo'nɨmontonoho. Oso'no olo sɨmeho wopɨngo hiso ngko sekumo womotasefohi'nɨmonne'no yohono. 
PHP.2.18	Oso pa'nyoso sekwo ngkine'no sɨmeho wopɨngo wasemo'nono. Nakwo nufohi'nɨngkuhwasi sɨmeho wopɨngo wonamo'nɨmontonoho.
PHP.2.19	Ngko sekwoe angopono Timoutimo lɨhwatɨmne'enji Hwe Engo Jisas Kɨlaisɨmo jomo ulalokweno. Kako oso hiso'no honɨngkano somo hwosampesoso ngko we'enepi wolɨhwatɨmonne'no yohono. Timouti kako nose'mahwosi ngkimo asomo nonɨ'mahwosi sekwoe hungkuno yo'mayo se'maso so'no wantɨmontonoho. Ngko nupa'nɨ'mo sekwoe hungkuno hiso ngkimo yokumpohn'nyo wanɨsosofito'montonoho. 
PHP.2.20	Timouti huhwo sohwo kako sekwo'nji sɨmeho afa inalokwofo sohwo nom'ne a'amu kako pa'nyo sohwo olopo mohumuyoho. O'o, Timouti'nji nekwoe sɨmeho sekumne'no afa inɨwo'nɨngkuhwoyo. 
PHP.2.21	A'amu nom'ne sohwa hofɨko Anɨtumne'no sɨmeho nto iwolo'mokumentohofo sohwa hofɨko hofɨkoe huno syohomnohini syafɨsyɨwo'nɨngkohofofoho. Hofɨko Jisas Kɨlaisɨye syoho somne'no huno mosyafɨsiyo'njo yɨwo'nɨngkohofofoho. 
PHP.2.22	Oso'no sekwo huno seyohoho. Timouti sohwo kako hwe wopɨngo hweho. Mehomi sohwa hofɨko homnɨngkwohwosamo ufo'mawo'nɨngkohofo hopaso Timouti sohwo Jisas Kɨlaisɨye syohomne'no nɨfo'mawo'nɨngkiso hweho. 
PHP.2.23	Ngkimo yo'mayo nɨ'mane so'no huno nihwoso'no Timoutimo wolɨhwatɨmo. 
PHP.2.24	Ngko sekwoe ango sopo se'mayo'ne Anɨtu honɨngkano nɨmofiyo'ne jomo ulalokweno. Ngko honɨngkano nonɨmofihwoso'no ngko sekumo we'enepi wose'ma'monnoho.
PHP.2.25	Ngko huno ole niyohi, ngko nenɨngkwa'wehwo Epeefɨloutaitas sekwoe ango pone'no wolɨhwatɨmo eso huno niyohoho. Kako ngko'nji Anɨtumne'no syoho yokumpohn'nyo iwo'nɨngkuhwoyo hweho. Hohonta sekwo kakimo ngkiyepono uhwatɨmentohofɨhweho. Oseso kako sekune'no ngkimo nɨfo'mawo'nɨngkiso hweho. 
PHP.2.26	Sekwo Epeefɨloutaitas mnokino engo tɨpema'mentiso so'no upa'nɨmentohofo so'no kako huno pi'nɨngo syasyefɨsyonto wasehonɨmonte'no yalofoho. 
PHP.2.27	U nehopi. Kako mnokino engo tɨpemanto wape'nɨmonto imentisofoho. I oso'no Anɨtu kakine'no hitoho ulo'mentisoso kako mape'nɨmmentisofoho. Oso hitoho hiso kakine'nohini ulo'mentiso'maho. O'o, ngko huhwo'nnontnne'no ulo'mentisofoho. Anɨtu kako ole lɨmento, Poulɨmo tango nom'ne nom'ne u'manohonto Epeefɨloutaitas wopɨngo umokumentisofoho. 
PHP.2.28	U nje sɨmeho wopɨngo nɨmo'nɨngkahonɨngki sekuyepono wolɨhwatɨmne'no yohono. Kako sekumo apa'no se'mahwoso'no uhwonɨngkuji sekwoe sɨmeho wopɨngo wasemo'nɨmontonoho. Oso'no nje sɨmehoso nohayo wanimontonoho. 
PHP.2.29	Sekwo kakimo nuhwonɨngkuji sekwo Anɨtumne'no sɨmonyo yalokwofo so'no sekwo sɨmeho wopɨngo uyɨkuji utɨmapmno. Sekwoe a'amu Epeefɨloutaitas oso hwoe yahino'njo pa'nyo sohwamo uhwonɨngkuji osohwafe yofeso foho'nomapmno. Oso'no sekwo hofɨkoe hungkunomo hofiyo'no foho'nomapmno. 
PHP.2.30	Sekwo ikanopo humantɨfi Poulɨmo pipi ufo'mane'entɨfi Epeefɨloutaitas uhwatɨmentohofofoho. Kako ngkimo nonɨ'manto kako Jisas Kɨlaisɨye syohomnohini huno syafɨsyonto kako we'enepi wape'nɨmonto imentisofoho. A'amu oso pa'nyo sohwamo hofɨkoe yofe foho'nomapmno.
PHP.3.1	Nje a'amu soku, ngko hungkuno sekune'no mtɨ'mokalokwe loso wesojwao'mneso olenoho. Sekwo nakwoe Hwe Engo Jisas Kɨlaisɨmne'no sɨmonyo fiyɨmno. Ngko olo hungkuno apa'no selalokwe so'no piso'mo'nyo mannɨngkiyohoho. O'o, sekumo sefo'mayo'nefoho.
PHP.3.2	Sekwo a'amu hwasyo lɨwo'nɨngkohofo sohwamne'no i'waho nto'no fiyɨmno. Hofɨko sekumo hofɨkoe honɨngkano hohontajo somo upesemotowantɨfe'no yalokwofo. Oso'no sekwo hwe sohwasimo sekwoe a'apahoso sɨhu wosekolofantɨfe'no yalokwofo. 
PHP.3.3	A'amu huhwo sohwa hofɨko sɨhu kolo'nɨwo'nɨngkohofo sohwa hofɨko hofɨkoe hwasyo hungkuno ole losetɨhwalokwofo. Sekwo Jisasɨmo sɨmeho hi'ntnnono uyɨkuji hwe sohwa a'apaho sɨhu kolo'nɨfijo'manji Anɨtuye a'amu ne umo'nantɨfeho. Oso hwasyo hungkuno losetɨhwalokwofo. Nakwo Anɨtuye a'amu ne hn'nwi kakoe Towahuno'nji nohumentani Anɨtu ne sohune'no hwomtame yɨhumawo'nɨngkuhwone'nwoho. Oso yahino hiso a'apaho sɨhu kolo'nyo yahino somo yakolo'nnyofoho. Jisas kako nakumo naloho'mentiso so'no syafɨsyontani oso hiso'no isamoyoka ulɨwo'nɨngkuhwone'nwoho. Yo'mayo yahino nakwoe a'apahopo yososo Anɨtuye a'amu ne imo'nyoso mmo'nanehwono. 
PHP.3.4	Yo'mayo yahino nakwoe a'apahopo yososo u yo'mayo yofe mokosyohumasoso u yo'mayo syoho yososo oso hiso Anɨtuye a'amu ne imo'nyo'neso nɨfo'mantontentesi ngko nom'ne a'amu sohwamo nuyakolohm'nesohilo. I oso'no ngko nje yofe noho'noma'nɨ'mnesohilo. 
PHP.3.5	Hwapɨngoso olenoho. Nje na'u ngkimo aswo nɨmahonɨngki sɨkuno aho fehohnjo hopi'nono nom'ne mta'ni hufa'u sɨhune i'mofopahonɨngki nje a'apahomo hofɨko sɨhu nɨkolo'mentohofofoho. Ngko a'amu Isɨlael hwo'nyoho. Ngko Mpenyaminɨye temtitofo mta'ango hwo'nyoho. Ngko Hipɨlu hungkuno'njo hwo'nyoho. A'amu Juta sohwafe yahino hopi'nonohino somo inɨngkamote hwo'nyoho. Ngko a'amu Falisi imo'nonji hofɨkoe honɨngkano hungkunoso hopi'nono aho yokumpohn'nyo kemokosyohumawo'nɨmentohefoho. 
PHP.3.6	Ngko a'amu Juta sohwafe yahino so'no nɨmo'nɨngkahonɨngki a'amu Jisas Kɨlaisɨmo inɨngkawo'nɨngkohofo somo fonjahumotefoho. A'amu Jutafe honɨngkano hungkuno somo inɨngkayo so'no nohonɨngkuji wontantɨfe kɨko honɨngkano wonyo nɨhu'no ane hwosoho. 
PHP.3.7+PHP.3.8	Yo'mayo hohontajo ngko yahino wopɨngo imote so'no yofe engo nomanji, Wopɨngo hwo'nyoho, ko hnnonji Jisas Kɨlaisɨmne'no huno ito'no niyahonɨngki hohontajo yahino sikinjofoho. Kɨlais Jisas kako nje Hwe Engo sohune'no huno tɨpemanji oso hune'nohini ngko huno niyohoho. Kako ne'njo hweho. Kako yo'mayo hwahoponjo somo hwofilo'nnyo hweho. Oso'no ngko yo'mayo yahino wopɨngo so'no syafɨhu'moteso yahwoyoho pa'nyofoho lonji Anɨtuye a'amu ne imo'nyo'neso monɨfo'manehoho. O'o, Jisas Kɨlais kako ntoho'mentiso so'no aho yokumpohn'nyo kemokosyohumanji 
PHP.3.9	ngko Jisas Kɨlaisɨmo ufohi'nɨmentohefoho. Yo'mayo honɨngkano hungkuno somo hofiyo'no inɨngkamote so'no Anɨtu kako kɨko wopɨngo hwosoho. Ose manjofoho. O'o, ngko Jisas Kɨlaisɨmo sɨmeho hi'ntnnono umentohe so'no wopɨngo hwosoho ose ntɨmentisofoho. 
PHP.3.10	Ngko olo anga'nohino loso'no nɨmo'nɨngkohoho. Jisas Kɨlaisɨmne'no huno nto'no syafɨsyɨ'mo oso Jisas lɨka'mentiso sohontajo yokumpohn'nyo ma'mentisoso sɨkuno huhwo huhwi wonɨfo'ma'montonoho. Oso'nji Jisas kako tohino ma'mentiso so'nji ngko kako'nji majopohi'nɨngkono. Jisas kako poyo pe'nyo so'no iyoho munyo'njo yonto pe'nɨmentiso hopaso ngko ne'no nohumahm'mo poyo pe'nyo so'no iyoho mannɨngkohoyohoho. Oso'no nɨmo'nɨngkohoho. 
PHP.3.11	Ngko ose i'mo Jisas apa'no ntɨkafo so'no wohontohumamonnoho.
PHP.3.12	Ngko ole maselɨmnehono. Ngko honɨngkano wonyo ane'njo Jisas Kɨlais pa'nyo nto imo'nɨngkohono. O'o, ose maselɨmnehono. I oso'no ngko Jisas pa'nyo umo'nɨmonne'no syoho engo yalokweno. Jisas kako ngkimo kakoe a'amu ne imo'nyo'ne nto nɨma'mentiso so'no ngko Jisas pa'nyo umo'nɨmonne'no syoho yalokweno. 
PHP.3.13	Nje a'amu soku, ngko Jisas honɨngkano wonyo ane'njo pa'nyo nto imo'nɨngkohono, ose mosyofɨsyalokuyohono. Yo'mayo imote so'nji yo'mayo nɨ'ma'mentiso so'ntnno inɨngo mofonji huno mosyofɨsyalokuyohono. O'o, oso noho'nasyonji olo'nohini syofɨsyalokweno. Yo'mayo tɨfi no'mo ma'mne so'no syafɨsyonji oso'no syoho wokino'njo yalokweno. 
PHP.3.14	A'amu mjake'we hnnontɨfi hohwafo somo ho'yango mayo'ne i'mofawowo'nɨngkohofo sopo ngko i'mofayo'ne syoho yokumpohn'nyo yalokweno. Oso hopo sopo i'mofaho'me'no Anɨtu kako oloso wontapmmontonoho. Jisas Kɨlais kako ngkimo yo'mayo ntoho'mentiso so'no ngko kako'nji songo ne'no nohumantɨ'mne hwo'nyoho. Oso nje ho'yangofoho.
PHP.3.15	A'amu Jisas Kɨlais kakoe hungkunoso toyo yamo'nyo soku sekwo olo nje huno sejapoheso mafɨkuji oso pa'nyo hmmo'nɨmno. A'amu fehohnjo soku, sekwoe hunoso nom'ne kengo'manji Anɨtu kako oso hiso'no nosetɨhwahwosi sekwoe huno somo wehohosasehumontonoho. 
PHP.3.16	Oseso Anɨtu kako yo'mayo nto setɨhwamentiso somo aho yokumpohn'nyo kemokosyohumafɨkuji tɨfi finɨngkamno.
PHP.3.17	Nje a'amu soku, sekwo nje yahino iwo'nɨngkohe somo nnɨngkopalokwofo somo nuhwonɨngkuji finɨngkamno. 
PHP.3.18	Olo so'no ngko sɨkuno pi'nɨngo engo somo selɨmentohe sohwo'ni olohonta ngko apa'no selonji nje tɨmo mta'ni tɨmijo nɨswahopohoho. Hwapɨngoso a'amu pi'nɨngo engo hofɨko Jisasɨye honɨngkanomo inɨngkayo so'ne poji yontanɨngkofi uhwononji tɨmijo nɨswopalofoho. Oso a'amu huhwo sohwa hofɨko Jisas Kɨlais iyo hwojiyafɨku'nnyo somo pe'nɨmentiso sohwoe mango hwafoho. 
PHP.3.19	Yo'mayo wonyoso hofɨkoe sɨmeho sohwo umo lonte sohwo hofɨkoe anɨtuyoho. Osomo inɨngkawowo'nɨngkohofofoho. Hofɨko yo'mayo yo'mayo yahino wonyo yontɨfe somne'no hofɨko wonɨmango munɨwo'nɨngkisofoho. Oso'no hofɨko hwa'mo hwa'mɨngo iwo'nɨngkohofoho. Hofɨko yo'mayo hwahoponjo somne'nohini syafɨsyɨwo'nɨngkohofofoho. Oso a'amu hiso hofɨko tɨkanomnefoho. 
PHP.3.20	I oseso nakwo hn'nwi ahwomomjo Anɨtuye angomne'nwoho. Nakwoe hwe engo Jisas Kɨlais kako ahwomo mta'ni kako asomo pɨhwosi asomo netɨmayo'ne hontohumalohwono. 
PHP.3.21	Jisas Kɨlais huhwo sohwo kako kakoe yokumpohn'nyo engo so'nji kako yo'mayo hopi'nonohinoso kakimo enjwa'mo ho'nasyɨhwosi womokosyohumamontonoho. Oso yokumpohn'nyo engo hiso'nji kako nakwoe a'apaho wonyoso wae yaofɨhwosi kakoe a'apaho songo pa'nyo nom'ne wonyoangkafoso wonejapmmontonoho.
PHP.4.1	Oseso nje a'amu soku, sekwo nje syoho somne'no ho'yango mayo pa'nyo kuyoho. Sekwo nje sɨmeho wopɨngo nɨmokuwo'nɨngkohofo kuyoho. Sekwo nakwoe Hwe Engo sohune selontnne so'no huno syafɨsyɨkuji sekwo yokumpohn'nyo filohopmno.
PHP.4.2	Siko Youtiya kinonji Sintike kinonji siko nje mu sofahusi siko nje hungkunomo upa'ninyo. Siko Jisasɨmo ufohi'nɨmentisiyo so'no yoka hungkuno hnnɨwo'nɨngkisiyoso noho'naofohosɨsi siko sɨmeho afa hmninyo. 
PHP.4.3	Oso hungkuno we'eso a'mu sofa'umo ulonji i kɨko ngko'nji syoho afa'nono nehopi iwo'nɨngkuhwoyo sohwosimo hungkuno wakilɨmne'no yohono. Kɨko oso a'mu sofa'u siko yoka majo'njo sofa'umo ufo'maho. Siko oso a'mu sofa'u siko ngko'nji Jisas Kɨlaisɨye hungkuno syoho somne'no nɨfo'ma'mentisiyo fa'uyoho. Oso fa'u'nji nom'ne hwe Kɨlemen'nji nom'ne sohwanji hofɨko ngko'nji syoho afa'nono imentɨhwonefoho. A'amu hihn'nwiye yofeso Anɨtuye iyoswo songo ne'no humayo somo weho.
PHP.4.4	Sekwo sɨkuno huhwo huhwi sekwo nakwoe Hwe Engo sohune'no sɨmonyo fiyɨmno. Ngko apa'no waselɨmne'no yohono. Kakine'no sɨmonyo fiyɨmno.
PHP.4.5	A'amu nom'neso sekune'no ole wosesyofɨsyantɨfeho. A'amuso hofɨko sekumo wonyo selohopijo so'no sekwo aku muyo'njo so'no nosehonɨngkuji wopɨngofoho huno uyɨmontonoho. Nakwoe Hwe Engo Jisas Kɨlais kako we'enepi wapmmontonoho. Oseso sekwoe humayo so'no nto'no fɨsyafɨhupmno. 
PHP.4.6	Sekwo yo'mayo so'no huno pi'nɨngo engo syafɨsyɨkutoho. O'o, sekwo yo'mayo so'no umofonyo ikuji sekwo Anɨtumo jomo ulɨkuji isamoyoka ulɨmno. 
PHP.4.7	Anɨtu sɨmeho pompenjiyo nejapɨwo'nɨngkisoso a'amu hwahoponjo hn'nwiye huno nayɨwo'nɨngkiso somo yakolo'nnyofoho. Nakwo Jisas Kɨlaisɨ'nji ufohi'nontani kako nakumo sɨmeho pompenjiyo nejapɨwo'nɨngkisoso nakwoe huno somo wopɨngo nemokosyohumaho.
PHP.4.8	U nje a'amu soku, ngko hungkuno nom'ne anga'no waselɨmonne'no yohono. Sekwoe hunoso ole'nohini fɨsyafɨhupmno. Yo'mayo ne'njo so'no yo'mayo wopɨngo so'no yo'mayo ito'nohino so'no huno fɨsyafɨhupmno. Yahino wopɨngo somnohini fɨsyafɨhupmno. A'amu yo'mayo wopɨngo'nohini iwo'nɨngkohofo oso'no huno fɨsyafɨhupmno. Wonyo so'no nosyafɨsyɨkutoho. Sekwo yo'mayo Anɨtumne'no isamoyoka ujo osomnohini fɨsyafɨhupmno. 
PHP.4.9	Yo'mayo yahino ngko losetɨhwamentohe ma'mentohofo so'nji yo'mayo ngkine'no upa'nɨmentohofo so'nji yo'mayo yahino imentohe somo uhwonɨmentohofo so'ntnno huno syafɨsyɨkuji tɨfi nnɨngkapmno. Ose ikuji Anɨtu kako sɨmeho wopɨngo nejapmmentiso sohwo sekwo'nji wohumamontonoho.
PHP.4.10	Hohonta sekwo ngkine'no huno ne'no ko syanɨfɨsyontɨfi sɨmeho afa ntopalokwofo so'no ntɨhwayo'ne honɨngkano motɨpema'mmentohofofoho. I olohonta sekwo notɨpemantɨfi ngkimo hofiyo nɨfo'mantokwofo so'no nje sɨmonyo iyoso mɨkunɨmposofoho. Ngko sɨmonyo yonji Anɨtumo isamoyoka ulalokweno. 
PHP.4.11	Ngko yo'mayo so'no jomo maselɨmnehono. U ngko umofonyo, u ngko yo'mayo hi'njo hwonɨ'manji ngko hunoso olo'no syafɨsyɨwo'nɨngkohono. U nje yo'mayoso hoponoho. Ngko sɨmeho wopɨngo'nji wohumamonnoho. Ose lɨwo'nɨngkohe hwapɨngoso olenoho. Ngko nje huno hiyaso wo'mojo so'no tɨpemanji wopɨngo'nohini humaleno. 
PHP.4.12	U ngko sɨkuno nom'nemo ho'yango wosopayo'ne umofonyo miyɨ'mo u ngko hoponoho. U, ngko sɨkuno nom'nemo motɨpemahm'mo ngko hoponoho. Oso'no ngko ho'yango wosopayo momaso'njo iyoso'no huno mosyofɨsyalokuyohono. 
PHP.4.13	Oso huno hiyaso wo'mojoso olenoho. Jisas Kɨlais kako kakoe yokumpohn'nyo'nji nɨsosofitofo'ne so'no yo'mayo nɨ'mante so'no ngko sɨmeho wopɨngo'nji humawo'nɨngkohe hwo'nyoho.
PHP.4.14	Yo'mayo tangoso ngkimo nɨ'mahonɨngki sekwo ngkimo nɨfo'malokwofoso wopɨngofoho. 
PHP.4.15	Sekwo hwe moya'mi Filipainjo soku sekwo ngkine'no huno moi'wonoho. Hohonta ngko sekwo'nji humanji Kɨlais Jisasɨye hungkuno losetɨhwoma'mentohe sohonta ngko hwaho Masetouniya ulɨko'mahonɨngko oso hohosohonta sekwo ngkimo nɨfo'ma'mentohofofoho. Anɨtuye a'amu nom'ne angoponta'angoso monɨfo'masofoho. O'o, sekwo'nohini nɨfo'ma'mentohofofoho. 
PHP.4.16	Ou ngko ango Tesolounika humentanɨngko sekwo ngkimo sɨkuno anga'no anga'nohino somo nɨfo'ma'mentohofofoho. 
PHP.4.17	Sekwo ngkimo nɨfo'malokwofoso wonyoangkafofoho. Oso hiso'no ngko sɨmonyo yalokweno. I oso'no sekwo yo'mayo nom'neso ntapmno maselɨmnehono. O'o, sekwo ngkimo yo'mayoso ntapɨwo'nɨngkohofoso uhwononji huno ole niyohi, sekwo Anɨtumne'no huno engo syafɨsyontɨfi kakoe syoho somne'no huno ne'no syafɨsyontɨfi sekwo ngkimo yo'mayoso nɨfo'mawo'nɨngkohofo. Oseso Anɨtu kako yo'mayo wonyoangkafoso sekumo aku wosejapmmontonoho. Oso hiso'no sɨmonyo mɨkunɨmposo yalokweno. Oso sɨmonyo iyoso yo'mayo ntapɨwo'nɨngkohofo somo yakolonoho. 
PHP.4.18	Olohonta sekwo ngkimo yo'mayo ntapmmalofoso hoponoho. Ngko umofonyo miyɨmnehono. Yo'mayo Epeefɨloutaitas sekumta'ni manto nɨmotapmmasoso ngko nto ma'malefoho. A'amu Anɨtumne'no yahu fonjokisasyɨwo'nɨngkahonɨngkofi Anɨtu sɨmeho wopɨngo umo'nɨwo'nɨngkiso hopaso sekwo ngkimo yo'mayo ntopahonɨngkofi Anɨtu kako sɨmeho wopɨngo umo'nɨngkohoho. 
PHP.4.19	Jisas Kɨlais yo'mayo hwapɨngo sohwo'nji ufohi'nɨmentohofo so'no nje Anɨtu kako sekwo yo'mayo so'no umofonyo ifijo so'no wosejapmmontonoho. 
PHP.4.20	Nakwoe Anɨtu sohwo kako nanɨngkwohweho. Oseso nakwo kakoe yofe so'nji kakoe yokumpohn'nyo so'nji sɨkuno engolopohamo woho'nomehwano. Hungkuno nehopeho.
PHP.4.21	Sekwo Anɨtuye a'amu Jisas Kɨlaisɨmo ufohi'nɨmentohofo sokumo ngko nje a'amufo selalokweno. A'amu ngko'nji humalofo sohwa hofɨko sekune'no, nakwoe a'amufo selalokwofo. 
PHP.4.22	Anɨtuye a'amu olopo humalofo hopi'nonohinoso hofɨko nakwoe a'amufo selalokwofo. Oso hwe engo hwaho mokosyohumawo'nɨngkiso Sisa sohwoe angomo humalofo a'amu fehohnjoso hofɨko sekune'no nakwoe a'amufo eso nɨhu'no yokumpohn'nyo selalokwofo.
PHP.4.23	Nakwoe Hwe Engo Jisas Kɨlais sohwo kako sekumo wopɨngo waselohofono. Nje hungkunoso osohopeho.
COL.1.1+COL.1.2	Ngko Poulɨ'ni Kɨlais Jisasɨye hungkuno a'amumo uyohojɨku'mofo (
COL.1.3	Nekwo jomo ujoso engolopohamo nekwo sekune'no isamoyoka nakwoe Hwe Engo Jisas Kɨlaisɨye Mpohune'no isamoyoka ulalokuhwoyo. 
COL.1.4+COL.1.5+COL.1.6	Hwapɨngoso sekumne'no hungkuno ole upo'nalokuhwayo. Hohonta sɨmo'mo ne'mo Anɨtuye hungkuno wopɨngo se'ma'mentiso sohonta sekwo haloho po'mentohofofoho. Yo'mayo wopɨngo Anɨtu sekumne'no selohofone so'no ahwomomo womantɨfeho. Oso'no sekwo Kɨlais Jisasɨmo sɨmeho hi'ntnnono nehopi uyontɨfi Anɨtuye hwe moya'mi hopi'nonohino soku sekwo sɨmeho afa inalokwofo. Anɨtuye hungkuno wopɨngoso se'ma'mentiso hopaso ango yawojo'meemo u'malofoho. Hungkuno wopɨngo loso upa'nontɨfi yahino wopɨngo yalokwofo. Sekwo oso hungkuno sɨmo'mo upa'nɨmentohofo sohonta Anɨtu sekumo sefo'mayo'ne so'no huno seyahonɨngki oso yahino wopɨngo somo ema'mentohofofoho. 
COL.1.7	Epeefɨlos sohwo kako Anɨtuye hungkuno wopɨngo hiso losetɨhwamentiso so'no sekwo kakine'no huno seyohoho. Osohumo nekwo kakine'no sɨmeho afa uyalokuhwoyo. Kako Kɨlaisɨye syoho ulohofiyo wopɨngo hweho. Kako nekwo'nji syoho afa'nonohino hweho. Kako hofiyo efo'mawo'nɨngkiso sohwo Kɨlaisɨye syoho somo wopɨngo mokosyohumawo'nɨngkohoho. 
COL.1.8	Anɨtuye Towahuno Wopɨngo kako sekumo sɨmeho afa inyo yahino wonyoangkafo sejapmmentiso so'no Epeefɨlos kako elɨmentisofoho.
COL.1.9	Oso hungkuno homo somo sɨmo'mo upo'nontai nekwo oso homo somo Anɨtumo sekumne'no jomo ulomawo'nɨngkuhwoyo. Olo so'no jomo ulalokuhwayo,
COL.1.9	Anɨtu sekwo yo'mayo ifitnne'ento lɨmentisoso sekwoe hunomo womehu'meesesyono.
COL.1.9	Anɨtuye Towahuno Wopɨngo sohwo kako nosefo'mahonɨngkuhwosi sekwo Anɨtuye yahino wopɨngo so'no huno wopɨngo tɨpemafɨkuji Anɨtuye hunomne'no huno waseyɨmontonoho.
COL.1.9	Oso'no jomo ulalokuhwoyo. 
COL.1.10	Oseso yo'mayo yahino wopɨngo nakwoe Hwe Engo hi umo'none somo sekwo inɨngkafijoso sekwoe yahino humayoso kakoe sɨmeho wopɨngo umokantɨfeho. Yo'mayo syoho sekwo ifijoso ne umo'nɨmontonoho. U sekwo Anɨtumne'no huno seyososo oso hunoso engo umo'nɨmontonoho. 
COL.1.11	Olo so'nji sekumne'no jomo ulalokuhwoyo. Nakwoe Hwe Engo sohwoe yokumpohn'nyo wonyoangkafoso kako yokumpohn'nyo setofɨhwoso'no sekwo yokumpohn'nyo lohofɨkuji yo'mayo tango se'mahwoso'no sekwo sɨmeho wopɨngo'nji wohumantɨfeho. 
COL.1.12	Oseso sɨmeho wopɨngo'nji nohumafɨkuji nanɨngkwohwo Anɨtumo isamoyoka ulantɨfeho. Hwapɨngoso kako kakoe mehomi somne'no yo'mayo wonyoangkafo ulohofoneso mapitnne'ento imentisoso sekwo mayoso hoponoho. Oso hiso Anɨtuye a'amu hopi'nonohino hn'nwi pomponahopo humalohwone hn'nwi nakwo womantanoho. 
COL.1.13	Hohonta mewoso sohwafe kanɨngkwohwo Seten kako sɨkwo'mjoho'mo yokumpohn'nyo nemokosyohumamentisofoho. I olohonta Anɨtu kako kakoe Hwomu anga'nohino sohumne'no umo'nalokunjo sohwoe temtitofomo menehumajɨ'mentiso hn'nwi pomponahopo humalohwono. 
COL.1.14	Honɨngkano wonyoso nakumo nokilo'mokomokonesyohumentanɨngki Anɨtuye Hwomu Jisas kako nakwoe honɨngkano wonyoso wae enaofonto nakumo isɨhutofonema'mentisofoho.
COL.1.15	Nakwo Anɨtu sohumo muhwonyo'njo iwo'nɨngkuhwone sohwo kakoe Hwomu Kɨlais a'amu uhwonɨmentohofo sohwo kako Anɨtu'nji nɨhu'no afafoho. Anɨtu kako nakwoe hwaho yo'mayoso mamtɨ'mokummentiso sohonta Jisas Kɨlais kako humamentisofoho. 
COL.1.16	I Anɨtu kakoe Hwomumo ulahonɨngki Kɨlais huhwo sohwo yo'mayo ahwomomjo hwahoponjo kako mtɨ'mokumentisofoho. Yo'mayo uhwonɨwo'nɨngkuhwone so'nji yo'mayo muhwonyo'njo iwo'nɨngkuhwone so'nji kako mtɨ'mokumentisofoho. Kako Seten'nji kakoe towahuno wonyo sohwanji mtɨ'mokumentisofoho. Kako a'amu ahwomomjo sohwamo mokosyohumayo sohwanji a'amu hwahoponjo sohwanji mtɨ'mokumentisofoho. Yo'mayo hopi'nonohino mtɨ'mokumentisoso Anɨtu kako Kɨlais kakimo enjwa'mo ho'nahumentisofoho. 
COL.1.17	Yo'mayo mtɨ'mokumentisoso kako hwapɨngo hweho. Kakoe yokumpohn'nyo'nji yo'mayoso hulɨ'mokomokosyohumawo'nɨngkiso hweho. 
COL.1.18	Nakwo kakine'no inɨngkawo'nɨngkuhwone so'nwi kakoe a'apaho'nwoho oso'no Jisas nakwoe hwe mnokino engo'njo hweho. Nakwoe songo humayoso kako hwapɨngo hweho. Kako poyo pe'nɨngkahonɨngki Anɨtu kakimo nɨhu'no sɨ'momo ne'mo ulɨka'mentiso so'no kako yo'mayo hopi'nonohino somo uyakolofonto mokosyohumayo hweho. 
COL.1.19	Anɨtu kako kakoe Hwomu Jisasɨmo uhwosopo'mentisoso nje huno nje humayoso kako hopi'nonohinoso womano lonto uyɨmentisofoho. Ose uyɨmentisoso Jisasɨ'nji kanɨngkwohwo Anɨtu'nji sikoe humayo nɨhu'no afafoho. 
COL.1.20	Yo'mayo ahwomomjo so'nji hwahoponjo so'nji Anɨtuye mangohwa imo'nɨmentɨhwoni'nwoho. I oso'no nakwo Anɨtuye mango sohwana'nɨmne'no Anɨtu kako sɨmeho afa unano lahonɨngki Jisas kanɨngkwohwoe hunomo inɨngkowahonɨngki iyo hwojiyafɨku'nnyo somo a'amu sohwa Jisasɨmo fonjinto'ofosyahonɨngkofi Jisas kakoe honɨyo usɨhuma'mentiso so'no Anɨtuye sɨmeho pompengo ifɨsyɨmo'mentisofoho. Oso'no Anɨtumo u'mayo'ne honɨngkanoso nakumne'no hwosampo'mentisofoho.
COL.1.21	U sekwo soku hohonta sekwo huno wonyo'nji nohumantɨfi honɨngkano wonyo imotofo so'no Anɨtuye mango sohwasi Anɨtu'nji mohumammotofo kuyoho. O'o sekwo ikanopo humamotofo kuyoho. 
COL.1.22	I olohonta Anɨtuye hwomu sekumne'no poyo pe'nɨmentiso so'no Anɨtu kakoe a'amu ne kako'nji mokotɨku'nyo'ne mesehumatɨ'mentiso kuyoho. Oso'no Anɨtu sehwosopo'mentiso soku kakiyepono ipesemotasɨhwosi osopo sekwo honɨngkano wonyo ane'njo wohumantɨfeho. Sekwo Anɨtuye sɨmanopo lohofɨkuji wonɨmango masenonehoho. 
COL.1.23	I sekwo syoho ole fiyɨmno, Anɨtuye hungkuno ne somo sekwo sɨmeho hi'ntnnono uyɨkuji kakoe honɨngkanomo yokumpohn'nyo fɨkemokosyalohopmno. Yo'mayo hwahoponjoso honɨngkano hwasyomo ipesomotaweloho. O'o, yo'mayo hungkuno wopɨngo upa'nɨmentohofo somo nusɨkwajɨkutoho. Hungkuno hiloso a'amu hopi'nonohino olo hwaho lopo humalofo sohwamo u'mayo'nefoho. Ngko Poulɨ'ni olo hungkuno wopɨngo homo losomne'no syoho ulohofiyo hwo'nyoho.
COL.1.24	Ngko sekumo sefo'mayo'ne tohino malokwe so'no sɨmonyo yalokweno. Hwapɨngoso sekwo Anɨtumo inɨngkawo'nɨngkohofo soku sekwo Kɨlaisɨye a'apaho fehohnjo kuyoho. Kɨlais kakoe a'apaho hn'nɨmo humaso so'no nakwo a'amumo ufo'mayone tohino malokuhwone so'no Kɨlais huhwo tohino malofoho. Oso tohino Kɨlais malokunjoso ngko moi'wo esojwaofo'neso ufo'malokweno. 
COL.1.25	Anɨtu kakoe a'amu ne sokune'no syoho esotɨhwayo'ne nɨhwosopo'mentiso hwo'nyoho. Oso'no sefo'mayo hiso'no kakoe hungkuno hopi'nonohinoso wolosetɨhwamne'no yohono. 
COL.1.26	Hohonta olo hungkuno hiloso nɨhu'no hiyaso'mo wo'mojo so'no a'amu sɨmo'mo ne'mta'ango hopi'nonohinoso mupa'nɨmmentohofofoho. I olohonta Anɨtuye a'amu ne sohwamne'no olo hungkuno hiloso utɨhwa'nyopo nto i'mofapohoho. 
COL.1.27	Olo hungkuno hiyaso'mo wo'mojo loso olenoho. Kɨlais kako sekwoe sɨmehomo humaho. Oso'no hwangku sekwo Anɨtu'nji wonyoangkafopo humayo'ne sekwo hontohumalofo. Olo hungkuno wonyoangkafo loso a'amu Juta somne'nohinɨ'maho. O'o, a'amu temtitofo hopi'nonohino soku upa'nɨfitnne'ento lonetɨhwamentisofoho.
COL.1.28	Oso'no nakwo Jisas Kɨlaisɨmne'no a'amu hopi'nonohino sokumo hungkuno yoloho'nohini losetɨhwalokuhwono. I nakwo a'amu anga'no anga'nohino olo hungkuno loso huno hofiyo ehohosasiyo'ne so'no huno pi'nɨngo engo syafɨsyɨwo'nɨngkuhwono. Hwapɨngoso nakwo ole namo'nɨngkohoho. A'amu nɨhu'no hopi'nonohinoso hofɨko honɨngkano wonyomne'no i'waho ikuji Kɨlaisɨmo inɨngkayo yahinoso engo imo'nɨngkuhwoso'no hofɨko a'amu ne imo'nɨngkuji Anɨtumo u'mapitnne'entani syoho engo yalokuhwono. 
COL.1.29	Olo syoho tohohmtnno'njo yalokwe loso nje yokumpohn'nyo'njɨ'maho. O'o, Kɨlais Jisas kako kakoe yokumpohn'nyo ntapmmentiso so'nji yalokweno.
COL.2.1	Sekwo upa'nɨmno. Ngko sekumne'no a'amu Laoutisiyanta'ango sohwa hnnonji a'amu nom'ne nje sɨmano manohonyo'njo imotofo sohwa hnnontnne'no syoho engo yalokweno. Syoho engo hiso olenoho. Mpohumo sekumne'no jomo engo ulalokweno. 
COL.2.2	Ole so'no nɨmo'nɨngkohoho. Sekwo yokumpohn'nyo ito'nɨngkuji sɨmeho finɨmno. Sekwo Jisas Kɨlaisɨmne'no huno ehohosahinɨngkuji Kɨlais ne sohune'no huno waseyono. Anɨtuye hungkuno hiyaso'mo wo'mojoso olohifoho. Kɨlaisɨyoho. 
COL.2.3	Yo'mayo huno wopɨngo hiyaso'mo wojoso wotɨpema'mo liso'manji u Kɨlaisɨmo weho. Osohumta'ni wotɨpema'monnoho. Anɨtuye huno mɨkunɨmposo hopi'nonohinoso Kɨlaisɨmo ehuhnnawo'nnyo hweho.
COL.2.4	A'amu fihwo kako sekumo hwasyo hungkuno afofo'njo selɨhwoso'no sekwo mopɨwasiyo'ne olo hungkuno loso ngko yolohoso selalokweno. 
COL.2.5	Ngko sekwo'nji mohumayo hwo'nyoho. I oso'no u nje huno somo ngko sekwo'nji hopa humaleno. Sekwo Jisas hnne'no sɨmeho hi'ntnnono engo uyontɨfi kakoe syoho hofiyo yalokwofo so'no sɨmonyo yalokweno.
COL.2.6	Kɨlais Jisas sekwoe Hwe Engo imo'nɨmentiso so'no sekwo kako'nji hano femoyɨmno. Sɨkuno huhwo huhwi yo'mayo se'maso so'no Jisas sefo'mayo'ne so'no fisyafɨhupmno. 
COL.2.7	Iyo kako hwahopo nta'ni afofo, mijo, yo'mayoso mawo'nɨngkiso pa'nyoso nakwo Jisas mta'ni yokumpohn'nyo nomehwasi nakwo iyo hopa engo imo'nɨngkuhwasi yokumpohn'nyo wolohofano. Oso pa'nyo nakwo hungkuno wopɨngo losetɨhwamentɨhwone somo sɨmeho hi'ntnnono engo uyɨmno. Yo'mayo Anɨtu sekumne'no imentiso so'no sekwo isamoyoka ulɨkuji sekwoe sɨmehomo engo weesemofɨhwono.
COL.2.8	A'amu hwasyo hungkunonji ifofo hungkuno'nji nomokokilo'mokokosesyohumanoho. Oso a'amu ose sohwa hofɨko a'mane hungkuno'nji hwahoponjo hungkuno ntnne'no wolosetɨhwantɨfe'no yohofo. Hofɨko Kɨlaisɨye hungkuno masejofoho. Oso'no sekwo huno ito'no syafɨsyɨkuji sekwo i'waho nto'no fiyɨmno.
COL.2.9	Hwapɨngoso Anɨtu kakoe yokumpohn'nyo kakoe huno hopi'nonohinoso Kɨlaisɨye a'apahomo ehuhnnamo'nnyofoho. Kɨlais kako a'amu hwahoponjo sofe a'apaho manto olopo humamentiso sohwo Anɨtuyoho. 
COL.2.10	Oso'no sekwo Kɨlaisɨ'nji humalofo soku Anɨtu kakoe yokumpohn'nyo nto seloho'maho. Kɨlais huhwo sohwo kako yo'mayo towahuno yokumpohn'nyo somo mokosyohumawo'nɨngkiso hweho. 
COL.2.11	A'amu Juta sohwa nakwo Anɨtuye a'amu hwona'nyoho lontɨfi a'apaho sɨhu kolo'nɨmotofo hwafoho. I oso'no sekwo Kɨlaisɨ'nji humalofo soku sekwo Kɨlaisɨye yahino wopɨngoso a'apaho sɨhu kolo'nyo yahino somo uyohopo'mentohofofoho. Oso'no sekwoe a'apahomo makolo'nnyo kuyoho. O'o, sekwo huno wonyo so'nji honɨngkano wonyo so'njimo hotɨjwamo'nnyo hwasoho. Oso'no hwahoponjo yahino wonyo yokumpohn'nyo oso mta'ni Jisas kako sekumo isɨhutofosema'mentisofoho. 
COL.2.12	Mijo kiyomayo huyo'mango so'no wosyofɨsyano. Mijomo kesojisyasiyoso olenoho. Nakwoe honɨngkano wonyo somne'no Jisas pe'nɨmentiso hopa pe'nalokuhwono. I mijo mta'ni lɨkafoso Jisasɨmo Anɨtu ulɨka'mentiso hopaso nakwo lɨkofalokuhwono. Nakwo Anɨtuye yokumpohn'nyo hisomo sɨmeho hi'ntnnono uyalokuhwone so'no Anɨtu kako Jisasɨ'nji songo humayo'neso nelɨkofalofoho. 
COL.2.13	Hohonta sekwo sekwoe honɨngkano wonyo somo mohotɨjwaofe sohonta sekwo temtitofo kengo soku Anɨtuye hungkunomo tɨfi minɨngkayo so'no sekwo Anɨtumo u'mayo'ne honɨngkanoso nɨhu'no awonoho. Osohonta Anɨtu sehonɨmentisoso sekwo honɨngkano wonyo somo humantɨfi poyo pe'nɨngkohofo hopa humentanɨngkofi sehonɨmentisofoho. I olohonta Jisas kakoe songo humayoso sejopahonɨngki Anɨtu songo semokonto sekwoe wonyo wae yasemo'mentisofoho. 
COL.2.14	Oso honɨngkano hungkuno Anɨtu Mousesɨmo uyɨmentisoso mokilo'mokosyohumanyo somo nakwo hwotoho hmmentɨhwone so'no hungkuno hiloso sekwo wonyo kuyoho nalɨmojofoho. Yo'mayo honɨngkano wonyo nakwo imotohwoneso Anɨtu nomanto Jisasɨye iyo hwojiyafɨku'nnyo somo meho'nasyonto moi'wo imokumentisofoho. 
COL.2.15	Kɨlais kako iyo hwojiyafɨku'nnyomo poyo pe'nɨmentiso sohonta kako Seten'nji mewoso sofe yokumpohn'nyoso moi'wo imokumentisofoho. Anɨtu nje mango hwamo utɨhwa'nyopo uyakolofohefoho ulahonɨngki Seten kako wonɨmango unɨmentisofoho.
COL.2.16	Anɨtu kako yo'mayo naloho'mentiso so'no a'amu sekumo wosopayo'ne u mijo'ne honɨngkano hungkuno selɨfijo'manji osomo sekwo tɨfi inɨngkakutoho. U sekwo yo'mayo wosopayo nyo'neso u Sɨkuno Engo somo muhwonyo'ne u hamno songo somne'no mosyafɨsiyo'njo sɨkuno iyoho humayo somo muhwonyo'ne oso'no yoka selɨfijo'manji sekwo osomo haloho upekutoho. 
COL.2.17	Hohonta oso yahino imotofoso swo'nohinoho. Tɨfi imo'none so'no netɨhwayo'nefoho. I olohonta Kɨlais kako poso sohwo yahino ne somo hwapɨngo hweho. 
COL.2.18	A'amu fihwo kako kakoe yofe monje poji yasyonto kako ahwomomjo a'amu sofe yofe ho'nomawo'nɨngkiso so'no selɨhwoso'no u ngko wojo uhwonɨngkohe so'no ngko sekumo sehwofilo'nnyo hwo'nyoho. Ose seloso'manji sekwo oso hwoe hungkunomo haloho pekutoho. Oso hwe huhwo sohwo sekwo kakoe honɨngkanomo minɨngkayo so'no kako sitofo noselɨhwoloho. O'o kakoe a'apahomne'nohino syafɨsyɨwo'nɨngkiso hweho. Yokumpohn'nyo imo'nɨwo'nɨngkiso hweho. 
COL.2.19	Oso hwe huhwo sohwo kako Kɨlais nakwoe Hwe Engo sohumo mufohi'nyo hweho. I nakwo Jisasɨmo ufohi'nyo hn'nwi nakwo kakoe a'apaho'nwoho. Kako nakwoe mnokino engo'njo hweho. Nakwoe mnokino engo'njo huhwo sohwo kako kakoe a'apaho hn'nɨmo yokumpohn'nyo yano nejapɨwo'nɨngkisoso nakumo mehulɨ'mokonasyɨwo'nɨngkohoho. Oso'no kako kakoe a'apaho hn'nɨmo Anɨtuye yokumpohn'nyo'nji huno wopɨngo'nji nejaponto sokafo nemokalofoho.
COL.2.20	Sekwo Kɨlaisɨ'nji sape'nɨmentohofo so'no Seten sohwo mewoso sohwanji hofɨko sekumo yokumpohn'nyo mosemokosyohumafitnnehofo. I oso'no sekwo hohontajo honɨngkano hungkunomo inɨngkafijo so'no sekwo hofɨkimo enjwa'mo humalofo. 
COL.2.21	Olo honɨngkano hungkuno lomo sekwo peho'ne inɨngkowalokwofo. Sekwo yo'mayoso ahomo nomokosyohumafɨkutoho. Yo'mayo wosopayo nonɨngkutoho. Yo'mayo somo nopm'mokukutoho. 
COL.2.22	Hungkuno hiso a'amu hofɨkoe huno mta'ni syafɨsyontɨfi lonetɨhwalokwofo. Yo'mayo hwahoponjoso moi'wo umo'nɨmonto yalofoho. 
COL.2.23	A'amu oso honɨngkanomo inɨngkowalokwofo somo uhwonontani nakwo huno hwasyoso ole syafɨsyɨwo'nɨngkuhwoni, U a'amu honɨngkano wopɨngo'njofoho. Hwapɨngoso hofɨko hwomtame ehumantɨfi hofɨkoe yofe monje yasyontɨfi yo'mayo a'apaho umo lonteso monje yasyɨwo'nɨngkohofofoho. I oso'no nakwo huno wonyo so'nji honɨngkano wonyo so'nji wae yaofo'neso hungkuno hiso monefo'manehoho. O'o, nɨhu'no awonoho.
COL.3.1	Anɨtu kako Kɨlaisɨ'nji nakwo'njimo songo humayo'ne nelɨka'mentiso so'no nakwo Kɨlaisɨ'nji yo'mayo ahwomomjo so'ntnne'no yomohu'nyopo womeho'nosyano. Kɨlais nakwoe Hwe Engo sohwo yofe engo manto Anɨtuye aho anga sohohnta'ni nemokosyohumayo'ne humaho. Nakwo kako'nji wohumantane'no yɨhwono. 
COL.3.2	Sekwo yo'mayo hwahoponjo somne'no huno syafɨsyɨkutoho. O'o, yo'mayo ahwomomjo somne'no fɨsyafɨhupmno. 
COL.3.3	Hwapɨngoso nakwo yo'mayo hwahoponjo somne'no poyo hopa pe'nontani songo humayo neso Jisasɨmo ufohi'nɨngkahonɨngkuhwoni Jisas kako Anɨtumo ufohi'nɨngkahonɨngki Anɨtu kako wopɨngo nemokosyohumaho. 
COL.3.4	Kɨlais nakwoe songo humayo'neso ne hweho. Kako utɨhwa'nyopo i'mofapɨhwoso'no sekwo kako'nji nohumafɨkuji kakoe yokumpohn'nyo so'nji yofe engo so'nji womantɨfeho.
COL.3.5	Hwahoponjo yahino wonyo sɨmeho mo'mo mnonawojoso poyo wape'nono. Yahino wonyoso olenoho. A'mohufo, hungkuno wonyo, sɨmeho fefoyo, huno wonyo, nom'ne a'amufe yo'mayo so'no hi namo'nyo, osenoho. A'amu nom'ne a'amufe yo'mayo so'no hi umo'noso sohwo kako yo'mayo ho'yangoso kako anɨtu pa'nyo umokonto kako oso humnohini inɨngkowalofoho. 
COL.3.6	A'amu oso yo'mayo hwahoponjo yahino wonyoso iwo'nɨngkohofo somo Anɨtu kako sɨmeho wonyo uyonefoho. 
COL.3.7	Hohonta honɨngkano wonyo hiso sekumo yokumpohn'nyo semokosyohumentanɨngki sekwo soku yo'mayo wonyoso imotofo kuyoho.
COL.3.8	I oso'no olohonta sekwo yahino hopi'nonohino loso foho'naopmno. Sɨmeho wonyo, yoka, sitofo, oso foho'naopmno. I sɨfajo'nji wonyo hungkuno so'nji sekwoe mango mta'ni noswapɨhwoloho. 
COL.3.9	Sekwo hwasyo hungkuno a'amu so'nji nohnnɨngkutoho. O'o, yo'mayo yahino wonyo imotofo somo nto ho'nao'mentohofofoho. 
COL.3.10	Oso'no sekwo a'amu songo imo'nɨmentohofofoho. Oso a'amu songo imo'nalokunjoso Anɨtu kako hwapɨngo hweho. Sɨkuno huhwo huhwi Anɨtu kako a'amu songo sokumo kakine'no huno wopɨngo sejaponto yahino songo'nji Anɨtu kako pa'nyo semokalofoho. 
COL.3.11	Nakwo Anɨtuye yahino songo ma'mentɨhwone hn'nwi nakwo hinjohi'nwi afa'nwoho. I ole lɨwo'nɨngkuhwoni, A'amu temtitofo kengo kengo mta'ango hwafoho. U hungkuno kengo'njo hwafoho. U Jutafe honɨngkano hungkunomo inɨngkuwo'nɨngkohofofoho. Honɨngkano hungkunomo minɨngkayo'njofoho. U a'amu we'mta'angofoho. U hameponjo a'amufoho. U a'amu yofe engo'njo hwafoho. U a'amu sikinjofoho. Ose lɨwo'nɨngkuhwoneso siki hungkunofoho. Hungkuno neso olenoho. Kɨlais nakwoe songo humayoso hwapɨngo sohwo kako nakwo a'amu kengo kengo hn'nɨmo nonafohi'nonto kako nakwo hinjoho'nɨmo humaho.
COL.3.12	Sekwo Anɨtuye a'amu ne kuyoho. Kako sekumne'no hitoho ulofoso so'no kakine'no sehwosopo'mentisofoho. Oso'no sekwo kakoe yahino lomo tɨfi finɨngkamno. Sekwo a'amu hopi'nonohino somne'no hitoho selofɨhwoso'no hofɨkimo wopɨngo ulohopmno. Sekwoe yofe monje yasyɨkuji sekwo a'amu somne'no hwahopo pawomno. A'amu fihwa sekumo wonyo selohopijoso sekwo sɨmeho wonyo uyɨkutoho. O'o, sekwo sɨmeho wopɨngo uyɨmno. 
COL.3.13	Sekwo a'amu so'nji fo'ma'nɨmno. U a'amu fihwa nom'ni hwamne'no sɨmeho wonyo umo'noso so'no sekwo wonyo homo somo hohujwo'mo meho'naopmno. Nakwoe Hwe Engo sohwo nakwoe wonyo wae enao'mentiso oso pa'nyoso nakwo nom'ne hwafe wonyo so'no hohujwo ukinjaofano. 
COL.3.14	Yahino wonyoangkafo selohe so'nji nom'ne yahino anga'nohino nom'ne somo hwofilo'nnyo so'nji ufohi'nɨmno. Oso sɨmeho inyo yahino so'nji ufohi'nɨmno. Sɨmeho inɨfijo'manji sɨmeho afa'njo wonyoangkafo'njo wohumantɨfeho. 
COL.3.15	Kɨlais kako sɨmeho pompenjiyo nejapɨwo'nɨngkiso sohwo nakumo yokumpohn'nyo wonemokosyohumano. Kɨlais kako nakwoe a'apaho anga'nohino pa'nyo sɨmeho pompenjiyo'nji humayo'ne so'no nakumne'no joho nalɨmentisofoho. Oso'no sekwo soku sɨkuno huhwo huhwi kakimo isamoyoka ulɨwo'nɨmno. 
COL.3.16	Kɨlaisɨye hungkuno wonyoangkafoso sekwoe sɨmeho mo'mo nomafɨkuji huno wopɨngo sejapɨhwosi yo'mayo iwo'nɨngkohofo somo ufehu'mokasesyono. Ose ifijo'manji sekwo Kɨlais mta'ni huno wopɨngo tɨpemafɨkuji sekwo filutɨhunɨmno. Honɨngkano wopɨngo somo mɨhwatnnɨmno. Ose ifijoso sekwo Anɨtumne'no sɨmeho wopɨngo semo'nɨngkuhwoso'no sekwo Anɨtuye hungkuno'njo Ta'njo Iyoswo ta filɨmno. Oso'nji tajo angomjo ta so'nji ta nom'neso Anɨtuye Towahuno sejapeso Anɨtuye yofe ho'nomayo'ne filutɨhunɨmno. 
COL.3.17	Sekwo yo'mayo hungkuno wolano lɨkuji ou syoho uyano lɨkuji sekwo Jisasɨ'nji ejoku'nohumafɨkuji sekwo Mpohwo Anɨtumo isamoyoka ulɨkuji yo'mayoso nakwoe Hwe Engo Jisasɨye yokumpohn'nyo'nji fiyɨmno.
COL.3.18	Sekwo moya'mi sofasi sekwoe hwehwamne'no hwahopo pawomno. Hofɨkimo enjwa'mo fosyohumamno. Hofɨkoe hungkunomo haloho ito'no popmno. Oso yahino nakwoe Hwe Engo moya'mi sofa hofɨko ifitnne'ento imentisofoho.
COL.3.19	Sekwo hwe sohwasi sekwoe moya'misafamne'no wasemo'nono. Sekwo sɨmeho wonyo semo'nɨngkuhwoso'no ape sofamo yoka hungkuno nulɨkutoho. O'o, hungkuno hofiyo'nohino ulɨmno.
COL.3.20	Sekwo mehomi soku, senɨngkwohwo sena'wohijafe hungkunomo sɨkuno huhwo huhwi haloho popmno. Ose ikujo'no Anɨtu kakoe sɨmeho wopɨngo umo'nɨmontonoho.
COL.3.21	Sekwo homnɨngkwohwosasi homna'wohijasi sekwoe mehomife sɨmeho wonyo umokukutoho. Oso hwapɨngo hiso ole, yoka, sitofo, sɨfajo hungkuno ulɨwo'nɨngkutoho. Yo'mayo ulohofɨkujo'no hofɨko sɨmeho tohino umnɨngkuhwoso'no honɨngkano wonyomo wowantɨfeho.
COL.3.22	Sekwo syoho ulohofiyo soku, sekwoe hwe engo sohwafe hungkunomo tɨfi finɨngkamno. Sekwoe syoho somne'no wasemo'nono. Syoho homo somo semokosyohumayo sohwo kako nosehonɨngkahonɨngki syoho yokumpohn'nyo iwo'nɨngkohofo oso pa'nyoso ne'no fiyɨkuno. Hwapɨngoso sekwo Anɨtuye yofe ho'nomayo'ne syoho yalokwofo. 
COL.3.23	Yo'mayo hopi'nonohino uyano lɨkuji sɨmo'mo ole fɨsyafɨhupmno. Olo syoho we'e loso a'amumne'no miyalokuyɨhwono. O'o, nakwoe Hwe Engo Anɨtumne'no yalokuhwono. Ose syafɨsyɨkuji syoho yokumpohn'nyo fiyɨkuno. 
COL.3.24	Sekwo inɨngo seyɨhwoloho. Nakwoe Hwe Engo Anɨtu sohwo sekwoe syoho yo'mayo so'no ho'yango ne sejaponefoho. Oso ho'yango neso Anɨtu nto hwosopeehumentisofoho. Sekwo Kɨlaisɨye syoho ulohofiyo soku kako sekwoe Hwe Engo hweho. 
COL.3.25	A'amu fihwo kako wonyo yoso'manji kako tohino nomanefoho. Nakwoe honɨngkano wonyomne'no Anɨtu kako tango monejape'njo iyoso'no afofo hungkuno mulanehwono.
COL.4.1	Sekwo hwe engo syoho selohofiyo sohwamo mokosyohumawo'nɨngkohofo sohwasi, sekwo huno ole seyohi, Sekwoe Hwe Engo ne sohwo ahwomomo nohumanto sehonalofoho. Oso'no sekwo a'amu nomokosyohumawo'nɨngkohofo sohwamo yahino wopɨngo'nohini ulohopmno.
COL.4.2	Sekwo Mpohumo jomo ujo so'ne yahino somo yokumpohn'nyo fɨkesyohumamno. Sekwo Mpohumo jomo ulano lɨkuji sɨmo'mo huno nto'no syafɨsyɨkuji Mpohumo jomo ulɨkuji isamoyoka ne'nohini ulɨkuno. 
COL.4.3	Sekwo Anɨtumo nakune'no nefo'mayo'ne jomo ulɨmno. Olo so'no ulɨmno. Anɨtu kako kakoe hungkuno lutɨhwayo'ne honɨngkano wonamofiyono. Olo hungkuno hiloso hwapɨngoso Kɨlaisɨyoho. Hohonta hungkuno hiloso hiyaso'mo wentanɨngki Kɨlais ehontojwahumentisoso olohonta ngko hungkuno hiloso a'amu somo lutɨhwahonɨngko a'amu fiso nakwolaho lontɨfi impo'angomo intofanɨhumentohofofoho. 
COL.4.4	Oso'no olo hungkuno Kɨlais ehontojwahumentiso loso ngko a'amumo nto'no lutɨhwayo'ne sekwo ngkine'no Mpohumo jomo ulɨmno. Olo syoho Anɨtu ntapmmentiso loso ngko a'amufe huno somo ito'no ehohosasiyo'ne Mpohumo jomo ulɨmno.
COL.4.5	Nakwo olo hwaho lopo siki humayo'ne'maho. O'o, nakwo Anɨtuye syoho ulohofiyo'nwoho. Oso'no sekwo nom'ne a'amu Anɨtumo inɨngkawo'nɨngkohofo so'nji nohumafɨkuji sekwoe yahino somne'no huno ito'no syafɨsyɨkuji Anɨtuye honɨngkano wopɨngo utɨhwamno. 
COL.4.6	Hungkuno ulɨkujo'no siki hungkuno so'nji wonyo hungkuno so'nji nolɨkutoho. O'o, Anɨtuye hungkuno nto'nohino esyohumafɨkuji huno wopɨngo tɨpemafɨkuji hungkuno hofiyo'nohini filɨmno. Ose ifijoso a'amu sekumo yo'mayo hungkuno selohonɨngkujo'no sekwo aku hungkuno ito'nohino ulɨmno.
COL.4.7	Tikikos sohwo kako nose'mahwosi nje hungkuno yo'mayo so'no sejo'ne hweho. Kako Anɨtuye syoho so'no hi umo'nɨngkahonɨngki nakwo'nji syoho yalofoho. 
COL.4.8	Oso'no ngko Tikikos sekuyepono uhwojalokweno. Kako yo'mayo ne'ma'maso so'nji selɨhwosi sekumo yokumpohn'nyo wasesosofito'montonoho. 
COL.4.9	Nekwo Ounesimos huhwo'njimo sekuyepono lɨhwojalokuhwoyo. Tikikosɨ'nji siko nose'mahosɨsi yo'mayo olopo ne'ma'maso so'no wolosetɨhwanjiyoho.
COL.4.10	Alisɨtakos sohwo impo'angomo ngko'nji humantɨhwoyo sohwo kako nje a'amufo selalofoho. Mak, Mponopasɨye konɨngkwa'wehwo kako huhwo'nji nje a'amufo selalofoho. Mak huhwo sohwo sekuyepono se'maso'manji nto selɨmale hopaso sekwo kakimo utɨmafɨkuji hofiyo mokosyohumamno. 
COL.4.11	A'amu nom'ne Jisas Jasɨtos kako huhwo'nji nje a'amufo selalofoho. Oso a'amu Jutafe temtitofo mta'ango hufa'u sɨhune sohwa hofɨko Anɨtuye yo'mayo hopi'nonohinoso a'amumo yokumpohn'nyo enemokosyohumayo'ne syoho engo yalokuhwono. Hofɨko wonyoangkafo nɨfo'malokwofo.
COL.4.12	Nom'nehwo Epeefɨlos sekwoe angoponta'ango huhwo'nji nje a'amufo selalofoho. Kako huhwo Kɨlais Jisasɨye syoho ulohofiyo hweho. Sɨkuno huhwo huhwi kako sekumne'no Mpohumo jomo ulɨwo'nɨngkiso hweho. Ole ulɨwo'nɨngkohi, Anɨtu sohwosi, kɨko a'amu Koulousi somo hofɨko kikine'no yokumpohn'nyo lohofo'neso kɨko ufo'maho. Hofɨkimo yokumpohn'nyo engo umokohojo'no hofɨko sokafo umo'nɨfe. Jɨje huno hopi'nonohinomo hofɨko huno uyɨhwoso'no osomo tɨfi wokinɨngkapɨfe. Epeefɨlos Anɨtumo jomo ose ulɨwo'nɨngkisofoho. 
COL.4.13	Ngko sohwo'ni Epeefɨlos sohumne'no huno ole niyohi, Kako a'amu Laoutisiyanta'ango sokunonji Hiyelapoulisnta'ango sokunonji sekwo sokunontnne'no sefo'mayo'ne syoho engo yalofoho. 
COL.4.14	Luk sohwo hwe uyohofaho syoho wonyoangkafo iwo'nɨngkiso sohwo'nji Ntemasɨ'nji siko nekwoe a'amufo selalokusiyo.
COL.4.15	A'amu Laoutisiya mta'ango Anɨtumne'no inɨngkawo'nɨngkohofo somo nje a'amufo ulalokwe so'no sekwo ulɨmno. Nom'ne a'mu Nimɨfa'nji a'amu kakoe angomo Anɨtumne'no uhu'mokuwo'nɨngkohofo so'njimo nje a'amufo ulalokwe so'no ulɨmno. 
COL.4.16	Olo iyoswo losomo sekwo atofo losojwaofɨkuji a'amu Laoutisiya hofɨko Anɨtumne'no uhu'mokuwo'nɨngkohofo somne'no uyɨmno. Hofɨko atofo walɨfe. Nom'ne iyoswo a'amu Laoutisiya somne'no uyahotɨmaleso hofɨko nosejapɨkujo'no sekwo hoku atofo filɨmno. 
COL.4.17	Sekwo Akiposɨmo ole ulɨmno. Oso syoho Anɨtu kijapmmasoso kɨko ito'no esyohumahoji ne'njo fiyohoho.
COL.4.18	Olo iyoswo sɨmo'mjo semtɨ'mokiyoheso nom'ne a'amumo ulahonɨngko mtɨ'mokohoho. I olo hungkuno ae'uyo loso ngko Poulɨ'ni nje aho'nji mtɨ'mokalokweno. Nje a'amufo selalokweno. Sekwo ngko impo'angomo humale so'no inɨngo nɨmofɨkutoho. Anɨtu kako yo'mayoso wopɨngo waseloho'montonoho. Ngko Poulɨ'ni mtɨ'mokalokweno. Osohopeho.
1TH.1.1	Ngko Poulɨ'ni olo iyoswo loso sekwo a'amu ango Tesolounika sopo Anɨtu'nji Hwe Engo Jisas Kɨlaisɨ'njimne'no sɨmeho uyɨwo'nɨngkohofo sokune'no mtɨ'mokalokuhwono. Sailasɨ'nji Timouti'nji oso hwa'u'nji ngko'nji humentani mtɨ'mokalokuhwono. Sekwo Anɨtu'nji Hwe Engo Jisas Kɨlaisɨye mehomi soku, siko sekumo yo'mayo wopɨngo selohofohosɨsi sɨmeho pompenjiyo wosejopanjiyoho.
1TH.1.2	Nakwo Mpohumo jomo ulontane sohonta sekumne'no isamoyoka ulɨwo'nɨngkuhwonefoho. Nakwo sekumne'no Anɨtumo jomo ujoso'no piso'mo'nyo miyalokuyɨhwono. 
1TH.1.3	Sekwo Anɨtuye hungkunomo upa'nontɨfi hungkunoso aho yokumpohn'nyo kesyohumawo'nɨngkohofofoho. Oso'no sekwo siki mohumulofo. O'o, sekwo Anɨtumne'no syoho yokumpohn'nyo yontɨfi a'amu nom'ne somne'no sɨmeho hi'ntnnono uyontɨfi wopɨngo ulohofɨwo'nɨngkohofo kuyoho. Yo'mayo tango ko se'mayoso sekwo nakwoe Hwe Engo Jisas Kɨlais asomo peso'no hofiyo uhwontohumalofo. Oso'no sosyefɨsyontani Mpohumo isamoyoka ulalokuhwono. 
1TH.1.4	Nakwoe a'amu soku, olo so'no huno nayohoho. Anɨtu sekune'no hitoho engo sejapɨwo'nɨngkiso sokumo kakoe mehomi imo'nyo'ne nto sehwosopo'mentiso kuyoho.
1TH.1.5	Nakwo Anɨtuye hungkuno selɨmentɨhwone sohonta sekwo ole majofoho. Olo siki hungkunofoho. Ose majofoho. O'o, hungkuno hiloso upa'nɨngkahonɨngkofi Anɨtuye Towahuno Wopɨngo sohwo sekwoe sɨmeho mo'mo syoho yokumpohn'nyo yahonɨngki sekwo huno ole syafɨhu'mentohofi, Hungkuno ne'njofoho. Oso'nji sekwo nakwoe yahino humayo somo nahonontɨfi huno seimentisofoho. Honɨngkanoso wopɨngofoho. Nonefo'mawo'nɨngkohofɨhwafoho. Ou, hungkuno ne'njo hwafoho lɨmentohofofoho.
1TH.1.6	Nakwoe humayo somo sekwo nahonontɨfi nakwo pa'nyo sekwo imentohofofoho. Oso'no nakwoe Hwe Engo Jisasɨye honɨngkanomo inɨngkamentohofofoho. Inɨngkowentanɨngkofi a'amu nom'neso nosehonontɨfi nakwolaho lontɨfi tango sejapmmentohofofoho. I oso'no Anɨtuye Towahuno sohwo sɨmeho wopɨngo sejopahonɨngki nakwoe hungkunoso sekwo ma'mentohofofoho. 
1TH.1.7	Oso'no a'amu Anɨtumo sɨmeho hi'ntnnono uyoso hwaho Masetouniyanta'ango so'nji hwaho Ngkɨliknta'ango so'nji hofɨko sekwoe yahino wopɨngomo sehonontɨfi yahino homo somo senɨngkamentohofofoho. 
1TH.1.8	A'amu Masetouniya so'nji Ngkɨlik so'nji hofɨko'nohino'maho. O'o, sekwo Anɨtuye hungkuno a'amu somo lutɨhwahonɨngkofi ango'meemo ho'nɨngkahonɨngki a'amu hopi'nonohinoso sekwoe sɨmeho hi'ntnnono Anɨtumo uyoso'no upa'nɨmentohofofoho. Nakwo hano ango'meemo emoyontani sekune'no nelahonɨngkofi nakwo oso hiso'no hungkuno nom'ne mujo'njo yɨwo'nɨngkuhwonefoho. 
1TH.1.9	Ose nelalokwofo. Nakwo sekumo se'mahonɨngkuhwoni nakwoe hungkuno upa'nontɨfi sekwoe hwahoponjo hwasyo anɨtu somo ho'naofontɨfi sekwo Anɨtu songo ne'no humayo ne sohwoe syoho ulohofiyo imo'nɨmentohofo so'no nelalokwofo. 
1TH.1.10	Nom'ne hungkuno ole nelalokwofo. Olohonta sekwo Anɨtuye Hwomu ahwomo mta'ango sohwo asomo peso'no hontohumalofo. Ose nelalokwofo. Oso hwomu sohwo Jisasɨyoho. Kako poyo pe'nɨngkahonɨngki Anɨtu ulɨka'mentisofoho. Oso'no hwangku Anɨtu kako a'amufe wonyo honɨngkano so'no tohino engo uyoso sohonta nakwo Jisasɨmo sɨmeho uyɨwo'nɨngkuhwone hn'nwiye tohinoso Jisas nto ma'mentisofoho.
1TH.2.1	Nje a'amu kuyoho. Sekwo huno seyohoho. Nakwo sekwo'njopo nohumentani nakwoe syoho imentɨhwoneso fiyo po'mentiso'maho. O'o, ne imo'nɨmentisofoho. 
1TH.2.2	Nakwo ango Filipainta'ango sekuyepono pmmentɨhwonefoho. Filipai humentanɨngkuhwone sɨtofo nalɨmentohofoso tohino engo ma'mentɨhwone so'no sekwo huno moi'wonoho. I oso'no nakwoe Anɨtu kako kakoe yokumpohn'nyo nakumo nejopahonɨngki yo'mayo hwahoponjo somne'no iyoho monanyofoho. O'o, nakwo sekuyepono Filipainta'ango sohwona'ni nopahonɨngkuhwoni a'amu pi'nɨngo nakwolaho ko nelahonɨngkofi nakwo Anɨtuye hungkuno selɨmentɨhwonefoho. 
1TH.2.3	Oso hungkuno selɨhwoneso hwasyo hungkuno'nji selɨmentɨhwone'maho. O'o, nehopi'nohini selɨmentɨhwonefoho. Hungkuno hiloso selontani wonyo honɨngkano imo'mentɨhwone'maho. O'o, wopɨngo'nohini selohofontani Anɨtuye hungkuno selɨmentɨhwonefoho. 
1TH.2.4	Anɨtu nakumo yamofo nto naloho'mentisofoho. Yamofo nalohofonto nalɨmento, Nje hungkuno ujo'ne sohwasi hoponoho, nalɨmentiso oso'no lɨjwaofalokuhwono. Hungkuno hiloso a'amufe sɨmeho wopɨngo umo'nyo'ne mulalokuyɨhwono. O'o, Anɨtuye sɨmeho wopɨngo umo'nyo'ne yalokuhwono. Anɨtu nakwoe sɨmehomo fe'nonehonalofoho. 
1TH.2.5	Sekwo huno moi'wonoho. Nakwo sekumo afofo masemokummentɨhwono. Awonoho. Nakwo sekwoe hamniyoho mayo'ne selɨmentɨhwone'maho. Olo hilo so'no Anɨtu huno uyohoho. 
1TH.2.6	Sekwo'nji nom'ne a'amu so'nji nakwoe yofe ho'nomayo'ne miyalokuyɨhwono. I oso'no nakwo Jisas Kɨlaisɨye syoho ulohofiyo (
1TH.2.7	Oso hiso'no nakwo syoho engo sejopontontasi hoponesohilo. I sekwo'nji nohumentanɨngkuhwoni sohonta nakwo moya'mi kakoe mehomimo wonyohofiyo esyohumawo'nɨngkiso hopaso esesyohumamentɨhwonefoho. 
1TH.2.8	Nakwo sekune'no sɨmeho nehopi'nohini sejapmmentɨhwone so'no nakwo Anɨtuye hungkuno wosejopantani imentɨhwonefoho. Oso'nohini'maho. Oso syoho yontanɨngkuhwasi a'amu hofɨko nakumo nonahonɨngkuji nakumo fonjonasyontɨfijontentesi wopɨngo'nesohilo. Hwapɨngoso nakwo sekune'no sɨmeho nehopi'nohini sejape so'nefoho.
1TH.2.9	Nakwoe a'amu soku, nakwoe syoho tohohmtnno'njo iyoso'no sekwo huno moi'wonoho. Anɨtuye hungkuno ko selontani nakwoe wosopayo yo'mayo so'no mpe iyo'ne nakwo sɨkwo'miyomo mofehi'nyo'nji hamniyoho'no syoho yokumpohn'nyo imotɨhwonefoho. Sekwoe wosopayo yo'mayoso siki mayoso'no nakwolaho lɨmentɨhwonefoho.
1TH.2.10	Sekwo nakwoe yahinoso nto nahonɨmentohofofoho. Anɨtu huhwo nto nahonɨmaho. Sekwo Anɨtumo sɨmeho hi'ntnnono uyalokwofo sɨkunonji sekwo'nji nohumentani nakwo Anɨtuye honɨngkanomo inɨngkowentani wopɨngo'nohini humamentɨhwonefoho. Wonyo honɨngkano mimmentɨhwonefoho. 
1TH.2.11	Hwe fihwo kakoe mehomimo wopɨngo ulohofɨwo'nɨngkiso hopaso nakwo sekumo wopɨngo seloho'mentɨhwonefoho. 
1TH.2.12	Anga'no anga'nohino sokumo Anɨtuye hungkuno losetɨhwentani huno sefohotofontani sekwoe humayo somo yokumpohn'nyo semokumentɨhwonefoho. Anga'no anga'nohino sokumo Anɨtuye sɨmeho wopɨngo umo'nyo so'ne nakwo honɨngkano wopɨngo'nohini inɨngkayo so'ne lutɨhwamentɨhwonefoho. Anɨtu huhwo sohwo ole selalofoho. Nje angopo nɨ'mapmno. Nje yo'mayo wonyoangkafoso sekwo'nefoho. Sekwo ngkimo enjwa'mo fosyohumafɨkujo'no ngko wosemokosyohumamonnoho. Ose selalofoho.
1TH.2.13	Nakwo Anɨtuye hungkuno selontanɨngkuhwoni sekwo ole monajofoho. Olo hungkuno loso hwahoponta'angofoho. O'o, ose monajofoho. Nakwoe hungkuno nupa'nontɨfi Anɨtu mta'angofoho lɨmentohofofoho. Ou nehopi. Oso hungkuno Anɨtu nejapmmentisofoho. Oso'no hungkuno hilo somo sekwo nupa'nɨngkahonɨngkofi sekwoe sɨmeho mo'mo hungkuno hiso'no Anɨtu kako huno fohotofohotofo selohofahonɨngki sekwo honɨngkano songomo inɨngkamentohofofoho. Oso hiso'no nakwo Anɨtumo isamoyoka ulɨwo'nɨngkuhwonefoho. 
1TH.2.14	Nakwoe a'amu soku, a'amu hwaho Jutiya humamotofoso hofɨko nakwoe Hwe Engo Jisas Kɨlais osohumo sɨmeho hi'ntnnono uyalokwofo somo yo'mayo u'ma'mentiso pa'nyoso olohonta sekumo se'malofoho. A'amu Jutiya humamotofoso Jisasɨmo inɨngkawo'nɨngkohofo so'no hofɨkoe a'amu mta'ni tango engo ma'mentohofofoho. Oso hopaso sekwo sekwoe a'amu mta'ni tango engo tɨpemalokwofo. 
1TH.2.15	A'amu Jutaso Jisasɨmo mohumayo'njoso hofɨko a'amu Anɨtu hungkuno uyahonɨngki lɨmotofo sohwamo fonjasyontɨfi tɨfinepo nakwoe Hwe Engo Jisas Kɨlais sohumo fonjahumentohofofoho. I hofɨko nakumo wae enamo'mentohofofoho. Hofɨkoe yahino wonyo so'no Anɨtu ngkilaho lalofoho. A'amu huhwo sohwa hofɨko hwe moya'mi hopi'nonohino sofe mango hwafoho. 
1TH.2.16	Oso'no a'amu Jutamnohino'maso, o'o, a'amu temtitofo kengo kengo somo nakwo Anɨtuye hungkuno walutɨhwantane yahonɨngkuhwoni hofɨko nakwoe honɨngkano pɨjwonemofalokwofo. Oso'no a'amufe mangohwa pa'nyo imo'nɨmentohofofoho. A'amu Jutaso ole lalokwofo, A'amu kengoso Jisasɨye hungkuno upa'nyo so'no nakwolaho lalokwofo. Oso'no hofɨkoe wonyoso engo hopa nto yao'maho. Oso hiso'no Anɨtu kako hofɨkine'no sɨmeho tohino umnalofoho. Tohino engo wotɨpemantɨfeho.
1TH.2.17	U nakwoe a'amu soku, a'amu Juta sekuyepono nakumo wae enao'mentohofo sohonta nakwo hwaho nom'nepo nohumentani sekune'no huno sosyefɨsyontani nakwo sɨkumehomi pa'nyo humamentɨhwonefoho. Sekwoe sɨmano masehonyo'njo yontani i oso'no nakwoe hunoso sekune'no sosefɨsyalokuhwono. Nakwo sekumo se'mane'entani syoho engo yalokuhwono. Nakwo nakwoe sɨmeho so'mo hofɨkimo uhwonano syofɨsyalokuhwono. 
1TH.2.18	Nakwo sekumo wose'mantane'no yɨhwono. Ngko Poulɨ'ni sɨkuno engolopohamo wose'ma'mo lonji ko imoteso i Seten kako nakumo pɨkupɨjo naloho'mojofoho. 
1TH.2.19	Hwangku nakwoe Hwe Engo Jisas asomo poso sohonta nakwo kakoe sɨmanopo lohofanefoho. Oso hohosohonta nakwo yo'mayo wonyoangkafo tɨpemane so'no huno mosyofɨsyalokuyɨhwono. O'o, sekwo nakwo'nji oso hopo lohofane so'no syofɨsyontani sɨmonyo yalokuhwono. Jisas kako sekumo sehonɨngkuhwosi nakwoe syoho ne imo'nyo so'no huno uyonefoho. 
1TH.2.20	Sekwoe yahino wopɨngo so'ne syofɨsyontani Jisasɨye yofe ho'nomalokuhwono. Oso'no sekumne'no nakwoe sɨmeho wopɨngo namo'nɨngkohoho.
1TH.3.1	Nakwo sekune'no ne'no syosyefɨsyɨwo'nalokuhwone so'no sekwoe hungkuno najo so'ne nohontohumehwaloho. Oso'no Sailasɨ'nji nekwo ole mtitofontai nekwo ango Atenɨs sopo nohumentai 
1TH.3.2	Timouti sekuyepono wolɨhwojantayo'yɨhwoyo. Timouti huhwo sohwo kako nekwo'nji Anɨtuye syoho yontani Jisas Kɨlaisɨye hungkuno lutɨhwawo'nɨngkiso hweho. Nekwo Timoutimo sekwoe sɨmeho hi'ntnnonohino somne'no yokumpohn'nyo semokiyo'ne'no uhwajɨhwoyo. Kako Anɨtuye yokumpohn'nyo so'no wasefohoto'mtonoho. 
1TH.3.3	Yo'mayo tangoso se'malokunjo so'no iyoho masenonehoho. Sekwo huno moi'wonoho. Yo'mayo tohino mayoso'no Anɨtu lɨmento, Tohino wotɨpemantɨfeho. Ose lɨmentisofoho. 
1TH.3.4	Nakwo sekwo'nji nohumentani oso hiso'no nto selɨmentɨhwoni, Nakwo hopi'nonohino tohino engo notɨpemanefoho. Ose selahonɨngkuhwoni hungkuno hiloso ne imo'nɨmentiso so'no huno seyohoho. 
1TH.3.5	Oso'no sekwo wopɨngo ko humalofo syafɨsyonji sekwoe hungkuno najo so'ne mohontohumamnehono. Oso'no olo hilo so'no Timoutimo sekuyepono wolɨhwatɨmne'no yohono. Sekwo sɨmeho hi'ntnnonohinoso yokumpohn'nyo hi'nji kohumalofo. Seten kako sekumo afofo'njo sejapɨhwoso'no nakwoe syoho ne ane imo'nonoholontae lɨhwajɨhwoyo.
1TH.3.6	Timouti sekumo selɨko'manto olohonta nakumo ne'makwoho. Hungkuno wopɨngo sekumta'angoso lonetɨhwahoho. Ole lonetɨhwahi, Hofɨko Anɨtumo sɨmeho hi'ntnnono yokumpohn'nyo uyalokwofo. Hofɨko a'amu nom'ne somo sɨmeho wopɨngo uyontɨfi ufo'malokwofo. Engolopohamo hofɨko nakumne'no syafɨsyɨwo'nɨngkohofo. Nakwo sekumo wosehonantane'no yalokuhwone hopaso sekwo nakumo wonehonantɨfe'no yalokwofo. Ose nalɨmasofoho. 
1TH.3.7	Nakwoe a'amu soku, nakwo olopo tohino engo mentani nohumentanɨngkuhwone sekwo sɨmeho hi'ntnnono yokumpohn'nyo uyɨwo'nɨngkohofo so'no upa'nontani oso hiso'no nakumo yokumpohn'nyo natofo'nefoho. 
1TH.3.8	Sekwo Hwe Engo Jisas sohumne'no yokumpohn'nyo humalofo so'no huno naiso so'no yo'mayo tango nakumo ne'masoso nakwo sɨmeho wopɨngo'nji wohumantanoho. 
1TH.3.9	Nakwo sekumne'no Mpohumo jomo ulontani sɨmeho wopɨngo wonyoangkafo namo'nɨngkohoho. Sɨmeho wopɨngo wonyoangkafo so'no Mpohumo isamoyoka pipi ulanehwono. Nakwo sekumne'no sɨmonyo yalokuhwono. 
1TH.3.10	Mofehi'nyo'nji sɨkuno'nji nakwo sekumo sefomayo'ne Anɨtumo jomo ulɨwo'nɨngkuhwonefoho. Sekwo Anɨtumo sɨmeho we'e uyɨfijo'manji nosehonɨngkuhwasi sekwoe sɨmeho hi'ntnnono engo uyoso'no wosefoma'mtonoho.
1TH.3.11	Nakwoe Mpohwo Anɨtu'nji nakwoe Hwe Engo Jisas ntnne'no sekumo Tesolounika se'mayo'ne honɨngkano namofiyo'ne jomo ulalokuhwono. 
1TH.3.12	Hwe Engo sohumo ole ulalokuhwono, Sekwo sɨmeho afa inɨwo'nɨngkohofo so'nji sekwo nufo'ma'nɨwo'nɨngkohofo so'nji a'amu nom'ne somo sɨmeho uyo so'ntnne'no engo umojo. Ose ulalokuhwono. Nakwo sekumne'no hitoho selofɨwo'nɨngkiso hopaso Hwe Engo sohwo kako sekumo sefo'mayo'ne jomo ulalokuhwono. 
1TH.3.13	Hwe Engo ose yososo sekwoe sɨmeho somo yokumpohn'nyo semokososo nakwoe Hwe Engo Jisas kakoe a'amu'nji asomo pɨfijo sohonta sekwo Anɨtuye sɨmanopo lohofɨkuji honɨngkano wonyo ane wopɨngo'nohini lohopitnne kuyoho.
1TH.4.1	Ou, nakwoe a'amu soku, hungkuno nom'ne woselantane'no yɨhwono. Nakwo Anɨtuye sɨmeho wopɨngo umo'nyo so'no yo'mayo honɨngkano yahino nto setɨhwamentɨhwonefoho. Oso yahino wopɨngo somo sekwo we'e inɨngkowalokwofo. I olohonta nakwoe Hwe Engo Jisasɨye sɨmano mofohi'nontani hungkuno yokumpohn'nyo woselantane'no yɨhwono. Oso honɨngkano yahino wopɨngo somo sekwo aho yokumpohn'nyo ne'no fɨkesyohumantokuno.
1TH.4.2	Yo'mayo hungkuno hopi'nono Jisas mta'ango selɨmentɨhwoneso sekwo huno moi'wonoho. 
1TH.4.3	Sekwo yahino wopɨngo somo inɨngkayo so'no Anɨtu ole umo'nalofoho. Honɨngkano wonyo ane'njo wopɨngo'nohinimo finɨngkamno. Yo'mayo yahino wonyo a'mohufo iyoso nɨhu'nahone fohu'meeopmno. 
1TH.4.4	Ape mayo yahino so'no honɨngkano ito'nohini fɨsyafɨhupmno. Ou, sekwo anga'no anga'nohino sohwasi, sekwo ape womano lɨkuji ape mayo yahino somne'no huno syafɨsyɨkuji sekwo ape ito'no mapmno. Sekwo sɨmeho noselɨkafɨhwoloho. 
1TH.4.5	Sekwo a'amu Anɨtu ne'no huno mosyafɨsiyo'njo sofe yahino nomafɨkutoho. Hofɨko hofɨkoe a'apahomnohini syafɨsyontɨfi apemne'no sɨmeho fefoyo u'mahonɨngki ape hufo hopa iwo'nɨngkohofɨhwafoho. 
1TH.4.6	Olo yahino loso'no sekwo nom'ne somo wonyo ulohofɨkutoho. Nom'ne sohwafe ape hufo nomafɨkutoho. Olo yahino wonyo loso'no Anɨtu tohino mɨkunɨmposo uyonefoho. Olo hilo so'no nakwo hungkuno yoloho nto selɨmentɨhwonefoho. 
1TH.4.7	Anɨtu kako nakumo honɨngkano wonyomo inɨngkayo'ne nahwosopo'mentiso'maho. O'o honɨngkano wonyo ane wopɨngo'nohini somo inɨngkayo'ne nahwosopo'mentisofoho. 
1TH.4.8	Olo ape ito'no mayo'ne hungkuno somo hwe fihwo hwotoho feso sohwo kako a'amufe hungkunomnohini mafewo'nɨngkiyohoho. O'o Anɨtuye hungkuno homo hwotoho fewo'nɨngkiso hweho. Anɨtu huhwo sohwo kakoe Towahuno wonyo ane wopɨngo'nohini nejapɨwo'nɨngkiso sohumo hwotoho fewo'nɨngkisofoho.
1TH.4.9	I a'amu nom'ne somo sɨmeho inyoso'no pehofo semtɨ'mokiyɨmnehono. O'o Anɨtu oso hiso'no nto setɨhwamasofoho. 
1TH.4.10	Sekwo a'amu Masetouniyanta'ango Anɨtumo sɨmeho umotofo somo sekwo sɨmeho uyɨwo'nɨngkohofo kuyoho. I oso'no nakwoe a'amu soku nakwo hungkuno yokumpohn'nyo woselantane'no yɨhwono. Olo yahino loso sekwo yokumpohn'nyo ne'no fisyafɨsyɨkuno 
1TH.4.11	Sekwo hungkuno tɨfi'njo so'no huno yokumpohn'nyo fɨsyafɨsyɨkuno. Sekwoe humayoso hofiyo nto'no fosyohumafɨkuji sekwo syoho yo'mayo so'no ito'no mokosyohumamno. Sekwoe wopayo syoho yo'mayo syohoso sekwoe aho'nji nto'no fiyɨkuno. Hohonta ose nto selɨmentohefoho. 
1TH.4.12	Ose ifijo'manji a'amu Anɨtune'no mosyafɨsiyo'njoso sekwoe honɨngkanomo sehonɨngkuji hofɨko yofe wopɨngo womeselantɨfeho. Sekwo yokumpohn'nyo ifijo'manji sekwo umofonyo mifitnnehofo. Nom'ne somo yo'mayo so'no jomo mulɨfitnnehofo. O'o sekwo hoponoho.
1TH.4.13	U nakwoe a'amu soku a'amu poyo nto pe'nyoso'no sekwoe hunomo ito'no womesehwojantane'no yɨhwono. Huno ito'no syafɨhupijoso poyo pe'nyoso'no sekwoe sɨmeho tango maseyonehoho. A'amu Anɨtumo sɨmeho hi'ntnnono muyoso a'amu poyo pe'nɨngkahonɨngki ntɨ'mo kohumaho syafɨsyontɨfi humotaho latɨpewo'nɨngkohofofoho. Anɨtu nelɨkafone so'no mohontohumayo'njoso hofɨko poyo pe'nyoso'no hofɨkoe sɨmeho tango uyalofoho. 
1TH.4.14	Jisas kako poyo pe'nonto apa'no songo lɨka'mentiso so'no syafɨsyɨwo'nɨngkuhwono. Oso hiso'no nakwo sɨmeho hi'ntnnono uyɨwo'nɨngkuhwonefoho. Oso'no olo so'no huno nayohoho. A'amu Jisasɨmo sɨmeho hi'ntnnono uyontɨfi pe'nɨmentohofoso hofɨko Jisasɨ'nji ufohi'nɨngkahonɨngkofi Anɨtu songo humayoso uyɨmentiso so'no Jisas asomo poso sohonta kako a'amu homo somo asomo ipemotaponefoho.
1TH.4.15	Nakwoe Hwe Engo Jisasɨye hungkuno woselantane'no yɨhwono. Hwangku Hwe Engo sohwo asomo poso sohonta nakwo hwe moya'mi songo humalohwone hn'nwi nakwo a'amu pe'nɨmentohofo somo sɨmo'mo mupeenehwono. 
1TH.4.16	O'o Hwe Engo sohwo kako mampaho engo'nji joho lahonɨngkuhwosi a'amu ahwomomjo sɨmo'mta'ango sohwo joho lɨhwosi Anɨtuye kounoho yoka ho'nɨngkuhwoso'no osohonta Hwe Engo sohwo ahwomomo ulɨko'mahwosi noponefoho. Oso hohosohonta a'amu Jisas Kɨlaisɨmne'no sɨmeho hi'ntnnono uyontɨfi pe'nɨmentohofo somo Anɨtu songo ulɨkafonefoho. 
1TH.4.17	Oso hohosohonta nakwo hwe moya'mi Jisasɨmo sɨmeho hi'ntnnono uyontani songo humalohwone hn'nwi Hwe Engo sohwo nakumo netɨmahwosi nakwo hi'nnonji poyo pe'nɨmentohofo so'nji himopo noswo'nɨngkuhwasi osopo Hwe Engo sohumo sɨ'mowanefoho. Osohonta nakwo Hwe Engo sohwo'nji engolopohamo ne'no humentɨhwanefoho. 
1TH.4.18	Oso hiso'no sekwo senɨngkwa'wehwosamo ulɨkuji hofɨkimo yokumpohn'nyo usosofitopmno. A'amu poyo pe'nyoso'no sɨmeho tango uyalokunjo somo olo hungkuno hiloso ulɨkujo'no hofɨkoe sɨmeho wopɨngo umo'nɨmontonoho.
1TH.5.1	Nakwoe a'amu soku, yo'mayo nakwo selɨhwoneso imo'nyo'neso sɨkuno so'no mamtɨ'mokohiyɨhwono. 
1TH.5.2	O'o oso hiso'no sekwo huno moi'wonoho. Oso sɨkuno hiso nakwo huno moneyontanɨngkuhwosi imo'nonefoho. A'amu hufo uyantɨfi sɨkwo'miyomo pohofo oso hopa imo'nonefoho. 
1TH.5.3	Oso sɨkuno homo somo a'amu ole wohnnantɨfe, Yoka ane sɨkuno wopɨngohontanoho. Nakwo wopɨngo humalohwono. Ose hnnɨngkuji nohumentanɨngkuji yo'mayo huno mosyafɨsiyo'neso u'mofapmmontonoho. Nom'ne pahnnɨmo hungkunoso ole, oso tohino moya'mifa mehomi aswo womantɨfi umnɨngkiso hopa komo'no imo'nonefoho. Oso tohino homo somo hofɨko muyakolopitnnehofo. Sɨkuno oso pa'nyoso imofaponefoho.
1TH.5.4	Nakwoe a'amu soku, sekwo Hwe Engo Jisasɨye hungkuno hilo somo sekwo sɨmeho hi'ntnnono uyontɨfe so'no pomponahopo humalofo. Sɨkwo'mjoho'mo mohumulofo. O'o sɨkuno homo somo sekwo yomo mifitnnefoho. Oso sɨkuno hiso a'amu hufo uyantɨfi pɨwo'nɨngkofo hopaso imo'nonefoho. 
1TH.5.5	Sekwo mofehi'nyo pomponahopo humalofo. Nakwo Jisasɨmo sɨmeho hi'ntnnono uyɨwo'nɨngkuhwone so'nwi sɨkwo'mjoho'mo mohumulohwono. O'o pomponahopo humalohwono. 
1TH.5.6	Oseso nakwo a'amu nom'ne sofe hofɨkoe huyo'mango fosyawehofo hopa fosyowehwaloho. O'o nakwo Jisasɨmne'no tɨmo hontohumehwasi huno nto'no wehohososonasyono. 
1TH.5.7	A'amu Jisasɨmne'no huno mosyafɨsiyo'njo iwo'nɨngkohofoso hofɨko saho'nohini fosyawowo'nɨngkohofo hopa sɨkwo'miyomo huno nto'no mehohosasiyo'njo fosyawowo'nɨngkohofofoho. A'amu mijo yokumpohn'nyo nontɨfi nilohofɨwo'nɨngkohofoso sɨkwo'miyomo nonilohofɨwo'nɨngkohofofoho. 
1TH.5.8	I oso'no nakwo mofehi'nyopo humawo'nɨngkuhwone sohwona'niye hunoso ehohosahinyɨ'nwoho. Nakwo Anɨtumo sɨmeho hi'ntnnono uyo so'nji a'amu nom'ne somo sɨmeho uyoso'nji nakwoe sampe pa'nyofoho. A'amu jɨje swokinopo wakufongku'mo lɨhwosi yɨhwoso'no jɨje sampe swokinopo womokisahinɨmnoho. U jɨje mnokinopo wafongku'mo lɨhwosi yɨhwoso'no kɨko jɨje sampe wahoholo'nɨmonnoho. Oso pa'nyoso nakwoe wonyomne'no poyo imo'nɨmentiso sohwo nakumo asomo wonema'mo lɨhwosi poso sohune'no syofɨsyɨhwasi nakwoe sampe pa'nyoso nto'no wehoholo'nohumano. 
1TH.5.9	Anɨtu nakwoe wonyo'mne'no tohino nejape-e'ne nahwosopo'mentiso'maho. O'o nakwoe Hwe Engo Jisas Kɨlais nakumo asomo netɨmayo'ne nahwosopo'mentisofoho. 
1TH.5.10	Jisas nakwo kako'nji songo fosyohumayo'ne nakumne'no pe'nɨmentisofoho. Oso'no nakwo poyo pe'naso'manji songo humaso'manji u Jisas kako asomo poso sohonta nakwo kako'nji songo nohumanefoho. 
1TH.5.11	Oseso sekwo a'amu anga'no anga'nohino hn'nwi senɨngkwa'wehwosamo hungkuno wopɨngo'nohini ulɨkuji hofɨkoe sɨmehomo yokumpohn'nyo fisosofitofɨsyohumamno. Olo honta yalokwofo somta'angoso ne'no fikuno.
1TH.5.12	Nakwoe a'amu soku, hungkuno nom'ne woselantane'no yɨhwono. A'amu nakwoe Hwe Engo sohwoe honɨngkanomne'no losetɨhwalokwofo somo sekwo enjwa'mo nto'no fosyohumamno. Nakwoe Hwe Engo sekumo sefo'mayo'ne a'amu homo somo uhwosopo'mentisofoho. 
1TH.5.13	Sekwo hofɨkoe syoho so'no huno nto'no fɨsyafɨhupmno. A'amu homo somo sɨmeho uyɨkuji hofɨkoe yofe ho'nomafɨkuji wopɨngo'nohini ulohopmno. Sekwo yoka hungkuno nohnnɨngkutoho. O'o sɨmeho afa inɨngkuji wopɨngo fosyohumamno.
1TH.5.14	Nakwoe a'amu soku, sekwo a'amu piso'mo'nyo'njo somo hungkuno ole ulɨmno, Sekwo syoho yokumpohn'nyo fiyɨmno. Piso'mo'nyo ikutoho. Hungkuno yokumpohn'nyo ose ulɨmno. A'amu Anɨtumne'no yokumpohn'nyo lohofo'ne iyoho unɨwo'nɨngkiso somo yokumpohn'nyo umokumno. Anɨtuye honɨngkanomo ulɨko'mano lɨfijo somo ufo'mapmno. A'amu hopi'nonohino somo sekwo hungkuno hwaho lopo hofohofahn'no ulɨmno. 
1TH.5.15	A'amu sekumo wonyo selohopijo somo sekwo aku ulohofɨkutoho. O'o, sɨkuno engolopohamo sekwo a'amu hopi'nonohino somo wopɨngo'nohini ulohofɨkuno.
1TH.5.16	Engolopohamo sekwo sɨmeho wopɨngo'nji fohumantokuno. 
1TH.5.17	Engolopohamo sekwo Mpohumo jomo ulɨkuno. 
1TH.5.18	Sekwo yo'mayo tango'nji nohayo'nji se'maso so'no Anɨtumo engolopohamo isamoyoka ulɨkuno. Jisas Kɨlais kakoe a'amu somne'no Anɨtu olo yahino loso'no umo'nɨngkohoho. Oso'no sekwo tɨfi finɨngkamno.
1TH.5.19	Yo'mayo Anɨtuye Towahuno selisoso sekwo hwotoho fekutoho. 
1TH.5.20	A'amu Anɨtuye hungkuno selɨfijo somo sekwo hohujo ikinjɨmɨfɨkutoho. 
1TH.5.21	Yo'mayo hungkuno upa'nɨngkohofoso Anɨtunta'ango so'ne yamofo fiyɨmno. Hungkuno ne'njo somo aho fɨkesyohumamno. 
1TH.5.22	Yo'mayo wonyo somne'no i'waho fiyɨmno. Olo hilo so'no sekumne'no Mpohumo jomo ulalokuhwono.
1TH.5.23	Anɨtu kako sɨmeho pompenjiyoso hwapɨngo hweho. Oso'no kako'nohini sekumo wopɨngo wasemokono. Kako sekwoe huyo'mango'nji a'apaho'nji wopɨngo esemokosyohumahwosi nakwoe Hwe Engo Jisas Kɨlais asomo poso sohonta Anɨtu sekumo wopɨngo semokonefoho. 
1TH.5.24	Anɨtu nahwosopo'mentiso sohwo kako oso hiso'no wopɨngo namokonefoho. Anɨtu ose nalɨmentiso so'no ne imo'nonefoho.
1TH.5.25	Nakwoe a'amu soku, sekwo Anɨtu nefo'mayo so'no Mpohumo jomo ulɨmno.
1TH.5.26	Anɨtuye a'amu hopi'nonohino somo nakwoe a'amu kuyoho ulɨmno.
1TH.5.27	Ngko Hwe Engo sohwoe yokumpohn'nyo'nji hungkuno loso waselɨmonne'no yohono. Sekwo olo iyoswo mtɨ'mokalokuhwoneso nɨngkwahwosamo atofo filutɨhwamno.
1TH.5.28	Nakwoe Hwe Engo Jisas Kɨlais kako wopɨngo wosemokosyohumano. Ngko Poulɨ'ni olo iyoswo loso mtɨ'mokohono. Hungkuno osohopeho.
2TH.1.1	Ngko Poulɨ'ni Sailasɨ'nji Timouti'nji nakwo nohumentani olo iyoswo loso semtɨ'mokiyalokuhwono. Sekwo Tesolounika soponjo soku Anɨtumo inɨngkowalokwofo soku sekwo nakwoe Mpohwo Anɨtu'nji nakwoe Hwe Engo Jisas Kɨlaisɨ'njiye a'amu kuyoho.
2TH.1.2	Mpohumo sekumne'no ole ulalokuhwono. Nanɨngkwohwo Anɨtu sohwo'nji Hwe Engo Jisas Kɨlaisɨ'nji siko'monta'i siko yo'mayo wopɨngo selohohosɨsi siko sɨmeho pompenjiyo wosejopanjiyoho.
2TH.1.3	Sekwo nakwoe Hwe Engo Jisas Kɨlaisɨmo sɨmeho hi'ntnnono uyɨwo'nɨngkohofo soku, nakwoe a'amu kuyoho. Sɨkuno engolopohamo sekune'no Mpohumo isamoyoka ulɨwo'nɨngkuhwantanoho. Oso yahino hiso wopɨngofoho. Hwapɨngoso olenoho. Sekwoe sɨmeho hi'ntnnono Anɨtumo uyoso engo imo'nalofoho. Sekwo nom'ne a'amu so'nji sɨmeho inyoso engo imo'nalofoho. Oso'no sekune'no Mpohumo isamoyoka ulalokuhwono. 
2TH.1.4	Oso hiso'no nakwo nom'ne a'amu Jisasɨmo sɨmeho hi'ntnnono uyɨwo'nɨngkohofo somo sekune'no ole ulalokuhwono. A'amu nom'neso wonyo selohofontɨfi tohino engo sejopahonɨngkofi sekwo Anɨtumne'no musɨkwajiyo'njo yokumpohn'nyo lohofontɨfi Anɨtumo sɨmeho hi'ntnnono engo uyalokwofo. Ose yalokwofo so'no a'amu nom'ne somo ulontani sɨmeho wopɨngo namo'nɨwo'nɨngkohoho.
2TH.1.5	Anɨtu hungkuno ikwolofo'ne hwapɨngo sohwo ito'nohini yɨwo'nɨngkiso hweho. Sekwo Anɨtuye yahino wopɨngoso malokwofo so'no a'amu nom'neso tango sejopalokwofo. Yo'mayo tango se'mahwoso'no hwangku sekwo Anɨtuye angopo humayoso hoponoho. 
2TH.1.6	Anɨtu oso a'amu sekumo wonyo selohofo somo kako aku tohino uyonefoho. Oso yahinoso ito'nohinoho. 
2TH.1.7+2TH.1.8	Sekwo tohino mawo'nɨngkohofo soku nakwo'nji Anɨtu usijo'no nehumajonefoho. Osohonta nakwoe Hwe Engo Jisas kako kakoe a'amu ahwomomo mta'ango yokumpohn'nyo so'nji nopahonɨngkuhwosi a'amu nuhwonɨfitnnefoho. Oso hohosohonta kako toho engo'nji nopɨhwosi a'amu Anɨtumne'no huno muyo so'nji nakwoe Hwe Engo Jisasɨye hungkunomo tɨfi minɨngkayo'njo somo Anɨtu kako aku tohino uyonefoho. 
2TH.1.9	Oso a'amu homo somo uhwonɨngkuhwosi sekwo nɨhu'nahone umo'nantɨfe kuyoho ulonefoho. Hwe Engo sohwoe sɨmano'nji kakoe yokumpohn'nyo pomponaho so'nji muhwonyo'njo ifitnnefoho. Nɨhu'nahone tohino ne'no nomapitnnefoho. 
2TH.1.10	Kako asomo poso sohonta kakoe a'amuso kakoe yofe noho'nomapitnnefoho. A'amu Anɨtumo sɨmeho hi'ntnnono umotofoso sɨmeho wopɨngo'nji humafitnnefoho. Osohonta sekwo hofɨko'nji nohumafitnnefoho. Hwapɨngoso oso hungkuno selɨmentɨhwone somo sekwo sɨmeho hi'ntnnono uyɨwo'nɨngkohofofoho.
2TH.1.11	Oso hiso'no syofɨsyontani sɨkuno engolopohamo sekumo sefo'mayo'ne Anɨtumo jomo ulɨwo'nɨngkuhwonefoho. Ole ulalokuhwono. Anɨtu kako humayo wonyoangkafo so'no sehwosopo'mentiso oso hoponoho. Sekwo Hwe engo Jisasɨmo sɨmeho hi'ntnnono uyalokwofo so'no yo'mayo syoho wopɨngo uyano lɨfijoso Anɨtu kakoe yokumpohn'nyo wosejapono. Yo'mayo syoho wopɨngo Hwe Engo Jisasɨmne'no yalokwofoso moi'wo esojwaofɨkujo'no wosefo'mano. 
2TH.1.12	Ose ifijo'manji sekwo Hwe Engo Jisasɨye yofe woho'nomantɨfeho. Oso'no Jisas kako sekwoe yofe aku woho'nosema'mtonoho. Hwapɨngoso ole, Anɨtu'nji nakwoe Hwe Engo Jisas Kɨlaisɨ'nji siko nakumo wopɨngo nalohofɨwo'nɨngkisiyo monta'iyoho.
2TH.2.1	Nakwoe a'amu soku, nakwoe Hwe Engo Jisas asomo nopɨhwosi nakumo menahu'mokone so'no woselɨmonne'no yohono. 
2TH.2.2	A'amu fehohnjo ole maselɨkuji, Nakwoe Hwe Engo sohwoe sɨkuno nto i'mofapohoho. Ose selɨfijo'manji oso hungkunoso hofɨkoe huno mta'ango selohofo. U nom'neso ole maselɨkuji, Anɨtuye Towahuno ole ntohoho, Nakwoe Hwe Engo sohwoe sɨkuno nto i'mofapohoho. Ose woselantɨfeho. U a'amu nom'ne ole maselɨkuji Poul ole mtɨ'mokuma, Hwe Engo sohwoe sɨkuno nto i'mofapohoho. Ose woselantɨfeho. Oso'no selohofo'manji sekwo yomo ikuji sɨmeho wonyo semo'nɨngkuhwoloho. 
2TH.2.3	Oso hwasyo hungkuno selɨfijo somo sekwo sɨmeho hi'ntnnono nɨyɨkutoho. Olo sɨkuno loso siki sohonta m'mofaponehoho. Awonoho. Sɨmo'mo a'amu pi'nɨngo engo Anɨtumne'no hahn'nyo ifijoso hwe fihwo Anɨtuye hungkunomo hwotoho fewo'nyo sohwo utɨhwa'nyopo i'mofaponefoho. Oso hwe huhwo sohwo tɨfi no'mo kako tɨkanomo wene hweho. 
2TH.2.4	Kako ole ulonefo, Sekwo yo'mayo somne'no hwomtame ehumawo'nɨngkohofoso foho'naopmno. Hunoso ngkine'nohini fɨsyanɨfohupmno. Ose ulɨhwosi Anɨtuye tajo ango engo somo nosyuhwosi osopo nohumahwosi ole ulonefo, Ngko Anɨtu ne hwo'nyoho. Ose ulonefoho.
2TH.2.5	Hohonta sekwo'nji nohumanji olo hilo so'no nto selɨmentohefoho. Sekwo inɨngo laseimaho. 
2TH.2.6	Olohonta oso hwe sohwo m'mofapiyoho. Yahino anga'nohinoso oso hwe sohwoe honɨngkanomo pɨjwaofoho. Yahino hiso'no sekwo huno seyohoho. Anɨtu kako oso hwe sohwoe sɨkuno ho'nahumentisoso m'mofapiyoho. 
2TH.2.7	Sekwo huno moi'wonoho. Olohonta a'amu fiso Anɨtuye hungkunomo hwotoho feelokwofo. I oso'no a'amu fihwo oso hwe huhwo sohwo kakoe honɨngkanomo nopɨjumofonefoho. Oso honɨngkano pɨku'nnyoso moi'wo imo'nɨngkuhwoso'no oso hwe Anɨtuye hungkunomo hwotoho fe-e'ne sohwo noponefoho. 
2TH.2.8	Oso hohosohonta oso hwe Anɨtuye hungkunomo hwotoho fe'ne sohwo utɨhwa'nyopo noponefoho. Osohonta Hwe Engo Jisas kakoe mammtnno'nji hwe huhwo sohumo fonjasyonefoho. Hwe Engo sohwo kakoe pomponaho engo'nji utɨhwa'nyopo nopɨhwosi oso hwe wonyo sohumo nɨhu'nahone wonyo umokonefoho. 
2TH.2.9	Oso hwe Anɨtuye hungkunomo hwotoho fe'ne sohumne'no nom'ne hungkuno waselɨmonne'no yohono. Kako Setenɨye yokumpohn'nyo'nji nopɨhwosi hungkuno hwasyo'nji yo'mayo kengo wonyoangkafo hwasyo itɨhwanefoho. A'amu fehohnjoso nuhwonɨngkuji kakimo inɨngkafitnnefoho. 
2TH.2.10	Oso a'amu hiso Anɨtuye hungkuno ne'njo somo sɨmeho ufijo'manji Anɨtu kako asomo utɨmanefoho. I oso'no Anɨtuye hungkuno ne'njo nakwolaho lɨfijoso nɨhu'nahone imo'naopitnnefoho. 
2TH.2.11	Anɨtu kako hungkuno lahonɨngkuhwosi a'amu hwasyo hungkuno ulɨfitnnefoho. Oso hwasyo hungkuno somo a'amu pi'nɨngoso nupa'nɨngkuji sɨmeho hi'ntnnono uyɨfitnnefoho. 
2TH.2.12	Oseso a'amu hungkuno ne'njo somo sɨmeho hi'ntnnono muyoso honɨngkano wonyo somo inɨngkayo so'no umo'nalokusoso hofɨko Anɨtuye tohino engo nomapitnnefoho.
2TH.2.13	Nakwoe a'amu soku, Hwe Engo sohwo sekumo sɨmeho sejapɨwo'nɨngkiso soku sɨkuno engolopohamo nakwo sekumne'no Mpohumo isamoyoka ulɨwo'nɨngkuhwantanoho. Oso yahinoso hoponoho. Hohonta Anɨtu asomo setɨmayo'ne sehwosopo'mentisofoho. Oso'no Anɨtuye Towahuno sohwo sekwoe honɨngkano wopɨngo'njo semokahonɨngki sekwo temtitofo kengo sɨmo'mjo soku hungkuno ne'njo somo sɨmeho hi'ntnnono uyɨwo'nɨngkohofo kuyoho. Oso'no Anɨtu asomo nosetɨmanefoho. 
2TH.2.14	Anɨtu sekumo olo so'no sehwosopo'mentisofoho. Sɨmo'mo nakwo Anɨtuye hungkuno wopɨngo selɨmentɨhwonefoho. Oso hiso'no sekwo mae'ne sehwosopo'mentisofoho. Oso'no hwangku yo'mayo nakwoe Hwe Engo Jisas Kɨlais sekwoe sɨmeho mo'mo ema'mentisoso asomo setɨmaso sohonta moi'wo esojwaofonefoho. Oso'no sehwosopo'mentisofoho. 
2TH.2.15	Oseso nakwoe a'amu soku, sekwo Anɨtumne'no yokumpohn'nyo filohopmno. Oso hungkuno losetɨhwamentɨhwone so'nji ifalifaliyo semtɨ'mokimentɨhwone so'nji aho yokumpohn'nyo kesyohumafɨkuji tɨfi finɨngkamno.
2TH.2.16	Nakwoe Mpohwo Anɨtu kako sɨmeho wopɨngo nejapmmentisofoho. Kako wopɨngo'nohini nalohofonto yo'mayoso siki nejapɨwo'nɨngkisofoho. Kako nakwoe sɨmehomo nasosofitofɨwo'nɨngkisofoho. Oso'no nakwo kako'nji nohumentɨhwane'no hontohumalohwono. 
2TH.2.17	Oso'no Anɨtu'nji nakwoe Hwe Engo Jisas Kɨlaisɨ'nji siko sekumo sosofitofosesyohumahosɨsi yokumpohn'nyo semokahonɨngkohosɨsi sekwo yo'mayo hungkuno so'nji yo'mayo syoho so'nji wopɨngo'nohini uyantɨfeho. Oso'no jomo ulalokuhwono.
2TH.3.1	Nakwoe a'amu soku, hungkuno ae'uyo woselantane'no yɨhwono. Sekwo Mpohumo nakumo nefo'mayo'ne olo so'no jomo ulɨmno. A'amu hopi'nono upa'nyo'ne nakwoe Hwe Engo sohwoe hungkuno ango'meemo woho'nɨmuweno. Noho'nɨmɨwahonɨngkuhwosi sekwo nupa'nɨngkuji sɨmeho uyantɨfeho. 
2TH.3.2	Sekwo jomoso ole'nji ulɨmno. A'amu wonyo nakumo wonyo nalohofɨwo'nɨngkohofo sofe aho mta'ni welojonemano. Sekwo huno moi'wonoho. A'amu pi'nɨngo engo Anɨtuye hungkunomo sɨmeho hi'ntnnono muyoso humalofo.
2TH.3.3	Yo'mayo hopi'nono nakwoe Hwe Engo sohwo lonteso ne imo'nɨwo'nɨngkisofoho. Oso'no kako yokumpohn'nyo semokuhwosi Seten kako sekumo apa'no mosetɨmanehoho. 
2TH.3.4	Olo so'no nakwo huno nayohoho. Yo'mayo hungkuno selɨmentɨhwone somo sekwo ito'no inɨngkowalokwofoso ne'no unɨngkowantɨfeho.
2TH.3.5	Hwe Engo sekwoe hunomo olo so'no wasefohoto'mtonoho, Anɨtu sekumo sɨmeho sejapɨwo'nɨngkisofoho. Oso'no sekumo yo'mayo tango'njo se'masoso sekwo Jisas Kɨlais pa'nyo yokumpohn'nyo wolohofantɨfeho.
2TH.3.6	Nakwoe Hwe Engo Jisas Kɨlais kako kakoe yokumpohn'nyo ntopahonɨngki olo hungkuno loso waselɨmne'no yohono. Senɨngkwa'wehwo fihwo kako piso'mo'nyo ihwosi siki humasoso oso hungkuno nakumta'ni ma'malofo somo minɨngkayo'njo osohumo uhwotɨ'mapmno. 
2TH.3.7	Nakwo sekwo'nji humamotohwone pa'nyoso fosyohumamno. Sekwo huno seyohoho. Nakwo siki mohumammentɨhwonefoho. 
2TH.3.8	Nakwo sekwoe aho mta'ni yo'mayoso siki moma'mmentɨhwonefoho. O'o nakwo mpe seloho'motohwonefoho. Mofehi'nyo so'nji sɨkwo'miyomo nakwo syoho engo tohohmtnno'nji imotohwonefoho. Hwapɨngoso nakwo sekumo tango mosejape'njo hwona'nyoho. 
2TH.3.9	Nakwo wosopayo'ne yo'mayo so'ne sekumta'ni jomo selontontasi oso yahino ito'nohinosohilo. I oso'no nakwo honɨngkano wonyoangkafo so'no wosetɨhwantane'no imentɨhwonefoho. Ose imentɨhwone homo somo sekwo tɨfi inɨngkayo'nefoho. 
2TH.3.10	Olo hungkuno loso songo maselalokuyɨhwono. O'o nakwo sekwo'nji nohumentani ole selɨmentɨhwoni, Hwe fihwo ole lososo, Syoho miyo'njo uyɨmo. Siki wohumamo. Ose loso sohumo sekwo wopayo nuyɨkutoho. Ose selɨmentɨhwonefoho.
2TH.3.11	I oso'no ole upa'nɨngkuhwone, A'amu fihwa piso'mo'nyo yontɨfi yo'mayo syoho so'no nakwolaho lontɨfi siki humalofo. Nohumantɨfi nom'ne a'amufe syohomne'no hofɨkoe humayo somne'no yo'mayo so'no siki hungkuno lutɨhunɨwo'nɨngkohofɨhwafoho. 
2TH.3.12	Nakwoe Hwe Engo Jisas Kɨlais sohwoe hungkuno yokumpohn'nyoso oso a'amu homo somne'no waselɨmonne'no yohono. Ole uso. Sekwo sekwoe a'amu'nji sɨmeho pompenjiyo'nji humafɨkuji sekwo'ne wosopaesyoho fiyɨmno. Yokumpohn'nyo ose ulɨmno.
2TH.3.13	I nakwoe a'amu soku, sekwo yo'mayo syoho wopɨngo so'no piso'mo'nyo ikutoho. 
2TH.3.14	Hwe fihwo olo hungkuno semtɨ'mokiyalokuhwone lomo hwotoho feso sohumo sekwo yofe uhwofɨkuji kakine'no i'waho fiyɨmno. Sekwo i'waho ifijo so'no kako kakoe honɨngkano wonyo somne'no wonɨmango unɨmtonoho. 
2TH.3.15	I sekwo oso hwe sohumne'no ole syafɨsyɨkutoho, kako nakwoe mango hweho. Ose syafɨsyɨkutoho. O'o, senɨngkwa'wehweho. Oso'no kakoe hunomo hungkuno wopɨngo ufohotofamno.
2TH.3.16	Nakwoe Hwe Engo sohwo sɨmeho pompenjiyoso hwapɨngo hweho. Yo'mayo yo'mayoso se'mahwoso'no kako sɨmeho pompenjiyo wosejapono. Sekwo'nji wohumano.
2TH.3.17	Ngko Poulɨ'ni olo hungkuno ae'uyo loso nje aho'nji semtɨ'mokiyalokweno. Nje a'amufo. Iyoswo hopi'nonohino mtɨ'mokuwo'nɨngkoheso nje aho'nji ole mtɨ'mokuwo'nɨngkoho, nje a'amufo. Nje ifalifaliyo somo uhwonɨmno.
2TH.3.18	Nakwoe Hwe Engo Jisas Kɨlais sohwo kako sekwo'nji nohumahwosi wopɨngo wosemokosyohumano. Hungkuno hiloso osohopeho.
1TI.1.1+1TI.1.2	Nje hwomu Timouti sohwohnne'no ngko Poulɨ'ni olo iyoswo loso kumtɨ'mokiyalokweno. Anɨtu kako nakwoe wonyomjo tohino somta'ni isɨhutofonemayo'ne sohwo'nji Kɨlais Jisas oso humne'no nakwo hontohumalohwone sohwonji siko ngkimo hungkuno yokumpohn'nyo ntonji siko ngkimo sikoe hungkuno lɨku'mofo (
1TI.1.3	Hohonta ngko hwaho Masetouniya'no wawomonji oso hungkuno kilɨmentohe somta'angoso olohonta apa'no wakilɨmne'no yohono. Hungkunoso olenoho. Kɨko ango Efesos osopo ne'no nohumahoji a'amu oso hopo soponjo a'amu somo Anɨtuye hungkuno hwasyo lutɨhwalokwofo sohwamo kɨko ole uso, Sekwo olo a'amu lomo Anɨtumne'no hwasyo hungkunoso apa'no nolutɨhwafɨkutoho. Ose uso. 
1TI.1.4	Hofɨko mpohwosa ajuyohwosafe yofe so'no hungkuno ne'no hnnontɨfi hofɨkoe yofe ho'noma'nɨwo'nɨngkohofofoho. Hofɨko a'mane hungkuno kengo kengo sikinjo so'nji ne'no lutɨhunɨwo'nɨngkohofofoho. Oso hungkuno hiso hofɨkoe hunomo wonyo imokinɨwo'nɨngkohofofoho. Oso siki hungkuno huhwo sohwo Anɨtumne'no sɨmeho hi'ntnnono uyo somo mufo'manehoho. O'o, yoka ulɨkafɨwo'nɨngkisofoho. 
1TI.1.5	Kɨko ole uso, Sekwo olo hungkuno homo losomne'no nɨhu'nahone foho'naopmno. Ose ulohojo'no hofɨko jɨje hungkunomo tɨfi kinɨngkapɨfijo'manji hofɨko hofɨkoe yahino wonyo somo hohujo ikinjaofɨkuji huno wopɨngo'nohini syafɨsyɨkuji Anɨtumo sɨmeho hi'ntnnono nehopi uyantɨfeho. Ose ikuji hofɨko nom'ne a'amu somo nufo'mafɨkuji sɨmeho wopɨngo umo'nantɨfeho. 
1TI.1.6	A'amu fehohnjoso hofɨko Anɨtumo sɨmeho uyo yahinoso noho'nasyontɨfi hofɨkoe huno wopɨngo sohwo ehilofaofahonɨngki hofɨko siki hungkuno lomoyontɨfi hungkuno ne ane'njo hnnɨwo'nɨngkohofofoho. 
1TI.1.7	Hofɨko Anɨtuye honɨngkano hungkunoso wolutɨhwantɨfi ko yontɨfeso oso hungkuno hwapɨngo ne homo somo huno muyahonɨngki hofɨko hwasyo hungkuno lontɨfi ole lɨwo'nɨngkohofo, Nakwoe hungkunoso ne'njofoho lɨwo'nɨngkohofofoho.
1TI.1.8	Nakwo huno ole nayohoho. Anɨtu kako nakumo kakoe honɨngkano hungkuno nejapmmentisoso oso honɨngkano hungkuno homo somo nakwo nto'no inɨngkowaso'manji nakwo huno ole wotɨpemantanoho. Oso honɨngkano hungkunoso wopɨngofoho. 
1TI.1.9	I olo so'nji nakwo huno nayohoho. Anɨtuye honɨngkano hungkunoso a'amu honɨngkano wopɨngo'njo osomne'nohino'maho. O'o, a'amu honɨngkano wonyo yontɨfi hwe engo sohwamo enjwa'mo mohumayonjo somnefoho. A'amu hofɨko Anɨtumne'no hohujo ikinjaofontɨfi yahino wonyo iwo'nɨngkohofo so'ntnnefoho. A'amu hofɨko Anɨtuye hungkunomo hwotoho fentɨfi hwahoponjo honɨngkano osomo inɨngkawowo'nɨngkohofo so'ntnne'nefoho. I a'amu kanɨngkwohwo'ya'umo fonjasyonto nom'ne a'amu somo fonjasyɨwo'nɨngkohofo oso hwantnne'nefoho. 
1TI.1.10	Anɨtuye honɨngkano hungkunoso a'amu apohufo'nji akngkilɨke'nji kifosyoho loho'nɨwo'nɨngkohofo so'ntnne'nefoho. A'amu nom'ne a'amufe mehomi hufo mawo'nɨngkohofo so'ntnne'nefoho. A'amu yo'mayoso hufo iwo'nɨngkohofo so'nji hwasyo hungkuno lɨwo'nɨngkohofo so'nji a'amu hofɨko hwasyo hungkuno nehopi yokintahopono lɨhwono lɨwo'nɨngkohofo so'ntnne'nefoho. Oso yo'mayo yahino wonyo homo somo hano pitofasiyo'ne Anɨtu kakoe honɨngkano hungkunoso nejapmmentisofoho. Yo'mayo yahino wonyo hiso Anɨtuye hungkuno ne'njo somne'no mangohwa imo'nɨwo'nɨngkohofofoho. I oso'no nakwo Anɨtuye hungkuno ne'njo so'no huno nto'no nayɨhwoso'no nakwo yo'mayo yahino wonyo somne'no i'waho nto'no wehumantanoho. 
1TI.1.11	Anɨtu kako oso hungkuno neso nom'ne a'amumo lutɨhwayo'ne syohoso ngkimo ntapmmentisofoho. Oso'no ngko kakoe hungkuno wopɨngo hiso losetɨhwalokweno. Anɨtu huhwo sohwo kako wopɨngo'nohini iwo'nɨngkiso sohwo kako sɨmeho nto'no namokiyo'neso hwapɨngo hweho.
1TI.1.12	Nakwoe Hwe Engo Kɨlais Jisas kako huno ole syanɨfɨhu'mento, Poul kako nje syoho ntohofiyo imo'nyoso kako hoponoho. Ose syanɨfɨsyonto kako ngkimo kakoe syoho somne'no nɨhwosopento oso syoho homo somne'no kakoe yokumpohn'nyo ntapmmentisofoho. Oso'no ngko kakimo isamoyoka ulalokweno. 
1TI.1.13	Hohonta ngko Jisasɨmne'no hwe wonyo hweho lonji ngko kakine'no yokumpohn'nyo imo'nɨtɨhwanji kakoe a'amu ne somo ngko hofɨkimo fonɨfonyo uloho'mentohefoho. Ngko oso yahino wonyo hiso ko imote sohwo'ni Anɨtu kako ngkine'no hitoho ulo'mentisofoho. Hwapɨngoso ngko Jisas kakoe hwapɨngo ne so'no huno nto'no manimmojofoho. I osohonta ngko kakimo sɨmeho hi'ntnnono mummotefoho. Oso hiso'no Anɨtu kako ngkine'no hitoho ulofahonɨngki ntɨma'mentisofoho. 
1TI.1.14	Oseso Jisas kako ngkimo wopɨngo ntohofonto nontɨmanto kako'njopo ngkimo menɨhumatɨ'mentisofoho. Osopo kako ngkimo sɨmeho uyo so'no lontɨhwamentisofoho. Kako ngkimo sɨmeho mɨkunɨmposo ntapmmentiso so'no ngko kakimo sɨmeho engo uyalokweno.
1TI.1.15	Olo hungkuno loso nɨhu'no nehopeho. A'amu hopi'nono hofɨko upa'nɨfijoso hofɨko sɨmeho hi'ntnnono uyɨfe. Oso hungkuno hiso olenoho. Nakwoe Hwe Engo Kɨlais Jisas kako nakwo a'amu honɨngkano wonyo'njo hn'nɨmo asomo netɨmayo'ne kako nakwoe hwaho lopo pmmentisofoho. Oso hungkuno hiso nɨhu'no nehopeho. I a'amu hopi'nonohino sofe honɨngkano wonyo somo ngko nje wonyoso uyakolo'mentohefoho. 
1TI.1.16	Kɨlais Jisas kako kakoe yahino wopɨngoso a'amu hopi'nonohino somo ujo wehontojwahumo lonto kako ngko Poulɨ'nɨmo honɨngkano wonyo'njo sohwo'nɨmo kako sɨmo'mo wopɨngo ntoho'mentisofoho. Oso'no nom'ne a'amuso hofɨko ngkimo nonohonɨngkuji huno ole wosyofɨsyantɨfeho. Poul kako Anɨtumo wonyo ne'no ulohofahonɨngki Anɨtu kako oso wonyo hiso'no Poulɨmo tohino komo'no mummentisofoho. O'o, Anɨtu kako Poulɨmne'no hontohumayo uloho'mojo sohwo Poulɨmo wopɨngo umokumentisofoho. Oso'no hofɨko huno ole wosyafɨhinantɨfeho. Kɨlais kako oso hwe nɨhu'no wonyo sohumne'no wopɨngo umokumaso hopaso Anɨtu kako ngkimo oso hopa wanɨmokumontonoho. Anɨtu kako nakwoe wonyomne'no tohino komo'no monejape'njo hontohumayo inyo hweho. Hofɨko huno ose syafɨsyɨkuji hofɨko Kɨlais Jisasɨmo sɨmeho hi'ntnnono uyɨkuji hofɨko songo ne'no humantokutnnefoho. 
1TI.1.17	Oseso Anɨtu kako yo'mayo wopɨngo'nohini iwo'nɨngkiso so'no nakwo kakoe yofe engo so'ntnne'no kakoe yokumpohn'nyo yakolo'nnyo so'ntnne'no engolopohamo nakwo woho'nomehwano. Hwapɨngoso Anɨtu huhwo sohwo kako nakwoe Hwe Engo engolopohamo ne'no nohumantɨhwone hweho. Kako poyo pe'nyoso mape'nonehoho. A'amu hofɨko kakimo muhwonɨfitnnehofo oso huhwo sohwo kako kako'nohini Anɨtu ne hweho. Oso hungkuno hiso nehopeho.
1TI.1.18	Nje hwomu Timouti sohwosi, nakwo kikimo olo syoho yalokuno loso yano kijapmmentɨhwone sohonta Anɨtu kako nakumo kikine'no hungkuno nalɨmentiso so'no ngko oso hungkuno homo somo huno syafɨsyonji hungkuno hiso apa'no kijopalokweno. Oso hungkuno homo somo kɨko aho yokumpohn'nyo kemokosyohumahoji Anɨtuye syohoso yokumpohn'nyo fiyoho'nyo. U a'amu nom'neso hofɨko Anɨtumo nakwolaho lɨfijoso hofɨko kikimo wonyo kilohofɨkujo'no Anɨtuye hungkuno hiso jɨje sampe mekino pa'nyofoho. 
1TI.1.19	Kɨko Kɨlaisɨmne'no sɨmeho hi'ntnnono uyalokuno somo aho yokumpohn'nyo fɨkemokosyohumaho. Oso hungkuno wopɨngo Anɨtu kako jɨje sɨmeho mo'mo ho'nakisyɨwo'nɨngkiso somo kɨko hofiyo finɨngkayo. A'amu fehohnjoso hofɨko oso sɨmeho mo'mo hungkuno wopɨngo homo somo hwotoho fewo'nɨngkohofoso hofɨkoe sɨmeho hi'ntnnono Anɨtumo uyɨmotofoso wonyo imokinɨmotofofoho. 
1TI.1.20	Oso hwe hufa'u Himeneyosɨ'nji Alekɨsanta'nji siko oso pa'nyo imo'nɨmentisiyo hwa'uyoho. Siko Anɨtuye hungkuno wopɨngo somne'no sitofo lonji hwasyo lɨwo'nɨngkisiyo so'no ngko sikimo Setenɨye ahomo uhumatɨ'malefoho. Oso'no oso hwe huhwo sohwa'umo Seten kako sikimo tango uyɨhwoso'no siko sikoe sɨmeho iwolo'mokohosɨsi Anɨtumne'no huno wopɨngo wotɨpemanjiyoho. Siko huno wopɨngo tɨpemahosisɨ'manji Anɨtuye hungkuno ne'njo somne'no sitofo hungkuno apa'no malɨsɨhnnisiyo.
1TI.2.1+1TI.2.2	Ngko kikimo hungkuno kijopalokwe sɨmo'mjoso olenoho. A'amu Anɨtumo sɨmeho hi'ntnnono uyɨwo'nɨngkohofoso ole uyɨfe. Hofɨko yo'mayo so'no umofonyo ikuji hofɨko Mpohumo jomo ulɨfe. Hofɨko a'amu hopi'nonohino somne'no Anɨtumo jomo ulɨkuji yo'mayo Anɨtu hofɨkimo wopɨngo uloho'monto imentiso oso'no sekwo Anɨtumo isamoyoka ulɨmno. Oso a'amu hwaho mokosyohumawo'nɨngkohofo sohwanji hwe engo sohwantnne'no Anɨtumo jomo ulɨfe. Hofɨko Anɨtumo jomo ulɨkujo'no oso a'amu huhwo sohwa hofɨko nakumo hofiyo nemokosyohumafɨkujo'no nakwo sɨmeho wopɨngo'nji nohumehwasi Anɨtuye yahino wopɨngo somo tɨfi ntono unɨngkowantanoho. 
1TI.2.3	Nakwo a'amu hopi'nonohino somne'no Anɨtu honɨngkano wonyo somta'ni isɨhutofonemayo'ne sohumo jomo ulɨhwaso'no kako nakumo tɨmo wopɨngo nahonɨngkuhwosi kakoe sɨmeho wopɨngo umo'nɨmontonoho. 
1TI.2.4	Anɨtu kako a'amu hopi'nonohino somo kako'njo pone asomo utɨmayo so'no umo'nɨngkohoho. A'amu hopi'nonohinoso hofɨko kakoe hungkuno ne'njo somo nupa'nɨngkuji kakimo tɨfi inɨngkayo so'no umo'nɨngkohoho. 
1TI.2.5	Nakwo huno nayohoho. Anɨtu kako anga'nohinohwo humaho. I a'amu anga'nohino sohwo nakwo a'amu hwahoponjo lohn'nɨmne'no Anɨtumne'no hwaho loponjo humaso sohwo Kɨlais Jisasɨyoho. Oso huhwo sohwo kako nakwo'nji Anɨtu'nji hungkuno monehwajiyo'ne hweho. Sɨmeho pompengo nalɨpe-e'ne hweho. 
1TI.2.6	Oso syoho homo somne'no Anɨtu kako sɨkuno ho'nahumentisoso i'mofopahonɨngki Kɨlais kako kakoe fosyohumayo wonyoangkafoso noho'nosyahoponto kako a'amu hopi'nonohino honɨngkano wonyo somta'ni isɨhutofonemayo'ne mpe enemayo'ne kakoe honɨyo wopɨngoso usɨhuma'mentisofoho. Ose imentiso so'no nakwo huno ole nayohoho. Anɨtu kako a'amu hopi'nonohino somo asomo utɨmayo'ne so'no umo'nɨngkohoho. Oso honɨngkano hiso utɨhwa'nyopo ujo ehontojwahumentisofoho. 
1TI.2.7	Oseso Anɨtu kako ngkimo olo kakoe hungkuno loso a'amu somo lutɨhwayo'ne nɨhwosopo'mentisofoho. Olo hungkuno loso ngko hwasyo molokitɨhwalokuyohono. O'o, nehopi lokitɨhwalokweno. Anɨtu kako a'amu temtitofo kengo somo asomo utɨma'mo lonto hofɨko nje hungkuno ne'njo somo sɨmeho hi'ntnnono ntapɨfitnne'ento hofɨkimo lutɨhwayo'ne nɨhwosopo'mentiso hwo'nyoho.
1TI.2.8	Oseso ngko olo'no nɨmo'nɨngkohoho. Hwe moya'mi ango'meemjo hopi'nonohinoso hofɨko Mpohumo jomo ulɨfe. Oso a'amu hiso hofɨko yahino wonyoso noho'nasyɨkuji hofɨko wopɨngo'nohini humafɨkuji Mpohumo jomo ulɨfe. Hofɨko nom'ne a'amu somne'no sɨmeho tohino muhmnyo'njo uyono. Hofɨko yoka mahnnyo'njo ufe. O'o Anɨtumne'no huno nto'no syafɨsyɨkuji kakimo yo'mayo so'no jomo ulɨfe. Ose nɨmo'nɨngkohoho.
1TI.2.9	Ngko moya'mi sofamne'no ole so'no nɨmo'nɨngkohoho. Moya'mi sofa hofɨko huno ito'no syafɨsyɨkuji he manji'mofo ito'no fiyɨmno. Sekwo huno ole so'no nosyafɨhu'nɨngkutoho. U ngko angkafi'nyoho. A'amu wanohonɨfe. Ose lɨkuji yo'mayo he manji'mofo hamniyoho engo ihn'naofɨkuji mijiyo'nji a'apahomne wokososo wopɨngo wopɨngo ihn'nɨngkutoho. O'o, yo'mayo he manji'mofo honje monje yɨ'mo'nɨngkutoho. 
1TI.2.10	Sekwo moya'mi sofasi a'amu ole wonalɨfe, Hofɨko Anɨtuye mehomi nefafoho. A'amu ose wonalɨfe sekwo ose lɨfijo'manji sekwo Anɨtuye syoho wopɨngo'nohini fiyɨmno. Oso syoho wopɨngo hiso sekwoe a'apahomjo wokoso pa'nyofoho. 
1TI.2.11	Sekwo moya'mi sofasi sekwo nom'ne a'amumne'no hwahopo pawekuji nom'ne a'amufe huyo so'mo mampi'nyo humafɨkuji Anɨtuye hungkuno upa'nɨmno. 
1TI.2.12	Ngko olo yahino loso'no manɨmo'nɨngkiyohoho. Hwe sohwa hofɨko moya'mi sofamo enjwa'mo humayoso wopɨngo'maho. Ngko moya'mi sofa hofɨko hwe sohwamo Anɨtuye hungkuno lutɨhwayo so'no manɨmo'nɨngkiyohoho. O'o, moya'mi sofa hofɨko mampi'nyo humafɨkuji Anɨtuye hungkunoso haloho'no upa'nɨfe. 
1TI.2.13	Sɨmo'mjo hwapɨngoso Anɨtu kako Atam sɨmo'mo mtɨ'mokonto tɨfi Efa mta'mokumentisofoho. 
1TI.2.14	Nom'neso olenoho. Atam kako Iten nohumanto Setenɨye hwasyo hungkunomo sɨmeho hi'ntnnono muyɨmmentisofoho. O'o, Efa kako oso hwasyo hungkuno homo somo nupa'nonto sɨmeho hi'ntnnono uyonto tɨfi inɨngkawento honɨngkano wonyo imentisofoho. Oso imo'nɨmentiso so'no huno syafɨsyɨhwasi moya'mi sofa hofɨko hwe sohwafe hungkunomo enjwa'mo wohumafe. 
1TI.2.15	Oseso olohonta moya'mi sofa hofɨko mehomi aswo mantɨfeso tohino engo malokwofo. I oso'no hofɨko Anɨtumo sɨmeho hi'ntnnono ne'no uyɨkuji nom'ne a'amu so'nji hofɨko sɨmeho inɨngkuji hofiyo'no ufo'mafɨkuji honɨngkano wopɨngo'nohini tɨpemafɨkuji huno wopɨngo'nohini syafɨsyɨkuji humentanɨngkuji Anɨtu kako oso moya'mi hofo sofafe wonyomjo tohino somta'ni isɨhutofumanefoho.
1TI.3.1	Olo hungkuno loso nehopeho. A'amu kako Anɨtuye syoho somo mokosyohumayo so'no kako syoho wonyoangkafo so'no umo'nɨmontonoho. 
1TI.3.2	Oseso oso a'amu Anɨtuye syoho mokosyohumayo huhwo sohwo kako kakoe yahino wopɨngo'nohino so'nji wohumano. Ose humentanɨngkuhwosi nom'ne a'amuso hofɨko hwe huhwo sohumo nuhwonɨngkuji hofɨko yahino wonyoso nɨhu'no motɨpemapɨfitnnehofo. Olo syoho hiloso hwe kako ape anga'nohino'njohwo humahwosi uyono. Oso a'amu huhwo sohwo yo'mayo yahino kako iwo'nɨngkisoso kakimo yokumpohn'nyo mumokosyohumanehoho. Yo'mayo yahino wonyo kakimo u'masoso kako oso yahino homo somo monje yasiyoso hoponoho. Kako yo'mayo so'no huno nto'no syafɨsyɨhwosi syoho nto'no uyono. Oso hwe huhwo sohumo a'amu ango kengo'mta'angoso kako nom'ne a'amu somo Anɨtuye hungkuno lutɨhwayo syohoso wopɨngo uyono. 
1TI.3.3	Kako mijo yokumpohn'nyoso nɨngkuhwosi monilohofonehoho. Kako nom'ne a'amu somne'no sɨmeho tohino komo'no muhmnonehoho. O'o, kako a'amu hopi'nonohino somo sɨmeho wopɨngo'nohini uyɨmontonoho. Kako nom'ne a'amu somo ikujoho mafonjonehoho. Kako yo'mayo hamniyoho mayo so'ne huno engo syafɨsyɨwo'nɨngkuhwoloho. 
1TI.3.4	Kako kakoe ape'nji mehomi'njimo kako nto'no wemokosyohumamontonoho. Kakoe mehomi sohwa kanɨngkwohwoe hungkunomo haloho'no upeentɨfeho. 
1TI.3.5	Hwe fihwo kako kakoe mehomi'nji kona'wohi'njimo nto'no memokosyohumayo sohwo kako oso a'amu Anɨtumo sɨmeho hi'ntnnono uyo somo nto'no mokosyohumayoso pipi wemokosyohumamontolo. O'o, awonoho. 
1TI.3.6	A'amu Anɨtumo sɨmeho hi'ntnnono kahopi uyalokuso sohwo kako a'amumo mokosyohumayo syoho loso momanehoho. Oso a'amu sɨmeho hi'ntnnono Anɨtumo kahopi uyalokunjo sohwo kako olo syoholo nomahwoso'no, ngko hwe engo hwo'nyoho, kako huno ose syafɨsyonehoho. I kako oso hunoso nosyofɨsyɨhwosɨ'manji Anɨtu kako oso huno wonyo hiso'no kako Setenɨmo wae yao'mentiso hopaso oso hwe sohumo wae yaofonefoho. 
1TI.3.7	A'amu Anɨtumo sɨmeho hi'ntnnono muyo'njo yontɨfi yoloho'mo humalofo huhwanji oso hwe a'amumo mokosyohumayo syoho'njo sohumo uhwonɨngkuji kakoe yahino wopɨngo somne'no hofɨko huno ole wosyofɨsyantɨfeho, Kako hwe wopɨngo hweho. Kako yahino wonyo yoso'manji hofɨko kakoe yahino wonyo somne'no hungkuno mjulɨkujo'no Seten kako monje ulohofɨhwoso'no kakoe syohoso wopɨwahu'montonoho. Kako Anɨtuye a'amu somo honɨngkano wopɨngomo nto'no momɨhwajonehoho.
1TI.3.7	I ngko olo iyoswo a'amu yahino wopɨngo wopɨngo'njo somne'no mtɨ'mokalokwe loso i a'amu oso yo'mayo yahino hi'njo somo kɨko Anɨtuye a'amu ne somo mokosyohumayo'ne syoho so'no uhwosopofo.
1TI.3.8	Oso pa'nyoso a'amu Anɨtuye syoho'njoso hofɨko hofɨkoe yahino somne'no huno nto'no wosyafɨhu'nɨfe. Hofɨko huno hufa'u'nji nomokosyohufɨkutoho. O'o, huno Anɨtumne'nohini wosyafɨhupɨfe. Hofɨko mijo yokumpohn'nyo nɨngkukuji nonilohofɨkutoho. Hofɨko huno nom'ne a'amu mta'ni hamniyoho yo'mayoso engo mayoso'no huno nosyafɨsyɨkutoho. 
1TI.3.9	A'amu Anɨtuye syoho'njo sohwa hofɨko hofɨkoe sɨmeho mo'mo ole mahnnɨfitnnehofo, Ngko wonyo hwo'nyoho. Ose mahnnɨfitnnehofo. O'o, hofɨko Anɨtu kakoe hungkuno ne'njoso ujo ehontojwahumentiso homo somo sɨmeho hi'ntnnono uyɨkuji aho yokumpohn'nyo wokemokosyohumantɨfeho. Ose ikujo'no ole wosyafɨhu'nɨfe, Anɨtuye hungkuno ne'njoso nje yahino wonyo somo wae yanɨmo'mentisofoho. Kakoe hungkunomnohini unɨngkamo. Ose syafɨhu'nɨngkuji Anɨtuye yahino wopɨngo'nohini uyɨfe. 
1TI.3.10	A'amu Anɨtuye syoho'njo sohwa hofɨkoe yo'mayo yahino so'nji hofɨkoe syoho so'nji sekwo sɨmo'mo uhwonɨmno. Oso homo somo sekwo yahino wopɨngo'nohini uhwonɨfijo'manji e'wano hofɨko Anɨtuye syohoso uyɨfe. 
1TI.3.11	I hofɨkoe a'musya hofanji yahino wopɨngo'nohini uyɨfe. Hofɨko nom'ne a'amu somne'no sitofo nolɨkutoho. Oso moya'mi hofo sofa hofɨko yo'mayo yahino iwo'nɨngkohofo huhwo sohwo hofɨkimo yokumpohn'nyo mumokosyohumanehoho. Oso yo'mayo yahinoso hofɨkimo u'masoso hofɨko oso yahino homo somo monje yasiyoso hoponoho. Hofɨko yo'mayo yahino iwo'nɨngkohofoso nto'nohini uyɨfe. 
1TI.3.12	A'amu Anɨtuye syoho'njo sohwo kako ape anga'nohini womano. Oso hwe huhwo sohwo kako kakoe mehomi'nji kakoe ape'nji nto'no womokosyohumano. 
1TI.3.13	A'amu Anɨtuye syoho'njo sohwa hofɨko hofɨkoe syoho wopɨngo'nohini ikuji hofɨkoe humayo yahinoso wopɨngo'nohini'manji a'amuso hofɨkimo nuhwonɨngkuji hofɨkoe yofe noho'nomafɨkuji yo'mayo hungkuno Kɨlais Jisas mta'angoso lutɨhwawo'nɨngkohofo somo hofiyo upo'nantɨfeho.
1TI.3.14	Ngko sekwoe angopo sekumo komo'no wose'ma'monji yalokweno. 
1TI.3.15	I oso'no ngko komo'no mose'maso yalokwe so'no ngko olo iyoswo mtɨ'mokalokwe losomo sekwo atofo lɨkuji Anɨtuye mehomife yahino wopɨngo so'no huno wopɨngo wotɨpemantɨfeho. Sekwo Anɨtuye mehomi soku, Anɨtu kakoe ango kuyoho. Anɨtu kako sekwoe sɨmeho mo'mo songo humaho. Oseso sekwo Anɨtumo sɨmeho hi'ntnnono uyalokwofo soku sekwo Anɨtuye hungkuno ne somo aho yokumpohn'nyo kesyohumafɨkuji oso hungkuno huhwo sohwo sekwo itɨhwa'nyopo meho'nahumno. 
1TI.3.16	Anɨtuye hungkuno hwapɨngo ujo ehontojwahumentisoso nɨhu'no wopɨngofoho. Anɨtuye hungkuno hwapɨngoso Jisas Kɨlaisɨyoho. Oso huhwo sohwo kako kakoe yahino wopɨngo somo a'amu hwahoponjo hn'nwi monje mesyanehwono. Kakoe yahino somo sɨmeho hi'ntnnono uyalokuhwoneso olenoho.
1TI.3.16	Jisas Kɨlais kako nakwo a'amu hwaho loponjo lohn'nwiye a'apaho nehopi manto kako utɨhwa'nyopo i'mofapmmentisofoho.
1TI.3.16	Anɨtuye Towahuno Wopɨngo sohwo kako Kɨlaisɨye yahino hwapɨngo neso netɨhwahonɨngki oso yahino hiso nto'nohini uhwonɨwo'nɨngkuhwonefoho.
1TI.3.16	A'amu ahwomomjo huhwo wopɨngo osenohini uhwonɨwo'nɨgkohofofoho.
1TI.3.16	Kɨlaisɨye hungkunoso a'amu temtitofo hopi'nonohino sofe ango'meemo ho'nɨmentisofoho.
1TI.3.16	A'amu hwahoponjoso hofɨko kakine'no huno syafɨsyontɨfi sɨmeho hi'ntnnono umentohofofoho.
1TI.3.16	Anɨtu kakoe hwomu Kɨlaisɨmo ahwomomo utɨma'mentisofoho.
1TI.4.1	Anɨtuye Towahuno sohwo kako hungkuno yoloho ole nalɨmento, Olo hwaho lopo sɨkuno moi'wo imo'nyo'ne mofone sohonta a'amu fehohnjoso hofɨko Anɨtuye hungkunomo hohujo ikinjaopitnnefoho. Oso hohosohonta hofɨko hwasyo hungkuno upa'nɨngkuji hofɨko Setenɨmo tɨfi inɨngkafitnnefoho. 
1TI.4.2	Oso a'amu wonyo hwasyo hungkuno lɨkujo sohwa hofɨko oso hwasyo hungkuno homo somne'no hofɨko sɨmeho mo'mo wonɨmango munyo'njo ihwoso'no olo'mo i'nongki wohumentɨhwantɨfeho. 
1TI.4.3	Hofɨko hwasyo hungkuno ole wolutɨhwantɨfeho. Sekwo ape nomafɨkutoho. Sekwo wosopayo fehohnjoso nonɨngkutoho. Hofɨko hwasyo hungkuno ose wolantɨfeho. I oso'no yo'mayo wosopayo nyo'ne, ape mayo yahinoso Anɨtu kako kakoe mehomi ne somo uyɨmentisofoho. A'amu Kɨlaisɨmo sɨmeho hi'ntnnono uyɨwo'nɨngkohofoso hofɨko Anɨtuye hungkuno ne'njo somne'no huno uyahonɨngki oso yo'mayo hiso hofɨko Anɨtu kakoe aho mta'ni mantɨfe so'no hofɨko Anɨtumo isamoyoka ulɨwo'nɨngkohofofoho. 
1TI.4.4	Nakwo olo so'no huno nayohoho. Yo'mayo Anɨtu mtɨ'mokumentisoso wopɨngofoho. I oso'no nakwo humayoso peho'neto. O'o, nakwo Anɨtuye ahomta'ni yo'mayoso nomehwasi kakimo isamoyoka ulano. 
1TI.4.5	Ou, yo'mayo Anɨtu mtɨ'mokonto wopɨngofoho nalɨmentiso so'no nakwo oso hiso'no isamoyoka ulɨwo'nɨngkuhwone'manji yo'mayo wopɨngo'nohini imo'nalofoho.
1TI.4.6	U ngko Poulɨ'ni olo hungkuno kikine'no mtɨ'mokalokwe loso kɨko olo hungkuno loso Anɨtuye a'amu ne somo lutɨhusoso u kɨko Kɨlais Jisasɨye syoho ulohofiyo ne umo'nɨmonnoho. Kɨko Anɨtuye hungkuno somo sɨmeho hi'ntnnono uyohoji sɨkuno huhwo huhwi tɨfi inɨngkuso'manji kɨko Kɨlaisɨye yokumpohn'nyo mahoji yokumpohn'nyo waloho'monnoho. 
1TI.4.7	Kɨko senɨngkwohwosa mta'ango a'mane hungkuno so'no huno pi'nɨngo engo nosyafɨsyohotoho. O'o, oso hungkuno huhwo sohwo kako nakumo Anɨtuye yofeso molonetɨhwanehoho. Kɨko Anɨtuye yahino so'no huno nto'no syofɨsyomahoji osomnohini nto'no inɨngkayo'ne syoho engo fiyo. 
1TI.4.8	Nakwo olo hwaho lopo yo'mayo syoho iwo'nɨngkuhwoneso nakwoe a'apahoso yokumpohn'nyo imokinɨwo'nɨngkuhwonefoho. Oso wopɨngofoho. Oso pa'nyoso nakwo Anɨtuye yahino so'no huno ne'no syafɨsyɨhwasi osomnohini tɨfi nto'no inɨngkowasoso oso yahino hiso olo hwaho lopo humentanɨngkuhwasi wonefo'mamontonoho. I olopo'nohino'maho. O'o, nakwo Anɨtu'nji ne'no humentanɨngkuhwasi tɨfi hohonta ne'no nefo'manefoho. 
1TI.4.9	Olo hungkuno lalokwe loso nehopeho. Hungkuno hilo somo a'amu hopi'nono nupa'nɨngkuji sɨmeho hi'ntnnono uyɨfe. 
1TI.4.10	Anɨtu kako a'amu hopi'nonohinoso kakimo u'mayo'ne honɨngkano imo'mentisofoho. Nakwo Anɨtu kako songo ne'no humaso sohumo sɨmeho hi'ntnnono nehopi uyalokuhwone hn'nɨmo Anɨtu kako asomo netɨmayo'ne nakwo hontohumalohwono. Oso'no nakwo syoho tohohmtnno'njo yalokuhwoneso a'amu hopi'nono hofɨko Anɨtumo sɨmeho hi'ntnnono uyɨfitnne'entani yalokuhwono.
1TI.4.11	Kɨko a'amu hopi'nonohino somo Anɨtuye hungkuno somo ito'no inɨngkafitnne'no hungkuno yokumpohn'nyo filutɨhwaho. 
1TI.4.12	Timouti sohwosi, kɨko hwe songo hwosoho. Oseso kɨko nto'no mohumayo'manji a'amu hofɨko kikimo kohonɨngkuji ole wokilantɨfeho. Timouti kɨko yo'mɨngohwosɨ'maho. Ose wokilantɨfeho. Oso'no kɨko nto'no fosyohumahoji a'amu jɨje yahino wopɨngo yahonɨngkiji kohonɨngkuji tɨfi wokinɨngkapɨfe. Yo'mayo hungkuno ujoso nto'no uso. Kɨko hopi'nonohino somo sɨmeho uyo. Anɨtumo sɨmeho hi'ntnnono uyo. Honɨngkano wonyo ane wopɨngo'nohini fiyo. 
1TI.4.13	Ngko kikimo ku'mayo so'no hontohumahoji Anɨtuye hungkunoso kɨko a'amu hopi'nonohino somne'no atofo fiso. Kɨko Anɨtuye yahino wopɨngo so'no syoho toho mtnno'njo fitɨhwaho. 
1TI.4.14	Hohonta kɨko Anɨtuye syoho ma'mentohino sohonta hwe engo sohwa hofɨko kikimo aho kilonjɨmokumentohofo sohonta Anɨtu kako kikimo kakoe syoho iyo so'ne kakoe yokumpohn'nyo kijapmmentisofoho. Kɨko oso hiso'no ikwesyafɨsyohoji aho yokumpohn'nyo kemokosyohumahoji Anɨtuye syoho yokumpohn'nyo fiyo. 
1TI.4.15	Engolopohamo kɨko Anɨtuye syoho so'no sɨmeho kumo'nɨngkuhwoso'no oso syoho homo somo nto'no mokosyohumentanɨngkiji a'amu hofɨko nokohonɨngkuji hofɨko oso jɨje syoho wopɨngo imo'nalokunjo so'no a'amu wokohonantɨfeho. 
1TI.4.16	Kɨko nto'no humanji Anɨtuye syoho iwo'nɨngkino so'no huno nto'no syafɨsyohoji kɨko a'amu somo Anɨtuye hungkuno nto'no filutɨhwaho. Kɨko oso syoho hiso nusɨkwajohotoho. O'o, kɨko oso syoho hiso'no yokumpohn'nyo fiyoho'nyo. U kɨko ose yohojo'no a'amu hofɨko jɨje hungkunomo haloho kupewo'nɨngkohofo so'njimo Anɨtu kako kɨko'nji wosetɨma'montonoho.
1TI.5.1	Timouti, kɨko hwe engo sohwamo yoka nulohotoho. O'o, kɨko hungkuno hofiyo'no ulohoji hofɨkimo honɨngkano nto'no hmmofɨhwajo. Hofɨko jɨje mpohwosa pa'nyo hwafoho. Kɨko hwomu songo sohwamo honɨngkano jɨje nɨngkwahwosamo imofɨhwajɨwo'nɨngkino hopa hmmofɨhwajo. 
1TI.5.2	Jɨje na'ujamo honɨngkano nto'no mɨhwajɨwo'nɨngkino hopaso nom'ne moya'mi sofamo oso hopa hmmofɨhwajo. Moya'mi songo sofa hofɨko hnnampijamo imofɨhwajɨwo'nɨngkino hopa hmmofɨhwajo. Kɨko moya'mi songo sofanji nohumahoji kɨko hnnampijanji humawo'nɨngkino hopaso honɨngkano nto'no fiyo. Wonyo honɨngkanoso yohotoho.
1TI.5.3	U a'mu fisi kakoe hwehwo poyo nto pe'nososi kako'nohini humentanɨngkuhwososo a'amu Anɨtumne'no uhu'mokuwo'nɨngkohofo somo apɨwojo sekwo'njo ajwo'mo humalofo sofamo kɨko nto'no ufo'mayo'ne nto'no filutɨhwaho. 
1TI.5.4	U oso a'musi kakoe mehomitaho, hofiyakwosalaho, oso hwa hofɨko nto'no humafijo hwa'manji u hofɨko oso ape apɨwojo somo nto'no ufo'mapɨfe. Hohonta a'musi kako oso mehomi somo kako nonyo wosopayo hofiyo umojofoho. Kako fo'mofo'mo hofiyo uloho'mojofoho. Oso'no olohonta oso mehomi sohwa hofɨko homnɨngkwohwo'ya'umo hofɨko sikimo aku hofɨkimo mokosyohumamentisiyo hopaso hofɨko sikimo nto'no womokosyohumantɨfeho. Oso mehomife syoho sɨmo'mjofoho. Oso yahino hiso Anɨtu kakoe sɨmehoso wopɨngo umo'nɨmontonoho. 
1TI.5.5	I a'mu fisi kakoe hwehwo poyo nto pe'nɨmentisosi oso a'mu hisi nom'nihwo nufo'mane anesi nohumanto Anɨtu kakimo ufo'mayo'ne hontohumaho. Oseso oso a'mu hisi kako sɨkuno huhwo huhwi sɨkuno'nji imɨngo'nji Anɨtu kakimo ufo'mayo'ne jomo ulalofoho. Oso yahino wonyoangkafofoho. 
1TI.5.6	I oso'no a'mu nom'nesi kakoe hwehwo poyo nto pe'nɨmentisosi kako kakoe hunoso a'apahomne'nohini syafɨsiyoso yo'mayo kakoe sɨmeho umo lonto yontesi kakoe fosyohumayo wopɨngoso poyo nto pe'niyoho. 
1TI.5.7	Oseso kɨko Timoutiki a'amu hopi'nonohino kɨko'nji Anɨtumne'no uhu'mokuwo'nɨngkohofo somo homnɨngkwohwo homnosyamo nto'no mokosyohumayo so'no hungkuno yokumpohn'nyo uso. Hofɨko'nji apɨwojo sofanji oso hungkuno homo somo tɨfi nto'no inɨngkafijo'manji nom'ne a'amuso hofɨko hofɨkine'no oso yahino homo somne'no sitofo mulɨfitnnehofo. 
1TI.5.8	A'amu fihwo kako kakoe a'amu somo nto'no mufo'mayo'manji kako Anɨtuye hungkuno somne'no hohujo nto ikinjao'maso hweho. Olo kakoe honɨngkano loso a'amu Anɨtumo sɨmeho hi'ntnnono muyo'njo iwo'nɨngkohofo sofe honɨngkano wonyo somo yakolo'nnyofoho.
1TI.5.9	Apɨwojo kako hwe anga'nohinohumo uma'nɨmentisosi kakoe soswo 
1TI.5.10	I apɨwojo hofo sofa hofɨkoe honɨngkano wopɨngo'njo sofa hofɨko hofɨkoe mehomi somo nto'no mokosyohumamotofo sofa, a'amu ango kengo mta'angoso u'mahonɨngkofi wosopayo'nji ango'nji uyɨmotofo sofa, Anɨtuye a'amu somo ufo'ma'motofo sofa, a'amu nom'ne somo yo'mayo tango u'mahonɨngki hofɨkimo ufo'ma'motofo sofa, hofɨko yo'mayo yo'mayo syoho wopɨngo'nohini imotofo, osofafe yofe so'nohini iyoswomo mtɨ'mokukuji sekwo ufo'mapmno. 
1TI.5.11	I sekwo moya'mi songo sofa hofɨkoe hwehwa poyo nto pe'nɨmentohofo sofafe yofeso nomtɨ'mokukutoho. O'o, hofɨko nom'ne huhwamo umo'nantane'no yalokuhwono lɨkuji hofɨko hofɨkoe sɨmeho yo'mayo umo lonte somo inɨngkakuji Kɨlaisɨye syoho wopɨngo somo ulɨko'mantɨfeho. 
1TI.5.12	Oso moya'mi sofa sɨmo'mo hofɨko nakwo Kɨlaisɨmne'nohini syoho uyano ko lɨmentohofo osomo ne'no unɨngkowano majo'njo yontɨfi hofɨko hwe nom'ne hwamo uma'nontɨfi oso hungkuno hohonta nakwo Kɨlaisɨmnohini syoho uyano lɨmentohofo somo mtɨhupeelokwofo. Oso'no a'amu Anɨtumne'no uhu'mokuwo'nɨngkohofoso hofɨko apɨwojo hofo sofamo ole ulantɨfeho. Yo'mayo hungkuno Anɨtumo yoloho nto ulontɨfi aku mtɨhupeso hopo'maho. Wonyofoho. Ose ulantɨfeho. 
1TI.5.13	Nom'ne yahino apɨwojo songo sofa iwo'nɨngkohofoso olenoho. Hofɨko Anɨtuye syohoso miyo'njo ikuji hofɨko piso'mo'nyo yahinoso mafɨkuji ango ho'mo ho'mo uku'mofantɨfeho. Oso'nohini'maho. Hofɨko siki hungkuno lɨwo'nontɨfi nom'ne a'amufe yahino syoho yo'mayo so'no ukinjɨhwojano lontɨfi iwo'nɨngkohofofoho. Hofɨko nom'ne a'amu somne'no hwasyo hungkuno lontɨfi wonyo hungkuno kengo kengo nakwo majo'njo iwo'nɨngkuhwoneso lɨwo'nɨngkohofofoho. Oso'no kɨko hofɨkoe yofeso iyoswomo nomtɨ'mokohotoho. 
1TI.5.14	O'o, ngko moya'mi songo sofafe hwehwo poyo nto pe'nɨmentohofo sofamo ole ulɨwo'nɨngkohono. Sekwo nom'ne huhwamo uma'nɨngkuji sekwo mehomi tɨpemafɨkuji yo'mayo ango syoho osomo nto'no mokosyohumantokuno. Ose ulɨwo'nɨngkohono. U hofɨko ose ikujo'no Anɨtuye mango sohwa hofɨko nakumo nonahonɨngkuji Anɨtuye a'amu ne sofe yahino somo nuhwonɨngkuji hofɨko nakumo sitofo monalɨfitnnehofo. 
1TI.5.15	Nakwo huno nayohoho. Moya'mi apɨwojo fehohnjo sofa hofɨko Anɨtuye honɨngkano wopɨngo somo nulɨko'mantɨfi hofɨko Setenɨye honɨngkano somo tɨfi inɨngkowalokwofo. 
1TI.5.16	Oseso a'amu Anɨtumne'no sɨmeho hi'ntnnono uyɨwo'nɨngkohofo sofe temtitofo somta'ango hwe fihwo kako poyo pe'noso sohwoe apɨwojo humaso simo hofɨko kakimo womokosyohumafe. Ose ikujo'ne'manji a'amu Anɨtumne'no uhu'mokuwo'nɨngkohofoso hofɨko oso apɨwojo hisimo mokosyohumayo'ne tangoso motɨpemapɨfitnnehofo. O'o, hofɨkoe syohoso apɨwojo hopifahwosa ane sofamo mokosyohumayoso hofɨkoe syohofoho.
1TI.5.17	Hwe engo Anɨtuye syohomo mokosyohumayo sohwa hofɨko Anɨtuye hungkuno losetɨhwawo'nɨngkohofo sohwa hofɨkoe syoho wopɨngo ifijo'manji sekwo hofɨkoe yofe ho'nomafɨkuji hofɨkimo mpe engo ulohopmno. 
1TI.5.18	Hwapɨngoso Anɨtuye hungkunoso ole nelalofi, Yahu (
1TI.5.19	Hwe anga'nohinohwo kako a'amu Anɨtuye syoho'njo sohumne'no hungkuno ole somjulɨmasofoho. Olo hwe lohwo kako wonyo imasofoho. Kɨko kakoe hungkuno ose mjulisomo haloho upehotoho. I oso'no kɨko a'amu hufa'utaho u hufa'u sɨhunehwalaho oso hwa hofɨko hungkuno somjakilɨfijo osomo kɨko nupa'nɨngkohojɨ'manji haloho pofo. 
1TI.5.20	A'amu Anɨtuye syoho'njo sohwo kako honɨngkano wonyo yoso'manji kɨko a'amu hopi'nonohino sofe tɨmo sopo mɨhumajohoji osopo kɨko kakoe honɨngkanoso nto'no mɨhwajo. Oseso a'amu Anɨtuye syoho'njo hopi'nonohino sohwa hofɨko honɨngkano wonyo somne'no i'waho nto'no uyɨfe.
1TI.5.21	Ngko olo hungkuno kijopalokwe loso'no Anɨtu'nji Kɨlais Jisasɨ'nji a'amu ahwomomjo hopi'nonohinofe tɨmopo kilalokweno. Oso'no kɨko nto'no finɨngkayo. A'amu Anɨtuye syoho'njo sohwa hofɨko kikimo enjwa'mo humalofo somo kɨko nto'no mokosyohumaho. Kɨko oso a'amu hofosofe hungkuno nto'no mɨhwajiyo sohonta kɨko olo hungkuno hiloso swo'nohini upa'nɨngkohoji kɨko jɨje sɨmeho mo'mo huno komo'no ole syafɨsyohotoho. U oloso kako imasofoho. U oso kako mimmasofoho. Jɨje sɨmeho mo'mo huno komo'no ose syafɨsyohotoho. U kɨko jɨje a'amu fehohnjo somo yoka mulohoyohoji nom'ne a'amu somo yoka hungkuno ulohotoho. O'o, kɨko hofɨkimo yahino afa'nohino ulohofo. 
1TI.5.22	Kɨko a'amu fihumo kako Anɨtuye syoho iyoso'no kɨko kakimo aho komo'no ulonjimokohotoho. U sɨmo'mo kɨko kakoe humayo yahino so'nji kakoe syoho so'ntnne'no huno nto'no syafɨsyohoji kɨko uhwonjoso nto'nohini uhwonɨngkijɨ'manji ou kɨko osohumo Anɨtuye syohoso noho uyo. A'amu fihumo kɨko Anɨtuye syohoso komo'no usoso kako honɨngkano wonyo yoso'manji oso kakoe wonyo homo somne'no tango woki'ma'montonoho. Kɨko oso yahino homo somne'no kɨko i'waho nto'no ehumahoji u kɨko wonyo'maso wohumamonnoho.
1TI.5.23	U Timouti sohwosi ngko jɨje yahino somne'no hungkuno we'e wakilɨmo. Jɨje sɨmeho kumnalofɨwo'nɨngkiso so'no kɨko ahu'mo mijo'nohino nonɨngkohotoho. O'o, kɨko ipisayo mijo we'e yokumpohn'nyo so'nji mahoji hmnyo. Oso mahoji njoso jɨje mnokinoso moi'wo wakumo'nɨmontonoho.
1TI.5.24	Ngko a'amu Anɨtuye syoho'njo somne'no hungkuno nom'ne wakilɨmo. Anɨtuye syoho iyo so'ne a'amumo komo'no nɨhwosopehotoho. A'amu fehohnjoso hofɨkoe honɨngkano wonyoso utɨhwa'nyopo yahonɨngkofi a'amu hofɨko nuhwonontɨfi wonyofoho huno umontonoho. Oso honɨngkano homo somo nto'no mɨhwajo. I oso'no a'amu fehohnjoso hofɨko hofɨkoe honɨngkano wonyoso hiyasomo mokosyohumawo'nɨngkohofo so'no kɨko huno makiyofoho. I oso'no hwangku hofɨkoe yahino wonyo somo ujo ehontojwasyonefoho. Oso a'amu hofɨko oso a'amu homo somo hofɨkoe ne so'no huno umontonoho. 
1TI.5.25	Oso pa'nyoso nakwo a'amu nom'ne fehohnjo sofe yahino wopɨngoso utɨhwa'nyopo wentanɨngki uhwonɨwo'nɨngkuhwono. I oso'no nakwo a'amu fehohnjo sofe yahino wopɨngoso muhwonyofoho. Oso'nji nom'ne sɨkuno somo utɨhwa'nyopo i'mofaponefoho.
1TI.6.1	Timouti kɨko a'amu Anɨtumo sɨmeho hi'ntnnono uyɨwo'nɨngkohofo hamniyoho momaso'njo siki syoho ulohofiyo somo ole uso. Sekwo huno ole fɨsyafɨhupmno. Sekwoe hwe engo sohwamo enjwa'mo fohumamno. Hofɨkoe yofeso monje ulohofɨkutoho. O'o, hofɨkoe hungkunomo haloho pekuji hofɨkoe syohoso yokumpohn'nyo ulohofiyɨmno. Ose ikujo'no a'amu nom'neso hofɨko Anɨtuye a'amu ne somne'no syoho ulohofiyo wonyo hwafoho maselɨfitnnehofo. Hofɨko sekwoe syoho somne'no Anɨtuye yofe so'nji kakoe hungkuno lutɨhwawo'nɨngkuhwone so'ntnne'no sitofo mulɨfitnnehofo.
1TI.6.2	I sekwoe hwe engo huhwanji hofɨko Anɨtumo sɨmeho hi'ntnnono unyohwa'manji sekwo huno ole nosyafɨsyɨkutoho. Nje hwe engo sohwo kako nje tatohweho. Oso'no ngko kakoe mangomo hwotoho wahmmonnoho. Sekwo huno ose syafɨsyɨkutoho. O'o sekwo huno ole fɨsyafɨhupmno. Nje hwe engo sohwo kako Anɨtuye a'amu ne hweho. Oso'no ngko kakine'no sɨmeho uyɨmo. Ngko kakine'no syoho ulohofi'mo ngko Anɨtuye a'amu ne sohumo ufo'malokweno. Huno ose syafɨsyɨkuji syoho wopɨngo'nohini ulohofiyɨmno. Oso hungkuno hiso kɨko oso a'amu homo somo uso.
1TI.6.2	Engolopohamo kɨko hwe moya'mi hopi'nonohino somo olo hungkunolo lutɨhwahoji hofɨko tɨfi inɨngkayo'ne huno ufohotofo. 
1TI.6.3	Nakwoe Hwe Engo Jisas Kɨlaisɨye hungkunoso Anɨtuye yahino wopɨngo so'no lonetɨhwawo'nɨngkisofoho. Hwe fihwo kako oso hungkuno homo somo nulɨko'manto nom'ne hungkuno kengo lutɨhwaso'manji 
1TI.6.4	kako huno ne so'no huno'maso hweho. Kako oso huno hwasyo somo ho'nomo'nalofoho. Kako yo'mayo sikinjo so'no ole lɨwo'nɨngkohoho, Nakwo hungkuno hnnyoso kengko kengko'nohini wohnnano lɨwo'nɨngkohoho. Hofɨko ose hnnɨngkahonɨngkofi olo yahino loso imo'nɨwo'nɨngkisofoho. Nom'ne a'amu somne'no sɨmano hntotohino, sɨmeho wonyo, ikujoho, sitofo, nom'ne a'amu somne'no huno wonyo syafɨsiyo, 
1TI.6.5	hofɨko yoka hungkuno hnnɨwo'nɨngkohofofoho. Oso a'amu hiso hofɨko hofɨkoe hunoso hwayo hohnjofoho. Oso a'amu ose sohwa hofɨko Anɨtuye hungkuno ne somo hofɨko aho yokumpohn'nyo mokemokosyohumunyofoho. Hofɨko olo hwasyo hungkuno lomo syafɨsyɨwo'nɨngkohofofoho. Nakwo Anɨtuye honɨngkanomo inɨngkowaso'manji ho'yango womantanoho.
1TI.6.6	U nehopi a'amu fihwo kako Anɨtuye yahinomo inɨngkawe sohwo'manji oso a'amu sohwo kako Anɨtu mta'ni yo'mayo wopɨngoso woma'montonoho. I oso'no kako yo'mayo mayoso'no huno mosyafɨsiyo'njo yoso'manji ole wasyofɨsyono, Ngko yo'mayo mokosyohumameso hoponoho. Kako huno ose syafɨsyɨhwosi kako sɨmeho wopɨngo'nji wohumamontonoho. 
1TI.6.7	Nakwo huno nayohoho. Nena'wohija olo hwaho lopo aswo nema'mentohofo sohonta yo'mayo ahomo mokaho'nnyo monema'mmentohofo. O'o, awonoho. I oso pa'nyoso hwangku nakwo olo hwaho lopo poyo pe'nɨngkuhwasi Anɨtumo u'mano lɨhwasi oso apa'no u'manefoho. 
1TI.6.8	U nakwo wosopayo'nji hwapɨfe'njɨ'nɨ'manji u nakwo ole wolano, Oloso ngko'ne hoponoho. Ose wolano. 
1TI.6.9	A'amu fehohnjoso hofɨko ho'yango engo mayo'ne syofɨsyalokwofoso hofɨko oso ho'yango'no hunoso hofoyo hopa lisyoswofohinalokwofo. Oseso hofɨkoe sɨmehoso yo'mayo hopi'nonohino somne'no nulɨkafɨhwosi yo'mayo ho'yango engo mane'eno lɨkuji yo'mayo yahino wonyoso uyantɨfeho. Oso hohosohonta hofɨko nɨhu'nahone tɨkanomo ufitnnefoho. 
1TI.6.10	Yo'mayo yahino wonyo hwapɨngoso olenoho. Hamniyoho engo mayo'ne yahino somo kako aho yokumpohn'nyo kemokosyohumaho. A'amu fehohnjoso hofɨko hamniyoho engo mayo so'no sɨmeho umo'nɨngkahonɨngki hofɨko Anɨtuye yahino wopɨngo somne'no hohujo nɨhu'nahone ikinjaofontɨfi hofɨkimo yo'mayo tango engoso u'malofoho.
1TI.6.11	Timouti sohwosi, kɨko Anɨtuye syoho ulohofiyo ne sohwosi oso yo'mayo yahino wonyoso iyo'eno. O'o, kɨko honɨngkano wopɨngo umo lohoji nano yokumpohn'nyo mtitofo. Kɨko Anɨtuye yahino wopɨngo somo tɨfi finɨngkayo. Kɨko Anɨtumo sɨmeho hi'ntnnono uyohoji kɨko nom'ne a'amu somo ufo'mahoji yo'mayo tango ku'mayo so'no kɨko yokumpohn'nyo filohofo. Kɨko a'amu hopi'nonohino somo sɨmeho pompengo umofohoji wopɨngo'nohini ulohofo. 
1TI.6.12	A'amu kako Kɨlaisɨmo sɨmeho hi'ntnnono uyɨwo'nɨngkiso sohwo mjake'we hnnyo yahino iwo'nɨngkiso hweho. Kako yo'mayo yahino wonyo somo nuyakolofɨhwosi kako usijo'no humayo hohwafo somo i'mofapɨhwosi ho'yango songo ne'no humayo'neso aho yokumpohn'nyo womakumontonoho. Oso pa'nyoso kɨko syoho yokumpohn'nyo yohoji engolopohamo songo ne'no humayo'ne somo kɨko aho yokumpohn'nyo fɨkemokosyohumaho. Anɨtu kako kikimo hohonta oso hiso'no kuhwosopo'mentisofoho. Kɨko Kɨlaisɨmo sɨmeho hi'ntnnono uyɨwo'nɨngkino so'no a'amu pi'nɨngo engo somo yoloho nto lɨjwaofɨwo'nɨngkino hwosoho. 
1TI.6.13	Anɨtu kako yo'mayo songo humayo'ne ho'nahumentiso sohwo'nji Kɨlais Jisas kako hwe engo Pountiyas Pailot sohumo kakoe hwapɨngo so'no yoloho lijɨmo'mentiso sohwo'nji siko'monta'i siko nekumo ehonontanɨngki ngko olo hungkuno yokumpohn'nyo loso kijopalokweno. 
1TI.6.14	Kɨko nakwoe Hwe Engo Jisas Kɨlais kako utɨhwa'nyopo asomo peso'no hontohumahoji kɨko Anɨtuye hungkuno somo nto'no mokosyohumahoji kɨko tɨfi nto'no finɨngkayo. Osomo inɨngkahuji kɨko nom'ne hungkuno'nji nomujo'mokohotoho. O'o, jɨje wopɨngo humayo so'no a'amu hofɨko nokohonɨngkuji hofɨko Anɨtuye hungkuno somne'no sitofo malɨfitnnehofo. 
1TI.6.15	Oso sɨkuno Anɨtu ho'nahumentiso nto'nohino somo Anɨtu kako nakwoe hwaho utɨhwa'nyo lopo nakwoe Hwe Engo Kɨlais Jisasɨmo uhwatɨmontonoho. Anɨtu kako'nohini yokumpohn'nyo huhwo sohwo kako yo'mayo so'no sɨmonyo iyoso hwapɨngo hweho. Kako a'amu hwaho mokosyohumawo'nɨngkohofo sohwanji hwe engo hopi'nonohino sohwanjiye Hwe Engo hweho. 
1TI.6.16	Oso Anɨtu anga'nohino huhwo sohwo kako kako'nohini poyo mape'nɨwo'nɨngkiso hweho. Anɨtu kako kakoe pomponaho engo sopo humaho. Oso kakoe pomponaho engo hopo sopo humaso so'no nakwo kako'njo tɨfonepo mu'manehwono. Nakwo a'amu hopi'nonohino hn'nwi humentani nakwo'njo mta'nɨngo a'amu anga'nohinohwo kako nolɨkafonto Anɨtumo muhwonyofoho. Oso pa'nyoso olohonta hwangku hohonta nakwo Anɨtumo muhwonanehwono. Nakwo kakoe engo so'no kakoe yofe engo so'nji yokumpohn'nyo so'ntnne'no engolopohamo ne'nohini woho'nomehwano. Nehopeho.
1TI.6.17	A'amu ho'yango engo olo hwaho lopo mokosyohumawo'nɨngkohofo somo ole uso, Sekwo yokumpohn'nyo imo'nɨngkutoho. Sekwo olo hwaho loponjo yo'mayo mokosyohumalofo moi'wo imo'nɨwo'nɨngkiso osomo sɨmeho uyɨkutoho. O'o, sekwo Anɨtumo sɨmeho nehopi uyɨmno. Kako nakumo yo'mayo nakwo sɨmonyo iyo'ne yo'mayoso nejapɨwo'nɨngkisoso kako hwapɨngo hweho. 
1TI.6.18	Oso hungkunoso ulohoji hungkuno nom'ne olo'nji yokumpohn'nyo uso. Sekwo yo'mayo syoho wopɨngo'nohini fiyɨmno. Oso syoho engo hiso ikuji hofɨkoe sɨmeho wopɨngo umo'nɨmontonoho. Sekumo yo'mayo Anɨtu sejaponteso sekwo nom'ne a'amu umofonyo yalokwofo somo ufo'mapmno. 
1TI.6.19	Hofɨko ose ifijo'manji tɨfi no'mo yo'mayo wopɨngo hofɨkimo ufo'mayo'ne hu'mesyalokwofo. Osohonta hofɨko songo ne'no humayo'neso womantɨfeho. Ose uso.
1TI.6.20	U kɨko Timouti sohwosi, olo syoho Anɨtu kijapmmentiso lomo nto'no mokosyohumaho. A'amu olo hwaho loponjo sohwa hofɨko olo hwaho loponjo huno loso nefoho lɨwo'nɨngkohofo so'nji yo'mayo hungkuno sikinjo so'nji mokosyohumantɨfi Anɨtuye yofe moho'nomayo iyo so'ntnne'no kɨko hohujo fikinjaofo. Oso hungkuno hiso Anɨtuye hungkuno somo mangohwo imo'nɨmentisofoho. 
1TI.6.21	A'amu fehohnjoso ole lɨwo'nɨngkohofi, Nakwo huno hi'njɨ'nwoho, hwasyo ose lontɨfi hofɨko Anɨtuye hungkuno ne somo uhwosopeelokwofo.
1TI.6.21	Anɨtuye hitoho engoso sekumo ufehu'mokasesyono.
1TI.6.21	Nje hungkuno osohopeho.
2TI.1.1	Nje hwomu Timouti sohwosi, ngko Poul Kɨlais Jisasɨye hungkuno a'amumo lutɨhuku'mofo (
2TI.1.2	Timouti, kɨko nje mehomi sohwosimo ngko sɨmeho kijopalokweno. Nanɨngkwohwo Anɨtu sohwo'nji nakwoe Hwe Engo Kɨlais Jisasɨ'nji siko'monta'i siko yo'mayo wopɨngo kilohofohosɨsi kikine'no hitoho ulofɨhwoso'no jɨje sɨmeho pompenjiyo wokijopanjiyoho.
2TI.1.3	Nje ajuyohwosa hofɨko Anɨtuye yahinomo tɨfi inɨngkamotofo pa'nyoso ngko huhwo'ni Anɨtumo tɨfi inɨngkowalokweno. Nje sɨmeho ole manjofoho. Kɨko wonyo hwosoho. Ose manjofoho. O'o, Anɨtumne'no hi nɨmo'nɨngkahonɨngki kakoe sɨmeho wopɨngo umokumonne'no yohono. Imɨngo'nji hinjopo sɨkwo'miyomo ngko Mpohumo jomo ulɨwo'nonji kikine'no huno syakufɨsyonji isamoyoka ulɨwo'nɨngkohono. 
2TI.1.4	Ngko nokilɨko'mahonɨngko kɨko humotaho sontɨmahnno so'no huno syakufɨsyonji nje sɨmeho wopɨngo wanɨmo'nono lonji wakohonɨmonne'no yohono. 
2TI.1.5	Kɨko Anɨtumo sɨmeho hi'ntnnono ne uyalokuno so'no huno nɨfohotokwoho. Sɨmo'mo jɨje atohwo Louis kako Anɨtumo sɨmeho hi'ntnnono uyahonɨngki hnna'wohi Yunis kako Anɨtumo sɨmeho hi'ntnnono uyahonɨngki olohonta ngko huno ole niyohi, Kɨko Anɨtumo sɨmeho hi'ntnnono uyalokuno. Mango'nohini molalokuyohino. O'o, sɨmeho hi'ntnnono ne uyalokuno. 
2TI.1.6	Oso'no jɨje hunoso olo so'no kufohotofalokweno. Hohonta nakwo kikimo aho kilonjɨmokumentɨhwone sohonta nje aho kisokisyahonɨngko Anɨtuye Towahuno kakoe yokumpohn'nyo kijapmmentisofoho. Oso kijapeso engo umo'nono. Hwe fihwo kako toho fuyo intofososo toho engo wosijao'montonoho. Oso hopaso Anɨtu kikimo kijapeso engo umo'nono. 
2TI.1.7	Kɨko huno kiyohoho. Anɨtu kakoe Towahuno nejapeso nakwo a'amumne'no iyoho nanyo'ne nejapmmentiso'maho. O'o, olo'ne nejapmmentono. Nakwo Anɨtuye yokumpohn'nyo'nji yo'mayo iyo'ne a'amu somne'no hitoho nalofo'ne nakwoe a'apahomnohini syafɨsiyo'ne'maho. O'o, hwahoponjo yahino wonyo somo monje esyɨhwasi Anɨtuye honɨngkanomo nto'no inɨngkayo'ne, oso'no nejapmmentono.
2TI.1.8	Oso'no oso hiso Anɨtu kijapeso engo i'mokohoji kɨko nakwoe Hwe Engo sohwoe hungkuno a'amu somo lutɨhwahoji wonɨmango kinɨngkuhwoloho. Ngko nakwoe Hwe Engofe hungkuno lutɨhwanji impo'angomo humale so'no kɨko wonɨmango kinɨngkuhwoloho. O'o, Anɨtu kakoe yokumpohn'nyo'nji kakoe hungkuno lutɨhwahoji yo'mayo tango ngkimo nɨ'maso pa'nyoso kikimo woku'mano. Anɨtu wokufo'ma'montonoho. 
2TI.1.9	Anɨtu kako nakumo asomo netɨmayo'ne honɨngkano nto hwosampento kakoe mehomi ne wopɨngo'nohini imo'nyo'ne joho nelalofoho. Nakwo honɨngkano wopɨngo imotohwone so'no Anɨtu kako joho monelalofiyohoho. Awonoho. Anɨtu kako'nohini huno syafɨsyonto sɨmeho nejaponto joho nelalofoho. Hohonta Anɨtu nakwoe hwaho mamtɨ'mokummentiso sohonta kako nakumne'no huno syonafɨsyonto sɨmeho nejaponto hwangku Kɨlais Jisas nejapmne'ento lɨmentisofoho. 
2TI.1.10	I olohonta Kɨlais Jisas kako nakumo nto none'manto kako nakumo asomo netɨmayo'ne honɨngkanoso utɨhwa'nyopo weho. Kɨlais Jisas kako songo lɨka'mentiso sohonta kako poyo pe'nyo somjo yokumpohn'nyo somo hwotoho fento kako songo ne'no humayo'ne honɨngkano hwosampo'mentisofoho. Oso'no a'amu kakoe hungkuno wopɨngo somo sɨmeho uyososo'no songo ne'no humayoso woma'montonoho.
2TI.1.11	Kako kakoe hungkuno wopɨngo ujo'ne nɨhwosopo'mentisofoho. Oso'no ngko hungkuno lutɨhuku'mofo (
2TI.1.12	Oso hiso'no olo tango hiloso nɨ'mahonɨngki ngko wonɨmango mannyofoho. O'o, ngko Kɨlais Jisasɨmo sɨmeho hi'ntnnono uyalokwe lohumne'no huno niyohoho. Olo syoho ntapmmentiso somo kako hofiyo nɨmokosyohumentanɨngkuhwosi olo syoho loso ne'no nowentanɨngkuhwosi oso Sɨkuno Engo ae'uyoso i'mofaponefoho.
2TI.1.13	Oso hungkuno lokitɨhwamoteso'no kɨko yokumpohn'nyo kesyohumahoji yahino hisomo hofiyo finɨngkayo. Kɨlais Jisasɨ'nji nohumahoji kakoe hungkunomo inɨngkahuji a'amu somo sɨmeho hi'ntnnono engo uyo. 
2TI.1.14	Olo syoho wopɨngo loso Anɨtu jɨje ahomo ho'nakohumentisoso kɨko nto'no mokosyohumaho. Anɨtuye Towahuno Wopɨngo kikimo humaso sohwo kakoe yokumpohn'nyo kijapɨhwosi wokufo'mano.
2TI.1.15	Kɨko huno moi'wonoho. Hwe hufa'u Fijelosɨ'nji Hemoujenesɨ'nji oso hwa'u'nji a'amu hopi'nono hwaho Esiyanta'angoso olopo ngko nohumanji ngkine'no hohujo nto ikinjanɨmo'malofofoho. 
2TI.1.16+2TI.1.17	I hwe anga'nohino Ounesifoulos, ngko impo'angomo nohumentahonɨngko kako ango Loum i'mofaponto ngkine'no hafɨhafe tɨpento tɨpenohonɨma'nɨmasofoho. Kako ngkine'no wonɨmango munyofoho. O'o, sɨkuno pi'nɨngo engo kako nonɨ'mahonɨngki nje sɨmeho wopɨngo nɨmokonto yokumpohn'nyo nɨsosofito'masofoho. Oseso nakwoe Hwe Engo sohwo Ounesifoulosɨ'montohwamo wopɨngo umokosyohumamontonoho. 
2TI.1.18	Hohonta ngko Efesos osopo nohumentanɨngko Ounesifoulos kako nɨfo'mawo'nɨmentisofoho. Oso'no kɨko huno kiyohoho. Oso Sɨkuno Engo hungkuno ikwolofo'ne somo Anɨtu kako Ounesifoulosɨmne'no hitoho ulofɨhwosi wopɨngo ulohofonefoho.
2TI.2.1	Oseso nje hwomu sohwosi, nakwo Kɨlais Jisasɨmo ufohi'nɨngkahonɨngkuhwoni Anɨtu kakoe yokumpohn'nyo nejapɨwo'nɨngkisofoho. 
2TI.2.2	Oso'no kɨko Anɨtuye hungkuno ngko a'amu pi'nɨngo engo somo ulɨwo'nɨngkahonɨngko kɨko upa'nɨmentohinofoho. Oso hungkuno hiso kɨko nomokosyohumahotoho. O'o, nom'ne a'amumo lutɨhwawo'nɨngkijo'no kako hungkuno homo somo nomahwosi nom'ne somo wolutɨhwahwono.
2TI.2.3	Kɨko Kɨlais Jisasɨye syoho'njo sohwosi olo syoho losomne'no tohino majo'manji tohino mayoso'no iyoho kinyo'eno. 
2TI.2.4	Pahnnɨmo hungkuno hufa'u sɨhune wakilɨmo. Hungkuno sɨmo'mjoso olenoho. A'amu nomihwoe syoho ulohofiyo sohwo kako nom'ne hwafe syoho kengo kengo so'nji miyonehoho. O'o, syoho kakwo'yohwoe sɨmeho wopɨngo umo'none'ento kako sɨmeho anga'nohino'nji kakoe syoho wopɨngo iwo'nɨngkiso hweho. Nomihwoe syoho miyɨwo'nɨngkiso hweho. 
2TI.2.5	Hungkuno nom'ne ole, a'amu kako hano mjake'we hnnyo sohwo kako yo'mayo so'no hi umo'nɨwo'nɨngkiso so'no huno mosyafɨsiyo'njo monje yasyonto sɨkuno huhwo huhwi kako mjake'we hnnyo yahinoso yamofo ne'no iwo'nɨngkiso hweho. Ose miyo'manji kako a'amu nom'ne somo muyakolofonehoho. O'o, kako mjake'we hnnyo somjo hamniyohoso momanehoho. 
2TI.2.6	Hungkuno nom'ne ole, hwe fihwo kako syoho yokumpohn'nyo yonto wosopayo hulonto oso syoho homo somo ne'no mokosyohumawo'nɨngkiso hweho. Wosopayo sɨmo'mjoso toyo yɨhwoso'no hwe huhwo sohwo kako wosopayo hiloso kaki'no woma'montonoho. 
2TI.2.7	Oso hungkuno hufa'u sɨhune somne'no huno fɨsyafɨsyo. Nakwoe Hwe Engo sohwo jɨje hunomo ehohosakisyɨhwoso'no hungkuno hwapɨngo ne so'no huno ito'no wakiyɨmontonoho.
2TI.2.8	Olo hungkuno loso'no sɨkuno huhwo huhwi huno fɨsyafɨsyo. Jisas Kɨlais, Ntefitɨye imu sohwo kako tohino engo nomanto poyo imo'nonto apa'no nolɨkafonto nɨhu'nahone songo ne'no humaho. Oso hungkuno wopɨngoso ngko lutɨhwawo'nɨngkohe hwo'nyoho. 
2TI.2.9	I oso hungkuno hiso lutɨhwawo'nɨngkohe so'no a'amu wonyo hwosoho ntontɨfi impo'angomo nɨhumojahonɨngkofi ngko tohino engo malokweno. I oso'no Anɨtuye hungkunoso impo'angomo mohumanehoho. O'o, ifofo hopa ango'meemo womanjao'mtonoho. 
2TI.2.10	I Anɨtu nje a'amu ne imo'nɨfitnne'ento nto uhwosopo'mentiso somne'no oso hungkuno lutɨhwawo'nɨngkoheso upa'nɨfijoso Kɨlais Jisasɨmo sɨmeho hi'ntnnono ufijo'manji kako songo ne'no humayo wonyoangkafoso uyɨmontonoho. Oso'no oso a'amu homo somo ufo'mayo'ne'manji yo'mayo tango nɨ'masoso wopɨngofoho. Ngko yokumpohn'nyo ito'nɨmeso sɨmeho wopɨngo'nji tohino woma'mo.
2TI.2.11	Olo hungkuno a'amu Kɨlais Jisasɨmne'no lɨwo'nɨngkohofo loso nehopeho.
2TI.2.11	Nakwo kako'nji poyo sape'nɨmentɨhwone hn'nwi nakwo kako'nji songo nohumentɨhwanefoho.
2TI.2.12	Yo'mayo tango kakoe syohomne'no nakumo ne'mahonɨngkuhwosi yokumpohn'nyo lohofaso'manji nakwo kako'nji yofe engo masoso a'amu somo nomokosyohumentɨhwanefoho.
2TI.2.12	Nakwo kakimo hohujo ikinjɨmofasoso u kako nakumo hohujo ukinjonao'montonoho.
2TI.2.13	Nakwo hungkuno ne'nji hwasyo'nji lɨwo'nɨngkuhwonefoho.
2TI.2.13	I Anɨtu ose'njo hwo'maho.
2TI.2.13	Kako hwasyo hungkunoso ane hweho.
2TI.2.13	Kako hungkuno ne'njo lɨwo'nɨngkiso hweho.
2TI.2.13	Kakoe hungkuno ne'no nowentɨhwonefoho.
2TI.2.13	Yo'mayo so'no nakumo nalonteso ne imo'nɨwo'nɨngkohoho.
2TI.2.14	Jɨje a'amufe hunomo olo hungkuno loso'no yokumpohn'nyo ufohotofɨwo'nyo. Ole uso. Anɨtuye yokumpohn'nyo'nji hungkuno waselɨmonne'no yohono. Hungkuno anga'no anga'no ajwo'mta'ango so'no yoka hnnɨngkutoho. Ose uso. A'amu fehohnjoso yoka hungkuno nupa'nɨngkuji hofɨkoe huno somo wonyo umokumontonoho. Oso yokaso ne anefoho. A'amu homo somo mufo'manehoho.
2TI.2.15	Kɨko Anɨtuye syoho yokumpohn'nyo ne'no fiyo. Ose iso'manji jɨje syoho somne'no kɨko wonɨmango makinonehoho. Syoho hofiyo isoso Anɨtu wakilɨmontonoho. Nje syoho ntohofiyo wopɨngo hwosoho. Ose wakilɨmontonoho. Kɨko Anɨtuye hungkuno nehopi hwapɨngo neso ito'no filutɨhwaho. 
2TI.2.16	A'amu yo'mayo hwahoponjo hwasyo hungkuno hnnɨwo'nɨngkohofo somne'no i'waho fiyɨmno. A'amu hofɨko hwasyo hungkuno ose hnnɨwo'nɨngkohofoso a'amu nom'nemo hwasyo honɨngkanomo ikinjaofo'ne wolɨpemotowantɨfeho. Anɨtumne'no hohujo ikinjɨmo'malofofoho. 
2TI.2.17	Hofɨkoe hwasyo hungkunoso malofoyo pa'nyofoho. Sɨmo'mo meyo kiyɨhwoso'no osopo a'apaho hopi'nonohinomo ifehu'mokasyonto uyo engo imo'nɨwo'nɨngkohoho. Hwe hufa'u Himeneyosɨ'nji Filetos oso hwa'u siko oso yahino yɨwo'nɨngkisiyo hwa'uyoho. 
2TI.2.18	A'amu ose sohwa hungkuno ne'njo somo hwosopisyafɨwo'nɨngkohofofoho. Ole lutɨhwalokwofo, Jisasɨye songo ne'no humayoso nto ma'malohwonefoho. Tɨfi no'mo apa'no molɨkafe'njo yanefoho. Oso'no a'amu Jisasɨmo sɨmeho hi'ntnnono uyɨwo'nɨngkohofo fehohnjoso hofɨkoe hunomo wonyo imokalokwofo.
2TI.2.19	Anɨtuye a'amu neso hofɨko mnangkwosaho yokumpohn'nyo wonjɨwo'nɨngkuhwone pa'nyofoho. Nangkumehoso masyuyofoho. Fompokumo mmo'nyofoho. Oso a'amu homo somne'no Anɨtuye hungkuno ole nalohi, Anɨtu Hwe Engo sohwo kakoe a'amu ne somne'no huno uyohoho. A'amu mango'nohino so'ntnne'no huno uyohoho. I nom'ne hungkuno ole nalohi, A'amu fihwo ngko Anɨtu Hwe Engo sohwoe a'amu ne hwo'nyoho loso sohwo kako honɨngkano wonyo nɨhu'nahone miyonehoho. Nɨhu'nahone honɨngkano wonyo somo hohujo ukinjamofono.
2TI.2.20	A'amu Anɨtumne'no uhu'mokuwo'nɨngkohofo somne'no pahnnɨmo hungkuno upa'nyo. Ango engo somo noswano, hwontoho, iku'yo yo'mayoso pi'nɨngo weho. Fehohnjoso hamniyoho engo'nji mpe imentohofofoho. Fehohnjoso hwaho'nji mtɨ'mokumentohofofoho. Fehohnjoso iyoswo'nohinofoho. Noswanyo wopɨngo sopo wosopayo nopolofasyɨkuji a'amu yofe engo'njo somo uyantɨfeho. Iku'yo wonyoso jopaho hi'nji woho'naofantɨfeho. 
2TI.2.21	A'amu fihwo yo'mayo honɨngkano wonyo, huno wonyo, oso nɨhu'nahone ho'naofɨhwosi kiho ane nohumentanɨngkuhwosi kako noswanyo hamniyoho engo'nji mpe imentohofo pa'nyo hweho. Kakoe Hwe Engo sohumne'no sɨmeho anga'nohino'nji Anɨtuye syoho'no hi umo'nyo sohwo Anɨtu osohumo yo'mayo syoho wopɨngo uyɨmtonoho.
2TI.2.22	Mu songo hwomu songo hofɨkoe hunomo huno wonyo sɨmeho fefoyo yo'mayoso u'mawo'nɨngkohoho. Oso hiso'no kɨko i'waho ne'no yohoji hohujo fikinjamofo. A'amu nom'ne sohwo Hwe Engo Anɨtu sohumne'no jomo ulɨwo'nɨngkohofo so'nji sekwo sɨmeho anga'nohino'nji honɨngkano wopɨngomo hano fiyɨmno. Kɨlais Jisasɨmo sɨmeho hi'ntnnono uyɨmno. A'amu hopi'nonohino somo sɨmeho hi'ntnnono uyɨmno. Sɨmeho pompenjiyo'nji fosyohumamno. 
2TI.2.23	Kɨko olo so'no huno kiyohoho. A'amu Anɨtumne'no huno muyo'njoso hofɨkoe siki hungkunomne'no yoka hnnɨwo'nɨngkohofofoho. Hofɨkoe hungkunomne'no kilohonɨngkujo'no'manji kɨko hohujo fikinjaofo. Hofɨko'nji yoka hungkuno nohnnɨngkutoho. 
2TI.2.24	Nakwoe Hwe Engo Kɨlais Jisasɨye syoho ulohofiyo sohwo kako nom'ne a'amu'nji ikujoho mofongki'nanehoho. O'o, kako a'amu hopi'nonohino somo hitoho ulofɨhwoso'no wopɨngo ulohofono. Kako Anɨtuye yahino wopɨngoso hofiyo wolutɨhwano. Nom'nehwa kakimo wonyo ulohopijo so'no kako sɨmeho wopɨngo'nji wohumano. 
2TI.2.25	Oso a'amu Anɨtumne'no hohujo nto ikinjɨmo'malofo sohwamo Hwe Engo sohwoe syoho ulohofiyo sohwo kako hungkuno pompenjiyo ulɨhwosi Anɨtuye honɨngkanomo apa'no u'mayo'ne ufo'mano. Anɨtu a'amu homo somo huno songo uyo so'manji hofɨkoe huno kokato'nnyo somo nɨhu'nahone noho'namofɨkuji Anɨtuye hungkuno ne'njo somo unɨngkowantɨfitɨkeno. 
2TI.2.26	Seten hofɨko'ne hofoyo lisyoswofahumentiso somta'ni po'mentisofoho. Hofɨko Setenɨye hunomo inɨngkowalokwofo. I Anɨtuye hungkuno ne'njo upa'nɨfijoso huno ehohosasyɨhwoso'no Setenɨye hofoyo mta'ni wohumpeentɨfeho. Anɨtuye hunomo unɨngkowantɨfeho.
2TI.3.1	Olo so'no kɨko huno wakiyono. Sɨkuno moi'wo umo'nɨmo lɨhwosi yoso sohonta yo'mayo yahino wonyo iyoso yo'mayo tango u'mayoso i'mofaponefoho. 
2TI.3.2	Oso hohosohonta a'amu hofɨko huno hofɨkine'nohino syafɨhupitnnefoho. Ho'yango'nji hamniyoho ntnnohini syafɨhupitnnefoho. Hofɨkoe yofe'nohino ho'noma'nɨfitnnefoho. Ole lɨfitnnefoho. Nakwo'nohino huno'njɨ'nwoho. Ose lɨfitnnefoho. Nom'ne a'amu somo wonyo hungkuno'nji sitofo'nji ulɨfitnnefoho. Kanɨngkwohwo'ya'umne'no hahn'nyo ifitnnefoho. A'amu hofɨkimo wopɨngo ulohofahonɨngkujoso hofɨko isamoyoka ulantɨhm'maho. Anɨtuye yo'mayo so'no sɨfajo hungkuno ulɨfijoso honɨngkano wopɨngo somo hwotoho fɨfitnnefoho. 
2TI.3.3	Hofɨko'montohwamne'no hofɨko sɨmeho afa minyofoho. A'amu nom'ne somne'no hitoho mulofe'njo ifitnnefoho. O'o, yoka nohnnɨngkuji yoka hiso moi'wo mmo'nonehoho. A'amu Anɨtumo minɨngkayo'njoso hofɨko nom'ne a'amumo tango mayoso'no hwasyo hungkuno lɨfitnnefoho. A'amu yo'mayo wonyoso hofɨkoe sɨmeho umo lonteso ifitnnefoho. Sikiyahu iwo'nɨngkiso hopaso hofɨko a'amu nom'nemo fonɨfonyo ulohopitnnefoho. A'amu hofɨko honɨngkano wopɨngo'njo somne'no nakwolaho ulɨfitnnefoho. 
2TI.3.4	Hofɨko hofɨkoe a'amu somne'no tokoyo'ofo ulohopitnnefoho. Hofɨko yofe engo mayo'ne nom'ne a'amu somo hwotoho feehufitnnefoho. Ole hnnɨfitnnefoho, Nakwo yo'mayo so'no huno hwapɨngo'njo'nwoho. Yo'mayo hofɨkoe sɨmeho wopɨngo umo'nyo'neso oso hofɨkoe anɨtuyoho. 
2TI.3.5	Hofɨko Santemo uhwonɨngkuji Anɨtuye hungkuno ko lɨkuji mango'nohini hwafoho. Anɨtuye yokumpohn'nyo kakoe honɨngkanomo ito'no inɨngkayo'neso ane hwafoho.
2TI.3.5	Oso a'amu homo somne'no i'waho ito'no fiyo. Hofɨkine'no hohujo fikinjamofo.
2TI.3.6	Oso a'amu fehohnjo hiso hofɨko poji poji yontɨfi a'amu somo hwasyo hungkuno ole ulɨfitnnefoho, Anɨtuye hungkuno wolosetɨhwano. Ose ulɨkuji hofɨkoe angomo nosyukuji hofɨko'nji humafitnnefoho. Nohumafɨkuji hofɨkoe hwasyo hungkuno lutɨhwafɨkuji moya'mi fehohnjo honɨngkano wonyo'njo so'no hofɨkoe hunoso nohayo muyo'njo yonefoho. Moya'mi sofa hofɨkoe hwasyo hungkuno somo inɨngkawekuji yo'mayo wonyo sɨmeho umo lɨfijo so'no syafɨhupitnnefoho. 
2TI.3.7	Oso moya'mi hofo sofa hofɨko hungkuno songo upo'nano ko lɨfijo sofa Anɨtuye hungkuno neso hofɨko huno muyofafoho. 
2TI.3.8	Hohonta hwe hwoso hufa'u hwa'u Janesɨ'nji Jampɨlesɨ'nji 
2TI.3.9	I oso'no hofɨkoe syohoso ne mmo'nonehoho. Hohonta a'amu sohwa Janesɨ'nji Jampɨlesɨ'njiye yahinomo uhwonontɨfi ne anefoho lontɨfi minɨngkayo'njo imentohofofoho. Oso pa'nyoso a'amu hwasyo hungkuno lutɨhwafijo sohwafe yahinomo a'amu nuhwonɨngkuji minɨngkofitnnehofo.
2TI.3.10	I kɨko sohwosi, ngko'nji hano emoyontai yo'mayo hungkuno lutɨhwawo'nɨngkohe so'no kɨko huno kiyohoho. Nje yahino hwapɨngo neso kɨko huno kiyohoho. Ngko Anɨtumo sɨmeho hi'ntnnono yokumpohn'nyo ne'no uyonji ngko yokumpohn'nyo ito'nonji Anɨtuye syoho iwo'nɨngkohe hwo'nyoho. A'amu sohwa nje hungkunomo haloho maposo'njo ko yontɨfi wonyo ko ntohofahonɨngkofi ngko hwe moya'mi somo sɨmeho uyɨwo'nɨngkohefoho. 
2TI.3.11	A'amu Antiyouk, Aikouniyam, Lisɨtɨla oso a'amufe angopo nohumentanɨngko hofɨko tango engo ntapmmentohofo so'no kɨko huno kiyohoho. I oso tango nɨ'ma'mentiso somta'ni Anɨtu kako wae enɨma'mentono. 
2TI.3.12	Ou, hwe moya'mi hopi'nono Kɨlais Jisasɨmo sɨmeho hi'ntnnono uyontɨfi Anɨtuye hungkunomo hofiyo unɨngkowano lontɨfeso oso a'amumne'no a'amu nom'ne sohwa mangohwa imo'nɨngkuji yo'mayo tohino uyantɨfeho. 
2TI.3.13	Hwe wonyo sohwanji a'amu hwasyo hungkuno'njo sohwanji hofɨkoe honɨngkano wonyoso nomjɨmɨwentɨfi honɨngkano wonyo mɨkunɨmposo imo'nɨngkahonɨngki a'amu nom'ne somo honɨngkano hwasyomo ipemotawowo'nɨngkohofɨhwafoho. Seten oso a'amu wonyo huhwo sohwamo hwasyo hungkuno ulɨhwoso'no hofɨko hwasyo hungkuno somo sɨmeho uyantɨfeho.
2TI.3.14	I Timouti sohwosi, Anɨtuye hungkuno lokitɨhwamentɨhwone somo kɨko sɨmeho hi'ntnnono ne'no uyohoji aho yokumpohn'nyo ne'no fɨkesyohumaho. Nakwo a'amu lokitɨhwamentɨhwone hn'nwiye ne so'no kɨko huno kiyohoho. 
2TI.3.15	Kɨko mehomi we'e sohwosi nohumanji Anɨtuye Hungkuno Iyoswomo mtɨ'mokumentohofo somo kɨko nupa'nonji huno wopɨngo syofɨsyoma'mentohino sohonta oso iyoswoso huno wopɨngo ne'no kijopahonɨngki olohonta kɨko Kɨlais Jisasɨmo sɨmeho hi'ntnnono uyahonɨngkini kako kikimo asomo kitɨmayo'ne hweho. 
2TI.3.16	Hohonta Anɨtuye Towahuno sohwo kako a'amu anga'no anga'nohino sohwamo huno wopɨngo uyahonɨngki a'amu sohwa iyoswomo mtɨ'mokumentohofofoho. Olo hungkuno loso Anɨtuye huno ne'njoso nakumo lonetɨhwayo'nefoho. Nakwoe honɨngkano wonyomne'no utɨhwa'nyopo ujo ehontojwasiyo'nefoho. Ujo ehontojwasyɨhwoso'no nakwo Anɨtuye honɨngkano nto'no inɨngkayo'ne nefo'mayo'nefoho. Honɨngkano wopɨngomne'no lonetɨhwayo'nefoho. 
2TI.3.17	Olo iyoswo loso nakwo Anɨtuye syoho ulohofiyo hn'nɨmo yo'mayo syoho wopɨngo so'no yokumpohn'nyo nejaponto Anɨtuye syoho so'no ito'no enesyohumayo'nefoho.
2TI.4.1	Nakwoe Hwe Engo Kɨlais Jisas kako a'amu songo humalofo so'nji poyo pe'nɨmentohofo so'njiye hungkuno ikawlofɨhwosi hofɨkoe yahino somne'no yano ilofone sohwo kako nopɨhwosi a'amu hopi'nonohino somo yofe engo'nji umokosyohumanefoho. Oso Kɨlais Jisas huhwo sohwo'nji kanɨngkwohwo Anɨtu'ntnne'no sikoe tɨmopo hungkuno yokumpohn'nyo wakilɨmonne'no yohono. 
2TI.4.2	Sɨkuno huhwo huhwi kɨko a'amu somo Anɨtuye hungkuno filutɨhwaho. A'amu Anɨtuye hungkuno upo'nano lɨkuji nto'no esyohumentanɨngkujo sohonta filutɨhwaho. I a'amu Anɨtuye hungkunomne'no mosyafɨsiyo'njo humentanɨngkujo so'ntnne'no kɨko Anɨtuye hungkuno yokumpohn'nyo uso. A'amuso hofɨko Kɨlais Jisasɨmo sɨmeho hi'ntnnono uyɨfitnne'eno lohoji kakoe hungkuno yokumpohn'nyo uso. A'amu honɨngkano wonyo'njoso hofɨkoe wonyoso noho'naofɨkuji Anɨtuye yahino wopɨngo somo inɨngkayo'ne hungkuno yokumpohn'nyo filutɨhwaho. A'amu honɨngkano wopɨngo somo uyo'ne usosofitofohoji ufo'maho. A'amu jɨje hungkunomo haloho maposo'njo somo yoka hungkuno nulohotoho. O'o, hungkuno pompenjiyo'nohini filutɨhwaho. 
2TI.4.3	Hwangku sohonta a'amu hofɨkoe hunomnohini inɨngkafitnnefoho. Osohonta ole wolantɨfeho. Anɨtuye yahinomo nakwolaho. O'o, yo'mayo nakwoe sɨmeho wopɨngo namokiyo'ne oso'nohino upo'nano. Ose lɨfijoso a'amu hwasyo hungkuno lutɨhwayo pi'nɨngoso yo'mayo hungkuno sɨmeho wopɨngo umokiyo'ne'nohini lutɨhwafitnnefoho. 
2TI.4.4	Hofɨko Anɨtuye hungkuno ne'njo somne'no haloho pɨjwomokosyohumunɨngkuji a'mane hungkuno somo upa'nɨfitnnefoho. 
2TI.4.5	I oso'no kɨko sohwosi, yo'mayo tango ku'masoso jɨje huno nto'no ehohosakisyɨhwoso'no Anɨtuye yahino somnohini sɨmeho anga'nohino'nji nto'no finɨngkayo. Jɨje syohoso a'amu somo Anɨtuye hungkuno yokumpohn'nyo filutɨhwaho. Kɨko Anɨtuye syoho ulohofiyo sohwosi kɨko a'amu somo ufo'mayoso syoho ne'njo fiyo.
2TI.4.6	Oso hungkuno kikine'no mtɨ'mokohe somo kɨko hofiyo finɨngkayo. Nje sɨkuno we'eneponoho. A'amu sohwa ngkimo wofonjonɨsyantɨfe'no yalokwofo. Ngko ahwomomno wasɨmne hwo'nyoho. 
2TI.4.7	Ngko mjake'we hnnyoso yokumpohn'nyo yoho'nonji ne sopo nto i'mofohono. Anɨtumo sɨmeho hi'ntnnono uyɨmɨwenji oso syoho Anɨtu ntapmmentisoso moi'wo esojwaofohono. 
2TI.4.8	Mjake'we hnnyo somjo ho'yangoso nje Hwe Engo ngkine'no ntomo'nohino esyohumaho. Ho'yangoso olenoho. Nje Hwe Engo sohwo asomo poso sohonta kako a'amu hopi'nonohino sofe yahino somne'no yano nto'nohini ilofɨhwosi kako ngkimo ntonefo, Kɨko hwe wopɨngo hwosoho. Ose ntonefoho. Ngkimnohinɨ'maho. O'o, a'amu hopi'nono Kɨlais Jisasɨmo sɨmeho hi'ntnnono uyontɨfi kakoe sɨkuno asomo peso'no hontohumalofo somo ose ulonefoho.
2TI.4.9	Timouti sohwosi, kɨko ngkiyepono komo'no fɨpe. 
2TI.4.10	Upa'nyo Ntemas kako ngkimo nto nɨhwotɨ'mo'maho. Kako hwahoponjo yahino somne'no umo'nɨngkahonɨngki ango Tesolounika'no nto umaho. Kɨlesenɨs kako ango Ngkolesiya'no nto umaho. Taitas kako ango Ntalɨmesiya'no nto umaho. 
2TI.4.11	Luk kako'nohini ngko'nji humalohwoyo. Kɨko Mak nutɨmahoji ngkiyepono fɨpinyo. Kako nje syohoso wanɨfo'ma'montonoho. 
2TI.4.12	Ngko Tikikosɨmo Efesos ne'no nto lɨhwajɨmaleno.
2TI.4.13	Kɨko wapmmo lohoji ango Tɨlouas nje manji'mofo sawemoso Kaposɨye angomo ulɨko'ma'mentohe so'nji nje iyoswo so'nji nɨmotape. Nom'neso yahwopaho somo hungkuno mtɨ'mokinyo so'no nɨmo'nɨngkohoho. Oso'nji nɨmotape.
2TI.4.14	Alekɨsanta kako ahwomo yokino syoho'njo sohwo kako ngkimo wonyo engo ntoho'maso so'no Anɨtu kako tango engo uyonefoho. 
2TI.4.15	Kɨko huhwosi oso hwe huhwo sohumne'no i'waho nto'no fiyo. Kako nakwoe hungkunomo hwotoho nafewo'nɨngkiso hweho.
2TI.4.16	A'amu Loummjo sofe ango hungkuno nto'no mɨhwajiyo'ne sopo ngko nolohofonji nje hungkuno sɨmo'mjo ulahonɨngko nom'ne a'amuso ngkimo monɨfo'mayo'njo imentohofofoho. O'o, a'amu hopi'nono ngkimo nɨhwotɨ'mo'mentohofofoho. Oso ntohofo so'no Anɨtu kako tango muyo'njo iyo so'ne jomo ulalokweno. 
2TI.4.17	I nje Hwe Engo kako ngko'nji nohumanto kakoe yokumpohn'nyo ntopahonɨngki Anɨtuye hungkuno wopɨngoso hofɨkimo lutɨhwamentohefoho. A'amu Jutaso aneponoho. A'amu Loummjoso hofɨko Anɨtuye hungkunomo upa'nɨmentohofofoho. Anɨtu nɨfo'ma'mentiso so'no hofɨko mofonjanɨsiyo'njo imentohofofoho. Oseso olohonta ngko wopɨngo humaleno. 
2TI.4.18	A'amu sohwa ngkimo yo'mayo wonyo wontohofantɨfe yalokwofo somta'ni Anɨtu ngkimo nontɨmahwosi ahwomomjo ango kako mokosyohumaso sopo womenɨhumajɨ'montonoho. Osopo nohumahm'mo kakoe yofe ne'no woho'nomahm'monnoho. Nehopeho.
2TI.4.19	Hungkuno nom'ne wakilɨmonne'no yohono. Kɨko nje a'amufo eso a'amu Akwila'nji kakoe ape Pɨlisila'nji Ounesifoulosɨ'montohwantnne'no uso. 
2TI.4.20	Elasɨtos kako ango Koulin sopo ne'no humaho. Tɨloufimos kako mnokino tɨpemahonɨngki ngko kakimo ango Miletos sopo ulɨko'ma'mentohefoho. 
2TI.4.21	Kɨko komo'no fɨpe. Kɨko ifoyo hamnoso m'mofape sohonta kɨko jefo somo komo'no fɨpe.
2TI.4.21	Olo a'amulo kikine'no nakwoe a'amuhwe kilalokwofo. Hofɨkoe yofeso Yupulos, Piyutenɨs, Linos, Kɨloutiya oso hwanji a'amu Kɨlais Jisasɨmo sɨmeho hi'ntnnono uyɨwo'nɨngkohofo olopo humalofo sonji kilalokwofo.
2TI.4.22	Nakwoe Hwe Engo Anɨtu kɨko'nji wohumano. Kakoe hitoho so'nji sekumo wosemokosyohumano. Olo hungkuno loso ngko Poulɨ'ni mtɨ'mokohono. Osohopeho.
TIT.1.1	Nje hwomu Taitas, ngko Poul Anɨtuye syoho ulohofiyohwo'ni Jisas Kɨlaisɨye hungkuno a'amumo lɨku'mofo (
TIT.1.2	Olo syoho hwapɨngoso olenoho. Hohonta Anɨtu nakwo'nji hwaho'nji mamtɨ'mokiyo sohonta ole lɨmento, A'amu ngkimo sɨmeho hi'ntnnono ntapɨfijo somo songo ne'no humayo'neso uyɨmonnoho. Anɨtu kako hwasyo hungkuno nɨhu'no ane'njo sohwo ose nalɨmentiso so'no a'amu oso hungkuno hiso ne imo'nyo'ne hontohumalofo somo ufo'malokweno. 
TIT.1.3	Tɨfi no'mo oso sɨkuno Anɨtu ho'nahumentiso sohonta olo hungkuno wopɨngo songo ne'no humayo'ne loso ho'nɨngkahonɨngki Anɨtu nakumo asomo netɨmayo'ne sohwo olo syoho loso ntapmmentisoso ngko a'amu somo lutɨhwalokweno.
TIT.1.4	Taitas sohwosi ngko Anɨtuye hungkuno kilahonɨngko kɨko sɨmeho hi'ntnnono uyonji nje hwomu nehopi imo'nɨmentohino hwosoho. Nakwoe sɨmeho hi'ntnnono uyoso afafoho. Ole'no nɨmo'nɨngkohoho. Nanɨngkwohwo Anɨtu sohwo'nji Jisas Kɨlais asomo netɨmayo'ne sohwo'nji siko'monta'i siko kikimo yo'mayo wopɨngo kilohofohosɨsi sikoe sɨmeho pompenjiyoso kijape so'no nɨmo'nɨngkohoho.
TIT.1.5	Oso hwaho Kɨlit osopo yo'mayo syoho mesojwao'mmentɨhwoyoso kɨko ito'no esojwaofohoji ango'meemjo a'amu Jisas Kɨlaisɨmo sɨmeho hi'ntnnono uyɨwo'nɨngkohofo somo hwe engo mokosyohumayo'ne osohwamo kɨko uhwosopofo. Ose kilonji kilɨko'ma'mentohefoho. 
TIT.1.6	Ole kilɨmentoho, Hwe engo uhwosope sohwa olo yahino loso'nji wohumantɨfeho. Hwe huhwo sohumo a'amu nuhwonontɨfi honɨngkano wonyo somo nɨhu'no muhwonɨwo'nɨngkohoyohofo. Kako ape anga'nohino'njo humawo'nɨngkiso hweho. Sikoe mehomi Jisas Kɨlaisɨmo sɨmeho hi'ntnnono uyontɨfi kanɨngkwohwo'ya'uye hungkunomo haloho pewo'nɨngkohofofoho. Mehomi hisomo a'amu nuhwonontɨfi yahino wopɨngo'nohini somo uhwonɨwo'nɨngkohofofoho. 
TIT.1.7	Hwapɨngoso ole hwe engo lohwo kako Anɨtuye syoho mokosyohumayo hweho. Oso'no kako honɨngkano wonyo ane'njo wohumano. Kako yokumpohn'nyo yahino iyo'eno. Kako sɨmano hintotohino umnyo'eno. Mijo yokumpohn'nyo kako nonɨngkuhwosi nonilohofe'eno. Kako ikujoho fongkiyo'eno. Kako hamniyoho engo so'no hi umo'nyo'eno. 
TIT.1.8	O'o, kako olo yahino loso uyono. A'amu ango kengopo nta'ni jomo u'mayo somo wopɨngo umokosyohumahwosi ango'nji wosopayo'nji uyono. Kako yo'mayo syoho wopɨngoso kako sɨmeho wopɨngo'njo uyɨhwono. Kako Anɨtuye hungkunomo ito'no inɨngkayo'ne umo'nono. Kako honɨngkano nto'nohinomo unɨngkaweno. Yo'mayo honɨngkano wonyoso nɨhu'no miyonehoho. Yo'mayo hwahoponjo yahino wonyo somo monje yasɨhwosi Anɨtuye yahino somo unɨngkaweno. 
TIT.1.9	Yo'mayo hungkuno nehopi kakimo lutɨhunyo somo kako sɨmeho hi'ntnnono engo uyɨhwosi yokumpohn'nyo wokesyohumano. Ose ihwosi olo Anɨtuye hungkuno nto'nohino loso a'amu nom'ne somo lutɨhwahwosi hofɨkoe sɨmeho hi'ntnnono uyoso yokumpohn'nyo umokono. I a'amu Anɨtuye hungkunomo haloho maposo'njo somo hungkuno yokumpohn'nyo ulɨhwoso'no hofɨkoe honɨngkano wonyomne'no huno wosyofɨsyantɨfeho.
TIT.1.10	Hwapɨngoso a'amu Kɨlit pi'nɨngo engoso hofɨko hahn'nyo yɨwo'nɨngkohofofoho. Hahn'nyo yahino anga'no engoso olenoho. A'amu Juta fehohnjoso hofɨko Jisas Kɨlaisɨmo sɨmeho uyontɨfi hwasyo hungkuno ole lutɨhwawo'nɨngkohofi, A'amu Jisas Kɨlaisɨye hungkunomo inɨngkawowo'nɨngkohofo sohwa hofɨko a'apaho sɨhu wakolo'nɨfe. Hofɨko hwasyo hungkuno ole lutɨhwahonɨngkofi a'amu fehohnjo sohwa oso hungkuno somo inɨngkowalokwofo. 
TIT.1.11	Oso a'amu hwasyo hungkuno'njo sohwamo filomjasyo. Hofɨko hamniyoho poji womano lontɨfi honɨngkano wonyo nakwo miyoso lutɨhwawowo'nɨngkohofofoho. A'amu fehohnjo hofɨko'montohwa oso hungkuno homo somo nupa'nontɨfi Anɨtuye honɨngkano wopɨngo so'no huno nto'no mosyafɨsiyo'njo yalokwofo. Oso'no hofɨkoe hungkuno somo filomjasyo. 
TIT.1.12	Hwe fihwo Kɨlitnnta'ango sohwo kakoe a'amu somne'no olo hungkuno lɨmentisofoho.
TIT.1.12	A'amu Kɨlit so'nwi nakwo hwasyo hungkuno lɨwo'nɨngkuhwono.
TIT.1.12	Nakwo sikiyahu sohwafe yahino'njo'nwoho.
TIT.1.12	Toho'nohini nɨwo'nontaneso yo'mayo syohoso nakwolaho lɨwo'nɨngkuhwone'nwoho.
TIT.1.12	Kɨlit sohwafe hwe huno'njo sohwo ose lɨmentisofoho. 
TIT.1.13	Oso hwe huhwo sohwo hungkuno nehopi lɨmentono. Oso'no kɨko yoka yokumpohn'nyo ulohojo'no hofɨkoe hwasyo hungkunomne'no huno syafɨsyɨkuji sɨmeho uwolo'mokufe. Iwolo'mokukuji Jisasɨmo sɨmeho hi'ntnnono nto'no uyantɨfeho. 
TIT.1.14	Ose ifijo'manji hofɨko Juta sofe a'mane hungkunomo haloho maposo'njo ikuji a'amu Anɨtuye hungkuno ne'njo somo hwotoho fewo'nɨngkohofo sofe honɨngkano somo hofɨko tɨfi minɨngkafitnnehofo.
TIT.1.15	A'amu honɨngkano wonyo aneso yo'mayo somo uhwonɨfijoso hofɨkoe hunomo sɨmehomo wonyo mumokonehoho. O'o, huno wopɨngo'nohini syafɨsyɨwo'nɨngkohofofoho. I a'amu honɨngkano wonyo'njo Anɨtuye hungkunomo minɨngkayo'njoso yo'mayo somo uhwonontɨfi huno wonyo pisakino'njo syafɨsyɨwo'nɨngkohofofoho. Yo'mayo honɨngkano wonyo iwo'nontɨfi wopɨngo yalokuhwono lontɨfi yɨwo'nɨngkohofofoho. 
TIT.1.16	Mango'nohini ole lɨwo'nɨngkohofi, Nakwo Anɨtu ne sohune'no huno nayohoho. Ose ko lahonɨngkofi yo'mayo yɨwo'nɨngkohofo somo nakwo nuhwonontani nakwo huno nayohoho. Anɨtu ne sohumo minɨngkayo'njofoho. O'o, hofɨkoe yahino pisakino'njo yontɨfi hahn'nyo yɨwo'nɨngkohofofoho. Syoho wopɨngoso mɨkwifitnnehofo.
TIT.2.1	I oso'no kɨko Anɨtuye yahino so'no a'amu somo lutɨhwayo sohonta kɨko hungkuno nehopi'nohini lutɨhwahojo'no hofɨko Anɨtuye honɨngkano somo tɨpemafɨkuji osomo nto'no unɨngkowantɨfeho. 
TIT.2.2	Hwe engo sohwamo ole ulohoho. Sekwo mijo yokumpohn'nyo engo nonilohofɨkutoho. Sekwo honɨngkano ne somno nto'no womokosyohumano. Yo'mayo hwahoponjo yahino wonyo somo monje feesyo. Sekwo Jisasɨye hungkunomo tɨfi inɨngkakuji a'amumo sɨmeho uyɨmno. Yo'mayo tango se'masoso sekwo yokumpohn'nyo filohopmno.
TIT.2.3	Oso pa'nyoso ape sokafo sofamo ole ulohoho. Sekwo honɨngkano wonyo nɨhu'no mifitnnehofo. O'o, honɨngkano wopɨngo'nohini uyɨfe. Nom'ne a'amu somne'no siki hungkuno sɨfajo nolɨkutoho. Hofɨko mijo yokumpohn'nyo nonɨngkuji oso mijo hiso hofɨkoe hwe engo imo'nyo'eno. Hofɨko moya'mi songo sofamo honɨngkano wopɨngo so'no wolutɨhwafe. 
TIT.2.4	Ole wolutɨhwafe, Sekwoe hwehwamo sɨmeho uyɨmno. Sekwoe mehomi somo sɨmeho uyɨkuji hofiyo umokosyohumamno. 
TIT.2.5	Ose lutɨhwafɨkuji olo'nji filutɨhwamno. Yo'mayo yahino hwahoponjo wonyo somo monje yasyɨkuji honɨngkano wopɨngo'nohinimo finɨngkamno. Nom'ne hwafe pono nukutoho. Sekwoe ango yo'mayo hopi'nonohino somo nto'no esyohumafɨkuji sekwoe hwehwanji sekwoe mehomi'njimo nto'no ufo'mapmno. Sekwoe hwehwafe hungkunomo haloho pekuji enjwa'mo fohumamno. Ose lutɨhwafɨkuji nto'no inɨngkafijo'manji a'amu nom'neso oso yahino wopɨngo somo uhwonɨngkuji Anɨtuye hungkuno somne'no sitofo hungkuno mulɨfitnnehofo.
TIT.2.6	Oso pa'nyoso kɨko hwe songo sohwamo yo'mayo yahino hwahoponjo wonyo somo monje yasiyo so'ne filutɨhwahoho. 
TIT.2.7	Taitas sohwosi yo'mayo wopɨngo'nohini iso somo a'amuso tɨfi wokinɨngkapɨfe. Oso'no jɨje honɨngkanomne'no nto'no fɨsyafɨsyo. A'amu somo wolutɨhwamo lohoji hungkuno nehopi'nohini filutɨhwaho. Hwasyo hungkuno nolutɨhwahotoho. Kɨko jɨje syoho ne so'no kumo'nɨngkwoso'no syoho loso ito'no fiyo. 
TIT.2.8	Kɨko hungkuno nehopi'nohini lutɨhwahojo'no a'amuso jɨje yahino somo kohonɨngkukuji hofɨko honɨngkano wonyoso motɨpemapitnnehofo. Ose yohojo'no a'amu hwahoponjo yahino somo tɨfi inɨngkawowo'nɨngkohofoso nakumne'no wonyo hungkuno wonelano lɨkuji nakwoe honɨngkano wonyo ane so'no wonyopi tɨpekuji wonɨmango unɨmontonoho.
TIT.2.9	Taitas kɨko a'amu hamniyoho momaso'njo siki syoho ulohofiyo sohwamo ole filutɨhwahoho. Sekwoe hwe engo semokosyohumayo sohwafe hungkunomo haloho pekuji yo'mayo syohoso hofɨkoe sɨmeho wopɨngo umokiyo'ne sekwo nto'no fiyɨmno. Sekwoe hwe engo sohwa syoho sejaposo so'no sekwo yoka nulɨkutoho. O'o, syohoso hofiyo fiyɨmno. 
TIT.2.10	Hofɨkoe yo'mayoso hufo nomafɨkutoho. O'o, sekwo Anɨtu asomo wosetɨma'mo selalokunjo sohumne'no huno syafɨsyɨkuji syoho wopɨngo'nohini yontanɨngkukuji hwe engo sohwa sɨmeho wopɨngo wosejopantɨfeho. Sekwoe honɨngkano wopɨngo somo sehonɨngkukuji Anɨtuye hungkunomo sekwo inɨngkowalokwofo so'no huno ole wosyofɨsyantɨfeho, Anɨtuye hungkuno wopɨngofoho. Oso hungkunoso a'amu hamniyoho momaso syoho'njo sohwamo filutɨhwahoho.
TIT.2.11	Anɨtu a'amu hopi'nonohino hn'nɨmo sɨmeho nejaponto wopɨngo wonaloho'mo lonto kako nakwoe wonyo'ne poyo wope'nono lonto Jisasɨmo uhwatɨmentisofoho. Oso yahino wopɨngo nalohofoso utɨhwa'nyopo yahonɨngki olohonta a'amu hopi'nonohino hn'nɨmne asomo netɨmayo honɨngkano somo hwosampo'mentiso hweho. 
TIT.2.12	Hohonta nakwoe honɨngkano wonyoso yokumpohn'nyo enemokosyohumentanɨngki yo'mayo hwahoponjo somo sɨmeho uyɨmotohwonefoho. I olohonta Anɨtu wopɨngo naloho'mentiso so'no ole nelalofi, Sekwoe honɨngkano wonyomo hohujo ikinjamofɨkuji hwahoponjo yahino wonyo so'no i'waho fiyɨmno. O'o, hwahoponjo yahino wonyo somo monje yasyɨkuji Anɨtuye yahino wopɨngo somo nto'no finɨngkamno. Anɨtuye syohomne'no sɨmeho semo'nɨngkuhwoso'no huno wopɨngo'nohini fɨsyafɨhupmno. Ose nelalofoho. 
TIT.2.13	Ose ihwasi nakwoe Hwe Engo Anɨtu'nji Jisas Kɨlais Asomo Netɨmayo sohwa'u ne'no hontohumalohwono. Oso sɨkuno wonyoangkafo somo Jisas Kɨlais sohwo mofehi'nyo pa'nyo lɨhwosi nakumne'no nopahonɨngkuhwosi uhwonane'nwoho. 
TIT.2.14	Jisas Kɨlais nakwoe honɨngkano wonyo somta'ni isɨhutofo'ne pe'nɨmentisofoho. Nje a'amu ne imo'nyo'ne hofɨkoe honɨngkano wonyo somo wae weeo'mo lonto a'amu hiso syoho yokumpohn'nyo wopɨngo'nohini ukufe lonto pe'nɨmentisofoho.
TIT.2.15	Olo hungkuno kumtɨ'mokiyalokwe loso a'amu somo hungkuno yokumpohn'nyo filutɨhwawo'nyo. Olo hungkuno loso Anɨtu mta'angofoho. Oso'no olo hungkuno loso'no a'amu huno ole syafɨsyɨkutoho, siki hungkunofoho. Ose nosyafɨsyɨkutoho. O'o, a'amu somo yokumpohn'nyo usosofitofohoji a'amu hungkuno losomo haloho maposo'njo somo yoka ulohoho. Kɨko Anɨtuye syoho ulohofiyo hwosoho. A'amu fihwo kɨko a'amu sikinjofoho lɨhwosi kiyoloho.
TIT.3.1	Taitas sohwosi, jɨje a'amu somo olo hungkuno so'no huno ufohotofo. Yo'mayo hwe engo sekwo enjwa'mo humalofo sohwa hwaho mokosyohumayo sohwa osohwafe hungkunomo haloho pekuji yo'mayo syoho sejapɨfijoso sekwo komo'no fiyɨmno. 
TIT.3.2	Ose ulohoji nom'ne hungkuno ole ulohoho. A'amu nom'ne somne'no wonyo hungkuno nolɨkutoho. Ikujoho nofongki'nɨngkutoho. O'o, sɨmeho pompenjiyo'nji nohumafɨkuji a'amu hopi'nonohino somne'no hwahopo pawomno. Wopɨngo'nohini ulohopmno. Ose ulohoho.
TIT.3.3	Kɨko huno moi'wonoho. Hohonta nakwo ho'nwi huno ane'nwoho. Oseso nakwo hungkunomo hwotoho hmmotohwonefoho. Hwe wonyo Seten kako hwasyo hungkuno nalonto honɨngkano wonyomo ipenemotapmmentisofoho. Yo'mayo yahino wonyoso sɨmeho fefoyo'nji nakwoe hwe engo hopa imo'nɨngkahonɨngki nakwo tɨfi inɨngkowentani nakwoe a'apahomnohini ho'noma'nɨmotohwono. Nakwo nom'ne a'amu somne'no sɨmeho wonyo namo'nɨmɨweho. Hofɨkoe yo'mayo so'no hi namo'nɨmɨweho. A'amu nakune'no mangohwa imo'nalokwofo sohwanji nakwo hopi'nonohino mango hwona'nyoho.
TIT.3.4	Ose nohumentanɨngkuhwoni Anɨtu asomo netɨmayo'ne sohwo sɨmeho nejapeso utɨhwa'nyopo i'mofaponto honɨngkano wonyo somta'ni isɨhutofonema'mentisofoho. 
TIT.3.5	Nakwoe yo'mayo honɨngkano wopɨngo'ne poyo pe'nɨmentiso'maho. O'o, Anɨtu nakumne'no hitoho ulofahonɨngki asomo netɨmayo'ne kako poyo pe'nɨmentiso hweho. Nakwoe wonyoso wae enaofahonɨngki kakoe Towahuno Wopɨngo sohwo mijo hopa kiyonemanto a'amu songo pa'nyo namokumentisofoho. Songo namokonto huno wopɨngo songoso nejapmmentisofoho. 
TIT.3.6	Jisas Kɨlais nakumne'no poyo pe'nonto apa'no songo lɨka'mentiso so'no Anɨtu kakoe Towahuno nehula'o'mentisofoho. 
TIT.3.7	Ose yonto yo'mayo Jisas Kɨlais nakumne'no naloho'mentiso so'no Anɨtu nelalofi, Nje mehomi wopɨngo kuyoho. Ose nelalofoho. Oso'no nakwo'ne ango songo ne'no humayo'ne so'nji yo'mayo wopɨngo so'nji wonejapmmonto yahonɨngki hontohumalohwono.
TIT.3.8	Oso hungkuno nehopeho. Olo hungkuno pi'nɨngo kumtɨ'mokiyalokwe loso kɨko a'amu somo yokumpohn'nyo filutɨhwahoho. A'amu Anɨtumo sɨmeho hi'ntnnono uyɨwo'nɨngkohofoso olo hungkuno losomo inɨngkakuji hofɨko syoho wopɨngo so'no sɨmeho umo'nono. Olo syoho wopɨngo loso a'amumo ufo'mayoneso ne'njofoho.
TIT.3.9	Taitas sohwosi a'amu siki yoka hnnɨwo'nɨngkohofo somne'no i'waho fiyo. A'amu hofiyakwosafe a'mane hungkuno somne'no huno syafɨsyɨwo'nɨngkohofo somne'no i'waho fuyakolofo. Honɨngkano hungkuno somne'no ikujoho hungkuno hopa hnnontanɨngkujoso i'waho fuyakolofo. Nakwo huno moi'wonoho. Oso hungkuno hiso monefo'manehoho. O'o, ne'njo'maho. Ne anefoho.
TIT.3.10	A'amu fihwo sekwo'nji nohumahwosi a'amu somo wahusilo'mo lɨhwosi hungkuno kengo ulososo oso a'amu sohumo hungkuno yokumpohn'nyo uso. Jɨje hungkuno sɨmo'mjo somo haloho makuposo'manji apa'no uso. Apa'no haloho makuposo'manji oso hwe sohumo hohujo fikinjɨmofo. 
TIT.3.11	Oso a'amu oseso kɨko huno kiyohoho. Kako honɨngkano wopɨngo mta'ni nto sompee'maho. Kakoe yahino wonyo so'no huno ko uyahonɨngki kako kakoe yahino wonyo somo musɨkwajiyohofo.
TIT.3.12	Olo hungkuno loso nto mtito'maleno. Ifoyo hamno engo somo ngko ango Nikopoulis osomo wohumamonne'no yohono. Hwe hufa'u Atemasɨ'nji Tikikosɨ'nji ngko'nji humalohwono. Oso'no hwangku hwe anga'nohino huhwo sohwo kikiyepono uhwatɨmonne'no yohono. Ku'maso sohonta kɨko ango Nikopoulis sopo komo'no nɨ'maho. 
TIT.3.13	Oso hwe Senas hungkuno mɨhwajiyo syoho'njo sohwo oso hwo'nji Apoulousɨ'nji siko hano iyo sohonta kɨko hofiyo ufo'maho. Wosopayo'nji yo'mayo honɨngkanomne'no umofonyo iyoso'no yano uyo.
TIT.3.14	Kɨko'nohinɨ'maho. O'o, hwe moya'mi hopi'nonohinoso ufo'mapɨfijoso hofɨko syoho wopɨngo so'no sɨmeho umo'nɨmontonoho. A'amu umofonyo iyo sohwamo ufo'mapɨfe. Siki humayoso wopɨngo'maho. O'o, hofɨko humafijoso syoho ne'njo uyɨfe.
TIT.3.15	Olopo a'amu hopi'nonohini ngko'nji humalofoso nakwoe a'amuhwe kilalokwofo. A'amu Anɨtuye hungkunomo inɨngkowalokwofoso kɨko'nji humalofoso hofɨko nakumo sɨmeho nejopalokwofo oso hwamo ole fonajiyo, Nakwoe a'amufo ulalokuhwono. Ose fonajiyo ntohofo.
TIT.3.15	Anɨtu kako hofiyo wosefo'mano. Olo hungkuno loso ngko Poulɨ'ni mtɨ'mokohono. Hungkuno osohopeho.
PHM.1.1	U nje nɨngkwahwo Filemoun, nje hungkuno tɨfo upa'nyo. Ngko Poulɨ'ni nekwoe nɨngkwahwo Timouti'nji nohumentayo kikine'no olo iyoswo loso mtɨ'mokalokuhwoyo. Ngko a'amumo Jisas Kɨlaisɨye hungkuno ulɨmale so'no hofɨko ngkimo impo'angomo intofanɨhumalofofoho. U Filemoun kɨko nekwo'nji Anɨtumne'no syoho afa hwosoho. Nekwo sɨmeho kijopalokuhwoyo. 
PHM.1.2	Nekwoe hungkuno loso olo a'amu lomo uhwojalokuhwoyo. Nekwoe nampohwo Apiya'nji Akiposɨ'njoho. Akipos ngko pa'nyo Anɨtumne'no yokumpohn'nyo lohofonto Anɨtuye hungkuno lutɨhwalofoho. Nom'ne a'amu Jisas Kɨlaisɨmo inɨngkawentɨfi jɨje angomo uhu'mokuwo'nɨngkohofo somo hungkuno loso mtɨ'mokalokuhwayo.
PHM.1.3	Nanɨngkwohwo Anɨtu sohwo'nji nakwoe Hwe Engo Jisas Kɨlaisɨ'nji siko'monta'i siko yo'mayo wopɨngo selohofosɨsi sɨmeho pompengo wosejopanjiyoho.
PHM.1.4	Nje nɨngkwahwo Filemoun, ngko Anɨtumo jomo ulontnne sohonta ngko kikine'no isamoyoka mɨkunɨmposo ulɨwo'nɨngkohefoho. 
PHM.1.5	Hwapɨngoso ole, Olo hungkuno loso upa'nɨmalefoho. Kɨko nakwoe Hwe Engo Jisas osohumo sɨmeho hi'ntnnono engo uyonji a'amu Jisas sohumo inɨngkuwo'nɨngkohofo oso'ntnne'no sɨmeho uyalokuno. Oso'no Mpohumo isamoyoka ulalokweno. 
PHM.1.6	Olo so'no nɨmo'nɨngkohoho. Nakwo Jisas Kɨlaisɨmo inɨngkawo'nɨngkuhwone hn'nwi nakwo yokumpohn'nyo sosofito'nɨngkuhwasi fo'ma'nososo yo'mayo wonyoangkafo Jisas Kɨlais nejapɨwo'nɨngkiso so'no nakwo huno ito'no naisoso ito'nohini wokemokosyohumantanoho. Oso'no Mpohumo jomo ulalokweno. 
PHM.1.7	Filemoun kɨko a'amu Jisas Kɨlaisɨmo inɨngkawo'nɨngkohofo somo sɨmeho engo uyalokuno so'no ngkimo yokumpohn'nyo nɨsosofitofonji nje sɨmeho wopɨngo kɨko nɨmokuwo'nɨngkino hwosoho. Anɨtuye a'amu hopi'nonohinoso kikine'no syakufɨsyontɨfi sɨmeho wopɨngo umo'nɨngkohoho.
PHM.1.8+PHM.1.9	Hungkuno anga'nohino Ounesimosɨmne'no wakilohonɨmonne'no yohono. Nakwoe Hwe Engo Jisas Kɨlais a'amumo sɨmeho uyo yahino loso nejapmmentiso so'no ngko hungkuno yokumpohn'nyo kɨko inɨngkayo'neso nokilɨ'mnesohilo. I oso'no ngko sɨmeho kijapmmentohe so'no olo so'no jomo wakilohonɨmonne'no yohono. Kɨko ngkine'no huno kiyohoho. Ngko a'mane imo'nonji Jisas Kɨlaisɨye syohomne'no impo'angomo humaleno. 
PHM.1.10	Oso'no Ounesimosɨmne'no wakilohonɨmonne'no yohono. Kako nje hwomu pa'nyo imo'nɨngkiso hweho. Impo'angomo nohumanji Anɨtuye hungkunoso Ounesimosɨmo ulahonɨngko hungkuno hiloso kako sɨmeho hi'ntnnono uyonto Anɨtuye a'amu imo'nɨmasofoho. Oso'no ngko kanɨngkwohwo pa'nyo humaleno. 
PHM.1.11	Oso hwe huhwo sohwo Ounesimosɨyo kakoe yofe hwapɨngoso olenoho. Fo'mayo'nefoho. I hohonta Ounesimos kako jɨje syoho kilohofimentiso sohonta kako wonyo kiloho'mentisofoho. I olohonta kako kɨko'nji ngko'nji syoho wonyoangkafo elohofiyo hweho. Kako wefo'ma'montonoho.
PHM.1.12+PHM.1.13+PHM.1.14	Anɨtuye syohomne'no impo'angomo nohumentanɨ'mo kɨko ango kengopo nohumahoji ngkimo manɨfo'matnnehino. Kɨko ngko'nji humentontasi ngkimo wopɨngo nonɨmokosyohumantnnesohilo. I oso'no jɨje syoho kilohofiyo ngko'nji humayo so'no ngkimo wopɨngo nɨmokosyohumahwoso'no nje sɨmeho wopɨngo wanɨmo'nɨmonte'no yohoho. Jɨje uyohope hweho. Ounesimos ngko'nji wohumano lonji ko yoheso kɨko olo hilo so'no manjoso'no ngko jɨje honɨngkano jɨje syoho kilohofiyo osohumo asomo utɨmayo'ne mopɨjwakumo'mnehono. O'o, kɨko ngkimo nɨfo'mayo so'no asomo uhwajisoso oso wonyoangkafofoho. I oso'no jɨje hunofoho. Oso'no kikiyepono Ounesimos sohumo uhwojalokweno. Hwe huhwo sohumo sɨmeho engo uyonji uhwojalokweno.
PHM.1.15+PHM.1.16	Hohonta kako kuhwotɨ'mofonto we'enehwo hiyaso umentisofoho. Osohonta kako hamniyoho momaso'njo siki syoho kilohofiyo hweho. I olohonta syoho kilohofiyo'nohino hwo'maho. O'o, kako hnnɨngkwa'wehweho. Hwapɨngoso kako Hwe Engo Jisasɨmo sɨmeho uyɨwo'nɨngkiso hweho. Sɨmo'mo Ounesimos we'enehwo kuhwotɨ'mo'mentisoso olelɨkeno, kɨko'nji ne'no nohumuhnne so'no kakuhwotɨ'mo'mentono. Nenɨngkwohwo Ounesimosɨmo sɨmeho uyɨmentohe hwo'nyoho. I olohonta kɨko kakimo sɨmeho engo uyɨmonnoho. Kako jɨje syoho kilohofiyo'nji hnnɨngkwa'wehwo'njoho.
PHM.1.17	Kɨko ngkimo Anɨtuye syohomne'no nje tatohwo hwosoho syonɨfɨsyɨwo'nɨngkino'manji kɨko ngkimo ntohofɨwo'nɨngkino hopaso kɨko Ounesimosɨmo ulohofo. 
PHM.1.18	Hohonta kako kikimo wonyo pipi kiloho'mentiso'manji kɨko ngkine'no oso hiso'no hungkuno filɨhwajo. Ngko jɨje yo'mayo so'no kikimo aku wokijapmmo. 
PHM.1.19	Ngko Poulɨ'ni yo'mayoso aku wokijapmne'no nehopi kilalokweno. U kɨko uhwonyo. Olo hungkuno loso nje aho'nji ifalifaliyo mtɨ'mokalokweno. Ngko jɨje hunomo huno makufohoto'mnehono. Hohonta ngko Anɨtuye hungkuno lokitɨhwahonɨngko kɨko olo hungkuno hilo somo sɨmeho hi'ntnnono umentohino so'no kɨko songo ne'no humayo'neso ma'mentohinofoho. I oso hungkuno kilɨmentohe so'no kɨko ngkimo aku peho ntapmmentohinoto. Awonoho. Oso hiso'no ngko huno makufohoto'mnehono. 
PHM.1.20	U nje nɨngkwahwo, kɨko ngko'nji nakwoe Hwe Engo Jisas Kɨlaisɨye syoho ntnne'no syafɨsyohoji kɨko Ounesimosɨmo ito'no mokosyohumaho. Kɨko ose isoso nje sɨmeho wopɨngo wanɨmo'nɨmontonoho.
PHM.1.21	Olo hungkuno ngko kikimne'no mtɨ'mokuyohojalokwe loso kɨko uhwonɨngkohoji haloho peso'no ngko huno niyohoho. Ounesimosɨmne'no yahino wopɨngo kɨko ulohofo so'no kilohe somo tɨfi inɨngkahuji oso mta'ni kɨko yo'mayo yahino wopɨngo ne'no mjɨmɨsoso jɨje yahino wopɨngoso nje hungkuno kilohe loso jɨje hunoso nje hunomo wonɨyakolo'monnoho. 
PHM.1.22	Nom'ne hungkuno tɨfo upa'nyo. Ounesimos kikimo ku'maso sohonta kɨko ngkine'no ango anga'no ito'no fesyohumaho. Hwapɨngoso sekwo ngkine'no Mpohumo jomo ulɨwo'nɨngkohofo so'no hontohumaleno. Anɨtu sekuyepono ngkimo asomo wonɨhwajono ntnne'no yalokweno.
PHM.1.23	Epeefɨlos kako'nji ngko ntnne'no Kɨlais Jisasɨye syohomne'no impo'angomo humalohwoyo. Kako kikimne'no nje a'amu hweho lonto huno syokufɨsyalofoho. 
PHM.1.24	A'amu nom'ne sohwa ngko'nji Anɨtuye syoho yalokuhwone sohwa kikimne'no nakwoe a'amu hweho kilalokwofo. A'amu huhwo sohwa ole, Mak, Alisɨtakos, Ntemas, Luk. Osohwa kikimne'no syokufɨsyalokwofo.
PHM.1.25	Nakwoe Hwe Engo Jisas Kɨlais kako yo'mayo wopɨngo waselohofono. Nje hungkuno tɨfo osohopeho.
HEB.1.1	Hohonta sɨkuno pi'nɨngo somo Anɨtu kako kakoe hungkuno neyakwosamo uyɨmentisofoho. Sɨkuno fehohnjoso kako a'amu sohwamo uyahonɨngki hofɨko nalɨmotofofoho. Sɨkuno nom'nemo Anɨtu kakoe hungkuno ahwomomjo a'amu somo uyahonɨngki nalɨmentisofoho. 
HEB.1.2	I nakwo a'amu olohontajo hn'nɨmo Anɨtu kakoe hwomumo kako hungkuno uyahonɨngki Jisas nalɨmentisofoho. Oso hwomu huhwo sohumo Anɨtu ulɨmento, Kɨko hwaho'nji ahwomo'nji mtɨ'mojo. Ose ulahonɨngki Jisas kako hwaho'nji ahwomo'nji yo'mayoso mtɨ'mokumentisofoho. Oso mtɨ'mokumentiso so'no Anɨtu kako Jisasɨmo ulɨmento, Kɨko'nefoho ulɨmentisofoho. 
HEB.1.3	Nakwo Anɨtuye Hwomu huhwo sohumo uhwonontani nakwo Anɨtu ne sohwoe yokumpohn'nyo'nji Anɨtuye yofe engo'nji uhwonɨwo'nɨngkuhwonefoho. Kako Anɨtuye yahino ne somo nakumo netɨhwayo'ne hweho. Jisas kako hungkuno yokumpohn'nyo lonteso kako hwaho'nji a'amu'nji yo'mayo so'nji hulɨ'mokumemokosyohumaho. Kako a'amufe wonyoso wae yaofo'ne honɨngkanoso imo'mentisofoho. Imofɨkwato lohofonto kako ahwomomo sonto kanɨngkwohwo Anɨtuye aho angahohnta'ni nohumanto yo'mayo somo mokosyohumaho.
HEB.1.4	Oso yofe engo Anɨtu kakoe hwomumo mulɨmentisoso a'amu ahwomomjo hopi'nonohino sofe yofemo yakolo'nnyo hweho. Yofe engo loso ole, Anɨtuye Hwomufoho. 
HEB.1.5	Hwapɨngoso ole, Olo hungkuno loso Anɨtu hohonta a'amu ahwomomjo somo ulɨmentisotaho. O'o, kakoe hwomumnohini ole ulɨmento,
HEB.1.5	Kɨko nje Hwomu hwosoho.
HEB.1.5	Olohonta ngko jɨje Mpohwo'nyoho.
HEB.1.5	Nom'ne honta ole lɨmento,
HEB.1.5	Ngko kanɨngkwohwo'ni humaleno.
HEB.1.5	Kako nje hwomu hweho.
HEB.1.5	Oso hungkunoso Jisasɨmnohini ulɨmentisofoho. 
HEB.1.6	Anɨtu kakoe Hwomu anga'nohino Jisas osohumo hwahopo uhwatɨmonto yonto Anɨtu kako a'amu ahwomomjo somo ulɨmento,
HEB.1.6	A'amu ahwomomjo soku sekwo nje hwomufe yofe foho'nomapmno.
HEB.1.6	Ose ulɨmentisofoho. 
HEB.1.7	Anɨtu kakoe a'amu ahwomomjo somne'no ole nalohi,
HEB.1.7	Ngko nje a'amu ahwomomjo somo mtɨ'mokahonɨngko nje syohomne'no hofɨko emta'mɨngo ifofo'nji oso hopa iwo'nɨngkohofofoho.
HEB.1.7	Ose nalɨmentisofoho. 
HEB.1.8	I Anɨtu kakoe Hwomumo ole ulɨmento,
HEB.1.8	Kɨko Anɨtu sohwosi, a'amu hopi'nonohino somo yokumpohn'nyo ne'no mokosyohumantitnne hwosoho.
HEB.1.8	Jɨje a'amufe honɨngkano nto'nohino mɨhwajontihnne hwosoho.
HEB.1.8	Oso yahino nto'nohino mɨhwajiyo somo a'amu hiso nuhwonɨngkuji nto'nohinoho kilɨfitnnefoho.
HEB.1.9	Kɨko yahino ito'nohino so'no kumo'nɨwo'nɨngkohoho. Yahino wonyoso ngkilaho lɨwo'nɨngkino hwosoho.
HEB.1.9	Oso'no ngko jɨje Anɨtu sohwo'ni ngko yofe engo mayo'ne kuhwosopo'mentohefoho.
HEB.1.9	Oso'no jɨje sɨmeho wopɨngo kumokuwo'nɨngkoheso jɨje a'amufe sɨmeho wopɨngo somo yakolo'nnyofoho.
HEB.1.9	Ose ulɨmentisofoho. 
HEB.1.10	Nom'ne honta kakoe hwomumo ole ulɨmento,
HEB.1.10	Hwe Engo sohwosi, sɨmo'mo ne'mo kɨko hwaho'nji ahwomo'nji jɨje aho'nji mtɨ'mokumentohino.
HEB.1.11	Olo hwaho lo'nji ahwomo lo'nji moi'wo imo'nonefoho.
HEB.1.11	I kɨko ose'ne'maho. O'o, kɨko ne'no nohumantohotnne hwosoho.
HEB.1.11	Hwaho'nji ahwomo'nji hwapɨfe yofoho imo'nɨngkiso oso hopa imo'nonefoho.
HEB.1.12	A'amu sohwa hwapɨfe ku'mokasyontɨfi nom'ne songo iwo'nɨngkohofo hopaso kɨko hwaho'nji ahwomo'nji noku'mokasyohoji kɨko nom'ne songo woho'nahumonnoho.
HEB.1.12	I oso'no kɨko huno mɨkwesyafɨhutnnehino. O'o, ne'no nohumantohotnne hwosoho.
HEB.1.12	Anɨtu ose ulɨmentisofoho. 
HEB.1.13	Hohonta Anɨtu kakoe hwomumo ole ulɨmento,
HEB.1.13	Kɨko nje aho anga sohohnta'ni fosyohumaho.
HEB.1.13	Osopo kɨko nohumahoji ngko jɨje mango sohwa jɨje sɨfɨki'nyo'mo enjwa'mo wakuhumotɨ'monnoho.
HEB.1.13	Oso hungkuno ulɨmentisoso Anɨtu kakoe a'amu ahwomomjo somo ulɨmentisotaho. O'o, kakoe hwomumne'nohini ulɨmentisofoho. 
HEB.1.14	A'amu ahwomomjoso hofɨko Anɨtu kakoe syoho ulohofiyofoho. Oso a'amu homo somo Anɨtu kako asomo utɨma'mne somo ufo'mapɨfento uhwajɨwo'nɨngkisofoho.
HEB.2.1	Oseso oso hungkuno neso Anɨtuye hwomu nejapmmentiso somne'no nakwo piso'mo'nyo ihwasi nusɨkwojɨhwaloho. O'o, nakwo yokumpohn'nyo kesyohumehwasi tɨfi unɨngkohwano. 
HEB.2.2	Hohonta Anɨtuye hungkuno a'amu ahwomomjoso hofɨko hwahoponjo a'amu somo uyahonɨngkofi a'amu hwahoponjo hiso hofɨko hungkuno homo somo haloho maposo'njo yahonɨngkofi oso yahino wonyo somne'no Anɨtu hofɨkimo tohino engo uyɨmentisofoho. Oso'no nakwo huno nayohi, oso hungkuno hiso a'amu ahwomomjoso hofɨko a'amu hwahoponjo somo uyɨmentisoso hungkuno nehopeho. 
HEB.2.3	Anɨtu nakumo asomo netɨmayo'ne honɨngkano hwosampo'mentisoso wonyohofiyofoho.
HEB.2.3	Oso homo somne'no nakwo hohujo ikinjaofɨhwasɨ'manji oso yahino wonyo somne'no nakwo tohino mayoso'no hiyaso ntɨ'mte wanehwono. Honɨngkano nɨhu'no awonoho. Nakwoe Hwe Engo sohwo sɨmo'mo olo hilo so'no a'amu somo ulɨmentisofoho. A'amu hiso nupa'nontɨfi ne'njofoho lontɨfi hungkuno homo somo inɨngkawentɨfi hungkuno homo somne'no nalɨmentohofofoho. 
HEB.2.4	Hofɨko hungkuno hiso nolutɨhwentanɨngkofi Anɨtu kako hungkuno homo somo yokumpohn'nyo sosofitofosyohumayo'neso kakoe yokumpohn'nyo a'amu homo somo uyahonɨngki hofɨko yo'mayo wonyoangkafo iyo so'ne a'amu somo yamofo itɨhwamentohofofoho. Anɨtu kako a'amu anga'no anga'nohino homo somo kakoe Towahuno uhwojahonɨngki Towahuno sohwo a'amu somo Anɨtuye huno mta'angoso yo'mayo yahino wonyoangkafoso uyɨmentisofoho.
HEB.2.5	Hwangku hwaho nom'ne songo i'mofapone'no lalokuhwono. Oso hwaho songo mokosyohumayo so'no Anɨtu kako a'amu ahwomomjo somo uhwosopo'mentiso'maho. 
HEB.2.6	O'o, Anɨtuye hungkuno mtɨ'mokumentohofo somo hwe fihwo ole mtɨ'mokumento,
HEB.2.6	U Anɨtu, nakwo a'amu hwahoponjo hn'nɨmne'no kɨko huno peho'ne syonefɨsyalokuno.
HEB.2.6	Nonemokosyohumanji nakwo a'amu wonyo hn'nɨmne'no kɨko huno pehofo syonefɨsyalokuno.
HEB.2.7	Kɨko a'amu ahwomomjo so'njo sopo kakimo hofɨko'njo enjwa'mo we'enehwo wohumanonji uhumatɨ'mentohinofoho.
HEB.2.7	Kɨko jɨje yokumpohn'nyo uyonji yofe engo mulonji kakoe yofe engo ho'noma'mentohino.
HEB.2.8	Kɨko yo'mayo hopi'nonohinoso kako mokosyohumayo'ne kakimo enjwa'mo ho'nohumentohinofoho.
HEB.2.8	Ose mtɨ'mokumentisofoho. Ou, Anɨtu yo'mayo hopi'nonohinoso nakwo mokosyohumayo'ne ho'nahumentisofoho. I anga'no olopo siki we'ne moho'nahummentono. O'o, nɨhu'no hopi'nono nakumo enjwa'mo we'ne ho'nahumentisofoho. I oso'no yo'mayo somo uhwonantaneso nakwo momokosyohumawo'nɨngkoho yɨhwono. O'o, nɨhu'no awonoho. 
HEB.2.9	I oso'no hohonta Jisas kako a'amu ahwomomjo so'njo enjwa'mo we'enehwo humamentisofoho. Hwapɨngoso Anɨtu nakumne'no hitoho ulofahonɨngki Jisas kako nakwo a'amu hopi'nonohino hn'nwiye honɨngkano wonyomne'no tohino engo nomanto poyo pe'nɨmentisofoho. I kako ose imentiso so'no Anɨtu kako Jisasɨmo apa'no yokintahopo uhumajonto kakoe yokumpohn'nyo'nji yofe engo uyɨmentisofoho. Osohumo uhwonalokuhwono.
HEB.2.10	Anɨtu kako yo'mayo hopi'nonohinoso mtɨ'mokumentiso hweho. Kako hwapɨngofoho. Anɨtu kako kakoe mehomi pi'nɨngo engo ne'njoso ngkiyepono pɨkuji ngko'njo lopo humafɨkuji nje yokumpohn'nyo'nji nje yofe engo'nji mapitnne'ento lɨmentisofoho. Anɨtu ose lɨkwato lohofonto kako huno ole syafɨhu'mento, A'amuso hofɨko ngkiyepono sapɨfitnne'no nje hwomu kako hofɨkoe wonyo honɨngkanomne'no tohino mayoso wopɨngofoho. Anɨtu ose syofɨsyahonɨngki Jisas kako hwahoponjo a'amu hn'nɨpa'nyo imo'nɨmentisofoho. Jisas nohumanto yo'mayo tango kakimo u'mahonjoso kako wonyo nɨhu'no miyo hweho. Kako nakwoe wonyomne'no tohino engo ma'mentisofoho. Oso tohino ma'mentiso so'no nakumo ahwomomne'no netɨmayoso Jisas huhwo sohwo hoponoho. 
HEB.2.11	Oso'no Jisas wonyo ane sohwo kako nakumo nonemanto nakumo wonyo ane pa'nyo namokonto kakimo mone'mo'nalofoho. Oseso Jisasɨjanji nakwo'nji nanɨngkwohwo anga'nohinoso Anɨtuyoho. Oso'no Jisas kako nje nɨngkwahwosafo nalonteso wonɨmango munalofiyohoho. 
HEB.2.12	Jisas Anɨtumo ole ulɨmento,
HEB.2.12	U Anɨtu ngko nje nɨngkwahwo nampohwosamo kikine'no ulɨmonne'no yohono.
HEB.2.12	Hofɨko kikine'no uhu'mokukujo'no osopo humahm'mo ngko jɨje yofe ho'nomayo'ne ta walɨmonnoho.
HEB.2.13	Jisas kako apa'no ole lɨmento,
HEB.2.13	Ngko Anɨtune'no sɨmeho hi'ntnnono uyɨmonnoho.
HEB.2.13	Ose lonto nom'ne hungkuno lɨmento,
HEB.2.13	Ou kɨko ngkimo nohonyo. Nje mehomi Anɨtu ntapmmentiso so'nji ngko'nji olopo humalohwono.
HEB.2.13	Ose lɨmentisofoho.
HEB.2.14	Oso mehomi Anɨtu Jisasɨmo uyɨmentisoso hofɨko hwahoponjo a'amufoho. Oso'no Jisas kako hwahoponjo a'amu imo'nɨmentisofoho. Olo nakwoe hwaho hopo lopo hwe wonyo Seten kakoe yokumpohn'nyo'nji nakumo poyo namokuwo'nɨngkoho. Oso'no nakwo poyo pe'nɨwo'nɨngkuhwone pa'nyoso Jisas poyo pe'nɨmentisofoho. I oso'no Jisas kako apa'no songo lɨka'mentiso sohonta kako Setenɨye yokumpohn'nyo somo hwotoho hmmentisofoho. 
HEB.2.15	Nakwo mehomi we'e so'nwi poyo pe'nyoso'no iyoho nanɨmentiso mta'angoso olohonta engo hn'nwi nenalofoho. Oso iyoho nenalokunjoso nakumo impe intofonesyohumaho. I Jisas poyo pe'nɨmentiso so'no kako oso impe homo somta'ni nasɨhuto'mentisofoho. 
HEB.2.16	Jisas oso syoho imentisoso a'amu ahwomomjo somo ufo'mayo'ne'maho. O'o, Apɨlohamɨye imu hn'nyumo nefo'mayo'ne imentisofoho. 
HEB.2.17	Oseso Jisas kako a'amu hwahoponjo ne pa'nyo imo'nɨmentisoso homnɨngkwa'wehwosafe yahinoso ma'mentisofoho. I oso'no yo'mayo yamofo u'manteso kako yokumpohn'nyo lohofonto wonyo honɨngkanoso miyo'njo imentisofoho. I homnɨngkwa'wehwosamne'no hitoho ulofahonɨngki hofɨkoe wonyomne'no tohino manto wonyo hiso wae yaofo'ne honɨngkano imo'mentisofoho. Oso'no kako ajwopo nohumanto nakumo Anɨtu'nji ufohi'nyo'ne hulɨ'mokomokonesyohumawo'nɨngkiso hweho. 
HEB.2.18	Olohonta yo'mayo hwahoponjo ne'mahwosi honɨngkano wonyomo upenemotamo lɨhwosi yososo Jisas wonefo'ma'montonoho. Hwapɨngoso Jisas nakwoe hwaho lopo humamentiso sohonta yo'mayo hwaho loponjo tangoso Jisasɨmo honɨngkano wonyomo upemotamo lɨmentisofoho. Oso tango u'ma'mentiso so'no yo'mayo nakumo yamofo nalohofo so'no Jisas kako huno uyɨhwoso'no nefo'mayo'neso Jisas kako hoponoho.
HEB.3.1	Nje a'amufo, sekwo Anɨtuye mehomi ne imo'nɨmentohofo soku, Anɨtu ahwomomo humaso sohwo sekumo sehwosopo'mentisofoho. Jisas kako Anɨtuye hungkuno uyohojɨku'mofo sohwo kako nakwo Anɨtu'nji humayo'ne hulɨ'mokonesyohumaso so'no nakwoe wonyo wae enaofo'ne syoho ma'mentisofoho. Oso huhwo sohumo sɨmeho hi'ntnnono uyɨwo'nɨngkuhwone oso'no kakoe a'amu ne'nwoho lɨwo'nɨngkuhwonefoho. I oso'no nakwo Jisasɨmne'no huno ne'no syofɨsyɨhwasi nakwo Jisas kakine'no huno engo wotɨpemehwano. 
HEB.3.2	Anɨtu oso syoho hiso'no Jisasɨmo uhwosopeehonɨngki Jisas syoho hiso hofiyo esojwao'mentisofoho. Sɨmo'mo Mouses kako a'amu Isɨlael somo Anɨtumo ufohi'nyone hulɨ'mokosyohumamentisofoho. Tɨfi sohonta Jisas huhwo oso syoho Mouses hopaso kako ma'mentisofoho. 
HEB.3.3	Nakwo ango wopɨngo uhwonantaneso ango wopɨngo homo somo yofe engo mulɨwo'nɨngkuhwonetaho. Awonoho. Nakwo ango kakwo'yohwo sohune'no yofe engo mulɨwo'nɨngkuhwono. Oso'no Jisas kako nakumo Anɨtuye ango pa'nyo namokumentiso hn'nwiye ango kakwo'yohwo sohwo Jisasɨyoho. Mouses kako ango homo somo mokosyohumayo'nohino hweho. Jisas kako ango homo somo kakwo'yohweho. Oso'no Jisas kakoe yofe engoso Mousesɨye yofe somo yakolo'nnyofoho. 
HEB.3.4	Ango hopi'nonohinoso a'amu molɨwo'nɨngkohofofoho. I oso'no Anɨtu kako'nohino yo'mayo hopi'nono mtɨ'mokumentiso hweho. 
HEB.3.5	Mouses Anɨtuye syoho ulohofiyo sohwo kako Anɨtuye hungkunomo tɨfi inɨngkawento Anɨtuye angomo wopɨngo mokosyohumamojo hweho. Anɨtu Mousesɨmo yo'mayo Anɨtu kako hwangku yoneso'no lutɨhwamentiso so'no Mouses a'amu somo lutɨhwamojo hweho. 
HEB.3.6	I oso'no Jisas Kɨlais sohwo kako Anɨtuye syoho ulohofiyo hwo'maho. O'o, kako Anɨtuye Hwomu hweho. Jisas kako huhwo Anɨtuye hungkunomo inɨngkawento Anɨtuye ango hn'nɨmo wopɨngo nemokosyohumawo'nɨngkiso hweho. Oso'no nakwo kakoe ango hn'nwi Kɨlaisɨmo sɨmeho hi'ntnnono ne'no uyɨhwasi aho yokumpohn'nyo kemokosyohumehwasi nakwo kakine'no hontohumayo'manji oso'no nakwo kakoe ango hn'nwi ne'no nomolohinowentanɨngkuhwosi nakwo ne'no nohumentɨhwanefoho.
HEB.3.7	Anɨtuye Towahunofe mampahomo upo'nano. Ole nalohi,
HEB.3.7	Olohonta sekwo nje hungkunomo haloho upa'nɨfijo'manji sekwo hahn'nyo ikutoho.
HEB.3.8	Hohonta a'amu Isɨlaelɨso hofɨko Anɨtuye hungkunomo haloho upa'nontɨfi hahn'nyo yontɨfi hungkuno homo somo hwotoho hmmentohofofoho.
HEB.3.8	Hofɨko hwaho a'amu ane sopo nohumantɨfi Anɨtu nto'no monefo'mayo'njo iwo'nɨngkino hwosoho ntɨmotofofoho.
HEB.3.9	Seyakwosa osopo nohumentanɨngkofi soswo 
HEB.3.9	Hofɨko ko uhwonɨmotofoso hofɨko ngkimo sitofo ntɨmotofofoho.
HEB.3.10	Oso'no oso a'amu homo somne'no sɨmeho tohino nɨmnɨngkahonɨngki lɨmentoho,
HEB.3.10	A'amuso hofɨko nje yahinomo minɨngkayo'njo yontɨfi nom'ne honɨngkanomo usampewo'nɨngkohofofoho.
HEB.3.11	Oseso nje sɨmeho tohino nɨmnɨngkahonɨngki hungkuno yokumpohn'nyo ole lɨmentoho,
HEB.3.11	Nje usijo'no humayo yahinoso hofɨko motɨpemapitnnehofo. Nɨhu'no awonoho.
HEB.3.11	Anɨtu ose lɨmentisofoho.
HEB.3.12	Nje a'amufo, sekwo huno fɨsyafɨhupmno. Hwe fihwo kako sekwo'njopo humaso sohwo kako Anɨtu songo humaso sohumo sɨmeho hi'ntnnono muyo'njo ihwosi Anɨtumo nɨhu'nahone hohujo ikinjaofɨhwosi kako honɨngkano wonyomo sompefonoho. Oso'no sekwo nto'no uhwontohumano. 
HEB.3.13	Sekwoe sɨkuno moi'wo mmo'nosojwaofe sohonta sekwo sɨkuno huhwo huhwi sekwoe senɨngkwa'wehwosafe hunomo Anɨtuye hungkuno so'no huno filanɨfohotopmno. Ose lɨfohotofɨkuji sekwo ufo'ma'nɨmno. Hwe fihwo sekwo'nji humaso osohumo honɨngkano wonyoso kakimo kompemotahwosi kako olo honɨngkano loso'no wopɨngofoho lɨhwosi Anɨtuye hungkunomo nɨhu'nahone hahn'nyo yonoho. 
HEB.3.14	Sɨmo'mo nakwo Anɨtumo sɨmeho hi'ntnnono uyoma'mentɨhwoneso yokumpohn'nyo kemokosyohumentaso hn'nwi nakwo yokumpohn'nyo ne'no kemokosyohumayo'manji u Kɨlaisɨye yokumpohn'nyo so'nji kako yo'mayo mokosyohumaso so'nji ma'malohwono. 
HEB.3.15	Nakwo huno nayohi, Anɨtuye hungkuno ole nalohi,
HEB.3.15	Olohonta sekwo nje hungkunomo haloho upa'nɨfijo'manji sekwo hahn'nyo ikutoho.
HEB.3.15	Hohonta a'amu Isɨlaelɨso hofɨko Anɨtuye hungkuno haloho upa'nontɨfi hahn'nyo yontɨfi hungkuno homo somo hwotoho hmmentohofofoho.
HEB.3.15	Anɨtu ose nalɨmentisofoho.
HEB.3.16	Hohonta Anɨtuye hungkunomne'no hahn'nyo tɨhwa imentohofoto. Hwe moya'mi Isɨlaelɨso Ijip mta'ni Mouses ipemotawomentisoso hahn'nyo imentohofofoho. 
HEB.3.17	Anɨtu kakoe sɨmeho tohino umnyoso nowentanɨngki soswo 
HEB.3.18	Anɨtu kako hungkuno yokumpohn'nyo ole-eso tɨhumne'no lɨmentono. Nje usijo'no humayo yahinoso hofɨko motɨpemapitnnehofo. Oseso tɨhumne'no lɨmentono. A'amu kakoe hungkunomo hwotoho fewo'nɨngkohofo somne'no lɨmentisofoho. 
HEB.3.19	Oso'no nakwo huno ole nayohi, A'amu Anɨtumo sɨmeho hi'ntnnono muyo'njo yɨwo'nɨngkohofo so'no hofɨko Anɨtuye usijo'no humayo yahinoso motɨpemapitnnehofo.
HEB.4.1	Anɨtu kako nakumo hungkuno ole nalɨmentisoso weho. Ole nalohi, Sekwo nje usijo'no humayo yahino somo fosyohumamno. Ose nelalofoho. Oso'no hwe fihwo kako nakwo'nji humaso sohwo kako Anɨtuye honɨngkanomne'no usijo'no humayo yahinoso kako motɨpɨhwonyo'njo umo lɨhwasi nakwo iyoho wonanono. 
HEB.4.2	Nakwo Anɨtuye hungkuno wopɨngo upo'nantaneso a'amu Isɨlaelɨso upa'nɨmotofo oso pa'nyo'nwoho. I oso'no hofɨko hungkuno wopɨngo ko upo'nɨngkahonɨngkofi hungkuno hiso mufo'ma'mmentisofoho. Hwapɨngoso hofɨko ko upa'nontɨfi hungkuno homo somo hofɨko sɨmeho hi'ntnnono muyɨmmentohofofoho.
HEB.4.3	Hohonta Anɨtu kako hwaho'nji ahwomo'nji yo'mayo so'nji moi'wo mtɨ'mokonto kako usijo'no humamentisofoho. Nohumanto a'amu kakoe hungkunomo hwotoho fɨfijo somne'no ole lɨmentono,
HEB.4.3	Oseso ngko nje sɨmeho tohino nɨmnɨngkahonɨngki hungkuno yokumpohn'nyo ole lɨmentoho,
HEB.4.3	Nje usijo'no humayo yahinoso hofɨko motɨpemapitnnehofo.
HEB.4.3	Nɨhu'no awonoho.
HEB.4.3	Ose lɨmentisofoho. I oso'no nakwo Anɨtumo sɨmeho hi'ntnnono uyɨwo'nɨngkuhwone hn'nwi nakwo Anɨtuye usijo'no humayo yahino somo humalohwono. 
HEB.4.4	Anɨtuye hungkuno mtɨ'mokumentohofo somo hwe fihwo sɨkuno iyoho humayo somne'no ole mtɨ'mokumento,
HEB.4.4	Anɨtu kako yo'mayo mtɨ'mokumentiso syoho moi'wo esojwaofonto sɨkuno aho fehohnjo hopi'nonohino nom'ne mta'ni hufa'uyo somo usijo'no humamentisofoho.
HEB.4.5	Olo hungkuno loso'no apa'no ole mtɨ'mokumento,
HEB.4.5	Hofɨko nje usijo'no humayo yahinoso nɨhu'no motɨpemapitnnefoho.
HEB.4.5	Ose mtɨ'mokumentisofoho.
HEB.4.6	A'amu sɨmo'mo Anɨtuye hungkuno upa'nɨmentohofoso hungkuno homo somo sɨmeho hi'ntnnono muyɨmmentohofo so'no Anɨtuye usijo'no humayo yahino somo motɨpema'mentohofofoho. I oso'no a'amu nom'neso Anɨtumo sɨmeho hi'ntnnono uyɨmentohofo so'no hofɨko Anɨtuye usijo'no humayo yahinoso wotɨpemantɨfeho. Oso hungkunoso ne'no weho. 
HEB.4.7	Oseso Anɨtu kako nom'ne sɨkuno ho'nahumentisofoho. Oso sɨkuno ho'nahumentiso hiso'no ole lɨmento, Olohontanoho. Oso sɨkuno ho'nahumentisoso soswo pi'nɨngo uyokolofahonɨngki oso hungkuno nto seloheso Anɨtu Ntefitɨmo uyahonɨngki ole mtɨ'mokumento,
HEB.4.7	Olohonta sekwo nje hungkunomo haloho upa'nɨfijo'manji sekwo hahn'nyo ikutoho.
HEB.4.7	Ntefit ose mtɨ'mokumentisofoho.
HEB.4.8	Jousyɨwa kako Mousesɨye pijohinomo ma'mentiso sohwo kako a'amu Isɨlael somo hwaho Kenan sopo ipemotawomentisofoho. Oso hwaho hopo sopo Anɨtu a'amu Isɨlael somo olopo nɨhu'nahone usijo'no fosyohumamno ulontentesi Anɨtu kako hwangku no'mo nom'ne sɨkuno usijo'no humayo'neso moho'nasyɨhwonesohilo. 
HEB.4.9	I oso'no Anɨtu kako nom'ne sɨkuno usijo'no humayo'ne ho'nahumentiso so'no nakwo huno ole nayohi, Usijo'no humayo yahinoso Anɨtuye a'amumne'no weho. Anɨtu kako sɨkuno aho fehohnjo hopi'nono nom'ne mta'ni hufa'uyo somo usijo'no humamentiso pa'nyoso weho. 
HEB.4.10	Hwe fihwo kako Anɨtuye usijo'no humayo yahino somo wohumamo loso sohwo kako yo'mayo syoho yonteso kakoe yokumpohn'nyo'nji miyonehoho. O'o, yo'mayo syoho yonteso Anɨtuye yokumpohn'nyo'nji iwo'nɨngkiso hweho. Oso'no kako Anɨtuye usijo'no humayo yahino somo humaho 
HEB.4.11	Nakwo nakwoe sɨmano sopo yo'mayoso nopujonaofɨhwoso'no yokumpohn'nyo elɨfotɨ'mesɨhwasi Anɨtu kakoe usijo'no humayo yahino somo wohumano. I hohonta a'amu Isɨlaelɨso hofɨko Anɨtuye hungkunomne'no hahn'nyo imentohofo pa'nyoso nakwo oso hopa yasoso nakwo Anɨtuye usijo'no humayo yahinoso nakwo motɨpemanehwono.
HEB.4.12	Anɨtu kakoe hungkunoso ne'no nowentanɨngki hungkuno hiso ipisayo ne into'nalofoho. Nakwo huno moi'wonoho. Sɨhu sɨhumampo'nyo yohosi yohohnjoso yahwopaho mɨkufo yokino osomo kujomotasyɨwo'nɨngkiso oso hopa Anɨtuye hungkunoso nakwoe sɨmeho somo oso hopa nelohofalofoho. Hungkuno hiso nakwoe sɨmehomo yo'mayo mnaweso nakwoe hunomo yo'mayo mnaweso netɨhwawo'nɨngkisofoho. Hiyaso momokosyohumanehwono. Oso'no Anɨtuye hungkunoso oso sɨhu sɨhumampo'nyo yohosi yoho'njo somo yakolo'nnyofoho. 
HEB.4.13	Yo'mayo Anɨtu mtɨ'mokumentisoso Anɨtune'no hiyaso mawenehoho. Yo'mayo hopi'nonohino somo utɨhwa'nyopo wentanɨngki Anɨtu kako uhwonalofoho. Yo'mayo yahino iwo'nɨngkuhwone so'no tɨfi no'mo Anɨtu nonalohononefoho.
HEB.4.14	Nakwo'nji Anɨtumo ufohi'nyo'ne sohwo Anɨtuye Hwomu Jisasɨyoho. Kako ahwomo ne somo Anɨtu'nji humaho. Osohumo sɨmeho hi'ntnnono uyalokuhwone so'no a'amu nomane somo ulɨwo'nɨngkuhwono. Oso'no nakwo oso sɨmeho hi'ntnnono uyo somo aho yokumpohn'nyo wokemokosyohumano. 
HEB.4.15	Jisas nakwoe hwaho lopo nohumentanɨngki yo'mayo honɨngkano wonyomne'no nakumo impo'nonetɨmawo'nɨngkiso hopaso Jisasɨmo impo'nɨtɨmaneso kako honɨngkano wonyo nɨhu'no miyo'njo hweho. Oso'no yo'mayo wonyoso nakumo umpo'nonetɨma'mto ihwoso'no Jisas kako nakumne'no hitoho ulofɨhwoso'no kako wonefo'ma'montonoho. 
HEB.4.16	Oso'no nakwo iyoho miyo'njo ihwasi kanɨngkwohwo Anɨtu osohumo yo'mayo so'no jomo ulano. Kako nakumne'no hitoho ulofoso hwapɨngo hweho. Oseso yo'mayo tango ne'maso sohonta nakwo Anɨtumo jomo ulɨhwasi kako nakumo nefo'mahwosi wopɨngo wonaloho'montonoho.
HEB.5.1	A'amu Jutaso hofɨko'njo mta'ango hwe fihumo uhwosopo'mentohofo sohwo syoho ole imentisofoho. Kako a'amu hisofe wonyo honɨngkanomne'no Anɨtumo syoho ulohofiyonto yahu fonjokisasyonto yahu'nji yo'mayo so'nji Anɨtu uhwonyo'ne kisɨ'meehumentisofoho. 
HEB.5.2	Oso hwe huhwo sohwo kako hwahoponjo a'amu hweho. Kako sɨhune fehohnjo somo honɨngkano wonyo imentisofoho. Oso'no a'amu huno nto'no mosyafɨsiyo'njo somo u a'amu Anɨtuye honɨngkanomne'no inɨngo mo'nyo somo kako hofohofahn'no ulohofɨhwosi ufo'ma'montonoho. 
HEB.5.3	Kako hofɨko pa'nyo hwo'manji kakoe wonyo honɨngkanomne'nji a'amufe wonyo honɨngkanomne'nji Anɨtumne'no yahu fonjokisasyɨwo'nɨngkiso hweho.
HEB.5.4	Hwe fihwo ole monalonehoho. Ngko Anɨtumne'no a'amu somo ufo'mayo'ne yofe engo woma'mo. Ose malonehoho. O'o, Anɨtu kako Eloun Mousesɨye kola'wehwo sohumo uhwosopo'mentiso hopaso uhwosopo'montonoho.
HEB.5.5	Kɨlais huhwo kako ose'nohinoho. Kako ole malɨmmentisofoho. Ngko a'amu ufo'mayo'ne yofe engo woma'mo. O'o, ose malɨmmentisofoho. Anɨtu kako ole ulɨmento,
HEB.5.5	Kɨko nje Hwomu hwosoho.
HEB.5.5	Olohonta ngko jɨje Mpohwo'nyoho.
HEB.5.6	Ose ulɨmentisoso nom'nepo Anɨtu ole ulɨmento,
HEB.5.6	Kɨko a'amu ngkimo motanɨfohi'nyo'ne syohoso Melɨkisetek imentiso hopaso ne'no yohotnne hwosoho.
HEB.5.6	Ose ulɨmentisofoho.
HEB.5.7	Hohonta Jisas kako nakwo a'amu lohn'nwi pa'nyo imo'nonto nakwoe hwahopo humamentiso sohonta kako Anɨtumo humotaho'nji yokumpohn'nyo jomo ulɨmojo hweho. Anɨtu kako'nohini Jisasɨmo poyo pe'nyoso'no ufo'mayo'ne hweho. Jisas kakoe hunomne'no hi inyoso monje yasyonto kako Anɨtumo inɨngkayo so'no hi umo'nɨngkahonɨngki Anɨtumo enjwa'mo humamentiso so'no Anɨtu Jisasɨmo ufo'ma'mentisofoho. 
HEB.5.8	Jisas kako Anɨtuye Hwomu hweho. I oso'no kako nohumanto Anɨtuye hungkunomo haloho peso'no tohino engo ma'mentisofoho. Tohino engo nomanto kako Anɨtuye hungkunomo haloho po'mentiso so'no huno engo tɨpema'mentisofoho. 
HEB.5.9	Yo'mayo tohino u'mahonɨngki kako wonyo honɨngkano nɨhu'no mimmentisofoho. Oso'no kako wopɨngo'nohini nohumanto kako engolopohamo nakumo nefo'mayo'ne hwapɨngo hweho. Nakwo kakoe hungkunomo haloho'no pewo'nɨngkuhwone hn'nɨmo kako nakumo asomo netɨmaso sohonta songo ne'no nohumentɨhwanefoho. 
HEB.5.10	Oseso Anɨtu Jisasɨmo ulɨmento,
HEB.5.10	Kɨko a'amu ngkimo motanɨfohi'nyo'ne syohoso Melɨkisetek imentiso hopaso ne'no yohotnne hwosoho.
HEB.5.10	Jisasɨmo ose ulɨmentisofoho.
HEB.5.11	Nakwoe Hwe Engo Jisas nakwoe wonyo wae enaofo'ne sohune'no hungkuno pi'nɨngo engo woselontane'no ihwono. I oso'no sekwoe hunoso pito'nnyo'njo kuyoho. Huno nto'no mehohosahinyo kuyoho. Oso'no nakwo olo hungkuno hwapɨngoso pipi losetɨhwanehwono. 
HEB.5.12	Sekwo Anɨtuye hungkuno hohonta upa'nɨmentohofo soku olohonta sekwo nom'ne somo molutɨhwayoso peho'neto. Sekwoe hunoso tɨfo'njo kuyoho. Oso'no hwe fihwo kako Anɨtuye hungkuno hwapɨngo neso apa'no wolosetɨhwano. Sekwo Anɨtuye hungkuno neso wosopayo yokumpohn'nyo hopaso manɨfitnnehofo. O'o, amno'nohino nalokwofo. 
HEB.5.13	Nakwo huno nayohoho. A'amu fihwo amno'nohini nɨwo'nɨngkiso sohwo kako mehomi pa'nyo hweho. Mango ane pa'nyo hweho. Honɨngkano wopɨngomo inɨngkayo'ne huno nto'no muyo hweho. 
HEB.5.14	U wosopayo yokumpohn'nyoso a'amu engo huno'njo sohwafefoho. Oso a'amu huhwo sohwo kako Anɨtuye hungkunomne'no huno ne'no syafɨsyɨwo'nɨngkiso sohwo kako honɨngkano wopɨngo so'nji wonyo so'ntnno huno nto'no ehohosahinyo hweho.
HEB.6.1	Oso'no nakwo Anɨtuye hungkuno wosopayo yokumpohn'nyo pa'nyo so'no upo'nantanoho. Hungkuno amno pa'nyoso sɨmo'mo upa'nɨmentohofo oso'nohino upa'nɨngkuhwaloho. O'o, hungkuno amno pa'nyoso olenoho.
HEB.6.1	Nakwo hwahoponjo yahino wonyo somo hohujo ikinjaofɨhwasi Anɨtumo sɨmeho hi'ntnnono uyano.
HEB.6.1	Hwahoponjo yahino wonyoso ne anefoho. Monefo'manehoho.
HEB.6.2	Nakwo honɨngkano songo tɨpema'malohwone so'no nom'ne a'amu somo utɨhwayo'ne mijo fɨkiyomapmno.
HEB.6.2	Anɨtuye Towahunofe yokumpohn'nyo mayo'ne aho ulonjimokumno.
HEB.6.2	A'amu poyo pe'nyoso apa'no nolɨkapitnnefoho.
HEB.6.2	A'amu wonyo Anɨtuye hungkunomo haloho maposo'njoso hungkuno ikwolofɨkuji nɨhu'nahone tɨkanomo ne'no nohumantokutnnefoho.
HEB.6.2	Oso hungkuno amno pa'nyo'nohino upo'nɨwo'nɨngkuhwaloho. O'o, oso hungkuno homo somo sɨmeho hi'ntnnono uyɨhwaso'no 
HEB.6.3	Anɨtu nefo'maso'manji nakwo hungkuno nom'ne wosopayo yokumpohn'nyo pa'nyoso upo'nano.
HEB.6.4	A'amu Anɨtuye hungkunomo upa'nontɨfi huno wopɨngo tɨpemahonɨngkofi Anɨtu a'amu homo somo wopɨngo ulohofahonɨngki hofɨko Anɨtuye Towahuno Wopɨngo ma'mentohofofoho. Oso a'amuso hofɨko Anɨtumne'no hohujo ikinjaofɨkuji hofɨko Anɨtuye honɨngkanomo inɨngkayo'neso apa'no pipi tɨpemapitnnehofo. Awonoho. 
HEB.6.5	Hofɨko Anɨtuye hungkuno wopɨngo somo huno uyahonɨngki inɨngkawentɨfi hofɨko Anɨtuye yokumpohn'nyo somo uhwonontɨfi yo'mayo tɨfi no'mo imo'none so'no huno uyɨmentisofoho. 
HEB.6.6	Oso hohosohonta a'amu hiso Anɨtumne'no hohujo ikinjao'mentohofoso hofɨko huno apa'no ikwesyafɨsiyoso honɨngkano anefoho. Awonoho. A'amu Anɨtumne'no hohujo ikinjao'mentohofoso pa'nyofoho. Hofɨko Jisasɨmo apa'no utɨhwa'nyopo into'ofasyontɨfi a'amu hiso kakimo sitofo ulalokwofo.
HEB.6.7	Hwaho fipo ifoyo syonteso Anɨtu afofo uyoso sopo a'amu fihwa nonyo wosopayo hulɨfijoso wosopayo ne umo'nɨmontonoho. 
HEB.6.8	I oso'no wosopayo mofokafe'njo ihwosi hoja wonyo yongo'njo so'nohini ne ane fokafo so'manji hwaho wonyoponoho. Oso hwaho sopone'no Anɨtu kako hwaho wonyo nɨhu'nahoneponoho walɨmontonoho. Toho wae weeo'montonoho. Hwaho'ne'maho. O'o, a'amumne'no mtɨ'mokalokweno.
HEB.6.9	Nje a'amu soku, olo hungkuno tango'njo selalokweno. I hungkuno tango loso a'amu Anɨtuye hungkunomo hwotoho fewo'nɨngkiso somne'nefoho. Sekwo Anɨtuye hungkunomo tɨfi inɨngkowahonɨngkuji Anɨtu sefo'mahwoso'no sekwo ne umo'nantɨfeho. 
HEB.6.10	Sekwo Anɨtumo sɨmeho wopɨngo engo uyalokwofo so'no yo'mayo syoho wopɨngoso ulɨkofalokwofo. Sekwo kakoe a'amu somo ufo'mawo'nɨngkohofo somta'angoso olohonta ne'no ufo'malokwofo. Oso syoho homo somne'no Anɨtu kako inɨngo momofalofiyoho. 
HEB.6.11	Nakwo ole'no namo'nɨngkohoho. Yo'mayo hontohumalofoso ne imo'nyo'ne so'no sekwo syoho engo ikuji sɨmeho Anɨtumo uyalokwofo somo aho yokumpohn'nyo fɨkemokosyohumamno. 
HEB.6.12	Sekwo piso'mo'nyo ikutoho. O'o, sekwo a'amu Anɨtumo sɨmeho hi'ntnnono yokumpohn'nyo uyɨwo'nɨngkohofo sofe yahinomo finɨngkamno. Hofɨko piso'mo'nyo miyo'njo yontɨfi yokumpohn'nyo lohofontɨfi yo'mayo Anɨtu wosejapmmonnoho ulɨmentiso so'no hofɨko nomane'entɨfi ne'no hontohumawo'nɨngkohofofoho.
HEB.6.13	Hohonta Anɨtu kakoe hungkuno yokumpohn'nyo Apɨlohammo uyɨmentisofoho. Ngko Anɨtu'ni olo hungkuno kijopalokwe loso ne umokumonnoho. Nje yofe kilohe so'no kɨko huno wakiyono. Hungkuno hiloso ne umo'nɨmontonoho. 
HEB.6.14	Anɨtu ose ulonto ulɨmento, Hungkuno ne umokumoneso olenoho. Ngko wopɨngo kilohohm'mo jɨje imuso pi'nɨngo engo wokijapmmonnoho. Ose ulɨmentisofoho.
HEB.6.15	Oseso Apɨloham kako ne'no nohontohumanto Anɨtu ulɨmentiso so'no inɨngo mamo'mmentisofoho. O'o, ne'no hontohumanto kako kakoe hwomu ma'mentisofoho.
HEB.6.16	Hwe fihwo kakoe hungkuno ne imo'nyo'ne a'amufe yofe hwofilo'nnyo so'ne a'amu nom'ne somo ulɨmontonoho. Oso yofe engo ulososo kakoe hungkuno yokumpohn'nyo imo'nɨngkuhwosi nom'neso oso hungkuno homo somne'no yoka majo'njo ikuji hungkuno somo monje meehufitnnehofo. 
HEB.6.17	Oso a'amu somo Anɨtu wopɨngo waseloho'monnoho ulɨmentisoso hofɨko yo'mayoso nomapitnne'ento huno uyo'ne'ento Anɨtu kako hungkuno yokumpohn'nyo ulɨmentisofoho. Oso'no nakwo huno nayohoho. Kakoe hungkunoso mɨkwalonehoho. 
HEB.6.18	Oso'no olo hufa'uyo loso'no nakwo huno nayohoho. Anɨtu kako nakumo wopɨngo waseloho'monnoho nalɨmentisofoho. Anɨtu kakoe hungkunoso ne imo'nonefoho. Oso hufa'uyo sofa'une'no Anɨtu kako hwasyo malonehoho. Oso'no nakwo Jisas nemokosyohumane'entani nakwo Anɨtuye hungkuno ne imo'nɨmentiso so'no upo'nontani oso hungkuno hiso yokumpohn'nyo nesosofitofalofoho. Oso'no yo'mayo Anɨtu nalɨmentiso so'no aho yokumpohn'nyo kemokosyohumalohwono. 
HEB.6.19+HEB.6.20	Nakwo huno ole nayohoho. Anɨtuye hungkunoso ne imo'nonefoho. Oso'no nakwo iyoho monanɨngkiyohoho. Anɨtumo u'mayo'ne honɨngkano pɨku'nnyo somo Jisas kako hwosampo'mentisofoho. Kako nakumne'no sɨmo'mo napo'mentisofoho. Osopo nohumanto Jisas kako Anɨtumo motonefohi'nalofoho. Oso syoho Melɨkisetek imentisoso Jisas kako ne'no ihwonefoho.
HEB.7.1+HEB.7.2	Melɨkisetek oso hwe engo sohwo kakoe yofe hwapɨngoso olenoho. Honɨngkano wopɨngo somo mokosyohumayo hwe engo hweho. Melɨkisetek huhwo sohwo kako ango Salem mokosyohumayo hweho. Oso ango yofe hwapɨngoso olenoho. Sɨmeho pompengo ifafo'ne hweho. Melɨkisetek kako Anɨtu ahwomomo humaso sohumo a'amu'nji motufohi'nyo'ne syoho'njo hweho.
HEB.7.1+HEB.7.2	Apɨlohamɨye kami Lout osohumo hwe engo motawomentohofo sohwamo Apɨloham nofonjasyonto kakoe angopono nowentanɨngki hwe engo Melɨkisetek sohwo honɨngkanopo nɨswo'nonto Apɨlohammo aho ulonjimokumentisofoho. Apɨloham yo'mayo ho'yango mangohwa mta'ni ma'mentisoso aho hopi'nono yano ilofahumentisoso Melɨkisetekɨye yofe ho'nomayo'ne anga'no uyɨmentisofoho. 
HEB.7.3	Melɨkisetek kanɨngkwohwo'ya'u'nji hofiyakwosafe yofe so'nji nakwo huno monayohoyohoho. Oso sɨkuno kona'wohi ma'mentiso somo u poyo pe'nɨmentiso sɨkuno somo u poyo kape'nɨmentono. Nakwo huno monayohoyohoho. O'o, iyoswomo mamtɨ'mokummentohofofoho. Melɨkisetek sohwo kako Anɨtuye hwomu Jisas pa'nyo Anɨtumo a'amu'nji ne'no ufohi'nɨwo'nɨngkiso hweho.
HEB.7.4	Melɨkisetekɨye yofe engo so'no sekwo huno fɨsyafɨhupmno. Neyakwo Apɨloham sohwo hwe engofoho lɨwo'nɨngkuhwone'nwoho. Nakwoe hwapɨngo hweho. Apɨloham sohwo kako mangohwa mta'ni yo'mayo ma'mentisoso Melɨkisetekɨye yofe ho'nomayo'ne fehohnjoso kakimo uyɨmentisofoho. Oso'no nakwo huno nayohoho. Melɨkisetekɨye yofe Apɨlohammo uyakolo'mentisofoho. 
HEB.7.5	Jekoupɨye hwomu Lifai osohwo kakoe imu sohwa hofɨko a'amufe wonyo wayo'ne syoho'njo hwafoho. Anɨtu olo honɨngkano hungkuno ho'nahumentiso loso olenoho. A'amu Isɨlael hofɨkoe yo'mayo ho'yangoso aho hopi'nono yano ilofahufijoso Lifaiye temtitofoso anga'no womantɨfefoho. Lifaiye temtitofo sohwa a'amu Isɨlael sofe hofila'wehwosafoho. Hopi'nonohinoso Apɨlohamɨye mehomifoho. I oso'no Lifaiye imuso hofɨkoe hofila'wehwosafe ho'yango yo'mayoso yano ilofahinyoso anga'no mawo'nɨngkohofofoho. 
HEB.7.6	I oso'no Melɨkisetek kako Lifaiye temtitofo mta'ango'maho. Apɨloham kako yano ilofahinyoso Melɨkisetekɨmo uyɨmentisofoho. Uyahonɨngki Melɨkisetek kako Apɨlohammo Anɨtu hungkuno uyɨmentiso sohumo aho ulonjimokumentisofoho. 
HEB.7.7	Nakwo huno nayohoho. Hwe fihwo kako nom'nehumo aho ulonjimokuwo'nɨngkiso sohwo kakoe yofeso honjenoho. I a'amu aho kisusyontɨfe sohwoe yofeso monjenoho. 
HEB.7.8	Lifaiye temtitofoso ho'yango yano ilofahinyo anga'no mawo'nɨngkohofofoho. Oso a'amuso poyo pe'nnyofoho. I Apɨloham kakoe ho'yango yano ilofahinyo anga'no Melɨkisetekɨmo uyɨmentisofoho. Osohumne'no Anɨtuye hungkuno ole nalohi, Songo ne'no humayo hweho. Oso'no Melɨkisetekɨye yofeso Lifaiye temtitofo sofe yofe somo yakolo'nnyofoho. 
HEB.7.9	I oso'no olo hungkuno loso wolɨhwano. Lifaiye temtitofoso hofɨko ho'yango yo'mayoso yano ilofahinyo anga'no mawo'nɨngkohofofoho. I oso'no Apɨloham kakoe ho'yango yano ilofahinyo anga'nohinoso Melɨkisetek ma'mentisofoho. Oseso Melɨkisetek kako Lifai huhwoe mta'ni ma'mentisofoho. 
HEB.7.10	Hwapɨngoso ole, Lifai kako mmo'nyo sohonta Apɨloham kako Melɨkisetekɨmo honɨngkanopo uswo'nonto ho'yango fehohnjo uyɨmentiso sohonta kako kakoe imu Lifai uyone hopaso uyɨmentisofoho.
HEB.7.11	Hohonta hwe moya'mi hofɨko honɨngkano hungkuno Mouses mta'ni ma'mentohofoso ole ulɨmento, A'amu Lifaiso hofɨko a'amufe wonyo wae yaofo syoho'neso hofɨko yahu wofonjokisyosyantɨfeho. Ose ulonto Anɨtu kako Elounɨmo oso syoho so'no sɨmo'mo uhwosopo'mentisofoho. I oso'no yahino sɨmo'njo yahu honɨyo usɨhumayoso a'amumo wopɨngo umokiyo'ne hopo'manji nom'ne hwe a'amu Anɨtu'nji ufohi'nyo'ne yahino songo'nji Melɨkisetek kako syoho imentiso hopaso tɨfi peho'ne i'mofapmmentisoto. 
HEB.7.12	U a'amufe wonyo wae syoho'njo sohwa hofɨkoe yahino uyohopo'nɨfijoso honɨngkano hungkuno hi uyohopo'nɨmtonoho. 
HEB.7.13	Oso yahino songo uyohopeso Anɨtu kako nakwoe Hwe Engo Jisasɨmne'no nelalofoho. I oso'no kako Lifaiye temtitofo mta'ango'maho. O'o, Jisasɨye temtitofo sohwa hofɨko oso syoho a'amufe wonyo wae yaofo so'no nɨhu'no mimmotofofoho. 
HEB.7.14	Nakwo huno ole nayohi, Jisas kako Jutafe temtitofo mta'ango hweho. Oso temtitofo somne'no Mouses kako a'amufe wonyo wae yaofo syoho so'no mulɨmmentisofoho.
HEB.7.15	Jisasɨye temtitofo kengo mta'ango sohwo kako a'amufe wonyo wae nɨhu'nahone yaofonto kako syoho songo a'amu Anɨtu'nji ufohi'nyo imentisofoho. Oso syoho songoso Melɨkisetek imentiso pa'nyoso uhwonontani oso'no nakwoe hunoso ehohosonesyalofoho. 
HEB.7.16	Hwe fihwa a'amufe wonyo wae yaofo syoho'njo sohwa hofɨko Lifaiye temtitofo mta'ango'nohino hwafoho. I oso'no Jisas oso syoho hiso Lifaiye temtitofo mta'ni moma'mmentisofoho. O'o, Jisas kako a'amufe wonyo wae nɨhu'nahone yaofonto kako a'amu Anɨtu'nji motufohi'nɨmentisofoho. Jisas kako songo ne'no humawo'nɨngkiso hweho. Oso'no Jisas kako Anɨtuye yokumpohn'nyo'nji olo syoho loso ne'no ihwonefoho. 
HEB.7.17	Oso'no Anɨtu Jisasɨmo ulɨmento,
HEB.7.17	Kɨko a'amu ngkimo motanɨfohi'nyo'ne syohoso Melɨkisetek imentiso hopaso ne'no yohotnne hwosoho.
HEB.7.17	Ose ulɨmentisofoho. 
HEB.7.18	Oso'no hohontajo yahino a'amufe wonyo wae yaofoso Anɨtu kako wae yao'mentisofoho. Hwapɨngoso hohontajo yahino a'amufe wonyo wae yaofoso hopo'maho. O'o, hohontajo yahinoso nakwo Anɨtumo sɨmeho hi'ntnnono uyoso monefo'manefoho. 
HEB.7.19	Oso honɨngkano hungkuno Mouses nejapmmentisoso nakumo wopɨngo Anɨtu pa'nyo monamokonehoho. Oso'no Anɨtu kako honɨngkano nom'ne songo hwosampo'mentisofoho. Oso honɨngkano songoso nakwo Anɨtu'nji ufohi'nyoso hoponoho.
HEB.7.20	Anɨtu kako Jisas a'amufe wonyo wae nɨhu'nahone yososo kako'nji ufohi'nyo'ne syoho so'no uhwosopo'mentisofoho. Anɨtu Jisasɨye temtitofo somne'no uhwosopo'mentiso'maho. O'o, a'amu Anɨtuye hungkuno so'no huno nehopi uyoso'no kakoe yofe yokintahopone'e so'no lonto kako Jisasɨmo uhwosopo'mentisofoho. A'amu Lifai sohwa oso'nji uhwosopo'mentohofo'maho. O'o, hofɨko homnɨngkwa'wehwoe pijohinopo ma'mentohofofoho. 
HEB.7.21	Anɨtu kako hungkuno yokumpohn'nyo lonto Jisasɨmo ole so'no uhwosopo'mentisofoho. Jisas kako a'amufe wonyo wae nɨhu'nahone ihwosi Anɨtu'nji ufohi'nyo'ne syoho so'no uhwosopo'mentisofoho. Ole ulɨmento,
HEB.7.21	Ngko Anɨtu hwo'nyoho.
HEB.7.21	Olo hungkuno yokumpohn'nyo kilalokwe loso uyohope-e'ne'maho.
HEB.7.21	Kɨko a'amufe wonyo wae nɨhu'nahone yohoji ngko'nji motanɨfohi'nyo'ne syohoso ne'no yohotnne hwosoho.
HEB.7.21	Ose ulɨmentisofoho. 
HEB.7.22	Anɨtu kako oso hungkuno yokumpohn'nyo ulɨmentiso so'no nakwo huno ole nayohi, Jisas kako nakwo'nji Anɨtumo motonafohi'nyo'ne pmmentisofoho. Olo yahino songo motonafohi'nyo'ne loso honɨngkano hungkuno hohontajo somo yakolo'nnyofoho.
HEB.7.23	Hohonta a'amu pi'nɨngo a'amufe wonyo wae yaofo syoho'njo sohwa humamotofofoho. Hwapɨngoso hofɨko songo ne'no humamotofo'maho. O'o, hofɨkoe syohoso noho'nasyontɨfi pe'nɨmentohofofoho. 
HEB.7.24	I oso'no Jisas kako poyo pe'nonto apa'no lɨkafonto songo ne'no humayo hweho. Kako a'amu Anɨtumo ufohi'nyo'ne syohoso ne'no yonteso nom'nehwo muyohopenohoho. Awonoho. 
HEB.7.25	I Jisas huhwo sohwo kako Anɨtu'nji ne'no nohumanto kako nakumo nefo'mayo'ne jomo ulalofoho. Oso'no hwe moya'mi Anɨtumo u'mane'entani nakwo Jisasɨmo sɨmeho hi'ntnnono uyɨhwaso'no Jisas kako asomo netɨmanefoho.
HEB.7.26	Jisas kako yofe engo a'amu'nji Anɨtumo ufohi'nyo'ne syoho'njo sohwo kako nakumo yo'mayo so'no nefo'mayo'neso hoponoho. Jisas kako nakwo a'amu wonyo'njo lohn'nnonji nohumanto kako wonyo honɨngkano nɨhu'no mimmentisofoho. O'o, wopɨngo'nohini humamentisofoho. Oso'no Anɨtu kako a'amu hopi'nonohino hwahoponjo so'nji ahwomomjo so'nji enjwa'mo nohumantɨfi Jisas kako'nohini yokintahopo uhumatɨ'mentisofoho. 
HEB.7.27	A'amufe wonyo wae yao'motofo sohwa hofɨko sɨkuno huhwo huhwi yahu fonjokisahumotofofoho. Sɨmo'mo hofɨkoe wonyomne'no fonjokisasyontɨfi tɨfi a'amufe wonyomne'no fonjokisahumotofofoho. Oso'no Jisas kako syoho ose'njo hwo'maho. O'o, awonoho. Kako a'amu hopi'nonohinofe wonyo wayo'ne wape'nɨmo lonto kako sɨkuno anga'nohino somo kako a'amu hopi'nonohinofe wonyoso nɨhu'nahone wae yao'mentisofoho. 
HEB.7.28	Hohontajo honɨngkano hungkunomo a'amu hwahoponjo yokumpohn'nyo ane wonyo honɨngkano'njo sohwamo oso syoho so'no uhwosopo'mojofoho. I Anɨtu kako hungkuno nehopi lonto kako oso syoho so'no kakoe Hwomu Jisasɨmo uhwosopo'mentisofoho. Anɨtu kako oso syoho somne'no Jisasɨmo uhwosopeso nto'nohinoho. Kako hoponoho. Oso syoho hiso ne'no ihwonefoho.
HEB.8.1	Hungkuno lalokuhwone hwapɨngoso ole, Jisas kako nakwo'nji Anɨtumo motonafohi'nyo'ne nakwoe wonyo wae enamofo'ne nakwoe Hwe Engo hweho. Anɨtu kako ahwomomo humaso sohwoe aho angahohnta'ni Jisas humanto yo'mayoso mokosyohumaho. 
HEB.8.2	Osopo nohumanto Anɨtuye ango wopɨngo ne somo a'amu Anɨtumo motonafohi'nyo'ne syoho yalofoho. Oso ango neso a'amu molɨmentohofo'maho. O'o, Anɨtu kako'nohino molɨmentisofoho.
HEB.8.3	A'amu hwahoponjo sohwa a'amufe wonyo wae yaofo syoho'njo sohwa hofɨkoe syoho olenoho. Hofɨko Anɨtumne'no yo'mayo yano uyontɨfi yahu fonjokisasyontɨfi yahu'nji yo'mayo so'nji Anɨtu uhwonyo'ne kisahumotohofofoho. Oso'no nakwoe Hwe Engo Jisas Kɨlais kako huhwo'nji Anɨtumo yo'mayo anga'nohinoso yano uyɨmontonoho. 
HEB.8.4	Jisas kako olohonta nakwoe hwaho lopo ne'no humantontentesi kako olo syoho lo'nji miyɨhwonesohilo. Hwapɨngoso ole, a'amu hwahoponjoso olo syoho loso'nji hofɨko hohontajo honɨngkano hungkunomo inɨngkawentɨfi yo'mayoso Anɨtu uhwonyo'ne kisosyalokwofo. 
HEB.8.5	I a'amu hwahoponjo olo syoho loso'njoso hofɨko a'amu Anɨtumo ufohi'nyo'ne syoho neso yamofo itɨhwalokwofo. Syoho neso Kɨlais kako Anɨtuye ango ahwomomjo ne somo yalofoho. Osopo kako Anɨtumo motonefohi'nalofoho. Oso ango ahwomomjo so'no Anɨtu Mousesɨmo ulɨmentisofoho. Mouses kako Anɨtumne'no hwapɨfe ango wamolɨmonto yahonɨngki Anɨtu ole ulɨmento, Ngko ahwomomjo ango huyo'mango hwofɨki'nyopo utɨhwamentohe oso pa'nyoso hofiyo moso. 
HEB.8.6	I oso'no oso syoho Jisas ma'mentisoso a'amu hwahoponjoso a'amufe wonyo wae yaofo syoho'njo somo yakolo'nnyofoho. Hwapɨngoso Jisas kako ahwomomo nohumanto nakwo'nji Anɨtumo motonafohi'nyo'ne mokotɨjwonemokosyohumaho. Oso yahino songo Jisas yalokunjoso hohontajo yahino Anɨtumo ufohi'nyo'ne imotofo somo hwofilo'nnyofoho. Jisasɨye yahino songoso ne'no nowentɨhwonefoho. Hohontajo yahino yamofo itɨhwayo imotofoso moi'wo imo'nonefoho.
HEB.8.7	A'amufe wonyo wae yahino sɨmo'mjoso olenoho. Hofɨkoe wonyomne'no yahu fonjokisahumotofofoho. Oso yahino sɨmo'mjo hopantentesi Anɨtu kako nom'ne yahino songoso monejape'njo ihwonesohilo. 
HEB.8.8	I oso'no Anɨtu kako a'amufe wonyo somo nuhwononto ole ulɨmento,
HEB.8.8	A'amu Isɨlael sɨkunonji, Juta sɨkunonji sekwo upa'nɨmno.
HEB.8.8	Ngko Anɨtu hwo'nyoho.
HEB.8.8	Sekwo ngko'nji mokotɨjwahinyo hungkuno songoso we'enepi waselɨmo.
HEB.8.9	Hungkuno songo loso hohontajo hungkuno seyakwosamo uyɨmentohe pa'nyo'maho.
HEB.8.9	O'o, hohonta seyakwosa sohwamo Ijip mta'ni ipemotawenji hungkuno ngko'nji mokotɨjwahinyoso uyɨmentohefoho.
HEB.8.9	I oso'no oso hungkuno homo somo hofɨko tɨfi minɨngkammentohofofoho.
HEB.8.9	Oso'no ngko hofɨkimo hohujo ikinjɨmo'mentohefoho.
HEB.8.10	Olo hungkuno songo ngko'nji mokotɨjwahinyoso a'amu Isɨlael somo tɨfi no'mo uyɨmonne'no yohono.
HEB.8.10	Hungkuno songo loso hofɨkoe hunomo, hofɨkoe sɨmehomo woho'nahumonne'no yohono.
HEB.8.10	Hofɨko ngkimo wantɨfe, Kɨko nakwoe Anɨtu hwosoho. Ose wontantɨfeho.
HEB.8.10	Ngko hofɨkimo ulɨmonnoho. Sekwo nje mehomi kuyoho. Ose ulɨmonnoho.
HEB.8.11	Oso hohosohonta a'amu anga'no anga'no ngko hungkuno songo hofɨkoe sɨmehomo ho'nahumeso hofɨko homnɨngkwa'wehwosamo oso hungkuno hiso molutɨhwafitnnehofo.
HEB.8.11	Sekwo Anɨtumne'no huno fɨsyafɨhupmno.
HEB.8.11	Kakimo sɨmeho uyɨmno.
HEB.8.11	Oso hungkunoso lutɨhwamentohofo oso hohosohonta molutɨhwafitnnehofo.
HEB.8.11	Hwapɨngoso a'amu hopi'nono engo'nji we'e'nji hofɨkoe hunoso ngkine'no huno nto'no syafɨhupitnnefoho.
HEB.8.12	Osohonta ngko hofɨkine'no hitoho ntofahonɨngkuhwosi hofɨkoe wonyo wae umo'monnoho.
HEB.8.12	Ngko hofɨkoe wonyo homo somne'no apa'no huno mosyafɨhu'mnehono.
HEB.8.12	Anɨtu ose lɨmentisofoho.
HEB.8.13	Anɨtu kako nakumo mokotɨjwonasiyo'ne hungkuno songo nalɨmentiso so'no hohontajo honɨngkano hungkunoso yokumpohn'nyo ane'njo imokumentisofoho. Oso hohontajo hungkunoso nɨhu'nahone moi'wo umo'nɨmonte'no yohoho.
HEB.9.1	Honɨngkano hohontajo mokotɨjwahinyo hungkuno sɨmo'mjoso Anɨtu kako ngkine'no syanɨfɨsiyo'ne yahino so'nji hwapɨfe ango so'nji a'amu Isɨlael somo uyɨmentisofoho. 
HEB.9.2	Oso hwapɨfe ango molɨmentohofoso ango hufa'u'njoponoho. Oso ango sɨmo'mjo hoku'yo'njo sopo Anɨtuye Angofoho lɨmotofo somo sikiloho'nji epohumayo'nji Anɨtumne'no wopayo ho'nahinyoponoho. 
HEB.9.3	Oso hwapɨfe ango homo somo ajwopo hwapɨfe pmpilɨpeesyontɨfi oso ango nom'neso Anɨtu kako humawo'nɨngkisoponoho lɨmotofofoho. 
HEB.9.4	A'amu Jutaso hofɨkoe hamniyoho ho'yango yo'mayoso nohu'meesyontɨfi yo'mayo Anɨtuye angomne'no yo'mayo na'nohino wonyoangkafoso mtɨ'mokontɨfi ho'nahumentohofofoho. Oso ango homo somo epohumayo na'nohino mtɨ'mokontɨfi osopo hwone mijo sisyasyontɨfi toho into'mentohofoso Anɨtumne'no tɨkayo akino wopɨngo'njo usɨmokuwo'nɨngkohofoponoho. Nom'neso hofɨko ipofo na'nohinoso mtɨ'mokumentohofofoho. Oso ipofo homo somo ahwonte na'nohino wo'nnyoso oso wosopayo 
HEB.9.5	Oso ango homo somo Anɨtu kako humayo'neponoho lɨmotofo so'no utɨhwayo'neso hofɨko oso ipofo sopo a'amu ahwomomjo hufa'u hwa'uye huyo'mango wonyoangkafo fefeeloho'nji mtɨ'mokumentohofofoho. Oso hwa'uye huyo'mango sɨfe ki'nyopo a'amufe wonyo wae yaofo'ne yahu honɨyo sisyasiyo'neponoho. I oso ango homo somjo yo'mayo yoloho joso ehohosasiyo'neso nom'ne sɨkunomnefoho. Olo iyoswo lomo mamtɨ'mokumnehono.
HEB.9.6	Oso yo'mayoso hofɨko yontɨfi Anɨtuye ango somo ho'nahumentohofofoho. Oso hohosohonta a'amufe wonyo wae yaofo syoho'njo sohwa sɨkuno huhwo huhwi hofɨko hwapɨfe ango hoku'yo sɨmo'mjo somo noswontɨfi osopo hofɨko a'amufe wonyo wae yaofo syoho imotofofoho. 
HEB.9.7	I oso'no soswo anga'no uyokolofahonɨngki sɨkuno anga'nohino somo hwe yofe engo'njo a'amufe wonyo wae yaofo syoho'njo sohwo kako oso ango ajwo so'mo humentisofoho. Oso ango homo somo kako yahu honɨyo nomotaswonto Anɨtumo ulɨmento, Ngko'nji olo a'amu lo'nji nakwo honɨngkano wonyo so'no huno monayo'njo yalokunjo so'no olo yahu honɨyo oso wonyo wae iyo'ne kijopalokweno. Ose ulonto Anɨtumne'no ho'nahumentisofoho. 
HEB.9.8	Oso yahino hiso'no Anɨtuye Towahuno Wopɨngo nakumo ole lonetɨhunyofoho. A'amu sikinjoso oso ango ajwo so'mo Anɨtu humawo'nɨngkisoponoho mulɨmotofo sopo mohufitnnehofo. O'o, olo honɨngkano loso pɨku'nawo'nnyoponoho. 
HEB.9.9	Oso hwapɨfe ango hiso nakwoe hunomo ehohosonasiyo'ne huyo'mangofoho. Hwapɨngoso ole, yo'mayo yahu so'nji Anɨtumne'no ho'nasiyoso a'amufe honɨngkano wonyomne'no hofɨkoe hunomo wonyo hwo'nyoho hnnɨwo'nɨngkohofoso wae mmofonehoho. 
HEB.9.10	Oso honɨngkano hungkuno Mousesɨmo Anɨtu sɨmo'mo uyɨmentisoso wosopayo nyo'ne, mijo nyo'ne, mijo yoma'nyo'ne, yo'mayo iyo'ne yahino'nohini uyɨmentisofoho. Oso yahinoso yamofo hungkuno'nohinofoho. Oso yahinoso ne'no nowentanɨngki honɨngkano nom'ne songo ito'nohinoso u'mofapmmonte'no yohoho.
HEB.9.11	Oso honɨngkano songo Anɨtu kakoe a'amu'nji ufohi'nyo'neso nto i'mofapmmaho. Honɨngkano songoso Kɨlaisɨyoho. Kɨlais nakwoe Hwe Engo a'amufe wonyo wae nɨhu'nahone yaofo syoho'njo hweho. Jisas huhwo sohwo Anɨtuye ango ne somo nto humaho. Oso ango hiso hwahoponjo hwapɨfe ango homo yakolo'nnyofoho. Hwapɨngoso oso ango hiso a'amu hwahoponjoso molɨmentohofo'maho. Hwahoponta'ango'maho. 
HEB.9.12	O'o, Kɨlais kako yahu 
HEB.9.13	Hwe fihwo kako honɨngkano hungkuno fehohnjomo ito'no minɨngkayo'manji osohumo Anɨtu uhwononto kiho pa'nyo imo'nɨmentiso somo uhwonɨmentisofoho. Oso humne'no a'amu fihwo a'amufe wonyo wae yaofo syoho'njo sohwo kako 
HEB.9.14	I oso'no Kɨlaisɨye honɨyo oso yahu honɨyo somo yakolo'nnyofoho. Jisas kako kakoe a'apaho a'amufe wonyo wae nɨhu'nahone yaofo'ne Anɨtumo uyɨmonto yahonɨngki Anɨtuye Towahuno songo ne'no humawo'nɨngkiso sohwo kako Kɨlais honɨngkano wonyo miyo'neso ufo'ma'mentisofoho. Jisas nakumne'no poyo pe'nɨmentiso so'no nakwoe hunomo wo'nyo'nwoho hnnɨwo'nɨngkuhwoneso Jisas kako wae enaofɨwo'nɨngkisofoho. Oso'no nakwo siki syoho miyanehwono. O'o, nakwo Anɨtu songo ne'no humayo sohumne'no syoho ulohofiyo'nwoho.
HEB.9.15	Oseso Jisas kako nakwo Anɨtu'nji mokotɨjwahinyo'ne yahino songo somo ajwopo humaho. Osopo nohumentanɨngkuhwosi nakwo Anɨtu nahwosopo'mentiso hn'nwi yo'mayo Jisas songo ne'no humayo'ne nalɨmentisoso womantanoho. Hwapɨngoso nakwo hohontajo honɨngkano hungkunomo ito'no minɨngkayo'njo yontani honɨngkano wonyo imotohwone somta'ni Jisas kako nakumne'no poyo pe'nɨmentiso so'no kako nakumo honɨngkano wonyo mta'ni isɨhutofonema'mentisofoho.
HEB.9.16	A'amu olo hwaho loponjo sohwo ole lɨwo'nɨngkohi, Ngko poyo pe'nɨme sohonta nje yo'mayoso nje mehomiso mapitnne'ento lɨwo'nɨngkohoho. Oso a'amu huhwo sohwo nope'nɨngkahonɨngki a'amuso nuhwonontɨfi oso hwoe yo'mayo ho'yangoso kakoe mehomimne'no lontɨfi uyɨwo'nɨngkohofofoho. 
HEB.9.17	Oso hwe nje yo'mayoso nje mehomiso mapitnne'ento lɨmentiso sohwo nohumentanɨngkuhwosi momapitnnehofo. Peho'neto. Kako poyo mape'nyofoho. O'o, poyo pe'nɨngkuhwoso'no yo'mayoso womantɨfeho. 
HEB.9.18	I oso pa'nyo nakwo Anɨtuye hungkuno Mousesɨmo sɨmo'mo uyɨmentiso so'no huno wosyofɨsyano. Oso hungkuno hohontajo a'amu'nji Anɨtu'nji mokotɨku'nyo'ne so'no a'amufe wonyo wae yaofoso hofɨko yahu honɨyo musɨhumaso'njo yontɨfijontentesi Anɨtuye hungkuno yokumpohn'nyo ane'njo'nesohilo. O'o, hofɨko yahu honɨyo usɨhuma'mentohofo so'no Anɨtu'nji mokotɨku'nyo'ne hungkunoso yokumpohn'nyo imokumentisofoho. 
HEB.9.19	Sɨmo'mo Mouses hwe moya'mi somo yo'mayo honɨngkano hungkuno hopi'nonohino Anɨtu'nji mokotɨku'nyo so'ne ulɨmentisofoho. Nulonto kako yahu 
HEB.9.20	Mouses ose yonto ulɨmento, Olo honɨyo ifolɨposɨ'meesemofohe loso Anɨtu'nji mokotɨku'nyo hungkunoso yokumpohn'nyo imokiyo'nefoho. Sekwo olo hungkuno losomo ito'no finɨngkamno. 
HEB.9.21	Ose ulonto kako yahu honɨyoso hwapɨfe ango'nji iku'yo yo'mayo oso ango homo somjo Anɨtuye yofe ho'nomayo'ne yo'mayo somo ifolɨposɨ'mee'mentisofoho.
HEB.9.22	Ihwoni, a'amu honɨngkano hohontajo somo inɨngkamotofoso yo'mayo somo hofɨko honɨyo'nji ifolɨposɨ'mee'motofoso Anɨtu nuhwononto wopɨngo uhwonɨmentisofoho. Honɨyo musɨhumaso'manji Anɨtu hofɨkoe honɨngkano wonyo somo wae meeofonehoho.
HEB.9.23	Yo'mayo hwapɨfe angomo ho'nahumentohofoso ahwomomjo yo'mayo ne somo yamofo netɨhwayo'nefoho. Hwapɨfe ango homo somjoso honɨyo'nji ifolɨposɨ'mee'mentohofo so'no Anɨtu uhwonɨmentisoso yo'mayoso wopɨngo uhwonɨmentisofoho. I oso'no ahwomomjo ango neso ose'njo'maho. O'o, hwahoponjo yahu honɨyoso hopo'maho. O'o, yahu honɨyoso wopɨngo monamokiyo'njo yontanɨngki Anɨtu nahonɨmentisofoho. 
HEB.9.24	Jisas kako nakwoe hwaho lopo humamentiso sohonta kako hwapɨfe ango a'amu molɨmentohofo ango ajwo ne mo'mjo ango Anɨtu humawo'nɨngkisoponoho mulɨmentohofo somo mahummentisofoho. Oso ango homo somo ahwomomjo ango ne somo yamofo netɨhwayo'nefoho. Jisas kako ahwomomjo ango ne somo noswonto Anɨtuye sɨmanopo nohumanto nakumne'no syoho iwo'nɨngkiso hweho.
HEB.9.25	Hwe a'amufe wonyo wae syoho'njo yofe engo'njo sohwo kako soswo anga'no anga'no uyokolofahonɨngki yahu honɨyo'nji motasyɨwo'nɨngkisofoho. I oso'no Jisas kako kanɨngkwohwo Anɨtumo a'amufe wonyomne'no sɨkuno pi'nɨngomo inɨmentiso'maho. 
HEB.9.26	U Jisas sɨkuno pi'nɨngo engo yontentesi kako Anɨtu nakwoe hwaho sɨmo'mo mtɨ'mokumentiso somta'ni poyo pe'nɨpe'nyo mjɨmɨhwonesohilo. O'o, awonoho. Jisas kako nakwoe hwahopo sɨkuno moi'wo umo'nɨmonto yahonjo somo noponto nakwo hopi'nonohino hn'nwiye wonyo wae nɨhu'nahone yaofo'ne sɨkuno anga'nohino somo kakoe a'apaho Anɨtumo inɨmentisofoho. 
HEB.9.27	A'amu hopi'nonohini olo hwaho lopo humalohwone hn'nwi sɨkuno anga'nohino somo poyo pe'nɨwo'nɨngkuhwonefoho. Poyo pe'nɨngkuhwasi nakwo Anɨtu'nji hungkuno ikwolofo'ne so'no wanefoho. 
HEB.9.28	Oseso Jisas Kɨlais kako sɨkuno anga'nohino somo kako Anɨtumo nakwo hopi'nonohino hn'nwi wonyo wae nɨhu'nahone yaofo'ne kakoe a'apaho inonto pe'nɨmentisofoho. Ose pe'nɨmentiso so'no kako asomo poso sohonta kako nakwoe wonyomne'no apa'no pe'nyo'ne'maho. O'o, kako nopɨhwosi a'amu kakine'no hontohumalohwone hn'nɨmo netɨmayo'nefoho.
HEB.10.1	Oso hohontajo honɨngkano hungkuno Anɨtu Mousesɨmo uyɨmentisoso yo'mayo wopɨngo tɨfi imo'none so'no yamofo netɨhwayo'nefoho. Oso hungkuno sɨmo'mo uyɨmentisoso hungkuno wopɨngo tɨfinjoso afa'maho. O'o, hohontajo honɨngkano hungkunoso ole nalohi, Sekwo soswo anga'no anga'nohino somo sekwoe wonyomne'no yahu fonjokisahumno. Ose nalɨmentisofoho. I oso'no a'amu oso hungkuno somo inɨngkamotofoso hofɨkoe huno sɨmeho wopɨngo neso imokiyo'ne'maho. 
HEB.10.2	O'o, hohontajo honɨngkano hungkunoso a'amufe honɨngkano ne wopɨngo imokontentesi a'amu hiso Anɨtumne'no yo'mayo yahu ne'no mofonjokisyasyɨkutnnesohilo. O'o, oso a'amu hiso hofɨkoe honɨngkano wonyo somne'no wonɨmango ne'no unɨngkahonɨngki hofɨkoe wonyomne'no yahu ne'no fonjokisasyɨwo'nɨngkohofofoho. 
HEB.10.3	I oso'no soswo huhwo huhwi hofɨko yahu fonjokisasyontɨfi hofɨkoe honɨngkano wonyomne'no huno ufohotofo'nefoho. 
HEB.10.4	Hwapɨngoso yahu honɨyoso a'amufe wonyo wae meeofonehoho. O'o, nɨhu'no awonoho.
HEB.10.5	Oso'no Kɨlais nakwoe hwahopo wapmmonto yonto Anɨtumo ole ulɨmento,
HEB.10.5	A'amufe wonyo honɨngkanomne'no yo'mayo yahu kijapɨwo'nɨngkohofoso ngkilaho lalokuno.
HEB.10.5	I oso'no kɨko ngkine'no hwahoponjo a'apaho somne'no enisyohumahonɨngkini hofɨkoe honɨngkano wonyomne'no nje a'apaho loso wokijapmmonne'no yohono.
HEB.10.6	A'amu hofɨkoe wonyo honɨngkanomne'no yahu hopi'nonohino tohomo fonji'mofontɨfi yo'mayoso kɨko uhwonyo'no kisosyontanɨngkofi jɨje sɨmeho wopɨngo makumo'nɨngkiyohoho.
HEB.10.7	Oso'no ngko ole kiloho, U Anɨtu kɨko ngkimo nohonyo.
HEB.10.7	Yo'mayo ngko poyo pe'nyo so'ne iyoswomo mtɨ'mokumentohofoso ngko jɨje hunomo kinɨngkape-e'ne wawomne'no yohono.
HEB.10.7	Ose ulɨmentisofoho. 
HEB.10.8	Sɨmo'mo Kɨlais kako Anɨtumo olo so'no ulɨmento, A'amu hofɨkoe wonyomne'no yahu fonjasyɨwo'nɨngkohofo so'no kɨko ngkilaho lɨwo'nɨngkohino. Yo'mayo yahino wonyo somne'no kijapɨwo'nɨngkohofoso jɨje sɨmeho wopɨngo makumo'nɨwo'nɨngkiyohoho.
HEB.10.8	Oso honɨngkano hungkuno Anɨtu kako Mousesɨmo sɨmo'mo uyɨmentiso somo hofɨko ko inɨngkamotofo so'no oso hungkuno hiso Kɨlais Anɨtumo ulɨmentisofoho. 
HEB.10.9	Ose ulonto Anɨtumo ulɨmento, U Anɨtu ngko nto pohono. Jɨje sɨmeho wopɨngo kumo'nyo'neso yo'mayo uyɨmonne'no yohono. Ose ulahonɨngki Anɨtu kako hohontajo hofɨkoe wonyomne'no yahu fonjokisahumentohofo yahino somo wae yaofonto kako Jisasɨye a'amufe wonyo wae yaofo'ne kakoe a'apaho inyoso Anɨtu nomanto hohontajo yahino somo uyohopo'mentisofoho. 
HEB.10.10	Jisas Kɨlais kako yo'mayo syoho Anɨtuye sɨmeho wopɨngo umo'nyo'neso yonto kako a'amufe wonyomne'no kakoe a'apaho inɨmentisofoho. Sɨkuno anga'nohino somo inɨmentiso so'no a'amu hopi'nonohino hn'nɨmo Anɨtu nahonɨmentisoso wopɨngofoho lɨmentisofoho.
HEB.10.11	A'amu a'amufe wonyo wae yaofo syoho'njo sohwa hofɨko sɨkuno huhwo huhwi oso syohoso imotofofoho. Yahu ne'no fonjahumotofofoho. I oso hiso imotofoso a'amufe wonyoso wae mee'mmotofofoho. 
HEB.10.12	I oso'no Kɨlais kako a'amufe wonyo wae yaofo'ne sɨkuno anga'nohino somo kakoe a'apaho inɨmentisofoho. Ose inɨmentiso so'no nakwoe wonyo honɨngkano hopi'nonohino imentɨhwone so'nji olohontajo yalokuhwone so'nji hwangku yaso so'nji nɨhu'nahone wae yao'mentisofoho. Wayo yao'mentiso sohonta kako Anɨtuye aho angahohnta'ni usijo'no humaho. 
HEB.10.13	Osopo nohumanto Anɨtu kako Jisasɨye mangohwa nje sɨfɨki'nyo'mo wonɨhumajononto hontohumaho. 
HEB.10.14	Jisas kako a'amufe wonyo wae nɨhu'nahone yaofo'ne sɨkuno anga'nohino somo kakoe a'apaho inɨmentiso so'no oso a'amu kako nahwosopo'mentiso hn'nɨmne'no nɨhu'nahone wopɨngofoho lɨmentisofoho. Ose lɨmentiso so'no nakwo wopɨngo imo'nalokuhwono.
HEB.10.15	Anɨtuye Towahuno huhwo kako nakumo olo hilo so'no nehopeho nalɨmentisofoho. Sɨmo'mo ole nalohi,
HEB.10.16	Hwangku yahino songo a'amu ngko'nji mokotɨku'nyo hungkunoso uyɨmonnoho.
HEB.10.16	Osohonta nje honɨngkano hungkunoso a'amufe sɨmehomo hofɨkoe hunomo woho'nahumonnoho.
HEB.10.16	Anɨtu ose lɨmentisofoho. 
HEB.10.17	Anɨtuye Towahuno sohwo nom'ne hungkuno nalɨmento,
HEB.10.17	Oseso ngko hofɨkoe yahino wonyo so'nji honɨngkano wonyo so'ntnne'no apa'no huno mosyafɨsiyo'njo uyɨmonnoho.
HEB.10.17	Ose nalɨmentisofoho. 
HEB.10.18	U Anɨtu kako nakwoe wonyo wae nɨhu'nahone yao'mentiso so'no nakwo oso wonyo hiso'no Anɨtumo apa'no peho'no uyanehwono. Awonoho. Nɨhu'nahone enao'mentisofoho.
HEB.10.19	Nje a'amu soku, Jisas nakumne'no kakoe honɨyo usɨhuma'mentiso so'no nakwo Anɨtu humaso ango sopo nosyuhwasi osopo iyoho monanonehoho. 
HEB.10.20	Jisas kako nakumne'no poyo pe'nɨmentiso so'no honɨngkano songo oso ango Anɨtu humaso sopone'no swane'no hwosampo'mentisofoho. Hohonta hwapɨfe pmpilɨpeehinyoso oso honɨngkano somo pɨku'nawo'nnyofoho. I kakoe a'apaho inɨmentiso so'no oso honɨngkanoso nɨhu'nahone hwosampo'mentisofoho. 
HEB.10.21	Jisas nakwoe hwe yofe engo'njo a'amufe wonyo wae nɨhu'nahone yaofo syoho'njo sohwo kako nakwoe Hwe Engo Anɨtuye temtitofo hn'nɨmo nemokosyohumawo'nɨngkiso hweho. 
HEB.10.22	Hohonta yo'mayo somo yahu honɨyo ifolɨposɨ'mo'mentohofo somo Anɨtu uhwonɨmentisoso wopɨngo uhwonɨmentisofoho. Oso hopaso Jisas kako nakwoe honɨngkano wonyomne'no poyo pe'nɨmentiso so'no Anɨtu nahonɨmentisoso wopɨngo nahonɨmentisofoho. Oso'no nakwoe honɨngkano wonyo somne'no nakwo sɨmeho tango moneyalofiyoho. I hohonta hofɨko hofɨkoe a'apaho Anɨtu uhwonyo'ne mijo yoma'nɨmentohofo hopaso Jisas kako mijo kiyonema'mentisofoho. Oso'no nakwo iyoho monanyo'njo nohumehwasi Anɨtumo u'mano. Hwapɨngoso kako nakwoe hungkunomo nepa'none so'no huno nayohoho. 
HEB.10.23	Nakwo nom'ne a'amu somo Anɨtumo sɨmeho hi'ntnnono uyalokuhwone so'no yoloho lɨjwaofɨwo'nɨngkuhwone so'no sɨmeho uyoso yokumpohn'nyo nokesyohumehwasi yo'mayo Anɨtu nalɨmentiso so'no wohontohumano. Nakwo nohontohumehwasi po'nɨfo humehwaloho. O'o, yo'mayo Anɨtu kako yoneso'no nakumo nalɨmentisoso nehopeho. Oso Anɨtu kako uyɨmontonoho. 
HEB.10.24	Olo so'no huno wosyofɨsyano. Nakwo fo'ma'nyo engoso sɨmeho inyoso'no pipi yanehwono. Oso'no huno syofɨsyɨhwasi huno wopɨngo tɨpemehwasi hofiyo uyano. 
HEB.10.25	Nakwo a'amu Anɨtumo sɨmeho hi'ntnnono uyɨwo'nɨngkuhwone hn'nwi nakwo Jisasɨye yofe so'no uhu'mokohumayo yahino somo nusɨkwajɨhwaloho. A'amu fehohnjoso oso yahino somo nto ulɨko'ma'malofofoho. O'o, nakwo nuhu'mokuhwasi Anɨtumne'no yokumpohn'nyo lohofo'ne wofo'mo'nano. Ose yalokuhwoneso yokumpohn'nyo ne'no wofo'mo'nano. Hwapɨngoso Jisasɨ'nji hungkuno ikwolofo'ne sɨkunoso mofoneponoho.
HEB.10.26	Nakwo Anɨtuye hungkuno ne somo huno nayɨhwoso'no osopo nakwolaho lɨhwasi honɨngkano wonyomo ne'no nohumehwasi oso honɨngkano wonyo wae enaofo'neso Anɨtumo peho uyanehwono. Nɨhu'no awonoho. 
HEB.10.27	Ose yaso'manji nakwo nakwoe honɨngkano wonyo somne'no hungkuno ikwolofo'ne ne'no nohontohumehwasi iyoho wonanono. Hungkuno moi'wo ikwolofɨhwasi Anɨtuye mango sohwona'nɨmo toho mɨkunɨmposo somo nonanone'nwoho. 
HEB.10.28	Nakwo olo so'no huno nayohi, a'amu fihwo kako Mousesɨye honɨngkano hungkunomo haloho maposo'njo imentiso sohwo kako honɨngkano wonyo imentiso'manji nom'ne a'amu hufa'u, hufa'u sɨhune osohwa wonyo somo uhwonontɨfi oso a'amu huhwo sohwoe wonyomne'no hungkuno yoloho lɨjwaofo so'manji oso hwe Mousesɨye honɨngkano hungkunomo minɨngkayo'njo sohumne'no hitoho mulofe'njo yontɨfi fonjahumentohofofoho. 
HEB.10.29	A'amu Anɨtuye honɨngkano hungkuno Mousesɨmo uyɨmentiso somne'no ngkilaho lɨmentiso so'no ose imentohofo'manji a'amu nom'nehwo kako Anɨtuye Hwomumne'no ngkilaho loso'manji oso hwe huhwo sohumne'no Anɨtu kako peho ulohofoneto. Oso a'amu huhwo sohwo kako tango mɨkunɨmposo engo mane hweho. Hwapɨngoso oso hwe huhwo sohumne'no Anɨtu'nji mokotɨku'nyo'ne oso hwe sohwoe wonyo wae yaofo'ne Jisas kakoe honɨyo usɨhuma'mentisofoho. I oso'no usɨhuma'mentiso so'no hwe huhwo sohwo Jisasɨmne'no sitofo ulɨwo'nɨngkohoho. Anɨtuye Towahuno Wopɨngo sohwo nalohofɨwo'nɨngkiso sohumne'no ngkilaho lɨwo'nɨngkohoho. 
HEB.10.30	Anɨtu kako ole lɨmentiso so'no huno nayohoho. A'amu honɨngkano wonyo iwo'nɨngkohofo somo ngko Anɨtu'ni kakoe wonyo somne'no wonyo aku uyɨmonnoho. Nje syohofoho. Hungkuno nom'neso ole nalɨmento, Hwe Engo Anɨtu sohwo kako kakoe hwe moya'mife yahino wopɨngo'njo so'nji yahino wonyo'njo so'njimo yano ilofonefoho. 
HEB.10.31	A'amu yahino wonyo'njo somo tango mɨkunɨmposo uyonefoho. Oso'no kako tango engo monejape so'no honɨngkano wopɨngo'nohinimo unɨngkowano.
HEB.10.32	Hohonta sekwo Anɨtumne'no sɨmo'mo nupa'nontɨfi sɨmeho hi'ntnnono uyahonɨngkofi a'amu wonyo selohofahonɨngkofi yo'mayo tango se'ma'mentiso sohonta sekwo yokumpohn'nyo loho'mentohofofoho. Oso hohontajo somne'no sekwo huno fɨsyafɨhupmno. 
HEB.10.33	Sɨkuno fehohnjo somo hofɨko sekumo hwe moya'mife tɨmopo sehumajontɨfi hungkuno wonyo sitofo'nji selontɨfi tango sejapmmentohofofoho. Sɨkuno nom'nemo sekwoe a'amuso oso pa'nyo tohino mentanɨngkofi sekwo hofɨkimo nuhwonontɨfi ufo'mano lontɨfi imentohofoso sekwo hofɨko'nji tohino soma'mentohofofoho. 
HEB.10.34	Sekwoe a'amu fehohnjo hofɨko Anɨtumo sɨmeho hi'ntnnono umentohofo so'no impo'angomo uhumojahonɨngkofi sekwo hofɨko'nji tohino soma'mentohofofoho. Sɨkuno nom'ne somo sekwoe yo'mayo ho'yangoso a'amu nom'neso wae esemofahonɨngkofi sekwo ho'yango so'no huno engo mosyafɨsiyo'njo yontɨfi hwahoponjofoho. Womapɨfe lontɨfi sɨmeho wopɨngo'nji sɨmonyo imentohofofoho. Hwapɨngoso sekwo huno moi'wonoho. Sekwoe ho'yango neso ahwomomo weho. Ne'no nowentɨhwonefoho.
HEB.10.35	Oseso yo'mayo so'no sekwoe sɨmeho yokumpohn'nyo uyoso noho'nasyɨkutoho. O'o, Anɨtu kako wopɨngo selohofonefoho. 
HEB.10.36	Sekwo yokumpohn'nyo lohofɨkuji Anɨtuye hungkunomo tɨfi finɨngkamno. Ose ifijo'manji Anɨtu yo'mayo wopɨngo wosejapmmo selɨmentisoso wotɨpemantɨfeho. 
HEB.10.37	Anɨtuye hungkuno iyoswomo mtɨ'mokumentohofoso ole nalohi,
HEB.10.37	Sɨkuno we'eneponoho.
HEB.10.37	Oso hwe nakwoe hwahopo wapmmo nalɨmentiso sohwo we'enepi wapmmontonoho.
HEB.10.37	Kako miyonehoho.
HEB.10.38	Nje a'amu honɨngkano nto'nohino'njoso hofɨko ngkimo sɨmeho hi'ntnnono ntopalokwofoso hofɨko songo nohumafitnnefoho.
HEB.10.38	I a'amu hiso ngkine'no hohujo ikinjanɨmopijo oso a'amu somne'no nje sɨmeho wopɨngo manɨmo'nonehoho.
HEB.10.38	Ose nalɨmentisofoho. 
HEB.10.39	I oso'no nakwo Anɨtumne'no hohujo mikinjumofe'nwoho. Oso'no nakwo tɨkano somo tohino ne'no mayo sopono mowanehwono. O'o, nakwo Anɨtumo sɨmeho hi'ntnnono uyɨwo'nɨngkuhwone hn'nwi nakwo sɨmeho wopɨngo'nji songo ne'no humentɨhwanefoho.
HEB.11.1	Anɨtumo sɨmeho hi'ntnnono uyo yahinoso olenoho. Yo'mayo wopɨngo Anɨtu sekumo waseloho'monnoho nalɨmentiso so'no hontohumalohwono. Neso ko yontani nakwo huno nayohoho. Wopɨngo wonaloho'montonoho. Huno ose neyahonɨngki Anɨtumo sɨmeho hi'ntnnono uyalokuhwono. 
HEB.11.2	A'amu hohontajo sohwa hofɨko Anɨtuye hungkunomo sɨmeho hi'ntnnono uyɨmotofo so'no Anɨtu ulɨmento, sekwo sɨmeho hi'ntnnono ntapmmentohofo so'no nje a'amu ne kuyoho selalokweno. 
HEB.11.3	Nakwo Anɨtumo sɨmeho hi'ntnnono uyalokuhwone so'no huno ole nayohoho. Anɨtu hungkuno lahonɨngki nakwoe hwaho ahwomo nonyo wosopayo yo'mayoso siki imo'nɨmentisofoho. 
HEB.11.4	Ae'mta'ni nakwo a'amu Anɨtumo sɨmeho hi'ntnnono umotofo somne'no huno wosyofɨsyano.
HEB.11.4	Apel kako Anɨtuye hungkunomo sɨmeho hi'ntnnono uyɨmentiso so'no kako yahu 
HEB.11.5	Inouk kako nohumanto Anɨtuye yahinomo tɨfi inɨngkawento Anɨtuye sɨmeho wopɨngo umokumentisofoho. Kako Anɨtumo sɨmeho hi'ntnnono uyɨmentiso so'no kako poyo mape'nɨmmentono. O'o, Anɨtu a'apaho hi'nji utɨma'mentisofoho. Oso'no a'amuso hofɨko kakoe pijafo so'no hafɨhafe wonyopi tɨpmmentohofofoho. 
HEB.11.6	A'amu Anɨtumo sɨmeho hi'ntnnono muyo'njo sohwo kako Anɨtuye sɨmeho wopɨngo mumokonehoho. Hwapɨngoso hwe fihwo kako Anɨtumo u'ma'mo loso sohwo kako Anɨtu humaso so'no sɨmeho hi'ntnnono uyɨwo'nono. Oso'nji a'amu Anɨtune'no tɨpewo'nɨngkiso osohumo Anɨtu wopɨngo uloho'montonoho. Oso'ntnne'no sɨmeho hi'ntnnono uyɨwo'nono.
HEB.11.7	Nɨwa kako yo'mayo tɨfi imo'none so'no muhwoniyonto kako Anɨtuye hungkunomo nupa'nonto sɨmeho hi'ntnnono uyɨmentisofoho. Oso'no kako yofayokino ango'njo mɨkunɨmposo mtɨ'mokumentisoso hofɨko'montohwa yofayokinomo humentohofoso songo humentanɨngkofi a'amu hopi'nono yofayokinomo mahumentohofoso poyo pe'nɨmentohofofoho. A'amu homo somo Nɨwa kako Anɨtumo sɨmeho hi'ntnnono uyo yahinoso hofiyo lutɨhwamentisoso hofɨko haloho maposo'njo imentohofoso hungkuno tango'njo ikwolofo'neso wo'nnyofoho. Nɨwa kako Anɨtumo sɨmeho hi'ntnnono uyɨmentiso so'no Anɨtu ulɨmento, Kɨko nje a'amu ne hwosoho. Ose ulɨmentisoso Anɨtu a'amu hopi'nono kakimo sɨmeho hi'ntnnono uyɨwo'nɨngkohofo somo oso hiso ulɨwo'nɨngkisofoho.
HEB.11.8	Anɨtu Apɨlohammo hungkuno ulahonɨngki Apɨloham kako hungkuno homo somo sɨmeho hi'ntnnono uyonto tɨfi inɨngkawomentisofoho. Apɨloham kako kakoe ango sopo nulɨko'manto Anɨtu hwaho nom'ne wokijapmmo ulɨmentiso sopono umentisofoho. Apɨloham kako huno ole syafɨhu'mento, Ngko ntonte palokweno. Huno ose ko syafɨsyonto kako Anɨtumo sɨmeho hi'ntnnono uyonto umentisofoho. 
HEB.11.9	Oso hwaho hiso'no Anɨtu kako ulɨmento, Apɨloham kinonji jɨje imu so'njine'no hwaho sejapmnefoho. Ose ulɨmentiso sopo nowento nom'ne hwafe hwahopo hwapɨfe ango molɨmentisofoho. Osopo Apɨloham kakoe hwomu Aisakɨjanji hofiyakwo Jekoupɨjanji humamentohofofoho. Hofɨko kihn'nawo'nnyo hwafoho.
HEB.11.10	Osopo nohumantɨfi Anɨtuye huno mta'ni pone engo wamtɨ'mokumo lɨmentiso so'no hofɨko hontohumamentohofofoho. Oso pone engo hiso yokumpohn'nyo ponoho. Moi'wo mmo'nonehoho.
HEB.11.11	Apɨlohamɨye ape Sola kako a'manesi mehomi mmo'nyo hwonjo imo'nɨmentiso sohonta Anɨtu ulɨmento, Ngko hwomu wokijapmmo. Ose ulahonɨngki Sola Anɨtuye hungkuno ne'njo somo sɨmeho hi'ntnnono uyɨmentiso so'no Anɨtu kako Solamo yokumpohn'nyo uyahonɨngki Sola hwomu ma'mentisofoho. 
HEB.11.12	Oso'no Apɨloham nɨhu'no a'mane imo'nonto poyo wape'nɨmonto mofone sopo kako a'amu pi'nɨngo engo sofe homnɨngkwohwo imo'nɨmentisofoho. Oseso Apɨlohamɨye imuso hofɨko olo pa'nyofoho. Nakwo ahwomomo hntokwaliyo pi'nɨngo engo uhwonɨwo'nɨngkuhwone so'nji tafeponjo wosoho uhwonɨwo'nɨngkuhwone oso pa'nyo imo'nɨmentɨhwone'nwoho. Apɨloham Anɨtumo sɨmeho hi'ntnnono uyɨmentiso hopaso nakwo Anɨtumo sɨmeho hi'ntnnono uyalokuhwone hn'nwi Apɨlohamɨye imu'nwoho. Oso wosoho so'nji hntokwaliyo so'nji a'amu atofo malɨfitnnehofo. Oso pa'nyo imo'nalokuhwono.
HEB.11.13	Oso a'amu Anɨtumo sɨmeho hi'ntnnono umotofoso nohumantɨfi pe'nɨmentohofofoho. I oso'no olo hwaho lopo nohumantɨfi yo'mayo Anɨtu ulɨmentiso so'no sɨmeho hi'ntnnono uyontɨfi nto ma'mentohofo hopa syafɨsyontɨfi sɨmeho wopɨngo umo'nɨmentisofoho. Ole lɨmentohofi, Olo hwaho lopo sopo nakwoe hwapɨngopo'maho. O'o, olopo we'enehwo wohumantanoho. Ose lɨmentohofofoho. 
HEB.11.14	Ose lɨmentohofo somne'no nakwo huno nayohoho. Hofɨko hofɨkoe hwaho ne sopone'no wotɨpemantɨfe'no hontohumalofo. 
HEB.11.15	Hofɨko oso ango ulɨko'ma'mentohofo so'no asomo we-e'ne huno mosyafɨhu'mmentohofofoho. U hofɨko huno asomo we-e'ne syafɨsyontɨfijontentesi hofɨko honɨngkano notɨpemafɨkutnnesohilo. 
HEB.11.16	O'o, ose malɨmentohofofoho. Hofɨko nom'ne hwaho wonyoangkafo olo hwaho loponjomo yakolo'nnyo sopone'no hontohumamentohofofoho. Ahwomomne'no hontohumamentohofofoho. Oso'no hofɨko Anɨtumo ole ulɨmentohofi, Kɨko nakwoe Anɨtuhwosoho. Ose ulontɨfeso Anɨtu kako wonɨmango mumnɨmmentisofoho. O'o, kako hofɨko'ne ango engoso nto esyohumamentisofoho.
HEB.11.17+HEB.11.18	Anɨtu Apɨlohammo ulɨmento, Jɨje hwomu Aisak mta'ni imu pi'nɨngo engo wokijapmmonnoho. Ose ko ulonto Anɨtu kako Apɨlohammo yamofo uloho'mentisofoho. Apɨloham kako Anɨtumo sɨmeho hi'ntnnono uyɨmentiso so'no kakoe hwomu Anɨtumne'no sojopo wofonjokisahumo lonto imentisofoho. 
HEB.11.19	Ose yonto kako huno ole syafɨhu'mento, Nje hwomu poyo pe'nɨngkuhwoso'no Anɨtu kako apa'no songo ulɨkafoso kako hoponoho. Ose syafɨhu'mentiso so'no ole lɨwo'nɨngkuhwoni, Apɨloham kakoe hwomu poyo pe'nɨmentiso sohwo apa'no songo iwa'mentisofoho.
HEB.11.20	Aisak kako Anɨtuye hungkunomo sɨmeho hi'ntnnono uyɨmentiso so'no kakoe hwomu Jekoupɨ'nji Isou oso hwa'umo yo'mayo tɨfi u'mayo'ne so'no aho ulonjimokumentisofoho.
HEB.11.21	Jekoup kako Anɨtumo sɨmeho hi'ntnnono uyɨmentiso so'no kakoe sɨkuno poyo pe'nyoso moi'wo umo'nɨmonto yahonɨngki Jekoup kako kakoe mnopo ijofasɨto ehumanto Anɨtuye yofe ho'noma'mentisoso kako Jousepɨye hwomu sohwa'umo ulonjimokumentisofoho.
HEB.11.22	Jousep kako Anɨtu ne'no sɨmeho hi'ntnnono uyɨmentiso so'no kako tɨfo nepo poyo wape'nɨmonto yonto kako a'amu Isɨlael somo ulɨmento, Sekwo hwaho Ijip nulɨko'mafɨkuji nje yokinoso nonɨmotawekuji hwaho Kenan sopo foho'nanɨhumno. Ose ulɨmentisofoho.
HEB.11.23	Mousesɨye kanɨngkwohwo'ya'u siko hwomu milongo ma'mentisiyo sohonta uhwonɨmentisiyoso hwomu wopɨngo uhwononji hiyaso'mo hamno hufa'u sɨhune mokosyohumamentisiyefoho. Hwapɨngoso ole, Hwe engo hwaho Ijip mokosyohumayo sohwo kako a'amu Isɨlael somo ole ulɨmento, Sekwo hwomu tɨpemafɨkuji fonjahumno. Ose ko ulɨmentiso so'no siko Anɨtumo sɨmeho hi'ntnnono uyɨmentisiyo so'no siko hwe engo Ijip mokosyohumayo sohwoe hungkuno somne'no hwotoho feso'no iyoho munɨmmentisofoho.
HEB.11.24+HEB.11.25	Mouses kako Anɨtumo sɨmeho hi'ntnnono uyɨmentiso so'no kako engo imo'nonto kako hwe engofe yofe mayoso ngkilaho lonto kako Anɨtuye a'amu Isɨlael so'nji tango ma'mentisofoho. Hwapɨngoso ole, kako syafɨhu'mento, Nakwo olo hwaho lopo we'enehwo nohumehwasi poyo wope'nantanoho. Oso'no ngko hwe engo hwaho Ijip mokosyohumayo sohwoe angomo we'enehwo nohumahm'mo yo'mayo yahino wonyo nje sɨmeho wopɨngo nɨmokiyo'ne iyoso ngkilaho. O'o, ngko nje a'amu Isɨlael so'nji nohumahm'mo Anɨtuye hungkunomo unɨngkamo. Ose syafɨsyonto 
HEB.11.26	ole so'no syafɨhu'mento, Anɨtu uhwosopo'mentiso sohwo Kɨlais oso humne'no ngko tohino mayoso wopɨngofoho. Yo'mayo ho'yango wokoso Ijip mta'angoso ngkilaho. Ose syafɨhu'mentisofoho. Hwapɨngoso kako yo'mayo Anɨtu wopɨngo ulohofo'ne so'no syafɨhu'mentisofoho.
HEB.11.27	Mouses Anɨtumo sɨmeho hi'ntnnono uyɨmentiso so'no kako hwe engo hwaho Ijip mokosyohumayo sohwoe sɨmeho tohino so'no iyoho munyo'njo yahonɨngki hwaho Ijip ulɨko'manto Mouses kako Anɨtu'nji humayo so'no huno uyahonɨngki yokumpohn'nyo ito'nonto ulɨko'ma'mentisofoho. Kako asomo mapmmentisofoho. 
HEB.11.28	Mouses kako Anɨtumo sɨmeho hi'ntnnono uyɨmentiso so'no kakoe a'amu Isɨlael somo ulɨmento, Sekwo yahu 
HEB.11.29	A'amu Isɨlaelɨso Anɨtumo sɨmeho hi'ntnnono uyɨmentohofo so'no hofɨko mijo ayo Mijo Honɨyo'nohinofoho 
HEB.11.30+HEB.11.31	Ape hwa'nte Lehap ango Jelikou humamojosi kako Anɨtumo sɨmeho hi'ntnnono uyɨmentiso so'no kako hwe hufa'u Isɨlaelnta'ango tomi'no pmmentisiye sohwa'umo ufo'ma'mentisofoho. A'amu Isɨlaelɨso Anɨtumo sɨmeho hi'ntnnono uyɨmentohofo so'no hofɨko pone engo Jelikou sokilojo'njo sopo i'mofawentɨfi ku'moku'mofone'no yontanɨngkofi sɨkuno aho fehohnjo hopi'nono nom'ne mta'ni hufa'u uyokolofahonɨngki sokilojoso nɨhu'nahone pɨwahu'mentisofoho. Nopɨwesyahonɨngki a'amu Isɨlaelɨso hofɨko a'amu Jelikou hopi'nono Anɨtuye hungkunomo hwotoho hmmotofo somo fonjahumentohofofoho. Osohonta Lehap kako hwe tomi'no pmmentisiye sohwa'umo ufo'ma'mentiso so'no kako songo humamentono.
HEB.11.32	Nom'ne sohwamne'no wamtɨ'mokumonntaho. U, Ngkiteyoun, Mpalak, Samɨsoun, Jefɨta, Ntefit, Samuel, a'amu Anɨtu hungkuno uyahonɨngki lɨmotofo oso hwamne'no hungkuno sejo'neso sɨkuno hopo'maho. 
HEB.11.33	Oso a'amu huhwo sohwa hofɨko Anɨtumo sɨmeho hi'ntnnono umotofo so'no hofɨko nom'ne hwafe hwe engo hwaho mokosyohumayo sohwoe itokuso'njo sohwamo uyakolo'mentohofofoho. Hofɨko hofɨkoe a'amu somo hofiyo mokosyohumantɨfi honɨngkano nto'no mɨhwatɨmentohofofoho. Oso a'amu huhwo sohwamo yo'mayo Anɨtu wosejapmmo ulɨmentisoso ma'mentohofofoho. A'amu huhwo sohwa hofɨkoe mangohwa hofɨkimo aho nokentɨfi sikisɨwojo (
HEB.11.34	A'amu Anɨtumo inɨngkamotofo somo hofɨkoe mangohwa hwaho kengo mta'ango sohwa utɨmantɨfi toho engo sijɨmentiso sopo uhumojahonɨngkofi a'amu somo toho manɨmmentisofoho. A'amu sohwa hofɨkimo hasɨmno'nji wofantɨfi imentohofoso muhmnɨmmentisofoho. Hofɨko po'nɨfo nohumentanɨngkofi Anɨtu kakoe yokumpohn'nyo uyɨmentisofoho. Uyɨmentiso so'no hofɨko hofɨkoe mango sohwamo uyakolo'mentohofoso fonjofepmnaofomentohofofoho. 
HEB.11.35	A'amu pe'nɨmentohofoso apa'no songo lɨkofahonɨngkofi homna'wohija apa'no utɨma'mentohofofoho. A'amu fiso impe ito'nowahonɨngkofi hofɨkoe mango sohwa hofɨkoe a'apahomo wonyo umokumentohofoso hofɨko poyo pe'nyo'ne imentohofofoho. Hofɨko Anɨtumo hohujo ikinjaopijoso hofɨkoe mango sohwa ulɨka'mantɨfeho. Hofɨko hofɨkoe mango sohwafe hungkuno minɨngkayo'njo uyantɨfitaho. O'o, hofɨko pi'nɨmo mta'ni apa'no lɨkafɨkuji songo humayoso womantɨfeho.
HEB.11.36	A'amu fehohnjo hofɨkoe yahino wopɨngo so'ne hofɨkoe mango sohwa hofɨkimo sitofo ulɨmentohofofoho. Nom'ne sohwa hofɨkoe hohujo sopo sohwo sonyo fongku'mentohofofoho. Nom'ne sohwamo impo'angomo ahwomo nano'nji intofahumentohofofoho. 
HEB.11.37	Hofɨkoe mango sohwa a'amu fehohnjo somo sojo'nji fongku'mentohofofoho. Nom'ne somo yamofo nɨhu'no wonyo uloho'mentohofofoho. Nom'ne somo hofɨko iyo hntofe nomantɨfi hofɨkoe a'apahopo hnto'mentohofoso hufa'u imo'nɨmentiso so'no poyo pe'nɨmentohofofoho. Nom'ne somo hofɨko hosɨmno fahumentohofofoho. A'amu fehohnjo hofɨko yo'mayoso umofonyo imentohofo so'no hofɨko yahu 
HEB.11.38	Oso'no hofɨko ango ane pa'nyohwa honɨngkanontɨfi hofɨko hwofɨki'nyo, hwaho a'amu ane sopo, hwa'imomo, sokimomo humamotofofoho. Oso hwe moya'mi Anɨtumo sɨmeho hi'ntnnono umentohofo hiso hofɨko a'amu honɨngkano wonyo'njo somo olo hwaho lopo humayoso nto'nohinɨ'maho. O'o, hofɨkoe honɨngkano wopɨngoso nom'ne somo hwofilo'nnyofoho. 
HEB.11.39	Oso hwe hwoya'mi hiso hofɨkoe sɨmeho hi'ntnnono uyoso'no Anɨtu kako wopɨngo kuyoho ko ulɨmentisoso yo'mayo Anɨtu wosejapmmo ulɨmentisoso moma'mmentohofofoho. 
HEB.11.40	Hwapɨngoso Anɨtu kakoe a'amu ne'njo hopi'nonohinoso yo'mayo wonyoangkafo afa'no afa'no nomapitnne'ento hungkuno mtito'mentisofoho. Jisas mape sohonta oso a'amu humamotofo Anɨtune'no sɨmeho hi'ntnnono uyɨmotofoso hofɨko nakumo sɨmo'mo monapopitnnehofo. O'o, hofɨko nakumne'no hontohumalofo.
HEB.12.1	Oso a'amu sɨsɨhwayo pa'nyoso Anɨtumo sɨmeho hi'ntnnono umotofoso hofɨko sɨmeho hi'ntnnono uyo'ne yahinoso nto netɨhwamentohofofoho. Hofɨkoe hungkunoso upa'nɨwo'nɨngkuhwono. Oso'no nakwo Anɨtuye honɨngkanomo walokuhwone hn'nwi nakwo yo'mayo wonyoso Anɨtuye honɨngkano wopɨngomo pɨjwonesyohumaso so'nji yo'mayo yahino nakumo yokumpohn'nyo nemokosyohumawo'nɨngkiso so'nji nɨhu'nahone noho'nosyɨhwasi sɨmeho anga'nohino'nji oso syoho yokumpohn'nyo Anɨtu nejopalokuso oso nto'no uyano. 
HEB.12.2	Ose ihwasi nakwo Jisasɨmo tɨmo anga'no honɨngkuhwasi kakimne'nohini huno wosyofɨsyano. Nakwo kakimo sɨmeho hi'ntnnono uyo kako hwapɨngo hweho. Sɨmeho hi'ntnnono uyo yahinoso kako nɨhu'no yokumpohn'nyo imokone hweho. A'amu iyo hwojiyafɨku'nnyo sopo poyo pe'nɨmentohofoso yofe nɨhu'no wonyo ma'mentohofofoho. I oso'no Jisas kako oso wonɨmango engo unyoso'no mosyafɨsiyo'njo yonto kako po'nɨfo mmo'nɨmmentisofoho. O'o, hwapɨngoso Jisas kako huno syafɨhu'mento, Anɨtu nje sɨmeho wopɨngo nɨmokonefoho. Oso'no syafɨsyonto Jisas kako sɨmeho hi'ntnnono Anɨtumo uyonto nakumne'no tohino engo manto poyo pe'nɨmentisofoho. Oseso olohonta kako kanɨngkwohwo Anɨtuye aho angahohnta'ni nohumanto yo'mayo hopi'nonohino somo mokosyohumaho.
HEB.12.3	Jisas nakumne'no a'amu wonyo somo enjwa'mo we'enehwo humamentisofoho. Oso'no hofɨko kakine'no mangohwa imo'nontɨfi nɨhu'no wonyo uloho'mentohofofoho. Oso'no sekwo Anɨtuye syohomne'no yo'mayo tango se'mahwoso'no sekwo oso tango Jisas ma'mentiso so'no fɨsyafɨhupmno. Oso'no syafɨsyɨkuji sekwoe syoho wopɨngo somo nusɨkwajɨkutoho. O'o, sekwo yokumpohn'nyo inɨngkakuji syoho ito'no fiyɨmno. 
HEB.12.4	Sekwo yo'mayo honɨngkano wonyo somo monje yasiyo'neso syoho yokumpohn'nyo fiyɨmno. A'amu fehohnjoso hofɨko honɨngkano wonyo so'ne nakwolaho lɨwo'nɨngkohofo somo nomi a'amuso hofɨkimo fonjahumentohofofoho. 
HEB.12.5	Oso hungkuno Anɨtu kakoe mehomi hn'nɨmo yokumpohn'nyo nasosofitofo'ne nalɨmentiso so'no inɨngo laseyohoho. Olo hungkuno loso nalohoho.
HEB.12.5	Nje hwomu sohwosi, nakwoe Hwe Engo kako jɨje honɨngkano nto'no efisopekuhwajiyo'ne,
HEB.12.5	Wonyo yahino kilohofɨhwoso'no oso hungkuno homo somo kɨko haloho pofo.
HEB.12.5	Oso hiso kilohofɨhwoso'no huno ole syafɨsyɨkutoho.
HEB.12.5	Anɨtuye honɨngkanoso tango mɨkunɨmposo niyantofoho.
HEB.12.5	Ose syafɨsyohotoho.
HEB.12.6	O'o, a'amu hopi'nono Anɨtu nje mehomi kuyoho ulɨwo'nɨngkiso somo, Honɨngkano wonyo nɨhu'no yohotoho ulɨwo'nɨngkisofoho.
HEB.12.6	A'amu hiso honɨngkano wonyo ifijo'manji Anɨtu kako yoka ulɨmontonoho.
HEB.12.6	Ose nalɨmentisofoho.
HEB.12.7	Kɨko Anɨtuye hungkunomo tɨfi inɨngkahuji tango ku'mahwoso'no kɨko yokumpohn'nyo ne'no filohofo. Hwapɨngoso Anɨtu kako jɨje honɨngkanomo efisopekuhwojalofoho. Ose kilohofɨhwoso'no kɨko huno wakiyono. Kɨko kakoe mehomi hwosoho. Nanɨngkwohwosa hofɨko hofɨkoe mehomi hn'nɨmo nakwoe honɨngkanomo efisopenehwajɨwo'nɨngkohofofoho. 
HEB.12.8	Nakwo a'amu hopi'nonohino hn'nwi honɨngkano wonyo'njo'nwoho. Oso'no Anɨtu kako kakoe honɨngkanomne'no nto'no wefisopenehwajono. Anɨtu kako jɨje honɨngkanomo nto'no momekuhwajiyo'manji kɨko kakoe mehomi hwosɨ'maho. O'o, kɨko sɨkumehomi pa'nyo hwosoho. 
HEB.12.9	Nakwo nanɨngkwohwosa hofɨko nakwoe honɨngkano wonyomo menehwojahonɨngkofi nakwo hofɨkoe yofe ho'nomawo'nɨngkuhwono. Oso'no Anɨtu kako nakumo kakoe honɨngkanomne'no nto'no efisopenehwajɨhwoso'no nakwo haloho pehwasi honɨngkano wopɨngo'nohini uyano. Kako nakwoe huyo'mangomo mokosyohumawo'nɨngkiso hweho. Oso'no nakwo enjwa'mo nohumehwasi nto'no wohumano. 
HEB.12.10	Hwahoponjo nanɨngkwohwosa hofɨko hofɨkoe huno mta'ni olo hwaho lopo we'enehwo humayo'ne nakwoe honɨngkano nto'no menehwajɨwo'nɨngkohofofoho. I nanɨngkwohwo Anɨtu kako kakoe honɨngkanomne'no efisopenehwojahonɨngki nakwo wopɨngo imo'nalokuhwono. Ose nalohofɨhwoso'no nakwo kako pa'nyo umo'nantanoho. 
HEB.12.11	A'amu nakwoe honɨngkanomo nto'no menehwajɨkujo'no nakwo tango engo wotɨpemantanoho. I oso'no nakwo wopɨngo humayo'ne Anɨtu kako nakwoe honɨngkano wonyomo somne'no menehwajɨhwoso'no ne unto'nɨmontonoho. Oso ipisayo neso a'amu'nji sɨmeho pompengo ifisyamo'nyo'nefoho.
HEB.12.12	Ose selohe so'no sekwo Anɨtumne'no yokumpohn'nyo filohopmno. 
HEB.12.13	Sekwoe honɨngkano nto'no mɨhwajɨkuji a'amu sɨfe po'nɨfo'njo senɨngkape sohwo kako mapɨwasyonehoho. O'o, hano ito'no ihwosi sɨfe po'nɨfoso yokumpohn'nyo umo'nɨmontonoho.
HEB.12.14	Sekwo sekwoe a'amu'nji pompenjiyo humayo'ne syoho yokumpohn'nyo fiyɨmno. I sekwo honɨngkano wonyo hopi'nonohino foho'naopmno. Sekwo honɨngkano wonyo nɨhu'no ane humayo so'no syoho yokumpohn'nyo fiyɨmno. A'amu honɨngkano wonyo'njoso hofɨko nakwoe Hwe Engo sohumo muhwonɨfitnnefoho. 
HEB.12.15	Anɨtu kako wopɨngo waseloho'mo. Wosefo'ma'mo. Ose nalɨhwoso'no a'amu fihwo kako nupa'nɨngkuhwosi Anɨtumo ole ulonoho. Nɨfo'mayoso peho'neto. Ngkilaho. Ose ulonoho. Oso'no sekwo Anɨtumne'no yokumpohn'nyo lohofɨkuji fo'ma'nɨmno. Anɨtu kako nefo'mayoso nakwolaho ulɨhwasi hofohofahn'no nakwoe sɨmeho wonyo wonamo'nɨmontonoho. Sɨmeho wonyo namo'nɨngkuhwoso'no a'amu pi'nɨngo engo somo tohino uyantanoho. A'amu sɨmeho wonyo'njo sohwo kako nom'ne a'amu somo honɨngkano wonyomo ipemotahwoso'no oso hwe huhwo sohumo Anɨtu kako wonyo hwosoho ulɨmontonoho. 
HEB.12.16	A'amu fihwo sekwo'nji humaso sohwo kako a'mohufo ihwoloho. A'amu fihwo sekwo'nji humaso sohwo kako Isou Anɨtumo hwotoho hmmentiso pa'nyo ihwoloho. Isou kako mijoho engo uyahonɨngki kanɨngkwohwo Aisak kakoe tisɨmaso sohumo aho ulonjimokone so'no Isou kako huno ole syafɨhu'mento, U kakoe syohofoho. Nje nɨngkwahwo Jekoup kako womano. Ngko mijoho pe'nalokweno. Ose syafɨsyonto Isou kakimo hwosopisyafɨhwosi Jekoupɨmo aho ulonjimokone somjo wosopayo so'no ulahonɨngki Jekoup kola'wehumo oso wopayoso mpe uloho'mentisofoho. 
HEB.12.17	Sekwo huno seyohoho. Tɨfi no'mo Isou oso aho wontonjɨmokononto somjo hungkunoso aku woma'mo lonto yahonɨngki kanɨngkwohwo Aisak muyɨmmentisofoho. O'o, Isou kako humotaho engo lonto oso wonyo imentiso somo wae yamo'nyoso hopo'maho.
HEB.12.18+HEB.12.19+HEB.12.20+HEB.12.21	Anɨtu kako a'amu Isɨlael somo kakoe hungkuno hwofɨki'nyo Sainai sopo uyɨmentiso sohonta himo sɨkwo'mnoso hwofɨki'nyo hopo sopo ifeehu'mo yahumentisoso toho ahwomo mta'ango uhwonontɨfi ifofo engo yahonɨngki hi ulɨkofahonɨngki iyoho mɨkunɨmposo unɨmentisofoho. Kounoho yoka ho'nonto mampaho ahwomo mta'ni ole ho'nɨmento, A'amu fihwo olo hwofɨki'nyo loso kako aho pm'mokoso sohumo sekwo sojo'nji fonjahumno. A'amu'nohinɨ'maho. O'o, yahu'nji hwofɨki'nyo lopo hano weso sohumo fonjahumno. Ose ho'nɨngkahonɨngki a'amuso iyoho unɨngkahonɨngki hofɨko Mousesɨmo ulɨmentohofi, Mouses kɨko Anɨtumo ole uso, Oso hungkuno tango mɨkunɨmposo so'no nakwo iyoho nenalofoho. Nakwo olo mampaho loso nupa'nɨngkuhwaloho. Ose uso. Ose ulahonɨngkofi Mouses ulɨmento, Ngko huhwo'ni yomo yonji iyoho nnɨngkohoho. Ose ulɨmentisofoho.
HEB.12.22	I sekwo soku hofɨko ose uhwonɨmentohofo pa'nyoso sekwo muhwonɨmmentohofofoho. O'o, sekwo hwofɨki'nyo Saiyon Anɨtu songo humaso sohwoe ahwomomjo ango engo Jelusalem osopo i'mofapmmalofo. Osopo a'amu ahwomomjo nɨhu'no pi'nɨngo engoso sɨmonyo yontanɨngkofi i'mofapohofo. 
HEB.12.23	Osopo sekwo Anɨtuye mehomi hopi'nono tisɨmaso pa'nyo kuyoho. Sekwoe yofe Anɨtu nto mtɨ'mokumentisoso ahwomomo weho. Anɨtu a'amu hopi'nonohinofe hungkunomo ikwolofo'ne yano ulofiyo sohumo sekwo i'mofapohofo. A'amu Anɨtumo sɨmeho hi'ntnnono uyontɨfi poyo pe'nɨmentohofo somo Anɨtu kako Wopɨngo kuyoho, ulɨmentiso osomo wopɨngo ne nto imokumentisofoho. Oso a'amu hiso osopo humalofo. 
HEB.12.24	Jisas kako Anɨtuye angopo ne'no siyo'ne honɨngkano songo kakoe honɨyo'nji hwosampo'mentiso sohwo osohumo sekwo i'mofapohofo. Kakoe honɨyo so'nji nakumo kako'nji mokojɨjwonahinyofoho. Oso'no Apel kakoe honɨyo usɨhuma'mentiso somo Jisas kakoe honɨyoso hwofilo'nnyofoho.
HEB.12.25	Sekwo nto'no fɨsyafɨhupmno. Hohonta Anɨtu Mousesɨmo hungkuno yokumpohn'nyo uyahonɨngki a'amu Isɨlaelɨso haloho maposo'njo imentohofofoho. Oso'no hofɨkoe honɨngkano wonyo so'no tohino engo ma'mentohofofoho. Tohino homo somo hofɨko muyakolo'mmentohofofoho.
HEB.12.25	Oseso Kɨlais ahwomomo humaso sohwo hungkuno yokumpohn'nyo nto nejapmmentisofoho. Oso hungkuno homo somo haloho maposo'njo ihwasi hohujo ikinjaofososo nakwo tohino engo mayo sohonta hiyaso ntɨ'mte waneto. Nɨhu'no awonoho. 
HEB.12.26	Hohonta Anɨtuye mampaho hwofɨki'nyo Sainai sopo nta'ni ho'nɨngkahonɨngki hwaho hwomɨhwo imentisofoho. I oso'no olohonta Anɨtu ole nelalofi, Sɨkuno nom'nemo hwomɨhwo ihwosi hwaho nɨhu'nahone wae yao'mnefoho. Hwaho'nohino'maho. O'o, ahwomo hi'nji wae imnefoho. Ose nelalofoho. 
HEB.12.27	Oso hungkuno hwomɨhwo ihwosi hwaho wae yao'mnefoho nelalofonjo hwapɨngoso ole, yo'mayo yo'mayo Anɨtu olo hwaho lopo mtɨ'mokumentisoso hwomɨhwo ihwosi wae yonefoho. I yo'mayo Anɨtu ngko nje angomo womokosyohumamo loso so'nohini ne'no nowentɨhwonefoho.
HEB.12.28	Ose nalisoso'no nakwo sɨmonyo uyano. Anɨtu nemokosyohumayo sopo moi'wo mmo'nonehoho. O'o, ne'no nowentɨhwoneponoho. Oso'no nakwo Anɨtumo isamoyoka ulɨhwasi kakoe sɨmeho wopɨngo umo'nyo'ne so'no kakoe syoho hofiyo ulohofiyano. Anɨtuye yofe ho'nomehwasi kakoe yokumpohn'nyo so'no iyoho wonanono. 
HEB.12.29	Hwapɨngoso nakwoe Anɨtu kako yo'mayo wonyo iyoso'no nɨhu'no yokumpohn'nyo nelalofi, Yo'mayo wonyoso nɨhu'no ngkilaho. Ose nelalofoho.
HEB.13.1	Nakwo Anɨtuye a'amu ne hn'nwi nakwo sɨmeho ne'no unɨngkuhwano. 
HEB.13.2	Olo hilo so'no inɨngo mofe'eno. A'amu kengoso ango kengo'mta'ango se'mafɨkujo'no sekwo yo'mayo so'no hofɨkimo umokosyohumamno. A'amu fehohnjo ose iwo'nɨngkohofoso hofɨko a'amu ahwomomjo somo yofe mɨhwofe'njo yontɨfi hofiyo umokosyohumamentohofofoho.
HEB.13.3	A'amu Anɨtuye syohomne'no impo'angomo uhumatɨ'mentohofo somne'no sekwo hitoho selofɨhwoso'no tango malokwofoso sekwo fisomapmno. A'amu fehohnjo Anɨtuye yofe'ne osomo a'amu nom'neso wonyo ulohofɨkujo'no hofɨkoe a'apaho tohino umnɨngkuhwoso'no sekwo tohino fisomapmno. Sekwo tohino loso afa'no wasemnono.
HEB.13.4	Ape ma'nyo yahinoso wopɨngofoho. I oso'no hwe sohwo kako kakoe ape'nji yahino wopɨngo'honini uyanjiyoho. U a'amu fihwo oso yahino wopɨngo somo mtɨhupehwosi a'mohufo ihwosi u yo'mayo wonyo ihwosi kifosyoho ihwosi osohumo Anɨtu kako tango uyonefoho.
HEB.13.5	Sekwo hamniyoho engo so'no hi semo'nyo'eno. O'o, yo'mayo mokosyohumalofo so'no sekwoe sɨmeho wopɨngo semo'nɨngkuhwosi hoponoho fihnnɨmno. Hwapɨngoso Anɨtu ole nelalofi, Ngko sekumo mosesɨkwajɨmnehono. Ngko sekumo ne'no sefo'malokweno. Ose nelalofoho. 
HEB.13.6	Oso'no nakwo yokumpohn'nyo ito'nɨngkuhwasi nakwo anga'no anga'nohino hn'nwi ole wolano.
HEB.13.6	Nje Hwe Engo Anɨtu nɨfo'mantofoho.
HEB.13.6	Ngko iyoho mimnehono.
HEB.13.6	A'amu hofɨko yo'mayo ngkimo ntohopijo so'no ngko iyoho mannonehoho.
HEB.13.6	Ose wolano.
HEB.13.7	Hwe engo sohwa Anɨtuye hungkuno losetɨhwamotofo sohwamne'no inɨngo mofe'eno. Hofɨkoe humayoso ne into'nɨmojo so'no huno syafɨsyɨkuji hofɨkoe yahino so'nji sɨmeho hi'ntnnono uyo so'ntnne tɨfi finomokoho'nawopmno.
HEB.13.8	Jisas Kɨlaisɨye yahinoso hohontajo mta'angoso olohontajo'nji tɨfi no'mjo'ntnneso ito'nohino iwo'nɨngkiso hweho. Kako kakoe huno mɨkwesyafɨsiyo'njo iwo'nɨngkiso hweho. 
HEB.13.9	Oseso a'amu yahino kengo kengo'njoso sekwoe sɨmeho somo wonyo semakufitoho. Hofɨkoe hungkunoso losetɨhwafɨkujoso sekumo yokino wesemano lɨkuji ifijoso sekwo Anɨtuye honɨngkanomo nusɨkwajɨpitnnoho. Anɨtuye hitohoso nakumo yokumpohn'nyo wososofitofonesyohumamtonoho. A'amu wosopayo so'no anga'no anga'nohino somo ulo'nyo nto'no feenɨmno. Ose lɨfijoso sekwo haloho upekutoho. O'o, oso yahinoso a'amumo mufo'manehoho.
HEB.13.10	Nakwo Jisasɨmo sɨmeho hi'ntnnono uyɨwo'nɨngkuhwone hn'nwi nakwoe wonyo wayo'ne kako poyo pe'nɨmentisofoho. I oso'no a'amu Jutaso hohontajo yahino somo inɨngkawentɨfi hofɨkoe wonyo wayo'ne yahu fonjokisasyɨwo'nɨngkohofo osomo Jisas kako mufo'manehoho. Hwapɨngoso Jisas hofɨkoe wonyo nɨhu'nahone wae yaofo'ne pe'nɨmentiso so'no hofɨko sɨmeho hi'ntnnono muyɨwo'nɨngkiyohofofoho. 
HEB.13.11	A'amufe wonyo wae syoho'njo hwe engo sohwa hofɨko yahu fonjokisasyontɨfi yahu honɨyo'nohini oso ango Anɨtu humayoponoho mulɨmentohofo somo motahumentohofofoho. Honɨyo loso a'amufe wonyo mpe-e'nefoho. Yahu yokino so'nji mɨkufo so'nji yo'mayoso ango mempo mongkihnta'ni toho nɨwo'nɨngkisofoho. 
HEB.13.12	Oso pa'nyo Jisas kakoe a'amu ne imo'nyo'ne tohino engo ma'mentisofoho. Ango Jelusalem mempo hohnta'ni nope'nonto a'amufe wonyo wae nɨhu'nahone yao'mentisofoho. 
HEB.13.13	Jisas ose imentiso so'ne nakwo hohontajo honɨngkano hungkuno somo ulɨko'mehwasi Jisasɨmo tɨfi unɨngkuhwano. A'amu kakimo wonyo uloho'mentohofo pa'nyoso wonelohofantɨfeho. 
HEB.13.14	Nakwo huno ole nayohoho. Olo hwaho lopo nakwoe hwapɨngo'maho. O'o, nakwo ahwomomjo antɨme nom'ne songo ne'no humayo'ne so'no hontohumalohwono. 
HEB.13.15	Nakwo Kɨlaisɨye a'amu'nwoho lɨwo'nɨngkuhwonɨ'ni nakwoe yahino ole, sɨkuno huhwo huhwi engolopohamo nakwo Anɨtuye yofe ho'nomawo'nɨngkuhwono. Yo'mayo ne'maso so'no nakwo Anɨtumo isamoyoka'nohini ulɨwo'nɨngkuhwone'nwoho. 
HEB.13.16	A'amu nom'ne somo wopɨngo ulohofontani fo'ma'nɨwo'nɨngkuhwono. Anɨtuye yofe ho'nomayo'ne'nji a'amumo ufo'mayo'ne oso'ntnne'no yo'mayo yahino nakwoe sɨmeho umo lɨwo'nɨngkiso somo monje wesyano. Oso yahino hufa'u sofa'u Anɨtumne'no yaso'manji Anɨtu sɨmeho wopɨngo umokɨmontonoho.
HEB.13.17	A'amu yofe engo'njo Anɨtuye hungkuno losetɨhwalokwofo sohwa hofɨko sekwoe huyo'mango fo'mayo'ne syoho yalokwofo. Oso'no sekwo hofɨkoe hungkunomo haloho popmno. Hofɨkimo enjwa'mo hofiyo fosyohumamno. Hwangku yo'mayo syoho yalokwofo so'no Anɨtu hofɨkimo ulohonɨngkahonɨngkuhwosi hofɨko syoho loso'no ulantɨfeho. Sekwo hofɨkoe hungkunomo hofiyo inɨngkayo so'no u ito'no minɨngkayo so'no ulantɨfeho. Oso'no syoho loso hi semo'nɨngkahonɨngki yalokwofo. Sekwo haloho pekujo'no hofɨko sɨmeho tango muyonehoho. O'o, sɨmeho wopɨngo'njo hofɨkoe syohoso uyantɨfeho. U, hofɨko sɨmeho tango uyo so'manji pipi sefo'mapitnnehofo.
HEB.13.18	Nakwo ole syofɨsyalokuhwono. Anɨtu nakwoe sɨmehomo nahononteso wopɨngo nehonalofoho. Nakwo kakoe honɨngkano wopɨngo somo engolopohamo nto'no unɨngkohwantane'no yɨhwono. Oso'no sekwo nakumne'no Mpohumo jomo ulɨmno. 
HEB.13.19	I olo so'nji Mpohumo jomo ulɨmno. Ngko sekuyepono asomo komo'no se'ma'mne'no jomo ulɨmno.
HEB.13.20	Nakwoe Hwe Engo Jisas kako nope'nɨngkahonɨngki Anɨtu apa'no songo ulɨka'mentisofoho. Jisas kako nakwo Anɨtu'nji nɨhu'nahone mekojɨjwonasiyo'ne kakoe honɨyo usɨhumanto pe'nɨmentiso so'no olohonta kako nakwo kakoe yahu 
HEB.13.21	Oso'no ngko sekumne'no Anɨtumo ole ulalokweno. Anɨtu kako sɨmeho pompenjiyo umokiyo'ne hwapɨngo sohwo kako yo'mayo wopɨngo wosejapmmo lɨhwosi wosejapmmontonoho. Sekwo oso hiso nomafɨkuji Anɨtu sekwo yo'mayo ifitnne'eno lososo hofiyo uyantɨfeho. Oso'nji nom'neso ole jomo ulalokweno. Anɨtuye sɨmeho wopɨngo umokiyo'ne kako Jisas Kɨlaisɨye yokumpohn'nyo'nji sekwoe sɨmehomo syoho yokumpohn'nyo waseloho'montonoho. Oseso kakoe yofe noho'noma'nɨngkuhwasi kakoe yofe engoso engolopohamo ne'no nowentɨhwonefoho. Nehopeho.
HEB.13.22	U nje a'amufo, olo hungkuno mtɨ'mokalokwe loso tɨfofoho. Oso'no sekwo haloho nto'no popmno. A'amu sekumo atofo losetɨhwentanɨngkuji sekwo tɨmo saho ikutoho. O'o, sekumo yokumpohn'nyo sesosofitofo'nefoho. 
HEB.13.23	Nom'ne hungkuno sekwo upa'nɨmno. Nenɨngkwa'wehwo Timouti osohumo hofɨko impo'ango mta'ni nto isɨhutofoma'malofofoho. Kako ngkiyepono we'enepi poso'manji ngko'nji wose'mantayoho.
HEB.13.24	Sekwoe hwe engo sohwanji a'amu hopi'nono Anɨtumo sɨmeho hi'ntnnono uyalokwofo so'njimo ole ulɨmno. Nakwoe a'amu kuyoho selalokuhwono. A'amu oso hwaho Itali lopo Anɨtumo sɨmeho hi'ntnnono uyɨwo'nɨngkohofoso sekumne'no selalokwofo. Nakwoe a'amu kuyoho selalokuhwono.
HEB.13.25	Anɨtuye hitohoso sekwo a'amu hopi'nonohino sokumo wasewo'mtonoho. Hungkuno osohopeho.
JAS.1.1	Ngko Jemɨsɨ'ni Anɨtu'nji nakwoe Hwe Engo Jisas Kɨlaisɨ'nji sikoe syoho ulohofiyo hwo'nyoho. Nje a'amu Isɨlael temtitofo aho hopi'nono sɨfe mta'ni hufa'uyoso Jisas Kɨlaisɨmo sɨmeho hi'ntnnono uyɨwo'nɨngkohofo soku sekwoe angopo nulɨko'mantɨfi ango'meemjo humalofo so'ntnne'no olo iyoswo loso semtɨ'mokiyalokweno. Ngko nje a'amufo selalokweno.
JAS.1.2	Nje a'amu soku, yo'mayo tango se'masoso sekwo sɨmeho wopɨngo wasemo'nono. 
JAS.1.3	Hwapɨngoso ole, yo'mayo tango se'masoso sekwo yokumpohn'nyo lohofo'nefoho. Tango se'masoso sekwoe sɨmeho hi'ntnnono engo uyo'manji yokumpohn'nyo wolohofantɨfeho. Oso hiso'no sekwo huno moi'wonoho. 
JAS.1.4	Oso'no sekwo engolopohamo tango se'masoso i'waho ikutoho. O'o, sekwo sɨmeho wopɨngo'nji yokumpohn'nyo lohopijoso sekwo mopɨwahupitnnehofo. Ose ikujo'no Anɨtu nosehonɨngkuhwosi kakoe yahino so'no sekwo umofonyo miyontanɨngkuji wasehonɨmontonoho. Wopɨngo humentanɨngkuji wasehonɨmontonoho.
JAS.1.5	Sekwo yo'mayo so'no huno maseyo'manji Mpohumo jomo ulɨmno. A'amu fihwo huno wopɨngo so'no Anɨtumo jomo ulososo huno wopɨngo uyɨmontonoho. Anɨtu kako a'amu hopi'nonohino somo we'e'nohino muyɨwo'nɨngkiso hweho. O'o, engo'nohino uyɨwo'nɨngkiso hweho. Sekwo jomo ujoso'no Anɨtu kako yoka maselonehoho. 
JAS.1.6	U oso a'amu sohwo kako sɨmeho hi'ntnnono nehopi uyɨhwosi Mpohumo jomo ulososo kako huno ole syafɨsyɨhwoloho. Anɨtu kako wontapmmontolɨkeno. Montape'njo umontolɨkeno. O'o, a'amu sɨmeho hufa'u'njo sohwo kako iyoswo somo ifofo hwalohwalofo iwo'nɨngkiso pa'nyo hweho. 
JAS.1.7	Kako Hwe Engo wontapmmontonoho lɨhwosi, syafɨsyɨhwoloho. Oso hwe huhwo sohwo kako Hwe Engo sohumta'ni yo'mayoso momanehoho. O'o, a'amu sɨmeho anga'nohino'njoso Hwe Engo sohumo jomo ulososo Anɨtu uyɨmontonoho. 
JAS.1.8	Ihwoni, a'amu sɨmeho hufa'u'njo sohwo kakoe huno pi'nɨngo engo'njo hweho. Oso yo'mayo yahino kako yonteso'no kako honɨngkano anga'nohino somo minɨngkayo'njo hweho. O'o, huno pi'nɨngo engo syafɨsyonto honɨngkano ito'no motɨpemaso hweho.
JAS.1.9	Hwe fihwo Anɨtumo sɨmeho hi'ntnnono uyɨwo'nɨngkiso sohwo kako hamniyoho ane, osohwo kako sɨmeho wopɨngo umo'nono. Anɨtu osohumo uhwononto yofe engo mulalofoho. 
JAS.1.10	Anɨtu kako a'amufe ho'yango hamniyoho so'no sikinjo ne anefoho lɨwo'nɨngkisofoho. Oso hiso'no hwe nom'nehwo Anɨtumo sɨmeho hi'ntnnono uyɨwo'nɨngkiso sohwo kako ho'yango hamniyoho engo'njo sohwo kakoe yo'mayoso ihn'naofɨhwoso'no kako sɨmeho wopɨngo umo'nono. Hwapɨngoso ho'yango hamniyoho yo'mayoso wokoso fiyo pa'nyoso umo'nao'mtonoho. 
JAS.1.11	Wokoso fiyoso mofehi'nyo sɨ'mofapɨhwosi yokumpohn'nyo lɨhwosi yofoho umontonoho. Oso pa'nyoso a'amu hamniyoho'nji ho'yango engo'nji kakoe syoho yo'mayoso mjɨmɨhwosi hamniyoho engo so'no notɨpehwosi oso hwe huhwo sohwo kako ajwo sopo wape'nɨmontonoho.
JAS.1.12	Hwe fihwo yo'mayo tango'njo u'mahonɨngkuhwosi yokumpohn'nyo ne'no lohofoso sohwo sɨmeho wopɨngo umo'nono. Yamofo hiso moi'wo nto ulohofosejwaofahonɨngki kako yokumpohn'nyo ne'no lohofo'manji osohumo Anɨtu nto nalɨmentiso loso'no uyɨmontonoho. A'amu ngkine'no sɨmeho ntaposo sohwo songo humayo'ne uyɨmonnoho. Ose nalɨmentiso hopaso oso a'amu huhwo sohwo woma'mtonoho. 
JAS.1.13	U sɨmeho fefoyo a'amu nom'nehumo u'masoso oso sɨmeho fefoyo sohwo honɨngkano wonyo nontɨmo ipemotawe so'manji hwe huhwo sohwo ole lɨhwoloho. Olo sɨmeho fefoyo loso Anɨtu ntopahonɨngki wonyo honɨngkano loso yohono. Ose lɨhwoloho. O'o, yo'mayo wonyoso Anɨtumo mɨputɨhwanehoho. Anɨtu a'amu somo wonyo yahino iyo'ne mɨputɨhwanehoho. 
JAS.1.14	O'o, hwe sohwo huno wonyo syofɨsyahonɨngki oso huno wonyoso honɨngkano wonyo iyo'ne kakimo ipemotosahonɨngki wonyo hilo so'no nɨmo'nɨngkohoho lɨwo'nɨngkiso hweho. 
JAS.1.15	I kakoe huno wonyo somo inɨngkawesoso wonyo honɨngkano uyɨmontonoho. Wonyo hiso wonyo engo toyo yɨhwosi wonyo honɨngkano ne'no iwo'nɨngkuhwosi poyo pe'nɨkwato lohofɨhwosi nɨhu'nahone umo'nɨmontonoho.
JAS.1.16	Nje a'amufo, sɨmeho sejopalokwe soku, huno wonyo sohwo honɨngkano wonyo engomo ipesemotaweloho. 
JAS.1.17	Yo'mayo wopɨngo nefo'mayo'neso ahwomo mta'angofoho. Anɨtu nejapɨwo'nɨngkisofoho. Anɨtu ahwomomjo pomponaho mofehi'nyo, hamno, hntokwaliyo oso hwamo mtɨ'mokumentisofoho. Pomponaho loso fehonta lasyonto nom'nehonta molasyohoyohoho. I Anɨtu oso pa'nyo hwo'maho. O'o, kako ne'nohini yahino wopɨngo'nohini nalohofɨwo'nɨngkiso hweho. 
JAS.1.18	Anɨtu nakwo kakoe mehomi imo'nyo'ne'no lonto kakoe hunomnohini inɨngkawento kako nanɨngkwohwo imo'nɨmentisofoho. Kakoe hungkuno nehopi'nohino somta'ni mehu'menasiyoso nakwo temtitofo Anɨtu namtɨ'mokumentiso somne'no umo'nantanoho.
JAS.1.19	Nje a'amu soku, sekwo olo hilo so'no huno ito'no fɨsyafɨhupmno. Olo yahino loso ikutoho. A'amu fehohnjoso hungkuno upa'nɨfijoso aku hungkuno komo'no ulɨkujo'no yoka wohnnantɨfeho. O'o, sekwo yo'mayo upa'nɨfijo so'no huno ito'no syafɨsyɨkuji huno wopɨngo tɨpemafɨkuji hungkuno ito'no aku ulɨmno. Oso yahino inɨngkafijo so'no yokaso ikujohoso komo'no molɨkafonoho. 
JAS.1.20	A'amu fihwo sɨmeho tohino'njo sohwo kako Anɨtuye honɨngkano wopɨngomo minɨngkayo hweho. 
JAS.1.21	Oso'no yo'mayo yahino wonyo so'nji honɨngkano wonyo so'nji foho'naopmno. Yo'mayo homo somo hi semo'nɨngkisoso hwotoho fɨfijoso oso hungkuno Anɨtu sekwoe sɨmeho mo'mo ho'nasehumentiso somo hofiyo tɨfi finɨngkamno. Kakoe hungkunomo haloho popijoso kako'nji ne'no nohumantɨkutnnefoho.
JAS.1.22	Anɨtuye hungkuno losomo tɨfi'nohini finɨngkamno. Hwe fihwo haloho upa'nonteso minɨngkayo'manji kako sɨmeho mo'mo hwasyo hungkuno hnnɨwo'nɨngkiso hweho. 
JAS.1.23	Hwe fihwo kako Anɨtuye hungkunomo haloho ko upa'nonto haloho maposo'njo emoyɨwo'nɨngkiso sohwo kako kakoe sɨmanomo tɨmo honɨngkonyomo ko honɨngkononto u kako mohonɨngkonɨwo'nɨngkiso pa'nyo hweho. 
JAS.1.24	Kako kakoe sɨmano kiho somo honɨngkononto mijo miyoma'nyo'njo yonto komo'no nowento kakoe sɨmano kiho so'no inɨngo mofonto nje sɨmano kiho ane hwo'nyoho lonto emoyɨwo'nɨngkisofoho. A'amu Anɨtuye hungkunomo haloho maposo'njo yɨwo'nɨngkiso pa'nyo hweho. 
JAS.1.25	Anɨtuye hungkuno honɨngkano wonyo mta'ni isɨhutofonemawo'nɨngkiso hweho. Hungkuno hiloso ito'nohinofoho. Hwe fihwo olo hungkuno hiloso hwapɨngo ne so'mo ne'no uhwonɨwo'nɨngkiso sohwo kako sɨmeho wopɨngo umo'nɨngkahonɨngkuhwosi Anɨtu wopɨngo uloho'montonoho.
JAS.1.26	A'amu fihwo ole syafɨsyososo, Ngko Anɨtuye a'amu ne hwo'nyoho. Ngko a'amu Jisasɨmo inɨngkayoso sɨmeho mo'mo hwasyo hungkuno hnnɨwo'nɨngkiso hweho. Oseso kakoe sɨmeho hi'ntnnohinoso kako Sante uhwonyoso ne ane sikinjo hweho. Mango'nohino hweho. 
JAS.1.27	Anɨtu huno ole syafɨsyɨwo'nɨngkiso, a'amu sɨmeho hi'ntnnono nehopi ntapɨwo'nɨngkiso sohwo ole yɨwo'nɨngkiso, sɨkumehomi somo wopɨngo mokosyohumayo hweho. Oso'nji apɨwojo sofamo tango u'manteso oso moya'mi sofamo kako wonyohofiyo ufo'mawo'nɨngkiso hweho. Nom'neso ole, yo'mayo hwahoponjo honɨngkano wonyo somo minɨngkayo'njo'manji nakwo honɨngkano wopɨngo'nohini somo ose yaso'manji nakwoe Mpohwo Anɨtu kako wopɨngo wonahonɨmontonoho.
JAS.2.1	Nje a'amufo, sekwo nakwoe Hwe Engo Jisas Kɨlais yo'mayo hwofilo'nnyo sohumo sɨmeho hi'ntnnono uyɨwo'nɨngkohofo kuyoho. Sekwo olo yahino loso'no fɨsyafɨhupmno. A'amu fihwo yofe engo'njo sohumo wopɨngo ulohofɨkujo'no nom'ne sohwo ho'yango ane sohumo hohujo ikinjɨmofɨkutoho. 
JAS.2.2	Hwe fihwo wokoso wopɨngo'nji manji'mofo yo'mayoso wonyoangkafo'njo oso hwo sekwoe tajo angomo noswahonɨngki hwe nom'ne hwapɨfe wonyo imo'njo sohwo tɨfi swohoho. 
JAS.2.3	Hwe sɨmo'mjo wokoso wopɨngo'njo sohumo wopɨngo ulohofɨkuji ulantɨfe, Tatohwo, ayomo. Olo epohumayo wopɨngo lopo fosyohumaho. I hwe tɨfinjo hwapɨfe wonyo'njo sohumo wonyo ulohofɨkuji ulantɨfeho, Kɨko osopo waloho'monntaho. Hwahopo wohumamonntaho. Jɨje hunofoho. 
JAS.2.4	Oso hwe sohwa'umo oso pa'nyo ulohopɨfijo so'no ole syofɨsyalokwofo. Hwe hamniyoho'njo sohwo yofe wopɨngo'njo hweho. Hwe hwapɨfe wonyo'njo sohwo kako wonyo hweho. Oso huno wonyo peho'no uyɨwo'nɨngkohofo. Oso honɨngkano wopɨngo'maho.
JAS.2.5	Nje a'amu soku, sekwo upa'nɨmno. A'amu yo'mayo ho'yango so'no umofonyo iyoso hofɨko yo'mayo so'no Anɨtumo jomo ulɨfijo'manji hofɨkoe sɨmeho hi'ntnnono Anɨtumo uyoso Anɨtu kako engo umokumontonoho. Anɨtu ole nto nalɨmentisofoho. A'amu ngkimo sɨmeho hi'ntnnono ntopalokunjoso nje ahwomomjo angoso hofɨko'nefoho. Ose nalɨmentisofoho. 
JAS.2.6	I oso'no sekwo soku, a'amu hamniyoho ane somo wonɨmango uyɨwo'nɨngkohofo kuyoho. A'amu hamniyoho engo'njoso yo'mayo tango sejapɨwo'nɨngkohofofoho. Hungkuno ito'no mɨhwajiyo ango sopono a'amu hamniyoho engo'njoso ipesemotawowo'nɨngkohofofoho. 
JAS.2.7	Oso a'amu hiso hofɨko Jisas Kɨlaisɨye yofe so'no sɨfajo lɨwo'nɨngkohofofoho. Oso yofe wopɨngo Anɨtu kako Kɨlaisɨye mehomi sokumo uyɨmentiso so'no sɨfajo lɨwo'nɨngkohofofoho.
JAS.2.8	Nakwoe Hwe Engo Anɨtu oso hwoe hungkuno a'amu mtɨ'mokumentohofoso hungkuno ole, Sekwo sɨmeho inɨwo'nɨngkohofo hopaso nom'ne a'amu somo uyɨmno. Sekwo oso hungkuno somo inɨngkafijo'manji sekwo honɨngkano wopɨngo uyantɨfeho. 
JAS.2.9	I oso'no sekwo a'amu yofe engo'njo sohumo wopɨngo ulohofɨkuji nom'ne sohwo ho'yango ane osohumo hohujo ikinjaofɨkuji sekwo honɨngkano wonyomo ufitnne kuyoho. Anɨtu selonefo, Sekwo nje hungkunomo hwotoho fewo'nɨngkohofo kuyoho. 
JAS.2.10	Hwe fihwo Anɨtuye honɨngkano hungkuno hopi'nonohinomo ko inɨngkawowo'nɨngkiso sohwo kako hungkuno kenga'nohino somo minɨngkayo'njo'manji osohumo Anɨtu ulonefo, Kɨko honɨngkano wonyomo nohumanji nje hungkuno hopi'nonohinomo hwotoho fewo'nɨngkino hwosoho. 
JAS.2.11	Hwapɨngoso ole, osohwo a'mohufo iyo'eno nalɨmentiso sohwo nom'ne hungkuno nalɨmento, A'amumo nofonjasiyo'eno. Ose nalɨmentisofoho. I oso'no kɨko a'mohufo ko miyo'njo sohwosi i nom'ne sohumo fonjahiso'manji kɨko honɨngkano wonyomo nohumanji Anɨtuye hungkuno hopi'nonohino hwotoho nto hmmahnno hwosoho. 
JAS.2.12	Nakwo Anɨtuye hungkunomo minɨngkayo'njo'manji Anɨtu kako tohino wonejapmmontonoho. Anɨtuye hungkuno hiloso inɨngkuhwasɨ'manji nakwo honɨngkano wonyomo usɨkwojantanoho. Oso'no Anɨtuye hungkuno so'no sɨmo'mo syafɨsyohoji osopo yo'mayo hungkuno joso yo'mayo syoho iyoso ito'no fiyo. 
JAS.2.13	Hwe fihwo nom'ne a'amu somo hitoho mulohofe'njo'manji Anɨtu oso hwe sohumo yo'mayo hungkuno ikwolofo'ne sohonta kako hitoho mulofe'njo yonefoho. I oso'no hwe fihwo nom'ne somne'no hitoho ulofɨwo'nɨngkiso sohwo hungkuno ikwolofo'ne sohonta Anɨtu kakine'no hitoho ulofɨhwosi kako tohino muyo'njo yonefoho.
JAS.2.14	Nje a'amu soku, hwe fihwo ole naloso, Ngko Anɨtumo sɨmeho hi'ntnnono uyɨwo'nɨngkohefoho. Ose naloso sohwo i kako nom'ne a'amu somne'no wopɨngo mulohofe'njo yoso sohwo kakoe sɨmeho hi'ntnnono uyoso hopo'maho. Kako Anɨtuye a'amu ne hwo'maho. 
JAS.2.15	A'amu fehohnjo Anɨtumo sɨmeho hi'ntnnono uyoso i hofɨko hwapɨfe wosopayo'no umofonyo iyo'manji 
JAS.2.16	sekwo yo'mayoso a'amu homo somo muyo'njo yontɨfi ulɨwo'nɨngkohofi, Anɨtu kako wosemokosyohumano. Sekwo hokunonji sɨmeho wopɨngo wasemo'nɨmontonoho. Anɨtu kako wosopayo'nji hwapɨfe tohohmtnno semokiyo'ne wosejapono. Noho fɨwanɨmno. Ose ulontɨfi hofɨkoe a'apahomo mufo'mayo'njo yontɨfi oso yahinoso ne'njo'maho. 
JAS.2.17	Sɨmeho hi'ntnnono inyo hi olenoho. A'amu fihwo siki humahwosi yahino wopɨngoso miyo'manji kakoefoho.
JAS.2.18	Sekwo huno ole losyofɨsyalokwofo. A'amufe honɨngkanomne'no mosyafɨsiyo'njo yontɨfi ole hnnalokwofo, Nakwo Anɨtumo sɨmeho hi'ntnnono uyalokuhwone so'no oso yahinoso hoponoho. Honɨngkano wopɨngo somne'no huno mosyafɨsiyo'njo uyano. O'o, sɨmeho hi'ntnnonohino uyoso hoponoho. Ose losyofɨsyalokwofo. I a'amu fihwo kako Anɨtumo sɨmeho hi'ntnnono uyonto kako nom'ne somne'no hitoho mulofe'njo yonto honɨngkano wopɨngomo minɨngkayo'njo yonto oso hwe sohwo ne'njotaho. O'o, kakoe honɨngkanomo uhwonontani huno ole nayohoho. Sɨmeho hi'ntnnonohino neso ane hweho. I sɨmeho hi'ntnnonohino uyo yahino ne so'no ngko wolosetɨhwamne'no yohono. Nom'ne ngko hitoho ntofahonɨngki honɨngkano wopɨngo'nohini iwo'nɨngkohe sohwo'nɨmo nohonontɨfi huno ole seyohoho. Kakoe sɨmeho hi'ntnnonohino uyoso ne'njo hweho. 
JAS.2.19	Ole lolalokwofo. Anɨtu kenga'nohino sohwo humaho. Oso hungkuno somo sɨmeho hi'ntnnono luyalokwofo. Ose'manji wopɨngofoho. I towahuno wonyoso oso hungkuno somo sɨmeho hi'ntnnono uyontɨfi yomo yomo yontɨfi iyoho unalofoho. 
JAS.2.20	Sekwo huno ane kuyoho. Sekwo Anɨtumo sɨmeho hi'ntnnono uyo'nohino'manji i nom'ne somo wopɨngo mulohofe'njo ifijoso sekwoe sɨmeho hi'ntnnonohino uyoso ne ane kuyoho.
JAS.2.21	Hohonta neyakwo Apɨloham sohwo Anɨtuye hungkunomo haloho upento kakoe hwomu Aisak Anɨtumne'no sojopo wofonjokisahumonto imentisofoho. Apɨloham ose yahonɨngki Anɨtu nuhwononto ulɨmento, Apɨloham wopɨngo hwosoho. Nje hungkunomo haloho nɨpewo'nɨngkino hwosoho. 
JAS.2.22	Sekwo huno ito'no fɨsyafɨhupmno. Apɨloham kako Anɨtumo sɨmeho hi'ntnnono uyo'nohino'maho. O'o, kako Anɨtumo sɨmeho hi'ntnnono uyonto Anɨtuye hungkunomo haloho po'mojo hweho. U Apɨloham kako sɨmeho hi'ntnnono uyo'nohino'manji haloho maposo'njo yonto sɨmeho hi'ntnnono uyo so'nji hopo'maho. O'o, haloho pe so'nji nem'nohinoso hoponoho. 
JAS.2.23	Oso'no Anɨtuye hungkuno a'amu mtɨ'mokumentohofoso ne imo'nɨmentisofoho. Hungkuno ole,
JAS.2.23	Apɨloham Anɨtumo sɨmeho hi'ntnnono uyoso'no Anɨtu nuhwononto Apɨloham honɨngkano wonyo anehwo uhwononto ulɨmento, Nje a'amu hwosoho.
JAS.2.23	Ose mtɨ'mokumentohofofoho. Hwapɨngoso Apɨloham kakoe hwomu Aisak Anɨtumne'no sojopo wofonjokisahumonto imentisofoho. Oso'no Apɨlohamne'no nje a'amu hweho lɨmentisofoho. 
JAS.2.24	Sekwo huno waseyono. Hwe fihwo kako nom'ne somo wopɨngo ulohofo so'manji Anɨtu nuhwononto ulɨwo'nɨngki, Hwe wopɨngo hweho. I hwe nom'nehwo Anɨtumo sɨmeho hi'ntnnono uyo'manji nom'ne somo hitoho mulofe'njo sohumne'no hwe wopɨngo hweho majofoho.
JAS.2.25	U a'mu nom'ne Lehap kako ape hwa'ntefoho. Kako a'amu sohwamo hitoho ulofahonɨngki kako a'amu huhwo sohwamo ufo'ma'mentisofoho. Jousyɨwa a'amu tomi'no hwaho Kenan sopo uhwojahonɨngki Lehap kako a'amu huhwo sohwamo ito'no umokosyohumanto kako nom'ne honɨngkanomo asomo uhwojahonɨngki mango sohwa motɨpɨhwonɨmmentohofofoho. Oso yahino Lehap imentiso so'no Anɨtu uhwononto ulɨmento, Lehap kako ape wonyo honɨngkano ane pa'nyiyoho. 
JAS.2.26	Sekwo huno waseyono. A'amu kakoe huyo'mango hi'njo sohwo songo humaho. I a'amu nom'nehwo kakoe huyo'mango nto ulɨko'mahwoso'no kako poyo wape'nɨmontonoho. Oso pa'nyoso a'amu Anɨtumo sɨmeho hi'ntnnono uyoso a'amu nom'ne somo hitoho mulofe'njo'manji kakoe sɨmeho hi'ntnnonohinoso ne ane hweho. Poyo pe'nnyo hweho.
JAS.3.1	Nje a'amufo, hungkuno a'amu somo lutɨhwayo'ne syohoso sekwo a'amu pi'nɨngoso monalɨkutoho. Hwapɨngoso a'amu Anɨtuye hungkuno lutɨhwayo syoho'njo hn'nwi nakwo olo hungkuno homo somo ito'no minɨngkayo'njo nɨ'manji tohino engo nomanefoho. I oso tohino hiloso nom'nefe tohino somo uyakolofo'nefoho. 
JAS.3.2	Nakwo hopi'nonohino hn'nwi omomo yahino yɨwo'nɨngkuhwonefoho. I hwe fihwo kako hungkuno wonyo nɨhu'no majo'njo sohwo kako hwe wopɨngo ne hweho. Oso hwe huhwo sohwo kakoe melanyo ito'no mokosyohumayo sohwo yo'mayo wonyo kakoe a'apaho uyɨmo lɨhwosi ko yososo kako miyonehoho. 
JAS.3.3	Sekwo huno moi'wonoho. Nakwo yahufe ahomo nano intofɨwo'nɨngkuhwonefoho. Hwapɨngoso nakwoe honɨngkanomo ito'no nenɨngkayo'nefoho. Oso'no oso nano we'e so'nji nakwo honɨngkano yo'mayo yo'mayo somo ipemotawowo'nɨngkuhwonefoho. 
JAS.3.4	U nom'ne, sekwo kale engo so'no huno seyohoho. Kako honɨngkanomo kunto'no wento a'amu nokilonjipente sohwo kako aho mɨhwajiyo we'e somo honɨngkano nom'nemo wamo lonto aho mɨhwojahonɨngki kale engo sohwo oso honɨngkano somo tɨfi inɨngkawowo'nɨngkisofoho. 
JAS.3.5	Oso pa'nyoso a'amufe melanyoso we'e ne sohwo hungkuno wonyo loso'manji yo'mayo wonyo umokumontonoho.
JAS.3.5	Sekwo huno seyohoho. Tɨ'melanyo we'e sohwo kako iyoswo we'e so'mo sijonto engo ihmnonto iyo hopi'nonohino somo toho naofɨwo'nɨngkisofoho. 
JAS.3.6	Nakwoe melanyo oso tɨ'melanyo pa'nyofoho. Nakwo huno wonyo syofɨsyontani yo'mayo sɨmehomo mta'ni melanyo sohwo lonteso a'apaho wonyo imokuwo'nɨngkohoho. Melanyo sohwo hungkuno wonyo lonteso sɨmeho toho hopa nonto honɨngkano wonyo imokuwo'nɨngkiso hweho. Olo hungkuno wonyoso tɨkano mta'angofoho. 
JAS.3.7	A'amu hn'nwi nakwo yo'mayo tongo, yɨhufo, homa, mijomjo so'nji nakwo hofɨkoe huno somo hwotoho fehonɨngkuhwoni hofɨko enjwa'mo humawo'nɨngkohofofoho. Oso pa'nyoso olohonta a'amu ifitnnehofo. 
JAS.3.8	I oso'no hwe fihwo kako kakoe melanyomo hwotoho mafenehoho. O'o, yo'mayo huno wonyoso sɨmeho mta'angoso melanyo sohwo wonyo hungkuno lɨwo'nɨngkisofoho. Melanyo sohwo iku'nantɨngo wonyo a'amumo fonjasiyo'ne pa'nyo hweho. 
JAS.3.9	Nakwoe melanyo so'nji nakwo Hwe Engo Anɨtu sohumo isamoyoka ulɨwo'nɨngkuhwonefoho. I oso melanyo hiso'nji nakwo a'amu nom'neso Anɨtu pa'nyo mtɨ'mokumentiso somo sitofo ulɨwo'nɨngkuhwone'nwoho. 
JAS.3.10	Nakwoe mango mta'ni Mpohumo isamoyoka ujo so'nji a'amu nom'ne somo sitofo ujo so'nji swapɨwo'nɨngkisofoho. Nje a'amufo oso yahinoso wopɨngo'maho. 
JAS.3.11	Mijo me'wampe'njo so'nji mijo iyoho'njo so'nji afamo lolɨfaweho. O'o, awonoho. 
JAS.3.12	Nje a'amufo, iyo fisayo somo ikwonjayo unto'nawo'montolaho. Iyo solongkoyo somo fɨsayo unto'nawo'montolaho. Oso pa'nyoso mijo iyoho'njo lɨfaweso sopo nta'ni nakwo mijo me'wampe'njo mɨfonanehwono. I ose'manji nakwoe mango mta'ni nakwo Mpohumo isamoyoka ujo so'nji a'amu somo sitofo ujo so'nji molanehwono.
JAS.3.13	Hwe fihwo sekwo'nji humaso sohwo kako huno wopɨngo notɨpemanto yo'mayoso huno uyɨwo'nɨngkisohwolaho. Kako humaso'manji kako honɨngkano wopɨngo'nohini yɨhwosi a'amu nom'ne somne'no wopɨngo'nohini uloho'montonoho. Oseso yo'mayo wopɨngo yososo'no kako kakoe yofe moho'no ma'nyo'njo yoso'manji kako huno'njo ne hweho. 
JAS.3.14	I jɨje sɨmeho mo'mo a'amu nom'ne sohumne'no wonyo mnawe'manji u nom'ne a'amumo hwotoho fenji jɨje yofe ho'nomo'nalokuno, ose'manji ole syafɨsyohotoho. Ngko huno'njo hwo'nyoho. Anɨtuye hungkunomo inɨngkowalokweno. Ose syafɨsyonji kɨko hwasyo hungkuno hnnalokuno. 
JAS.3.15	Oso hunoso Anɨtu mta'ango'maho. O'o, hwahoponta'angofoho. Seten oso hunoso kijapmmasofoho. 
JAS.3.16	A'amu fihwo oso huno syafɨsyɨwo'nɨngkisoso sɨmeho mo'mo nom'ne sohumne'no wonyo mnawojoso kako kakoe yofe ho'noma'nɨwo'nɨngkiso sohwo kako yoka lonteso yo'mayo wonyo yɨwo'nɨngkiso hweho. 
JAS.3.17	I Anɨtu kakoe huno wopɨngoso nejaposo'manji nakwo huno wonyo ane wopɨngo'nohini wosyofɨsyantanoho. I nakwo nom'ne a'amu sohwanji ikujoho mafongki'nyo'manji sɨmeho pompenjiyo'njo wohumantanoho. Nom'ne a'amufe hungkunomo haloho wopeentanoho. Nom'ne a'amu somne'no hitoho nalofɨhwoso'no hofɨkimo ufo'mantanoho. U nakwo Anɨtuye huno wopɨngo hi'njonɨ'manji nakwo a'amu hopi'nonohino somo wopɨngo'nohini ulohofɨwo'nɨngkuhwone'nwoho. Mango'nohino lɨwo'nɨngkuhwone'nɨ'maho. O'o, ne'njo'nohini lɨwo'nɨngkuhwone'nwoho. 
JAS.3.18	A'amu sɨmeho pompenjiyo'njo hn'nwi nom'ne so'nji sɨmeho afa inontani nakwoe yahinoso wopuyo pa'nyofoho. Wopuyo hiso hulasoso wopuyo engo me'wampe'njo umo'nɨmontonoho. Oso pa'nyoso nakwoe honɨngkano wopɨngo'nohini imo'nonefoho.
JAS.4.1	Yo'mayo yoka so'nji ikujoho so'nji peho emawo'nɨngkisoto. Yo'mayo so'no sɨmeho fefoyo semo'nonto huno wopɨngoso ehilofahonɨngki sɨmeho fefoyoso ifeehu'mokasi lohofonto yoka'nji ikujoho'nji emawo'nɨngkisofoho. 
JAS.4.2	Yo'mayo so'no hi semo'nɨngkahonɨngki oso hiso'no mayoso hopo'maho. Oso'no yo'mayoso mayo'ne a'amu somo wofonjosyantɨfe'no yɨwo'nɨngkohofofoho. Nom'ne a'amufe yo'mayoso uhwonontɨfi womano lontɨfi i oso'no mayo honɨngkanoso pɨku'nnyo so'no sekwo yoka hnnontɨfi ikujoho fongki'nɨwo'nɨngkohofo kuyoho. Sekwo Anɨtumo yo'mayo so'no jomo mujo'njo yontɨfeso momaso'njo yɨwo'nɨngkohofo kuyoho. 
JAS.4.3	I oso hi semo'nɨngkiso so'no Anɨtumo jomo ulɨfijo'manji kako mosejaponehoho. Hwapɨngoso sekwoe huno ito'no mosyafɨsiyo'njo yontɨfi a'apahomnohini syafɨsyɨwo'nontɨfi jomo ulahonɨngkofi mosejapɨwo'nɨngkisofoho. 
JAS.4.4	Sekwo olo pa'nyo kuyoho. Ape fisi kakoe hwehumo elojisyasi lohofonto hwehwoe mango sohwanji humawo'nɨngkisiyoho. Sekwo huno maseyoho liyohoho. Hwe fihwo yo'mayo hwahoponjo yahino so'no umo'nɨngkiso'manji kako Anɨtuye mangohwo nto i'mofapohoho. Sekwo Anɨtuye mehomi soku sekwo hwahoponjo yahino so'no hi semo'nososo sekwo ape fisi kakoe hwehumo elojisyasi lohofonto hwehwoe mango sohwanji humawo'nɨngkisiyo pa'nyo kuyoho. 
JAS.4.5	Anɨtuye hungkuno ole naliso, Anɨtu kako nakumo namtɨ'mokumentiso sohonta kako nakwoe huyo'mango nejapmmentisofoho. Nakwoe huyo'mango hiloso yo'mayo wonyo hwahoponjo somne'no umo'nɨwo'nɨngkiso hweho. Oso hungkunoso siki mtɨ'mokumentohofo so'no losyofɨsyalokwofo.
JAS.4.6	I oso'no oso sɨmeho fefoyo yo'mayoso nelohofahonɨngki Anɨtu kakoe yokumpohn'nyo hwahoponjo somo uyakolofonto wonyohofiyo nefo'mawo'nɨngkiso hweho. Anɨtuye hungkuno mtɨ'mokumentohofo sohwa nom'nepo ole naliso, A'amu yokumpohn'nyo imo'nontɨfi hahn'nyo iwo'nɨngkohofo somne'no Anɨtu kako ngkilaho lɨwo'nɨngkisofoho. I a'amu hwahopo pawowo'nɨngkohofo somo Anɨtu wonyohofiyo ufo'ma'mtonoho. 
JAS.4.7	Oso'no sekwo Anɨtuye hungkuno haloho popmno. Kakoe hungkunomne'no enjwa'mo fosyohumamno. Sekwo Setenɨmo hwotoho fɨfijoso kako hiyaso wale'mo'mtonoho. 
JAS.4.8	Sekwo Anɨtu kakine'nohini wosyofɨsyano lɨfijo'manji kako sekumne'nohini wosyasyefɨsyono. Sekwo honɨngkano wonyo'njo sohwasi oso wonyo hiso nɨhu'nahone foho'naopmno. A'amu hofɨkoe aho kiho'njo honɨngkonontɨfi mijo yatɨku'nontɨfeso kiho'maso imo'nɨwo'nɨngkiso hopaso sekwoe sɨmehoso wasemo'nono. Sekwo sɨmeho hufa'u'njo soku sekwo Anɨtumo jomo ulɨmno. Sekwoe wonyo wae weesemo'montonoho. 
JAS.4.9	Sekwoe honɨngkano wonyomne'no hi tango seyɨhwoso'no humotaho filɨmno. Sekwo honɨngkano wonyo'njo tɨkafo jalokwofo soku sekwo humotaho filɨmno. Sekwoe honɨngkano wonyo so'no sɨmeho wopɨngo'njo soku hi tango waseyono. 
JAS.4.10	Sekwo Mpohumo ole ulɨmno. Ngko wopɨngo ane hwo'nyoho. Kɨko monɨfo'mayo'manji ngko nɨhu'nahone hwo'nyoho. Ose ulɨfijo so'no Anɨtu sekwoe sɨmeho anga'nohino sehonɨngkuhwosi kako sekwoe yofe woho'noma'mtonoho.
JAS.4.11	Nje a'amufo, Anɨtuye hungkuno ole nalohi, sekwo nom'ne somne'no sitofo wonyo hungkuno'nji nohnnyo'eno. I oso'no a'amu fihwo sitofo uloso sohwo kako Anɨtuye honɨngkanɨmne'no sitofo lalofoho. Sekwo Anɨtuye honɨngkanomne'no hungkuno wonyo lɨfijo'manji sekwo Anɨtuye hungkunomo hwotoho fɨfijoso Anɨtuye hungkunomo ito'no womɨhwojantɨfe'no yalokwofo. 
JAS.4.12	Honɨngkano hungkuno hwapɨngoso Anɨtu kenga'nohino hweho. Kako'nohini a'amufe hungkunomo ito'no ihumajiyo hweho. Kako'nohini kakoe hungkunomo a'amu haloho peso somo asomo utɨmayo'ne hweho. U kako'nohini kakoe hungkunomo a'amu haloho maposo'njo somo tɨkanomo mɨhwajone hweho. Oso'no sekwo nom'ne somne'no sitofo ujo soku hofɨkoe honɨngkanomo ito'no mɨhwajiyo ku'maho. Nehopi, sekwo hopo'maho.
JAS.4.13	Sekwo ole hnnɨwo'nɨngkohofo, olohontalɨkeno mo'nɨngkalɨkeno nakwo ango nom'nepo nuhwasi soswo anga'no neyakolofɨhwoso'no syoho yɨhwasi hamniyoho engo wotɨpemantanoho. Ose hnnɨwo'nɨngkohofo soku haloho upa'nɨmno. 
JAS.4.14	Sekwo mo'nɨngka i'mofapone so'no huno maseyohoyohoho. Nakwo olo hwaho lopo humalohwoneso tɨkayo pa'nyo'nwoho. Tɨkayo hiloso nosyonteso moi'wo komo'no imo'nɨngkiso pa'nyo'nwoho. Nakwo olo hwaho lopo sɨkuno pi'nɨngo mohumulohwono. Oso'no nakwo yo'mayo so'no uyano molanehwono. 
JAS.4.15	O'o, ole wolano. Nakwoe Hwe Engo sohumo ole umo'noso'manji nakwo nohumehwasi yo'mayo syohoso uyantanoho. Ose wolano. 
JAS.4.16	I olohonta sekwoe yokumpohn'nyo so'no ho'noma'nontɨfi yo'mayo syoho iyo so'no nakwo hoponoho lalokwofo. Ose syafɨsyɨkutoho. Oso yokumpohn'nyo yahino imo'nyoso wonyofoho. O'o, ole fɨsyafɨhupmno. Yo'mayo nakwoe Hwe Engo sohumo umo'nososo oso'nohino uyano. 
JAS.4.17	Oso'no hwe fihwo kako honɨngkano wopɨngo so'no huno uyo'manji oso honɨngkano hiso miyo'manji kako wonyo iwo'nɨngkiso hweho.
JAS.5.1+JAS.5.2+JAS.5.3+JAS.5.4+JAS.5.5+JAS.5.6	Sekwo a'amu hamniyoho engo'njo soku nje hungkunomo haloho upa'nɨmno. Sɨkuno mofonepo moi'wo umo'nɨmonte'no yalofoho. Oso'no sekwo hamniyoho engo peho'no hu'mesyalokwofo. Sekwo olo hwaho lopo nohumantɨfi yo'mayo ho'yango wokoso hwapɨfe nomantɨfi sekwoe a'apahomne so'no syafɨsyontɨfi sɨmeho wopɨngo'njo humawo'nɨngkohofo kuyoho. Yahino olo so'no fɨsyafɨhupmno. Nakwo yahu fihumo wosopayo engo uyontaneso engo imo'nɨngkahonɨngki nakwo fonjasyontane nonɨwo'nɨngkuhwone'nwoho. Oso pa'nyo sekwo wopayo engo nontɨfeso yahu pa'nyo afofo'njo imo'nɨngkahonɨngkofi we'enepi sekwoe sɨkuno sekumo fonjasesiyo'neso mofonepo nto imo'nɨmaho. Sekwo a'amu wonyo honɨngkano ane somo hungkuno ito'no mɨhwajiyo ango somo ipemotapontɨfi hofɨkine'no fonjasiyo'ne hungkuno ho'nasyɨwo'nɨngkohofofoho. Hofɨkoe hungkuno ane'njo nohumentanɨngkofi fonjahumentohofofoho.
JAS.5.1+JAS.5.2+JAS.5.3+JAS.5.4+JAS.5.5+JAS.5.6	Upa'nɨmno. Sekwoe syoho selohofiyoso syoho tohohmtnno'njo yahonɨngkofi hofɨkoe hamniyoho fehohnjoso sekwo muyo'njo mokosyohumentanɨngkofi syoho selohofiyo sohwafe humotahoso ho'nɨngkahonɨngki nakwoe Hwe Engo Anɨtu yo'mayo ahwomomjo somo yokumpohn'nyo mokosyohumayo sohwo kako nto upa'nɨngkohoho. Oso hiso'no yo'mayo tango se'maso so'no sekwo huno syafɨsyɨkuji joho lɨkuji humotaho filɨmno. Sekwoe ho'yango hopi'nonohinoso wonyo umo'nɨmonte'no yohoho. Hwapɨfe somo wo'nafiyo'nji mote'nji wonao'montonoho. Sekwo a'amu nom'ne somo mufo'mayo so'no hamniyoho yo'mayo hu'meesyɨwo'nɨngkohofoso wonyo umo'nɨmontonoho. Sekwo hamniyoho engo so'no sɨmeho semo'nyoso oso huno sohwo sekwoe a'apahomo toho hopa nɨhu'nahone wonyo wonasemo'mtonoho.
JAS.5.7	Oseso nje a'amufo, sekwo hofiyo fohontohumamno. Sekwo huno seyohoho. Syoho kakwo'yohwo sohwo wopayo wopɨngo imo'nyo so'no hontohumaho. Ifoyo syonto mofehi'nyo lonteso kako wopayo'no hofiyo uhwontohumawo'nɨngkisofoho. 
JAS.5.8	Oso pa'nyo sekwo Hwe Engo asomo peso'no hofiyo fohontohumamno. Kakoe sɨkuno mofoneponoho. Oso'no sekwoe sɨmeho fisosofitofɨsyohumunɨmno.
JAS.5.9	Nje a'amufo, Sekwo yoka'nji sitofo'nji hnnyo'eno. Anɨtu sekumo hungkuno ito'no mesehwajonohoho. Nakwoe Hwe Engo nopɨhwosi kakoe sɨkuno hungkuno ikwolofo'neso we'enepi umo'nɨmonte'no yohoho. 
JAS.5.10	Nje a'amufo, Hwe Engo sohwoe hungkuno kakoe yokumpohn'nyo'nji a'amu lɨmotofo sohwamne'no fɨsyafɨhupmno. Yo'mayo tango hofɨkimo u'mahonɨngki Hwe Engo hofɨkimo utɨmayo'ne hofiyo hontohumamotofofoho. Oso pa'nyo sekwo hofiyo fohontohumamno. 
JAS.5.11	Ole lɨwo'nɨngkuhwoni, Anɨtuye a'amu tohino mantɨfeso yokumpohn'nyo lohofontɨfi sɨmeho wopɨngo'njofoho. Ose lɨwo'nɨngkuhwonefoho. Sekwo Joup oso humne'no nto upa'nɨmentohofofoho. Kako tango mɨkunɨmposo notɨpemanto Anɨtumne'no yokumpohn'nyo loho'mentiso hweho. Tɨfi Anɨtu kako Joupɨmo wonyoangkafo uloho'mentiso so'no sekwo huno moi'wonoho. Oseso Anɨtu kako a'amu so'nyumo hitoho engo ulofahonɨngki sɨmeho wopɨngo mɨkunɨmposo nejapɨwo'nɨngkiso hweho.
JAS.5.12	Nje a'amufo, olo hungkuno tango'njo upa'nɨmno. Sekwoe hungkuno nehopi imo'nyo'ne so'no nehopi Anɨtumne'no lohono eso nolɨkutoho. O'o, sekwo hungkuno nehopi'nohino lɨfijo so'no nom'ne hungkuno peho'neto. Oso'no sekwo eno ulɨkuji eno'nohino eso hoponoho. Sekwo awonoho ulɨkuji awonoho eso nehopi'nohino ulɨmno. Sekwo Nehopi Anɨtumne'no lohono eso hwasyo ose lɨfijoso Anɨtu kako tohino sejapoloho.
JAS.5.13	A'amu fihwo sekwo'nji humaso sohwo tango u'maso'manji kako Mpohumo jomo ulono. Nom'nehwo sɨmeho wopɨngo'njo humaso'manji kako Anɨtumo isamoyoka ulɨhwosi Anɨtuye yofe ho'nomayo'ne ta walono. 
JAS.5.14	A'amu mnokino'njohwo humaso'manji kako hwe engo a'amu Anɨtuye sɨmeho a'amu somo mokosyohumayo somne'no joho ulono. Hofɨko nopɨkuji hwone mijo ahopo ehasɨkuji a'apahopo aho ulonjimokukuji Hwe Engo Jisas sohumo wopɨngo umokinyo'ne jomo ulɨfe. 
JAS.5.15	A'amu hiso Hwe Engo sohumo sɨmeho hi'ntnnono nehopi uyɨwo'nɨngkohofo'manji Hwe Engo sohumo jomo ulɨhwoso'no oso Hwe Engo kako mnokino'njo sohumo wopɨngo umokumontonoho. A'amu mnokino'njo sohwo honɨngkano wonyo'njo'manji Anɨtu wonyo homo somo wae weeo'montonoho. 
JAS.5.16	Sekwo honɨngkano wonyo imalofo'manji senɨngkwa'wehwosamo yoloho ulɨmno. Sekwo senɨngkwa'wehwosanjimne'no Hwe Engo sohumo jomo ulɨfijo so'no kako nosefo'mahwosi wopɨngo wosemokumontonoho. A'amu honɨngkano wonyo ane sɨmeho anga'nohino'njo sohwo kako Hwe Engo sohumo jomo uloso'manji Hwe Engo sohwo yokumpohn'nyo ufo'ma'mtonoho. 
JAS.5.17	Ilaija Anɨtuye hungkuno lɨmojo sohwo kako nakwo pa'nyo humamojo hweho. Kako sɨmeho anga'nohino'njo nohumanto Mpohumo ifoyo masiyo'ne jomo ulahonɨngki soswo hufa'u sɨhune nom'ne hwasyopo uyakolofontanɨngki ifoyo mahu'mmojofoho. 
JAS.5.18	Oso hohosohonta Mpohumo ifoyo siyo'ne apa'no jomo ulahonɨngki ifoyo syahonɨngki yo'mayo nonyo wosopayo apa'no foka'mentisofoho.
JAS.5.19	Nje a'amufo, hwe fihwo sekwo'nji humaso sohwo kako Anɨtuye hungkuno ne somo ulɨko'manto honɨngkano wonyomo apa'no inɨngkaweso'manji nom'ne sohwo oso a'amu huhwo sohumo honɨngkano wopɨngomo asomo ipemotasoso so'no ole so'no huno fɨsyafɨsyo. 
JAS.5.20	A'amu fihwo kako nom'nehwo honɨngkano wopɨngomo asomo ipemotaso so'manji kako oso hwe wonyo sohwoe huyo'mangoso tɨkano mta'ni iwosɨpema'masofoho. Anɨtu kako hwe wonyo sohwoe wonyo honɨngkano somo wae weeo'montonoho. Hungkuno osohopeho.
1PE.1.1	Ngko Pita'ni Jisas Kɨlaisɨye hungkuno lɨku'mofo (
1PE.1.2	Anɨtu kako sekune'no huno syasyefɨsyonto kako sekumo kakoe a'amu ne imo'nyo'ne sehwosopo'mentiso kuyoho. Oso'no sekwoe sɨmeho mo'mo Anɨtuye Towahuno Wopɨngo sohwo kako syoho yalofoho. Osopo nohumanto kako Jisas Kɨlaisɨye hungkunomo sekwo tɨfi nto'no inɨngkafitnne so'no kako sekwoe honɨngkano wonyo somo wae yasemofo'ne syoho iwo'nɨngkisofoho. Jisas Kɨlais kakoe honɨyo sekumne'no usɨhuma'mentiso so'no sekwoe wonyoso wae yaofahonɨngki sekwo a'amu songo pa'nyo kiho'maso kuyoho. Anɨtu sekune'no sɨmeho wopɨngo umo'nyo so'nji kakoe hitoho engo so'nji sekumo engo weesemofono.
1PE.1.3	Anɨtu kako nakune'no hitoho engo ulofahonɨngki kakoe hwomu Jisas Kɨlais nakwoe wonyo'ne poyo pe'nyo'ne uhwatɨmentisofoho. Jisas nope'nɨngkahonɨngki Anɨtu kako apa'no songo ulɨka'mentiso so'no nakwo kakoe a'amu ne imo'nontani olohonta nakwoe yahino songo'nji humalohwone hn'nwi kako asomo netɨmayo'ne hontohumalohwono. Oso'no nakwo nakwoe Hwe Engo Jisas Kɨlaisɨye kanɨngkwohwo Anɨtu osohumo isamoyoka ulɨhwasi kakoe yofe woho'nomano. 
1PE.1.4	Yo'mayo wopɨngo nakwo Anɨtuye a'amu ne hn'nwi maneso Anɨtu kako ahwomomo ho'nahumentisoso weho. Oso yo'mayo wopɨngo ahwomomjo wojo hiso wonyo mmo'nonehoho. O'o, ne'no nowentɨhwonefoho. Anɨtu kako oso hiso nto'no esyohumanto nakune'no ahwomomo motohontonemokosyohumaho. 
1PE.1.5	Sekwo Anɨtumne'no huno ne'no syafɨsyontɨfi sɨmeho hi'ntnnono uyɨwo'nɨngkohofo so'no Anɨtu kakoe yokumpohn'nyo'nji hofiyo semokosyohumentanɨngkuhwosi sekwo yo'mayo wopɨngoso womantɨfeho. Sɨkuno moi'wo imo'noso sohonta Jisas nakumo asomo netɨmayo'ne poso sohonta yo'mayo wopɨngo nakumne'no nto'no esyohumasoso utɨhwa'nyopo i'mofapɨhwoso'no uhwonantanoho.
1PE.1.6	Sekwo Anɨtu yo'mayo wopɨngo sejapone so'no huno syafɨsyɨkuji sɨmonyo fiyɨmno. I oso'no olohonta yo'mayo tango se'mayo so'no sekwo iyoho senɨngkuhwoloho. O'o, yo'mayo wopɨngo sekwo tɨfi no'mo mapitnne so'no sekwo huno syafɨsyɨkuji sɨmeho wopɨngo'nji fosyohumamno. 
1PE.1.7	Anɨtu kako ole syofɨsyalofoho. Yo'mayo tango u'masoso hofɨko ngkine'no sɨmeho hi'ntnnono ntopalokwofoso yokumpohn'nyo uto'monnoho. Anɨtu kako ose syofɨsyalofoho. Oso pa'nyoso a'amu ahwomo yokino mtɨ'mokuwo'nɨngkohofo sohwa hofɨko ahwomo yokinoso toho engo sopo iloho yontɨfi yo'mayo hintalinyoso moi'wo imo'nɨngkahonɨngki ahwomo yokino ne'nohinoso lɨfawowo'nɨngkisofoho. Oso ahwomo yokinoso sekwoe sɨmeho hi'ntnnono Anɨtumo uyalokwofo somo muyakolofonehoho. O'o, oso ahwomo yokinoso wonyo imo'nɨngkuhwoso'no sekwoe sɨmeho hi'ntnnonohino uyoso ne'no nowentɨhwonefoho. Yo'mayo tango se'masoso sekwoe sɨmeho hi'ntnnono uyoso yokumpohn'nyo imo'nɨngkuhwoso'no ne'no nowentɨhwonefoho. Oseso Jisas Kɨlais utɨhwa'nyopo pɨhwoso'no sekwo sɨmeho hi'ntnnono uyalokwofo so'no sekwoe yofe engo nomafɨkuji Kɨlaisɨye yokumpohn'nyo so'nji nomafɨkuji ne'no nohumantokutnnefoho. 
1PE.1.8	Sekwo Kɨlaisɨmo muhwonyo'njo ko yontɨfi kakine'no sekwo sɨmeho umentohofofoho. I olohonta sekwo kakimo muhwonyo'njo yontɨfi kakine'no huno ne'no syafɨsyontɨfi sɨmonyo yalokwofo. Oso sɨmonyo iyo hiso yo'mayo hwahoponjo somne'no sɨmonyo iwo'nɨngkohofo somo hwofilo'nnyofoho. U a'amu hofɨko oso sɨmonyo iyo homo somne'no huno muyoso hofɨkoe huno nto'no ehohosasiyo'neso nakwo pipi ufo'manehwono. O'o, awonoho. 
1PE.1.9	I hwapɨngoso nakwo Anɨtumo sɨmeho hi'ntnnono uyalokuhwone so'no Anɨtu kako nakwoe huyo'mangoso songo imokalofoho. Huyo'mango songo hiso Anɨtu'nji ne'no humayo'nefoho.
1PE.1.10	Oso wopɨngo Anɨtu nelohofalokunjo so'no hohonta a'amu Anɨtu hungkuno uyahonɨngki lɨmotofo sohwa hofɨko hungkuno hiso ifalifaliyo mtɨ'mokontɨfi hwapɨngo ne so'no wejokwojosyano lontɨfi syoho engo ko imentohofoso hofɨko hwapɨngo ne so'no huno mosyafɨhu'mmentohofofoho. 
1PE.1.11	Kɨlaisɨye Towahuno osohwo kako hofɨkoe sɨmeho mom'mo nohumanto hofɨkimo ulɨmento, Tɨfi no'mo Kɨlais kako tohino kengo kengo mahwosi kako yofe engo manefoho. Ose ulahonɨngki hofɨko ulɨmentohofi, Sɨkuno ntɨsomo imo'noneto. Oso sɨkuno homo somo peho peho imo'noneto. 
1PE.1.12	Oseso Anɨtu hofɨkimo utɨhwamento, Ngko olo hungkuno selalokwe loso sekwoe sɨkuno lomne'no moselalokuyohono. O'o, a'amu tɨfi imo'nɨfijo osomne'no lalokweno. Ose lutɨhwamentisofoho. A'amu Anɨtuye hungkuno mtɨ'mokumentohofo sohwa hofɨko olo hungkuno loso sekune'no mtɨ'mokumentohofofoho. Oseso olohonta a'amu Anɨtuye hungkuno wopɨngo selɨmentohofoso oso hungkuno hiso selɨmentohofofoho. Anɨtu kakoe Towahuno Wopɨngo ahwomo mta'ni uhwojahonɨngki oso Towahuno huhwo sohwo kakoe yokumpohn'nyoso oso a'amu somo uyahonɨngki hofɨko oso hungkuno hiso selɨmentohofofoho. I a'amu ahwomomjoso hofɨko Anɨtuye hungkuno hwapɨngo ne so'no wotɨpemantɨfi'no yalokwofo. Neso hofɨko huno muyofoho.
1PE.1.13	Oseso sekwo sekwoe hunoso nto'no ikwesyafɨsyɨkuji nto'no fohontohumamno. Yo'mayo yahino wonyoso ikutoho. O'o, sekwo Jisas Kɨlais kako utɨhwa'nyopo asomo pɨhwosi kako sekumo yo'mayo wopɨngoso sejapone so'no huno syafɨsyɨkuji nto'no fesyohumamno. 
1PE.1.14	Hohonta sekwo Anɨtumne'no huno ito'no maseyo sohonta sekwoe sɨmehoso kako wonyo umo lonte osomo sekwo inɨngkamotofofoho. I oso hiso apa'no ikutoho. O'o, sekwo Anɨtuye mehomi soku, sekwo kakoe hungkunomnohini finɨngkamno. 
1PE.1.15	Anɨtu kako kakoe mehomi imo'nyo'ne sehwosopo'mentiso sohwo kako wonyo ane humaso so'no sekwo hoku Anɨtu pa'nyo honɨngkano wonyo'maso hmmo'nɨmno. Oso'no nakwo yo'mayo iwo'nɨngkuhwoneso honɨngkano wonyo'maso uyano. 
1PE.1.16	Hwapɨngoso a'amu Anɨtuye hungkuno mtɨ'mokumentohofo sohwa hofɨko ole mtɨ'mokumentohofi,
1PE.1.16	Anɨtu nalɨmento, Ngko honɨngkano wonyo ane hwo'nyoho.
1PE.1.16	Oso'no sekwo hoku honɨngkano wonyo ane fosyohumamno.
1PE.1.16	Ose mtɨ'mokumentohofofoho.
1PE.1.17	Sekwo Anɨtumo jomo ulantɨfi, sekwo ole ulɨwo'nɨngkohofi, Mpohwo. I ose ko ulontɨfeso ole so'no fɨsyafɨhupmno. Nanɨngkwohwo huhwo sohwo kako a'amufe yofe engo somne'no mosyafɨsiyo'njo iwo'nɨngkisofoho. O'o, kako a'amu anga'no anga'nohino sofe yahino somne'no kako yano ilofɨwo'nɨngkiso hweho. Oso'no sekwo Anɨtuye mehomi olo hwaho lopo humalofo soku olo hwaho loso sekwoe hwapɨngopo'maho. O'o, kihn'nawo'nnyo kuyoho. Sekwoe hwapɨngo neso ahwomomnoho. Oso'no sekwo olo hwaho lopo nohumafɨkuji sekwoe yahino so'nji hano emoyo so'ntnno huno nto'no fɨsyafɨhupmno. Anɨtuye sɨmehoso tango ifisyɨmofanoho lɨkuji huno nto'no fɨsyafɨhupmno. 
1PE.1.18	Sekwo huno moi'wonoho. Hohonta sekwo sekwoe ajuyohwosafe yahino somo tɨpemantɨfi ne ane siki humamotofofoho. I oso honɨngkano sikinjo homo somo humentanɨngkofi Anɨtu kako mpe esemanto isɨhutofosema'mentisofoho. Anɨtu kako sekumo mpe esemayoso yo'mayo hwahoponjo hamniyoho wonyo imo'nɨwo'nɨngkiso oso'nji mpe esema'mentiso'maho. 
1PE.1.19	O'o, kako sekumo Kɨlaisɨye honɨyo oso'nji mpe esemanto isɨhutofosema'mentono. Oso honɨyoso olo hwaho loponjo hamniyoho hopi'nono mɨhu'mokinɨngkuhwosi oso honɨyo homo somo mpe iyoso hopo'maho. Oso hohosohonta a'amu hofɨkoe wonyomne'no yahu 
1PE.1.20	Nakwoe hwaho mamtɨ'mokiyo sohonta oso syoho homo somne'no Anɨtu kako Kɨlaisɨmo uhwosopo'mentisofoho. Kɨlais huhwo sohwo kako olohonta sɨkuno moi'wo umo'nɨmonte somo sekumo wopɨngo selohofo'neso utɨhwa'nyopo nto i'mofapohoho. 
1PE.1.21	Kɨlais kako sekumo nosefo'mahonɨngki sekwo Anɨtumo sɨmeho hi'ntnnono uyalokwofo. Anɨtu kako Kɨlaisɨmo apa'no songo ulɨkafonto yofe engo uyɨmentiso so'no sekwo huno olo so'no seyohoho. Anɨtu kako sekumo apa'no songo woselɨka'montonoho. Oso'no sekwo oso hiso'no sɨmeho hi'ntnnono uyɨkuji sɨmeho wopɨngo'nji fohontohumamno.
1PE.1.22	Sekwo Anɨtuye hungkuno ne somo inɨngkowalokwofo so'no sekwoe sɨmeho wonyo ane pa'nyo imo'nɨngkohoho. Sekwo sekwoe yo'mayo so'no huno mosyafɨsiyo'njo yontɨfi sekwo nom'ne a'amu somo sɨmeho uyalokwofo. Oso sekwo sɨmeho ne'njo uyo hiso mango mta'nnohini lɨkutoho. O'o, sekwo nom'ne a'amu somo sɨmeho ne'njo uyo so'no syoho yokumpohn'nyo fiyɨmno. 
1PE.1.23	Sekwoe songo humayo yahinoso songofoho. Oso songo humalofo hiso senɨngkwohwo'ya'u mta'ango'maho. O'o, Anɨtu engolopohamo songo humaso sohumta'angofoho. Nanɨngkwohwo ya'u siko nakumo songo humayo nejapɨwo'nɨngkisiyoso moi'wo umo'nɨmontonoho. Olo nom'ne songo humayo songo loso Anɨtuye hungkuno ne mta'angofoho. Kɨlais Anɨtuye hungkuno sohwo songo ne'no humayo'neso hwapɨngo hweho. 
1PE.1.24	A'amu Anɨtuye hungkuno mtɨ'mokumentohofo sohwa ole mtɨ'mokumentohofi,
1PE.1.24	Nakwo hwe moya'mi olo hwaho lopo humalohwone hn'nwi hoja pa'nyo'nwoho.
1PE.1.24	Yo'mayo yofe engo, ou, ho'yango engo mentaneso hoja pa'nyoso sɨlɨfiyo lonto yofoho iwo'nɨngkisofoho.
1PE.1.25	I oso'no nakwoe Hwe Engo sohwoe hungkuno engolopohamo ne'no nowentɨhwonefoho.
1PE.1.25	Ose lɨmentohofofoho. Oso hungkuno wopɨngo hiso hofɨko sekune'no selɨmentohofofoho.
1PE.2.1	Sekwo yo'mayo yahino wonyoso foho'naopmno. Hwasyo hungkuno so'nji hungkuno mango'nohinojo so'nji foho'naopmno. A'amu ho'yango engo'njo somne'no sɨmeho tohino semnyoso foho'naopmno. U nom'ne a'amu somne'no sitofo ujoso foho'naopmno. 
1PE.2.2	Nakwo huno nayohoho. Mehomi we'eso hofɨko amno wonantɨfi humotaho'nohini lɨwo'nɨngkohofofoho. Oso pa'nyoso sekwo Anɨtuye hungkuno ne somne'no humotaho filɨmno. Oso hungkuno hiso sekwoe huyo'mangomnefoho. Oso hungkuno amno pa'nyoso sɨkuno huhwo huhwi nonɨngkuji yokumpohn'nyo nɨto'nɨngkuji Anɨtu'nji wopɨngo wohumantɨfeho. 
1PE.2.3	Anɨtu kakoe yahino wopɨngo setɨhwamaso so'no sekwo inɨngkawentɨfi oso homo somne'no huno syafɨsyontɨfi oso yahino me'wampe'njofoho lalokwofo.
1PE.2.4	Sekwo Jisas Kɨlais songo ne'no humawo'nɨngkiso sohumo u'mapmno. Kako engkwosaho fompokumo miyo'njo engolopohamo ne'no wontnnawowo'nɨngkiso pa'nyo hweho. A'amu hwahoponjoso hofɨko oso engkwosahoso nakwolaho lontɨfi wae yao'mentohofofoho. I oso engkwosaho homo somo Anɨtu kako nohwosopento yofe engo mulɨmentisofoho. 
1PE.2.5	Sekwo hoku ango yokino fompokumo miyo'njo ne'no wontnnawowo'nɨngkiso pa'nyo soku Jisas Kɨlaisɨmo nu'mafɨkujo'no Jisas kakoe ango ne wasemokumontonoho. Oso ango homo somo kakoe Towahuno wohumamontonoho. Osopo sekwo kakoe syoho ulohofiyo imo'nɨngkuji Anɨtumne'no yo'mayo syohoso ikujo'no Anɨtuye sɨmeho wopɨngo umokumno. Oso'no nakwo Jisas Kɨlaisɨmne'no yo'mayo syoho yasoso'no Anɨtu kakoe sɨmeho wopɨngo umo'nɨmontonoho. 
1PE.2.6	A'amu Anɨtuye hungkuno mtɨ'mokumentohofo sohwa Jisasɨmne'no ole mtɨ'mokumentohofi,
1PE.2.6	Upa'nɨmno. Ngko ango yokino hopi'nonohino somo yokumpohn'nyo itofomokosyohumayo'ne engkwosaho wopɨngo wonyoangkafo anga'nohino sohumo uhwosopo'mentohefoho.
1PE.2.6	I oso engkwosaho hiso ngko pone songo Saiyon sopo wonjahumentohefoho.
1PE.2.6	I a'amu hofɨko oso engkwosaho wonjahumentohe sohumo hofɨko sɨmeho hi'ntnnono uyɨkuji hofɨko kakine'no wonɨmango munonehoho.
1PE.2.6	Ose mtɨ'mokumentohofofoho. 
1PE.2.7	A'amu Kɨlaisɨmo sɨmeho hi'ntnnono uyɨwo'nɨngkohofo somo oso engkwosaho Kɨlais sohwo kako hofɨkimo hofiyo ufo'ma'montonoho. I a'amu kakimo sɨmeho hi'ntnnono muyo'njo somo kako mufo'manehoho. Ole mtɨ'mokumentohofi,
1PE.2.7	Olo sojo engkwosaho pa'nyo a'amu ango injuwo'nɨngkohofo sohwa nakwolaho lontɨfi syoho iyo sohwa hofɨko wae yao'mentohofo loso
1PE.2.7	olohontajo engkwosaho loso angomo sosofitofo'ne hwapɨngo imo'nɨngkohoho.
1PE.2.7	Ose mtɨ'mokumentohofofoho. 
1PE.2.8	I nom'nepo a'amu sɨmeho hi'ntnnono muyo'njo somne'no hofɨko ole mtɨ'mokumentohofi,
1PE.2.8	Oso engkwosaho ho'nao'mentohofo sohumo a'amu hofɨko entofomafɨkuji wopɨwesyantɨfeho.
1PE.2.8	Ose mtɨ'mokumentohofofoho. A'amu hofɨko Anɨtuye hungkunomo hwotoho fewo'nɨngkohofoso hofɨko oso hungkuno homo somo entofomafɨkuji hofɨko wopɨwesyantɨfeho. Anɨtu kako oso yahino hiso i'mofapone so'no huno uyɨmentisoso ne imo'nementisofoho.
1PE.2.9	Sekwo sokumo Anɨtu kakine'no sehwosopo'mentiso so'no sekwo kakoe a'amu ne imo'nɨmentohofofoho. Sekwoe Hwe Engo nemokosyohumayo sohwoe syoho ulohofiyo kuyoho. Oso'no Anɨtu kako sekumo honɨngkano wonyo ane imo'nyo'ne sehwosopo'mentiso kuyoho. Sekwo Anɨtuye a'amu ne sokumo kako sekumo wopɨngo selohofiwo'nɨngkiso so'no nom'ne a'amu somo filutɨhwamno. Ole nakumo naloho'mento, Sɨmo'mo sekwo sɨkwo'mjoho'mo nohumentanɨngkofi kako kakoe pomponaho wopɨngopo mesehumajɨ'mentisofoho. 
1PE.2.10	Sɨmo'mo sekwo a'amu sikinjo pa'nyo humamotofofoho. I olohonta sekwo Anɨtuye temtitofo neku humalofo. Hohonta Anɨtu kako sekune'no hitoho ulo'mentiso so'no sekwo huno maseyo kuyoho. I olohonta kako sekumo wopɨngo seloho'mentiso so'no huno seyahonɨngki sekwo sɨmeho ne'njo uyalokwofo.
1PE.2.11	Nje a'amu soku sekwo olo hwaho lopo kihn'nawo'nnyo kuyoho. Sekwoe hwaho neso olopo mauyoho. Ahomomo weho. Oso'no ngko olo hungkunolo waselɨmonne'no yohono. Sekwo yo'mayo hwahoponjo yahino so'nji sekwoe yo'mayo wonyoso sɨmeho umo lonte so'ntnne'no hohujo fikinjaopmno. Oso yahino wonyo sohwo kako nakwoe huyo'mango nonto wonyo namokonoho lɨkuji hohujo fikinjaopmno. 
1PE.2.12	Sekwo a'amu Anɨtuye hungkunomo inɨngkawowo'nɨngkohofo soku sekwo a'amu Anɨtuye hungkunomo hwotoho fewo'nɨngkohofo so'nji ajwopo nohumafɨkuji sekwo honɨngkano wonyo ane hano nto'no fɨwanɨmno. Sekwo a'amu Anɨtuye honɨngkanomo inɨngkawowo'nɨngkohofo so'no hofɨko sekumo sitofo selɨwo'nɨngkohofo oso a'amuso hofɨko ikinjaofontɨfi sekwoe syoho wopɨngo somo sehonontɨfi oso sɨkuno Anɨtu kako hungkuno ikwolofo'ne poso sohonta hofɨko Anɨtu kakoe yofe noho'nomapitnnefoho.
1PE.2.13	Sekwo Anɨtumne'no huno nto'no syafɨsyɨkujɨ'manji olo hwaho loponjo hwe engo yofe hwofilo'nnyo sohwo hwaho lopo sekumo semokosyohumawo'nɨngkiso sohwoe hungkunomo tɨfi finɨngkamno. Anɨtu kako sekumo hofɨkoe sɨfɨlaku'nyo'mo sehumajɨ'mentiso so'no sekwo kakoe hungkuno somo haloho popmno. 
1PE.2.14	Oso hwe yofe engo hwofilo'nnyo huhwo sohwamo nom'ne a'amu yofe engo'njo sohwamo enjwa'mo humalofo. Oso huhwafe hungkunomo tɨfi finɨngkamno. Hwe yofe engo'njo sohwa hofɨko hofɨkoe syoho ulohofiyo sohwa hofɨko a'amufe yahino wonyo somne'no tohino uyo'ne uhwajɨkuji nom'ne a'amuso hofɨko hwe engo sohwoe hungkunomo haloho pewo'nɨngkohofo osohwafe yofeso woho'nomantɨfeho. 
1PE.2.15	Anɨtu kako olo so'no umo'nɨngkohoho. Sekwoe yahino wopɨngo'nohini yahonɨngkuji a'amu hofɨko Anɨtuye syoho wopɨngo somne'no sitofo lɨwo'nɨngkohofo sofe huno wonyo syafɨsyɨwo'nɨngkohofo somo sekwoe yahino wopɨngoso hofɨkoe mangomo mampi'nyo umokumontonoho. 
1PE.2.16	Sekwo oso honɨngkano hungkuno Mouses sejapmmentiso somta'ni Anɨtu isɨhutofosema'mentisofoho. I oso'no sekwo honɨngkano wonyoso nɨhu'no mifitnnehofo. Sekwo ole lɨkutoho. Ngko Anɨtuye a'amu ne nto imo'nɨmaleno. Oso'no ngko honɨngkano wonyo i'meso tohino moma'mnehono. Ose lɨkutoho. O'o, sekwo oso yo'mayo hungkuno homo somo hohujo ikinjaofɨkuji sekwo Anɨtuye syoho oso'nohini ulohofiyɨmno. 
1PE.2.17	Sekwo nom'ne a'amufe yofeso monje isyɨkutoho. O'o, sekwo hofɨkoe yofeso foho'nomapmno. I Anɨtuye a'amu ne somne'no sɨmeho uyɨkuji hofɨkimo wopɨngo'nohini ulohopmno. Sekwo Anɨtuye hungkunomo haloho pekuji kakoe yofe foho'nomapmno. Hwe yofe engo hwaho mokosyohumayo huhwoe yofeso foho'nomapmno.
1PE.2.18	Sekwo syoho ulohofiyo soku, sekwo sekwoe hwe engo nosemokosyohumawo'nɨngkohofo sofe hungkunomo haloho popmno. Hofɨkoe hungkuno homo somo haloho pekuji hungkuno homo somo sekwo enjwa'mo fosyohumamno. Hwe engo wopɨngo selohofɨwo'nɨngkohofo somnohinɨ'maho. O'o, hwe engo wonyo selohofɨwo'nɨngkiso sohwoe hungkunomo enjwa'mo fosyohumamno. 
1PE.2.19	Sekwo Anɨtune'no honɨngkano wopɨngo'nohini ikujo'no sekwoe hwe engo nosemokosyohumawo'nɨngkohofoso hofɨko tohino siki sejapɨkujo'no sekwo Anɨtumne'no yokumpohn'nyo ne'no lohofɨkujo'no Anɨtu kakoe sɨmeho wopɨngo umo'nɨmontonoho. 
1PE.2.20	Sekwo honɨngkano wonyo imofɨkujo'no hofɨko tohino sejapɨkujo'no sekwo tɨmo'nohini uhwontohumentanɨngkuji Anɨtu kako sekune'no hitoho mulofe'njo umontonoho. I oso'no sekwo honɨngkano wonyo ane wopɨngo'nohini yontanɨngkuji hofɨko sekumo tohino siki sejapɨkujo'no sekwo tɨmo'nohini uhwontohumentanɨngkuji Anɨtu kako sekumo wopɨngo waseloho'montonoho. 
1PE.2.21	Hwapɨngoso oso tohino siki mayo yahino homo somo inɨngkayo'ne Anɨtu kako sehwosopo'mentisofoho. Kɨlais kako sekwoe wonyomne'no tohino ma'mentiso sohonta kako tohino siki mayo'ne yahinoso hofiyo'no setɨhwamentisofoho. Kakoe hwotohomo finɨngkamno. 
1PE.2.22	Jisas kako honɨngkano wonyoso nɨhu'no mimmentisofoho. Kakoe mango mta'ni hwasyo hungkunoso maho'nɨmmentisofoho. 
1PE.2.23	Hofɨko kakimo sɨfajo ko ulahonɨngkofi kako hofɨkimo sɨfajo aku mulɨmmentisofoho. Hofɨko tohino ko uyahonɨngkofi kako ole mujofoho. Hwangku ngko tohino mɨkunɨmposo wosejapmmonnoho. Ose mujofoho. O'o, Jisas kako Anɨtu a'amufe yahino somne'no yano nto'no ulofɨwo'nɨngkiso sohwoe ahomo yo'mayo hiso ho'nahinonto kako Anɨtu ufo'mayo'ne hontohumamentisofoho. 
1PE.2.24	Jisas kako kakoe a'apaho wopɨngo somo nakwoe wonyo hungkunoso kotosahonɨngki kako iyo hwojiyafɨku'nnyo somo pe'nɨmentisofoho. Oso hopo sopo nope'nonto oso yahino wonyo nakumo yokumpohn'nyo nemokosyohumamojo somta'ni wopɨngomnohini unɨngkowantanoho. Jisas nakwoe wonyomne'no tohino mɨkunɨmposo ma'mentiso so'no kako sekumo wopɨngo semokumentisofoho. 
1PE.2.25	Hohonta sekwo yahu 
1PE.3.1	A'amu nom'ni hwamne'no syoho ulohofiyɨwo'nɨngkohofo sohwa kakwo'yohumo enjwa'mo humawo'nɨngkohofo oso pa'nyoso sekwo moya'mi hwehwanjo sofasi sekwoe hwehwafe hungkunomo enjwa'mo fosyohumamno. I hwehwo huhwo sohwa hofɨko Anɨtuye hungkunomo tɨfi minɨngkayo'njo ikujo'no sekwo hofɨkimo hungkuno pi'nɨngo lutɨhwafɨkutoho. O'o, hofɨko sekwoe yahino wopɨngo somo sehonɨngkuji wopɨngofoho hnnɨngkuji hofɨko huhwa sekwoe Anɨtumo tɨfi wosenɨngkapɨfe. 
1PE.3.2	Sekwoe hwehwo sohwa ole wolantɨfeho, Nje ape kako Anɨtuye hungkunomo tɨfi inɨngkawowo'nɨngkisosi kako yahino wopɨngo'nohini yontesi nje hungkunomo haloho nɨpewo'nɨngkisiyoho. Oso'no ngko huhwo'ni Anɨtuye hungkunomo tɨfi unɨngkamo. Hofɨko sekwoe honɨngkano wopɨngo somo sehonɨngkuji ose wohnnantɨfeho. 
1PE.3.3	Moya'mi sofasi sekwo sekwoe a'apaho somne'no a'amuso wonahonɨfe lɨkuji wokoso yo'mayo yo'mayo manji'mofo songo oso ikuji mijiyomjo oso yo'mayo so'no huno pi'nɨngo syafɨhu'nɨngkutoho. 
1PE.3.4	O'o, sekwoe sɨmeho ajwomo'mo oso wokoso wonyoangkafoso fotofahinɨmno. Oso sɨmehomjo wokoso hiso olenoho. Sekwo nom'ne a'amu somne'no yoka hungkuno sɨmeho tohino masemnyo'njo sekwoe sɨmeho wopɨngo'nji fosyohumamno. Oso wokoso hiso muyonɨmofe'njo ne'no foto'naweho. Oso wokoso homo somo Anɨtu kako nokohonɨngkuhwosi kakoe sɨmeho wopɨngo umo'nɨmontonoho. 
1PE.3.5	Hohonta moya'mi sofa hofɨko Anɨtumo sɨmeho hi'ntnnono umotofo sofa hofɨko oso sɨmeho'mjo wokoso hiso foto'nɨmentohofofoho. Oso wokoso hiso nofoto'nontɨfi hofɨkoe hwehwafe hungkunomo enjwa'mo humamentohofofoho. 
1PE.3.6	Apɨlohamɨye ape Sola, kako ose imojiyoho. Sola kako Apɨlohamɨye hungkunomo tɨfi inɨngkawento nje hwe engo hwosoho ulɨmentisofoho. U sekwo oso Solafe yahino somo tɨfi inɨngkafijo'manji sekwo yo'mayo hungkuno sekwoe hwehwo sohwa selɨfijo so'no iyoho masenonehoho. Oso'no sekwo Solafe mehomi umo'nantɨfeho.
1PE.3.7	Sekwo hwe ape'njo sohwasi sekwo huno wopɨngo tɨpemafɨkuji sekwoe ape sofanji hofiyo'no fosyohumamno. Sekwoe yokumpohn'nyo sekwoe moya'mi sofafe yokumpohn'nyo somo yakolo'nnyo hwasoho. Oso'no sekwo hofɨkine'no syafɨsyɨkuji ufo'mapmno. Oso hwoya'mi hofo sofamo Anɨtu kako hofɨkimo wopɨngo uloho'mentiso so'no hofɨko sekwo'nji songo ne'no humantokutnnefoho. U sekwo oso hwoya'mi sofamo wopɨngo ulohofɨkujo'no sekwo Anɨtumo yo'mayo so'no jomo ujoso yo'mayo wonyoso sekwoe mampaho Anɨtumo jomo ujo somo masehoholofonehoho. O'o, kako wosepa'nɨmontonoho.
1PE.3.8	Olo hungkuno losojwaofoneso ngko sekwo a'amu hopi'nonohinokune'no waselɨmonne'no yohono. Sekwo sɨmeho afa inɨngkuji nom'ne a'amu somo sɨmeho uyɨmno. Sekwo senɨngkwa'wehwosamne'no hitoho selofɨwo'nɨngkiso pa'nyoso sekwo a'amu hopi'nonohino somne'no hitoho selofɨhwoso'no wopɨngo ulohopmno. Yokumpohn'nyo yahinoso foho'naopmno. 
1PE.3.9	U, a'amu sekumo wonyo selohofɨkujo'no u sekwo hofɨkimo aku uyo'eno. Hofɨko sitofo selɨkujo'no sekwo sitofo aku nulɨkutoho. O'o, sekwo Mpohumo oso a'amu homo somo sɨmeho pompengo umofo'ne isamoyoka ulɨmno. Sekwo ose ikujo'no Anɨtu kako wopɨngo waseloho'montonoho.
1PE.3.10	A'amu fihwo kako Anɨtuye hungkuno fehohnjo mtɨ'mokumentiso sohwo ole mtɨ'mokumento,
1PE.3.10	U a'amu kako ngko sɨmeho wopɨngo'nji wohumamo lɨhwosɨ'manji kako hungkuno wonyo'nji hwasyo hungkuno'nji malonehoho.
1PE.3.11	Kako yahino wonyo somo hohujo ikinjaofɨhwosi kako yahino wopɨngo'nohini uyono.
1PE.3.11	Kako sɨmeho pompenjiyo so'no syoho ihwosi oso yahino wopɨngo hiso notɨpemahwosi oso yahino homo somo tɨfi unɨngkaweno.
1PE.3.12	Anɨtu kako kakoe a'amu yahino wopɨngo'njo somo uhwonɨwo'nɨngkisofoho.
1PE.3.12	Oseso Anɨtu kako sɨkuno engolopohamo hofɨko jomo ulɨwo'nɨngkohofo somo haloho pewo'nɨngkiso hweho.
1PE.3.12	Oseso Anɨtu kako a'amu hofɨko wonyo iwo'nɨngkohofo somo uhwononto kako hofɨkine'no sɨmeho tohino umnɨngkuhwoso'no kako tohino uyo'ne hweho.
1PE.3.12	Ose mtɨ'mokumentisofoho.
1PE.3.13	U sekwo honɨngkano wopɨngomo wowano lɨkuji yokumpohn'nyo yoho'nɨfijoso wonyo tɨhwo wasemokumontolo. O'o, awonoho. 
1PE.3.14	I oso'no sekwoe yahino wopɨngo somne'no tohino mafɨkuji u sekwo sɨmonyo engo fiyɨmno. I oso'no sekwo sekwoe yahino wopɨngo somo inɨngkowentanɨngkuji hofɨko nosehonɨngkuji hofɨkoe yahino wonyo so'nji sekumo iyoho wesemofano lɨkuji selohofɨkujo'no sekwo iyoho senɨngkuhwoloho. Huno pi'nɨngo seyɨhwoloho. 
1PE.3.15	O'o, awonoho. I Kɨlais kako jɨje Hwe Engo imokohojo'no kako'nohini wokumokosyohumano. I oso'no a'amu hofɨko sekumo ole woselohonantɨfeho. Sekwo yo'mayo wopɨngoso womano lontɨfi hontohumalofoso peho'neto. Ose selohonɨngkujo'no sekwo hofɨkimo hungkuno asomo komo'no ujo'neso sekwo nto'no fesyohumamno. Hungkuno hiso hofɨkimo hofiyo'no fɨlutɨhwamno. Sekwo hofɨkoe hunomo monje isyɨkutoho. 
1PE.3.16	U sekwo yo'mayo iwo'nɨngkohofo so'no sekwoe sɨmeho sohwo wonyo hwosoho makijo'njo yoso'manji a'amuso hofɨko sekwo Kɨlaisɨmo inɨngkowalokwofo so'no sitofo selɨkujo'no hwangku sohonta hofɨko hwasyo hungkuno sejo so'no wonɨmango engo unɨmontonoho. 
1PE.3.17	U nakwoe yahino wopɨngo iwo'nɨngkuhwone somne'no Anɨtu ole lososo tohino womapɨfe lososo tohino mayoso wopɨngofoho. U yo'mayo yahino wonyo somne'no nakwo tohino manoho lɨhwasi miyanehwono. Oso hiso nɨhu'no wonyofoho.
1PE.3.18	I nakwoe Hwe Engo Kɨlais kako wonyo nɨhu'no ane sohwo kako Anɨtuye pone'no upenemotasɨmo lonto nakwoe wonyo'mne'no sɨkuno anga'nohino somo tohino manto poyo pe'nɨmentisofoho. Hwe wopɨngo'nohini sohwo nakwo wonyo hn'nɨmo nayohope sohwo pe'nɨngkahonɨngki kakoe huyo'mango sohwo apa'no songo lɨkafonto kako songo humaho. 
1PE.3.19	Kako nope'nonto kakoe huyo'mangoso tɨkanomo nowento kako a'amu poyo nto pe'nɨmentohofo osomo kakoe hungkuno wopɨngo lutɨhwamentisofoho. 
1PE.3.20	Oso a'amu hiso hofɨko Nɨwa nohumentanɨngki hofɨko Anɨtuye hungkunomo hwotoho hmmotofofoho. Oso'no Anɨtu kako hofɨkoe yahino wonyo somne'no tohino komo'no umentiso'maho. O'o, Anɨtu kako hofɨko hofɨkoe honɨngkano wonyoso noho'naofɨkuji ngkimo sɨmeho wontopantɨfitɨkenonto hontohumamentisofoho. Oso hohosohonta Nɨwa kako yofayokino nomtɨ'mokonto oso yofayokino homo somo a'amu aho fehohnjo hopi'nono nom'ne mta'ni hufa'u sɨhune'nohini humamentohofofoho. Anɨtu mijopo mta'ni songo nohumentanɨngkofi asomo utɨma'mentisofoho. Mijomo mape'nɨmmentohofofoho. 
1PE.3.21	Oso mijo hiso mijo kiyomayo huyo'mango pa'nyofoho. Nɨwa'montohwamo Anɨtu mijo mta'ni songo nohumentanɨngkofi asomo utɨma'mentisofoho. Oso mijo kiyomayo yahinoso a'apahomjo kiho wonyoso wae yaofo'ne'maho. O'o, Anɨtu kako nakwoe sɨmeho mo'mo wonyo wae yao'mentiso so'no utɨhwayo'nefoho. Mijo kiyomayo yahino neso olenoho. Kɨko ngkimo mijo wokiyonɨmapɨfe lohoji u kɨko Mpohwo Anɨtumo ole uso, Jisas kako poyo pe'nonto apa'no songo lɨka'mentiso so'no ngko a'amu songo pa'nyo jɨje honɨngkano wopɨngomo nto'no unɨngkamo. Ose uso. Mijo kiyomayo yahino neso osohifoho. 
1PE.3.22	Jisas kako ahwomomno sɨmentisoso osopo nosonto kanɨngkwohwo Anɨtuye aho anga sohohnta'ni humaho. A'amu ahwomomjo hopi'nonohino so'nji yofe engo'njo so'nji yo'mayo yo'mayo yokumpohn'nyo so'nji Jisas kakimo enjwa'mo weho.
1PE.4.1	Kɨlais kako nakwo'nji olo hwaho lopo nohumentani kako nakwoe wonyomne'no tohino ma'mentisofoho. I oso'no nakwo yokumpohn'nyo ito'nɨngkuhwasi Kɨlais kako ma'mentiso hopa nakwo tohino womano. U a'amu fihwo kako Anɨtuye honɨngkanomo ito'nohino inɨngkawento yahino wonyo somne'no nɨhu'no ngkilaho ne'no lonteso'no nom'ne a'amu hofɨko kakimo tohino uyɨwo'nɨngkohofofoho. Oso a'amu huhwo sohwo kako honɨngkano wonyo somo nɨhu'nahone hohujo nto ikinjao'maho. Honɨngkano wonyo hiso oso hwe sohumo apa'no momokosyohumanehoho. 
1PE.4.2	Oseso sekwo olo hwaho lopo nohumafɨkuji yo'mayo wonyo sekwoe sɨmeho umo lonto a'amu yonte hopa somo inɨngkakutoho. O'o, sekwo yo'mayo yahino Anɨtu kakoe sɨmeho wopɨngo umokiyo'ne somnohini fiyɨmno. 
1PE.4.3	A'amu Anɨtuye hungkunomo hwotoho fewo'nɨngkohofo sofe yahino pa'nyoso sekwo hohonta imotofofoho. Hofɨkoe yahino hiso olenoho. Apohufo, yo'mayo wonyo somne'no sɨmeho fefoyo, mijo yokumpohn'nyo nontɨfi nilohofo, wosopayo engo ne'no nɨwo'nontɨfi siki humawo'nyo, mijo yokumpohn'nyo ne'no nɨwo'nontɨfi fonɨfonyo yahino yontɨfi Anɨtuye hungkunomo hwotoho fewo'nyo, hwahoponjo anɨtu hwasyo hwoso sohumo hwomtame ulohofontɨfi kakoe yofe ho'nomayo oso yo'mayo yahino wonyo hiso'no sekwo hi semo'nɨngkahonɨngki imotofofoho. 
1PE.4.4	Olohonta sekwo oso yahino wonyo somne'no hohujo ikinjaofontɨfi oso yahino wonyo homo somo sekwo hofɨko'nji apa'no miyalokuyohofo. Oso'no hofɨko nosehonontɨfi yomo yontɨfi sitofo selalokwofo. 
1PE.4.5	Hwangku sohonta Anɨtu oso a'amu hisomo hofɨkoe yahino wonyo homo somne'no hungkuno ikwolofo'ne hohwafo sopo humafɨkuji osopo Anɨtu'nji hofɨkoe hungkunoso ikwolopitnnefoho. Anɨtu kako oso a'amu songo humalohwone hn'nnonji poyo pe'nɨmentohofo sofe yahino wonyo somne'no yano ilofonehwajiyo'neso nto'no esyohumaho. 
1PE.4.6	Hohonta Kɨlais kako a'amu poyo nto pe'nɨmentohofo sofepono nowento kakoe hungkuno wopɨngoso uyɨmentisofoho. Oso a'amu hiso hofɨko nakwoe hwaho lopo nohumantɨfi honɨngkano wonyo somo inɨngkawentɨfi a'amu hopi'nonohinoso pe'nɨwo'nɨngkohofo hopaso pe'nɨmentohofofoho. Kɨlais a'amu homo somo u'manto hofɨkoe huyo'mango Anɨtu'nji humafitnne'ento kakoe hungkuno wopɨngoso ulɨmentisofoho.
1PE.4.7	Olo hwaho loponjo yo'mayo hopi'nonohinoso moi'wo umo'nɨmonto yalofoho. Oso'no sekwo yo'mayo wonyo somo monje yasyɨkuji huno nto'no syafɨsyɨkuji ehohosasesyɨhwoso'no sekwo yo'mayo so'no Mpohumo jomo ulɨwo'nɨngkuno. 
1PE.4.8	Oso'no nakwo olohonta nohumentanɨngkuhwoni yahino anga'nohino nom'ne somo yakolo'nnyoso olenoho. A'amu nom'ne somne'no huno syafɨsyɨkuji sɨmeho uyɨmno. Sekwo sɨmeho uyɨkujo'no hofɨkoe yahino wonyoso sekumo selohofɨkujo'no'manji oso wonyo homo somo sekwo sekwoe hohujopo meho'naopmno. 
1PE.4.9	A'amu nom'neso hofɨko sekumo se'mafɨkujo'no sekwo hofɨkimo hofiyo ulohopmno. Oso syoho nom'ne a'amu somo wopɨngo ulohofo so'no iyoho senɨngkuhwaloho. o'o, sɨmeho wopɨngo'njo fiyɨmno. 
1PE.4.10	Sekwo a'amu anga'no anga'nohino sokumo Anɨtu kako syoho wopɨngoso sejapmmentisofoho. Oso'no sekwo Anɨtuye yokumpohn'nyoso nomafɨkuji nom'ne a'amu somo ufo'mapmno. Sekwo ose ikujo'no Anɨtuye syoho ulohofiyo wopɨngo soku sekwo Anɨtuye yahino wopɨngoso yano ulofiyalokwofo. 
1PE.4.11	Hwe fihumo Anɨtu kakoe hungkuno lutɨhwayo'ne syoho uyo so'manji kako wolutɨhwano. Anɨtu kako a'amu nom'nehumo a'amumo fo'mayo'ne syoho uyoso'manji Anɨtu kakoe yokumpohn'nyo'nji oso hwe huhwo sohwo kako hofiyo ufo'mano. Sekwo ose ikujo'no a'amu hofɨko nosehonɨngkuji ole wolantɨfeho, Jisas Kɨlaisɨye a'amuso wopɨngo'nohini iwo'nɨngkohofofoho. Ose lɨkuji hofɨko Anɨtuye yofe engo woho'nomantɨfeho. Kakoe yofe engo so'nji kakoe yokumpohn'nyo so'nji ne'no nowentɨhwonefoho.
1PE.4.12	Nje a'amu soku yo'mayo tango toho pa'nyoso sekumo wosema'monte'no yalofoho. Sekwo nom'ne tango ne'makwoho lɨkuji yomo ikutoho. O'o, yokumpohn'nyo fosyohumamno. 
1PE.4.13	Yo'mayo tango se'malokunjo so'no sekwo sɨmonyo fiyɨmno. Hwapɨngoso oso wonyo sekumo selohofalokwofoso Kɨlais huhumo uloho'mentohofofoho. Oso'no Kɨlais kako asomo poso sohonta kakoe yofe engo'nji kakoe yokumpohn'nyo so'nji utɨhwa'nyopo i'mofapɨhwoso'no sekwo sɨmonyo engo ikuji sɨmeho wopɨngo'nji wohumantɨfeho. 
1PE.4.14	Sekwo Jisas Kɨlaisɨye yofe aho yokumpohn'nyo kemokosyohumalofo so'no a'amu nom'neso hofɨko sekumo sitofo selɨkujo'no'manji sekwo sɨmonyo engo fiyɨmno. Hwapɨngoso Anɨtuye Towahuno yokumpohn'nyo hwofilo'nnyo sohwo sekwo'nji humaho. 
1PE.4.15	A'amu fihwo kako sekwo'njo ajwo somo humaso sohwo kako a'amu fonjasiyo, yo'mayo yo'mayo hufo, yo'mayo yahino wonyo iyo, a'amufe fosyohumayo somo wonyo imokiyo, oso a'amu huhwo sohwo kako sekwo'nji mohumanehoho. O'o, oso yahino wonyo hopi'nono sekwo'njopo wojo so'no tohino malokwofo so'no nakwo mupo'nanehwono. O'o, sekwo oso yahino wonyo somne'no nɨhu'no ikutoho. 
1PE.4.16	U hwe fihwo kako Jisas Kɨlaisɨye yofe so'no kako tohino tɨpemaso'manji wonɨmango munonehoho. O'o, awonoho. U sekwo a'amu Kɨlais we'e imo'nɨmentohofo so'no sekwo kakine'no isamoyoka ulɨkuji Anɨtu kakoe yofe foho'nomapmno.
1PE.4.17	Oso sɨkuno a'amufe yahino somne'no tohino mayoso nto i'mofapohoho. Nakwo Anɨtuye mehomi ne hn'nɨmo tohinoso kaki'no wone'ma'montonoho. I nakumo oso tohino hiso sɨmo'mo ne'maso'manji a'amu Anɨtuye hungkunomo haloho mapewo'nɨngkiyohofoso Anɨtu kako tɨfi no'mo tohino mɨkunɨmposo uyonefoho. 
1PE.4.18	A'amu Anɨtuye hungkuno mtɨ'mokumentohofo sohwa ole mtɨ'mokumentohofi,
1PE.4.18	A'amu Anɨtuye hungkunomne'no wopɨngo'nohino yɨwo'nɨngkiso sohwo kako Anɨtu'nji engolopohamo wonyoangkafopo humayo'ne oso hwe sohwo ito'no fosyohumayo'ne olohonta yo'mayo tohinoso malofoho.
1PE.4.18	I ose'manji a'amu Anɨtuye hungkunomo hwotoho fewo'nɨngkohofoso tɨfi no'mo peho tohino mapitnneto.
1PE.4.18	Ose mtɨ'mokumentohofofoho. 
1PE.4.19	Anɨtu kako a'amu fihumo tango u'mano loso'manji oso a'amu huhwo sohwo kako honɨngkano wopɨngo'nohini ihwosi kako Anɨtu kakimo umtɨ'mokumentisoso oso hwoe ahomo wohumano. Anɨtu kako sekumo asomo wosetɨma'monnoho selɨmentiso so'no syafɨsyɨkuji hunoso ole waseyono. Anɨtu kako hungkuno selɨmentisoso ne umo'nɨmontonoho. Huno ose waseyono.
1PE.5.1	Sekwo hwe engo sohwasimo, ngko hungkuno ole waselɨmne'no yohono. Ngko huhwo'ni hwe engo hwo'nyoho. Oseso ngko nje tɨmo so'nji Kɨlais kako tohino engo nomanto pe'nɨngkahonɨngki uhwonɨmentohefoho. Jisas Kɨlais asomo poso sohonta yo'mayo wonyoangkafo ne'masoso ngko huhwo'nnonji womantanoho. Oseso ngko olo syoho loso sekwo hwe engo sohwasiye ahopo wohu'meesehumonne'no yohono. 
1PE.5.2	Sekwo Anɨtuye a'amu ne yahu 
1PE.5.3	Oso a'amu Anɨtu kako sekwoe ahopo sehumajɨ'mentiso somo sekwo hofɨkoe hwe engo sohwasi hofɨkimo aho yokumpohn'nyo kemokosyohumafɨkuji yoka ulɨkutoho. O'o, hofɨko sekwoe humayo somo sekwoe syoho wopɨngo somo sehonɨngkuji hofɨko oso sekwoe yahino wopɨngo homo somo hofɨko tɨfi wosenɨngkopantɨfeho. 
1PE.5.4	Sekwo ose ikujo'ne'manji Anɨtuye yahu 
1PE.5.5	Oso'no sekwo hwe songo sohwahnnonji sekwoe hwe engo sohwafe hungkunomo enjwa'mo pahumno. Oso'nji sekwo a'amu hopi'nonohino soku Anɨtuye a'amu ne somne'no hwahopo pawomno. Ufo'ma'nɨmno. Anɨtuye hungkunoso ole nelalofi, Anɨtu kako a'amu kakoe hungkunomo hwotoho fɨfijo somo kako hofɨkimo ilojaofɨhwosi ngkilaho ulɨmontonoho. I oso'no a'amu hofɨko nom'ne a'amu somne'no hwahopo pawowo'nɨngkohofo somo Anɨtu kako hofɨkimo wopɨngo ulohofɨwo'nɨngkiso hweho.
1PE.5.6	Oso'no sekwo sekwoe sɨmeho sohwo yo'mayo wonyo umo lonto iwo'nɨngkisoso monje feehumno. Monje yasyɨkuji sekwo Anɨtuye aho yokumpohn'nyo somo enjwa'mo fosyohumamno. Anɨtu kakoe sɨkuno jɨje yofe woho'nokuma'mo lɨhwosi ou, kako jɨje yofe ho'nokumayoso hoponoho. 
1PE.5.7	Yo'mayo tango sekumo se'masoso sekwo Anɨtu sekumo hofiyo'no semokosyohumaso sohwoe ahopo foho'nahumno.
1PE.5.8	Sekwo nto'no humafɨkuji Seten sekwoe mango sohune'no i'waho nto'no fiyɨmno. Seten kako sikisɨwojo pa'nyo sohwo hano utɨhwa'nyopo emoyonto houhouyo engo lonto a'amumo wonyo umokumonto iwo'nɨngkiso hweho. 
1PE.5.9	Sekwo Anɨtumo sɨmeho hi'ntnnono yokumpohn'nyo uyɨkuji yokumpohn'nyo lohofɨkuji Setenɨmo mjiyohotofapmno. Sekwo huno seyohoho. Anɨtuye a'amu ango'meemjo humalofoso hofɨko oso tango sekwo malokwofo hopaso malokwofo. 
1PE.5.10	Anɨtu kako wopɨngo nalohofɨwo'nɨngkiso sohwo kako sekumo Kɨlaisɨ'nji ufohi'nyo'ne sehwosopo'mentisofoho. Oso'no sekwo kakoe yofe hwofilo'nnyo so'nji kakoe yokumpohn'nyo so'nji ho'nomapijoso sekwo songo ne'no nohumantokutnnefoho. Oseso we'enepi sekumo tango se'maso so'no Anɨtu kako sekumo apa'no wopɨngo wasemokumontonoho. Anɨtu kako sekumo yokumpohn'nyo lohofo'ne sesofitofɨhwoso'no sekwo kako'nji yokumpohn'nyo wolohofantɨfeho. Ikinji ikinjiyo miyofoho. 
1PE.5.11	Oseso Anɨtu kakoe yokumpohn'nyoso moi'wo mmo'nonehoho. O'o, engolopohamo songo ne'no nowentɨhwonefoho. Oso hungkunoso nehopeho.
1PE.5.12	Olo hungkuno tɨfo selalokwe upo'nalokwofo loso ngko Sailasɨmo ulahonɨngko kako mtɨ'mokalofoho. Ngko huno ole syofɨsyalokweno. Sailas sohwo kako nenɨngkwa'wehwo ne hweho. Olo iyoswo loso ngko sekwoe huno Anɨtu kako nakumo wopɨngo nalohofɨwo'nɨngkiso so'no huno nto'no wosyafɨhupɨfenji semtɨ'mokiyalokweno. Ngko Anɨtu kakoe yahino so'no huno niyahonɨngki sekumo yoloho selohono. Oso'no sekwo olo hungkuno hiloso nupa'nɨngkuji aho yokumpohn'nyo fɨkemokosyohumamno.
1PE.5.13	A'amu Mpapilounjo 
1PE.5.14	Sekwo hopi'nonohino soku sekwo nom'ne a'amu somo uhwonɨngkuji oso a'amu hiso'nji sekwo aho po'nɨmno.
1PE.5.14	Sekwo Kɨlaisɨ'nji humalofo. Oso'no sekwoe sɨmehoso pompenjiyo'nji fosyohumamno. Nje hungkuno osohohweho. Ngko Pita'ni selohono.
2PE.1.1	Ngko Saimoun Pita'nyoho. Ngko Jisas Kɨlaisɨye syoho ulohofiyo sohwo'ni kako'ne hungkuno lɨku'mofo (
2PE.1.2	Sekwo Anɨtu'nji nakwoe Hwe Engo Jisasɨ'ntnne'no sekwo sɨkuno huhwo huhwi huno engo fɨtɨpemapmno. Huno engo tɨpemapijoso siko sekumo wopɨngo selohofohosɨsi sekwoe sɨmeho wopɨngo engo wasemo'nɨmontonoho.
2PE.1.3	Anɨtuye yokumpohn'nyoso yo'mayo hopi'nono Anɨtuye yahino wopɨngo somo inɨngkayo'ne nejapmmentisofoho. Nakwo Jisasɨmne'no huno engo tɨpemehwasi yo'mayo nejapmmentiso so'no huno wonayɨmontonoho. Jisas huhwo sohwo kakoe yofe engo so'nji kakoe yahino ito'nohino so'nji mayo'ne joho nalɨmentisofoho. 
2PE.1.4	Kakoe yokumpohn'nyo engo so'nji Anɨtu kako yo'mayo wopɨngo wonyoangkafo engo nakwo kakoe honɨngkano ito'no inɨngkayo'ne wosejapmmo nalɨmentisoso olohonta kako nakumo nto nejapmmentono. Oso'no olo hwaho lopo yo'mayo wonyo nakwoe sɨmeho nelɨkafoso nakumo wonyo wonamokumonto yonte somo nakwo Anɨtuye yokumpohn'nyo'nji hwotoho fehwasi nakwo Anɨtuye yahino wopɨngoso womantanoho.
2PE.1.5	Oseso nakwo Anɨtuye honɨngkano ito'nohino inɨngkayo'ne nakwo Anɨtumo sɨmeho hi'ntnnono uyoso nto'nohinɨ'maho. O'o, nakwo Anɨtumo sɨmeho hi'ntnnono uyɨhwasi nakwo honɨngkano wopɨngo imo'nyo'ne syoho yokumpohn'nyo uyano. Oso'nohinoso nto'nohinɨ'maho. O'o, osopo nakwo sɨkuno huhwo huhwi Anɨtune'no huno engo tɨpemayo'ne huno nto'no syofɨsyɨhwasi Anɨtu kako yo'mayo hofɨko ifitnne'ento imentiso so'no nakwo huno wonayono. 
2PE.1.6	Nakwo oso'no huno nto'no naihwoso'no osopo nakwoe a'apaho wonyo'ne syofɨsyasoso hwotoho wofeeno. Nakwo yo'mayo wonyoso hwotoho monje fesyɨhwasi yo'mayo tango ne'mahwoso'no nakwo yokumpohn'nyo wolohofano. Nakwo yokumpohn'nyo lohofɨhwaso'no nakwo Anɨtuye yahino hopa uyano. 
2PE.1.7	Ose ihwaso'no ou osopo nakwo nom'ne a'amu somo nakwoe a'amu kuyoho ulano. Ose ulɨhwasi hofiyo ufo'mano. Hofiyo ufo'mehwasi nakwo sɨmeho nehopi unano.
2PE.1.8	Oso yahino ngko seloheso ne'no mjɨmɨhwasi nakwo nakwoe Hwe Engo Jisas Kɨlaisɨye yahinoso nakumo toyo enaofɨhwoso'no yo'mayo syoho nakwo kakine'no yasoso ne umo'nɨmontonoho. 
2PE.1.9	Anɨtuye a'amu ne fihwo kako oso yo'mayo yahino homo somo momaso'njo yoso'manji oso a'amu huhwo sohwo kako tɨmpi'nyo pa'nyo hweho. Oso a'amu tɨmpi'nyo huhwo sohwo kako Anɨtu kakoe wonyo wae yɨmo'mentiso so'no kako huno muyofoho. Kako inɨngo mofalofoho. 
2PE.1.10	Oseso nje a'amu soku sekwo oso hopa ikutoho. Anɨtu kako sekune'no joho selonto kakoe a'amu ne imo'nyo'ne sehwosopo'mentisofoho. Oso yahino ngko selohe somo mayo'ne syoho yokumpohn'nyo yoho'nɨngkuji a'amu hofɨko nosehonɨngkuji ole woselantɨfeho. Sekwo Anɨtuye a'amu ne kuyoho. Sekwo ose ifijoso mopɨwahupitnnehofo. 
2PE.1.11	O'o, sekwo Anɨtuye yahino wopɨngoso nomafɨkujo'no oso honɨngkano Anɨtumo u'mayo'neso sekune'no hwosompo'naweho. Osopo nakwoe Hwe Engo Jisas Kɨlais kako nakwoe wonyomne'no poyo imo'nɨmentiso sohwo'nji sekwo engolopohamo ne'no nohumafɨkuji kako sekumo hofiyo semokosyohumanefoho.
2PE.1.12	Oseso olo hungkuno loso ngko ne'no selɨwo'nɨngkohefoho. Sekwo olo hilo so'no huno ko seyahonɨngki sekwo aho yokumpohn'nyo ko kemokosyohumalofoso ngko apa'no selalokweno. 
2PE.1.13	I ngko olo so'no nɨmo'nɨngkohoho. Sɨkuno hopi'nonohino somo ngko olo hwaho lopo songo humahm'mo sekwo huno aku syafɨsyɨyo'ne olo hungkuno hiloso ngko sekumo ne'no waselɨmonne'no yohono. 
2PE.1.14	Ngko olo so'no huno niyohoho. We'enepi ngko olo hwaho lopo ulɨko'ma'monnoho. Nakwoe Hwe Engo Jisas Kɨlais kako olo hilo so'no ngkimo huno nto lanɨfohoto'masofoho. 
2PE.1.15	Oseso ngko apa'no syoho engo yonji sekune'no olo hungkuno hiloso mtɨ'mokosesyalokweno. Hwangku ngko poyo pe'nɨme sohonta sekwo olo hungkuno homo losomo apa'no huno ne'no syafɨhupitnne'enji mtɨ'mokosesyalokweno.
2PE.1.16	Nakwoe Hwe Engo Jisas Kɨlais kakoe yokumpohn'nyo engo so'nji kako asomo pe-e'ne so'ntnne'no noselahonɨngkuhwoni sekwo nto upa'nɨmentohofofoho. Oso hungkuno nakwo Kɨlaisɨmne'no selɨmentɨhwone hwapɨngoso a'mane hungkuno'nji siki hungkuno oso'njo mta'ango'maho. O'o, nakwo Kɨlaisɨ'nji nohumentani yo'mayo wonyoangkafo imentiso somo tɨmo uhwonɨmentɨhwonefoho. 
2PE.1.17+2PE.1.18	Ou, oso hwofɨki'nyo sopo nakwo nohumentanɨngkuhwoni kanɨngkwohwo Anɨtu kakoe hwomufe yofeso ho'nɨmahonɨngki Jisas kakoe a'apahoso pomponaho lahumentisofoho. Nakwo ahwomo mta'ni Anɨtu kakoe mampahoso kakoe hwomumo ulahonɨngki nakwo ole upa'nɨmentɨhwoni, Oloso nje hwomufoho. Ngko kakine'no wopɨngo nɨmo'nantohofoho. Nje sɨmehoso kakine'no wopɨngo nɨmo'nantofoho. Nakwo ose ho'nɨngkahonɨngki upa'nɨmentɨhwonefoho.
2PE.1.19	Oseso a'amu Anɨtu hungkuno uyahonɨngki lɨmotofo sohwa oso hungkuno hiso hofɨko mtɨ'mokumentohofo somo nakwo nupo'nontani nehopi lɨmotofo lontani sɨmeho yokumpohn'nyo uyalokuhwono. I oso'no sekwo hoku hofɨkoe hungkuno homo somo aho yokumpohn'nyo fɨkesyohumamno. Hofɨkoe hungkuno hiso sɨkwo'mjoho so'mo tɨpomponaho hopa losyalofoho. Oso pomponaho hiso ne'no nolosyontanɨngkuhwosi iyoho walongkonɨmo lɨhwosi iyohohwe'nji i'mu sɨ'mofapɨwo'nɨngkiso uhwonɨwo'nɨngkuhwone hopaso Jisas kako oso i'mu hopa imo'nɨngkuhwosi kako kakoe pomponahoso sekwoe sɨmeho mo'mo lasesyonefoho. 
2PE.1.20	Sekwo olo hilo so'no huno waseyono. Anɨtu kakoe a'amumo hungkuno uyahonɨngki lɨmotofo sohwa iyoswo mtɨ'mokumentohofo somo nakwo atofo lontani a'amu fihwo nakwo'njo mta'ango sohwo kako oso hungkuno homo somjo neso kakoe huno mta'ni syafɨsyɨhwosi yoloho molɨjwaofonehoho. Awonoho. 
2PE.1.21	Hohonta hwe fihwo kako ole majofoho. Anɨtu kakoe hungkuno nomahm'mo a'amumo ulɨmne'no yohono. Kakoe huno mta'ni ose majofoho. O'o, Anɨtuye Towahuno kako'nohini hofɨkoe hunomo kakoe huno mta'nnohini tɨpemanto uyahonɨngki a'amu huhwo sohwa hofɨko Anɨtuye hungkuno lɨmotofofoho. Huno ose waseyono.
2PE.2.1	Hohonta a'amu fehohnjoso hofɨko a'amu Juta somo Anɨtumne'no hwasyo hungkuno lɨmotofofoho. Oso hopaso a'amu fehohnjo hwasyo hungkuno'njoso sekwo'njo ajwo so'mta'ni wolɨkofantɨfeho. Hofɨko sekumo hungkuno ole maselɨfitnnehofo, Nakwo olo hungkuno selalokuhwone loso kengo mta'angofoho. Ose maselɨfitnnehofo. O'o, hofɨko sekumo ole woselantɨfeho. Nakwo olo hungkuno selalokuhwone loso Anɨtuye hungkuno selalokuhwono. Hofɨko sekumo ose hwasyo selɨkuji hofɨko Anɨtuye hungkuno so'nji hofɨkoe huno kengo mta'ango hwasyo so'nji woselantɨfeho. Sekwo hofɨkoe hwasyo hungkuno homo somne'no sɨmeho hi'ntnnono uyɨfijoso oso a'amu hiso sekumo wonyo wosemokantɨfeho. Jisas Kɨlais kako hofɨkoe wonyo somta'ni mpe ko nto ema'mentisoso hofɨko kakimo hohujo apa'no ikinjɨmo'mentohofofoho. Hofɨko hohujo ikinjɨmo'mentohofo so'no hofɨko wonyo komo'no imo'nɨfitnnefoho. 
2PE.2.2	A'amu pi'nɨngo engoso nakwo Anɨtuye a'amu ne'nwoho lɨkuji hofɨko hofɨkoe yahino kengo kengo wonyo somo unɨngkowantɨfeho. Oso a'amu hofɨko yo'mayo wonyo yontɨfe so'no a'amu nom'neso hofɨko nuhwonɨngkuji Anɨtuye a'amu nefoho syafɨsyɨkuji hofɨko Anɨtu kakoe hungkuno ne'njo somne'no sitofo woselantɨfeho. 
2PE.2.3	Oso a'amu hwasyo hungkuno'njo hiso hofɨko sekwoe hamniyoho so'no hi umo'nɨngkuhwoso'no hofɨko sekwoe yo'mayo hamniyoho wosemano lɨkuji sekumo hungkuno kengo kengo hwasyo woselantɨfeho. Oso'no hohonta Anɨtu kako oso a'amu hiso hofɨko Anɨtu'nji hungkuno ikwolofɨkuji wonyo imo'nyo'ne sɨkuno ho'nahumentisoso weho. Oso'no Anɨtu kako tɨmo mopeku'nohumuyoho. O'o, kako tɨmo hontohumaho.
2PE.2.4	A'amu ahwomomjo fehohnjo wonyo imentohofo sohwamo Anɨtu kako hofɨkimo tɨmo'nohini uhwonɨmentiso'maho. O'o, kako hofɨkimo tɨkanomo uhumatɨ'mentiso sohwa hofɨko osopo sɨkwo'mjoho nɨhu'no wonyo so'mo humantɨfi oso sɨkuno Anɨtu'nji hofɨko hungkuno ikwolofo'ne so'no hontohumalofo 
2PE.2.5	Hohonta hwe moya'mi hofɨko Nɨwa'nji humamentohofo somo Nɨwa kako yahino wopɨngo so'no hungkuno yoloho ko lutɨhwahonɨngki hofɨko Anɨtumne'no hohujo ikinjɨmo'mentohofo so'no Anɨtu kako mijo ayo engo somo hungkuno ulahonɨngki oso mijo ayo engo huhwo sohwo hofɨkimo ifehu'mokosyahonɨngki oso a'amu hiso hofɨko mijo meepolo'mentisofoho. Oso hohosohonta Nɨwa kako hwe wopɨngo'nohino sohwo'nji kakoe a'amu aho fehohnjo hopi'nonohini nom'ne mta'ni hufa'u oso a'amu hofɨko yofayokinomo songo humamentohofofoho. 
2PE.2.6	Oso a'amu ango pone hufa'u Soutom'nji Ngkoumoulajo humamotofoso hofɨkoe honɨngkano wonyo somne'no ahwomo mta'ni Anɨtu kako oso ango hopo sopo tɨposyo ho'nao'mentisoso hwakufo nimo'nɨmentisofoho. Oseso olohonta a'amu hofɨko Anɨtumne'no hohujo ikinjaofɨwo'nɨngkohofoso hofɨko oso ango hufa'u somne'no tohino mayoso'no huno uyɨhwoso'no hofɨko Anɨtu'nji hungkuno ikwolofo so'ne sɨkuno somne'no iyoho unono. 
2PE.2.7	Oso ango hufa'u soponta'ango fihumo Anɨtu kako songo humayo'ne utɨma'mentisoso anga'nohino hweho. Kakoe yofeso Loutɨyoho. 
2PE.2.8	Oso hwe wopɨngo Lout huhwo sohwo kako a'amu wonyofe yahino wonyo somne'no kakoe sɨmeho tango engo uyɨmentisofoho. 
2PE.2.9	Oseso nakwo huno wonayono. Anɨtu kako a'amu kakoe yahinomo tɨfi inɨngkawowo'nɨngkohofo somo yo'mayo tango u'mayo so'no ufo'mawo'nɨngkiso hweho. Oso'nji Anɨtu kako a'amu honɨngkano wonyo'njo somo hungkuno ikwolofoso sohonta tohino nuyonefoho. Huno ose wonayono. 
2PE.2.10	A'amu fehohnjo hofɨko Anɨtuye hungkuno so'no ne anefoho syafɨsyɨkuji Anɨtumne'no hohujo ikinjaofɨkuji nakwo Anɨtumo enjwa'mo humayoso nakwolaho lɨkuji yo'mayo wonyo hofɨkoe sɨmeho umo'nyo somo inɨngkafijosomo a'amu homo somo Anɨtu kako tohino engo uyonefoho. Hofɨkoe tohinoso nom'ne somo yakolo'nnyofoho. Oso a'amu Anɨtuye hungkuno hwasyo lɨwo'nɨngkohofoso hofɨko yokumpohn'nyo imo'nontɨfi hofɨkoe hunomnohini inɨngkawowo'nɨngkohofofoho. Oso'no hofɨko a'amu ahwomomjo somne'no sitofo ujoso'no iyoho munyofoho. 
2PE.2.11	I oseso oso a'amu hwasyo hungkuno'njo somne'no a'amu ahwomomjoso hofɨkoe yokumpohn'nyo'nji yofe engo'nji yakolo'nnyo ko huhwa hofɨko oso a'amu hwasyo hungkuno'njo huhwo sohwamne'no Anɨtumo sitofo mujo'ne hwafoho.
2PE.2.12	Oso a'amu hwasyo hungkuno'njo wonyoso hofɨko yo'mayo wonyo hofɨkoe sɨmeho umo'nyo somo iwo'nɨngkohofofoho. Hofɨko yahwohuno'njo hwafoho. Yo'mayo so'no hofɨko huno nto'no mosyafɨsiyo'njo ifijoso hofɨko oso hiso'no sitofo wolantɨfeho. Yahu kona'wohi mu meesyososo a'amu fonjasyontɨfe pa'nyoso oso a'amu homo somo Anɨtu kako ose imokonefoho. 
2PE.2.13	Hofɨko nom'ne a'amu somo tango engo uyɨwo'nɨngkohofo so'no hofɨko tango engo womantɨfeho. Hofɨko wonɨmango munyo'njo yo'mayo wonyo hofɨkoe sɨmeho umo'nyoso utɨhwa'nyopo iwo'nɨngkohofofoho. Ose yontɨfi hofɨko sɨmonyo iwo'nɨngkohofofoho. Ole selɨwo'nɨngkohofi, Nakwo ho'nwi Anɨtuye a'amu ne'nwoho selontɨfi sekwo Anɨtumne'no uhu'mokuwo'nɨngkohofo sohonta a'amu hiso'nji sekwo ifohutn'nyo sopo swo'nontɨfi oso a'amuso hofɨkoe yahino wonyoso hwapɨfe halojo sopo kiho lopisyaofisyo pa'nyo'njo hwafoho. 
2PE.2.14	Hofɨkoe yahinoso olenoho. Hofɨko ape hwa'ntesimo uhwonano lɨwo'nɨngkohofofoho. Hofɨkoe honɨngkano wonyo somne'no inɨngkayo'ne mijoho uyɨwo'nɨngkisofoho. Oso hiso hofɨkoe sɨmeho somo sɨmeho muhnnɨwo'nɨngkisofoho. Oso a'amu hiso hofɨko a'amu nom'ne Anɨtuye hungkunomo aho yokumpohn'nyo nto'no mokemokosyohumawo'nɨngkoho yohofo somo afofo hungkuno ulontɨfi hwasyo honɨngkanomo inɨngkayo'ne ipemotawowo'nɨngkohofofoho. Hofɨko nom'ne a'amufe yo'mayo so'no hi umo'nɨwo'nɨngkisofoho. Oso a'amu homo somo Anɨtu kako wae yaofonefoho. 
2PE.2.15	Hofɨko honɨngkano nto'nohino somo hohujo ikinjaofontɨfi hofɨko olopole nonje nonje ilohofomɨwo'nɨngkohofofoho. Hofɨko oso hwe hohontajo Mpeyouye hwomu Mpelam sohwo kako hamniyoho engo mayo'ne yahino wonyo imentiso oso pa'nyofoho. 
2PE.2.16	Yahu 
2PE.2.17	Oso a'amu Anɨtuye hungkuno hwasyo lutɨhwawo'nɨngkohofoso hofɨko mijɨlɨmno somo jefo yonto sa'nɨwo'nɨngkiso pa'nyofoho. Oso a'amu hwasyo hungkuno'njoso hofɨko oso humeengo engo saponte somo ifofo yokumpohn'nyo engoso ponto mtɨhupo'meefɨwo'nɨngkiso pa'nyofoho. Oso a'amu hisomne'no Anɨtu kako hofɨko ango nɨhu'no sɨkwo'mjoho so'mo humafitnne'ento sokafo esyohumaho. 
2PE.2.18	Oso a'amu hiso hofɨko hofɨkoe yo'mayo wonyo iwo'nɨngkohofo somne'no hofɨko hofɨkoe yofe ho'noma'nɨwo'nɨngkohofofoho. Hofɨko nɨhu'no huno anefoho. Hofɨko nom'ne a'amu wonyo honɨngkanomo kahopi ho'nosyalokwofo oso a'amu somo hofɨko afofo hungkuno ulontɨfi hofɨko oso a'amu homo somo honɨngkano wonyo somo ne'no apa'no asomo ipemotowalokwofo. Ole lutɨhwawo'nɨngkohofi, Yo'mayo wonyoso jɨje sɨmeho kumo'nɨngkiso somo noho fiyo. Ose ulahonɨngkofi a'amu hiso hofɨkimo tɨfi inɨngkowalokwofo. 
2PE.2.19	Oso a'amu hwasyo hungkuno'njoso hofɨko ole lutɨhwawo'nɨngkohofi, Yo'mayo wonyoso sekwo sekwoe sɨmeho semo'noso'manji u sekwoe syohofoho. Sekwo honɨngkano hungkuno somo enjwa'mo humayoso peho'neto. Sekwo yahinoso nom'ne a'amu semokosyohumunyo ku'maho. O'o, sekwo kongkaku mokosyohumunyo kuyoho. Ose ko ulahonɨngkofi hofɨkoe yahino wonyo so'nji hwasyo hungkuno so'nji hofɨkimo aho yokumpohn'nyo kemokosyohumunyofoho. Hofɨko yahino wonyofe syoho ulohofiyofoho. 
2PE.2.20	A'amu fiso hofɨko Jisas Kɨlais kako hofɨkoe wonyomne'no poyo imo'nɨmentiso so'no hofɨko oso hungkunoso mupa'nɨmmentohofoso hofɨko wonyo we'e humalofo. I oso'no a'amu fiso hofɨko hofɨkoe wonyo honɨngkano somo hohujo ikinjaofɨkuji osopo hofɨko honɨngkano wonyoso nto ho'naopijoso apa'no nomafɨkuji aho yokumpohn'nyo kemokosyohumafijo'manji oso hohosohonta hofɨkoe fosyohumayo somo Anɨtu kako hofɨkimo nɨhu'no wonyo fosyohumentanɨngkuji uhwonɨmontonoho. 
2PE.2.21	Oso a'amu hiso hofɨko honɨngkano wonyo nɨhu'nahone nto ho'nao'mentohofoso apa'no ma'mentohofoso hofɨkimo Anɨtu kakoe hungkunoso hofɨkimo mu'maso'njo yontentesi hofɨko wopɨngo humafɨkutnnesohilo. I oso'no hofɨko Anɨtuye honɨngkano wopɨngo somne'no huno wopɨngo tɨpema'mentohofo homo somo hofɨko aku hohujo ikinjao'mentohofo so'no hofɨko tohino mɨkunɨmposo engo womantɨfeho. 
2PE.2.22	A'amu Anɨtuye hungkunomo upa'nontɨfi hungkuno homo somo hwotoho hmmentohofoso hofɨkimne'no oso hungkuno oso sɨwojo yahu yahino'njofoho. Oseso nehopi lɨwo'nɨngkohofo. Sɨwojo kakoe yahinoso hwolaho mjasyɨhwosi apa'no womanɨmontonoho. Yahu sohwa mno nto ijontɨfe somo apa'no wentɨfi ijɨwo'nɨngkafo pa'nyofoho. Oso a'amuso hofɨko Anɨtuye honɨngkanomo tɨfi we'enehwo inɨngkawentɨfi osopo hofɨko Anɨtumne'no hohujo ikinjaofɨwo'nɨngkohofoso hofɨko sɨwojo yahu osohwafe yahino'njofoho.
2PE.3.1	Nje a'amu soku olo iyoswo hufa'uyo mtɨ'mokalokwe loso iyoswo sɨmo'mjo so'nji olo tɨfinjo lo'nji hungkuno wopɨngo nto upa'nɨmentohofo so'no sekwo huno aku syafɨsiyo'ne semtɨ'mokiyalokweno. 
2PE.3.2	Hungkuno hiso olenoho. Hohonta Anɨtu kakoe a'amumo hungkuno uyahonɨngki hofɨko mtɨ'mokumentohofo sohwa hofɨko yo'mayo tɨfi no'mo imo'none so'no mtɨ'mokumentohofofoho. Sekwo oso hungkuno so'nji nom'ne hungkuno nakwoe Hwe Engo Kɨlais kako nakwoe wonyomne'no poyo imo'nɨmentiso sohwo kakoe hungkuno lɨku'mofo (
2PE.3.3	Sɨmo'mo sekwo huno olo so'no huno waseyono. We'enepi sɨkuno ae'uyoso moi'wo umo'nɨmo lɨhwosi yoso sohonta a'amu fehohnjoso hofɨko yo'mayo hofɨkoe hunoso umo lonto yahonjo somo hofɨko tɨfi inɨngkawowo'nɨngkohofoso hofɨko sekumne'no sitofo woselantɨfeho. 
2PE.3.4	Hofɨko sekumo ole woselantɨfeho. Sekwoe Hwe Engo sohwo kako sekumo ole selɨmentisotaho. Hwangku ngko asomo wapmmonnoho. Ose selɨmentisotaho. I kako ntɨ'mo humaho. Nakwo kakimo muhwonyofoho. Kako sekuyepono asomo maponehoho. Anɨtu hohonta yo'mayo mtɨ'mokumentiso sohonta yo'mayo imo'nɨmentisoso ne'no wo'mopontanɨngki nakwoe ajuyohwosa hofɨko nohumamopontɨfi pe'nɨmentohofo somta'angoso olohonta oso yo'mayoso ne'no weho. Oso pa'nyoso ne'no nowentɨhwonefoho. Sekwoe Hwe Engo sohwo kako maponehoho. Hofɨko sitofo ose woselanɨtɨfeho. 
2PE.3.5	Hofɨko olo hungkuno anga'nohino losomo sɨmeho hi'ntnnono uyoso nakwolaho lalokwofo. Hohonta Anɨtu kako hungkuno'nohini lahonɨngki hwaho'nji ahwomo'nji imo'nɨmentisofoho. Oso hwaho hiso mijo ajwopo wo'mentisofoho. Mijo fehohnjoso yokintahopo ho'nahumentisoso fehohnjoso hwaho lopo wo'mentisofoho. 
2PE.3.6	Oseso sɨkuno nom'ne somo Anɨtu kako lahonɨngki mijo oso hwaho somo ifehu'mokosyahonɨngki a'amu hopi'nono wonyo humamotofoso mijo mapolo'mentono. 
2PE.3.7	Oso pa'nyoso tɨfi no'mo Anɨtu lahonɨngkuhwosi olo hwaho lo'nji ahwomo'nji uhwonɨwo'nɨngkuhwone somo Anɨtu lɨhwoso'no toho nonasyonefoho. Oso hohosohonta a'amu hofɨko Anɨtumne'no hohujo ikinjaofɨwo'nɨngkohofo somne'no oso Sɨkuno Engo Anɨtu'nji hofɨkoe wonyo so'ne hungkuno ikwolopitnnefoho. Oso hiso'no Anɨtu kako hontohumaho. Oso hungkuno homo somo a'amu sitofo'njo huhwo sohwa hofɨko sɨmeho hi'ntnnono muyo'njo hwafoho.
2PE.3.8	Nje a'amu soku sekwo olo hilo so'no huno nosyafɨsyɨkutoho. Anɨtu kako hontohumayo ne'nohinoso peho'neto. O'o, sekwo huno olo so'no fɨsyafɨhupmno. Anɨtu kako huno syafɨsyonteso sɨkuno anga'nohinoso soswo 
2PE.3.9	Nakwoe Hwe Engo Anɨtu sohwo kako ole lɨmentiso, U ngko yo'mayoso umonnoho lɨmentisoso uyɨmontonoho. A'amu fehohnjoso hofɨko huno ole syofɨsyalokwofo. Anɨtu kako oso hungkuno lɨmentisoso inɨngo mofalofoho. O'o, kako inɨngo mamofonehoho. I oso'no Anɨtu kako huno ole syofɨsyalofoho. A'amu anga'nohino fihwo kako tɨkanomo uyoso'no nɨhu'no wonyofoho. Ose lonto ole lalofi, a'amu hopi'nonohinoso hofɨkoe honɨngkano wonyo somo hohujo ikinjaofɨkuji ngkine'no sɨmeho hi'ntnnono yɨwolo'mokukuji wontapɨfe. Anɨtu kako huno ose syafɨsyonto kako a'amu honɨngkano wonyo'njo somne'no hontohumaho.
2PE.3.10	Oseso a'amu hufo uyantɨfe pɨwo'nɨngkohofo hopaso nakwoe Hwe Engo sohwo kakoe sɨkuno asomo pe-e'neso oso pa'nyofoho. Oso sɨkuno homo somo ahwomo engo nolɨhwoso'no ahwomo hiso moi'wo umo'nɨmontonoho. Oso hohosohonta hntokwaliyo so'nji hamno mofehi'nyo nakwoe hwaho yo'mayo so'nji toho moi'wo nonefoho. 
2PE.3.11	Hwangku oso yo'mayo i'mofapone so'no sekwo huno syafɨsyɨkuji olohonta sekwoe humayoso pipi wehumantɨfito. Sekwo honɨngkano wopɨngo'nohini ikuji Anɨtuye yahino wopɨngomnohini nto'no finɨngkakuno. 
2PE.3.12	Ose ikuji sekwo Anɨtuye Sɨkuno Engo so'no fohontohumamno. Sekwo Anɨtu kakoe syohoso yokumpohn'nyo ifijo'manji kako komo'no wapmmontonoho. Oso sɨkuno homo somo yo'mayo ahwomomjo somo toho nɨngkuhwoso'no sojo hwaho yo'mayoso afofo mijo pa'nyo imo'nonefoho. 
2PE.3.13	Hohonta Anɨtu kako ole nalɨmento, Ahwomo'nji hwaho'nji moi'wo imo'noso sohonta ngko ahwomo songo'nji hwaho songo'nji mtɨ'mokumnefoho. Oso hopo sopo a'amu hofɨko yahino wopɨngo'njoso mapitnnefoho. Anɨtu ose nalɨmentiso so'no nakwo oso hiso'no hontohumalohwono.
2PE.3.14	Oseso nje a'amu soku sekwo yo'mayo yahino wonyo somo nɨhu'nahone ho'naofɨkuji yahino wopɨngo'nohini iyoso'no syoho engo ikuji oso sɨkuno engo somne'no fohontohumamno. Ose ifijo so'no Anɨtu kako sekumo tɨmo wonyo masehononehoho. O'o, sekwo kako'nji sɨmeho afa unantɨfeho. 
2PE.3.15	Jisas kako asomo komo'no mape'njo peho'no yalofoho. Hwapɨngoso kako nom'ne a'amu hofɨkoe honɨngkano wonyo somo hohujo ikinjaofɨkuji ngkimo tɨfi wonnɨngkapɨfento hontohumaho. Olo hungkuno ngko semtɨ'mokiyalokwe hiloso Anɨtu kako nenɨngkwa'wehwo Poul huhumo uyahonɨngki kako huhwonji sekune'no iyoswo mtɨ'mokumentisofoho. 
2PE.3.16	U yo'mayo iyoswo Poul mtɨ'mokuwo'nɨngkisoso kako sɨkuno ae'uyo yo'mayo somne'no mtɨ'mokuwo'nɨngkisofoho. Hungkuno fehohnjo mtɨ'mokonteso yoloho ne tɨpemayo'ne'entani syoho engo iwo'nɨngkuhwonefoho. I oso'no a'amu huno aneso Anɨtuye hungkunomo hofɨko aho yokumpohn'nyo mokemokosyohumayo'njo hofɨkoe hwasyo hunoso iwo'nɨngkohofoso hofɨko Poulɨye hungkuno yoloho neso huno muyahonɨngki hwasyo lutɨhwawo'nɨngkohofofoho. Poulɨye hungkuno'nohinɨ'maho. O'o, nom'ne hungkuno Anɨtuye iyoswo mta'ango hi yoloho neso hwasyo lutɨhwawo'nɨngkohofofoho. Oso'no hofɨko tohino engo notɨpemapitnnefoho.
2PE.3.17	Nje a'amu soku, sekwo oso a'amu Anɨtuye hungkuno hwasyo lutɨhwamojo so'no huno nto seyohoho. Oseso sekwo oso a'amu somne'no i'waho nto'no fiyɨmno. Oso a'amu Anɨtuye hungkuno hwasyo losetɨhwawo'nɨngkohofoso hofɨko sekumo honɨngkano hwasyomo ipesemotafitnnoho. Sekwo nopɨwahupitnnoho. 
2PE.3.18	Sekwo nakwoe Hwe Engo Jisas Kɨlais kako nakwoe wonyomne'no poyo imo'nɨmentiso sohune'no sekwo kakine'no sɨmeho hi'ntnnono uyalokwofo soku sekwoe sɨmeho pompenjiyo uyoso engo umo'nono. Sekwo kakoe yahino wopɨngo somne'no sekwo huno engo fɨtɨpemapmno. Nakwoe Hwe Engo Jisas kakoe yofeso engolopohamo ne'no noho'nomehwanefoho. Nje hungkuno osohopeho. Ngko Pita'ni selohono. Nehopeho.
1JN.1.1	Jisas Kɨlaisɨmne'no ngko ifalifaliyo wamtɨ'mokumone'no yohono. Kako songo humayo'ne hungkuno hwapɨngo hweho. Nakwoe hwaho mamtɨ'mokiyo sohonta Jisas kako ne'no humamojo hweho. Nakwo kakoe hungkunomo nupo'nontani kakoe sɨmo'mangomo tɨmo nuhwonontani kakoe a'apahomo aho upm'mokumentɨhwonefoho. Oso'no nakwo kakine'no hungkuno selalokuhwono. 
1JN.1.2	Olo songo humayo hwapɨngo lohwo kako utɨhwa'nyopo i'mofopahonɨngki nakwo uhwonɨmentɨhwonefoho. Uhwonɨmentɨhwone so'no kakine'no hungkuno songo ne'no humayo'ne selalokuhwono. Kako Anɨtuye hungkuno huhwo lohwo kako a'amu imo'nonto utɨhwa'nyopo i'mofopahonɨngki uhwonɨmentɨhwonefoho. 
1JN.1.3	Yo'mayo hopi'nono upa'nɨmentɨhwone so'nji uhwonɨmentɨhwone so'ntnne'no selalokuhwono. Oso'no sekwo'nji nakwo'nji sɨmeho afa ufohi'nyo'ne uyantane'yɨhwono. Nakwo'nji Mpohwo Anɨtu'nji kakoe Hwomu Jisas Kɨlais sohwo'nji sɨmeho afa ufohi'nɨngkuhwone hopaso sekwo'nji sɨmeho afa ufohi'nano. 
1JN.1.4	Olo hungkuno semtɨ'mokiyalokwe loso tɨfi inɨngkafijo'manji nakwoe sɨmeho'nji sekwoe sɨmeho'nji wopɨngo'nohini umo'nɨmontonoho.
1JN.1.5	Olo hungkuno Anɨtuye hwomu nalɨmentisoso selalokuhwono. Hungkuno ole, Anɨtu kako wopɨngo'nohinoso hwapɨngo hweho. Kako wonyo honɨngkano nɨhu'no ane hweho. 
1JN.1.6	Oso'no nakwo Mpohwo'nji sɨmeho afa ufohi'nano kolɨhwasi nakwo honɨngkano wonyomo oseno mohumentanɨngkuhwasɨ'manji nakwoe hungkuno hiso hwasyofoho. Nakwo mango'nohino'nwoho.
1JN.1.7	Nakwo Mpohwoe hungkunomo inɨngkowasoso Jisas kako inɨngkawowo'nɨngkiso pa'nyoso nakwo a'amu hwahoponjo so'nyuye sɨmeho afa'njo wohumantanoho. Ose ihwasɨ'manji Jisas Anɨtuye Hwomu sohwoe honɨyo nakwoe wonyo wae enaofɨhwoso'no nakwoe sɨmeho kiho'maso'nji wohumantanoho.
1JN.1.8	Nakwo wonyo ane'nwoho hnnaso'manji nakwoe sɨmehomne'no hwasyo hnnalokuhwono. Hungkuno neso nakwoe sɨmehomo monauyoho. 
1JN.1.9	Nakwoe wonyo yoloho lɨjwaofaso'manji Anɨtu wopɨngo'nohini iwo'nɨngkiso sohwo kako monesɨkwajonehoho. O'o, kako nakwoe wonyo wae enaofɨhwoso'no nakwo sɨmeho kiho'maso'nji wohumantanoho. 
1JN.1.10	Nakwo ole hnnaso, Ngko wonyo ane hwo'nyoho. Ose hnnaso'manji nakwo Mpohwo Anɨtu sohumne'no hwasyo hweho lalokuhwono. Kakoe hungkuno nakwoe sɨmehomo monauyoho. Hwapɨngoso Anɨtu nalohoho, A'amu hopi'nono wonyo hi'njo kuyoho.
1JN.2.1	Nje mehomi soku, olo hungkuno mtɨ'mokalokweso sekwo honɨngkano wonyo miyo'nefoho. I oso hiso'no a'amu fihwo wonyo yososo nakwo'ne nefo'mayo'ne oso hi'njɨ'nwoho. Huhwo sohwo Mpohwo Anɨtu'nji humaho. Nakwoe wonyomne'no kako Mpohumo jomo ulɨmontonoho. Oso hwe wopɨngo sohwo Jisas Kɨlaisɨyoho. Yo'mayo iwo'nɨngkiso so'no Mpohwo sɨmeho wopɨngo umo'nɨwo'nɨngkisofoho. 
1JN.2.2	Oso hwe huhwo sohwo nakwoe wonyomne'no tohino mɨkunɨmposo ma'mentisofoho. Kakoe honɨyo nakwoe wonyo wae yaofo'ne imo'mentisofoho. Olo hiloso nakwoe wonyomne'nohinɨ'maho. O'o, a'amu hopi'nonohino olo hwaho lopo humolawotofo sofe wonyomne'no imo'mentisofoho.
1JN.2.3	Nakwo huno ole nayohoho, Nakwo Anɨtuye hungkuno hofiyo inɨngkayo'manji Mpohwo'nji nakwo'nji sɨmeho afa nto inɨngkuhwono. Nakwo kakoe a'amu ne nto imo'nɨngkɨhwono. 
1JN.2.4	A'amu ole lososo, Ngko Anɨtuye a'amu ne hwo'nyoho. Ose lososo Anɨtuye hungkunomo ito'no minɨngkayo'njo sohwo hwasyo'nohino hweho. Hungkuno neso kakoe sɨmeho mo'mo mawo'nnyo hweho. 
1JN.2.5	A'amu Anɨtuye hungkunomo ito'no inɨngkaweso sohwo kako Anɨtumo sɨmeho uyoso engo umo'nɨmontonoho. Oso hiso kɨko isoso kɨko huno wakiyono. Kɨko Anɨtumo humahnno. 
1JN.2.6	A'amu fihwo ole lososo, Ngko Anɨtuye a'amu ne hwo'nyoho. Ose lɨhwosi kakoe honɨngkano Jisasɨye honɨngkano pa'nyo umo'nono.
1JN.2.7	Nje a'amu soku, olo hungkuno sekwo inɨngkayo'ne mtɨ'mokalokweso songo'maho. O'o, yofohofoho. Hohonta sɨmo'mo ne'mo nto upa'nɨmotofofoho. 
1JN.2.8	I oso hungkuno hohontajoso huno naimentisoso olohonta Jisasɨmo uhwonɨngkahonɨngkuhwoni honɨngkano hungkuno hohontajoso songo pa'nyo imo'nalofoho. Oso'no sɨkwo'mjohoso moi'wo imo'nalofoho. Pomponaho wopɨngoso weho.
1JN.2.9	Hwe fihwo ole lososo, Ngko pomponahopo humaleno. Ose lososo kako a'amu nom'ne sohumo sɨmeho wonyo uyososo sɨkwo'mjoho'mo humaho. 
1JN.2.10	A'amu fihwo a'amu nom'ne sohumo sɨmeho uyososo kako pomponahopo humaho. Oso hopo sopo nohumahwosi kako a'amu nom'ne somo honɨngkano wonyomo mipemotawenehoho. O'o, hofɨko kakine'no mopɨwasiyofoho. 
1JN.2.11	A'amu nom'ne sohune'no sɨmeho wonyo uyososo kako sɨkwo'mjoho'mo wohumamontonoho. Kako sɨkwo'mjoho'mo emoyonto honɨngkano'no pijipijo iwo'nɨngkisofoho. Kakoe wonyomne'no tɨmpi'nyo imo'nonto honɨngkano ito'no muhwonyofoho.
1JN.2.12	Nje mehomi soku, Anɨtu kako Jisasɨmne'no sekwoe wonyo wae yao'mentiso so'no ifalifaliyo semtɨ'mokiyalokweno. 
1JN.2.13	Sekwo hwe engo sohwasi olo hwe lohwo sɨmo'mo ne so'mo humamojo sohwo olohonta oseno humaso sohumo sekwo huno moi'wonoho. Oso'no semtɨ'mokiyalokweno. Sekwo hwe songo sohwasi sekwoe yokumpohn'nyo hwe wonyo Seten sohumo uyakolo'malofo so'no semtɨ'mokiyalokweno.
1JN.2.14	Sekwo mehomi soku, sekwo Mpohumo huno ito'no seimentiso so'no semtɨ'mokimentohefoho. Sekwo hwe engo sohwasi olo hwe lohwo sɨmo'mo ne so'mo humamojo sohwo olohonta humaso sohumo sekwo huno seimentiso so'no semtɨ'mokimentohefoho.
1JN.2.15	Sekwo yo'mayo hwahoponjo somne'no sɨmeho uyɨkutoho. A'amu fihwo hwahoponjo yahinomo inɨngkaweso sohwo kako Anɨtuye hungkuno ne'njo somo minɨngkayofoho. 
1JN.2.16	O'o hofɨko yo'mayo wonyo so'no sɨmeho fefoyo, yo'mayo hwaponjo somo tɨmo uhwononto hi umo'nɨngkahonɨngki yokumpohn'nyo mokosyohumayoso nakwo huno ole nayohoho. Oso hiso Anɨtu mta'ango'maho. O'o, hwahoponjo honɨngkanofoho. 
1JN.2.17	Yo'mayo hwahoponjo so'nji honɨngkano wonyo so'nji moi'wo imo'nonefoho. I a'amu Anɨtuye hungkunomo inɨngkayo sohwo songo ne'no nohumantɨhwonefoho.
1JN.2.18	Nje mehomi soku, sɨkuno moi'wo imo'nyoso mofoneponoho. Hohonta sekwo nto upa'nɨmentohofofoho. Jisas Kɨlaisɨye mango sohwo wapmmontonoho. Olohonta kakoe mango sohwa nto i'mofapmmalofo. Oso'no nakwo huno ole. Sɨkuno moi'wo umo'nɨmonte'no yohoho. 
1JN.2.19	A'amu fehohnjo nto nelɨko'ma'malofofoho. Osohwa nakwoe a'amu'njo'maho. Hofɨko nakwoe a'amu'ntentesi hofɨko nakwo'nji ne'no nohumafɨkutnnesohilo. I oso'no nto nelɨko'ma'malofofoho. Oso'no nakwo huno ole moi'wonoho, nakwoe a'amu ne'maho.
1JN.2.20	I oso'no sekwo Anɨtuye Towahuno Wopɨngo moi'wo nto ma'malofofoho. Oso'no sekwo honɨngkano neso huno moi'wo nto seimaho. 
1JN.2.21	Sekwo honɨngkano ne so'no huno maseyoho isoso'no mamtɨ'mokalokuyohono. O'o, sekwo honɨngkano ne so'nji honɨngkano hwasyo so'nji yofe uhwofɨwo'nɨngkohofofoho. Hwasyo hungkunoso hungkuno nehopi mta'ango mmo'nonefoho huno seyohoho. Oso'no semtɨ'mokiyalokweno.
1JN.2.22	Hwe hwasyo hungkuno'njo sohwo tɨhwolo. Hwe ole lɨwo'nɨngkiso hweho. Jisas sohumo Anɨtu nakumne'no uhwosopo'mentiso'maho. Ose lɨwo'nɨngkiso sohwo kako Jisas Kɨlaisɨye mango hweho. Kako Mpohwo Anɨtu'nji kakoe Hwomu Jisasɨ'njimo ngkilaho ulɨwo'nɨmojo hweho. 
1JN.2.23	A'amu fihwo Anɨtuye Hwomu sohumo ngkilaho lɨwo'nɨngkiso sohwo Mpohwo huhune'no ngkilaho lɨwo'nɨngkiso hweho. A'amu fihwo Hwomu sohumo sɨmeho hi'ntnnono uyɨwo'nɨngkiso sohwo Mpohwo huhune'no sɨmeho hi'ntnnono uyɨwo'nɨngkiso hweho.
1JN.2.24	Oso hungkuno hohonta upa'nɨmotofoso aho yokumpohn'nyo fɨkemokosyohumamno. Oso hungkuno hiso sɨmeho'mo wosewo'mto'manji Mpohwo Anɨtu'nji hwomu sohwo'nji sekumo aho yokumpohn'nyo wosemokosyohumanjiyoho. 
1JN.2.25	Olo hilo so'no nalɨmentisofoho. Nakwo kako'nji songo ne'nohini nohumentɨhwanefoho.
1JN.2.26	A'amuso sekumo honɨngkano hwasyomo ipemotasewofitnnohontnne'no semtɨ'mokiyalokweno. Oso'no sekwo huno waseyono. 
1JN.2.27	Sekwo Anɨtuye Towahuno nto mahonɨngkofi kako sekwo'nji humaho. Oso'no Anɨtuye Towahuno Wopɨngo sohwo kako sekwo'nji ne'no humahwosi yo'mayo hopi'nonohino so'no wolosetɨhwahwono. Kako hungkuno nehopi'nohini losetɨhwayo hweho. Hwasyo hungkuno ane hweho. Anɨtuye Towahuno Wopɨngo losetɨhwaso hopaso sekwo Jisas Kɨlaisɨmo aho yokumpohn'nyo fɨkemokosyohumamno.
1JN.2.28	Ou, nje mehomi soku, sekwo Jisasɨmo fosyohumamno. Oseso kako poso sohonta nakwo yokumpohn'nyo lohofɨhwasi wonɨmango monanyo'njo kako'nji woswo'nantanoho. 
1JN.2.29	Sekwo huno moi'wonoho. Jisas Kɨlais sohwo hwe wopɨngo hweho. Olo hilo so'no sekwo huno ole waseyono. A'amu honɨngkano wopɨngo'nohini iwo'nɨngkiso sohwo Anɨtuye mehomi ne hweho.
1JN.3.1	U Mpohwo Anɨtu kako nakumne'no hitoho mɨkunɨmposo nejapmmentisofoho. Kako nakumo nalɨwo'nɨngki, Nje mehomi kuyoho. Ose nalɨwo'nɨngkiso hweho. Oso'no pisopisaho lɨkuji huno fusyafɨhupmno. Ou, nehopeho. Nakwo Anɨtuye mehomi ne'nwoho. A'amu hwahoponjoso Anɨtune'no huno muyoso'no nakwo'ntnne'no hofɨko huno muyofoho. 
1JN.3.2	Ou nje a'amu soku, nakwo Anɨtuye mehomi nto imo'nɨngkuhwono. Nakwo hwangku pipi imo'nanehwono. Oso hiso huno monayo'njofoho. I oso'no nakwo huno ole nayohoho. Jisas kako asomo poso sohonta nakwo kako pa'nyo imo'nanefoho. Hwapɨngoso nakwo Jisas ne sohumo uhwonanefoho. 
1JN.3.3	A'amu fihwo olo hilo so'no hontohumaso sohwo kako honɨngkano wonyo apa'no miyo'njo hweho. O'o, kako sɨmeho kiho ane'njo Jisas pa'nyo wohumamtonoho.
1JN.3.4	A'amu yahino wonyo'njo sohwo kako Anɨtuye hungkunomo hwotoho fewo'nɨngkiso hweho. Yo'mayo yahino wonyoso Anɨtuye hungkunomo mtɨhupewo'nɨngkisofoho. 
1JN.3.5	Sekwo huno ole seyohoho, Nakwoe wonyo wae so'no Jisas kako a'amu imo'nɨmentisofoho. Kako wonyo ane hweho. Kako Anɨtuye honɨngkano hungkunomo mamtɨhuposo'njo hweho. 
1JN.3.6	A'amu Jisasɨmo humaso sohwo wonyo miyo'njo hweho. A'amu fihwo honɨngkano wonyo iwo'nɨngkiso sohune'no nakwo huno ole wonayono, Oso hwe huhwo sohwo Jisasɨmne'no huno muyo hweho.
1JN.3.7	Nje mehomi soku a'amu hwasyo hungkuno sejo'njo somne'no i'waho fiyɨmno. A'amu honɨngkano wopɨngo'njo Jisas Kɨlais pa'nyo sohwo hwe wopɨngo'nohino hweho. 
1JN.3.8	Hwe wonyo Seten sohwo hohonta nakwoe hwaho mmo'nyo sohonta kako wonyo'nohini imojo hweho. A'amu olopo humaso sohwo wonyo ne'no yalokuso sohwo Setenɨye mehomi hweho. Anɨtuye hwomu sohwo yo'mayo Seten iwo'nɨngkiso so'no wae yaofo'ne pmmentisofoho. 
1JN.3.9	A'amu Anɨtuye mehomi imo'nyo sohwo kako honɨngkano wonyomo minɨngkayo'njo hweho. Hwapɨngoso Anɨtuye Towahuno kakimo humaho. Oso'no kako wonyo miyo'njo hweho. O'o, Anɨtuye hwomu hweho. 
1JN.3.10	Anɨtuye a'amu neso tɨhwolo. Setenɨye a'amu neso tɨhwolo. Oso'no huno nayɨhwoso'no'manji oloso'no huno wosyofɨsyano. A'amu honɨngkano wonyo'njo a'amu nom'ne somo sɨmeho muyo'njo osohwo Anɨtuye a'amu'maho. O'o, Setenɨye a'amufoho.
1JN.3.11	Sɨmo'mo ne'mo sekwo hungkuno ole upa'nɨmentohofi, Sekwo a'amu nom'ne somne'no sɨmeho uyɨmno. 
1JN.3.12	Nakwo a'amu Kein osohwo pa'nyo miyanehwono. Oso hwe huhwo sohwo Setenɨye a'amu hweho. Konɨngkwa'wehumo fonjahumentisofoho. Peho'no fonjahumentisoto. Hwapɨngoso ole. Kein kako honɨngkano wonyomo inɨngkamojo hweho. Apel kako honɨngkano wopɨngomo inɨngkamojo hweho.
1JN.3.13	Oso'no a'amu olo hwaho loponjoso sekumne'no nakwolaho selɨfijo'manji sekwo yomo iyo'eno. 
1JN.3.14	Nakwo a'amu nom'ne Jisasɨmo sɨmeho uyɨwo'nɨmotofo somo sɨmeho uyɨwo'nɨngkuhwone'manji nakwo huno ole, Mpohwoe tojo somo humalohwono huno nto nayohoho. Hwapɨngo ole, Nakwo Setenɨye hantojo tɨkano honɨngkano somo ulɨko'mentani Anɨtuye hantojo songo ne'no humayo'ne somo humalohwono. Olo hilo so'no huno pipi nayohoho. A'amu fihwo kako a'amu nom'ne somo sɨmeho muyo'njo yoso sohwo kakoe songo ne'no humayoso tohino mɨkunɨmposo ne'no umnonefoho. 
1JN.3.15	A'amu konɨngkwa'wehumne'no sɨmeho tohino umnoso sohwo wofonjahumonne'no yohono loso sohwo pa'nyo hweho. Sekwo huno moi'wonoho. A'amu nom'ne sohumo wofonjahumonne'no yohono loso sohwo Anɨtu'njopo songo ne'no mohumanefoho. 
1JN.3.16	Jisas olo hwaho lopo nakumne'no imentiso so'no nakwo huno nayohoho. Jisas nakumne'no poyo pe'nɨmentisofoho. Oso'no nakwo nakwoe a'amumo ufo'mayo'ne'no nakwoe songo humayoso hofɨkimo uyano. Nakwoe a'amu somo ufo'mehwaso hn'nwi poyo pe'nasoso wopɨngofoho. Jisas hnne'efoho. 
1JN.3.17	A'amu olo hwaho loponjo hamniyoho hi'njo sohwo konɨngkwa'wehwo umofonyo yalofonjo sohumo hitoho mulofe'njo'manji kako ole lososo peho'neto, Ngko Anɨtumo sɨmeho uyɨwo'nɨngkohe hwo'nyoho. Ose peho'no lalofoho. Mango'nohino hweho. 
1JN.3.18	Nje mehomi soku, nakwo nom'ne a'amu somno namo'nyoso mango'nohini ulɨhwaloho. O'o, nakwo hofɨkine'no hitoho nalofɨhwoso'no hofɨkimo wopɨngo ulohofano.
1JN.3.19	Sɨmeho uyo yahino ne'nji utɨhwehwasi nakwo Anɨtuye honɨngkanomo nehopi humalohwoneso huno wonayono. Oso'no nakwo Anɨtu'njopo lohofɨhwasi nakwo wonɨmango monanonefoho. 
1JN.3.20	I oso'no jɨje sɨmeho mo'mo wonyo hwo'nyoho hnnɨwo'nɨngkino'manji Anɨtu jɨje sɨmehomo yakolo'nnyo hweho. Kako yo'mayo hopi'nonohino so'no huno hwapɨngo'njo hweho. Oso wonyo hiso kako wae nto kiloho'maho Anɨtu huno uyohoho. 
1JN.3.21	Ou, nje a'amu soku, nakwoe sɨmeho mo'mo oso hungkuno monajo'manji nakwo Anɨtuye sɨmanopo wonɨmango ane yokumpohn'nyo wolohofano. 
1JN.3.22	Nakwo kakoe hungkunomo tɨfi inɨngkawowo'nɨngkuhwone'manji yo'mayo iwo'nɨngkuhwone so'no Mpohwoe sɨmeho wopɨngo umo'nɨngkiso'manji yo'mayo so'no Mpohumo jomo ulasoso wonejapmmontonoho. 
1JN.3.23	Anɨtuye hungkunoso olenoho. Nakwo kakoe Hwomu Jisas Kɨlaisɨye yofe somo sɨmeho hi'ntnnono uyɨhwasi nom'ne a'amumo sɨmeho uyɨhwano. Oso hiso kako nalinyofoho. 
1JN.3.24	A'amu Jisasɨye hungkunomo tɨfi inɨngkawowo'nɨngkiso somo Anɨtu kakimo ufo'malofoho. Anɨtu kako hwe huhwo sohumo humaho. Anɨtu kakoe Towahuno Wopɨngoso nejopahonɨngki Towahuno sohwo ole netɨhwalofoho. Anɨtu nakumo humaho.
1JN.4.1	Nje a'amu soku, a'amu pi'nɨngo hwasyo hungkuno'njoso nakwoe hwahopo emoyalokwofo. Oso'no hungkuno hopi'nonohino upa'nɨfijo oso hungkuno somo sɨmeho hi'ntnnono ukutoho. O'o, a'amu ole selososo, Ngko Anɨtuye Towahuno hi'njo hwo'nyoho. Ose selahonɨngkuhwosi sekwo yamofo fiyɨmno. Oso hwe huhwo sohwo Anɨtuye hwolɨkeno. Hwahoponta'ango hwolɨkeno. 
1JN.4.2	Huno ito'no tɨpemapitnne'no yamofo fiyɨmno. A'amu fihwo hungkuno ole loso'manji, Jisas Anɨtuye Hwomu Ne sohwo a'amu imo'nɨmentisofoho. Ose loso sohwo kako Anɨtuye Towahuno ne hi'njo hweho. 
1JN.4.3	Oso hungkuno hiso a'amu majo'manji kako Anɨtuye Towahuno ane hweho. O'o, kako towahuno Jisasɨye mango sohwa mta'ango hi'njo hweho. Sekwo ole nto upa'nɨmentohofi, Jisasɨye mango sohwo noponefoho. Ou, kakoe towahuno sohwo nto pmmaho.
1JN.4.4	Nje mehomi soku, sekwo Anɨtuye kuyoho. Sekwo a'amu hwasyo hungkuno'njo somo hwotoho nto hmmalofo. Hwapɨngoso oso Towahuno jɨje sɨmeho mo'mo humaso sohwo kako towahuno hwahoponjo somo nɨhu'nahone uyakolo'mentisofoho. 
1JN.4.5	Oso a'amu hwasyo hungkuno'njoso hwe wonyo sohwoe a'amufoho. Hofɨkoe hungkunoso hwahoponta'angofoho. Setenɨye a'amuso hofɨko hwasyo hungkuno hwahoponta'ango somo upa'nɨwo'nɨngkohofofoho. 
1JN.4.6	I oso'no nakwo Anɨtuye'nwoho. A'amu fihwo kako Anɨtu ne sohune'no huno unyohwo'manji osohwo kako nakwoe hungkuno upa'nɨmtonoho. Ou, nom'ne a'amuhwo kako Anɨtune'no huno muyohwo'manji i nakwoe hungkunomo mupa'nonehoho. Olo hilo so'no hungkuno Anɨtu mta'ango so'no nakwo huno wonayono. Nakwoe hungkunomo nenɨngkapɨfijohwa'manji Anɨtuye Towahuno ne'njofoho. Ou, nakwoe hungkunomo monenɨngkapɨfijoso hwe wonyo sohwoe towahuno hi'njo hwafoho.
1JN.4.7	Nje a'amu soku, nakwo nom'ne a'amumne'no sɨmeho umo'nyo yahinoso uyano. Nom'ne a'amumne'no sɨmeho umo'nyo yahinoso Anɨtu mta'angofoho. A'amu nom'ne somne'no umo'nɨwo'nɨngkiso sohwo kako Anɨtuye mehomifoho. Kako Anɨtune'no huno uyalofoho. 
1JN.4.8	A'amu nom'ne somo sɨmeho muyoso Anɨtune'no huno muyɨhwafoho. O'o, Anɨtu sɨmeho uyoso kako hwapɨngo hweho. 
1JN.4.9	Anɨtu nakune'no hitoho mɨkunɨmposo nejapmmentisofoho. Oso'no kako nakwo'nji songo ne'no humayo'ne imo'mentisofoho. Oso hiso'no kakoe hwomu anga'nohino sohumo oso songo humayoso uyo'ne'ento nakune'no hwahopo uhwatɨmentisofoho. Oso'no Anɨtu nakune'no sɨmeho nejaponto netɨhwamentisofoho. 
1JN.4.10	Sɨmeho inyo neso ole, nakwo Anɨtumo sɨmeho uyo pa'nyo'maho. Oso, neso ole, Anɨtu nakumo sɨmeho nejaponto kakoe Hwomu nakwoe wonyomne'no tohino mɨkunɨmposo mayo'ne nejapmmentisofoho. 
1JN.4.11	Nje a'amu soku, nom'ne a'amumne'no namo'nyo so'no Anɨtu umo'nalofoho. Oso'no nakwo nom'ne a'amune'no wonamo'nono. 
1JN.4.12	Nakwo hopi'nonohino so'nwi Anɨtumo muhwonyo'nwoho. I nakwo a'amu nom'ne uhwonɨwo'nɨngkuhwone somo sɨmeho ne'njo uyɨwo'nɨngkuhwaso'manji Mpohwo nakwo'nji nohumahwosi kako nakumo sɨmeho nejape so'no huno wonayɨmontonoho.
1JN.4.13	Kakoe Towahuno nejapmmentiso so'no nakwo huno ole nayohoho, Anɨtu nakwo'nji humaho. Nakwo kako'nji humalohwono. 
1JN.4.14	Mpohwo Anɨtu a'amu hwahoponjo so'nyumne'no asomo nemayo'ne kakoe Hwomu uhwatɨmentisofoho. Oso hiso uhwonɨmentɨhwone so'no selalokuhwono. 
1JN.4.15	A'amu fihwo Jisasɨmo sɨmeho hi'ntnnono nehopi uyɨhwosi a'amu somo ole uloso, Jisas Anɨtuye Hwomu hweho. Ose loso sohwo Anɨtu kakimo humaho. Kako Anɨtumo humaho. 
1JN.4.16	Nakwo huno wonayono Anɨtu nakune'no hitoho nejapmmentiso so'no nakwo sɨmeho uyalokuhwono. A'amumne'no umo'nyo yahinoso Anɨtu mta'angofoho. A'amu fihwo nom'ne a'amumne'no umo'nɨwo'nɨngkiso sohwo kako Anɨtu'nji humaho. Oso'no Anɨtu huhwo kako'nji humaho.
1JN.4.17	Jisas nakumo nonehumentanɨngki nakwo nom'ne a'amumne'no namo'nyo yahino wopɨngo yalokuhwoneso olehoho. Sɨkuno Engo hungkuno tango'njo ikwalofo'ne somo nakwo yokumpohn'nyo nolohofɨhwasi wonɨmango monanonefoho. Hwapɨngoso nakwoe songo humayoso olo hwaho lopo Jisas sohwo nakwoe sɨmeho mo'mo humaho. 
1JN.4.18	A'amu fihwo nom'ne a'amumne'no umo'nɨwo'nɨngkiso sohwo iyoho miyɨwo'nɨngki yohoho. O'o, iyoho iyoso nɨhu'no awonoho. Iyoho iyo hwapɨngoso olenoho. A'amu fihwo iyoho yososo nakwo huno wonayono nom'ne a'amumne'no umo'nyo yahinoso ito'nohino'maho. 
1JN.4.19	Nakwo nom'ne a'amumne'no namo'nɨwo'nɨngkohoho. Hwapɨngoso Anɨtu kako nakune'no sɨmo'mo umo'nɨmentisofoho. 
1JN.4.20	A'amu nom'nehwo ole lososo, Ngko Mpohune'no sɨmeho uyalokweno. Ose loso sohwo a'amu nom'ne sohumo sɨmeho wonyo uyoso osohwo kako hwasyo hungkuno lalofoho. A'amu fihwo kako olo hwaho loponjo a'amu uhwonɨwo'nɨngkiso somo sɨmeho muyo'manji kako Mpohwo Anɨtumo muhwonyo sohumo sɨmeho pipi uyɨmontolo. 
1JN.4.21	Jisas Kɨlais ole nalɨmento, Kɨko Anɨtumne'no sɨmeho uyo'manji jɨje a'amu homne'no sɨmeho uyo. Ose nalɨmentisofoho.
1JN.5.1	Hwe nakwoe wonyo wayo'ne Anɨtu uhwosopo'mentiso sohwo Jisasɨyoho. Oso hungkuno hiso a'amu fihwo huno nehopi uyoso sohwo Anɨtuye mehomi hweho. A'amu Mpohumo sɨmeho uyɨwo'nɨngkiso sohwo kakoe mehomi'ntnne'no sɨmeho uyɨwo'nɨngkiso hweho. 
1JN.5.2	Nakwo Anɨtumo sɨmeho uyɨhwasi kakoe hungkunomo tɨfi inɨngkowaso'manji nakwo huno ole wonayono. Nakwo Anɨtuye mehomi somo sɨmeho nehopi uyɨwo'nɨngkuhwone'nwoho. 
1JN.5.3	Nakwo Anɨtuye honɨngkanomo tɨfi inɨngkowaso'manji nakwo Mpohumo sɨmeho nehopi uyɨwo'nɨngkuhwonefoho. Anɨtuye honɨngkano somo tɨfi inɨngkayoso tango'njo'maho. O'o, kakoe yokumpohn'nyo nejapɨwo'nɨngkiso hweho. 
1JN.5.4	Anɨtuye a'amu neso yo'mayo hwahoponjofe yokumpohn'nyo somo hwotoho fe-e'ne yokumpohn'nyoso hi'njofoho. Oso yokumpohn'nyo hwotoho fe-e'neso hwapɨngo ole, Nakwo Jisasɨmne'no huno nayohoho. Kakoe yokumpohn'nyo nefo'mayo'ne sohune'no huno nayohoho. 
1JN.5.5	Yo'mayo hwahoponjo somo yakolo'nnyo tɨhwolo. A'amu fihwo kako huno ole uyososo, Jisas Anɨtuye Hwomu hweho. Huno ose uyahonɨngki kako yo'mayo hwahoponjo somo yakolonoho.
1JN.5.6	Olo Jisas huhwo sohwo mijo wokiyonɨmano lonto, nje honɨyo usɨhuma'mo lonto nakwoe hwahopo pmmentisofoho. Mijo'nohini so'no pmmentiso'maho. O'o, mijo'nji honɨyo'ntnno pmmentisofoho. Anɨtuye Towahuno Wopɨngo hungkuno nehopi hwapɨngo sohwo kako Jisasɨmne'no olo hilo so'no yoloho lɨmentisofoho. 
1JN.5.7	Oso hufa'u sɨhune sohwa Jisasɨmne'no yoloho lalokwofo. 
1JN.5.8	Anɨtuye Towahuno Wopɨngo'nji mijo'nji honɨyo'nji oso hifoho lalokwofo. Oso hufa'u sɨhune sohwa hofɨkoe hungkuno afa'nohinoho. Jisas sohwo Anɨtuye Hwomu ne hweho. Ose lalokwofo. 
1JN.5.9	A'amu hwahoponjoso hungkuno lontɨfeso nupo'nontani nehopeho lɨwo'nɨngkuhwonefoho. Anɨtu lonte hungkunoso nehopeho. A'amu lontɨfe somo yakolonoho. Oso hungkuno hiso Anɨtu nto lɨmentisofoho. Kakoe Hwomumne'no linyofoho. 
1JN.5.10	A'amu Jisasɨmo sɨmeho hi'ntnnono uyo sohwo kako huno ole uyohoho, Jisas Anɨtuye Hwomu ne hweho. A'amu nom'neso kako hungkuno hiloso sɨmeho hi'ntnnono muyo'njo yonto kako Anɨtu hwasyo hungkuno'njo hweho lɨwo'nɨngkiso pa'nyo hweho. Hwapɨngoso Anɨtu nalohoho, Jisas nje Hwomu hweho. 
1JN.5.11	Olo hungkuno loso Anɨtu nehopi ole nalɨmento, Ngko songo ne'no humayo'neso nto sejapmmentohefoho. Ose nalɨmentisofoho. Oso songo ne'no humayo'ne hwapɨngo kakoe Hwomumo weho. 
1JN.5.12	A'amu fihwo Anɨtuye Hwomumo humunyo sohwo Anɨtu'nji songo ne'no humayo'ne hweho. A'amu Anɨtuye Hwomumo mohumunyo sohwo kako Anɨtu'nji songo ne'no humayo'neso motɨpɨhwononefoho.
1JN.5.13	Sekwo a'amu Jisasɨmo sɨmeho hi'ntnnono uyɨwo'nɨngkohofo soku, sekwo songo ne'no humayoso hi'njo kuyoho. Oso'no sekwo huno waseyonontnne'no semtɨ'mokiyalokweno. 
1JN.5.14	Nakwo yo'mayo Anɨtu syonefɨsyalokunjo so'no namo'nɨngkohoho lontani oso'no jomo ulɨhwaso'no kako wonepa'nɨmontonoho. 
1JN.5.15	Nakwoe hungkuno Anɨtu nepo'nalokunjo so'no huno ole nayohoho. Yo'mayo nakwo jomo ulɨwo'nɨngkuhwone so'no nejopalokunjoso olohifoho.
1JN.5.16	Honɨngkano anga'no wonyoso a'amu yososo Anɨtu kako wae mmofe'njo umtonoho. O'o, hi'nji pe'nɨngkuhwosi tɨkanomo wene hweho. Oso'no a'amu oso wonyo hiso yoso sohumo uhwonɨngkohoji oso a'amu huhwo sohumne'no Mpohumo jomo mujo'njo fiyo. Yo'mayo honɨngkano wonyo nom'neso a'amu yoso sohumo uhwonɨngkohoji oso humne'no Mpohumo jomo ulisoso Mpohwo kako wae yɨmofɨhwosi songo humayo'ne uyɨmtonoho. 
1JN.5.17	Anɨtuye hungkuno mtohupeso hopi'nono wonyofoho. I oso'no fehohnjo so'no Mpohwo kako wae weeo'mtonoho. Anga'nohinoso tɨkanomo nɨhu'nahone wenefoho.
1JN.5.18	Anɨtuye mehomi ne sohwo kako honɨngkano wonyo miyo'njo yɨwo'nɨngkiso hweho. O'o, Anɨtuye hwomu osohumo yokumpohn'nyo mokosyohumawo'nɨngkiso hweho. Oso a'amu huhwo sohumo Seten mupm'mokonohoho.
1JN.5.19	Nakwo huno moi'wonoho. Nakwo Anɨtuye mehomi'nwoho. A'amu nom'ne sofe hwe engo mokosyohumayo sohwo Setenɨyoho.
1JN.5.20	Nakwo huno moi'wonoho. Anɨtuye hwomu nto pmmentono. Kakine'no huno ito'no uyo'ne huno nto nejapmmentono. Nakwo Anɨtumo ufohi'nyo'ne hwapɨngoso Jisasɨyoho. Jisas Kɨlais Anɨtuye hwomu sohwo kako Anɨtu ne hweho. Kako songo ne'no humayoso hwapɨngo hweho.
1JN.5.21	Nje mehomi soku, yo'mayo hwahoponjo jɨje sɨmeho mo'mo Anɨtumo uyohopo'mto yalokunjo so'no sekwo i'waho ito'no fiyɨmno. Osohopeho. Ngko Joun'ni mtɨ'mokohono.
2JN.1.1	Ngko Anɨtuye mehomi somo mokosyohumawo'nɨngkohe sohwo'ni olo iyoswo loso mtɨ'mokalokweno. Kɨko a'mu siki, Anɨtu kakoe syohomne'no kuhwosopo'mentiso sikinonji jɨje mehomi sohwantnne'no olo iyoswo loso semtɨ'mokiyalokweno. Yahino nehopi'nohino somo ngko kakine'no sɨmeho kijopalokweno. Oso hiso ngko'nohinɨ'maho. O'o, a'amu hopi'nono Anɨtuye hungkuno ne'njo somo huno'njo so'nji hofɨko sekune'no sɨmeho umo'nalofoho. 
2JN.1.2	Jisas Kɨlaisɨye hungkuno ne'njoso nakwoe sɨmehomo wojo so'no nakwo sekune'no sɨmeho namo'nɨwo'nɨngkohoho. 
2JN.1.3	Mpohwo Anɨtu'nji kakoe Hwomu Jisas Kɨlaisɨ'nji siko nakumne'no wopɨngo nalohofohosɨsi hitoho ulofɨhwoso'no humayo wopɨngo nejapohosɨso'no nakwo hungkuno nehopi'nohini hnnɨngkuhwasi sɨmeho afa unantanoho.
2JN.1.4	Jɨje mehomi fehohnjoso hofɨko Anɨtu kako yahino ne so'no nalɨmentiso hopaso hofɨko kakoe honɨngkano ne somo inɨngkowalokwofo. Oso hiso'no nupa'nonji ngko sɨmonyo yalokweno. 
2JN.1.5	Oso hiso'no ngko, nje nampohwo siki, olo so'no wakilɨmonne'no yohono. Nakwo nom'ne a'amu somne'no sɨmeho uyo yahino hiso songo'maho. O'o, nakwo Anɨtuye hungkunoso sɨmo'mo upo'noma'mentɨhwone oso mta'angofoho. 
2JN.1.6	Hitoho ulofo yahinoso olenoho. Nakwo Anɨtuye honɨngkanomo tɨfi unɨngkowano. Hohonta olo honɨngkano loso upa'nɨmentɨhwoni, Sekwo nom'ne a'amumne'no sɨmeho umo'nyo yahino somo finɨngkamno.
2JN.1.7	A'amu pi'nɨngo engoso hofɨko nakumo hwasyo hungkuno nelane'entɨfi ango'meemo lɨku'mofalokwofo. Oso'no hofɨko nakumo ole nelalokwofo. Jisas Kɨlais Anɨtu sohwo kako nakwoe hwaho lopo a'amu imo'nɨmentiso'maho. Hofɨko nakumo ose nelalokwofo. Oso a'amu hiso hofɨko hwasyo hungkuno lɨwo'nɨngkohofoso Kɨlaisɨye mango hwafoho. 
2JN.1.8	Sekwo soku, oso a'amu ose sohwamne'no i'waho nto'no fiyɨmno. Hwapɨngoso sekwo Anɨtuye syoho yokumpohn'nyo iwo'nɨngkohofo so'no Anɨtu kako ngko sekumo yo'mayoso wosejapmmo selɨmentisoso sekwo hwasyo hungkuno homo somo inɨngkafijo'manji sekwo momapitnnehofo. O'o, sekwo Anɨtuye hungkunomo nto'no inɨngkafijoso u sekwo yo'mayoso womantɨfeho. 
2JN.1.9	A'amu fihwo kako Kɨlaisɨye hungkunomo aho yokumpohn'nyo mokesyohumayo'njo yoso sohwo kako hungkuno nom'ne kengomo inɨngkaweso'manji osohwo Anɨtu kako'nji mohumuyoho. Hwe fihwo kako Kɨlaisɨye hungkunomo aho yokumpohn'nyo kemokosyohumaso osohumo Anɨtu'nji kakoe hwomu Kɨlaisɨ'nji siko'monta'i siko kako'nji humasiyo. 
2JN.1.10	U hwe fihwo kako sekumo se'maso sohwo kako sekumo Kɨlaisɨye hungkuno masejo'njo ihwosi kako nom'ne hungkuno kengo selɨhwoso'no osohumo sekwo kakimo sekwoe ango'mno ipemotakutoho. Sekwo nakwoe a'amuhwe eso nulɨkutoho. 
2JN.1.11	A'amu fihwo kako oso a'amu hwasyo hungkuno'njo osohumo nje a'amuhwe uloso sohwo kako oso hwe hwasyo hungkuno'njo sohwoe syoho somo ufo'malofoho.
2JN.1.12	Ngko hungkuno sawemo waselɨmonji ko yoheso u olo hungkuno hiloso ngko iyoswomo mamtɨ'mokumnehono. O'o, ngko sekumo se'mahm'mo ngko sekwo'nji hungkuno hnnɨngkuhwasi nakwoe sɨmehoso wopɨngo wonamo'nɨmontonoho.
2JN.1.13	Anɨtu kakoe syoho somne uhwosopo'mentisoso jɨje nanohwo esɨ'nji kakoe mehomi so'ntnne'no nakwoe a'amufo selalokwofo. Nje hungkuno osohopeho. Ngko Joun'ni mtɨ'mokohono.
3JN.1.1	Ngko Anɨtuye mehomi somo mokosyohumawo'nɨngkohe sohwo'ni ngko nje nɨngkwahwo Ngkaiyos sohwo hnne'no olo iyoswo loso kumtɨ'mokiyalokweno. Ngko kikimo nehopi sɨmeho kijopalokweno.
3JN.1.2	Nje a'amu sohwosi, kɨko yo'mayo syoho wopɨngo yontanɨngkini Anɨtu kufo'malokunjo so'nji kɨko wopɨngo humahnno so'no ngko Mpohumo jomo ulalokweno. Jɨje huyo'mango so'no ngko huno niyohoho wopɨngo humaho. I jɨje huyo'mango wopɨngo humaso hopaso jɨje a'apaho hi'nji wopɨngo osenohini humahnno so'no Mpohumo jomo ulalokweno. 
3JN.1.3	A'amu fehohnjo Anɨtumo sɨmeho hi'ntnnono uyɨwo'nɨngkohofoso jɨje angopo nta'ni nɨ'mantɨfi ntɨmalofi, Ngkaiyos sohwo kako Anɨtuye hungkuno ne somo aho yokumpohn'nyo kemokosyohumanto hofiyo'no inɨngkowalofoho. Ose ntahonɨngkofi ngko sɨmonyo imalefoho. 
3JN.1.4	Nje mehomi hofɨko Anɨtuye hungkuno ne somo inɨngkowalokwofo so'no upa'nonji oso'no ngko sɨmonyo iwo'nɨngkohe hwo'nyoho. Oso sɨmonyo iyo hiso nom'ne yo'mayo so'no sɨmonyo iwo'nɨngkohofo somo yakolo'nnyofoho.
3JN.1.5	U nje a'amu sohwosi, kɨko a'amu Anɨtuye hungkuno lɨku'mofɨwo'nɨngkohofo sohwamo ufo'mawo'nɨngkinoso oso wonyoangkafofoho. Jɨje a'amu'nohinɨ'maho. O'o, a'amu kengo mta'ango sohwanjoho. 
3JN.1.6	Oso a'amu huhwo sohwa hofɨko olopo nɨ'mantɨfi kɨko hofɨkimo wopɨngo uloho'mahnno so'no nakwo Anɨtune'no uhu'mokontanɨngkuhwoni nalɨmalofofoho. Kɨko a'amu Anɨtuye hungkuno lɨku'mofo sohwamo jɨje angopo nta'ni hano hofiyo'no hmmofɨhwajo. Ose yahonɨngkiji Anɨtuye sɨmeho wopɨngo umo'nɨmontonoho. 
3JN.1.7	Hofɨko oso syoho yalokwofoso Kɨlaisɨye yofe ho'nomayo'ne yalokwofo. A'amu Anɨtumo sɨmeho hi'ntnnono muyo'njo sohwa mta'ni hofɨko hamniyoho yo'mayoso momaso'njo yalokwofo. 
3JN.1.8	Nakwo Anɨtuye a'amu ne hn'nwi nakwo oso a'amu huhwo sohwamo ufo'mano. Ose ihwasi oso hungkuno syoho ne'njo so'no nakwo syoho afa'no womojoku'nantanoho.
3JN.1.9	Ngko oso a'amu Ntiyoutɨlefesɨ'nji Anɨtumne'no uhu'mokuwo'nɨngkohofo somne'no ngko iyoswo nom'neso nto mtɨ'mokumalefoho. Ntiyoutɨlefes sohwo kako a'amu hiso hofɨko nakwoe hwe engo hwosoho ulantɨfe'no yalokunjo so'no kako nje hungkunomo haloho manɨpewo'nɨngkiso hweho. O'o, kako nje hungkunomo hwotoho nɨfewo'nɨngkiso hweho. 
3JN.1.10	Oseso ngko sekumo se'ma'me'manji ngko yo'mayo kako iwo'nɨngkiso so'no waselɨmonnoho. Kako nakune'no yo'mayo hungkuno wonyo lalofoho. Kako hwasyo hungkuno lalofoho. Oso'nohini'maho. O'o, kako a'amu Anɨtuye hungkuno lɨku'mofo sohwamo kakoe angomo mipemotasyɨwo'nɨngkiso hweho. I a'amu nom'neso hofɨko oso a'amu Anɨtuye hungkuno lɨku'mofo somo nje angomo upemokosyawo'mo loso sohumo Ntayoutɨlefis sohwo kako hofɨkoe honɨngkano pɨjumofɨwo'nɨngkiso hweho. Oseso kako oso a'amu homo somo hofɨko Anɨtumne'no uhu'mokiyo somta'ni wae weeo'mto yalofoho.
3JN.1.11	U nje a'amu sohwosi, kɨko yahino wonyo somo tɨfi inɨngkahutoho. O'o, honɨngkano wopɨngo somnohini tɨfi finɨngkayo. A'amu kako yahino wopɨngo'njo sohwo kako Anɨtuye a'amu hweho. A'amu kako yahino wonyo iwo'nɨngkiso oso hwo kako Anɨtune'no huno mosyafɨsiyo hweho.
3JN.1.12	A'amu hopi'nonohino sohwa hofɨko Ntemitɨliyosɨye yofe ho'nomalokwofo. Nakwo Ntemitɨliyos osohumo uhwonontani nakwo Kɨlaisɨye yahino ne somo uhwonalokuhwono. Oso'no ngko huhwo'ni kakoe yofeso ho'nomalokweno. Oso'no kɨko huno kiyohoho, Nje hungkunoso ne'njofoho.
3JN.1.13	Oseso ngko hungkuno sawemo waselɨmonji ko yoheso oso'no ngko iyoswomo mamtɨ'mokumnehono. 
3JN.1.14	We'enepi ngko noku'mahm'me'no nekwo hungkuno wohnnantaeho.
3JN.1.15	Jɨje sɨmehoso pompengo ufɨsyakumofono. Jɨje a'amu olopo humalofo sohwa hofɨko nje hwomuhwe kilalokwofo. Nje a'amu kɨko'nji humalofo sohwamne'no nje a'amufo ulalokweno. Kɨko hofɨkimo njiyo. Osohopeho. Ngko Joun'ni hungkuno loso mtɨ'mokohono.
JUD.1.1	Ngko Jut sohwo'ni Jisas Kɨlaisɨye syoho ulohofiyo Jemɨsɨye konɨngkwa'we hwo'nyoho. Anɨtuye a'amu soku ngko olo iyoswo loso sekwo a'amu Anɨtu sehwosopeehonɨngki inɨngkamentohofo sokune'no mtɨ'mokalokweno. Mpohwo Anɨtu sɨmeho engo sejopahonɨngki Jisas Kɨlais kako sekumo wopɨngo semokosyohumaho. 
JUD.1.2	Anɨtu kako sekune'no hitoho ulofɨhwoso'no sɨmeho pompenjiyo so'nji sɨmeho hitoho so'nji wosejapono. Oso hiso sejaposo so'no engo imo'nyo'ne'enji Anɨtumo jomo ulalokweno.
JUD.1.3	Nje a'amu soku, sɨmo'mo ngko huno pi'nɨngo syafɨsyonji Anɨtu kako asomo netɨmayo'neso sekune'no iyoswo mtɨ'mokumne'enji i olohonta nom'ne hungkuno mtɨ'mokalokweno. Nakwo Jisas Kɨlaisɨmo sɨmeho hi'ntnnono uyaso hn'nɨmo Anɨtu kako asomo wonetɨma'mtonoho. Oso hungkuno Anɨtu nejapmmentisoso sekwo syoho yokumpohn'nyo ikuji sɨmeho hi'ntnnono uyalokwofo soku, sekwo aho yokumpohn'nyo fɨkemokosyohumamno. Oso'no sekwo nom'ne hungkuno hwasyo somo nupa'nɨngkutoho. O'o, hungkuno hwasyo homo somo filommjahumno. 
JUD.1.4	A'amu fehohnjo Anɨtumne'no sekwo'nji uhu'mokontɨfi humentanɨngkofi a'amu fehohnjoso hofɨko nom'ne huno so'nji hiyaso motohusosyohumantɨfi hofɨko poji ehumamentohofofoho. A'amu hiso hofɨko ole lalokwofo, Anɨtu kako nakumo wopɨngo naloho'mentiso so'no nakwo kakine'no iyoho monanɨngkiyohoho. Yo'mayo wonyo nakwoe sɨmeho uyɨmo lososo u uyɨhwono. Anɨtu kako sɨmeho nejopalokuso sohwo kako tohino monejaponehoho. Ose lalokwofo sohwa nakwoe Hwe Engo Jisas Kɨlaisɨmne'no hofɨko hohujo ikinjao'mentohofofoho. Hohonta a'amu Anɨtuye hungkuno mtɨ'mokumentohofo sohwa olo a'amu lohwamne'no ole mtɨ'mokumentohofo, Oso a'amuso wonyofoho. Hofɨko tɨkanomo ufitnnefoho. Ose mtɨ'mokumentohofofoho.
JUD.1.5	A'amu oso yahino'njo somne'no sekwo nto upa'nɨmentohofofoho. I oso'no ngko sekwoe huno somo huno apa'no wasefohoto'mne'no yohono. A'amu Isɨlael somo nakwoe Hwe Engo hofɨkimo Ijip mta'ni utɨmanto olopono utɨmotapmmentisofoho. Oseso hwe moya'mi Isɨlael fehohnjoso hofɨko Anɨtumne'no nakwolaho lontɨfi hohujo ikinjɨmofahonɨngkofi Anɨtu kako hofɨkimo poyo umokumentisofoho. 
JUD.1.6	Nom'ne so'no huno fɨsyafɨhupmno. A'amu ahwomomjo fehohnjoso oso syoho Anɨtu uyɨmentiso somne'no hahn'nyo yontɨfi hofɨkoe ahwomomjo pone ulɨko'ma'mentohofofoho. Oseso Anɨtu kako hofɨkimo ahwomo nano'nji intofonto sɨkwo'mjoho engo so'mo intofohumatɨ'mentisofoho. Hofɨko oso ahwomo nano homo somta'ni misɨhuto'nɨfitnnehofo. Oso hopo sopo nohumafɨkuji hofɨko Anɨtuye Sɨkuno Engo somo hungkuno ikwolofo'ne so'no hontohumalofo. 
JUD.1.7	Ou, sekwo nom'ne so'no fɨsyafɨhupmno. A'amu Soutom Ngkumoula so'nji nom'ne pone mofone soponjo so'nji hofɨko a'amu ahwomomjo sohwa a'mohufo imentohofo hopa imentohofofoho. Oso'nji hofɨko kifosyoho'nji loho'nɨmotofofoho. Oseso Anɨtu kako hofɨkoe honɨngkano wonyo somne'no tohino engo uyɨmentisofoho. Oso tohino hiso hofɨko tohomo ne'no humentanɨngkofi tohino umnalofoho. A'amu osomne'no syofɨsyontani iyoho nenɨngkahonɨngki nakwo huno ole nayohi, A'amu honɨngkano wonyo yɨwo'nɨngkohofoso tohino engo womantɨfeho.
JUD.1.8	I olohonta oso a'amu sekwo'nji uhu'mokuwo'nɨngkohofoso hofɨko oso yahino hiso pa'nyo yalokwofo. Yo'mayo wojo uhwonontɨfi oso mta'ni yokumpohn'nyo tɨpemantɨfi hofɨkoe a'apahomo wonyo loho'nɨwo'nɨngkohofofoho. Oseso hofɨko nakwoe Hwe Engo sohumo yokumpohn'nyo ulohofontɨfi a'amu ahwomomjo wonyoangkafo somo sitofo ulɨwo'nɨngkohofofoho. 
JUD.1.9	Anɨtuye a'amu ahwomo mta'ango sɨmo'mjo sohwo Maikel oso hwo'nji kako Seten'nji siko Mousesɨye pijafoso mayo'ne yoka hnnɨmentisiyefoho. Siko oso yoka hungkunoso nohnnonji Seten kako Maikelɨmo sitofo ulahonɨngki oso'no Maikel kako Setenɨmo sitofo aku mulɨmentisofoho. O'o, olo'nohini ulɨmento, Hwe Engo Anɨtu sohwo kako kikimo yoka hungkuno wakilono. Oso'nohini ulɨmentisofoho. 
JUD.1.10	I oso a'amu huhwo sohwa hofɨko sekwo'nji humalofo sohwa hofɨko yo'mayo hwapɨngo ne so'no huno nto'no muyahonɨngki hofɨko sitofo hungkuno lɨwo'nɨngkohofofoho. Oso a'amu yahu pa'nyo sohwa hofɨko hofɨkoe a'apahomnohini syafɨsyontɨfi hofɨko yo'mayo wonyoso iwo'nɨngkohofofoho. Oso'no hofɨko nɨhu'nahone wonyo imo'nnyoso tɨkanomnefoho. 
JUD.1.11	Hofɨko tohino engo mapitnnefoho. A'amuso hofɨko Atamɨye hwomu Kein kako konɨngkwa'wehumo fonjahumentiso oso hwoe yahinoso mantɨfi yalokwofo. U nom'nihwo Mpelam sohwo kako hamniyoho engo ma'mne'ento kako a'amu Isɨlael somo hwasyo honɨngkanomo ipemotamentisofoho. Oso pa'nyoso olo a'amu lohwa yalokwofo. U nom'nihwo Koula kako Anɨtumne'no yokumpohn'nyo imo'nɨmentiso pa'nyoso olo a'amu lohwa yalokwofo. Oso'no Anɨtu kako hofɨkimo fonjasyonefoho.
JUD.1.12	Sekwo Anɨtuye a'amu ne soku sekwo sɨmeho afa inɨngkuji nom'ne a'amumne'no wasemo'nono. Oso'no sekwo nuhu'mokontɨfi wopayo nontɨfi Jisasɨmne'no syafɨsiyo'ne wopayo'nji mijo'nji nyo sohonta hofɨko wonyo so'nji sekwo'nji nuhu'mokontɨfi oso uhu'mɨngo homo somo wonyo imokuwo'nɨngkohofofoho. Hwapɨngoso hofɨkoe honɨngkano wonyo somne'no wonɨmango munɨngkahonɨngki hunoso hofɨkine'nohini syafɨhu'nontɨfi wopayo nɨwo'nɨngkohofofoho. I oso'no hofɨko nom'ne a'amu somne'no huno monosyafɨhu'nɨwo'nɨngkiyohofo. A'amu hiso olo pa'nyofoho. Hwaho hoho'm hoho'minnyo sohwo kako ifoyo'no hontohumanteso himo kako ifoyo ane'njo sohwo nopahonɨngki ifoyo masiyo'njo yahonɨngki ifofo nɨhu'nahone motole'ofalofoho. Oso a'amu hiso hofɨko oso himo ifoyo ane'njo sohwo pa'nyo hwafoho. Ne anefoho. U nom'ne hungkuno upa'nɨmno. Oso a'amu sohwa hofɨko oso iyo kakoe sɨkuno somo ipisayo into'nyo sohonta ne ane imo'nyo oso pa'nyo hwafoho. Oseso iyo hiso kakwo'yohwo kako pmpongo hi'nji yofɨhwosi tohomo ho'nayofonefoho. Oso a'amu hiso oso pa'nyofoho. 
JUD.1.13	Oso a'amu oseso hofɨko hofɨkoe honɨngkano wonyo somne'no wonɨmango munyo'njoso utɨhwa'nyopo yontɨfi hofɨko olo pa'nyofoho. Mijo ifofayo yonto yo'mayo hintalinyo ifohulijisyafɨhwo'nɨngkiso pa'nyo hwafoho. Hofɨko hntokwaliyo ifufosonto sɨkwo'mjoho'mo imo'naofɨwo'nɨngkiso pa'nyofoho. Anɨtu kako oso a'amu homo somne'no hofɨko'ne nohumafitnne'ento ango nɨhu'no sɨkwo'mjohoso nto'no esyohumamentisofoho. Oso hopo sopo hofɨko ne'no nohumantokutnnefoho.
JUD.1.14	Atamɨye imu sohwa mjɨmo'nɨmopontɨfi aho fehohnjo hopi'nono imo'nonto nom'ne mta'ni hufa'u imo'nɨmentiso sohonta Inouk humamojofoho. Oso a'amu huhwo sohwamne'no kako Anɨtuye hungkuno ole lɨmento, Hwe Engo sohwo kako kakoe a'amu ahwomomjo pi'nɨngo engo so'nji motapiso uhwonɨngkohefoho. 
JUD.1.15	A'amu Jisasɨye hungkunomo tɨfi minɨngkayo'njo somo hungkuno ikwolofo'ne sopono uhwajonefoho. Oso a'amu huhwo sohwa hofɨko Anɨtumne'no hohujo ikinjaofontɨfi honɨngkano nɨhu'no wonyo yontɨfi Anɨtumo sitofo hungkuno nɨhu'no wonyo ulɨwo'nɨngkohofofoho. Oso'no hofɨko hofɨkoe yahino wonyomne'no tohino engo womantɨfeho. 
JUD.1.16	A'amu huhwo sohwamo yo'mayo u'mante so'no nakwolaho lontɨfi wonyo hungkuno lɨwo'nɨngkohofofoho. Nom'ne a'amu sohwamne'no hofɨko hwasyo hungkuno somjɨlɨwo'nɨngkohofofoho. Oso a'amu huhwo sohwa hofɨko oso honɨngkano wonyo homo somne'no hofɨkoe sɨmeho fefoyo uyahonɨngki oso homo somo inɨngkawowo'nɨngkohofofoho. Oso a'amu huhwo sohwa hofɨko hofɨkoe yofe woho'nomo'nano lontɨfi hofɨko mango engo lɨwo'nɨngkohofofoho. Oso a'amu hiso hofɨko nom'ne a'amu somta'ni hofɨkoe yo'mayoso siki mayo'ne afofo hungkuno ulɨwo'nɨngkohofofoho.
JUD.1.17	I oseso Anɨtuye a'amu kakoe hungkuno lɨku'mofɨwo'nɨngkohofo (
JUD.1.18	Hofɨko sekumo ole selɨmentohofi, Sɨkuno moi'wo imo'noso sohonta a'amu hofɨko i'mofapɨkuji Anɨtuye hungkuno somne'no tɨkafo jɨfitnnefoho. Hofɨko Anɨtuye hungkuno somne'no hohujo ikinjaofɨkuji honɨngkano wonyo somne'no hofɨkoe sɨmeho fefoyo uyonefoho. Ose selɨmentohofofoho. 
JUD.1.19	A'amu hiso hofɨko Anɨtuye Towahuno ane nohumantɨfi hofɨko yo'mayo hwahoponjo so'nohini syafɨsyontɨfi hwasyo hungkuno losetɨhwawo'nɨngkohofofoho. Sekwo oso hwasyo hungkuno hiso nupa'nontɨfi husilo husilofo lohofalokwofo.
JUD.1.20	U sekwo nje a'amu soku, sekwo oso yahinoso ikutoho. O'o, sekwo sekwoe sɨmeho hi'ntnnono kiho'maso wopɨngo'nohini Anɨtumo uyalokwofoso yokumpohn'nyo fisosofito'nɨmno. Anɨtuye Towahuno Wopɨngo kako sekumo kakoe yokumpohn'nyo sejapeso so'no sekwoe sɨmeho mo'mo yo'mayo Mpohwo wonejapono lɨkuji oso homo somne'no Mpohumo jomo ulɨmno. 
JUD.1.21	Sekwo nohumafɨkuji Anɨtu sekumne'no hitoho ulofɨwo'nɨngkiso so'no huno ne'no syafɨsyɨkuji oso huno homo somo aho yokumpohn'nyo fɨkemokosyohumamno. Sekwo osopo nohumafɨkuji nakwoe Hwe Engo Jisas Kɨlaisɨye hitoho engoso ujo ehontojwasiyo'ne sɨkuno so'no fohontohumamno. Nohontohumafɨkujo'no kako songo ne'no humayoso wosejapmmontonoho. 
JUD.1.22	A'amu hofɨko Anɨtuye hungkunomne'no huno ito'no mosyafɨsiyo'njo somne'no hitoho selofɨhwoso'no Anɨtuye honɨngkano tɨpemayo'neso ufo'mapmno. 
JUD.1.23	A'amu tɨkanomo walokwofo somo sekwo hofɨkimo komo'no utɨmapmno. Nutɨmafɨkuji sekwo hofɨkimo ufo'mapmno. A'amu honɨngkano wonyo'njo somne'no hitoho selofɨhwoso'no sekwo Anɨtuye honɨngkanomo tɨpemayo'ne hofɨkimo ufo'mapmno. Nufo'mafɨkuji hofɨkimo wopɨngo ulohopmno. I oso'no sekwo hofɨkoe honɨngkano wonyo somne'no i'waho nto'no fiyɨmno. Oso honɨngkano wonyo kiho'njo homo somo ipenemotafitnnoho lɨkuji i'waho fiyɨmno.
JUD.1.24	Anɨtu kako sekwo mopɨwasiyo'ne nto'no semokosyohumayoso hoponoho. Yo'mayo Jisas Kɨlais sekumo seloho'mentiso so'no sekwo honɨngkano wonyo ane'njo kakoe ango wonyoangkafo sopo kako humaso hopo sopo motasesiyoso hoponoho. Oso'no sekwo osopo kako'nji nohumafɨkuji sɨmonyo engo uyantɨfeho. 
JUD.1.25	Nakwoe Anɨtu nɨhu'no anga'nohino sohwo kako yo'mayo nakwoe Hwe Engo Jisas Kɨlais naloho'mentiso so'no asomo netɨmane hweho. Oso'no nakwo kakoe yofe woho'nomano. Kako nakumo nemokosyohumayoso nakwoe Hwe Engo ne hweho. Kako yo'mayo hopi'nonohino somo hulɨ'mokomokosyohumawo'nɨngkiso sohwo kako oso yo'mayo homo somo kakoe yokumpohn'nyoso hwofilo'nnyo'njo hweho. Kako sɨmo'mta'ango sohwo ne'no mjohumamopɨhwosi olohonta ne'no humahwosi hwangku kako ne'no mjohumamɨwene hweho. Oso'no engolopohamo kakoe yofe woho'nomehwano.
JUD.1.25	Olo hungkuno loso nehopeho. Ngko Jutɨ'ni mtɨ'mokohono. Hungkuno osohopeho.
REV.1.1	Yo'mayo we'enepi imo'none so'no Jisas Kɨlais kako ntɨhwahonɨngki olo iyoswo lomo ngko Joun'ni mtɨ'mokalokweno. Sɨmo'mo Anɨtu kako Jisasɨmo hungkuno loso ulahonɨngki Jisas kakoe ahwomomjo a'amu fihumo ngkiyepono lɨhwojahonɨngki Jisasɨye syoho ulohofiyo sohwona'nɨmne'no hungkuno homo somo kako lontɨhwamentisofoho. 
REV.1.2	Yo'mayo hungkuno Anɨtu mta'ni upa'nɨmentoheso yo'mayo Jisas Kɨlais lontɨhwamentisoso yo'mayo uhwonɨmentoheso yoloho lɨjwaofalokweno. 
REV.1.3	A'amu soku olo hungkuno loso yo'mayo imo'none so'no atofo lɨjwamo'nɨngkuji u nupa'nɨngkuji hungkuno homo somo haloho pekuji tɨfi inɨngkafijo'manji wopɨngofoho. Hwapɨngoso sɨkuno moi'wo imo'nyoso u'mofapmmonto tɨfoneponoho. Oso hohosohonta yo'mayo hiso ne imo'nonefoho.
REV.1.4	Hwaho Esiya ango aho fehohnjo hopi'nono nom'ne mta'ni hufa'uyo oso ponjo a'amu Jisasɨye yofe ho'nomayo'ne uhu'mokuwo'nɨngkohofo sokune'no olo hungkuno loso ngko Joun'ni mtɨ'mokalokweno. Nakwoe Anɨtu hohonta humamojo osohwo olohonta ne'no humaho. Kako hwangku asomo nopone hweho. Kako yo'mayo hopi'nonohino so'nji sekwo a'amu hopi'nonohino sokumo semokosyohumawo'nɨngkiso sohwo kakoe Towahuno Wopɨngo so'nji siko sekumo sefo'mahosɨsi sɨmeho pompenjiyo wosejapiyo. 
REV.1.5	Jisas Kɨlais sohwo kako Anɨtuye hungkuno hopi'nonohinoso nto'nohini lutɨhwawo'nɨngkiso hweho. Kako poyo pe'nonto apa'no songo lɨka'mentono. Songo nolɨkafonto nɨhu'nahone poyo mape'nyo'njo'ne sɨmo'mta'ango hweho. Kako hwe engo olo hwaho loso mokosyohumawo'nɨngkohofo sohwafe Hwe Engo hweho. Kako huhwo'nji sekumo nosefo'mahwosi sɨmeho wopɨngo wosejapono.
REV.1.5	Jisas huhwo sohwo kako nakune'no hitoho ulofɨwo'nɨngkiso sohwo kako nakwoe honɨngkano wonyo mta'ni isɨhutofonemayo'ne kakoe honɨyo usɨhuma'mentisofoho. 
REV.1.6	Ose yonto kakoe a'amu ne namokonto nto'no enemokosyohumawo'nɨngkisofoho. Oso'no nakwo a'amu nom'ni hwamne'no Mpohumo jomo ujo'ne syohoso nejapmmentisofoho. Nakwo Jisasɨye yofe engolopohamo woho'nomehwano. Kako engolopohamo ne'nohini yokumpohn'nyo nemokosyohumantɨhwone hweho. Ou, hungkuno loso nehopeho.
REV.1.7	Ihwoni, Jisas kako himopo nopahonɨngkuhwosi a'amu hopi'nonohino hn'nwi nuhwonanefoho. A'amu hopi'nonohinoso hofɨko Jisas poyo wape'nono lɨmentohofoso Jisasɨmo uhwonɨngkuji hofɨko yafɨ'yafe ikuji humotaho engo lɨfitnnefoho. Ou, olo hungkuno hiso ne i'mofaponefoho.
REV.1.8	Anɨtu kako nakumo ole nalɨmento, Ngko yo'mayo syoho emayo so'nji esojwaofo so'nji ngko hwapɨngo hwo'nyoho. Ose nalɨmentiso sohwo olo Anɨtu oloho hweho. Kako ae'mta'ni humamojo sohwo olohonta ne'no humaso sohwo hwangku nopone hweho. Kako yo'mayo hwahoponjo yokumpohn'nyo somo hwofilo'nnyo hweho.
REV.1.9	Ngko Joun'ni senɨngkwa'we hwo'nyoho. Nakwo Jisasɨye a'amu hn'nwi sekwo ngko'nji ejoku'nohumentani Anɨtuye syoho somne'no yo'mayo tango so'nji tohino so'nji tɨpemalokuhwono. I Jisas nakumo nto'no enemokosyohumawo'nɨngkiso hn'nwi nakwo yokumpohn'nyo ito'nontani lohokuhwono. Ngko Anɨtuye hungkuno a'amumo ulonji ngko Jisasɨmo sɨmeho hi'ntnnono uyɨwo'nɨngkohe so'no ulahonɨngko hofɨko ngkimo wae yanɨmo'mentohofofoho. Yanɨmofontɨfi hofɨko olo hwaho we'e Patɨmous ayo ajwo lopo impo'angomo hopa nɨhumatɨ'mentohofofoho. 
REV.1.10	Olopo nohumanji sɨkuno iyoho humayo Sante somo Anɨtumo jomo ulontanɨngko kakoe Towahuno Wopɨngo ngkimo ifehu'mokonɨsyahonɨngki wojo hopa uhwonɨmentohefoho. Nje hohujo mta'ni mampaho engo kaunoho yoka hopa ho'nɨngkahonɨngki ole upa'nɨmentoho, 
REV.1.11	Yo'mayo hopi'nonohinoso kitɨhwahm'me'no kɨko nuhwonɨngkohoji oso hiso iyoswomo mtɨ'mojo. Nomtɨ'mokohoji ango aho fehohnjo hopi'nono nom'ne mta'ni hufa'uyo oso ponjo a'amu Jisasɨye yofe ho'nomayo'ne uhu'mokuwo'nɨngkohofo osomne'no olo hungkuno loso uyahojo. Ango Efesosɨ'nji Sɨmena'nji Pekamomɨ'nji Taiyotaila'nji Satisɨ'nji Filatelɨfiya'nji Laoutisiya'ntnne'no uyahojo.
REV.1.12	Ose ho'nɨngkahonɨngki oso hwe hungkuno ntɨmentiso sohumo uhwonɨmonji ikinjaofonji uhwonɨmentoheso sikiloho ahojo wonyoangkafo aho fehohnjo hopi'nonohino nom'ne mta'ni hufa'uyo somo uhwonɨmentohefoho. 
REV.1.13	Oso sikiloho'njo ajwo sopo Hwe Anga'nohinohwo lohofontanɨngki uhwonɨmentohefoho. Oso hwe huhwo sohwo kako nakwoe hwahoponta'ango hwo'maho. I oso'no kako a'amu pa'nyo hweho. Osohwo nohumanto manji'mofo sawemo'njo ahuloho ahojo wonyoangkafo so'nji inyo sohumo uhwonɨmentohefoho. 
REV.1.14	Kakoe mnokino'nji mijiyo'nji nɨhu'no halojofoho. Humeengo pa'nyofoho. Kakoe tɨmoso tɨpomponaho pa'nyofoho. 
REV.1.15	Kakoe sɨfeso sojo hwoyango hnnɨngkiso pa'nyofoho. Kakoe mampahoso mijiyoka hopa ho'nɨngkahonɨngki upa'nɨmentohefoho. 
REV.1.16	Kakoe aho anga sohohnta'ni hntokwaliyo aho fehohnjo hopi'nono nom'ne mta'ni hufa'uyo ose mokosyohumamentisofoho. Kakoe hungkunoso sɨhu yohosi yohohnta'ni sɨhu mampo'nyo hopaso kakoe mango mta'ni swopahonɨngki uhwonɨmentohefoho. Kakoe sɨmanoso mofehi'nyo yokumpohn'nyo liso pa'nyofoho. 
REV.1.17	Oso huhwo sohumo uhwononji ngko kakoe sɨfɨki'nyo'mo poyo pa'nyo pɨwahu'mentohefoho. Oseso kakoe aho anga sohohnta'ni nokisanɨsyonto ntɨmento, Kɨko iyoho yohotoho. Ngko syoho ae emayo so'nji esojwaofo so'nji yo'mayo hopi'nonohinoso hwapɨngo hwo'nyoho. 
REV.1.18	Yo'mayo songo humayo neso ngko hwapɨngo hwo'nyoho. Hohonta ngko pe'nɨmentohe sohwo'nɨmo nohonyo. Ihwoni, ngko songo ne'no humawo'nɨngkohe hwo'nyoho. Apa'no mape'nɨmnehono. Ngko poyo pe'nyo so'nji tɨkanomo uyoso'nji mokosyohumayo hwo'nyoho.
REV.1.19	I oso'no kako ose ntonto ntɨmento, Yo'mayo uhwonɨngkino so'nji yo'mayo wojo so'nji yo'mayo tɨfi no'mo i'mofapone somo uhwonɨngkohoji iyoswomo ifalifaliyo mtɨ'mojo. 
REV.1.20	Kɨko nje ahomo hntokwaliyo aho fehohnjo hopi'nono nom'ne mta'ni hufa'u mokosyohumentanɨngko nohonɨngkino so'nji sikiloho na'nohino aho fehohnjo hopi'nono nom'ne mta'ni hufa'uyo so'nji uhwonɨngkinoso hwapɨngo neso olenoho. Hntokwaliyoso a'amu ahwomomjo hwafoho. Hofɨko oso a'amu Anɨtuye yofe ho'nomayo'ne ango aho hopi'nono nom'ne mta'ni hufa'uyo soponjo a'amu uhu'mokuwo'nɨngkohofo somo mokosyohumawo'nɨngkohofɨhwafoho. Sikiloho aho fehohnjo hopi'nono nom'ne mta'ni hufa'uyoso olenoho. Kɨlaisɨye a'amu ango aho hopi'nono nom'ne mta'ni hufa'uyo oso ponjo a'amusofoho. Jisas ose ntɨmentisofoho.
REV.2.1	Jisas kako ole ntɨmento, Joun, kɨko hwe engo a'amu Anɨtuye yofe ho'nomayo'ne ango Efesos somo mokosyohumawo'nɨngkohofo somne'no hungkuno ole mtɨ'mojo. Ngko sohwo'ni hntokwaliyo aho fehohnjo hopi'nonohino nom'ne mta'ni hufa'uyoso nje ahomo mokosyohumunyoso ngko sikiloho ahojo wonyoangkafo, aho fehohnjo hopi'nonohino nom'ne mta'ni hufa'uyo sopo hano emoyalokwe sohwo'ni ngko hungkuno ole selalokweno. 
REV.2.2	Sekwoe yo'mayo yahino so'no ngko huno niyohoho. Sekwo syoho yokumpohn'nyo yontɨfi ngkimo monɨsɨkwajiyofoho. Yo'mayo tango se'mahonjoso sekwo yokumpohn'nyo lohofɨwo'nɨngkohofo so'no ngko huno niyohoho. Sekwo a'amu honɨngkano wonyo'njo somne'no nakwolaho lɨwo'nɨngkohofo kuyoho. Hofɨko nose'mantɨfi Anɨtu mta'ango (
REV.2.3	Sekwo nje yofe so'no nnɨngkopantokwofo so'no a'amu nom'ne sohwa nosehonontɨfi wonyo selohofalokwofo. I oso'no sekwo yokumpohn'nyo lohofontɨfi tango engo tɨpemalokwofo. Oso tango tɨpemayo so'no sekwo iyoho masenyofoho. Oso hiso'ntnne'no ngko huno niyohoho.
REV.2.4	I oso'no anga'no wonyo yalokwofo so'no ngko sekumne'no hungkuno'njo hwo'nyoho. Hohonta sekwo sɨmeho hi'ntnnono kahopi ntapmmentohofo sohonta nehopi ntapmmentohofofoho. I, olohonta awonoho. 
REV.2.5	Hohonta sekwo yahino wonyoangkafo imotofofoho. Oseso sekwo oso yahino wopɨngo homo somo nusɨkwajontɨfi nto pɨwahu'malofo. Oso'no sekwo yahino wopɨngo imotofo so'no huno ikwesyafɨsyɨkuji sekwoe sɨmeho fɨwolo'mokumno. Iwolo'mokukuji yahino sɨmo'mo imotofo hopaso apa'no fiyɨmno. U sekwo sɨmeho mɨwolo'mokiyo'manji ngko nose'mahm'mo sekwoe sikilohoso wae weesemo'monnoho. 
REV.2.6	I yahino wopɨngo anga'no yalokwofo so'no ngko sɨmeho wopɨngo nɨmo'nɨngkohoho. Oso yahino hiso olenoho. Sekwo a'amu hwahoponjo yahinomne'no sekumo aku ipesemotayo somne'no nakwolaho ulalokwofo. Ngko huhwo'ni ngkilaho ulalokweno. Sekwo ose yalokwofo so'no nje sɨmeho wopɨngo nɨmo'nɨngkohoho.
REV.2.7	Sekwo haloho hi'njɨku'manji olo hungkuno hiloso Anɨtuye Towahuno Wopɨngo sohwo Kɨlaisɨye a'amu sokumo selalokunjo somo haloho popmno. A'amu fihwo kako hwahoponjo yahino somo uyakolo'nnyo sohwo ngko osohumo songo humayo'neso uyɨmonnoho. Oso a'amu huhwo sohwo kako Anɨtuye angopo wosopayo syoho hulɨmentisoso mta'ni iyo songo ne'no humayo'ne ipisayoso wosomjanɨmontonoho. Mjanoso sohwo songo ne'no nolohofantɨhwonefoho.
REV.2.8	Hwe engo a'amu Sɨmena somo mokosyohumawo'nɨngkohofo somne'no hungkuno ole mtɨ'mojo. Ngko sɨmo'mta'ango sohwo'ni yo'mayo emayo so'nji esojwaofo so'nji ngko hwapɨngo hwo'nyoho. Hohonta ngko poyo pe'nɨmentohe sohwo'ni i olohonta ngko songo humaleno. Ngko olo hungkuno hiloso selalokweno.
REV.2.9	Sekwoe yo'mayo tohino so'nji tango so'nji se'malokusoso yo'mayo so'no umofonyo yɨwo'nɨngkohofo so'no ngko huno niyohoho. I oso'no ngko sekwo'nji humantohe so'no sekwo a'amu ho'yango engo'njo pa'nyo kuyoho. A'amu fehohnjo sekumne'no sitofo hungkuno selalokwofo so'no huno niyohoho. Oso a'amu hiso nakwo Juta a'amu hwona'nyoho hwasyo hungkuno lalokwofo. Hofɨko Setenɨye a'amufoho. 
REV.2.10	Yo'mayo tango se'maso so'no sekwo iyoho senɨngkuhwoloho. Seten kako yamofo waseloho'montonoho. Fehohnjo sokumo Seten kako sekumo impo'angomo sehumajɨhwosi sekwo yokumpohn'nyo wolohofantɨfetɨkeno lɨhwosi wasehonɨmontonoho. Oso sɨkuno tango'njo sɨkuno pi'nɨngo engo moseyakolofonehoho. O'o, sɨkuno aho hufa'u hopi'nonohino pa'nyofoho. Oso'no yo'mayo tango se'maso sohwo poyo wasemokumo lɨhwosi yɨhwoso'no sekwo po'nɨfo wekutoho. O'o, sekwo sɨmeho hi'ntnnono ne'no ntapɨwo'nɨngkuno. Ose ifijo so'no ngko sekumo ho'yango songo ne'no humayo'neso wosejapmmonnoho.
REV.2.11	U sekwo haloho hi'njɨku'manji olo hungkuno hiloso Anɨtuye Towahuno Wopɨngo sohwo Kɨlaisɨye a'amu sokumo selalokunjo somo haloho popmno. A'amu fihwo hwahoponjo yahinoso kakimo upemotamo lɨhwosi yoso somo monje yasyoso sohwo hungkuno ikwolofo'ne sɨkuno somo tohino momanehoho. Kako toho ne'no nalokunjo somo maswonehoho.
REV.2.12	Jisas ole ntɨmento, Joun, kɨko hwe engo a'amu Anɨtuye yofe ho'nomayo'ne ango Pekamom sopo uhu'mokuwo'nɨngkohofo somo mokosyohumawo'nɨngkohofo sohwamne'no hungkuno ole mtɨ'mojo. Ngko hwakuhwajo sɨhumampo'nyo yohosi yohohnjo mokosyohumanji olo hungkuno hiloso selalokweno.
REV.2.13	Oso ango engo sekwo humawo'nɨngkohofo sopo Seten yokumpohn'nyo mokosyohumawo'nɨngkisofoho. A'amu pi'nɨngoso hofɨko Setenɨye yofe ho'nomawo'nɨngkohofo so'no ngko huno niyohoho. I oso'no sekwo ngkimo sɨmeho hi'ntnnono ne'no ntopalokwofo. I Antipas sohwo nje hungkuno hofiyo lɨjwao'mojo sohwo sekwo'nji nohumanto kako nje honɨngkanomo tɨfi nnɨngkamentiso so'no a'amu Seten mokosyohumawo'nɨngkisoso kakimo ko fonjosyahonɨngkofi sekwo ngkine'no hungkuno yoloho lɨjwaofo'neso iyoho masenyofoho. O'o, Antipas poyo pe'nɨmentiso sohonta tango mɨkunɨmposo ko se'manteso sekwo Anɨtumne'no ajwopo yokumpohn'nyo loho'mentohofofoho. 
REV.2.14	Sekwo oso wonyoangkafo ko yalokwofoso nom'ne yahino wonyo so'no hungkuno hi'njo hwo'nyoho. Sekwo a'amu Pekamom soku, a'amu fehohnjo sekwo'nji humalofoso Mpelamɨye yahinomo yokumpohn'nyo kemokosyohumalofo. Yahino hiso olenoho. Mpelam sohwo kako hwe engo Mpelak osohumo Isɨlael somne'no yahino wonyo kompemayo so'ne lutɨhwahonɨngki Mpelak sohwo kako a'amu Isɨlael somo kompemahonɨngki Isɨlaelɨso pɨwahu'mentohofofoho. Nopɨwasyontɨfi hofɨko hwahoponjo anɨtu hwasyo sohumo yofe ho'nomantɨfi yahu hwahoponjo hwasyo anɨtu sohumne'no ho'nahinyoso nɨmentohofofoho. Nonontɨfi a'mohufo imentohofofoho. 
REV.2.15	Oso pa'nyoso a'amu fehohnjo sekwo'nji humalofoso hofɨko a'amu Nikoulasɨfe hungkuno wonyomo yokumpohn'nyo kemokosyohumalofo. Oso'no hofɨko hwahoponjo yahinomo inɨngkowalokwofo. I sekwo oso a'amu wonyo homo somo kengopo molɨhwajiyo'njoso peho'neto. 
REV.2.16	I oso'no oso yahino wonyoso noho'naofɨkuji sɨmeho fɨwolo'mokumno. U mɨwolo'mokiyo'manji we'enepi ngko nose'mahm'mo nje hungkuno sɨhumampo'nyo pa'nyo so'nji a'amu wonyo hisokumo wae weese'monnoho.
REV.2.17	Sekwo haloho hi'njɨku'manji olo hungkuno hiso Anɨtuye Towahuno Wopɨngo sohwo selalokunjo somo haloho popmno. A'amu fihwo kako hwahoponjo yahino somo uyakolo'nnyo sohumo ngko hofiyo umokosyohumamonnoho. Hohonta nje a'amu Isɨlael mokosyohumamote hopaso oso a'amu sohumo hofiyo mokosyohumahm'mo wosopayo ahwomo mta'ango uyɨmonnoho. Oso'nji sojo halojo yofe songo mtɨ'mokinyo so'nji uyɨmonnoho. Oso yofeso a'amu sojo homo somo maso sohwo kako'nohini huno uyonefoho.
REV.2.18	Jisas ose ntonto ole ntɨmento, Joun, kɨko hwe engo a'amu Anɨtuye yofe ho'nomayo'ne ango Taiyotaila sopo uhu'mokuwo'nɨngkohofo somo mokosyohumawo'nɨngkohofo sohwamne'no hungkuno ole mtɨ'mojo. Ngko Anɨtuye Hwomu sohwo'ni tɨmo tɨpomponaho pa'nyo'njo sɨfe sojo hwoyango hnnyo pa'nyo sohwo'ni olo hungkuno loso selalokweno.
REV.2.19	Yo'mayo syoho engo yɨwo'nɨngkohofo so'no huno niyohoho. Sekwo a'amu nom'ne so'nji sɨmeho inontɨfi ngkimo sɨmeho hi'ntnnono ntapontɨfi a'amu nom'ne somo wopɨngo ulohofɨwo'nɨngkohofo so'no ngko huno niyohoho. Yo'mayo tango se'manteso sekwo ajwopo yokumpohn'nyo lohofɨwo'nɨngkohofo kuyoho. Olo yahino hohonta ema'mentohofoso wopɨngo imo'nonto engo imo'nalofoho. 
REV.2.20	Oso yahino wonyoangkafo ko yalokwofoso nom'ne yahino wonyo so'no hungkuno hi'njo hwo'nyoho. Ape wonyosi Jesepel kako sekwo'nji nohumentanɨngki sekwo kengopo molɨhwajiyo'njo yohofo. Kako Anɨtuye hungkuno'nji'nyoho hwasyo hungkuno selalofoho. Kako nje syoho ntohofiyo sohwamo honɨngkano wonyomo ipɨtɨhwanto ipemotowalokunjo so'no hofɨko a'mohufo yontɨfi hwahoponjo anɨtu hwasyo sohumne'no wosopayo ho'nahinyoso nalokwofo. 
REV.2.21	Oso a'musi kako sɨmeho uwolo'mokononji ko hontohumaheso awonoho. Kako nje hungkunomo hwotoho fento kako oso hwa'nyo iyo yahino somo woho'nao'mo huno ose muyalofiyoho. Oso yahino wonyo hiso kakimo nto ifehu'mokahumaho. 
REV.2.22	Sekwo upa'nɨmno. Oso a'mu simo mnokino engo uyɨ'mo a'amu sohwa kako'nji hwa'nyo loho'nyo sohwa hofɨko hofɨkoe honɨngkano wonyo somne'no sɨmeho mɨwolo'mokiyo'manji tohino engo uyɨmonnoho. 
REV.2.23	A'amu oso a'mu siye yahinomo inɨngkawowo'nɨngkohofo somo poyo umokumonnoho. Ose i'me'no a'amu hopi'nonohino nnɨngkapɨwo'nɨngkohofoso olo so'no huno uyɨmontonoho. Ngko Jisas sohwo'ni a'amu hopi'nonohinofe huno sɨmeho somo huno niyohoho. A'amu anga'no anga'nohino sokumo yo'mayo yɨwo'nɨngkohofo so'no yamofo waseloho'monnoho. Ngko a'amu wonyo homo somo poyo imoku'me'no hofɨko huno ole uyɨmontonoho.
REV.2.24	A'amu Taiyotaila humawo'nɨngkohofoso a'mu wonyo siye yahinomo tɨfi minɨngkayo'njoso sekwo Setenɨye yahino wonyo ne somne'no huno mosyafɨsiyo'njo yalokwofo sokumo ngko ole selalokweno, Ngko nom'ne syoho mosejapmnehono. O'o syoho anga'no sejopalokwe loso olenoho. 
REV.2.25	Sekwo syoho wopɨngo yalokwofoso ne'no ikuji nje hungkunomo aho yokumpohn'nyo fɨkesyohumamno. Mokosyohumentanɨngkuji ngko nose'ma'mnefoho. 
REV.2.26	Nje a'amu soku sekwo hwahoponjo yahino somo uyakolo'nnyo soku sekwo nje yahino somo ne'no nnɨngkopontanɨngkuji sɨkuno moi'wo imo'noso sohonta ngko sekumo mnokino engo'njo imo'nɨngkuji womokosyohumantɨfeho. 
REV.2.27	Nje Mpohwo Anɨtu kako a'amumo mokosyohumayo so'no yokumpohn'nyo ntapmmentiso hopaso ngko nje yokumpohn'nyo sekumo wosejapmmonnoho. Hwakwontoho fompilofiso hopaso a'amu wonyo somo sekwo nomokosyohumafɨkuji hofɨkoe yokumpohn'nyo so'nji hofɨkoe yofe engo so'nji wofongkulofantɨfeho. 
REV.2.28	Oso hohosohonta ngko imɨngo ne so'nji i'muso wasejapmmonnoho.
REV.2.29	Sekwo haloho hi'njɨku'manji olo hungkuno hiloso Anɨtuye towahuno sohwo nje a'amu sokumo selalokwe somo haloho popmno.
REV.3.1	Jisas ose ntonto ntɨmento, Joun kɨko hwe engo a'amu Anɨtuye yofe ho'nomayo'ne ango Satis sopo uhu'mokuwo'nɨngkohofo somo mokosyohumawo'nɨngkohofo sohwamne'no hungkuno ole mtɨ'mojo. Ngko Anɨtuye Towahuno mokosyohumaleno. Ngko hntokwaliyo aho fehohnjo hopi'nono nom'ne mta'ni hufa'uyo somo mokosyohumale sohwo'ni sekumo ole selalokweno. Sekwoe yo'mayo yahino so'no huno niyohoho. A'amu sekumne'no ole lalokwofo. A'amu Satis soku Anɨtuye yofe ho'nomayo'ne uhu'mokuwo'nɨngkohofoso sekwo wonyoangkafo humalofo. Ose ko lalokwofo so'no ngko huno ole niyohoho. Sekwo poyo pa'nyo humalofo. Hwapɨngoso sekwo nje hungkunomo nto'no manɨngkowalokuyohofo. Oso'no sekwo huno ito'no fɨsyafɨhupmno. Sekwo Anɨtuye pono masɨfitnnohofo. 
REV.3.2	Sekwo yomo yaofɨkuji ngkine'no huno nto'no fɨsyanɨfohupmno. Sekwo yahino wopɨngo we'e wojo sohwo poyo wape'nɨmonto yalokunjoso sekwo yokumpohn'nyo usosofitopmno. Yo'mayo hopi'nonohino yɨwo'nɨngkohofo somo nje Anɨtu nuhwononto ole lalofoho. Hofɨko nto'no miyo'njo yɨwo'nɨngkohofofoho. Ose lalofoho. 
REV.3.3	Sekwo Anɨtuye hungkuno kahopi upa'nontɨfi yokumpohn'nyo kemokosyohumamotofo pa'nyo so'no huno syafɨsyɨkuji oso pa'nyoso apa'no nokemokosyohumafɨkuji sekwoe yahino wonyoso nɨhu'nahone foho'naopmno. Moho'naofe'njo ikuji nto'no molɨkofohumayo'manji ngko a'amu hufo uyɨmo lɨhwosi poso hopaso wose'ma'monnoho. Osohonta sekwo yomo mɨkunɨmposo uyantɨfeho. 
REV.3.4	Sekwo a'amu Satis pi'nɨngo soku sekwo honɨngkano wonyo'njo ko humentanɨngkofi a'amu anga'no anga'nohino soku sekwo honɨngkano wonyo miyo'njo humalofo sokumo ngko sekumo songo humayo'ne hwapɨfe halojo pa'nyo sejapm'me'no sekwo hoponoho. Ngko'nji songo ne'no nohumentɨhwanefoho. 
REV.3.5	Sekwo hwahoponjo yahino somo monje yasyɨwo'nɨngkohofo soku sekumo songo humayo so'no hwapɨfe halojo pa'nyo sejapm'me'no womiyantɨfeho. Oseso oso iyoswo a'amu songo ne'no humayo'ne yofe'njo somta'ni sekwoe yofeso wae meesemo'mnoho. O'o sekwo nje Mpohwo'nji kakoe a'amu ahwomomjo sohwanjo sopo nolohofɨkujo'no ole ulɨmonnoho. Olo nje a'amufoho. Ose ulɨmonnoho.
REV.3.6	Sekwo haloho hi'njɨku'manji olo hungkuno hiloso Anɨtuye Towahuno Wopɨngo sohwo nje a'amu sokumo selalokunjo somo haloho popmno.
REV.3.7	Jisas ntɨmento, Joun kɨko hwe engo a'amu Anɨtuye yofe ho'nomayo'ne ango Filatelɨfiya somo mokosyohumawo'nɨngkohofo sohwa'ne'no hungkuno ole mtɨ'mojo. Ngko honɨngkano wopɨngo'nohini'njo sohwo'ni ngko yahino ne'njo sohwo'ni olo hungkuno loso selalokweno. Oso hwe yofe engo'njo Ntefit sohumo Anɨtu kako oso pone engo Jelusalem mokosyohumamojo so'no yokumpohn'nyo uyɨmentiso hopaso Anɨtu ahwomomjo pone engo Jelusalem songo sopo ne'no mokosyohumayo'ne kako ngkimo yokumpohn'nyo ntapmmentisofoho. Oseso ngko ahwomomjo hoku'yo somo a'amumne'no hwosompee'meso nom'ne a'amuhwo mopɨjwasyonehoho. Ngko oso hoku'yo homo somo a'amumne'no pɨjwahumeso nom'ne a'amuhwo mohwosampenehoho.
REV.3.8	Yo'mayo yahino iwo'nɨngkohofo so'no ngko huno niyohoho. Sekwoe sɨmanopo ngko hoku'yo hwosompeesyoheso uhwonɨmno. Oso hoku'yo hwosompeesyoheso nom'ne a'amuhwo mopujasyonehoho. Sekwoe yokumpohn'nyo we'e so'no ngko huno niyohoho. Oso yokumpohn'nyo we'e so'nji nje hungkunomo nnɨngkapontɨfi nje yofe nom'ne sohwamo yoloho lɨjwaofo'neso iyoho masenyofoho. 
REV.3.9	Upa'nɨmno. Oso a'amu Setenɨye yahinomo inɨngkawowo'nɨngkohofoso hwasyo hungkuno ole selalokwofo, Nakwo a'amu Jutafe honɨngkanomo inɨngkowalokuhwone hn'nwi nakwo'nohini Anɨtuye a'amu ne'nwoho. Oso a'amu ose selalokwofo homo somo ngko sekwoe sɨfɨki'nyo'mo wopɨhumojamonnoho. Nopɨhumojao'me'no hofɨko huno ole uyɨmontonoho. Sekwo a'amu Filatelɨfiya sokune'no nɨmo'nantofoho. Hofɨko huno ose uyɨmontonoho. 
REV.3.10	I sekwo nje hungkunomo tɨfi nnɨngkapontɨfe so'no yo'mayo tango se'mahonjoso sekwo yokumpohn'nyo lohofɨwo'nɨngkohofo kuyoho. Oso'no ngko sekumo hofiyo wosemokosyohumamonnoho. Tɨfi no'mo hwe moya'mi olo hwaho lopo humolawotofo sofe hungkuno ikwolofo'ne sohonta yo'mayo tango u'maso pa'nɨngoso sekumo mose'manehoho. O'o, ngko oso hiso'no ngko yokumpohn'nyo wosemokosyohumamonnoho. 
REV.3.11	We'enepi wose'ma'monnoho. Ou, ngko nje syoho sejapmmentoheso sekwo aho yokumpohn'nyo fɨkemokosyohumamno. Ose miyo'manji a'amu nom'neso sekwoe ahwomomjo ho'yango fehohnjoso nosemapitnnoho. 
REV.3.12	Sekwo yo'mayo hwahoponjo yahino somo nuyakolofɨkujɨ'manji sekwo nje Anɨtuye angomo nohumafɨkuji engkwosaho pa'nyo umo'nantɨfeho. Sekwo Anɨtumo musɨkwajɨfitnnehofo. O'o, sekwo ne'no humantokutnnefoho. Ngko nje Anɨtuye yofe'nji nje yofe songo'nji sekumo wasemtɨ'mokimonnoho. Hwapɨngoso sekwo nje a'amu nɨhu'nahone kuyoho. Oso'nji ngko Anɨtuye pone songo osomne'no yofe Jelusalemɨye eso sekumo wasemtɨ'mokimonnoho. Hwapɨngoso sekwoe pone nɨhu'nahonefoho. Oso pone hiso ahwommta'ni wapmmontonoho.
REV.3.13	Sekwo haloho'njo ku'manji olo hungkuno hiloso Anɨtuye Towahuno sohwo nje a'amu sokumo selalokunjoso haloho popmno.
REV.3.14	Jisas ose ntonto ole ntɨmento, Joun kɨko hwe engo a'amu Anɨtuye yofe ho'nomayo'ne ango Laoutisiya sopo uhu'mokuwo'nɨngkohofo somo mokosyohumawo'nɨngkohofo sohwamne'no hungkuno ole mtɨ'mojo. Ngko hungkuno ne'njo hwapɨngo sohwo'ni yo'mayo Anɨtu ntɨwo'nɨngkiso somo inɨngkawowo'nɨngkohe hwo'nyoho. Yo'mayo hungkuno Anɨtu ntɨmentisoso yoloho lɨjwao'mentohe hwo'nyoho. Oso syoho hiso ito'no imentohefoho. Yo'mayo Anɨtu mtɨ'mokumentiso hwaho'nji ahwomo'nji yo'mayo so'nji ngko hwapɨngo sohwo'ni olo hungkuno loso sekumo selalokweno.
REV.3.15	Yo'mayo yahino iwo'nɨngkohofo so'no ngko huno niyohoho. Sekwo ngkine'no syanɨfɨsyontɨfe sohonta sekwo nakwolaho manjo'njo ko yontɨfi sekwo nje hungkunomo aho yokumpohn'nyo mokemokosyohumayo'njo yontɨfi sekwo hwasyopo humalofo. Sekwo ngkine'no nakwolaho lontɨfijontentesi wopɨngo'nesohilo. I nje hungkunomo aho yokumpohn'nyo mokosyohumantɨfijontentesi wopɨngo'nesohilo. I oso'no sekwo hwasyopo humayo so'no ngkilaho. Hwapɨngoso sekwo hwasyopo nohumantɨfi ole hnnalokwofo. Nje yahinoso peho'no iwolo'mokumnehono. O'o, olo yahino homo lomo wohumamonnoho. Ose hnnalokwofo. 
REV.3.16	Sekwo ngkine'no we'enepi nnɨngkapontɨfi hwahoponjo somo we'enepi inɨngkawentɨfi hwasyopo humalofo so'no ngko sɨmoyɨhu'nalokweno. 
REV.3.17	Hwapɨngoso sekwo ole hnnɨwo'nɨngkohofi, Nakwoe yokumpohn'nyo so'nji yokumpohn'nyo ito'nontani ho'yango engo malokuhwono. Nakwo huno'njɨ'nwoho. Yo'mayo so'no umofonyo miyo'njɨ'nwoho. Wopɨngo humalohwono. Ose hnnɨwo'nɨngkohofofoho. I oso'no sekwo ose ko hnnontɨfi sekwo tɨmpi'nyo kuyoho. Sekwo ho'yango neso ane'njo soku a'apaho'nohino kuyoho. Sekwo nɨhu'no wonyo nohumentanɨngkofi ngko nosehononji sekumne'no hitoho ntokwoho. 
REV.3.18	Oseso nje hungkunomo haloho popmno. Ho'yango engo womano lɨkuji ngkinta'ni ahwomomjo ho'yango mpe ntohopmno. Oso ho'yango mpe iyo'ne sekwo tohino engo mayo'manji u yo'mayo umofonyo iyo'manji wopɨngofoho. Mpe noho ntohopmno. Sekwo ngkinta'ni honɨngkano wopɨngo'nohini hwapɨfe halojo mapijo'manji sekwo mpe ntohofɨkuji sekwoe a'apahomo ekojɨsyahonɨngkuji nom'ne a'amu somne'no sekwo wonɨmango masenonehoho. Sekwo ngkinta'ni molasin mpekuji sekwoe tɨmo tɨmpi'nyoso nosefisahu'mokuhwoso'no sekwo tɨmo wohonantɨfeho. 
REV.3.19	A'amu hopi'nonohino somne'no nɨmo'nɨwo'nɨngkiso so'no hofɨko wonyo ifijo'manji ngko yoka hungkuno ulɨ'mo hofɨkoe honɨngkano nto'no womɨhwatɨmo. Oso'no sekwoe yahino wonyo so'no huno syafɨsyɨkuji yomo yaofɨkuji sɨmeho fɨwolo'mokumno. Honɨngkano wopɨngo so'no hi semo'nɨngkuhwosi nto'no finɨngkamno. 
REV.3.20	Sekwo upa'nɨmno. Ngko sekwoe sɨmehomjo hoku'yopo lohofonji woswapmmonji hungkuno selalokweno. U, sekwo nje mampaho nupa'nɨngkuji nohwosompentɨmafɨkujo'no ngko noswapm'mo. Ngko sekwo'nji wohumamonnoho. Oso hopo sopo nekwo wosopayo nonɨngkuhwasi nekwo a'amu afa umo'nantaeho. U kako nje a'amu ne umo'nɨmotonoho. 
REV.3.21	A'amu fihwo kako hwahoponjo yahino somo yakolo'nnyo sohumo ngko yo'mayo hopi'nono yokumpohn'nyo mokosyohumame sohonta oso hwe huhwo sohumo ngko kakimo ngko'njo lopo womɨhumatɨ'monnoho. Nohumehwasi yo'mayoso nakumo enjwa'mo nowentɨhwonefoho. Oso pa'nyoso ngko sekwoe hwahopo nohumanji yo'mayo hwahoponjo somo uyakolofonji ngko honɨngkano wonyo miyo'njo imentohefoho. Oso'no olohonta ngko nje Mpohwo'nji kakoe epohumayo engo sopo humanji yo'mayo somo mokosyohumaleno.
REV.3.22	U, sekwo haloho hi'njo ku'manji olo hungkuno hiloso Anɨtuye Towahuno Wopɨngo sohwo nje a'amu sokumo selalokunjo somo haloho popmno. Ose ntɨmentisofoho.
REV.4.1	Moi'wo ntahonɨngki uhwonɨmentoheso, U ahwomomjo hoku'yo nohwosompo'nowentanɨngki uhwonɨmentohefoho. Ose uhwononji mampaho kounoho yoka hopa sɨmo'mo upa'nɨngkoheso ole ntɨmento, Oyomo. Olopo fisape. Ngko yo'mayo tɨfi i'mofaponeso wokitɨhwamo. 
REV.4.2	Ose ntahonɨngki ngko tɨmo komo'no uhwonɨmentoheso Anɨtuye Towahuno Wopɨngo ifehu'mokonɨsyahonɨngki ngko ahwomomo nohumanji uhwonɨmentoheso, U ngko hwe engo a'amumo mokosyohumawo'nɨngkiso sohwoe epohumayo somo uhwononji ole syafɨhu'mentoho, U nakwoe Hwe Engo Anɨtu kako a'amu hopi'nonohinomo mokosyohumayo sohwo humaho. 
REV.4.3	Ose syafɨsyonji uhwonɨmentoheso sojo honɨkotɨkojo'njo pomponaho'njo pa'nyo sohwo nohumentanɨngki uhwonɨmentohefoho. Kakoe epohumayo sopo sakungkwolanɨngo kopmmo'nowentanɨngki uhwononji lɨmentoho, Anɨtuye pomponaho wonyoangkafo'njo uhwonɨmentohefoho. 
REV.4.4	Anɨtuye epohumayo a'amu mokosyohumayo sohwoeso ajwo'mo wentanɨngki nom'ne epohumayo sɨfe aho hopi'nono nom'ne mta'ni osofosofahu'no nomotoku'mo'nowentanɨngki uhwonɨngkeso osopo hwe engo sohwa hofɨkoe hwapɨfe halojo'nohino'njo mnokino manji'mofo na'nohino'njo sohwa nohumentanɨngkofi uhwonɨmentohefoho. Oso epohumayo so'nji mnokino manji'mofo na'nohino'njo somo uhwononji ngko huno ole syafɨhu'mentoho, U a'amumo mokosyohumayo'ne hwafoho. 
REV.4.5	Ose syafɨsyonji Anɨtuye epohumayo'njo sopo nta'ni emta'mɨngo yonto mampaho pi'nɨngo ahwomo yoka pa'nyo ho'nɨngkahonɨngki upa'nonji uhwonɨmentoheso kwefoho aho fehohnjo hopi'nono nom'ne mta'ni hufa'uyo Anɨtuye epohumayo'njo sopo nosijontanɨngki uhwononji lɨmentoho, U, Anɨtuye Towahunofoho. Ose lɨmentohefoho. 
REV.4.6	Anɨtuye epohumayo somo mitɨfongo tɨmo honɨngkonyo pa'nyoso lɨfawo'nnyoponoho.
REV.4.6	Anɨtuye epohumayo momɨngo sopo yo'mayo kengo songo humayo osofosofahu'nohino sohwa nohumentanɨngkofi uhwonɨmentohefoho. Oso songo sohwa hofɨkoe tɨmo pi'nɨngo engo'njo hofɨkoe sɨmano hohnta'ni hohujo hohnta'ni ifeehu'mokahinyo hwafoho. 
REV.4.7	Oso songo huhwo sohwa sɨmo'mjo sohwo kako ahwomomjo a'amu sikisɨwojo (
REV.4.8	Oso songo humayo osofosofahu'nohino sohwa hofɨko anga'no anga'nohino sohwa hofɨkoe fefeelohoso aho fehohnjo hopi'nono nom'ne mta'ni anga'nohino'njo hwafoho. Oso fefeelohoso tɨmo pi'nɨngo engo'njoso a'apaho hohnta'ni angihnta'ni wo'nnyo'njo hwafoho. Hofɨko imɨngo'nji hinjopo sɨkuno'nji sɨkuno huhwo huhwi olo ta loso ne'no lɨwo'nɨngkohofi,
REV.4.8	Nakwoe Hwe Engo Anɨtu yo'mayo yokumpohn'nyo hwofilo'nnyo sohwosi kɨko wopɨngo'nohino hwosoho.
REV.4.8	Kɨko wopɨngo'nohino hwosoho.
REV.4.8	Kɨko wopɨngo'nohino hwosoho.
REV.4.8	Kɨko pa'nyo a'amu fihwo mohumuyoho.
REV.4.8	O'o nakwo hopi'nonohino kengo'nwoho.
REV.4.8	Kɨko ae'mta'ni humamopmmentohino sohwosi olohonta ne'no humahnno.
REV.4.8	Kɨko engolopohamo ne'no nohumantitnne hwosoho.
REV.4.9	Oso songo humalofo a'amu osofosofahu'nohino sohwa hofɨko Anɨtu songo ne'no humantɨhwone sohwo kakoe epohumayo sopo humaso sohwoe yofe engo'nji kakoe yokumpohn'nyo ntnne'no ta lontɨfi noho'nomantɨfi isamoyoka ulɨwo'nɨngkohofofoho. 
REV.4.10	Ose lɨwo'nɨngkohofo sohonta oso hwe engo sɨfe aho hopi'nono nom'ne mta'ni osofosofahu'nohino sohwa hofɨko Anɨtu kakoe epohumayo sopo humaso sohumne'no hwomtame ehumantɨfi ipitofawentɨfi oso Anɨtu songo ne'no humantɨhwone sohwoe yofe engo ho'nomantɨfi hofɨkoe mnokino manji'mofo na'nohinoso kakoe sɨfeki'nyo'mo ho'nahumentohofofoho. Ose uhwononji ole syafɨhu'mentoho, U, hwe engo sohwa hofɨkoe yokumpohn'nyoso Anɨtu mta'ango ntɨhwamentohofofoho. Ose ntɨhwantɨfi ta ole lɨmentohofi,
REV.4.11	U, nakwoe Hwe Engo Anɨtu kɨko yo'mayo hopi'nonohino mtɨ'mokumentohino so'no
REV.4.11	a'amu hopi'nonohinoso jɨje yofe engo'nji jɨje yokumpohn'nyo hwofilo'nnyo so'nji ho'nomayo'ne kɨko hopoenohino hwosoho.
REV.4.11	Kɨko yo'mayo so'no huno syafɨsyonji wamtɨ'mokumo lonji imentohinoso yo'mayo imo'nɨmentisofoho.
REV.4.11	Oso ta hiso nolɨwo'nɨngkohofofoho.
REV.5.1	Ngko Anɨtu kakoe epohumayo sopo nohumanji uhwonɨmentoheso, kakoe aho anga sohohnta'ni iyoswo sawemo popoki'nnyoso mokosyohumamentisofoho. Oso iyoswo homo somo hungkuno paho hohnjo'nji ajwo'mjo'nji mtɨ'mokinyo somo impe mijaho'njoso lojwohofojahinyoso aho fehohnjo hopi'nono nom'ne mta'ni hufa'uyoho. Lojwohofojahinyoso hwapɨngo olenoho. A'amu sikinjo iyoswo homo somo mɨkwalofe'nefoho. 
REV.5.2	A'amu yokumpohn'nyo ahwomomjo sohwo mampaho mohm'no ole lɨmento, A'amu wopɨngo ne sohwo kako oso iyoswo somjo impe mijaho'njoso lokoefaofɨhwosi fisakuyo'ne hopoenohinoso tɨhwolo. 
REV.5.3	Ose ulahonɨngki a'amu ahwomomo humalofo sohwa hwahoponjo humalofo sohwa a'amu poyo pe'nɨmentohofo sohwa oso iyoswo homo somo fisakuyo'ne hopoenohinoso nɨhu'no awonoho. 
REV.5.4	Ngko oso iyoswo homo somo nofisajɨhwosi uhwonyo'ne sohumo huno uhwononji humotaho engo lɨmentohefoho. 
REV.5.5	Humotaho lontanɨngko hwe engo fihwo Anɨtuye epohumayo momɨngopo lohofonto kako ntɨmento, Kɨko humotaho lohotoho. Ihwoni, osopo hwe fihwo humaho. Kako a'amu Jutafe hwe engo ne hweho. Ntefit yofe engo'njo sohwoe imu hweho. Kako Setenɨmo uyakolofonto honɨngkano wonyo miyo hweho. Oso'no kako iyoswo popoki'nnyo impe mijaho'njo lojwohofojahinyo aho fehohnjo hopi'nono nom'ne mta'ni hufa'uyo'njo homo somo wofisojwao'montonoho. Ose ntɨmentisofoho.
REV.5.6	Nuhwonɨngkahonɨngko Anɨtuye epohumayo'njo sopo oso songo humalofo osofosofahu'nohino sohwanji hwe engo sohwanji nohumentanɨngkofi Jisas Anɨtuye Yahu Mu 
REV.5.7	Oso Yahu Mu huhwo sohwo kako nowento Anɨtu kakoe epohumayo sopo humaso sohwo kakoe aho angahohnta'ni iyoswo popoki'nnyoso ma'mentisofoho. 
REV.5.8	Nomahonɨngki oso songo humalofo osofosofahu'nohino sohwanji hwe engo sɨfe aho hopi'nonohino nom'ne mta'ni osofosofahu'nohino sohwanji oso Yahu Mu sohwoe sɨfɨki'nyo'mo ipitofawo'mentohofofoho. Nohumanji oso hwe engo anga'no anga'nohino sohwa hofɨko tampuyo pa'nɨngo impe pi'nɨngo'njo so'nji noswanyo na'nohino sopo tɨkayo akino wopɨngo Anɨtumne'no wo'nnyo so'nji ma'mentohofofoho. Oso tɨkayoso a'amu Anɨtumne'no jomo ulɨwo'nɨngkohofo sohwafe hungkunofoho. 
REV.5.9	Osopo nohumantɨfi ta songo ole ulɨmentohofi,
REV.5.9	Kɨko iyoswo popoki'nnyo impe mijaho'njo lojwohofojahinyoso nomahoji fisaku joso hoponoho.
REV.5.9	Hwapɨngoso a'amu kikimo fonjakohumentohofoso jɨje honɨyo usɨhuma'mentohinoso a'amu hopi'nonohinoso wonyo somta'ni mpe ema'mentohinoso hofɨko jɨje a'amu ne imo'nɨmentohofofoho.
REV.5.9	Kɨko oso a'amu hiso temtitofo hopi'nonohino mta'angoso hungkuno kengo kengo'njo a'apaho kengo kengo somta'ni hwaho kengo kengo somta'ni ma'mentohinofoho.
REV.5.10	Kɨko oso a'amu huhwo sohwamo nomanji Anɨtu'njopo mokosyohumanji hofɨko Anɨtuye syoho ulohofiyo'ne mmokumentohinofoho.
REV.5.10	Oseso hofɨko hwahoponjo a'amu hopi'nonohino somo womokosyohumantɨfeho.
REV.5.10	Oso ta hiso Jisasɨmo ulɨmentohofofoho.
REV.5.11	Ngko Joun'ni apa'no uhwononji upa'nɨmentoheso a'amu ahwomomjo pi'nɨngo engo sohwafe mampahoso ho'nɨmentisofoho. Oso hopo sopo hofɨko Anɨtuye epohumayo so'nji yo'mayo songo humalofo osofosofahu'nohino sohwanji hwe engo sohwanji nohumentanɨngkofi hofɨko ku'moku'mofo ihumajɨ'mentohofofoho. 
REV.5.12	Hofɨko mampaho engo'nji ole lɨmentohofi,
REV.5.12	Anɨtuye Hwomu A'amufe Wonyomne'no Poyo Pe'nɨmentiso sohwo
REV.5.12	kako yo'mayo mokosyohumayo'ne yofe engoso, yo'mayo ho'yangoso, yo'mayo huno wopɨngoso mayo'ne kako hopoenohino hweho.
REV.5.12	Nakwo kakoe yofe engoso noho'nomehwasi kakoe yokumpohn'nyo so'no yoloho lɨjwaofɨhwasi isamoyoka ulano.
REV.5.12	Kakoe sɨmeho wopɨngo umo'nono.
REV.5.12	Mango mohm'no ose lɨmentohofofoho. 
REV.5.13	Ose upa'nonji ole upa'nɨmentoho, Yo'mayo Anɨtu mtɨ'mokumentiso ahwomomjo sohwanji hwahoponjo hn'nnonji a'amu poyo pe'nɨmentohofo sohwanji mijo ayomjo sohwanji nakwo hopi'nono ole lɨmentɨhwoni,
REV.5.13	Anɨtu kakoe epohumayo sopo humaso sohwo'nji kakoe Hwomu A'amufe Wonyomne'no Poyo Pe'nɨmentiso sohwo'njimo isamoyoka mɨkunɨmposo selalokuhwono.
REV.5.13	Nakwo sikoe yofe ho'nosemalokuhwono.
REV.5.13	Sikoe yofe engo'nji sikoe yokumpohn'nyo'nji ne'no nowentɨhwonefoho.
REV.5.14	Ose ulahonɨngkofi oso songo humalofo osofosofahu'nohino sohwa ole lɨmentohofi, Ou, nehopeho. Ose lahonɨngkofi hwe engo sohwa hofɨko sikoe yofe ho'nomayo'ne hwomtame imentohofofoho.
REV.6.1	Ngko nohumanji uhwonɨmentoheso Nakwoe Wonyo'ne Tohino Ma'mentiso sohwo impe mijaho'njo lojwohofojahinyo aho fehohnjo hopi'nono nom'ne mta'ni sɨmo'mjo nto lokoefoma'mentisofoho. Ose yahonɨngki songo humalofo osofosofahu'nohino somjo anga'nohino sohwo kako mampaho ahwomo yoka hopa a'amu fihumo ole ulɨmento, Oyomo. 
REV.6.2	Ose ulahonɨngki uhwonɨmentoheso yahu (
REV.6.3	Oso impe mijaho'njo hufa'u lojwohofojahinyoso nolokoefomahonɨngki oso songo humalofo osofosofahu'nohino somjo osofeponjo sohwo nom'ne a'amu fihumo ole ulɨmento, Oyomo. 
REV.6.4	Ose upo'nɨngkahonɨngko yahu (
REV.6.5	Oso impe mijaho'njo hufa'u sɨhune lojwohofojahinoso nolokoefomahonɨngki upa'nɨmentoho oso songo humalofo osofosofahu'nohino somjo hufa'u sɨhune sohwo ulɨmento, Oyomo. Ose ulahonɨngki uhwonɨmentoheso yahu a'amu hn'nomokomɨwo'nɨngkiso sɨkwo'mno sohwo i'mofapmmentisofoho. A'amu oso yahu hopo sopo kehumayo sohwo kako wosopayo yano ulofiyo'ne mtɨ'mokinyoso mokaho'nɨmentisofoho. 
REV.6.6	Oso hohosohonta songo humalofo osofosofahu'nohino ajwo so'mta'ni mampaho ole ho'nɨmento, Mijoho engo nto i'mofapohoho. Oseso hwe fihwo hamniyoho syoho'njo sohwo kako sɨkuno anga'nohino syoho somjo hamniyohoso hofɨko'montohwamne'no sɨkuno anga'nohino somne'no ahu'mo wosopayo aho fehohnjo'nohino mpe uyɨmontonoho. Wosopayo engo'maho. U hwamo'manji aho hopi'nono sɨfe fehohnjo hopi'nono. I ijayo'nji humo'nji hamniyoho honje moho'naopitnnehofo. Ose ho'nɨngkahonɨngki upa'nonji wosopayo'ne hamniyoho yokintahopo imo'nɨngkohoho syafɨhu'mentohefoho.
REV.6.7	Nakwoe Wonyo'ne Tohino Engo Ma'mentiso sohwo impe mijaho'njo lojwohofojahinyo osofosofahu'nohino somo lokoefomahonɨngki oso songo humalofo osofosofahu'nohino ae'uyo sohwoe mampaho nom'ne a'amu fihumo ole ho'nɨmento, Oyomo. 
REV.6.8	Ose ulahonɨngki ngko apa'no uhwonɨmentoheso yahu a'amu kehumawo'nɨngkiso 
REV.6.9	Hwe nakwoe Wonyo'ne Tohino Ma'mentiso sohwo impe mijaho'njo lojwohofojahinyo aho anga'no hopi'nonohino somo lokoefomahonɨngki uhwonɨmentoheso a'amu Anɨtuye yofe'no poyo pe'nɨmentohofo sofe huyo'mango oso ijempoho yo'mayo Anɨtumne'no ho'nasyɨwo'nɨngkohofo enjwa so'mo nohumentanɨngkofi uhwonɨmentohefoho. Oso a'amu hiso hwahopo songo humamotofo sohonta hofɨko Anɨtuye hungkuno lutɨhwamotofo so'no nom'ne a'amuso hofɨkimo fonjahumentohofofoho. 
REV.6.10	Oso huyo'mango sofe mampaho engo'njo ole lɨmentohofi, Ou, nakwoe Hwe Engo, kɨko yo'mayo hopi'nonohino yokumpohn'nyo mokosyohumahnno sohwosi kɨko wopɨngo'nohini hwosoho. Jɨje yahino nto'nohino'njo hwosoho. Yo'mayo hungkuno lɨwo'nɨngkino so'no nakwo huno nayohoho. Ne umo'nɨmontonoho. Nakwoe honɨyo somne'no kɨko a'amu hwahoponjo somo aku tohino ntohonta umonneto. I, oso'no hofɨko hofɨkoe hungkuno somne'no ntohonta ikwolopitnneto. 
REV.6.11	Ose ulahonɨngkofi a'amu ahwomomjo sohwa hofɨko a'amu anga'no anga'nohino hisomo hwapɨfe halojo sawemoso uyontɨfi ulɨmentohofi, Hofahiyo. Sekwo we'enepi fohontohumamno. Hwangku Anɨtuye syoho ulohofiyo senɨngkwa'wehwosa hofɨko sekwo sapmmentohofo hopa sapɨfitnnefoho. Anɨtuye syoho ulohofiyo nom'ne somo a'amu hwahoponjoso hofɨko sekumo fonjasehumentohofo hopaso hofɨkimo fonjahufijoso sekwoe ae'uyo (
REV.6.12	Hwe nakwoe Wonyo'ne Tohino Ma'mentiso sohwo impe mijaho'njo lojwohofojahinyo aho anga'no hopi'nono nom'ne mta'ni anga'nohino somo lokoefomahonɨngki uhwonɨmentoheso hwomɨhwo mɨkunɨmposo imentisofoho. Oso hohosohonta mofehi'nyoso sɨkwo'mno titiso pa'nyo imo'nɨngkahonɨngki hamno honɨyo'nohino imo'nɨmentisofoho. 
REV.6.13	Osohonta hntokwaliyo ahwomo mta'ni hwahopo pɨwahu'mentisofoho. Oso hiso'no nakwo huno moi'wonoho. Ifofo engo yonto solongkoe ufo'nji mojo'nji wasyɨwo'nɨngkiso hopa hntokwaliyo pɨwahu'mentisofoho. 
REV.6.14	A'amu ife popojasyɨwo'nɨngkohofo hopaso ahwomo oso hopa popojonto moi'wo imo'nɨmentisofoho. Hwofɨki'nyo hwanji mijo'njo soponjo hwaho we'e sohwanji hofɨkoe angoso nulɨko'mantɨfi we'enehwo nonje ehumamentohofofoho. 
REV.6.15	A'amu yofe engo'njo hwaho mokosyohumayo sohwanji hwe engo hopi'nonohino sohwanji a'amu itokuso'njo sohwamo mokosyohumawo'nɨngkohofo sohwanji a'amu hamniyoho'njo sohwanji a'amu yokumpohn'nyo sohwanji a'amu syoho ulohofiyo sohwanji a'amu sikinjo so'nji a'amu hopi'nono hofɨko iyoho engo unɨngkahonɨngki lɨmentohofi, Nakwo sokimo'mo hwa'imo'mo woswantane'no ihwono. 
REV.6.16	Ose ulontɨfi ulɨmentohofi, Hwofɨki'nyo sohwosi, oso hwe kakoe epohumayo sopo humaso sohwo'nji hwe nom'ne nakwoe Wonyo'ne Tohino Ma'mentiso sohwo'nji siko nakumo yoka nalɨsihnnoho kɨko nofosomahoji nakumo fɨfehu'mokonasyo. 
REV.6.17	U, siko nakumo yoka nalɨsɨhnne sɨkunoso olohonta nto i'mofapohoho. I oso'no nakwoe wonyo somne'no siko nakumo aku nejapiso sohonta yokumpohn'nyoso tɨhwo waloho'mtolo. O'o, awonoho. Ose lɨmentohofofoho.
REV.7.1	Ose uhwononji nom'ne wojo hopa uhwonɨmentoheso, a'amu ahwomomjo osofosofahu'nohino sohwa hwaho tokwajo ae sopo lohofontɨfi ifofo oso'mo so'mta'ango osofosofahu'nohino somo aho kesyohumentanɨngkofi uhwonɨmentohefoho. Oso ifofo hiso mijo ayomo hwahomo iyo oso'njo sopo muloho'mentisofoho. O'o, ifofo homo somo pɨjwahumentohofofoho. 
REV.7.2+REV.7.3	Ose uhwononji uhwonɨmentoheso, a'amu ahwomomjo nom'ne sohwo mofehi'nyo sɨ'mofapiso so'mta'ni nosaponto Anɨtu songo ne'no humayo sohwoe ifalifaliyo mtɨ'mokiyo'neso ahomo nomokosyohumanto mango engo ulɨmento, Sekwo a'amu ahwomomjo osofosofahu'nohino sohwasi sekwo hwaho'nji mijo ayo'nji wonyo imokiyo'ne yokumpohn'nyo mokosyohumalofo sohwasi we'e nehwo fohontohumamno. Sɨmo'mo nakwo Anɨtuye syoho ulohofiyo sohwafe yomohu'nyopo Anɨtu kakwo'yohwo sohwoe ifalifaliyo mtɨ'mokosyɨhwasi i osohonta sekwo hwaho'nji mijo'nji iyo'nji wonyo hmmokumno. 
REV.7.4+REV.7.5+REV.7.6+REV.7.7+REV.7.8	Ose upa'nonji a'amufe yomohu'nyopo ifalifali mtɨ'mokinyo neso atofo linyoso ole upa'nɨmentoho. A'amu Isɨlael temtitofo aho hopi'nono sɨfe mta'ni hufa'uyo somta'ango a'amu 
REV.7.4+REV.7.5+REV.7.6+REV.7.7+REV.7.8	Jutafe temtitofoso 
REV.7.4+REV.7.5+REV.7.6+REV.7.7+REV.7.8	Lupenɨye temtitofoso 
REV.7.4+REV.7.5+REV.7.6+REV.7.7+REV.7.8	Ngkatɨye temtitofoso 
REV.7.4+REV.7.5+REV.7.6+REV.7.7+REV.7.8	Asyafe temtitofoso 
REV.7.4+REV.7.5+REV.7.6+REV.7.7+REV.7.8	Napɨtalaiye temtitofoso 
REV.7.4+REV.7.5+REV.7.6+REV.7.7+REV.7.8	Monaseye temtitofoso 
REV.7.4+REV.7.5+REV.7.6+REV.7.7+REV.7.8	Simeyounɨye temtitofoso 
REV.7.4+REV.7.5+REV.7.6+REV.7.7+REV.7.8	Lifaiye temtitofoso 
REV.7.4+REV.7.5+REV.7.6+REV.7.7+REV.7.8	Isokafe temtitofoso 
REV.7.4+REV.7.5+REV.7.6+REV.7.7+REV.7.8	Sepɨyulanɨye temtitofoso 
REV.7.4+REV.7.5+REV.7.6+REV.7.7+REV.7.8	Jousepɨye temtitofoso 
REV.7.4+REV.7.5+REV.7.6+REV.7.7+REV.7.8	Mpenyaminɨye temtitofoso 
REV.7.4+REV.7.5+REV.7.6+REV.7.7+REV.7.8	Oso a'amu hofosofe yomohu'nyopo Anɨtuye ifalifaliyo hi'njofoho.
REV.7.9	Ose uhwononji nom'ne wojo hopa uhwonɨmentoheso hwe moya'mi pi'nɨngo engoso oso a'amu hiso a'amu hofɨko atofo joso hopo'maho. Oso a'amu hiso temtitofo homo homta'angoso hwaho kengo kengo a'apaho kengo kengo hungkuno kengo kengoso hofɨko hwapɨfe sawemo halojo inyoso Hwe Engo sohwoe epohumayo sɨmano sopo loho'mentohofofoho. Osopo lohofontɨfi Anɨtuye mango hwamo uyakolo'mentohofo so'no tohe hweho nomantɨfi sɨmonyo yontɨfi 
REV.7.10	mampaho engo'nji ole lɨmentohofi, Nakwoe Anɨtu epohumayopo humaso sohwo'nji Jisas nakwoe Wonyo'ne Tohino Engo Ma'mentiso sohwo'nji siko nakumo asomo netɨmahonɨngki nakwo wopɨngo humalohwono.
REV.7.11	Ose ulahonɨngkofi a'amu ahwomomjo sohwa Anɨtuye epohumayo somo ehofo'mokosyohumalofo sohwa hwe engo sɨfe aho hopi'nono nom'ne mta'ni osofosofahu'nohino sohwanji yo'mayo songo humalofo osofosofahu'nohino oso hwanji hofɨko Anɨtumne'no hwomtame ehumantɨfi Anɨtuye yofe ho'noma'mentohofofoho. 
REV.7.12	Ole lɨmentohofi, Nehopeho. Nakwo nakwoe Anɨtumne'no sɨmonyo engo uyano. Kakoe yofe engo, kakoe yokumpohn'nyo so'ntnne'no woho'nomano. Kakoe huno wopɨngo yakolo'nnyoso, kakoe yokumpohn'nyoso ne'no nowentɨhwonefoho. Oso'no nakwo kakimo isamoyoka engolopohamo ulɨhwano. Oso hungkunoso nehopeho. Ose ulɨmentohofofoho.
REV.7.13	Ose uhwonɨngkahonɨngko hwe engo sɨfe aho hopi'nono nom'ne mta'ni osofosofahu'no somta'ango fihwo ntɨmento, Olo a'amu hwapɨfe halojo sawemo'njo lohwa tɨhwalo. Ntɨ'mta'ango hwalo.
REV.7.14	Ose ntahonɨngki ulɨmentoho, Hwe engofo, ngko huno maniyohoyohoho. Kɨko huno kiyohoho. Ose ulahonɨngko oso hwe engo huhwo sohwo kako tango mɨkunɨmposo i'mofapone so'no ole ntɨmento, Anɨtu kako oso tango mɨkunɨmpososo hwahopo uyɨmentiso sohonta a'amu hiso nohumantɨfi Anɨtumne'no yokumpohn'nyo lohofontɨfi poyo pe'nɨngkahonɨngkofi Anɨtu kako hofɨkimo olo pone'no motosahopohoho. Sɨmo'mo hofɨkoe honɨngkano wonyo somne'no hwapɨfe mijo yajɨjwohofo hopaso hofɨkoe honɨngkano wonyo somo Jisasɨye honɨyo'nji wae yao'mentisoso hwapɨfe kiho ane pa'nyo halojo imo'nɨmentisofoho. 
REV.7.15	Oso hiso'no hofɨko Anɨtuye epohumayo sopo lohokwofo. Sɨkuno huhwo huhwi imɨngo'nji sɨkuno'nji hinjopo hofɨko Anɨtuye ango ahwomomjo somo kakoe syoho ulohofɨwo'nɨngkohofofoho. Anɨtu kako kakoe epohumayo sopo humanto hofiyo umokosyohumawo'nɨngkisofoho. 
REV.7.16	Oseso hofɨko mijoho apa'no mape'nyofoho. Hofɨko mijo'no mumo'nyofoho. Mofehi'nyo hofɨkimo toho mufojiyofoho. Tohino muhmnyofoho. 
REV.7.17	Hwapɨngoso hwe hofɨkoe wonyo'ne tohino ma'mentiso sohwo kako Anɨtuye epohumayo sopo nohumanto hofiyo mokosyohumaho. Kako a'amu homo somo mijo tɨmo so'mo ipemotasyɨhwosi mijo songo ne'no humayo'ne nɨfitnnefoho. Osopo Anɨtu kako hofɨkoe tɨmijo wae imofɨhwosi hofɨko humotaho apa'no malɨfitnnefoho.
REV.8.1	Ose uhwononji oso wojo hopa sɨmo'mo uhwonɨmentoheso apa'no uhwonɨmentohefoho. Oso hohosohonta nakwoe Wonyo'ne Poyo Imo'nɨmentiso sohwo kako impe mijaho'njo iyoswomo lojwohofojahinyo aho fehohnjo hopi'nono nom'ne mta'ni hufa'uyoso lokoefomahonɨngki osohonta a'amu hopi'nono oso hopo sopo humamentohofoso hofɨko songo songo miyo'njo yontɨfi mampi'nyo humantɨfi tɨfi no'mo hwahopo tango imo'none so'no humafisohunyo imentohofofoho. Osopo nohumentanɨngkofi mofehi'nyo we'enehwo umentisofoho. 
REV.8.2	Mofehi'nyo we'enehwo noposahonɨngki uhwonɨngkoheso a'amu ahwomomjo aho fehohnjo hopi'nono nom'ne mta'ango hufa'uyo sohwa Anɨtuye epohumayo'njo sɨmanopo humawo'nɨngkohofo sohwamo Anɨtu kako kounoho anga'no anga'no hu'muyɨmentisofoho.
REV.8.3+REV.8.4	Nohu'muyahonɨngki ahwomomjo nom'ne sohwo ijempoho Anɨtumne'no yo'mayo ho'nasyɨwo'nɨngkohofo sopo lohofonto kako noswanyo na'nohino'njo tɨkayo akino wopɨngo'njo usɨmokiyo'ne mokosyohumamentisofoho. Hofɨko kakimo hwamno pa'nyo engo akino wopɨngo'njo umentohofofoho. Kako Anɨtuye hwe moya'mi somne'no jomo ujo hungkuno so'nji hwamno pa'nyo akino wopɨngo'njo so'nji manto nomɨhu'mokonto ijempoho na'nohino Anɨtumne'no yo'mayo ho'nasyɨwo'nɨngkohofo sopo Anɨtuye sɨmano sopo wojo somo tɨkayo akino wopɨngo'njo so'nji Mpohumo jomo ujo hungkuno so'nji wa'mentisofoho. 
REV.8.5	Akino wanto kako oso ijempoho somta'ni toho nomanto oso noswanyo homo somo toho ihm'mofonto hwaho ayo yawojo'mne'no umokwajɨmentisofoho. Oso toho hiso nɨmokwojahonɨngki ahwomo yoka emta'mɨngo engo yonto hwaho hwomɨhwo engo imentisofoho. Ose uhwononji ole syafɨhu'mentoho, oso hungkuno Anɨtumo jomo ujoso tɨkayo'nji Anɨtuye sɨmo sopo sɨmentiso hungkunoso ne umo'nɨmonto yalofoho.
REV.8.6	A'amu ahwomomjo aho fehohnjo hopi'nono nom'ne mta'ango hufa'uyo sohwa hofɨkoe kounoho yoka wolano lontɨfi ito'no esyohumamentohofofoho.
REV.8.7	A'amu ahwomomjo sɨmo'mjo huhwo sohwo kounoho yoka lahonɨngki ifoyo wosoho pa'nyo'nji toho'nji honɨyo'nji nem'no uhwoso'mokonto hwaho ayo yawojo'mo mo'mentisofoho. Oso hiso nomofahonɨngki iyo hwaho hoja hopi'nono hufa'u sɨhune imo'nɨmentisoso anga'no toho nɨngkahonɨngki hufa'u lohofoho.
REV.8.8	A'amu ahwomomjo osofeponjo sohwo kako kounoho yoka lahonɨngki hofɨko toho hwofɨki'nyo pa'nyo mɨkunɨmposo engoso mijo ayo hopi'nonohinomo ho'nao'mentohofofoho. 
REV.8.9	Oso toho hiso mijo hufa'u sɨhune mtohupo'mentisofoho. Oso mijo anga'nohino sohumo honɨyo'nohino imo'nonto yo'mayo inanɨku songo humamentohofoso poyo pe'nɨmentohofofoho. Yofayokino oso ho'mo so'mo a'amu hi'nji nowentanɨngki a'amu hi'nji wae yao'mentisofoho.
REV.8.10	A'amu ahwomomjo hufa'u sɨhune sohwo kounoho yoka lahonɨngki hntokwaliyo engo sohwo toho kwefoho pa'nyo sohwo mijɨlɨmno nom'ne sopo ho'nao'mentisoso oso mijo huhwo sohwo hufa'u sɨhune mtohupo'mentisofoho. Anga'nohino sohumo mo'mentisofoho. 
REV.8.11	Oso hntokwaliyo engo huhwo sohwo kakoe yofeso Noufo Iyoho'njo Pa'nyo hweho. Oso mo'mentiso hopo soponjo mijoso iyoho'njo imo'nɨngkahonɨngki a'amu hofɨko ifanɨmentohofo oso iyoho huhwo sohwo polo'meehumentisoso fehohnjoso pe'nɨmentohofofoho.
REV.8.12	A'amu ahwomomjo osofosofahu'nohino sohwo kounoho yoka lahonɨngki mofehi'nyo hamno hntokwaliyo oso hufa'u sɨhune mtɨhupo'mentisofoho. Oso anga'no anga'nohino homo somjo hufa'u sɨhune hufa'u sɨhune mtɨhupo'mentiso homo somjo anga'no anga'nohinoso sɨkwo'mno imo'nɨmentisofoho. Oso hiso'no mofehi'nyo hamno hntokwaliyo lɨwo'nɨngkiso sohonta pijijo imo'nɨmentisofoho. Fehohnjo majofoho.
REV.8.13	Ose imo'nɨmentiso sohonta uhwonɨmentoheso sɨwe mɨkunɨmposo sohwo ahwomomo fekwoswahonɨngki uhwononji ole syafɨhu'mentoho, U tango mɨkunɨmposo u'mofapmmonte'no yalofoho. Sɨwe sohwo mampaho mohm'no ole lɨmento, Nje a'amu, nje a'amu, sekwo hwahopo humalofo soku, sekumne'no hitoho ntokwoho. A'amu ahwomomjo hufa'u sɨhune ae'uyo sohwa kounoho yoka wolantɨfi yalokwofo. Nolɨkujo'no tango engo mɨkunɨmposo wose'ma'montonoho. Ose lɨmentisofoho.
REV.9.1	A'amu ahwomomjo aho fehohnjo hopi'nonohino sohwo kako kounoho yoka lahonɨngki uhwonɨmentoheso hntokwaliyo anga'nohino sohwo kako hwahopo pɨwahu'mentisofoho. Nopɨwesyahonɨngki hofɨko oso hntokwaliyo homo somo pi'nɨmo hwapɨngo ane'njo sopo hano hwosampesoso uyɨmentohofofoho. 
REV.9.2	Pi'nɨmomjo hoku'yo hwosompeehonɨngki oso pi'nɨmo homo somjo toho engo somta'ni tɨkayo sɨkwo'mno engoso sapmmentisofoho. Oso tɨkayo hiso mofehi'nyo'nji ifofo sɨmano esyaofo'neso sɨkwo'mno imo'nɨmentisofoho. 
REV.9.3	Oso tɨkayo homo somta'ni mpompalɨ'me pa'nyo pi'nɨngo engo folofomanto hwaho ae yawojo'mo ifehu'mokahumentisofoho. Oso mpompalɨ'me pa'nyo huhwo sohwa hofɨkoe yokumpohn'nyoso a'nantɨhwoyo sohwafe yokumpohn'nyo pa'nyo hwafoho. Oso yokumpohn'nyo hiso'nji a'amumo mokintofo'nefoho. 
REV.9.4	Hofɨko mpompalɨ'me pa'nyo sohwamo ole ulɨmentohofi, Sekwo hoja hwanji iyo hwanji yo'mayo hwaho loponjo foka'nyo somo fonɨfonyo imokukutoho. O'o, hwe moya'mi Anɨtuye ifalifaliyo yomohu'nyopo mamtɨ'mokinyo'njo somo tohino engo uyɨmno. 
REV.9.5	Sekwo hwe moya'mi hopi'nonohino homo somo tohino engo uyontanɨngkuji hamno aho fehohnjo hopi'nono woseyakolo'montonoho. I oso'no sekwo poyo umokukutoho. Ose ulahonɨngkofi mpompalɨ'me pa'nyo huhwo sohwa tohino engo a'nantɨhwoyo sohwa uyɨwo'nɨngkohofo hopaso uyɨmentohofofoho. 
REV.9.6	I oso hohosohonta a'amu tohino engo mafɨkujo'no poyo wape'nɨfe ko lɨkuji tohino uyɨfijoso a'amuso hofɨko poyo pe'nyo'ne honɨngkanoso motɨpemapɨfitnnehofo. Oso hiso'no poyo umo'nano ko lɨfijoso poyo mmo'nɨfitnnehofo.
REV.9.7	Ngko uhwonɨmentoheso oso mpompalɨ'me pa'nyo huhwo sohwa hofɨko oso yahu a'amu hn'nomokomɨwo'nɨngkohofo sohwafe engo pa'nyo hwafoho. Hofɨko ikujoho wofongki'nano lontɨfi ito'no esyohumentanɨngkofi uhwonɨmentohefoho. Hofɨkoe mnokino sopo wokoso wonyoangkafo foto'nɨmentohofofoho. Hofɨkoe sɨmanoso a'mosɨmano'njo hwafoho. 
REV.9.8	Hofɨkoe mijiyoso sawemofoho. Hofɨkoe mangoso sɨwatɨmangofoho. Mango hiso yokumpohn'nyo yahu sɨhwano pa'nɨngofoho. 
REV.9.9	Oso mpompalɨ'me pa'nyo sohwa hofɨkoe swokinoso mijo yɨhumo sohwafe a'apaho nɨhu'no sojo pa'nyo uhwonɨwo'nɨngkuhwoneso pa'nyo'njo hwafoho. Hofɨkoe fefeeloho peengku peenjo mpuyo pi'nɨngo engo'njo pa'nyofoho. Yahu pi'nɨngo engo sohwafe kunto'yoka pa'nyofoho. 
REV.9.10	Hofɨkoe somiso a'amu somo montitofontanɨngkofi hamno aho fehohnjo hopi'nono uyakolo'mentisofoho. Tohino engo mɨkunɨmposo uyɨmentohofofoho. 
REV.9.11	Mpompalɨ'me pa'nyo sohwafe hwe engo sohwo kako towahuno wonyo sohwo pi'nɨmo hwapɨngo ane so'mo mokosyohumawo'nɨngkiso hweho. Kakoe yofeso a'amu Hipɨluso ole lɨwo'nɨngkohofoso Opeeton. A'amu Ngkɨlikɨso ole lɨwo'nɨngkohofi Opalɨyon. Oso hungkuno hwapɨngoso olenoho. A'amumo Wonyo Umokuwo'nɨngkiso hweho.
REV.9.12	Osohonta uhwonɨmentoheso tango engo mɨkunɨmposo sɨmo'mjoso moi'wonoho. Nom'ne hufa'u weho. Tango hufa'u umo'nɨmontonoho.
REV.9.13	A'amu ahwomomjo aho fehohnjo hopi'nono nom'ne mta'ni anga'nohino sohwo kounoho yoka lɨmentisofoho. Oso Anɨtuye sɨmano soponjo ijempoho na'nohino'njo Anɨtumne'no yo'mayo ho'nasyɨwo'nɨngkohofo sopo hwolafeso osofosofahu'nohino'njo sopo yahu 
REV.9.14	Oso a'amu ahwomomjo kounoho yoka lɨmentiso sohumo mampaho hiso ole ulɨmento, Kɨko towahuno wonyo osofosofahu'nohino sohwa Mijo Yufɨletis tafe sopo impe into'nawotofo sohwamo nu'mahoji fisɨhuto'mɨhwajo. 
REV.9.15	Ose ulahonɨngki kako nowento isɨhuto'mɨhwajɨmentisofoho. Oso towahuno osofosofahu'nohino wonyo sohwamo Anɨtu kako olo soswo lomo olo hamno lomo olo sɨkuno lomne'no impe into'nawo'mentisofoho. Hofɨko nowekuji a'amu hwahoponjo hopi'nonohino somo hufa'u sɨhune hotitofɨkuji anga'nohino somo fonjasyɨkuji mtitofo hufa'u umo'nɨmontonoho. 
REV.9.16	Oso towahuno wonyo sohwamo isɨhuto'mɨhwojahonɨngkofi ole upa'nɨmentoho, Towahuno wonyo huhwo sohwafe a'amu ikujoho'ne yahupo kehumalofo sohwa hofɨko nɨhu'no pi'nɨngo hwafoho. 
REV.9.17	Ngko wojo hopa uhwonɨngkoheso olenoho. A'amu yahupo kehumalofo sohwafe manji'mofo sojo pa'nyoso honɨjwo, sonjijo hwosɨmijo'njo hwafoho. Yahu sohwafe mnokinoso sikisɨwojo sohwafe mnokino'njo pa'nyo hwafoho. Yahufe mango mta'ni tɨkayo akino wonyo'njo sɨkwo'mno hwosɨmijo'nji toho'nji sijomokoho'naweho. 
REV.9.18	Oso toho hiso'nji tɨkayo akino wonyo sɨkwo'mno'nji hwosɨmijo'nji hofɨkoe mango mta'ni a'amu hwahoponjo somo hufa'u sɨhune hotitofonto mtitofo anga'nohino somo poyo imokumentohofofoho. 
REV.9.19	Oso yahu sohwafe yokumpohn'nyoso hofɨkoe somimo hofɨkoe mangomo wo'nnyoponoho. Hofɨkoe somiso homa a'amumo toho lofɨwo'nɨngkiso sohwafe mnokino'njo pa'nyo hwafoho.
REV.9.20	A'amu poyo mape'nyoso hofɨko nohumantɨfi hofɨkoe yahino wonyomne'no sɨmeho mɨwolo'mokiyo'njo imentohofofoho. O'o, hofɨko towahuno wonyo homo somne'no hwomtame ulohofɨwo'nɨngkohofofoho. Oso towahuno wonyo huhwo sohwafe yofe ho'nomayo'ne so'no hofɨko hwasyo anɨtuye huyo'mango sojo mta'ni iyo mta'ni hwaho mta'ni mtɨ'mokontɨfi osomo hwomtame imentohofofoho. Oso mtɨ'mokumentohofoso haloho mupa'nyofoho. Tɨmo muhwonyofoho. Hano memoyo'njofoho. 
REV.9.21	A'amu hiso hofɨko nom'ne a'amu somo nofonjasyontɨfi ki'nyo imokontɨfi a'mohufo yontɨfi yo'mayo ho'yangoso hufo ma'mentohofofoho. Oso yahino wonyo homo somne'no hofɨkoe sɨmeho mɨwolo'mokiyo'njo imentohofofoho.
REV.10.1	Ngko oso hohosohonta uhwonɨmentoheso, a'amu ahwomomjo nom'ne yokumpohn'nyo sohwo ahwomo mta'ni pmmentisofoho. Kakoe manji'mofoso himofoho. Kakoe mnokinopo sakungkwolanɨngo kotofahinyo hweho. Kakoe sɨmanoso mofehi'nyo pa'nyofoho. Kakoe sɨfeso toho sitnnyo pa'nyofoho. 
REV.10.2	Kakoe ahomo iyoswo we'e popojahinyofoho. Oso iyoswo hiso fisojwahinyofoho. Kakoe sɨfe angahohnjoso mijo ayo sopo fesyohumaho. Sɨfe hwonamonyoso hwahopo fesyohumaho. 
REV.10.3	Oso hopo sopo kako nohumanto mampaho mohm'no sikisɨwojo hauwayo yoka hopa lahonɨngki ahwomo yoka aho fehohnjo hopi'nono nom'ne mta'ni hufa'u ho'nɨngkahonɨngki oso homo somta'ni hungkuno upa'nɨmentohefoho. 
REV.10.4	Oso hungkuno ahwomo yoka somta'ni upa'nɨmentoheso wamtɨ'mokumonji yahonɨngko mampaho ahwomo mta'ni ntɨmento, Oso hungkuno ahwomo yoka aho fehohnjo hopi'nono nom'ne mta'ni hufa'uyo ho'nɨngkisoso kɨko ifalifaliyo nomtɨ'mokohotoho. Hiyaso mokosyohumaho.
REV.10.5	Oso a'amu ahwomomjo sɨfe anga'no mijo ayo sopo fesyohumanto sɨfe nom'ne hwahopo fesyohumaho huhwo sohwo kako hungkuno nehopi ujo'neso kakoe aho anga hohnjoso ho'noma'mentisofoho. 
REV.10.6	Noho'nomanto ulɨmento, Anɨtu songo ne'no humaso sohwo yo'mayo ahwomomjo so'nji hwahoponjo so'nji mijo ayo somjo so'ntnne mtɨ'mokumentiso sohwo yokintahopone'no hungkuno nehopi walɨmonne'no yohono. Hungkuno olenoho. Sɨkuno moi'wonoho. Oso'no Anɨtu kako mohontohumanehoho. O'o, a'amufe hungkuno ikwolofo'ne sɨkunoso nto i'mofapohoho. 
REV.10.7	A'amu ahwomomjo aho fehohnjo hopi'nono nom'ne mta'ni hufa'uyo sohwo kounoho yoka ho'nɨngkuhwoso'no yo'mayo hungkuno Anɨtu kakoe syoho ulohofiyo sohwamo uyahonɨngki nalɨmotofoso olohonta ne umo'nɨmontonoho. Hohonta olo hungkuno hiloso huno mehohosasiyo'njo imojoso olohonta ne imo'nɨngkuhwoso'no a'amufe hunoso wehohosahumontonoho.
REV.10.8	Ose lahonɨngki oso mampaho ahwomo mta'ni sɨmo'mo ntɨmentiso hopaso olohonta apa'no ntohi, Olohonta kɨko nuhuji oso iyoswo a'amu ahwomomjo sohwo sɨfe anga'no mijo ayomo fesyohumanto nom'ne hwahopo fesyohumaso sohwo kako iyoswo fisojwosyohumasoso kɨko maho. 
REV.10.9	Ose ntahonɨngki ngko nowenji ulɨmentoho, Kɨko oso iyoswo we'eso ntape. Ose ulahonɨngko ntɨmento, Ou, kɨko olo iyoswo loso nomahoji hmnyo. Kɨko njoso humo meyo kihwosi u jɨje sɨmeho mo'mo iyoho wakimmtonoho. 
REV.10.10	Ose ntahonɨngki iyoswo we'e loso a'amu ahwomo mta'ango sohwoe aho mta'ni nomanji manɨmentoheso nje mangomo humo meyo niyahonɨngki nɨngku'nɨmentoheso iyoho nnɨmentisofoho. Hwapɨngoso yo'mayo imo'noneso tango'njofoho.
REV.10.11	Ose yahonɨngko ntɨmentohofi, Kɨko hwe moya'mi ango hopi'nonohino hungkuno kengo kengo'njo hwe yofe engo'njo hwaho mokosyohumawo'nɨngkohofo oso hwamne'no oso iyoswo nɨngkinoso yo'mayo imo'none so'no filutɨhwaho. Ose ntɨmentohofofoho.
REV.11.1	Ngko nohumentanɨngko ango imayo iyo'ne iyo ntapontɨfi ntɨmentohofi, Nolɨkafohoji Anɨtuye tojo ango engo Jelusalem lohojwo so'nji oso ijempoho yo'mayo Anɨtumne'no ho'nasyɨwo'nɨngkohofo so'ntnne'no sawemo so'no yamofo fiyo. Ose yohoji kɨko a'amu Anɨtuye angomo Anɨtu kakoe yofe ho'nomayo'ne humalofo somo atofo fiso. 
REV.11.2	Oseso kɨko oso angkuhwafo we'e mempo hohnjo somo yamofo yohotoho. O'o, oso a'amu Anɨtumo sɨmeho hi'ntnnono muyo'njo iwo'nɨngkohofo sofeponoho. Oso'no kɨko yamofo yohotoho. A'amu hiso hofɨko ango Jelusalem so'nji oso angkuhwafo we'e mempo hohnjo so'nji fonɨfonyo yontanɨngkuji soswo hufa'u sɨhune uyakolofɨhwosi nom'ne hamno aho fehohnjo hopi'nono nom'ne mta'ni anga'no uyakolofɨhwoso'no fonɨfonyo wesojwaofantɨfeho. 
REV.11.3	Fonɨfonyo hiso yontanɨngkuji a'amu hufa'u hwa'u nje hungkuno ujo'ne yokumpohn'nyo uyɨme sohwa'u siko ifa nano ho'yoso meki'nisoso hofɨkoe sɨmeho tango unyoso a'amumo utɨhwayo sohwa'u tɨfi yo'mayo imo'none so'no ulanjiyoho.
REV.11.4	Ulontanɨngkohosɨsi soswo hufa'u sɨhune nom'ne hwasyopo uyakolofonefoho. Ose ntahonɨngki uhwonɨmentoheso, oso hwe hufa'u sohwa'umne'no hohonta hwe fihwo Sekolaiya kako hungkuno ifalifaliyo mtɨ'mokumentisofoho. Siko iyo hufa'u ipisayo'njo sikiloho hufa'u Anɨtu yo'mayo hwaho mokosyohumayo sohwoe sɨmanopo loho'mentisiye hwa'uyoho. Ose uhwononji Sekolaiyafe hungkuno hiso ne imo'nɨmentisoso uhwonɨmentohefoho. 
REV.11.5	Ose uhwonɨmentoho, a'amu wonyoso hofɨko hwe sohwa'umo wonyo umokantɨfi sikoe mango mta'ni toho sosɨjaofaponto sikoe mango sohwamo toho ulasyɨwo'nɨngkisofoho. Ou, a'amu hwe hufa'u hwa'umo wonyo umokumo lɨhwosi yoso sohwo kako oso pa'nyoso wape'nɨmontonoho. 
REV.11.6	Oso hwe sohwa'umo Anɨtu kako yokumpohn'nyo mɨkunɨmposo uyɨmentiso so'no siko ifoyo honɨngkano ifoyo masiyo'ne pɨjwasiyoso siko hoponoho. U siko ole liso'manji, A'amu somo yo'mayo tango u'mano. Ose liso'manji ne umo'nono lisoso siko hoponoho. Oso hohosohonta siko Anɨtuye hungkuno ulonji yo'mayoso imentisiyefoho.
REV.11.7	Siko Anɨtuye hungkuno moi'wo losojwaofahonɨngki pi'nɨmo hwapɨngo ane somta'ni sikisɨwojo engo sɨ'mofapmmentisofoho. Nosi'mofaponto hwe sohwa'umo toho wolofahumo lonto ikujoho fongki'nontɨfi sɨwojo sohwo hwe sohwa'umo hwotoho fento toho lofahumentisofoho. 
REV.11.8	Sikoe pijafoso honɨngkano engo sopo wo'mentisofoho. Oso pone engo homo somo hohonta sikoe hwe engo sohumo iyopo fonjinto'ofahumentohofofoho. Oso pone engo so'no pahnnɨmo hungkuno lɨwo'nɨngkuhwoneso ole, Soutom'nji Ijipɨ'njoho. Hwapɨngoso oso a'amu huhwo sohwa hofɨkoe honɨngkano wonyoso a'amu Soutom'nji Ijipɨ'njo pa'nyo hwafoho. 
REV.11.9	Sikoe pijafoso ne'no nowentanɨngki a'amu temtitofo kengo kengo'mta'angoso hungkuno kengo kengo hwaho kengo kengo'mjoso nohumantɨfi oso pijafo somo uhwonontanɨngkofi sɨkuno hufa'u sɨhune nom'ne ajwopo mtɨhupemjao'mentisofoho. A'amu honɨngkano wonyo'njoso hofɨko ole lɨmentohofi, Nom'ne a'amu sohwa oso hwe sohwa'uye pijafoso ijopijɨsyasyɨkutoho. Ose lɨmentohofofoho. Hwapɨngoso hwe sohwa'uye yofeso monje yasiyo'nefoho. 
REV.11.10	Hwe sohwa'u poyo pe'nyoso'no a'amuso sɨmeho wopɨngo umo'nɨngkahonɨngki sɨmonyo engo yontɨfi wosopayo engo iloho yontɨfi hofɨkoe sɨmeho wopɨngo umo'nyo so'no hofɨkoe a'amu somo ho'yango engo uyɨmentohofofoho. Hwapɨngoso ole, oso hwe sohwa'u siko songo nohumentanɨngkiye sohonta siko a'amufe honɨngkano wonyo somne'no Anɨtuye hungkuno ulonji tohino uyɨmentisiyefoho.
REV.11.11	Oseso sɨkuno hufa'u sɨhune nom'ne ajwopo mtɨhupo lohofonto memjaofahonɨngki Anɨtu sikimo songo ulɨka'mentisofoho. Siko nolɨkofahonɨngki a'amuso hofɨko sikimo uhwonontɨfi iyoho engo imentohofofoho. 
REV.11.12	Hofɨko mampaho ahwomo mta'ni ole upa'nɨmentohofo, Siko olopono fisapinyo. Ose upa'nontɨfi mango huhwo sohwa nuhwonontanɨngkofi siko ahwomomno himopo sɨmentisiyefoho. 
REV.11.13	Nosahonɨngki hwomɨhwo engo imentisofoho. Imentisoso pone engo Jelusalemmjo poneso homo homta'ni kenga'no kenga'no ya'mi ya'me yao'mentisofoho. Olo hopa pɨwahu'mentiso, pone aho hufa'u mta'ni hotito'nohini anga'no pɨwahu'mentisofoho. Aho fehohnjo hopi'nono nom'ne mta'ni osofosofahu'no loho'mentisofoho. Nopɨwesyahonɨngkofi a'amu 
REV.11.14	Tango hufa'u moi'wo nto imo'nɨmentisofoho. Tango ae'uyoso i'mofaponeso uhwonɨmentohefoho.
REV.11.15	Oso hohosohonta a'amu ahwomomjo aho fehohnjo hopi'nono nom'ne mta'ni hufa'uyo sohwo kako kounoho yoka lahonɨngki mampaho pi'nɨngo ahwomo mta'ni ole ho'nɨmento, Seten olo hwaho lomo mokosyohumamojofoho. I olohonta nakwoe Hwe Engo Anɨtu'nji Kɨlais uhwatɨmentiso sohwo'nji siko hwaho loso nɨhu'nahone womokosyohumanjiyoho. Kakoe yofe engo hwaho mokosyohumayo'neso ne'no nowentɨhwonefoho. 
REV.11.16	Ose ho'nɨngkahonɨngki oso hwe engo sɨfe aho hopi'nono nom'ne mta'ni osofosofahu'nohino sohwa Anɨtu'njopo hofɨkoe epohumayo sopo humawo'nɨngkohofo sohwa hofɨko Anɨtumne'no hwomtame ehumantɨfi Anɨtuye yofe ho'noma'mentohofofoho. 
REV.11.17	Ole lɨmentohofi,
REV.11.17	U nakwoe Hwe Engo sohwosi kɨko jɨje yokumpohn'nyoso hwofilo'nnyo'njo hwosoho.
REV.11.17	Oseso kɨko hohonta humamopmmentohino sohwosi olohonta ne'no humahnno.
REV.11.17	Kɨko jɨje yokumpohn'nyo'nji hwaho homo somo mokosyohumomopalokuno.
REV.11.17	Oso'no nakwo isamoyoka engo kilalokuhwono.
REV.11.18	A'amu kikimo sɨmeho hi'ntnnono mokijape'njoso hofɨko sɨmeho tango engo uyalofoho.
REV.11.18	Hwapɨngoso jɨje sɨkuno hofɨkimo tango uyo'neso nto i'mofapohoho.
REV.11.18	Olohonta kɨko a'amu poyo pe'nyo sofe yahino somne'no yano ulofimonnoho.
REV.11.18	Hohonta a'amu jɨje hungkuno ulɨmotofo sohwanji jɨje a'amu yofe engo'njo sohwanji yofe engo ane'njo so'nji kikimo enjwa'mo humamotofo somo ho'yango wopɨngo uyɨmonnoho.
REV.11.18	A'amu hwahopo wonyo imentohofo somo wae weeo'monnoho.
REV.11.19	Ose ulahonɨngkofi ahwomomjo Anɨtuye ango engo somjo hwosompo'nowentanɨngki uhwonɨmentoheso oso ipofo a'amu Juta hohonta mtɨ'mokumentohofo pa'nyoso Anɨtuye hungkuno'njo nakwo'nji makotɨku'nyo'neso nowentanɨngki uhwonɨmentohefoho. Oso hiso ngko nuhwonɨngkahonɨngko emta'mɨngo yahonɨngki yo'mayo mampaho ho'nɨngkahonɨngki ahwomo yoka lahonɨngki hwomɨhwo yonto ifoyo sisayo'njo hu'mentisofoho.
REV.12.1	Ahwomomo uhwononji poji entɨhwayo hopaso uhwonɨmentohofofoho. A'mu fisi kakoe manji'mofoso mofehi'nyo pa'nyo imentiso uhwonɨmentohefoho. Kako hamnopo nohumanto kakoe yofe engo so'no imayo monji'ma'niyoho. Mnokino manji'mofoso hntokwaliyo aho hopi'nono sɨfe mta'ni hufa'u'njiyoho. 
REV.12.2	Kako sɨmeho'njosi mehomi mayo'ne tohino engo umnɨngkahonɨngki youwo youwo lonto aswo woma'mto imentisofoho. 
REV.12.3	Ose uhwononji nom'ne poji entɨhwayo ole uhwonɨmentoho. Homa honɨyo'nohino mɨkunɨmposo engo sohwo kakoe mnokino aho fehohnjo hopi'nono nom'ne mta'ni hufa'u'njo hweho. Mnokino somo anga'no anga'nohino sopo a'amu hwaho mokosyohumawo'nɨngkohofo sohwafe mnokino manji'mofo montito'meehinɨmentisofoho. Kakoe sɨhwanoso aho hopi'nonohino'njo hweho. 
REV.12.4	Hntokwaliyo hopi'nonohino somo hufa'u sɨhune hotito'mentisoso mtitofo anga'no homa sohwo kakoe somi'nji hulɨjusyɨmokwojahonɨngki hntokwaliyo hwahopo pɨwahu'mentisofoho. Homa huhwo sohwo a'musi kako mehomi aswo woma'mto yontanɨngki homa sohwo humuhwontohumantisofoho. Hwapɨngoso kako mehomi sohumo wofonjahumonto humɨhwontohumantisofoho. 
REV.12.5	A'musi kako hwomu aswo ma'mentisofoho. Oso hwomu huhwo sohwo kako tɨfi no'mo a'amu hopi'nonohino somo yokumpohn'nyo mokosyohumane hweho. Oseso oso a'musi kako hwomu aswo nomahonɨngki a'amu ahwomomjo sohwa hofɨko oso hwomo sohumo nutɨmantɨfi Anɨtuye epohumayo kako'nji wojo sopo uhumatɨmentohofofoho. 
REV.12.6	Oso hohosohonta oso a'musi kako hwaho a'amu ane sopo Anɨtu kako a'mu simne'no ango molahumentiso sopo hiyaso le'ofonto nohumentanɨngki a'amu ahwomomjo sohwa hofɨko wopayo uyontɨfi nto'no mokosyohumentanɨngkofi soswo hufa'u sɨhune nom'ne ajwopo mtɨhupo hamno aho fehohnjo hopi'nono fehohnta'ni anga'no uyakolo'mentisofoho.
REV.12.7	Oso hohosohonta oso hiso uhwononji nom'ne uhwonɨmentoho, ahwomomo ikujoho engo lɨka'mentisofoho. Ahwomomjo hwe yofe engo'njo Maikel oso hwo'nji kakoe ahwomomjo a'amu sohwanji hofɨko homa sohwo'nji nom'ne sohwa homa sohumo inɨngkamotofo sohwanji ikujoho engo fongki'nɨmentohofofoho. 
REV.12.8	Oso ikujoho fongki'nɨmentohofo hiso Maikel kakoe a'amu ahwomomjo sohwanji hofɨko homa sohwo kakoe a'amu sohwanjimo hwotoho fentɨfi ahwomo mta'ni wae yao'mentohofofoho. 
REV.12.9	Oso'no homa sohwo kakoe honɨngkano ahwomomo siyo'neso nɨhu'nahone hano pitofasyontɨfi hwahopo nɨhu'nahone ho'nao'mentohofofoho. Oso homa hohonta humamentiso huhwo sohwo Setenɨyoho. Oso Seten huhwo sohwo kako hwe moya'mi hwahoponjo somo hwasyo hungkuno ulɨwo'nɨngkiso hweho. Oso huhwo sohumo kakoe a'amu'njo hwahopo weho'naofapmmentohofofoho.
REV.12.10	Ose yahonɨngkofi ahwomo mta'ni mampaho engo ole ho'nɨmento, Olohonta nakwoe Anɨtu kako nakumo moi'wo nto menesojwao'maho. Olohonta Anɨtu kako Setenɨye tojo somta'ni moi'wo nto mesejwonamokwoho. Oso'no Anɨtu'nji kakoe hwomu uhwosopo'mentiso Kɨlais oso hwo'nji sikoe yakumpohn'nyoso olohonta utɨhwa'nyopo nto i'mofapohoho. Olohonta siko nɨhu'nahone yokumpohn'nyo wonemokosyohumanjiyoho. Kɨlais kako yofe hwofilo'nnyoso nto makwoho. Hwapɨngoso Seten kako sɨkuno huhwo huhwi Anɨtuye sɨmanopo lohofonto Anɨtuye a'amu somne'no hwasyo hungkuno mjɨlɨmojo sohwo nɨhu'nahone ahwomo mta'ni wae yamokwoho. 
REV.12.11	Nakwoe a'amu Jisas hofɨkoe honɨngkano wonyomne'no kakoe honɨyo usɨhuma'mentiso so'nji Anɨtuye hungkuno a'amu nom'ne somo lutɨhwawo'nɨngkohofoso oso Anɨtuye hungkuno hiso'nji hofɨkimo yokumpohn'nyo utofahonɨngki Setenɨmo hwotoho hmmentohofofoho. Hofɨko olo hwaho lopo wopɨngo humayo so'no huno mosyafɨsiyo'njo imentohofofoho. O'o hofɨko Anɨtuye syoho so'no mango sohwa hofɨkimo fonjasiyo so'no iyoho munyo'njo imentisofoho. 
REV.12.12	Oseso sekwo a'amu ahwomomjo soku Seten kako ahwomomo ulɨko'ma'mentiso so'no sekwo sɨmonyo fiyɨmno. I oso'no sekwo hwahoponjo soku mijo ayomjo sokune'no ngko hitoho ntokwoho. Seten kako sɨmeho tohino'nji sekuyepono nto pmmaho. Seten kako kakoe sɨkuno tɨfo so'no huno uyohoho. Ose ho'nɨmentisofoho.
REV.12.13	A'amu ahwomomjo sohwa oso homa Seten sohumo hwahopo noweho'nofopahonɨngkofi Seten kako honɨngkanɨmentisoso hwahopo humanto kako a'mu hwomu aswo ma'mentiso simo tɨfi inɨfoto'mentisofoho. 
REV.12.14	I inɨfotofontanɨngki oso a'mu simo Anɨtu kako yɨhufo sɨwe fefeeloho usopiyofahonɨngki oso a'musi kako hwaho a'amu ane sopono fekwamentisofoho. Osopo Anɨtu oso a'mu hnne'no ango nto'no esyohumamentiso so'no homa sohwo kakimo toho molofasiyo'njo imentisofoho. Oso hopo sopo a'amu ahwomomjoso hofiyo umokosyohumentanɨngkofi soswo hufa'u sɨhune hamno aho fehohnjo hopi'nono nom'ne mta'ni anga'nohino uyakolo'mentisofoho. 
REV.12.15	Homa sohwo kako ape simo mijo womihulofononto kakoe mango mta'ni mijo ifofayo pa'nyo swaponto oso a'mu simo tɨfi umjɨhwosi womihulofononto imentisoso awonoho. 
REV.12.16	Oso mijo hiso oso a'mu simo womihulo'mo lonto tɨfi inɨngkowahonɨngki hwaho sohwo nuhwononto mango yo'mokosyohumentanɨngki mijo ukwato lohofonto oso mijoso wenɨngku'naofamentisofoho. 
REV.12.17	Oso homa sohwo oso hiso nuhwononto oso a'mu hnne'no sɨmeho tohino mɨkunɨmposo umnɨngkahonɨngki oso a'mu siye imu sohwamo wofonjahumonto imentisofoho. Oso imu huhwo sohwa hofɨko Anɨtuye hungkunomo tɨfi inɨngkawowo'nɨngkohofofoho. Hofɨko Jisasɨye hungkuno lontɨfi inɨngkowalokwofo. 
REV.12.18	Oso homa huhwo sohwo kako mijo ayo momɨngo sopo loho'mentisofoho.
REV.13.1	Ngko nohumanji uhwonɨmentoho. Ngko a'amu sikisɨwojo pa'nyo nɨhu'no wonyo sohwo i'mofopahonɨngki uhwonɨmentohefoho. Oso a'amu sikisɨwojo pa'nyo huhwo sohwo kakoe mnokinoso aho fehohnjo hopi'nono nom'ne mta'ni hufa'u'njo hweho. Oso mnokino hopo sopo Anɨtune'no sɨfajo hungkuno mtɨ'mokinyo wo'nnyoponoho. Kakoe sɨhwanoso aho hopi'nonohino'njo hweho. Oso hwe sikisɨwojo pa'nyo sohwo kakoe yofe engo utɨhwayo'ne kakoe sɨhwano anga'no anga'nohino hopo sopo a'amu hwaho mokosyohumayo sohwoe mnokino manji'mofo wo'nnyoponoho. 
REV.13.2	Oso a'amu sikisɨwojo pa'nyo sohwo kakoe sɨfe yokumpohn'nyoso nomonyo sɨfe yokumpohn'nyoso pa'nyofoho. Kakoe mangoso sikisɨwojofe mango'njo hweho. Oso sɨwojo huhwo sohwo i'mofopahonɨngki oso homa Seten sohwo kakoe yokumpohn'nyo uyonto yofe engo kakoe pa'nyo uyɨmentisofoho. Oso'no kako Setenɨye yo'mayoso mokosyohumamentisofoho. 
REV.13.3	Oso sikisɨwojo pa'nyo mnokino pi'nɨngo'njo sohwo kakoe mnokino anga'nohino somo uyo'njo uhwonɨmentohefoho. Oso mnokino homo somo a'amu nofonjosyahonɨngkofi mape'nɨmmentisofoho. O'o ime nto lɨmentisofoho. Oso a'amu sikisɨwojo pa'nyo huhwo sohumo a'amu nuhwonontɨfi pisopisaho lontɨfi tɨfi inɨngkamentohofofoho. 
REV.13.4	Oso a'amu sikisɨwojo pa'nyo huhwo sohumo homa engo sohwo kako kakoe yokumpohn'nyo uyɨmentisofoho. Ose uyahonɨngki a'amu pi'nɨngo engo nohumantɨfi uhwonontɨfi hofɨko oso homa sohwo'nji oso a'amu sɨwojo pa'nyo sohwo'njimo sikimne'no hwomtame ehumamentohofofoho. Ose yontɨfi lɨmentohofi, Olo a'amu sikisɨwojo pa'nyo lohumo yakolo'nnyoso tɨhwolo. O'o, awonoho. Nakwoe hwe engoso oloho hweho. Ose lɨmentohofofoho.
REV.13.5	Oso a'amu sikisɨwojo pa'nyo sohwo kako Anɨtumne'no hungkuno nɨhu'no wonyo lontanɨngki Anɨtu kako tɨmo'nohini uhwonɨmentisofoho. Oso'no oso a'amu kako kakoe yokumpohn'nyo mta'ni kakoe huno mta'ni yo'mayoso yontanɨngkuhwosi soswo hufa'u sɨhune hamno aho fehohnjo hopi'nono nom'ne mta'ni anga'nohino uyakolofonefoho. 
REV.13.6	Kako Anɨtu sohwo'nji Anɨtuye a'amu ne so'nji yo'mayo ahwomomjo so'ntnne'no sɨfajo lɨwo'nɨngkiso hweho. 
REV.13.7	Kako Anɨtuye a'amu ne somo ikujoho wafongku'monto yahonɨngki Anɨtu kako tɨmo'nohini uhwonɨngkahonɨngki kako Anɨtuye a'amu ne hwahopo humalofo somo ikujoho fonjonto uyakolo'mentisofoho. Oso'no kako hwaho hopi'nonohino somo mokosyohumayo'ne yofe engo ma'mentisofoho. Kako a'amu temtitofo kengo kengo so'nji hungkuno kengo kengo'njo somo aho yokumpohn'nyo mokosyohumamentisofoho. 
REV.13.8	Anɨtu olo hwaholo mtɨ'mokumentiso sohonta a'amu hopi'nono olo hwaho loponjoso hofɨkoe yofe iyoswo songo ne'no humayo'ne somo mawo'nnyoso hofɨko oso a'amu sɨwojo pa'nyo sohumo hwomtame uloho'mentohofofoho.
REV.13.9	A'amu haloho'njo ku'manji olo hungkuno loso a'amu sikisɨwojo pa'nyo sohwo kako Anɨtuye a'amu somo ulohofone so'no haloho upa'nɨmno. 
REV.13.10	A'amu somo impo'angomo uhwatɨmo lɨhwosi impo'angomo uhwatɨmontonoho. I a'amu somo hosɨmno'nji wofonjahumo lɨhwosi a'amu nom'neso oso a'amu hisomo hosɨmno'nji wofonjɨsyantɨfeho. I oso'no Anɨtuye a'amu hiso hofɨko yokumpohn'nyo lohofɨkuji Anɨtumo sɨmeho hi'ntnnono ne'no uyɨkufe.
REV.13.11	Osopo nohumanji ole uhwonɨmentoho, a'amu sikisɨwojo pa'nyo nom'nehwo hwaho mta'ni noposwolohofahonɨngki uhwonɨmentohefoho. Kakoe sɨhwano hufa'uyoso yahu 
REV.13.12	Oso a'amu sikisɨwojo pa'nyo sɨmo'mjo sohwoe yokumpohn'nyo engoso a'amu tɨfinjo sikisɨwojo pa'nyo sohwo oso yokumpohn'nyo engo homo somo nomanto a'amu sikisɨwojo pa'nyo sɨmo'mjo sohwo'nji nohumanto a'amu hopi'nonohino somo hungkuno yokumpohn'nyo ulɨmento, Olo sikisɨwojo sɨmo'mjo lohwo a'amu kakoe mnokino anga'nohino somo fonjahumentohofo somo ime lɨmentiso sohumo sekwo hwomtame fehumamno. Ose ulahonɨngki a'amu hopi'nonohinoso hungkuno hisomo tɨfi inɨngkamentohofofoho. 
REV.13.13	A'amu sikisɨwojo pa'nyo tɨfinta'ango sohwo kako yo'mayo wonyoangkafo a'amu miyɨwo'nɨngkiyohofoso imentisofoho. A'amuso hofɨko nuhwontohumentanɨngkofi toho ahwomo mta'ni hwahopo pɨwasiyo'ne imokumentisofoho. 
REV.13.14	Anɨtu kako oso a'amu sikisɨwojo pa'nyo tɨfinjo somo tɨmo'nohini uhwonontanɨngki sikisɨwojo sohwo kako kakoe huno mta'nnohini imojo hweho. Oseso oso a'amu sikisɨwojo pa'nyo tɨfinjo huhwo sohwo kako a'amu siki sɨwojo pa'nyo sɨmo'mjo sohwo'nji nohumanto yo'mayo wonyoangkafo a'amu miyɨwo'nɨngkiyohofoso yonto a'amu hwahopo humalofo somo honɨngkano hwasyomo ipemotamentisofoho. Hwe moya'mi homo somo a'amu sikisɨwojo pa'nyo sɨmo'mjo sohwo ole ulɨmento, Sekwo soku, oso a'amu mnokino anga'nohino somo hosɨmno'nji fonjosyahonɨngkofi songo ne'no humaso sohwoe yofe ho'nomayo'ne sekwo kako'ne sojo huyo'mango mtɨ'mokumno. 
REV.13.15	Ose ulahonɨngki a'amuso hofɨko sojo huyo'mango mtɨ'mokahonɨngkofi a'amu tɨfinjo sikisɨwojo pa'nyo sohwo peefo ulohofonto huyo'mango hiso songo umokonto mamtnno'nji mampaho'nji uyɨmentisofoho. Oso huyo'mango huhwo sohumo a'amu hwomtame mɨhumayo'njo somo huyo'mango huhwo sohwo poyo umokumontonoho.
REV.13.16	A'amu sikisɨwojo pa'nyo tɨfinjo sohwo kako a'amu hopi'nonohino somo ole ulɨmento, Sekwo oso a'amu sikisɨwojo sɨmo'mjo pa'nyo sohwoe ifalifaliyoso sekwoe ahopo yomohu'nyopo mtɨ'mokinɨmno. U a'amu hopi'nonohino soku, sekwo yofe engo'njo yofe engo ane'njo, syoho'njo syoho ane'njo, hamniyoho engo'njo ho'yango ane'njo, sekwo hopi'nonohino hoku sekwoe yomohu'nyopo ahopo oso a'amu sikisɨwojo pa'nyo sɨmo'mjo sohwoe ifalifaliyoso mtɨ'mokinɨmno. Ose ulɨmentisofoho. 
REV.13.17	A'amu oso ifalifaliyo ane'njo sohwo kako wosopayo yo'mayoso mpe miyonehoho. U nom'ne a'amu kakinta'ni yo'mayoso mpe mulohopitnnehofo. Oso ifalifaliyoso a'amu sikisɨwojo panyo sɨmo'mjo sohwoe yofe u kakoe yofe uyohope-e'ne mtɨ'mokinyofoho. A'apahopo mtɨ'mokinyoso a'amu sohwoe kakwo'yohwo huno syafɨsiyo'nefoho. 
REV.13.18	Oso ifalifaliyo so'no huno wosyofɨsyano. A'amu huno'njo sohwo kako ifalifaliyo hiso atofo lɨhwosi huno ole uyonefoho. Ifalifaliyoso a'amumo upiyofo'nefoho. Mtɨ'mokinyo hiso olenoho, 
REV.14.1	Ngko nohumanji ole uhwonɨmentoho, oso Hwe nakwoe Wonyo'ne Poyo Pe'nɨmentiso sohwo kako hwofɨki'nyo Saiyon sopo nohumentanɨngki a'amu 
REV.14.2	Ose uhwononji mampaho ahwomo mta'ni upa'nɨmentohefoho. Mampaho hiso mijifatɨkusi'yoka ahwomo yoka mpompusofe tompuyo fonjɨwo'nɨngkohofo'yoka pa'nyo upa'nɨmentohefoho. 
REV.14.3	Ahwomomo uhwononji uhwonɨmentoheso Anɨtuye epohumayo sopo yo'mayo songo humalofo osofosofahu'nohino sohwanji hwe engo sohwanji oso hwa humohumantohofo hopo sopo a'amu 
REV.14.4	Oso a'amu hiso hofɨko Anɨtumne'no sɨmeho anga'no uyontɨfi hwasyo anɨtu sohumo tɨfi minɨngkayo'njofoho. Nakwoe Wonyo'ne Poyo Pe'nɨmentiso sohwo kako hano ntonte wamo loso u oso a'amu hiso hofɨko tɨfi unɨngkowantɨfeho. Olo a'amu loso a'amu nom'ne somta'ni Anɨtu kako'ne'nji kakoe hwomumne'nji sɨmo'mo ma'mentisofoho. 
REV.14.5	Hofɨko hwasyo hungkuno majofoho. Honɨngkano wonyoso nɨhu'no anefoho.
REV.14.6	Ngko nohumanji ole uhwonɨmentoho, A'amu ahwomomjo sohwo kako Anɨtuye hungkuno songo ne'no humayo'ne a'amu hwahopo humalofo somo lutɨhwayo'ne yohohisyomoyonto. A'amu hwaho kengo kengoso a'apaho kengo kengoso hungkuno kengo kengoso temtitofo kengo kengo osomne'no yohohisyomoyonto ulɨmentisofoho. 
REV.14.7	Kako mampaho engo'nji ole ulɨmento, Anɨtu kako a'amufe hungkuno ikwolofo'ne sɨkuno nto i'mofapohoho. Oso'no sekwo iyoho ikuji kakoe yofe foho'nomapmno. Oso hwe hwaho'nji ahwomo'nji mijo ayo'nji yo'mayo so'nji mtɨ'mokumentiso sohumo sɨmeho uyɨkuji hwomtame fehumamno.
REV.14.8	Ose ulahonɨngki a'amu ahwomomjo nom'ne sohwo sɨmo'mjo sohumo inɨngkaponto ulɨmento, Pone engo Mpapiloun wonyo nto imo'nɨmaho. Pone engo hiso nto pɨwahu'maho. Oso hopo soponjo a'amuso hofɨko honɨngkano wonyo mɨkunɨmposo iwo'nɨngkohofoso hofɨko a'amu kengo kengoponta'ango somo honɨngkano wonyo homo somo kompemotapmmentohofofoho. Oso'no olohonta Anɨtuye sɨmeho tohinoso hofɨkimo nɨhu'nahone wonyo umokumasofoho.
REV.14.9	Ose ulahonɨngki a'amu ahwomomjo nom'ne sohwo ahwomomjo sɨmo'njo sohwa'umo inɨngkaponto mampaho engo'nji ole ulɨmento, A'amuso hofɨko oso a'amu siki sɨwojo pa'nyo sohumo u kakoe huyo'mango sohumne'no hwomtame ehumafijoso hofɨkoe yomohu'nyopo ahopo sɨwojo sohwoe mtɨ'mokinyo hi'njo'manji 
REV.14.10	oso a'amumne'no Anɨtu kako sɨmeho tango mɨkunɨmposo uyɨhwosi tohino engo uyɨmontonoho. Toho engo akino wonyo'njo somo uhumajoso sopo nohumafɨkuji tohino engo ne'no umnonefoho. Osopo nohumentanɨngkuji a'amu ahwomomjo sohwanji a'amu hofɨkoe wonyomne'no poyo pe'nɨmentiso sohwo'nji a'amu hofɨkimo uhwonɨfitnnefoho. 
REV.14.11	Oso toho somta'ni tɨkayo ne'no nosyontanɨngkuhwosi hofɨko tohino mafɨkujoso hofɨko usijo'no mohumafitnnefoho. O'o a'amu oso sikisɨwojo pa'nyo sohumo u kakoe huyo'mango somne'no hwomtame ulohofontɨfi hofɨkoe a'apahopo kakoe ifalifaliyo mtɨ'mokumentohofoso hofɨkoe sɨkuno'nji imɨngo'nji hinjopo tohino ne'no umnonefoho. Ose ulɨmentisofoho.
REV.14.12	I a'amu Anɨtuye hungkunomo tɨfi inɨngkawo'nɨngkohofo soku Jisasɨmo sɨmeho hi'ntnnono uyɨwo'nɨngkohofo soku sekwo olo hungkuno hiloso upa'nɨfijo'manji yo'mayo tango ko se'masoso sekwo Anɨtumne'no yokumpohn'nyo lohopitnnefoho.
REV.14.13	Ngko nohumanji ahwomo mta'ni mampaho ole upa'nɨmentoho, Kɨko nje hungkunomo ifalifaliyo ole mtɨ'mojo, Yo'mayo uhwonalokuso somo moi'wo imo'nɨngkuhwosi oso hohosohonta a'amu Anɨtuye syoho ikuji pe'nɨfijoso sɨmeho wopɨngo umo'nɨmontonoho. Ose ntahonɨngki Anɨtuye Towahuno Wopɨngo ulɨmento, Ou, nehopeho. A'amu hiso hofɨkoe syoho engo noho'naofɨkuji usijo'no wohumantɨfeho. Hwapɨngoso a'amu Anɨtuye syoho'njo sohwo kako Anɨtuye hungkuno ne'no lutɨhwahonɨngki a'amuso hungkuno homo somo sɨmeho hi'ntnnono uyontɨfi inɨngkamentohofo sohwa hofɨko kako'nji ahwomomo sɨfetnnefoho. Oso'no kakoe syohomjo neso kako'nji ne'no wentɨhwonefoho.
REV.14.14	Ngko nohumanji uhwonɨmentoheso, U himo halojo nowentanɨngki i hwe fihwo kako A'amufe Hwomu Pa'nyo sohwo nohumanto kako hwakuhwajo sɨhumampo'nnyoso kakoe ahomo nomokosyohumentanɨngki uhwononji uhwonɨmentoheso kakoe mnokinopo mnokino manji'mofo na'nohinoso kakoe mnokinopo monjɨmo'nosyohumentanɨngki uhwonɨmentohefoho. 
REV.14.15	A'amu ahwomo mta'ango nom'ne sohwo kako Anɨtuye ahwomomjo tajo ango engo somta'ni noswaponto a'amu himopo humentanjo sohumo kako mampaho engo ulɨmento, Sɨkuno moi'wo nto imo'nɨmaho. Hwaho ponjo wosopayoso toyo nto imaho. Jɨje hwakuhwajo sɨhumampo'nyo so'nji filohm'memaho. 
REV.14.16	Ose ulahonɨngki hwe himopo humamentiso sohwo kako kakoe hwakuhwajo hwahopo yoho'mo ulohofonto oso wosopayo ne somo lohm'mema'mentisofoho. Oso hiso nuhwononji ngko lɨmentoho, U oloso wosopayo'no molalofiyoho. O'o, a'amumne'no lalofoho. Ose syafɨhu'mentohefoho.
REV.14.17	Ose uhwononji uhwonɨmentoheso a'amu ahwomomjo nom'ne sohwo kako Anɨtuye ango somta'ni kakoe hwakuhwajo'nji swomotolɨkofapmmentisofoho. 
REV.14.18	Osopo a'amu ahwomomjo nom'ne sohwo a'amu hofɨko yo'mayo Anɨtumne'no ho'nasyɨwo'nɨngkohofo ijempoho sopo nta'ni swapmmentisofoho. Oso a'amu huhwo sohwo kako a'amu yo'mayoso Anɨtumne'no toho uyofɨwo'nɨngkohofo somo mokosyohumawo'nɨngkiso hweho. Kako a'amu ahwomomjo hwakuhwajo swomotolɨkofapmmentiso sohumo mampaho mohm'no ole ulɨmento, Jɨje hwakuhwajo sɨhumampo'nyoso nomahoji nantɨpe 
REV.14.19	Ose ulahonɨngki oso a'amu ahwomomjo sohwo kakoe hwakuhwajo'nji nantɨpe 
REV.14.20	Oso ahwonte ipisayo mjɨ'mo'nyoso pone engo somo mempo sohohnta'ni ilɨ'mokumentohofoso oso ahwonte somta'ni honɨyo swofijwaoponto mijo hopa wamentisoso kakoe sawemoso 
REV.15.1	Osopo nohumanji ahwomomo poji entɨhwayo nom'ne somo uhwonɨmentohe so'no pisopisaho lɨmentohefoho. A'amu ahwomomjo aho fehohnjo hopi'nono nom'ne mta'ni hufa'uyo sohwa hofɨko a'amumo wonyo imokiyo'ne wonyo engoso mokosyohumentanɨngkofi uhwonɨmentohefoho. Hofɨko oso wonyo engoso a'amumo uyɨkujo'no Anɨtuye sɨmeho tohinoso moi'wo umo'nɨmontonoho.
REV.15.2	Ose uhwononji uhwonɨmentoheso mijo ayo engo tɨmo honɨngkonyo pa'nyo somo tɨ'melanyo'njo uhwonɨmentohefoho. Oso mitɨmomɨngo hopo sopo a'amuso hofɨko oso a'amu sikisɨwojo pa'nyo sohwo'nji kakoe huyo'mango so'njimo hwomtame mehumayo'njo yontɨfi kakoe ifalifaliyoso hofɨkoe a'apaho sopo mamtɨ'mokinyoso hofɨko oso mitɨmomɨngo hopo sopo lohofontɨfi hofɨko Anɨtuye tompuyo ahomo mokosyohumamentohofofoho. 
REV.15.3	Oso hopo sopo nohumantɨfi hofɨko oso ta Mouses Anɨtuye syoho ulohofiyo sohwo hohonta lɨmentiso pa'nyo Anɨtuye hwomu kako nakwoe wonyo'ne poyo pe'nɨmentiso sohwoe yofe ho'nomayo'ne ta hiso lɨmentohofofoho. Ole lɨmentohofi,
REV.15.3	Nakwoe Hwe Engo Anɨtu sohwosi kɨko jɨje yokumpohn'nyo hwofilo'nnyo'njo hwosoho.
REV.15.3	Oso'no nakwo kɨko yo'mayo iwo'nɨngkino so'no wonyoangkafo uhwonontani nakwo pisopisaho lɨwo'nɨngkuhwono.
REV.15.3	Kɨko nakwo a'amu hopi'nonohino hwaho'meemjo hn'nɨmo nemokosyohumahnno sohwosi jɨje yahino ito'nohino ne'njofoho.
REV.15.4	Hwe Engofo, kɨko'nohini honɨngkano wonyo ane'njo hwosoho.
REV.15.4	Oso'no kikine'no iyoho miyo'njoso tɨhwolo.
REV.15.4	Jɨje yokumpohn'nyo engoso yofe moho'nomayo'njoso tɨhwolo. O'o, awonoho.
REV.15.4	A'amu nɨhu'no hopi'nono kikine'no hwomtame wekuhumantɨfeho.
REV.15.4	Hwapɨngoso jɨje yahino wopɨngo'nohinoso utɨhwa'nyopo i'mofopahonɨngki uhwonɨmentohofofoho.
REV.15.4	Oso ta hiso lɨmentohofofoho.
REV.15.5	Oso hohosohonta ta lahonɨngkofi ngko nohumanji uhwonɨmentoheso Anɨtuye ahwomomjo tajo ango engo somjo ango ajwomo'mjo kako humawo'nɨngkiso somjo hoku'yoso nohwosompo'nowentanɨngki uhwonɨmentohefoho. 
REV.15.6	Oso ango engo homo somta'ni a'amu wonyo imokiyo'neso ahomo mokosyohumantɨfi swomotolɨkofapmmentohofofoho. Hofɨkoe hwapɨfeso halojo nɨhu'no pomponaho'njoso yontɨfi ahuloho na'nohinoso hofɨkoe swokinopo imentohofofoho. 
REV.15.7	Oso songo humalofo osofosofahu'nohino sohwafe anga'nohino sohwo a'amu ahwomomjo aho fehohnjo hopi'nono nom'ne mta'ni hufa'u sohwamo solɨjwanyo na'nohinoso anga'no anga'no hu'mu'mentisofoho. Oso noswanyo homo somo Anɨtu songo ne'no humaso sohwo kako a'amufe honɨngkano wonyo somne'no sɨmeho tohino umnɨngkahonɨngki oso solɨjwanyo homo somo a'amu wonyo imokiyo'neso ho'nahumentisofoho. 
REV.15.8	Hu'mu'ma'mentisoso Anɨtuye pomponaho yokumpohn'nyo oso mta'ni tɨkayo swapɨhwosi ango engo montɨmo wehuhnnao'montonoho. Oso'no a'amu fihwo oso ango homo somo maswonehoho. O'o nɨhu'no awonoho. Hofɨko oso a'amu ahwomomjo aho fehohnjo hopi'nono nom'ne mta'ni hufa'uyo sohwa hofɨko a'amumo wonyo imokiyo'ne aho fehohnjo hopi'nono nom'ne mta'ni hufa'uyoso moi'wo esojwaofɨkujo'no osohonta a'amu hofɨko wohotoswantɨfeho.
REV.16.1	Osopo nohumanji Anɨtuye ahwomomjo tajo ango engo somta'ni mampaho engo ole upanɨmentoho, Sekwo a'amu ahwomomjo aho fehohnjo hopi'nono nom'ne mta'ni hufa'uyo sohwasi sekwo solɨjwanyo Anɨtuye sɨmeho tohino wo'nnyoso nomafɨkuji hwahopo ayo yawojo'meemo fɨwontofaopmno.
REV.16.2	Ose ulahonɨngki a'amu ahwomomjo sɨmo'mjo sohwo kako solɨjwanyo hiso hwaho ayo yawojo'meemo iwontofao'mentisofoho. Iwontofaofahonɨngki a'amu hopi'nono sikisɨwojo pa'nyo sohwo'nji kakoe huyo'mango'njimo hwomtame yɨhumantɨfi kakoe ifalifaliyo hofɨkoe a'apahopo mtɨ'mokinɨmentohofo sofe a'apahopo uyo pisakino wonyo'njoso iwongkojao'mentisofoho.
REV.16.3	A'amu ahwomomjo hufa'uyo sohwo kako solɨjwanyo hiso mijo ayo yawojo'meemo hopi'nono iwontofaofahonɨngki mijo ayoso honɨyo hoikufe'nohini imo'nɨngkahonɨngki yo'mayo mijo ayomjoso poyo pe'nɨmentisofoho.
REV.16.4	A'amu ahwomomjo hufa'u sɨhune sohwo kako solɨjwanyo hiso mijimomo iwontofaofahonɨngki mijoso honɨyo imo'nɨmentisofoho. 
REV.16.5	Honɨmijoso nolɨfɨwahonɨngki a'amu ahwomomjo mijimo mokosyohumayo sohwo Anɨtumo ulɨmento, Kɨko ae'mta'ni humamopmmentohino sohwosi olohonta kɨko ne'no humahnno sohwosi jɨje yahino wopɨngo'nohino iwo'nɨngkino hwosoho. Kɨko olo tango loso olo a'amu lomo uyohinoso ito'nohinofoho. 
REV.16.6	Hwapɨngo so'nji a'amu jɨje hungkuno ulɨmotofo sohwanjimo olo a'amulo hofɨko osohwafe honɨyo usɨhumantɨfi fonjahumentohofofoho. Oso'no kɨko hofɨkimo honɨmijo nape'nyoso uyohino ito'nohinofoho. 
REV.16.7	Ose ulahonɨngki Anɨtuye ijempoho yo'mayo kakine'no ho'nasyɨwo'nɨngkohofo sopo nta'ni nom'ne mampaho ole upa'nɨmentoho, Ou, nehopeho. Hwe Engo Anɨtu Yokumpohn'nyo Hwofilo'nnyo sohwosi, kɨko a'amufe yahino somne'no ikwolofo'neso hopoenohino hwosoho.
REV.16.8	Ose ulahonɨngki a'amu ahwomomjo osofosofahu'nohino sohwo kako solɨjwanyo hiso mofehi'nyopo iwontofaofahonɨngki Anɨtu kako mofehi'nyomo toho pa'nyo imokahonɨngki mofehi'nyo hiso a'amumo toho ulahumentisofoho. 
REV.16.9	Oso mofehi'nyo hiso a'amumo toho ulosyahonɨngki a'amu hiso hofɨko Anɨtu oso tango uyo hwapɨngo sohune'no sɨfajo hungkuno ulɨmentohofofoho. Hofɨkoe honɨngkano wonyoso moho'naofe'njo yontɨfi hofɨko Anɨtuye yofeso moho'noma'mmentohofofoho.
REV.16.10	A'amu ahwomomjo aho fehohnjo hopi'nonohino sohwo kako solɨjwanyo hiso a'amu sikisɨwojo pa'nyo sohwoe a'amu kakimo enjwa'mo humamotofo somo iwontofaofahonɨngki a'amu oso sɨwojo pa'nyo sohune'no hwomtame ihumawo'nɨngkohofo somo sɨkuno mjɨmofahonɨngki tohino engo tɨpemantɨfi mango kilampohu'mentohofofoho. 
REV.16.11	Oso tohino mɨkunɨmposo engoso ma'mopontɨfi Anɨtu ahwomomo humaso sohune'no sɨfajo hungkuno lɨmopmmentohofofoho. Hofɨko hofɨkoe wonyo somne'no tohino ko tɨpemantɨfi sɨmeho mɨwolo'mokiyofoho.
REV.16.12	A'amu ahwomomjo aho fehohnjo hopi'nono nom'ne mta'ni anga'nohino sohwo kakoe solɨjwanyo kako mijo engo yofe Yufɨletis sopo iwontofaofahonɨngki mijo hiso so'na'mentisofoho. Oso mijo hiso sa'nɨmentisoso a'amu mofehi'nyo sɨ'mofapiso sohohnjo hwe engo hwaho mokosyohumawo'nɨngkohofo sohwa ikujoho'ne sapɨfitnne'ento mijo tafepo sosayoso honɨngkano imofahumentisofoho. 
REV.16.13	Ose uhwononji ole uhwonɨmentoho, towahuno wonyo molongo sɨmano'njo hufa'u sɨhune sohwa anga'nohinohwo kako homa mango mta'ni swapmmentisofoho. Nom'nihwo oso a'amu sikisɨwojo pa'nyo sohwoe mango mta'ni swapmmentisofoho. Nom'nihwo a'amu Anɨtuye hungkuno hwasyo lɨmojo sohwoe mango mta'ni swapmmentisofoho. 
REV.16.14	Oso towahuno wonyo Seten mta'ango hufa'u sɨhune sohwa hofɨko a'amu tɨfi nenɨngkape-e'ne'entɨfi yo'mayo a'amu miyɨwo'nɨngkiyohofoso itɨhwamentohofofoho. Oso towahuno wonyo sohwa hofɨko oso hwe hwaho mokosyohumawo'nɨngkohofo sohwafepono wentɨfi Anɨtumo uyokolofano lontɨfi a'amu Anɨtu'nji ikujoho fongki'nyo'ne nto'no esyohumayo'ne mɨhu'mokumentohofofoho. Oso'no hofɨko Anɨtu Yo'mayo Hwahoponjo Yokumpohn'nyo Somo Hwofilo'nnyo sohwoe Sɨkuno Engo so'no nto'no esyohumamentohofofoho.
REV.16.15	Oso sɨkuno somne'no Jisas hohonta ole nalɨmento, Upa'nɨmno. Ngko a'amu hufo uyantɨfi pohofo hopaso wapmmonnoho. A'amu ngkine'no nohontohumalofoso hofɨkoe hwapɨfe wopɨngo yontɨfi nohontohumalofo. Osohonta ngko nopm'me'no hofɨko hofɨkoe hwapɨfe esyohumunyoso nje pe sohonta wonɨmango munonefoho. O'o, hofɨko sɨmonyo engo uyantɨfeho. Ose nalɨmentisofoho. Oso hwapɨfe'ne fahosɨhwoyo hungkuno neso olenoho. Honɨngkano wopɨngo moho'nasiyo'nefoho.
REV.16.16	Oso towahuno wonyo huhwo sohwa a'amu hopi'nonohinoso Amaketoun sopo uhu'mokumentohofofoho. Oso hwaho yofe Amaketounɨyo eso a'amu Hipɨlu sofe hungkunofoho.
REV.16.17	A'amu ahwomomjo aho fehohnjo hopi'nono nom'ne mta'ni hufa'uyo sohwo kakoe noswanyoso ifofopo iwontofao'mentisofoho. Ose uhwononji towahuno wonyo somne'no syafɨhu'mentohefoho. Ose iwontofaofahonɨngki Anɨtuye ahwomomjo tajo ango engo kako humawo'nɨngkiso epohumayo somta'ni mampaho engo ole ho'nɨmento, Tango ae'uyoso nto i'mofapohoho. Oso tangoso moi'wo esojwaofo'nefoho. 
REV.16.18	Ose ho'nɨngkahonɨngki emta'mɨngo'nji ahwomo yoka'nji mjoho'nɨmɨwahonɨngki hwomɨhwo mɨkunɨmposo imentisofoho. Hwomɨhwo oso pa'nyo nakwoe hwaho ayo yawojo'meemo m'mofapefoho. O'o, oso hwomɨhwo huhwo sohwo kona'wohiyoho. 
REV.16.19	Oso hwomɨhwo huhwo sohwo yahonɨngki pone engo Mpapiloun sopo mtɨhupento hufa'u sɨhune imo'nɨmentisofoho. Oso a'amu sikisɨwojo pa'nyo sohwo oso ango somta'ni a'amu hopi'nonohino hwaho ayo yawojo'meemjo angoso mokosyohumamojo hopo pɨwahu'mentisofoho. Oso ango engo Mpapiloun sofe honɨngkano wonyo somne'no Anɨtu huno syafɨsyonto sɨmeho tohino mɨkunɨmposo umnɨngkahonɨngki oso ango hopo sopo tohino mɨkunɨmposo engo uyɨmentisofoho. 
REV.16.20	Oso hwaho we'e mijo ayo'njo sohe soponjo hopi'nonohinoso moi'wo imo'nɨmentisofoho. Hwaho engo sopo hwofɨki'nyo hopi'nono nɨhu'no hopi'nono isonjahumentisofoho. Hintafo'nohino imo'nɨmentisofoho. 
REV.16.21	Ahwomo mta'ni sisayo mɨkunɨmposo mo'mentisofoho. Oso sisayo hiso kwope ho'yo engo pa'nyoso ahwomo mta'ni nopɨwasyonto a'amumo fonjahumentisofoho. Oso tango mɨkunɨmposo a'amu huhwo sohwamo u'ma'mentiso so'no hofɨko iyoho unɨngkahonɨngki Anɨtumne'no sifajo hungkuno ulɨmentohofofoho.
REV.17.1	A'amu ahwomo mta'ango aho fehohnjo hopi'nono nom'ne mta'ni hufa'uyo solɨjwanyo iwontofahumentohofo sohwa anga'nohino sohwo ntɨmento, Kɨko oyomo. Olo hwe moya'mi ango Mpapiloun humawo'nɨngkohofo loso ape hwa'nyo iwo'nɨngkohofo pa'nyofoho. Oso a'amu fisofe angoso mitɨmomɨngopo molinyofoho. Hofɨkoe yahino wonyo somne'no tohino mayoso wokitɨhwamnoho. 
REV.17.2	Hwe engo hwaho mokosyohumawo'nɨngkohofo sohwa oso ape hwa'ntesi'nji hwa'nyo loho'nɨmentohofofoho. I a'amu hwahoponjo hopi'nonohinoso oso yahino homo somne'no a'amu mijo yokumpohn'nyo nontɨfi nilohofohofo hopa imo'nɨmentohofofoho.
REV.17.3	Ose uhwonɨngkahonɨngko Anɨtuye Towahuno Wopɨngoso hwaho a'amu anepono ipenɨmotamentisofoho. Osopo humanji uhwonɨmentoheso ape fisi kako siki sɨwojo honɨyo'nohino sopo kehumamentisofoho. Oso sikisɨwojo huhwo sohwo kakoe mnokinoso aho fehohnjo hopi'nono nom'ne mta'ni hufa'uyoho. Kakoe sɨhwanoso aho hopi'nonohinofoho. Kakoe a'apahopo Anɨtune'no sɨfajo hungkuno mtɨ'mokinyofoho. 
REV.17.4	Apesi kakoe manji'mofoso honɨyo'nohino'njo miyo'nohino so'nji wonyoangkafofoho. Kakoe tɨmno hosaso na'nohinoso wokoso wonyoangkafo'njofoho. Oso a'musi kako kakoe aho somo noswanyo mijo nyo'ne na'nohinoso mokosyohumunniyoho. Oso noswanyo homo somo kakoe hwa'nyo yahino so'nji kakoe yahino nom'ne a'amumo pisakino honɨngkanomo ipemotawe'ne so'nji wo'nnyomnoho. 
REV.17.5	Kakoe yomohu'nyopo yofe pahnnɨmo hungkuno ole wo'nnyoponoho. Pone engo Mpapiloun sopo hwa'nyo yahino so'nji hwahoponjo yahino wonyo so'njiye kona'wohinyoho. 
REV.17.6	A'amu fihwo kako mijo yokumpohn'nyo nilohofɨwo'nɨngkiso nom'ne mijo woma'mo loso hopaso oso ape hwa'ntesi kako a'amu Anɨtumo sɨmeho hi'ntnnono uyɨwo'nɨngkohofo somo wofonjasyɨwo'nɨmo ehuno wo'nɨyoho. Ngko oso homo somo nuhwononji nje hi ntɨkofahonɨngki ngko yomo yonji pisopisaho lɨmentohefoho.
REV.17.7	Ose yahonɨngko a'amu ahwomo mta'ango sohwo ntɨmento, Kɨko yomo yomo peho'no yohino. Ngko olo ape losi'nji sikisɨwojo mnokino aho fehohnjo hopi'nono nom'ne mta'ni hufa'uyo'njo sɨhwano aho hopi'nonohino'njo sohwo hn'nɨngkowalokunjo hwapɨngo ne so'no wakilɨmonne'no yohono. 
REV.17.8	Oso sikisɨwojo ngko nto kitɨhwaheso kɨko nto uhwonɨngkino sohwo hohonta humamojo sohwo olohonta mohumuyoho. Hwangku sohonta kako pi'nɨmo hwapɨngo ane sopo nta'ni noswapɨhwoso'no Anɨtu kako kakimo tɨkanomo tohino engo uyɨmɨwenefoho. Anɨtu hwaho mamtɨ'mokummentiso sohonta a'amu hofɨkoe yofe kakoe iyoswo songo ne'no humayo'ne somo mamtɨ'mokummentiso sohwa hwahopo nohumafɨkuji oso sikisɨwojo sohumo uhwonɨfijoso hofɨko huno pi'nɨngo engo syafɨsyɨkuji pisopisaho lɨfitnnefoho. Hwapɨngoso oso a'amu sikisɨwojo pa'nyo sohwo kako songo humanto pe'nɨmentiso sohwo kako apa'no u'mofapmmontonoho.
REV.17.9	A'amu huno wopɨngo'njo sohwo kako olo so'no huno syafɨsyɨhwosi kako huno wopɨngo wotɨpema'montonoho. Mnokino aho fehohnjo hopi'nono nom'ne mta'ni hufa'uyo sohwa oso hwofɨki'nyo aho fehohnjo hopi'nono nom'ne mta'ni hufa'uyoho. Oso a'mu hisi kako pone engo oso hwofɨki'nyo aho fehohnjo hopi'nono nom'ne mta'ni hufa'uyo'njopo humawo'nɨngkisiyoho. 
REV.17.10	Oso mnokino aho fehohnjo hopi'nono nom'ne mta'ni hufa'uyo sohwa hwapɨngo nom'neso olenoho, a'amu yofe engo'njo hwaho mokosyohumayoso aho fehohnjo hopi'nono nom'ne mta'ni hufa'uyo hwafoho. A'amu huhwo sohwa aho fehohnjo hopi'nonohino sohwa nope'nɨngkahonɨngkofi anga'nohino sohwo humaho. Nom'ni sohwo kako tɨfi i'mofaponefoho. I'mofapɨhwosi kako olopo we'e nehwo wohumamontonoho. 
REV.17.11	Oso a'amu sikisɨwojo pa'nyo sohwo hohonta humamentiso sohwo olohonta mohumunyo sohwo kako hwe yofe engo'njo hwaho mokosyohumayo hweho. Oso hwe engo aho fehohnjo hopi'nonohino sohwa pe'nɨmentohofo mta'angoso olo sɨwojo lohweho. Tɨfi kako apa'no i'mofapɨhwosi kako hwe engo aho fehohnjo hopi'nono nom'ne mta'ni hufa'u sɨhunehwo umo'nɨmontonoho. Nohumahwosi tɨkanomo wene hweho.
REV.17.12	Oso sikisɨwojo sɨhwano aho hopi'nonohinoso hwe yofe engo'njo sohwa hwaho hopi'nonohinomo mokosyohumayo'ne hwafoho. Hofɨkoe yofe engoso tɨfi no'mo mapitnnefoho. Hofɨkoe yofe engo nomafɨkuji oso a'amu sikisɨwojo pa'nyo sohwo'nji hofɨko'nji hofɨkoe a'amu hopi'nonohino somo we'e nehwo womokosyohumantɨfeho. 
REV.17.13	Hwe yofe engo'njo sohwa hofɨko sɨmeho afa inɨngkuji hofɨkoe yokumpohn'nyo yo'mayoso oso a'amu sikisɨwojo pa'nyo sohumo uyɨkuji oso siki sɨwojo sohumo enjwa'mo wohumantɨfeho. 
REV.17.14	Tɨfi hofɨko'nji hwe nakwoe wonyo'ne poyo pe'nɨmentiso sohwo'nji hofɨko ikujoho fongki'nɨngkuji Jisas kako hofɨkimo nuyakolofonefoho. Hwapɨngoso Jisas kako hwe yofe engo'njo hopi'nonohino sohwafe Hwe Engo hweho. Kakoe a'amu ne kako'nji humalofo somo kako nuhwosopento nnɨngkapmno ulahonɨngki hofɨko sɨmeho hi'ntnnono uyontɨfi kakimo hofiyo inɨngkowalokwofo. Hwangku kako'nji hofɨkoe mango sohwamo uyakolopitnnefoho.
REV.17.15	Ose ntonto ole ntɨmento, Oso mitɨmomɨngo sopo apesi kako nohumentanɨngki uhwonɨngkinoso oso mijo hiso olenoho, a'amu hwaho kengo mta'ango so'nji hungkuno kengo kengo'njo hopi'nonohinofoho. 
REV.17.16	Oso sikisɨwojo sɨhwano aho hopi'nonohino pa'nyoso hwe engo aho hopi'nonohino sohwanji a'amu sikisɨwojo pa'nyo sohwo'nji hofɨko oso a'mu pone Mpapiloun siye mangohwa umo'nantɨfeho. Oseso hofɨko oso pone engo somjo yo'mayoso hufo mahonɨngkuji pone hiso i'mmo'nohino pa'nyo nohumahonɨngkuhwosi hofɨko oso pone somo toho ifuntofɨkuji nɨhu'nahone wae yaopitnnefoho. 
REV.17.17	Oso hiso'no Anɨtu kako hofɨko ifitnne'ento kako hofɨkimo huno uyososo'no hofɨko sɨmeho afa inɨngkuji yo'mayoso ifitnnefoho. Oseso hofɨkoe yokumpohn'nyo so'nji hofɨkoe a'amumo mokosyohumawo'nɨngkohofo so'nji a'amu sɨwojo pa'nyo sohumo uyantɨfeho. Oso hopa imɨkuji Anɨtuye hungkunoso ne umo'nɨmontonoho. 
REV.17.18	Oso ape wonyo uhwonɨngkinosi kako oso ango pone engiyoho. Kako hwe engo hwaho kengo kengo mta'ango sohwamo mokosyohumawo'nɨngkisiyoho. Ose ntɨmentisofoho.
REV.18.1	Oso hohosohonta uhwonɨmentoheso a'amu ahwomomjo nom'ne sohwo kako ahwomomo ulɨko'manto pmmentisofoho. Kakoe yokumpohn'nyo engo'nji noponto kako olo hwaho lopo pomponaho engo hopa lahumentisofoho. 
REV.18.2	Kako mango engo'nji ole lɨmento,
REV.18.2	Pone engo Mpapilounɨso we'enepi nɨhu'nahone wopɨwahu'montonoho.
REV.18.2	Olohonta Setenɨye angoso nɨhu'nahone wonyo umo'nɨmontonoho.
REV.18.2	Olohonta kakoe towahuno wonyo sohwanji hofɨko osopo humalofo.
REV.18.2	Yo'mayo wonyo pisakino'njo kiho'njo nakwo nakwolaho lɨwo'nɨngkuhwone osomo humalofo.
REV.18.3	Hwapɨngoso a'amu oso hopo sopo humamotofoso hofɨko honɨngkano wonyomo a'amu pi'nɨngo engo hwaho ayo yawojo'mta'ango somo kompemotawowo'nɨngkohofofoho.
REV.18.3	Hwe engo hwaho mokosyohumayo huhwo sohwanji oso honɨngkano wonyo homo somo inɨngkamentohofofoho.
REV.18.3	A'amu hwaho engo mta'ango hamniyoho syoho iwo'nɨngkohofoso hofɨko oso ango ponjo a'amu somta'ni hamniyoho mɨkunɨmposo tɨpema'mentohofofoho.
REV.18.3	Hwapɨngoso oso angoponjo a'amu hofɨko hamniyoho engo'njo nohumantɨfi yo'mayo ho'yango so'no hi umo'nɨmentisofoho.
REV.18.4	Ose lahonɨngki mampaho nom'ne ahwomo mta'ni ole ho'nɨmento,
REV.18.4	Nje hwe moya'mi soku sekwo osopo nulɨko'mafɨkuji olo mempo lohohnta'ni fusyolɨkofaopmno.
REV.18.4	U sekwo hofɨko'nji honɨngkano wonyo jwo'nɨlohopitnnoho. Oso hiso'no sekwo tohino mapitnnoho.
REV.18.5	Hofɨkoe wonyo engoso a'amu hu'meehumosontɨfi ahwomomo sɨ'mofɨhwonesohilo.
REV.18.5	Oseso hofɨkoe wonyo so'no Anɨtu kako inɨngo mamofonehoho.
REV.18.6	Hofɨko Anɨtuye a'amu somo wonyo uloho'mentohofo hopaso Anɨtu hofɨkoe wonyo somne'no tohino engo uyɨmontonoho.
REV.18.6	I Anɨtu oso wonyo uloho'mentohofo so'no kako aku ikwesaloku ulohofonefoho.
REV.18.7	Oso a'musi kako kakoe yofe ho'noma'nonto kakoe huno yo'mayo umo lonte somo inɨngkamojofoho.
REV.18.7	Kako oso wonyo imojo so'no Anɨtu kako aku tohino uyɨmontonoho. Aku tohino afapo uyonefoho. Oso tohino uhwoso'no kako humotaho engo walono.
REV.18.7	Kakoe sɨmeho mo'mo ole nto hnnɨmento, Ngko ape yofe engo'njɨ'nyoho. Ngko a'amu somo yokumpohn'nyo mokosyohumaleno. Ngko a'moyawoso pa'nyo'nɨ'maho. Oso'no yo'mayo tangoso monɨ'manehoho.
REV.18.7	O'o, ngko sɨmeho wopɨngo'nji ne'no humantɨ'mnefoho. Oso'no ngko humotaho malɨmnehono. Ose hnnɨmentisofoho.
REV.18.8	Sɨkuno anga'nohino somo kako oso hopa kakoe yofe ho'noma'nyo so'no yo'mayo tohino aku uyoso komo'no u'manefoho.
REV.18.8	Nakwoe Hwe Engo Anɨtu kakoe yokumpohn'nyo hwofilo'nnyo'njo sohwo Mpapilounɨye wonyomne'no kako yano ilofɨhwoso'no mijoho engo i'mofapɨhwosi mnokino engo i'mofapɨhwoso'no hwe moya'mi humotaho lɨfitnnefoho.
REV.18.8	Osohonta Mpapiloun toho nonefoho.
REV.18.9	Oso hwe yofe engo'njo hwaho mokosyohumayo sohwanji oso ape wonyosi'nji honɨngkano wonyo imofontɨfi yo'mayo yahino wonyo imentohofo sohwa hofɨko oso ango pone engo Mpapiloun soponjo toho engoso nontanɨngkuhwosi uhwonɨfijoso oso hwe engo sohwa tɨkayomo uhwonɨngkuji humotaho hwaho lalɨfehi'nɨfitnnefoho. 
REV.18.10	Ape wonyosi kako tohino engo mentanɨngkuhwosi oso hwe engo huhwo sohwa hofɨko iyoho unɨngkuhwoso'no ikanopo lohofɨkuji pisopisaho lɨkuji ole lɨfitnnefoho. U, nakwoe ango Mpapilounne'no hitoho nalokwoho. Kɨko ango engo yokumpohn'nyo sohwosi mofehi'nyo we'enepi (
REV.18.11	Nom'ne a'amu hamniyoho syoho'njoso oso tɨkayo somo nuhwonɨngkuji sɨmeho tango uyonefoho. Oso sɨmeho tango uyo hwapɨngoso olenoho. Ole wosyofɨsyantɨfeho, Nakwoe ho'yangoso tɨhwo wonema'montolɨkeno. Sɨmeho tango engo uyɨhwoso'no humotaho engo sulɨfitnnefoho. 
REV.18.12	Oso ho'yango engoso olenoho. Yo'mayo wokoso na'nohino, nɨkuyoho wonyoangkafo'nji, hwapɨfe wopɨngo honɨjwo, halojo, miyo'nohino oso'nji, iyo akino wopɨngo'njo yo'mayo mtɨ'mokumentohofoso'nji yahu sɨhwano mta'ni yo'mayo mtɨ'mokumentohofo so'nji ahwomo yokino, sojo oso mta'ni wokoso wonyoangkafo mtɨ'mokumentohofofoho. 
REV.18.13	Ho'yango nom'neso olenoho. Yo'mayo ka'nyo, nalofe, tofoyo, yo'mayo akino wopɨngo wopɨngo'njo, hwone mijo a'apahomo ehaloho'nyo'ne, ipisayo mijo, yahwo-afofo'nji wosopayo'nji yahu'nji yahu a'amu hn'nomokomɨwo'nɨngkiso oso'nji hano emoyo'nji oso yo'mayoso hofɨkinta'ni a'amu mpe imentohofofoho. Oso'nji a'amu yahu mpe yɨwo'nɨngkohofo hopaso a'amu fehohnjoso hofɨko nom'ne a'amu siki syoho ulohofiyo'ne mpe imentohofofoho. 
REV.18.14	A'amu hamniyoho syoho'njoso ole ulɨfitnnefoho, Yo'mayo ho'yango sekwo hi semo'nɨwo'nɨngkisoso noselɨko'manto nto mtn'nao'maho. Yo'mayo wosopayo me'wampe'njo yo'mayo wokoso wonyoangkafo so'nji sekwoe yofe engo so'nji nto mtn'nao'maho. Ose ulɨfitnnefoho.
REV.18.15	Oso a'amu ho'yango syoho'njo sohwa oso ango somta'ni hamniyoho engo ma'mentohofo sohwa hofɨko oso ango hopo sopo tango engo i'mofopɨhwoso'no iyoho unɨngkuhwoso'no hofɨko ikano nompo nta'ni uhwonɨhwojapɨkuji humotaho engo jongkuso mapitnnefoho. 
REV.18.16	Ole ulɨfitnnefoho, Sekwoe ango engo somne'no hitoho nalokwoho. Hohonta sekwo manji'mofo, hwapɨfe wopɨngo'nohini yontɨfi wokoso na'nohino wopɨngo so'nji nɨkuyoho, hamniyoho engo'njo so'nji inontɨfi wopɨngo humamentohofofoho. 
REV.18.17	I mofehi'nyo we'enepi (
REV.18.17	A'amu yofayokino syoho'njo ho'yango'nji yofayokinomo nohnnawe mojɨmotofo sohwa hofɨko kengopo lohofɨkuji 
REV.18.18	tɨkayo ango Mpapiloun nta'ni uhwonɨhwojakuji ole ulɨfitnnefoho. Youwo youwo. Pone engo olo pa'nyoso nom'ne ntɨpolo. O'o, awonoho. 
REV.18.19	Ose lɨkuji humotaho hwaho ole lalɨfehi'nɨfitnnefoho. Youwo youwo. Pone engo hopo sopo nakwo mijo ayopo emoiwo'nɨngkuhwone hn'nwi osopo nta'ni hamniyoho engo ma'motohwonefoho. Mofehi'nyo we'enepi posolohofahonɨngki yo'mayoso nɨhu'nahone moi'wo imo'nɨmaho. Oso a'amu yofayokino syoho'njo sohwa ose ulɨfitnnefoho.
REV.18.20	Sekwo a'amu ahwomomjo sohwasi oso pone engo moi'wo imo'nyo so'no sekwoe sɨmeho wopɨngo wasemo'nono. Sekwo a'amu Anɨtuye sɨkunonji sekwo Anɨtuye hungkuno uyohojɨku'mofo (
REV.18.21	Oso hungkuno moi'wo losojwaofahonɨngki a'amu ahwomomjo yokumpohn'nyo sohwo kako sojo mɨkunɨmposo nomanto mijo ayomo meho'naofonto ulɨmento, Oso sojo ho'naofohe hopaso oso pone engo Mpapiloun sopo nomafɨkuji sojo hopa mohm'no nɨhu'nahone meho'naopitnnefoho. Oseso a'amu hofɨko apa'no muhwonɨfitnnefoho. Oseso Mpapiloun nɨhu'nahone moi'wo imo'nonefoho. 
REV.18.22	Oseso yo'mayo tompuyo hwomeyoka mpompulompuyo'nji kounoho yoka'nji oso ango sopo nta'ni apa'no mupa'nyo'nefoho. A'amu syoho iwo'nɨngkohofo sohwamo oso ango sopo a'amu muhwonyo'nefoho. Oseso a'amu hofɨko hofɨkoe syoho ikuji mtopmtopi'yoka peeloku loku'yoka pomɨ'yoka apa'no mupa'nyo'nefoho. Wosopayo fiji fiji'yoka sojo ekawojiyo singki singki'yoka apa'no mupa'nyo'nefoho. 
REV.18.23	Oso ango hopo sopo sikiloho apa'no momongkujahufitnnefoho. Hwe moya'mi ape songo ma'nɨngkuji sɨmeho wopɨngo inɨngkuji tɨkafo jahonɨngkujoso mupa'nɨfitnnehofo. Hohonta sekwoe a'amu hamniyoho syoho'njo sohwa hamniyoho engo'nji imo'nɨmotofoso hofɨkoe yofe engo hwaho ayo yawojo'mo ihulo'mentisofoho. I olohonta moi'wonoho. Sekwoe peefo so'nji ki'nyo so'nji a'amu pi'nɨngo engo hwaho ayo yawojo'mo hwasyo honɨngkanomo ipemotapmmentohofofoho.
REV.18.24	Anɨtu oso pone engo somo uhwonɨmentisoso kakoe a'amu ne somo fonjasyontɨfi a'amu kakoe hungkuno lɨmotofo sohwamo fonjasyontɨfi hofɨkoe honɨyoso oso'mo wentanɨngki uhwonɨmentisofoho. I Anɨtuye a'amu hopi'nonohino somo hwaho ayo yawojo'mo a'amu nom'ne hofɨkimo poyo umokumentohofo osohwafe honɨyoso oso'mo wentanɨngki Anɨtu uhwonɨmentisofoho. Oso wonyo hwapɨngoso osoho hwafoho.
REV.19.1	Oso hohosohonta ahwomo mta'ni mango engo ho'nɨngkahonɨngki ngko huno ole syafɨhu'mentoho, a'amu ahwomomo hopi'nonohino humalofoso hungkuno lalokwofo. Ole upa'nɨmentoho, Nakwo Anɨtuye yofe engo woho'nomano. Nakwoe Anɨtu sohwo kako nakumo kako'nohini nefo'mawo'nɨngkiso hweho. Kakoe yofe engo kako yokumpohn'nyo engo'njo hweho. 
REV.19.2	Anɨtu kako a'amufe wonyomne'no yano ilofɨhwajiyoso hopoenohinoho. Oso ape wonyosi hwe moya'mi pi'nɨngo engomo honɨngkano wonyomo ipemotamentisofoho. Oso a'musi kako Anɨtuye syoho ulohofiyo sohwamo fonjahumentisoso oso'no Anɨtu kako oso a'mu simo aku tohino uyɨmentisofoho.
REV.19.3	Ose lontɨfi apa'no lɨmentohofi, Nakwo nakwoe Anɨtuye yofe woho'nomano. Oso pone Mpapiloun soponta'ango tɨkayoso engolopohamo ne'no syonefoho. 
REV.19.4	Hwe engo sɨfe aho hopi'nonohino nom'ne mta'ni osofosofahu'nohino sohwanji oso songo humalofo osofosofahu'nohino sohwanji hofɨko Anɨtu kako a'amumo mokosyohumayo'ne kakoe epohumayopo humaso sohune'no hwomtame ehumantɨfi ulɨmentohofi, Ou nehopeho. Nakwo nakwoe Anɨtuye yofe engoso woho'nomano. 
REV.19.5	Ose ulahonɨngkofi Anɨtuye epohumayo sopo nta'ni joho ole ho'nɨmento, Sekwo nakwoe Anɨtuye syoho ulohofiyo soku, sekwo Anɨtuye hungkunomo tɨfi inɨngkawo'nɨngkohofo soku sekwo a'amu yofe engo'njo soku yofe we'e'njo hopi'nono kakoe yofe woho'nomano. Ose ho'nɨmentisofoho.
REV.19.6	Osohonta mampaho engo apa'no ho'nɨngkahonɨngki ngko apa'no syafɨhu'mentoho, a'amu pi'nɨngo engoso ahwomomo humantɨfi lalokwofo. Mampaho hiso mijo sapmpoyo mta'ni mtito'yoka hopa ahwomo yoka hopa'nji ho'nɨngkahonɨngki upa'nɨmentohefoho. Ole ho'nɨmento, Nakwoe Hwe Engo Anɨtu sohwoe yofe woho'nomano. Nakwoe Hwe Engo Anɨtu nemokosyohumayo sohwoe yokumpohn'nyoso hwofilo'nnyo'njo hweho. Kako nakumo yokumpohn'nyo nemokosyohumaho. 
REV.19.7	Oso Hwe nakwoe Wonyo'ne Poyo Pe'nɨmentiso sohwoe sɨkuno kakoe ape woma'mte sɨkunoso mofoneponoho. Oso kakoe apesi kako wokoso hwapɨfe oso yo'mayoso nto'no esyohumaho. Oso'no nakwo sɨmonyo uyano. Nakwo nakwoe Anɨtu yokumpohn'nyo hwofilo'nnyo sohune'no yofe engo woho'nomano. 
REV.19.8	Anɨtu kako oso ape simo manji'mofo sawemo halojo wonyoangkafo kiho aneso uyahonɨngki kako nto yohoho. Ose ho'nɨmentisofoho. Oso manji'mofo sawemo halojoso Anɨtuye hwe moya'mife honɨngkano wopɨngo somo uhwonɨmentohefoho.
REV.19.9	Oso hiso nuhwonɨngkahonɨngko hwe ahwomo mta'ango sohwo ntɨmento, Kɨko olo hungkuno hiloso nomahoji ifalifaliyo mtɨ'mojo. Oso Hwe nakwoe Wonyo'ne Poyo Pe'nɨmentiso sohwoe ape mayo'ne wosopayo iloho engo wenantɨfeho. Anɨtu oso a'amu wosopayo elɨjwanyo sopo ne'no fɨpmno nto uloso sofe sɨmehoso wopɨngo umo'nalofoho. Ose ntonto ntɨmento, Olo Anɨtuye hungkuno loso nehopeho. 
REV.19.10	Ose ntahonɨngki ngko oso hwe ahwomomjo sohwoe sɨfɨki'nyo'mo hwomtame yɨhumentanɨngko ntɨmento, O'o, filɨkaho. Kɨko ngkimo ose enɨhumahotoho. Ngko kɨko pa'nyo Anɨtuye syoho ulohofiyo hwo'nyoho. Oso'no kɨko Anɨtumnohini hwomtame fehumamno. Ngko'nji sekwo a'amu hwahoponjo Jisasɨmo sɨmeho hi'ntnnono uyontɨfi kakoe hungkuno lutɨhwawo'nɨngkohofo sohwa hnnonji nakwo a'amu ahwomomjo sohwona'nnonji nakwoe syohoso afa'nohino'njo hwo'nyoho. A'amu Anɨtu kakoe hungkuno uyahonɨngki lɨmotofo sohwamo Anɨtuye Towahuno Wopɨngo ufo'ma'mojo hopaso olohonta sekwo Jisasɨye hungkuno lɨjwaofɨwo'nɨngkohofo sohwasimo sefo'malofoho. Ose ntɨmentisofoho.
REV.19.11	Ngko ahwomo nomtompeehonɨngki uhwonɨmentoheso yahu a'amu hn'nɨwo'nɨngkiso halojo sohwo nohumentanɨngki uhwonɨmentohefoho. Oso a'amu yahu sopo kehumunyo sohwoe yofe hufa'uyoso olenoho. Anɨtuye hungkunomo nto'no inɨngkawowo'nɨngkiso hweho. Hungkuno nehopi'nohino lɨwo'nɨngkiso hweho. Kako hwe moya'mife yahinomne'no yano ilofo so'nji a'amumo tango uyo so'nji kako yahino hopoeno iwo'nɨngkiso hweho. 
REV.19.12	Kakoe tɨmoso toho sɨjɨso pa'nyo'njo hweho. Kakoe mnokino sopo hwe hwaho mokosyohumawo'nɨngkohofo sohwafe mnokino manji'mofoso kakoe mnokinopo pi'nɨngo engo'njo hweho. Kakoe yofe kakoe mnokino manji'mofo sopo mtɨ'mokinyoso kako'nohino hwapɨngo neso huno uyohoho. A'amu nom'neso hofɨko hwapɨngo neso huno muyofoho. 
REV.19.13	Kakoe manji'mofo sawemoso honɨmijo somo yomanto nto imentisofoho. Oso hiso'no a'amu kakoe yofeso ole mɨlɨmentohofi, Anɨtuye hungkuno hweho. 
REV.19.14	A'amu ahwomomjo itokuso'njo hwapɨfe halojo wopɨngo'njo sohwa hofɨko yahu halojo sopo kehumantɨfi tɨfi inɨngkamentohofofoho. 
REV.19.15	Hofɨkoe Hwe Engo Jisas sohwo kakoe mango somta'ni hwakuhwajo sɨhumampo'nyo yohosiyohosi lojinyo swapɨwo'nɨngkisofoho. Oso hwakuhwajo sɨhumampo'nyo neso olenoho. Kakoe hungkunofoho. Oso sɨhumampo'nyo so'nji kakoe mango sohwamo iwofito'meefo'nefoho. A'amu huhwo sohwamo yokumpohn'nyo mokosyohumentanɨngkuhwosi hofɨko kakoe hungkunomo haloho maposo'njo ikuji minɨngkayo'njo ikujo'no tango engo uyɨmontonoho. Anɨtu oso a'amu somne'no sɨmeho tohino umnɨmentiso so'no Jisas kako hofɨkimo hwotoho wahmmontonoho. Kakoe yokumpohn'nyoso hwofilo'nnyo hweho. 
REV.19.16	Oso Hwe Engo sohwoe manji'mofo sawemo somo popasoponjo somo kakoe yofe mtɨ'mokinyoso olenoho. Kako hwaho hopi'nonohinoso mokosyohumayo hweho. Hwe engo hopi'nonohino sohwafe Hwe Engo hweho.
REV.19.17	Ose uhwononji uhwonɨmentoheso, a'amu ahwomomjo sohwo kako mofehi'nyo'njo mofone sopo lohofonto yɨhufo yokintahopo fekwowentanɨngkofo sohwamo mango engo ulɨmento, Sekwo olopono fɨpmno. Anɨtu kako sekumo wosopayo wosejapmmontonoho. 
REV.19.18	Oseso sekwo hwe engo sohwafe a'apaho'nji hofɨkoe a'amu itokuso mokosyohumawo'nɨngkohofo sohwafe a'apaho so'nji a'amu yokumpohn'nyo yahupo kehumawo'nɨngkohofo sohwafe a'apaho'nji hofɨkoe yahufe a'apaho so'nji hmnaopmno. Sekwo hwe yofe engo ane'njo yofe engo'njo, a'amu syoho ulohofiyo so'nji a'amu siki humawo'nɨngkohofo oso a'amu hopi'nonohino somo wonantɨfeho.
REV.19.19	Ose ulahonɨngki uhwononji ole uhwonɨmentoho, Oso a'amu sikisɨwojo pa'nyo sohwo'nji hwe yofe engo'njo hwaho mokosyohumawo'nɨngkohofo sohwanji hofɨkoe a'amu itokuso'njo sohwanji hofɨko oso a'amu hwe yahu halojo sopo kehumamentiso sohwoe a'amu'nji hofɨko ikujoho fongki'nyo'ne uhu'mokumentohofofoho. 
REV.19.20	Oso a'amu Anɨtuye hungkuno hwasyo lɨmojo sohwo kako a'amu sikisɨwojo pa'nyo tɨfinjo hweho. Kako oso hwe sɨwojo pa'nyo sɨmo'mjo sohwo'nji kako nolohofɨwo'nonto yo'mayo engo a'amu miyɨwo'nɨngkiyohofo itɨhwahonɨngki a'amu hofɨko a'amu sikisɨwojo pa'nyo sohwoe yofe hofɨkoe a'apahopo mtɨ'mokinontɨfi kakoe huyo'mangomne'no hwomtame ehumamotofo somo hwasyo honɨngkanomo ipemotapmmentisofoho. Jisas kakoe a'amu so'nji hofɨkoe oso a'amu sɨwojo pa'nyo sohwo'nji oso a'amu Anɨtuye hungkuno hwasyo lɨmojo sohwo'njimo impe intofontɨfi hofɨko intofahumentohofofoho. A'amu ahwomomjoso hofɨko oso a'amu sɨwojo pa'nyo sohwo'nji Anɨtuye hungkuno hwasyo lɨmojo sohwo'nji songo nohumentanɨngki hofɨko toho engo mitɨfongo pa'nyo sijontanjo somo meho'nao'mentohofofoho. Oso toho homo somo tɨkayo hwosɨmijo akino wonyo'njo sɨwo'nɨngkisofoho. 
REV.19.21	Oso a'amu yahupo kehumawo'nɨngkiso Jisas oso hwoe mango mta'ni hwakuhwajo sɨhumampo'nyo swahopɨwo'nɨngkiso so'nji a'amu nom'ne somo fonjahumentisofoho. Nofonjosyahonɨngki yɨhufo sohwa oso a'amu sohwafe a'apaho nontɨfi sɨmeho nahnnɨmentohofofoho.
REV.20.1	Oseso ngko nohumanji ole uhwonɨmentoho, a'amu ahwomomjo sohwo kako pi'nɨmo hwapɨngo ane soponjo hoku'yo hwosayo'ne so'nji ahwomo nano so'nji motapmmentisofoho. 
REV.20.2	Nomotaponto Setenɨmo nutɨmanto ahwomo nano'nji intofasyonto soswo 
REV.20.3	Intofasyonto oso pi'nɨmo hwapɨngo ane sopo intohm'mofonto hoku'yo nɨhu'no yokumpohn'nyo pɨjwahumentisofoho. Nɨhu'no impofakiyofo yahumentisofoho. Osopo nohumentanɨngkuhwosi soswo 
REV.20.4	Oseso ngko nohumanji uhwonɨmentoheso, Hwe hwaho mokosyohumawo'nɨngkohofo sohwafe epohumayo sopo a'amu pi'nɨngo engoso nohumentanɨngkofi uhwonɨmentohefoho. Oso a'amu hiso hofɨko nom'ne a'amu sofe hungkuno ikwolofo'ne yano ilofɨhwajiyo'ne hwafoho. A'amumo uhwonɨmentoheso olenoho. A'amu Jisasɨmo sɨmeho hi'ntnnono uyontɨfi kakoe hungkuno nom'ne a'amu somo ulontɨfi oso hungkuno homo somo yokumpohn'nyo kemokosyohumamentohofofoho. Hofɨko oso a'amu sɨwojo pa'nyo sohwo'nji kakoe huyo'mango so'njimo hwomtame mehumayo'njo yontɨfi hofɨkoe a'apahopo a'amu sɨwojo pa'nyo sohwoe mtɨ'mokinyoso mamtɨ'mokummentohofofoho. Hofɨkoe honɨngkano wopɨngo somne'no mango sohwa hofɨko hofɨkoe tɨ'wango iwofito'meeo'mentohofofoho. A'amu hiso hofɨko apa'no songo imo'nontɨfi Jisasɨ'nji hofɨko'nji hofɨko a'amu somo mokosyohumentanɨngkofi soswo 
REV.20.5	Oso a'amu sɨmo'mo pe'nɨmentohofoso lɨka'mentohofofoho. A'amu nom'ne pe'nɨmentohofoso hofɨko oso hohosohonta molɨkafe'njo imentohofofoho. O'o, hofɨko oso soswo 
REV.20.6	Oso a'amu pe'nontɨfi pi'nɨmo mta'ni sɨmo'mo lɨka'mentohofoso hofɨko sɨmeho wopɨngo'njo humamentohofofoho. Anɨtu oso a'amu homo somo wopɨngo'nohini uloho'mentisofoho. Hofɨko poyo apa'no mape'nyo'njo ikuji tɨkanomo mafitnnefoho. O'o, hofɨko Anɨtu'nji Kɨlaisɨ'njiye syoho ulohofiyo imo'nɨngkuji Kɨlaisɨ'nji hofɨko'nji nom'ne a'amu somo soswo 
REV.20.7	Soswo 
REV.20.8	Isɨhutofomahonɨngkuji Seten noswapɨhwosi kako a'amu ango'meemjo somo hwasyo hungkuno ulonefoho. Seten kako ngkimo nnɨngkapɨfitnne'eno lɨhwosi hwasyo hungkuno ulɨhwoso'no a'amu Ngkoukɨ'nji Mekoukɨ'nji hofɨko Anɨtu'nji ikujoho'ne uhu'mokufitnnefoho. Oso a'amu hiso iyoswo pa'nyofoho. A'amu we'yo'maho. 
REV.20.9	Hofɨko hwaho Isɨlael hopo sopo ifehu'mokosyahonɨngkuji oso ango sopono Anɨtuye a'amu Jelusalem soponjo Anɨtuye a'amu neso nohumentanɨngkuji oso Seten kakoe a'amu wonyoso hofoyo hufitnnefoho. Oseso a'amu wonyo somo toho ahwomo mta'ni nopɨhwosi nonefoho. 
REV.20.10	Anɨtu kako Seten a'amu hwasyo honɨngkanomo ipemotawomentiso sohumo nutɨmahwosi oso toho mijo ayo pa'nyo sijontanɨngkuhwoso somo nɨhu'nahoni wakeho'nɨ'mo'montonoho. Oso toho tɨkayo hwosɨmijo akino wonyo'njo somo Anɨtu kako sikisɨwojo pa'nyo sohwo'nji oso hwe Anɨtuye hungkuno hwasyo lɨmojo sohwo'nji nto ho'nɨ'mo'mentisofoho. Osopo hofɨko nohumafɨkuji imɨngo'nji hinjopo sɨkuno'nji sɨkwo'miyomo engolopohamo hofɨko tohino umnonefoho.
REV.20.11	Oso hohosohonta ngko nohumanji uhwonɨmentoheso hwe engo hwaho mokosyohumayo sohwoe epohumayo halojo sopo hwe fihwo nohumentanɨngki uhwonɨmentohefoho. Oso hohosohonta nakwoe hwaho lo'nji ahwomo'nji moi'wo imo'nao'mentisofoho. Apa'no muhwonyo'njo imentohefoho. 
REV.20.12	A'amu pe'nɨmentohofo hopi'nonohinoso yofe engo'njo sohwanji yofe engo ane'njo so'nji hofɨko oso epohumayo sopo lohofahonɨngkofi fisaku'mentisofoho. Nom'ne iyoswo fisojwahinyoso songo humayo'nefoho. Yo'mayo yahino wopɨngo'nji wonyo'nji a'amu poyo pe'nɨmentohofoso imotofo so'no iyoswomo mtɨ'mokumentiso somta'ni kako yano ilofɨhwajɨmentisofoho. 
REV.20.13	A'amu mijo ayomo pe'nɨmentohofo sofe pijafo mijo mta'ni Anɨtu nomanto a'amu hwahopo pe'nɨmentohofo sofe pijafoso Anɨtu ma'mentisofoho. A'amu hopi'nonohino sofe huyo'mango somo Anɨtu utɨma'mentisoso a'amu nɨhu'no hopi'nonohino somo kako anga'no anga'nohino sofe yahino somne'no yano ilofɨhwajɨmentisofoho. 
REV.20.14	A'amu yahino wonyo'njo somo yano ilofɨhwajonto oso toho engo mijo ayo pa'nyo sijontanjo somo meho'nɨ'mo'mentisofoho. Oso poyo pe'nyo yahino so'nji oso ango poyo pe'nyo sohwafe huyo'mango hontohumalofo soponjo so'nji toho hisomo meho'nɨ'mo'mentisofoho. Oso toho hisomo a'amu pe'nɨmentohofoso Anɨtumo sɨmeho hi'ntnnono muyoso nɨhu'nahone humantokutnnefoho. Osopo humayoso poyo pe'nɨwo'nɨngkofoso hufa'uyoso osohifoho. 
REV.20.15	Oso iyoswo songo ne'no humayo'ne somo a'amu fihwo yofe muhwonyo'njo ihwosi oso a'amu somo oso toho pi'nɨmomjo somo womeeho'nɨ'mo'montonoho.
REV.21.1	Ngko nohumanji uhwonɨmentoheso, ahwomo'nji hwaho'nji songo imo'nɨngkahonɨngki uhwonɨmentohefoho. Ahwomo sɨmo'njo so'nji hwaho sɨmo'mjo so'nji moi'wo imo'nɨmentisofoho. Oso hwaho songo sopo mijo ayo aneponoho. 
REV.21.2	Oso hohosohonta ngko uhwonɨmentoheso ango songo Jelusalem uhwonɨmentohefoho. Ango songoso Anɨtu mta'ango hwaho songo sopo pmmentisofoho. Oso ango songo hopo sopo wokoso wonyoangkafo'njoponoho. A'amu ape womantɨfi hotɨfo fofolofasyɨwo'nɨngkohofo pa'nyo'njoponoho. 
REV.21.3	Anɨtuye epohumayo sopo nta'ni mampaho engo ole upa'nɨmentoho, Uhwonɨmno. Anɨtuye ango neso a'amu'nji wo'nnyoponoho. Oseso Anɨtu kako hofɨko'nji humentanjoso hofɨko kakoe a'amu imo'nohumalofo. Anɨtu huhwo kako hofɨko'nji nɨhu'nahone wohumamontonoho. 
REV.21.4	Anɨtu kako kakoe a'amufe tɨmijoso nɨhu'nahone wae umo'montonoho. Hwapɨngoso oso hohosohonta a'amu poyo mape'nɨfitnnehofo. Tohino mumnonehoho. Oso'no humotahoso apa'no malɨfitnnefoho. Oso yo'mayo hiso hwaho sɨmo'mta'ango somjoso moi'wonoho.
REV.21.5	Oso hwe Anɨtuye epohumayo sopo humaso sohwo ulɨmento, Sekwo uhwonɨmno. Ngko yo'mayo songo mtɨ'mokumalefoho. Ose ulonto ngkimo ntɨmento, Kɨko olo hungkuno loso mtɨ'mojo. Olo hungkuno loso nehopeho. Oseso hwe moya'mi hofɨko nje hungkuno somo sɨmeho hi'ntnnono ufijo'manji hofɨkoe sɨmeho wopɨngo umo'nɨmontonoho. Hwapɨngoso hungkuno loso ne umo'nɨmontonoho. 
REV.21.6	Ose ntonto ntɨmento, Ngko yo'mayo yo'mayoso moi'wo nto esojwao'maleno. Ngko yo'mayo somo hwapɨngo sohwo'ni oso nje yo'mayo homo somo moi'wo nto esojwao'male hwo'nyoho. A'amu fihwo kako mijo'no mijoho pe'nɨngkuhwosi ngkimo nɨ'masoso ngko kakimo mijo songo ne'no humayo'neso ufimonnoho. Oso mijo hiso ngkinta'ni kako mpe miyonehoho. O'o, ngko kakimo siki ufimonnoho. 
REV.21.7	A'amu yo'mayo hwahoponjo yahino wonyo somo monje yasyoso sohumne'no ngko kakine'no yo'mayo wopɨngo uloho'monnoho. Ose ulohohm'mo ngko kakoe Anɨtu'ni humahonɨ'mo kako nje mehomi umo'nɨmontonoho.
REV.21.8	I oso'no a'amu ngkine'no yokumpohn'nyo malohofe'njo so'nji a'amu sɨmeho hi'ntnnono montape'njo so'nji a'amu honɨngkano wonyo'njo so'nji a'amu a'amumo fonjahumentohofo so'nji a'amu a'mohufo imotofo so'nji a'amu ki'nyo'njo so'nji a'amu anɨtu hwasyo sohumo hwomtame yɨhumawo'nɨngkohofo so'nji a'amu hwasyo hungkuno lɨwo'nɨngkohofo sontnne'no hofɨko oso toho mijo ayo pa'nyo sɨjɨwo'nɨngkiso sopone'no ufitnnefoho. Oso hopo sopo toho tɨkayo hwosɨmijo akino wonyo'njo syalokunjo sopo poyo pe'nyo tɨfinjoponoho. Osopo ne'no nohumantokutnnefoho.
REV.21.9	A'amu ahwomo mta'ango sohwo ngkimo nɨ'ma'mentisofoho. Oso a'amu ahwomomjo huhwo sohwo a'amu aho fehohnjo hopi'nono nom'ne mta'ni hufa'uyo sohwa solɨjwanyo na'nohino a'amu wonyo umokiyo'ne mokosyohumunyo somta'ango hweho. Osohwo nonɨ'manto ntɨmento, kɨko oyomo. Oso Hwe sekwoe Wonyo'ne Poyo Pe'nɨmentiso sohwoe ape wokitɨhwamo. Olohonta kako oso ape hisi woma'mte'no yohoho. 
REV.21.10	Anɨtuye Towahuno Wopɨngo ngkimo ifehu'mokanɨhumentisofoho. Oso Towahuno hiso ngkimo ifehu'mokonɨsyahonɨngki a'amu ahwomo mta'ango sohwo ngkimo hwofɨki'nyo sawemo sopono ipenɨmotasɨmentisofoho. Oso hopo sopo ipenɨmotasonto Jelusalem pone songo Anɨtuye a'amu ne humunyo sopo Anɨtu mta'ango pontanɨngki ntɨhwamentisofoho. 
REV.21.11	Ango Jelusalem sopo Anɨtu mta'ango yokumpohn'nyo so'nji pomponaho so'nji lahumentisofoho. Oso ango wonyoangkafo hopo sopo nta'ni tɨpomponaho tɨmo honɨngkonyo hopo hwalo'mokumentisofoho. 
REV.21.12	Oso ango hopo sopo tojo sawemo inyoponoho. Hoku'yoso aho hopi'nono sɨfe mta'ni hufa'uyo'njoponoho. Oso hoku'yo hopo sopo a'amu ahwomo mta'ango aho hopi'nono sɨfe mta'ni hufa'uyo sohwa humunnyoponoho. A'amu Isɨlaelɨfe temtitofo aho hopi'nono sɨfe mta'ni hufa'uyo sohwafe yofe mtɨ'mokinyoponoho. 
REV.21.13	Oso mofehi'nyo sɨ'mofapiso sohohnta'ni hoku'yoso hufa'u sɨhune'njoponoho. Mofehi'nyo ikwo'mokiso sohohnta'ni hoku'yo hufa'u sɨhune'njoponoho. Angahohnta'ni hoku'yo hufa'u sɨhune'njo hohnta'nyoho. Hwonamonyo hohnta'ni hoku'yo hufa'u sɨhune'njo hohnta'nyoho. 
REV.21.14	Oso ango pone homo somjo tojo somjo sojo aho hufa'u sɨfe mta'ni hufa'uyoso yokumpohn'nyo sosofitofomokosyohumayo wo'nnyo sopo a'amu (
REV.21.15	Oso a'amu ahwomomjo hungkuno ntɨmentiso sohwo kako toke na'nohino yamofo iyo'neso nomanto oso pone so'nji hoku'yo so'nji toke so'nji yamofo imentisofoho. 
REV.21.16	Oso pone homo somjo sawemo so'nji tɨfo so'nji afa'nohinofoho. Kakoe honje so'nji afapoenohinoho. Nom'ne isalo'nnyo'njo'maho. O'o, afapoenohinoho. Kakoe sawemo engoso 
REV.21.17	Oso pone homo somjo tojo somo yamofo imentisofoho. Kakoe sawemoso 
REV.21.18	Oso tojoso Anɨtu mtɨ'mokumentisoso sojo wonyoangkafo tɨpomponaho tɨmo honɨngkonyo hopo hwolo'mokumentisofoho. Oso ango ne hiso na'nohino tɨmo honɨngkonyo pa'nyofoho. 
REV.21.19+REV.21.20	Sokilojo yokumpohn'nyo sosofitofomokosyohumayo sojoso wokoso wonyoangkafo mtɨ'mokumentisofoho. Oso sojo aho hopi'nono sɨfe mta'ni hufa'uyoso kengo kengo wo'nnyofoho. Sojo wonyoangkafoso fehohnjoso halojo, fehohnjo yamo'nohino, fehohnjo sontijo, fehohnjo honɨjwo, fehohnjo hwosɨmijo, nom'nihwo sontijo'nji hwosɨmijo'nji ulohopihn'nyofoho. A'amu nakwoe hwaho lopo oso sojo wokoso we'e'nohino ihn'nyo'neso mpe yɨwo'nɨngkohofoso hamniyoho mɨkunɨmposo'njofoho. Oso tojomjo sojoso sojo ewafo pa'nyofoho. 
REV.21.21	Oso hoku'yo aho hopi'nono sɨfe mta'ni hufa'uyoso kame engo wonyoangkafo sohwo hoku'yomo kijahinyofoho. Oso ango hopo soponjo honɨngkanoso tɨmo honɨngkonyo na'nohino pa'nyofoho.
REV.21.22	Anɨtuye ahwomomjo tajo ango engoso aneponoho. O'o, nakwoe Hwe Engo Anɨtu Yokumpohn'nyo Engo Hwofilo'nnyo'njo sohwo'nji nakwoe Wonyo'ne Poyo Pe'nɨmentiso sohwo'nji siko nohumanji ango homo somo uyohope-e'ne monta'iyoho. 
REV.21.23	Oso ango hopo sopo mofehi'nyo'nji hamno so'nji malinyoponoho. O'o, Anɨtuye yokumpohn'nyo pomponaho hopa lasyɨwo'nɨngkisoponoho. Jisas sohwo kako sikiloho pa'nyo hweho. 
REV.21.24	Oso pomponaho wonyoangkafo hopo sopo a'amu hano emoiwo'nɨngkohofoponoho. A'amu hwaho mokosyohumamotofo sohwafe wokoso wopɨngoso oso ango sopone'no motapmmentohofofoho. 
REV.21.25	Hoku'yo engoso mopɨjasiyo'njo ne'no nohwosompo'nawowo'nɨngkisoponoho. Oso hopo sopo sɨkuno mamiyoponoho. 
REV.21.26	Yo'mayo hwahoponjo wokoso wonyoangkafo oso'nji hamniyoho so'nji oso ango somo Anɨtuye yofe ho'nomayo'ne womotoswantɨfeho. 
REV.21.27	I oso'no yo'mayo wonyo a'amu honɨngkano wonyo'njo hungkuno hwasyo lɨwo'nɨngkohofoso hofɨko nɨhu'no mahufitnnehofo. O'o, a'amu hofɨkoe yofe Jisasɨye iyoswo songo humayo'ne somo wo'nnyoso hofɨko oso pone engo somo woswantɨfeho.
REV.22.1	Oso hohosohonta ngko nohumentanɨngko a'amu ahwomomjo sohwo kako mijo engoso ntɨhwamentisofoho. Oso mijo songo ne'no humayo'ne hiso tɨmo honɨngkonyomjo pomponaho pa'nyofoho. Oso mijo tɨmoso a'amu nakwoe Wonyo'ne Poyo Pe'nɨmentiso sohwo'nji Anɨtuye epohumayo somta'ni swofijwaoponto 
REV.22.2	ango pone engo somne honɨngkano somo mtɨhupento walofoho. Honɨngkano yohosiyo hohnta'ni momtɨfamo'nyofoho. Oso honɨngkano homo somo yohosiyo hohnta'ni iyo songo ne'no humayo'ne loho'nnyoponoho. Oso iyo homo somjo ipisayo unto'nɨmonteso hamno huhwo huhwi into'nɨwo'nɨngkisofoho. Oso iyoswo inoho iyo homo somjoso hwe moya'mimo wopɨngo umokuwo'nɨngkisofoho. 
REV.22.3	Yo'mayo Anɨtu ngkilaho lɨwo'nɨngkisoso mawo'nnyoponoho.
REV.22.3	A'amu nakwoe wonyo'ne poyo pe'nɨmentiso sohwo'nji Anɨtuye epohumayo so'nji wo'nnyoponoho. Oso hopaso Anɨtuye syoho ulohofiyoso kakine'no hwomtame yuhumafitnnefoho. 
REV.22.4	Hofɨko Anɨtuye sɨmanomo uhwonɨngkuji Anɨtuye yofe hofɨkoe yomohu'nyopo mtɨ'mokinyofoho. 
REV.22.5	Sɨkunoso apa'no m'mofaponehoho. Hofɨkoe Hwe Engo Anɨtu sohwo hofɨkoe pomponaho hweho. Oso'no hofɨko kwefoho mofehi'nyoso nɨhu'no anefoho. Hofɨko hwe engo imo'nɨngkuji engo lopahomo ne'no nohumantɨfitnnefoho.
REV.22.6	Ose ntonto ntɨmento, Olo hungkuno kilalokwe loso nehopeho. A'amu hopi'nonohino olo hungkuno losomo nupa'nɨngkuji sɨmeho hi'ntnnono ufijo'manji sɨmeho wopɨngo umo'nɨmontonoho. Hwapɨngoso hungkuno hiloso ne umo'nɨmontonoho. Hwe Engo Anɨtu kako kakoe hungkunoso a'amumo uyɨwo'nɨngkiso so'no hofɨko a'amumo lutɨhwawo'nɨngkohofofoho. Anɨtu kako a'amu ahwomomjo sohwamo kɨko Jounɨmo yo'mayo imo'none so'no kitɨhwayo'ne uhwatɨmasofoho. Oseso kɨko Anɨtuye syoho ulohofiyo somo utɨhwaho. Ose ntɨmentisofoho. 
REV.22.7	Sekwo upa'nɨmno. Jisas ole nalɨmento, Ngko sekumo komo'no wose'ma'monnoho. Yo'mayo imo'none so'no hungkuno olo iyoswo lomo wojo somo a'amu tɨfi inɨngkaweso'manji wopɨngofoho. Ose nalɨmentisofoho.
REV.22.8	Ngko Joun'ni olo hungkuno losomo nupa'nonji yo'mayo tɨfi imo'none somo uhwonɨmentohefoho. Ngko yo'mayoso nuhwonosojwaofonji oso a'amu ahwomomjo yo'mayo ntɨhwamentiso sohwoe sɨfɨki'nyo'mo hwomtame wehumamonji yahonɨngko 
REV.22.9	ntɨmento, Kɨko ngkine'no hwomtame enɨhumahotoho. Kɨko jɨje a'amu'nji a'amu Anɨtuye hungkuno Toho Wojo lɨmotofo sohwanji olo hungkuno lomo tɨfi inɨngkawowo'nɨngkohofo so'nji nakwo hinjoho'nwo Anɨtuye syoho ulohofiyo hwona'nyoho. Oso'no kɨko Anɨtu kakine'nohini hwomtame fɨhumaho. 
REV.22.10	Ose ntonto ntɨmento, Kɨko olo hungkuno yo'mayo imo'none lo'no mtɨ'mokohinoso kɨko hiyaso mokosyohumahotoho. O'o, yo'mayo loso Anɨtu kako we'enepi kako hungkuno lososo moi'wo umo'nɨmontonoho. 
REV.22.11	A'amu honɨngkano wonyo iwo'nɨngkiso sohwo kako honɨngkano wonyo somo ne'no wamjɨmmontonoho. Hwapɨngoso honɨngkano iwolo'mokinyo'ne mofehn'nyoso awonoho. A'amu honɨngkano pisakino'njo iwo'nɨngkiso sohwo kako oso honɨngkano pisakino'njoso ne'no wamjɨmɨ'montonoho. A'amu kako honɨngkano wopɨngomo nto'no inɨngkawowo'nɨngkiso sohwo kako honɨngkano nto'nohino somo ne'no wamjɨmɨ'montonoho. A'amu honɨngkano wonyo ane'njo sohwo kako honɨngkano wonyo ane'njo ne'no wamjɨmɨ'montonoho. Ose ntɨmentisofoho. Hwapɨngoso Jisas kako asomo pone so'no honɨngkano iwolo'mokiyo'ne mofehn'nyoso awonoho.
REV.22.12	Jisas apa'no ntɨmento, Kɨko olo hungkuno loso a'amumo uso. Upa'nɨmno. Ngko we'enepi wapmmonnoho. Oseso ngko nopm'mo a'amu hopi'nonohino sofe yo'mayo yahino wonyo so'nji wopɨngo so'nji yano ulofiyo'ne wapmmonnoho. 
REV.22.13	Ngko yo'mayoso emayo sohwo'ni moi'wo nto esojwao'maleno. Ngko yo'mayo somo hwapɨngo sohwo'ni oso nje yo'mayo homo somo moi'wo nto esojwao'male hwo'nyoho.
REV.22.14	A'amu hofɨkoe honɨngkano wonyo ho'nao'mentohofo somo ngko hofɨkimo hwapɨfe songo ulohohm'me'no hofɨko sɨmonyo engo uyantɨfeho. Osopo hofɨko nohumafɨkuji iyo ipisayo songo ne'no humayo'neso wonɨngkuwantɨfeho. Oso pone songo Jelusalem soponjo hoku'yo somo suyoso hofɨko hoponoho. 
REV.22.15	A'amu sɨwojo pa'nyoso a'amu peefo'nji ki'nyo'nji yɨwo'nɨngkohofoso a'amu a'mohufo yahino'njoso a'amu nom'ni hwamo fonjasiyo yahino'njoso a'amu hwasyo anɨtu sohwamo yofe ho'nomawo'nɨngkohofoso a'amu hwasyo hungkuno lɨwo'nɨngkohofo so'nji a'amu hwasyo hungkuno so'no hi umo'nyo so'nji hofɨko Anɨtuye ango somo nɨhu'no mahufitnnefoho. 
REV.22.16	Ose ntonto ntɨmento, Ngko Jisasɨ'ni nje a'amu nje yofe ho'nomayo'ne uhu'mokuwo'nɨngkohofo soku nje hungkuno lomo upa'nɨfitnne so'no nje a'amu ahwomomjo sohumo sekuye pone'no lɨhwajɨmalefoho. Ngko hwe engo Ntefitɨye hwapɨngo sohwo'ni kakoe Imu hwo'nyoho. Yo'mayo hungkuno Anɨtu Ntefitɨmo uyɨmentisoso ngko ne imokumontohefoho. Ngko Imɨngo'nji Hntokwaliyo I'mu sohwo imɨngo'nji lɨwo'nɨngkiso sohwo pa'nyo hwo'nyoho. Ose ntɨmentisofoho.
REV.22.17	Anɨtuye Towahuno Wopɨngo sohwo'nji a'amu Jisasɨmo sɨmeho hi'ntnnono uyɨwo'nɨngkohofo kakoe ape pa'nyo so'nji Jisasɨmo ole ulalokwofo, Oyomo. A'amu kakoe hungkuno lomo upa'noso sohwo kako oyomo ulono. A'amu kako mijo'no umo'nɨngkuhwoso'no kako wapono. A'amu kako mijo wanɨmo lɨhwosi kako nopɨhwosi mijo songo ne'no humayo'neso wanono. Mijo hiso mpe miyonehoho. O'o, Anɨtu uyɨmontonoho.
REV.22.18	Olo hungkuno loso ngko yokumpohn'nyo waselɨmonne'no yohono. Olo hungkuno yo'mayo imo'none lo'no iyoswo lomjoso upo'nalokwofo soku, a'amu fihwo olo hungkuno loso'nji nom'ne hungkuno kengo mta'angoso ufisyɨpo'masoso yo'mayo tango olo iyoswo lomo wojoso Anɨtu kako nomɨhu'mokuhwosi oso a'amu sohumo uyonefoho. 
REV.22.19	U a'amu fihwo kako olo iyoswo lomjo hungkuno fehohnjo wae yaofoso sohumo Anɨtu kako kakimo wae yaofonefoho. Oso hwe huhwo sohwo kako iyo songo ne'no humayo'ne somjo ipisayoso manonehoho. Oso Anɨtuye pone songo Jelusalem iyoswo lohwo naliso hopo sopo mohumanehwono.
REV.22.20	Jisas kako olo hungkunolo nalɨmentiso sohwo ole nelalofi, Ou nehopeho. We'enepi ngko komo'no wapmmonnoho. Jisas ose nelalofoho.
REV.22.20	Ou Hwe Engo Jisas, ngko Joun sohwo'ni ole kilalokweno. Kɨko komo'no fɨpe. Ose kilalokweno.
REV.22.21	Nakwoe Hwe Engo Jisasɨye hitohoso sekwo hopi'nonohino kunonji waweno. Joun kako ose lɨmentisofoho. Olo hungkuno loso osohopeho.
