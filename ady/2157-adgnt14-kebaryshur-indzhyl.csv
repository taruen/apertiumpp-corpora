MAT.1.1	Мыр Исус Христосэу Даутэ ыкъор, Ибрахьимэ ыкъор
MAT.1.2	Ибрахьимэ Исхьакъ къыфэхъугъ; Исхьакъ Якъубэ къыфэхъугъ; ащ Иудэрэ ышхэмрэ къыфэхъугъэх; 
MAT.1.3	Иудэ Пэрэцрэ Зарэрэ
MAT.1.4	ащ Аминадаб къыфэхъугъ; ащ Нахшон къыфэхъугъ; ащ Салмон къыфэхъугъ; 
MAT.1.5	ащ БоӀаз къыфэхъугъ; БоӀаз янэ Рахьаб ыцӀагъ; БоӀаз Обид къыфэхъугъ; Обид янэ Рут ыцӀагъ; Обид Ищай къыфэхъугъ; 
MAT.1.6	ащ пачъыхьэ Даутэ къыфэхъугъ. Пачъыхьэ Даутэ Сэлмэн къыфэхъугъ; Сэлмэн янэ Урый зыцӀэм ишъузыгъ
MAT.1.7	Сэлмэн Рехабоам къыфэхъугъ; ащ Абие къыфэхъугъ; ащ Асэ къыфэхъугъ; 
MAT.1.8	ащ Ехъощафат къыфэхъугъ; ащ Иорам къыфэхъугъ; ащ Уззие къыфэхъугъ; 
MAT.1.9	ащ Иотам къыфэхъугъ; ащ Ахаз къыфэхъугъ; ащ Хъызкъый къыфэхъугъ; 
MAT.1.10	ащ Манассэ къыфэхъугъ; ащ Амон къыфэхъугъ; ащ Иосие къыфэхъугъ; 
MAT.1.11	ащ Иоаким къыфэхъугъ. Израиль цӀыфхэр Бабилэн къэлэшхом лӀыгъэкӀэ защэхэ лъэхъаным
MAT.1.12	Израиль цӀыфхэр Бабилэн защэхэ ужым
MAT.1.13	ащ Абиуд къыфэхъугъ; ащ Элиаким къыфэхъугъ; ащ Азор къыфэхъугъ; 
MAT.1.14	ащ Цадокъ къыфэхъугъ; ащ Ахим къыфэхъугъ; ащ Элиуд къыфэхъугъ; 
MAT.1.15	ащ Элеазар къыфэхъугъ; ащ Маттан къыфэхъугъ; ащ Якъубэ къыфэхъугъ; 
MAT.1.16	ащ Юсыф къыфэхъугъ. Ар ХристоскӀэ заджэхэрэ Исус къызфэхъугъэ Мерэм илӀыгъ.
MAT.1.17	Аущтэу Ибрахьимэрэ пачъыхьэ Даутэрэ азыфагу лӀыуж
MAT.1.18	Исус Христос икъэхъукӀэ мары: Юсыф Исус янэу Мерэм къыщэнэу ыгъэнэфэгъагъ
MAT.1.19	Мерэм лӀы фэхъущт Юсыф шъыпкъагъэ зиӀэ лӀыгъэти, цӀыфмэ апашъхьэ Мерэм ынапэ тырихынэу фэмыеу, шъэфэу къымыщэнэу тыриубытагъ.
MAT.1.20	Ау Юсыф аущтэу егупшысэзэ, Зиусхьаным имэлэӀич пкӀыхьапӀэкӀэ къыфэкӀуагъ.
MAT.1.20	– Даутэ ыкъо
MAT.1.21	Мерэм къо къыфэхъущт, ащ цӀэу фэуусыщтыр Исус
MAT.1.22	Мы зэпстэури зыфэхъугъэр Зиусхьаным мы гущыӀэхэу
MAT.1.23	– Мары, пшъашъэр лъэрмыхьэ хъунышъ, къо къыфэхъущт. Ащ цӀэу фаусыщтыр Еммануил. Ащ къикӀырэр: Тхьэр тигъусэ.
MAT.1.24	Юсыф къызэущыжьым, Зиусхьаным имэлэӀич къызэрэриӀуагъэм тетэу зекӀуагъэ, Мерэми ыщагъ. 
MAT.1.25	Ау ар ишъуз фэхъуным ыпэкӀэ Мерэм апэрэ къор къыфэхъугъ. Юсыф ащ цӀэу фиусыгъэри Исус.
MAT.2.1	Ирод пачъыхьэ
MAT.2.2	– Тыдэ щыӀа джуртхэм япачъыхьэу къэхъугъэр? – кӀэупчӀагъэх. – Сыда пӀомэ, ащ ижъуагъо тыгъэ къокӀыпӀэмкӀэ тэ щытлъэгъугъэти, ар дгъэлъэпӀэнэу тыкъэкӀуагъ.
MAT.2.3	Ирод пачъыхьэм ар зызэхехым, къэгумэкӀыгъ, Ерусалим зэкӀэ дэс цӀыфхэри ащ дэгумэкӀыгъэх.
MAT.2.4	Арыти, Ирод цӀыфхэм зэкӀэ ядин пэщэшхохэри, я Тэурат егъэджэкӀо пэщэ
MAT.2.4	– Тыда Христос къызщыхъун фаер?
MAT.2.5	– Иудей хэкум щыщ Бет-Лэхьэм ары, – къыраӀуагъ ахэмэ, – сыда пӀомэ, пегъымбарым моущтэу къытхыгъ
MAT.2.6	«О, Иудей хэкум щыщ Бет-Лэхьэм. Иудэ лъэпкъым ипащэхэм анахьи зыкӀи уанахь цӀыкӀоп; сыда пӀомэ, зы пащэ о къыпхэкӀыщт. А пащэм мэлахъом мэлхэр зэрэзэрищэхэрэм фэдэу, слъэпкъ Израиль зэрищэщт».
MAT.2.7	Аущтэу къызыраӀом, Ирод тхьэгурымагъохэм шъэфэу къяджи, жъуагъор къызкъокӀыгъэ охътэ дэдэр зэригъэшӀагъ. 
MAT.2.8	Ахэр Бет-Лэхьэм ыгъакӀохэзэ, ариӀуагъ:
MAT.2.8	– ШъукӀуи, сабыим икъэбар дэгъоу къызэжъугъашӀ. Ар къызыжъугъоткӀэ, макъэ къысэжъугъэӀу, сэри ар згъэлъэпӀэнэу сыкӀощт.
MAT.2.9	Тхьэгурымагъохэр пачъыхьэм къариӀуагъэм едэӀухи, ежьагъэх. Тыгъэ къокӀыпӀэмкӀэ щалъэгъугъэ жъуагъор ахэмэ апэ итэу кӀохэзэ, сабыир зыдэщыӀэ чӀыпӀэм зынэсхэм, ащ къышъхьэщыуцуагъ. 
MAT.2.10	Жъуагъор залъэгъум, лъэш дэдэу гушӀуагъэх. 
MAT.2.11	Унэм зехьэхэм, сабыири ащ янэу Мерэми алъэгъугъэх. Залъэгъухэм, сабыим ыпашъхьэ лъэгонджэмышъхьэкӀэ зыщырадзыхи, агъэлъэпӀагъ. Япхъуантэхэр зэтырахыхи, тынхэу дышъи, ладэни
MAT.2.12	Ирод дэжь амыгъэзэжьынэу пкӀыхьапӀэкӀэ Тхьэм къагуригъэӀуагъэти, нэмыкӀ гъогукӀэ яхэгъэгу кӀожьыгъэх.
MAT.2.13	Тхьэгурымагъохэр зекӀыжьхэм, Зиусхьаным имэлэӀич пкӀыхьапӀэкӀэ Юсыф къыфэкӀуагъ.
MAT.2.13	– Къэтэджи, – къыӀуагъ мэлэӀичым – сабыимрэ ащ янэрэ зыдащэхи, Мысырым кӀэтхъу. Макъи къыосэгъэӀуфэ, ащ щыӀ, сыда пӀомэ, Ирод сабыир ыукӀынэу лъыхъущт.
MAT.2.14	Аущтэу Юсыф тэджи, сабыимрэ ащ янэрэ чэщым зыдырищажьэхи, Мысырым кӀуагъэ. 
MAT.2.15	Ирод олӀэфэкӀэ ар ащ щыпсэугъ. Аущтэу зыкӀэхъугъэр Зиусхьаным мы гущыӀэхэу
MAT.2.16	Тхьэгурымагъохэм къызэрагъэпцӀагъэр Ирод зелъэгъум, лъэшэу къэгубжыгъ. Тхьэгурымагъохэм къыраӀогъэ уахътэм тетэу, Бет-Лэхьэми ащ зэкӀэ иӀэгъо-благъоми къащыхъугъэкӀэ сабыйхэр илъэситӀу зыныбжьым нэс аукӀынхэу идзэлӀхэр ыгъэкӀуагъ. 
MAT.2.17	Джащыгъум мы гущыӀэхэу пегъымбар Иеремие къыӀуагъэхэр
MAT.2.18	«Куо-хьау макъэ къуаджэу Рамэ
MAT.2.19	Ирод зэлӀэ ужым, Зиусхьаным имэлэӀич пкӀыхьапӀэкӀэ Юсыф Мысырым къыщыфакӀуи, 
MAT.2.20	къыӀуагъ:
MAT.2.20	– Къэтэджи, сабыимрэ ащ янэрэ зыдэщэжьыхи, Израиль хэгъэгум кӀожь, сыда пӀомэ, сабыим ыпсэ хэзыхынхэу ыуж итыгъэхэр лӀагъэх.
MAT.2.21	Аущтэу Юсыф тэджи, сабыимрэ ащ янэрэ зыдищэжьхи, Израиль хэгъэгум кӀожьыгъэ. 
MAT.2.22	Ау Ирод ычӀыпӀэкӀэ ащ ыкъо Архелай
MAT.2.23	НазареткӀэ заджэхэрэ къалэм
MAT.3.1	А мафэхэм умэхъэкӀо
MAT.3.2	моущтэу къыӀощтыгъ:
MAT.3.2	– ШъуипсэкӀодшӀагъэхэм шъуафыкӀэгъожь, сыда пӀомэ, Тхьэу уашъом щыӀэм и Тетыгъошхо
MAT.3.3	Иуан ары пегъымбар Ешайа моущтэу зыфиӀуагъэр
MAT.3.3	«Шъоф нэкӀым джэ макъэ горэ къыщэӀу: Зиусхьаным игъогу фэжъугъэпси, игъогу лъагъохэр зэшъхьэ-зашъо фэшъушӀых».
MAT.3.4	Иуан мэхъшэцым хэшӀыкӀыгъэу щыгъын щыгъыгъ, ыбги шъо бгырыпх илъыгъ. Гъомлапхъэу иӀагъэр мацӀэхэмрэ шъоф шъоумрэ арыгъэ. 
MAT.3.5	Джащыгъум Ерусалим дэс цӀыфхэри, Иудей хэкум зэкӀэ ис цӀыфхэри, Иордан псыхъом иӀэгъо-благъо зэкӀэ ис цӀыфхэри Иуан дэжь кӀощтыгъэх. 
MAT.3.6	ПсэкӀодэу ашӀагъэхэр Тхьэм ыпашъхьэ ралъхьэхэти, Иордан псыхъом Иуан зыщырагъэумэхъыщтыгъ.
MAT.3.7	Зырагъэумэхъынэу фарисейхэмрэ
MAT.3.7	– Шъо, блэщылъфхэр!
MAT.3.8	ШъуипсэкӀодшӀагъэхэм шъуафыкӀэгъожьыным фэшъошэ ӀофышӀухэр жъугъэцакӀэх. 
MAT.3.9	«Ибрахьимэ тэ тят ары» шъугукӀэ шъуӀоным шъуфиткӀэ шъумыгугъ, сыда пӀомэ, сэ шъосэӀо, Тхьэм мы мыжъохэм Ибрахьимэ пае лъфыгъэхэр къахигъэхъукӀын ылъэкӀыщт. 
MAT.3.10	Обзэгъур чъыг лъапсэхэм атыраубытэгъах. Аущтэу сыдрэ чъыгэу шӀугъэ къызпымыкӀэрэр раупкӀынышъ, машӀом падзэщт.
MAT.3.11	– ШъуипсэкӀодшӀагъэхэм шъузэрафыкӀэгъожьыгъэр къэжъугъэлъэгъонэу псымкӀэ шъусэумэхъы, ау саужкӀэ къэкӀощтым сэщ нахьи нахь лъэкӀышхо иӀ. Ащ ицуакъэхэр фэсхьынхэуи сифэшъуашэп. Ащ Тхьэм ы Псэ ЛъапӀэкӀэ ыкӀи машӀокӀэ шъуиумэхъыщт. 
MAT.3.12	Ащ ихьанцэ ыӀэ чӀэлъ, ихьамэщи ыукъэбзыжьынышъ, икоци конхэм аритэкъожьыщт, ау уарзэр мыкӀосэжьын машӀокӀэ ыгъэстыщт.
MAT.3.13	Джащыгъум Исус Галилей хэкум къикӀи, Иордан псыхъом къэкӀуагъ Иуан зыригъэумэхъынэу. 
MAT.3.14	Ау Иуан ымыдэу, Исус моущтэу риӀуагъ:
MAT.3.14	– О сэ сыуумэхъын фае. Сэ о усыумэхъынэу укъысфакӀуа?
MAT.3.15	– Джы аущтэу орэхъу, – пэгъокӀ ытыжьыгъ Исус, – сыда пӀомэ, джаущтэу ары шъыпкъэгъэ пстэури зэрэдгъэцэкӀэн фаер. Исус аущтэу къызыреӀом, Иуан къезэгъи, ыумэхъыгъ.
MAT.3.16	Исус Иуан зызэрэригъэумэхъэу, псым къыхэкӀыжьыгъ. Псым къызыхэкӀыжьым, уашъор зэӀукӀи, Тхьэм ы Псэ ЛъапӀэ тхьаркъом фэдэу ежь къызэрэфехырэр ылъэгъугъ. 
MAT.3.17	ЕтӀанэ уашъом зы макъэ къиӀукӀыгъ:
MAT.3.17	– Мары сэ шӀу слъэгъурэ с Къо кӀасэу сыгу зэӀурэр.
MAT.4.1	Джащыгъум Тхьэм ы Псэ ЛъапӀэ Исус шъоф нэкӀым ыщагъ. Тхьэм ы Псэ ЛъапӀэ Исус ащ зыкӀищагъэр шэйтаныр Исус псэкӀод ригъэшӀэным ыуж итыныр ары. 
MAT.4.2	Исус мэфэ тӀокӀитӀурэ чэщ тӀокӀитӀурэ зенэкӀ ужым, лъэшэу къэмэлэкӀагъ. 
MAT.4.3	Шэйтанэу цӀыфхэм псэкӀод язгъэшӀэным хэтыр Исус къыбгъодахьи къыриӀуагъ:
MAT.4.3	– О Тхьэм ури Къомэ, мы мыжъохэр хьалыгъу хъунхэу унашъо шӀы.
MAT.4.4	– Тхьэм игущыӀэ тхыгъэхэм арыт
MAT.4.4	– «Хьалыгъу закъор арэп цӀыфыр зэрэпсэущтыр, сыдрэ гущыӀэу Тхьэм ыжэ къыдэкӀырэри ары нахь».
MAT.4.5	Ащ нэужым шэйтаным Исус къэлэ лъапӀэм зыдищи, Тхьэм иунэшхо нахь лъэгапӀэу иӀэм тыригъэуцуи, 
MAT.4.6	къыриӀуагъ:
MAT.4.6	– О Тхьэм ури Къомэ, мыщ дэжьым зыщедзых; сыда пӀомэ, Тхьэм игущыӀэ тхыгъэхэм арыт
MAT.4.7	– Моущтэуи Тхьэм игущыӀэ тхыгъэхэм арыт
MAT.4.7	– «Зиусхьанэу уи Тхьэ умыушэты».
MAT.4.8	ЕтӀани шэйтаным Исус Ӏошъхьэ лъэгэ дэдэ горэм дищаий, дунаим тет пачъыхьагъу пстэури, ахэмэ щытхъушхоу яӀэри къыригъэлъэгъуи, 
MAT.4.9	къыриӀуагъ:
MAT.4.9	– ЧӀыгум зытеудзэзэ сыбгъэлъапӀэмэ, ахэр зэкӀэ къыостыщт.
MAT.4.10	– Сауж икӀ, шэйтан! – риӀожьыгъ Исус. – Сыда пӀомэ, Тхьэм игущыӀэ тхыгъэхэм арыт
MAT.4.11	Исус ар зыреӀом, шэйтаныр ыуж икӀыжьыгъ, мэлэӀичхэри къыфехыхи, Исус фэӀофтабгэхэу аублагъ.
MAT.4.12	Иуан хьапсым чӀадзагъэу
MAT.4.13	Назарет дэкӀыжьи, хэкухэу Забулонрэ Нафталыйрэ
MAT.4.14	Исус аущтэу зыкӀишӀыгъэр пегъымбар Ешайа мы гущыӀэхэу къыӀуагъэхэр
MAT.4.15	«Забулон хэкур, Нафталый хэкур, псы Ӏушъом Ӏут хэкур, Иордан псыхъом иадрабгъу щыӀэ хэкур, хымэ лъэпкъхэм яхэкоу Галилей!» (Ахэмэ атегущыӀэу пегъымбарым моущтэу къыӀуагъ:)
MAT.4.16	«ЦӀыфхэу шӀункӀэм хэтхэм нэфынэшхо алъэгъугъ; лӀэныгъэм ищынэгъо хэку шӀункӀым ис цӀыфхэми нэфынэ къатыридзагъ».
MAT.4.17	А лъэхъаным къыщегъэжьагъэу Исус Тхьэм игущыӀэхэр цӀыфхэм аригъэӀухэу къыублагъ:
MAT.4.17	– ШъуипсэкӀодшӀагъэхэм шъуафыкӀэгъожь, сыда пӀомэ, Тхьэу уашъом щыӀэм и Тетыгъошхо къэблэгъагъ.
MAT.4.18	Исус Галилей псыхъураем
MAT.4.19	Исус ахэмэ ариӀуагъ:
MAT.4.19	– Сауж шъукъырыкӀу. Пцэжъые къэшъуубытыным ыуж шъузэритыгъэм фэдэу, цӀыфхэр сигъогу къытежъугъэхьанхэм шъузэрэхэтыщтыр шъозгъэшӀэщт.
MAT.4.20	Ахэмэ а гущыӀэхэр зэрэзэхахэу, яхъытыухэр къагъанэхи, Исус ыуж ихьагъэх.
MAT.4.21	Исус нахь чыжьэу кӀозэ, ахэмэ анэмыкӀэу зэкъошитӀоу Зебедей ыкъохэу Якъубэрэ Иуанрэ ылъэгъугъ. Ахэмэ ятэ Зебедей ягъусэу, къуашъом исхэу яхъытыухэр агъэхьазырыщтыгъэх. Исус ахэми яджагъ. 
MAT.4.22	Ахэмэ зэряджэу, къуашъори яти къабгынэхи, Исус ыуж ихьагъэх.
MAT.4.23	Исус зэкӀэ Галилей хэкур къыкӀухьэзэ, синэгогухэм
MAT.4.24	Арышъ, Исус икъэбар Сирие хэкум
MAT.4.25	Галилей хэкуми, КъэлипшӀ
MAT.5.1	Исус цӀыф купышхохэр зелъэгъум, Ӏуашъхьэм дэкӀуаий, тӀысыгъэ. ЗэтӀысым, игъогу рыкӀохэрэр къыбгъодэхьагъэх, 
MAT.5.2	Исус ахэмэ Тхьэм игущыӀэхэр аригъашӀэу ыублагъ.
MAT.5.3	– Гурэ псэрэкӀэ тхьамыкӀэхэр
MAT.5.4	Гукъао зиӀэхэр гъогу мафэ теуцуагъэх, сыда пӀомэ, ахэмэ ягукъао Тхьэм ашъхьащихыщт.
MAT.5.5	Зыгу пэгагъэ имылъхэр гъогу мафэ теуцуагъэх, сыда пӀомэ, ахэмэ ӀахьышӀоу къалъыӀэсыщтыр чӀылъэр ары.
MAT.5.6	Шъыпкъагъэм фэзэщхэу, фалӀэхэрэр гъогу мафэ теуцуагъэх, сыда пӀомэ, ахэмэ афикъун шъыпкъагъэ агъотыжьыщт.
MAT.5.7	ГукӀэгъу зыгу илъхэр гъогу мафэ теуцуагъэх, сыда пӀомэ, ахэмэ гукӀэгъу агъотыжьыщт.
MAT.5.8	Зыгу къабзэхэр гъогу мафэ теуцуагъэх, сыда пӀомэ, ахэмэ Тхьэр алъэгъущт.
MAT.5.9	ЗэшӀуныгъэ цӀыфмэ ахэзылъхьэхэрэр гъогу мафэ теуцуагъэх, сыда пӀомэ, ахэмэ Тхьэм ибынхэкӀэ яджэщтых.
MAT.5.10	Шъыпкъагъэм пае цӀыфхэу къин зэрагъэщэчыхэрэр гъогу мафэ теуцуагъэх, сыда пӀомэ, ахэр Тхьэу уашъом щыӀэм и Тетыгъошхо ыӀэчӀэгъ чӀэтых.
MAT.5.11	– Сэ сигъогу шъузэрэрыкӀорэм пае, цӀыфхэр къышъохъонхэмэ, къин шъуагъэщэчмэ, шъуимыфэшъуашэу Ӏэегъэ пстэури къышъуаӀуалӀэмэ, гъогу мафэ шъутеуцуагъ. 
MAT.5.12	ШъугушӀу, шъучэф, сыда пӀомэ, Тхьэм уашъом ӀахьышӀоу къыщышъуфигъэшъошэщтыр инышъ ары. Аущтэу шъо шъуапэкӀи пегъымбархэм къин арагъэщэчыщтыгъ.
MAT.5.13	– ЧӀылъэм ищыгъур шъоры. Ау щыгъум ищыугъагъэ хэкӀымэ, сыдэущтэу ар пщыущта? ЗыкӀи ишӀуагъэ къэкӀожьыщтэп. Ар ратэкъужьынышъ, цӀыфмэ аулъэгущт.
MAT.5.14	– Дунаим инэфынэр шъоры. Ӏуашъхьэм тет къалэр бгъэбылъышъущтэп. 
MAT.5.15	Зыми остыгъэ хигъанэу, щэлъэ чӀэгъым чӀигъэуцорэп, тетыпӀэ лъагэм тырегъэуцо нахь. ЕтӀанэ унэм ис пстэуми ащ инэфынэ анэсы. 
MAT.5.16	Арышъ, цӀыфмэ апашъхьэ шъуинэфынэ щэрэнэф, шъуишӀушӀагъэхэр алъэгъунхэшъ, шъуя Тэ лъапӀэу уашъом щыӀэм шытхъу фашӀыным пае.
MAT.5.17	– Муса и Тэурат хабзэ
MAT.5.18	Шъыпкъэр шъосэӀо, уашъомрэ чӀылъэмрэ щэӀэхэфэ, Мусэ и Тэурат хабзэ итхэу хьарыфхэм анахь цӀыкӀуи зы уцупӀи хэкӀодыкӀыщтэп, ащ ит пстэури къэшъыпкъэжьыфэ.
MAT.5.19	ЦӀыфэу мы унашъохэм анахь цӀыкӀухэм ащыщэу зыгорэм емыдэӀоу, адрэ цӀыфхэри а унашъом емыдэӀунхэу язгъашӀэрэм Тхьэу уашъом щыӀэм и Тетыгъошхо ыӀэчӀэгъ чӀэт цӀыфхэм анахь цӀыкӀу дэдэкӀэ еджэщтых. Ау мы унашъохэр зыгъэцакӀэу, цӀыфмэ ахэр язгъашӀэрэр Тхьэу уашъом щыӀэм и Тетыгъошхо ыӀэчӀэгъ чӀэт цӀыф инхэм ащыщкӀэ еджэщтых. 
MAT.5.20	Шъыпкъэр шъосэӀо, шъуишъыпкъагъэ Тэурат егъэджэкӀо пащэхэмрэ фарисейхэмрэ яшъыпкъагъэ нахьи нахь ин мыхъумэ, Тхьэу уашъом щыӀэм и Тетыгъошхо ыӀэчӀэгъ шъучӀэхьащтэп.
MAT.5.21	– Пэсэрэ цӀыфхэм зэрараӀуагъэр
MAT.5.22	Ау сэ шъосэӀо, хэтми ежь ыш
MAT.5.23	– Арышъ, Тхьэм ептынэу тыныр къурмэншӀыпӀэм зыпхьыкӀэ, о пшы гукъанэ горэ къыпфыриӀэу угу къэкӀыжьмэ, 
MAT.5.24	уитын къурмэншӀыпӀэм ыпашъхьэ къыщыгъани, ыпэ рапшӀэу кӀуи, пшы ешӀужь. ЕтӀанэ къакӀуи, уитын тыжь.
MAT.5.25	– О уидэогъу псынкӀэу ешӀужь, уригъусэу гъогум утетыфэ. Армырмэ хьыкумэшӀым ыпашъхьэ урищэщт. ХьыкумэшӀыми иӀофшӀакӀо уӀэкӀилъхьащт, хьапсыми учӀадзэщт. 
MAT.5.26	Шъыпкъэр осэӀо, аужырэ чапычыр
MAT.5.27	– ЗэраӀуагъэр
MAT.5.28	Ау сэ шъосэӀо, хэти бзылъфыгъэ горэм енэцӀэу еплъымэ, ыгукӀэ зинэ ышӀэгъах. 
MAT.5.29	Арышъ, о унэ джабгъу псэкӀод пшӀэнэу удихьыхмэ, къитхъыжьи чӀэдз. О ппкъы зэкӀэ джэхьнэмым хадзэным нахьи, пӀэпкъ-лъэпкъхэм ащыщэу зы пшӀокӀодыныр оркӀэ нахьышӀу. 
MAT.5.30	О пӀэ джабгъуи псэкӀод пшӀэнэу удихьыхмэ, пыупкӀыжьи, чӀэдз. О ппкъы зэкӀэ джэхьнэмым кӀоным нахьи, пӀэпкъ-лъэпкъхэм ащыщэу зы пшӀокӀодыныр оркӀэ нахьышӀу.
MAT.5.31	– Пасэм мыри аӀуагъ
MAT.5.32	Ау сэ шъосэӀо, ишъуз зинэ ымышӀагъэу, хэтми зытӀупщыжьырэм шъузым зинэ ригъашӀэу мэхъу, (етӀанэ шъузыр джыри дэкӀожьмэ). Ащ фэдэу хэтми лӀы горэм къытӀупщыжьыгъэ шъуз къэзыщэжьырэм зинэ ышӀагъэу мэхъу.
MAT.5.33	– Джыри пэсэрэ цӀыфхэм зэрараӀуагъэр
MAT.5.34	Ау сэ шъосэӀо, тхьарыӀо зыкӀи шъумышӀы. УашъомкӀи тхьарыӀо шъумышӀы, сыда пӀомэ, уашъор Тхьэм итӀысыпӀэ лъапӀ. 
MAT.5.35	ЧӀылъэмкӀи тхьарыӀо шъумышӀы, сыда пӀомэ, ар Тхьэм ылъакъохэр зытет лъэгукӀэтын лъапӀ. ЕрусалимкӀи тхьарыӀо шъумышӀы, сыда пӀомэ, ар пачъыхьэшхом икъал. 
MAT.5.36	ПшъхьэкӀи тхьарыӀо умышӀы, сыда пӀомэ, зы шъхьац налъ нэмыӀэми шӀуцӀи фыжьи пшӀын плъэкӀыщтэп. 
MAT.5.37	Ау «Ары» шъуӀуагъэмэ, ар жъугъэцакӀэ, «Хьау» шъуӀуагъэми, ари жъугъэцакӀэ. Ащ блэкӀырэр шэйтаным иӀоф щыщ.
MAT.5.38	– Мыри зэраӀуагъэр
MAT.5.39	ау сэ шъосэӀо, цӀыф бзаджэм шъупэмыуцужь. Ау хэти о унэгушъо джабгъу къеорэм адрэ нэгушъори фэгъаз. 
MAT.5.40	Зыгорэ уиджанэ пӀихынэу къыодэонэу фаемэ, уищыгъын кӀыӀутелъ къыфэгъан. 
MAT.5.41	Лъэбэкъу мин дэпкӀунэу уезгъэзырэм лъэбэкъу минитӀу дэкӀу. 
MAT.5.42	О зыгорэкӀэ къыолъэӀурэм ет, чӀыфэ пӀызыхынэу фаеми уакӀыб фэмыгъаз.
MAT.5.43	– ЗэраӀуагъэр
MAT.5.44	Ау сэ шъосэӀо, шъуипыйхэр шӀу шъулъэгъух, цӀыфхэу къин шъозгъэщэчыхэрэм Тхьэм шӀукӀэ шъуафелъэӀу, 
MAT.5.45	шъуя Тэ лъапӀэу уашъом щыӀэм ибын шъухъуным пае. Ащ итыгъэ цӀыф бзаджэхэми цӀыфышӀухэми къафыкъуегъэкӀы, шъыпкъагъэ зиӀэхэми зимыӀэхэми ощх къафырегъэщхы. 
MAT.5.46	ШӀу шъузылъэгъухэрэм язакъоу шӀу шъулъэгъухэмэ, сыд фэдэ ӀахьышӀуа шъузщыгугъырэр? Хьакъулахь ахъщэр
MAT.5.47	Шъо шъушыхэм анэмыкӀ зыми ыӀапэ шъумыубытмэ, илыягъэу сыда шӀугъэу шъушӀэрэр? Хымэ лъэпкъхэми а дэдэр ашӀэба? 
MAT.5.48	Арышъ, шъуя Тэ лъапӀэу уашъом щыӀэм ишъыпкъагъэ щыкӀагъэ зи имыӀэу, ежь зэрэикъугъэм фэдэу, шъори зишъыпкъагъэ щыкӀагъэ зи имыӀэу, цӀыф икъугъэ шъухъун фае.
MAT.6.1	– Шъо шӀу зышъушӀэкӀэ, цӀыфхэм тагъэшӀэгъощт шъуӀоу, ахэмэ алъэгъоу зэрэшъумышӀэнхэм шъуфэсакъ. Армырмэ, шъуя Тэ лъапӀэу уашъом щыӀэм ӀахьышӀу къышъуфигъэшъошэщтэп.
MAT.6.2	– Арышъ, сэдакъэ зыптыкӀэ, цӀыфхэм къэбар ямыгъашӀ, синэгогухэм ачӀэсхэу, урамхэми атетхэу нэпитӀу зиӀэ цӀыфхэм адрэхэм къэбар зэрарагъашӀэрэм фэдэу, ежьхэм зыщагъэтхъунхэм пае. Шъыпкъэр шъосэӀо, аущтэу зышӀэхэрэм яӀахь агъотыгъах. 
MAT.6.3	Ау о сэдакъэ зыптыкӀэ, пӀэ джабгъу Ӏофэу ышӀырэр пӀэ сэмэгу ымышӀэу орэхъу, 
MAT.6.4	сэдакъэу о птыгъэр шъэфэу къэнэным пае. Ащыгъум уя Тэ лъапӀэу цӀыфхэм шъэфэу ашӀэрэр зылъэгъурэм уиӀахьышӀу къыуитыщт.
MAT.6.5	– Тхьэм шъуелъэӀу хъумэ, нэпитӀу зиӀэ цӀыфхэм зэрашӀырэм фэдэу шъумышӀы. ЦӀыфхэм зарагъэлъэгъуным пае, Тхьэм елъэӀухэзэ, синэгогухэми урам къуапэхэми къащыуцунхэр якӀас. Шъыпкъэр шъосэӀо, ахэмэ яӀахь агъотыгъах. 
MAT.6.6	Ау о Тхьэм уелъэӀу зыхъукӀэ, уиунэ ихьажьи, пчъэр къыфэшӀи, уя Тэ лъапӀэу цӀыфхэм амылъэгъурэм елъэӀу. Ащыгъум уя Тэ лъапӀэу цӀыфхэм шъэфэу ашӀэрэр зылъэгъурэм уиӀахьышӀу къыуитыщт. 
MAT.6.7	Тхьэм шъузелъэӀукӀэ, бащэ шъумыӀо, хымэ лъэпкъхэм зэрашӀырэм фэдэу; сыда пӀомэ, ахэмэ гущыӀабэ къаӀомэ, ятхьэлъэӀухэм Тхьэр къядэӀунэу мэгугъэх. 
MAT.6.8	Арышъ, ахэмэ зэрашӀырэм фэдэу шъумышӀы; сыда пӀомэ, шъо шъуелъэӀуным ыпэкӀэ шъуищыкӀагъэр шъуя Тэ лъапӀэм ешӀэшъ ары.
MAT.6.9	– Моущтэу Тхьэм шъуелъэӀу: «О тя Тэ лъапӀэу уашъом щыӀэр! ПцӀэ цӀыфхэм агъэлъапӀэ орэхъу.
MAT.6.10	Уи Тетыгъошхо къэрэкӀу. Узыфаер уашъом зэрэщыхъурэм фэдэу, чӀылъэми щэрэхъу.
MAT.6.11	Хьалыгъоу тищыкӀагъэр непэ къытэт.
MAT.6.12	Мыхъунэу тшӀагъэхэр къытфэгъэгъу, тэ мыхъун къытэзышӀагъэхэм зэрафэдгъэгъурэм фэдэу.
MAT.6.13	Шэйтаным псэкӀод тигъэшӀэнэу фит умышӀы, ащи тыщыухъум. МыкӀодыжьын тетыгъошхори, лъэкӀышхори, щытхъушхори о уиех. Амин».
MAT.6.14	– ЦӀыфмэ мыхъунэу ашӀагъэхэр зафэжъугъэгъухэкӀэ, шъуя Тэ лъапӀэу уашъом щыӀэм шъори мыхъунэу шъушӀагъэхэр къышъуфигъэгъущтых, – къыпигъэхъожьыгъ Исус. 
MAT.6.15	– Ау цӀыфмэ мыхъунэу ашӀагъэхэр шъо зафэшъумыгъэгъухэкӀэ, шъуя Тэ лъапӀи шъо мыхъунэу шъушӀагъэхэр къышъуфигъэгъущтхэп.
MAT.6.16	– Ащ фэдэу шъунэкӀы зыхъукӀэ, нэпитӀу зиӀэ цӀыфхэм афэдэу зышъумыгъэнэшхъэй; сыда пӀомэ, зэранэкӀырэр цӀыфмэ арагъэлъэгъуным пае, ахэмэ анахэ зэхагъахьэ. Шъыпкъэр шъосэӀо, ахэмэ яӀахь агъотыгъах. 
MAT.6.17+MAT.6.18	Ау о унэкӀы зыхъукӀэ, цӀыфхэм ащ гу лъамытэу, уя Тэ лъапӀэу цӀыфхэм амылъэгъурэм изакъоу зэрэунэкӀырэм гу лъитэным пае, дэгъэ лъапӀэ пшъхьэ щыф, унэгуи тхьакӀы. Ащыгъум уя Тэ лъапӀэу цӀыфхэм шъэфэу ашӀэрэр зылъэгъурэм уиӀахьышӀу къыуитыщт.
MAT.6.19	– ЧӀылъэм мылъкушхо щышъумыугъой, сыда пӀомэ, хъунэмрэ улъыинымрэ чӀылъэм щыӀэр щагъэкӀоды, тыгъуакӀохэм чӀылъэми унэхэр щатӀэкӀых, щэтыгъух. 
MAT.6.20	Ау уашъом мылъкушхо щышъуугъой. Хъунэми улъыиными ащ дэжьым щагъэкӀодырэп, тыгъуакӀохэми щатӀэкӀырэп, щатыгъурэп. 
MAT.6.21	Сыда пӀомэ, о уимылъкушхо зыдэщыӀэм угуи щыӀэщт.
MAT.6.22	– Пкъым иостыгъэ – нэр ары. Арышъ, о унэ псаумэ, зэкӀэ о ппкъы нэфынэщт. 
MAT.6.23	Ау о унэ дэимэ, зэкӀэ о ппкъы шӀункӀыщт. Арышъ, о пхэлъ нэфынэр шӀункӀымэ, а шӀункӀыр сыдэу шӀункӀышху!
MAT.6.24	– Зы цӀыфыр тхьэмэтитӀум афэлэжьэн ылъэкӀыщтэп, е зыр ыуджэгъунышъ, адрэр шӀу ылъэгъущт, е зым шъыпкъэу фыщытынышъ, адрэр зэрипэсыщтэп. Шъо Тхьэми ахъщэми шъуафэлэжьэн шъулъэкӀыщтэп.
MAT.6.25	– Арышъ, шъосэӀо, «Сыда тшхыщтыр, сыда тызэшъощтыр?» шъуӀоу, шъуищыӀэныгъэ пае шъумыгумэкӀ. «Сыда тщыгъыщтыр?» шъуӀоу, шъупкъы паий шъумыгумэкӀ. Гъомылэм нахьи щыӀэныгъэр нахь лъапӀэба, щыгъыным нахьи пкъыр нахь лъапӀэба? 
MAT.6.26	Ошъогум щыбыбырэ бзыухэм шъуяплъ. Ахэмэ чылапхъи апхъырэп, лэжьыгъи ахыжьырэп, конхэм аратэкъожьырэп, ауми шъуя Тэ лъапӀэу уашъом щыӀэм ахэр егъашхэх. Шъо ахэмэ анахьи бэкӀэ шъуанахь лъапӀэба? 
MAT.6.27	ГумэкӀэу хэта шъуащыщэу зищыӀэныгъэ сыхьат закъокӀэ зезгъэукӀыхьан зылъэкӀыщтыр?
MAT.6.28	– Щыгъыным пае сыда шъузкӀэгумэкӀырэр? Губгъо къэгъагъэхэм якъэкӀыкӀэ шъуеплъ. Ахэр лажьэхэрэп, ци аджырэп, 
MAT.6.29	ау сэ шъосэӀо, ежь пачъыхьэ Сэлмэн сыд фэдизэу дахэу кӀэракӀэщтыгъэми, ахэмэ ащыщэу зыгорэм фэдэу фэпэгъагъэп. 
MAT.6.30	А уцэу губгъом непэ итэу, неущ хьакум радзэжьыщтыр Тхьэм аущтэу зигъэкӀэракӀэкӀэ, ащ нахьи бэкӀэ нахьыбэу шъо шъуигъэкӀэрэкӀэнба, шъо шӀошъхъуныгъэ зимакӀэхэр? 
MAT.6.31	Арышъ, «Сыда тшхыщтыр?», е «Сыда тызэшъощтыр?», е «Сыда тщыгъыщтыр?» шъуӀоу шъумыгумэкӀ. 
MAT.6.32	Сыда пӀомэ, а Ӏоф пстэури ары дунаим тет лъэпкъхэр зылъыхъухэрэр. А зэпстэури шъо зэрэшъуищыкӀагъэр шъуя Тэ лъапӀэу уашъом щыӀэм ешӀэ. 
MAT.6.33	Ау ыпэ рапшӀэу Тхьэм и Тетыгъошхо иӀофхэмрэ Тхьэм ишъыпкъагъэрэ ауж шъуит, етӀанэ а Ӏоф пстэури къышъуӀэкӀэхьащт. 
MAT.6.34	Арышъ, неущырэ мафэм шъуфэмыгумэкӀ. Неущырэ мафэр ежь ышъхьэ фэгумэкӀыжьыщт, сыда пӀомэ, зыфэгумэкӀыжьын икъун Ӏоф сыдрэ мафи иӀэшъ ары.
MAT.7.1	– Зыми хьыкум тешъумышӀыхь, Тхьэм хьыкум къышъутыримышӀыхьаным пае. 
MAT.7.2	Сыда пӀомэ, шъо цӀыфхэм хьыкум зэратешъушӀыхьэрэм фэдэу, Тхьэм шъори хьыкум къышъутыришӀыхьащт, шъо шапхъэу зэрэшъушырэм фэдэ шапхъэкӀи Тхьэм шъо къышъуфишыжьыщт.
MAT.7.3	– О унэ пкъэоу кӀэлъым гу лъымытэу, пхъэцалэу о пшы ынэ кӀэлъыр сыд пае плъэгъура? 
MAT.7.4	Пкъэур о унэ кӀэлъ пэтзэ, сыдэущтэу пшы епӀон плъэкӀыра: «Пхъэцалэу о унэ кӀэлъыр къыкӀэсэгъэх» пӀоу? 
MAT.7.5	О, нэпитӀу зиӀэр, ыпэ рапшӀэу пкъэоу о унэ кӀэлъыр къыкӀэхыжьи, етӀанэ пхъэцалэу пшы ынэ кӀэлъыр къызэрэкӀэпхыжьыщтыр нафэу плъэгъущт.
MAT.7.6	– Ӏофхэу шъо шъугухэмкӀэ лъапӀэхэр хьэхэм яшъумыт. Налмэс-налкъутэхэр къохэм апашъхьэ щишъумыпхъыхь. Армырмэ, ахэмэ ахэр аулъэгунхэшъ, зыкъызэрагъэзэкӀынышъ, шъори шъузэхацунтхъэжьыщт.
MAT.7.7	– ШъуелъэӀуи, Тхьэм къышъуитыщт; шъулъыхъуи, къэжъугъотыщт; къэлапчъэми шъутеуи, Тхьэм къышъуфыӀуихыщт; 
MAT.7.8	сыда пӀомэ, хэтми Тхьэм елъэӀурэм зыкӀэлъэӀурэр иӀэ хъущт, лъыхъурэми зылъыхъурэр ыгъотыщт; къэлапчъэм теорэми Тхьэм къыфыӀуихыщт. 
MAT.7.9	Е цӀыф къышъухэта, зыкъо хьалыгъу пае къелъэӀумэ, мыжъо езытыщтыр? 
MAT.7.10	Е пцэжъые пае къелъэӀумэ, блэ езытыщтыр? 
MAT.7.11	Аущтэу шъо шъубзаджэ пэтми, шъуилъфыгъэхэм шӀу зэряшъутыщт шӀыкӀэр шъошӀэмэ, ащ нахьи нахьыбэу шъуя Тэ лъапӀэу уашъом щыӀэм ежь елъэӀухэрэм тынышӀухэр къаритыщтхэба? 
MAT.7.12	Аущтэу цӀыфхэр къыжъудэзекӀонхэу шъузэрэфаем фэдэу шъори ахэмэ сыдигъуи шъуафыщыт. Джары Тэурат хабзэм итхэми пегъымбархэм атхыгъэхэми къарыкӀырэр.
MAT.7.13	– Къэлэпчъэ зэжъумкӀэ шъудахь; сыда пӀомэ, кӀодыпӀэм икъэлапчъэ шъуамбгъо, ащ кӀорэ гъогури гъогушху. А гъогум рыкӀохэри бэ мэхъух. 
MAT.7.14	Ау щыӀэныгъэм игъогу узэрытехьэрэ къэлапчъэр зэжъу, ащ кӀорэ гъогури бгъузэ. Ар къэзгъотхэри макӀэх.
MAT.7.15	– Пегъымбар нэпцӀхэм шъуафэсакъ. Ахэмэ мэлышъо щыгъын ащыгъэу, ау агухэмкӀэ тыгъужъ цунтхъакӀохэм афэдэхэу шъуадэжь къэкӀох. 
MAT.7.16	Чъыгыр зыфэдэр къыпыкӀэрэмкӀэ зэрэпшӀэрэм фэдэу, а цӀыфхэм Ӏофхэу агъэцакӀэхэрэмкӀэ зыфэдэхэр къэшъушӀэщт. Пырэжъые куандэм сэнашъхьэ къыпача е шхъум ынджыр къыпача? 
MAT.7.17	Ащ фэдэу сыдрэ чъыгышӀум шӀу къыпэкӀэ, ау чъыг дэим дэй къыпэкӀэ. 
MAT.7.18	ЧъыгышӀум дэй къыпыкӀэн ылъэкӀыщтэп, чъыг дэими шӀу къыпыкӀэн ылъэкӀыщтэп. 
MAT.7.19	Сыдрэ чъыгэу шӀу къызыпымыкӀэрэр раупкӀынышъ, машӀом падзэщт. 
MAT.7.20	Арышъ, а цӀыфхэм Ӏофхэу агъэцакӀэхэрэмкӀэ ахэр зыфэдэхэр къэшъушӀэщтых.
MAT.7.21	– Хэтрэ цӀыфэу «Зиусхьан! Зиусхьан!» къысэзыӀорэр арэп Тхьэу уашъом щыӀэм и Тетыгъошхо ыӀэчӀэгъ чӀэхьащтыр, ся Тэ лъапӀэу уашъом щыӀэр зыфаер зыгъэцакӀэрэр ары нахь. 
MAT.7.22	А мафэм цӀыфыбэмэ моущтэу къысаӀощт: «Зиусхьан! Зиусхьан! Тхьэм ежь игущыӀэхэр тыгухэм къарилъхьэхэу, ахэр о пцӀэкӀэ къатӀощтыгъэхэба, джынапцӀэхэри о пцӀэкӀэ цӀыфмэ ахэтфыщтыгъэхэба, Ӏофышхо гъэшӀэгъон Ӏаджыхэри о пцӀэкӀэ тшӀэщтыгъэхэба?» 
MAT.7.23	Ау сэ ахэмэ занкӀэу ясӀощт: «ЕгъашӀэми шъо шъусшӀэщтыгъэп. СанэӀу шъуикӀ, шъо бзэджашӀэхэр».
MAT.7.24	– Арышъ, хэти сэ сигущыӀэхэр зэхэзыхэу, ахэри зыгъэцакӀэрэр зыфэдэр лӀы акъылышӀоу, зиунэ мыжъо пытэм тезышӀыхьагъэр ары. 
MAT.7.25	Ощхыр къещхыгъ, псыхэри къиугъэх, жьыбгъэхэри къепщэхэзэ, а унэм тезэрэхьагъэх, ау а унэр къызэхэуагъэп, сыда пӀомэ, мыжъом тырашӀыхьагъэти ары. 
MAT.7.26	Ау хэти сигущыӀэхэр зэхэзыхэу, ахэри зымыгъэцакӀэрэр зыфэдэр лӀы акъылынчъэу, зиунэ пшахъом тезышӀыхьагъэр ары. 
MAT.7.27	Ощхыр къещхыгъ, псыхэри къиугъэх, жьыбгъэхэри къепщэхэзэ, а унэм тезэрэхьагъэх. А унэр къызэхэуагъ, къызызэхаоми, Ӏэе дэдэу къызэхэуагъ.
MAT.7.28	Исус мы гущыӀэхэр къызеӀохэм, цӀыф купышхохэм Тхьэм игущыӀэхэр зэраригъашӀэщтыгъэ шӀыкӀэр агъэшӀэгъуагъ, 
MAT.7.29	сыда пӀомэ, Тэурат егъэджэкӀо пащэхэмрэ фарисейхэмрэ афэмыдэу, тетыгъошхо иӀэу, цӀыфхэм Тхьэм игущыӀэхэр аригъашӀэщтыгъэхэти ары.
MAT.8.1	Исус Ӏуашъхьэм къызехыжьым, цӀыф купышхуабэхэр ыуж ихьагъ. 
MAT.8.2	Ащ дэжьым шъоджэ уз Ӏае зиӀэ лӀы горэ Исус къыбгъодахьи, лъэгонджэмышъхьэкӀэ ыпашъхьэ къитӀысхьи, къыӀуагъ:
MAT.8.2	– О тхьэматэ, уфаемэ, сыбгъэхъужьын плъэкӀыщт.
MAT.8.3	Исус ыӀэ ыщэий, тырилъхьи
MAT.8.3	– Ары, сыфай, псаоу къэхъужь! Ардэдэм шъоджэ узыр а лӀым хэкӀыжьи, ыкӀышъо къабзэ хъужьыгъэ. 
MAT.8.4	Ащ дэжьым Исус а лӀым риӀуагъ:
MAT.8.4	– Фэсакъ, мыр зыми емыӀуат, ау дин пащэм дэжь кӀуи, зегъэлъэгъу. ЕтӀанэ пегъымбар Мусэ иунашъо тетэу къурмэн шӀы. Ар узэрэхъужьыгъэмкӀэ цӀыфхэм апашъхьэ шыхьат хъущт.
MAT.8.5	ЕтӀанэ Исус къалэу Капернаум
MAT.8.6	– О тхьэматэ, сиунэӀут ыӀэпкъ-лъэпкъ узым зэкӀиубытагъэу, гугъушхом ыхьэу, унэм илъ.
MAT.8.7	– Сэ сыкъэкӀонышъ, ар згъэхъужьыщт, – Исус риӀуагъ.
MAT.8.8	– О тхьэматэ, о сиунэ укъихьаныр сифэшъуашэп, – къыӀожьыгъ дзэ пащэм, – ау зы гущыӀэ закъо къаӀуи, унашъо шӀи, сиунэӀут хъужьыщт. 
MAT.8.9	Сыда пӀомэ, сэри зыгорэм унашъо къысфешӀы, сыфэӀорышӀэ, сиунашъо къедэӀунхэу дзэлӀхэри сиӀ. Зыгорэм «КӀо» есӀомэ, кӀощт. Адрэми «КъакӀо» есӀомэ, къэкӀощт. СиунэӀути «Мыр шӀэ» есӀомэ, ащи ышӀэщт.
MAT.8.10	Исус ар зызэхехым, ыгъэшӀагъуи, игъусэхэм ариӀуагъ:
MAT.8.10	– Шъыпкъэр шъосэӀо, мыщ фэдэ шӀошъхъуныгъэ зиӀэ цӀыф закъо Израиль хэгъэгум изгъотагъэп. 
MAT.8.11	Ау сэ шъосэӀо, тыгъэ къокӀыпӀэмкӀи тыгъэ къохьапӀэмкӀи цӀыфыбэхэр къикӀынхэшъ, Ибрахьимэ, Исхьакъ, Якъубэ ягъусэхэу Тхьэу уашъом щыӀэм и Тетыгъошхо гухэхъо Ӏанэ чӀыпӀэхэр щаубытыщт. 
MAT.8.12	Ау мы пачъыхьагъум ицӀыфхэр шӀункӀым икуупӀэ хадзэщтых. Ащ куохьаурэ цэ зэрэгъэшхырэ щыхъущт.
MAT.8.13	ЕтӀанэ Исус дзэ пащэм риӀуагъ:
MAT.8.13	– КӀо, о пшӀошъ зэрэхъугъэм фэдэу къыбдэхъущт. А сыхьат дэдэм дзэ пащэм иунэӀут хъужьыгъэ.
MAT.8.14	ЕтӀанэ Исус Петрэ иунэ зехьэм, Петрэ ишӀугуащэ плъыр-стыркӀэ сымаджэу, пӀэм хэлъэу ылъэгъугъ. 
MAT.8.15	Исус ащ ыӀапэ нэсыгъ, плъыр-стырри хэкӀыжьыгъ. ШӀугуащэр къэтэджыжьи, Исус къыхьакӀэу ыублагъ.
MAT.8.16	Пчыхьэ зэхъум, джынапцӀэ зыхэс цӀыфыбэхэр Исус дэжь къащагъэх. Исус джынапцӀэхэр зы гущыӀэкӀэ цӀыфмэ ахифыхи, сымэджэ пстэури ыгъэхъужьыгъ. 
MAT.8.17	Аущтэу зыкӀэхъугъэр пегъымбар Ешайа мы гущыӀэхэу къыӀуагъэхэр
MAT.8.18	ЦӀыф купышхуабэхэу къеуцокӀыгъэхэр Исус зелъэгъум, игъогу рыкӀохэрэм ариӀуагъ:
MAT.8.18	– НекӀо, псыхъураем иадрабгъу тызэпырыжъугъэкӀ.
MAT.8.19	Джащыгъум Тэурат егъэджэкӀо пащэ горэ Исус къыбгъодахьи, къыриӀуагъ:
MAT.8.19	– Дин гъэсакӀу, тыдэ укӀоми, уауж сыкъырыкӀощт.
MAT.8.20	– Баджэхэм исынхэу бы яӀ, ошъогу бзыухэми набгъо яӀ, ау ЦӀыф Лъэпкъым ы Къо ышъхьэ зэрихьылӀэжьын чӀыпӀэ иӀэп, – риӀожьыгъ Исус.
MAT.8.21	ЕтӀанэ игъогу рыкӀохэрэм ащыщэу нэмыкӀ горэм Исус къыриӀуагъ:
MAT.8.21	– Тхьэматэ, ыпэ рапшӀэу сыкӀонышъ, сятэ чӀэслъхьажьынэу фит сыкъэшӀ.
MAT.8.22	– ЛӀагъэхэм ежьхэм ялӀагъэхэм яхьадэхэр чӀарэлъхьажь, ау о сауж къырыкӀу, – риӀожьыгъ Исус.
MAT.8.23	Исус къуашъо горэм зетӀысхьэм, игъогу рыкӀохэри ыуж итхэу къуашъом итӀысхьагъэх. 
MAT.8.24	ОшӀэ-дэмышӀэу жьыбгъэ щынэгъошхо псыхъураем къыщыхъуи, псыорхэр къуашъом къиохэ хъугъэ. Ау Исус чъыещтыгъэ. 
MAT.8.25	Джащыгъум ахэр Исус къыбгъодахьэхи, къагъэущи, аӀуагъ:
MAT.8.25	– Зиусхьан, тымыкӀодэу тыкъэгъэнэжь, тэкӀоды.
MAT.8.26	– Сыда шъузкӀэщынэрэр, шӀошъхъуныгъэр зимакӀэхэр? – ариӀуагъ Исус ахэмэ. ЕтӀанэ къэтэджи, жьыбгъэшхоми псыми ягыигъ, кӀым-сым дэди хъугъэ.
MAT.8.27	– Хэта мыр, жьыбгъэшхори псыри зыгъэдаӀорэр? – аӀуагъ цӀыфхэм агъэшӀагъоу.
MAT.8.28	ЕтӀанэ псыхъураем иадрабгъу ит хэкоу Гергесэ
MAT.8.29	– Тхьэм ы Къу, сыда о уиӀофэу къытхэлъыр? Игъо къэмысэу къин тэбгъэщэчынэу укъэкӀуагъа? – аӀозэ, къэкууагъэх.
MAT.8.30	Ау ахэмэ апэчыжьэу къо Ӏэхъогъушхо щыхъущтыгъ. 
MAT.8.31	Джащыгъум джынапцӀэхэр Исус къелъэӀугъэх:
MAT.8.31	– Мы лӀыхэм тызахэпфыкӀэ, мо къо Ӏэхъогъум тыгъакӀуи, къохэм апкъыхэм тахэгъахь.
MAT.8.32	– ШъукӀу! – ариӀуагъ Исус ахэмэ. Аущтэу зеӀом, джынапцӀэхэр лӀыхэм ахэкӀыжьхи, къохэм апкъыхэм ахэхьагъэх. Къохэм апкъыхэм захахьэхэм, Ӏэхъогъур зэкӀэ Ӏошъхьэ нэпкъым ечъэхи, псыхъураем хэлъади, псым хэкӀодагъ. 
MAT.8.33	Къуахъохэр хэхьажьхи, къалэм чъэжьыгъэх, хъугъэ-шӀэгъэ пстэури, джынапцӀэхэр зыхэсыгъэ лӀитӀум къащышӀыгъэри щаӀотагъ. 
MAT.8.34	Джащыгъум зэрэкъалэу дэкӀыгъ Исус пэгъокӀынхэу, ар залъэгъум, яхэку ыбгынэнэу елъэӀугъэх.
MAT.9.1	ЕтӀанэ Исус къуашъом итӀысхьи, псыхъураем къызэпырыкӀыжьи, икъалэ къэкӀожьыгъ. 
MAT.9.2	Джащыгъум зыӀэпкъ-лъэпкъ узым зэкӀиубытэгъэ лӀы горэ пӀуаблэм телъэу Исус дэжь къахьыгъ. Исус ахэмэ яшӀошъхъуныгъэ зелъэгъум, зыӀэпкъ-лъэпкъ узым зэкӀиубытэгъэ лӀым риӀуагъ:
MAT.9.2	– Угу умыгъэкӀоды, сикӀал! УипсэкӀодшӀагъэхэр къыпфэгъугъэх.
MAT.9.3	Исус ар къызеӀом, Тэурат егъэджэкӀо пащэхэм ащыщэу заулэмэ агукӀэ аӀуагъ:
MAT.9.3	– Мы лӀым Тхьэр егъэпцӀы.
MAT.9.4	Исус ахэмэ агухэм арылъыр ешӀэти, къыӀуагъ:
MAT.9.4	– Шъугухэм мыщ фэдэ гукъэкӀ бзаджэхэр сыда зыкӀарылъыр? 
MAT.9.5	Тара нахь псынкӀагъор, «УипсэкӀодшӀагъэхэр къыпфэгъугъэх» пӀоныр ара, хьауми «Къэтэджи, къэкӀухь» пӀоныр ара? 
MAT.9.6	Ау къэшъушӀэным пае, ЦӀыф Лъэпкъым ы Къо псэкӀодшӀагъэхэр ыгъэгъунхэу дунаим тетыгъо зэрэщыриӀэр, – джащыгъум Исус зыӀэпкъ-лъэпкъ узым зэкӀиубытэгъэ лӀым риӀуагъ:
MAT.9.6	– Къэтэджи, уипӀуаблэ къашти, шъуадэжь кӀожь.
MAT.9.7	А лӀыр къэтэджи, ядэжь кӀожьыгъэ. 
MAT.9.8	ЦӀыф купышхохэм ар залъэгъум, агъэшӀэгъуагъ. ЦӀыфхэм ащ фэдэ тетыгъо къязытыгъэ Тхьэми щытхъу фашӀыгъ.
MAT.9.9	Исус нахь чыжьэу кӀозэ, хьакъулахь ахъщэр зыщыхахырэ унэм Ӏусэу, Маттэ зыцӀэ лӀы горэ ылъэгъугъ.
MAT.9.9	– Сауж къырыкӀу, – риӀуагъ Исус. Маттэ къэтэджи, Исус ыуж ихьагъ.
MAT.9.10	ЕтӀанэ Исус Маттэ иунэ щышхагъ. Хьакъулахь ахъщэр хэзыххэрэмрэ псэкӀодышӀэхэмрэ бэ хъухэу къэкӀуагъэхэу, Исусрэ игъогу рыкӀохэрэмрэ адашхэщтыгъэх. 
MAT.9.11	Фарисейхэм ар залъэгъум, Исус игъогу рыкӀохэрэм араӀуагъ:
MAT.9.11	– Шъо шъуидин гъэсакӀо хьакъулахь ахъщэр хэзыххэрэмрэ псэкӀодышӀэхэмрэ сыда зыкӀадашхэрэр, зыкӀадешъорэр?
MAT.9.12	Ау Исус ар зызэхехым, къыӀуагъ:
MAT.9.12	– Псаухэр арэп Ӏазэ зищыкӀагъэхэр, сымаджэхэр ары нахь. 
MAT.9.13	ШъукӀуи, мы гущыӀэхэу Тхьэм къыӀуагъэхэм
MAT.9.14	Джащыгъум Иуан игъогу рыкӀохэрэр Исус дэжь къакӀохи, къыраӀуагъ:
MAT.9.14	– Тэррэ фарисейхэмрэ бэрэ тэнэкӀы
MAT.9.15	– Шъаор ягъусэфэкӀэ, шъаом игъусэхэр шъыгъонхэ алъэкӀына? – ариӀожьыгъ Исус ахэмэ. – Ау шъаор затырахыщт мафэхэр къэкӀощтых. А мафэхэр къызыкӀохэкӀэ, анэкӀыщт.
MAT.9.16	– ШэкӀыкӀэм щыщ идэжьын щыгъыныжъым зыми фишӀырэп, сыда пӀомэ, шэкӀыкӀэм щыщ идэжьыным щыгъыныжъыр зэӀитхъынышъ, гъуанэр нахь ин ышӀыщт. 
MAT.9.17	Джащ фэдэу, сэнэпс шӀыгъакӀэр шъонтыжъхэм арагъахъорэп. Аущтэу ашӀымэ, шъонтхэр къызэготхъынхэшъ, сэнэпсыр къичъыжьыщт, шъонтхэри кӀодыщтых. Сэнэпс шӀыгъакӀэр шъонтыкӀэх зэрагъахъорэр. Джащыгъум тӀури мыкӀодхэу къэнэжьыщтых.
MAT.9.18	Исус цӀыфхэм а гущыӀэхэр ариӀохэзэ, тхьэматэ горэ къыбгъодахьи, лъэгонджэмышъхьэкӀэ Исус ыпашъхьэ къитӀысхьи, къыӀуагъ:
MAT.9.18	– Сэ спхъу джыдэдэм лӀагъэ, ау о къакӀуи, пӀэ телъхьи, къэхъужьыщт.
MAT.9.19	Джащыгъум Исус къэтэджи, игъогу рыкӀохэрэр игъусэхэу а тхьэматэм дэжь кӀуагъэ.
MAT.9.20	Бзылъфыгъэ горэ, илъэс пшӀыкӀутӀу хъугъэу, лъыбэ къыкӀэкӀэу гуӀэщтыгъэ. Ар Исус ыкӀыбкӀэ къекӀуалӀи, ищыгъын цыпэ къынэсыгъ; 
MAT.9.21	сыда пӀомэ, ыгукӀэ мыщ фэдэу ыӀуагъэти ары: «Исус ищыгъын сынэс къодыеми, сыхъужьыщт».
MAT.9.22	Исус зыкъызэригъэзэкӀи, бзылъфыгъэр къызелъэгъум, къыӀуагъ:
MAT.9.22	– Угу умыгъэкӀоды, сипшъашъ. УишӀошъхъуныгъэ уигъэхъужьыгъ. А сыхьат дэдэм къыщегъэжьагъэу а бзылъфыгъэр хъужьыгъэ.
MAT.9.23	ЕтӀанэ Исус тхьэматэм иунэ ихьи, къамылапщэхэри, цӀыф бырсыр купышхори хьэдагъэ къаӀэтэу зелъэгъум, 
MAT.9.24	къыӀуагъ:
MAT.9.24	– ШъуикӀ, пшъэшъэжъыер лӀагъэп, мэчъые нахь. Исус ар къызеӀом, къыдэхьащхыгъэх. 
MAT.9.25	ЦӀыф купышхор зырагъэкӀым, Исус пшъэшъэжъыем кӀэрыхьи, ыӀэ ыубытыгъ, пшъэшъэжъыери къэтэджыгъ. 
MAT.9.26	А къэхъугъэм икъэбар а хэкум зэкӀэ ис цӀыфхэм зэлъашӀэ хъугъэ.
MAT.9.27	Исус а чӀыпӀэм къызекӀыжьым, лӀы нэшъуитӀу ыуж къихьагъ, къылъыджэхэзэ:
MAT.9.27	– Даутэ ы Къу
MAT.9.28	ЕтӀанэ Исус унэм зехьэм, а лӀы нэшъуитӀур къыбгъодэхьагъ. Исус ахэмэ ариӀуагъ:
MAT.9.28	– Ар сэ сшӀэн зэрэслъэкӀыщтымкӀэ шӀошъхъуныгъэ шъуиӀа?
MAT.9.28	– ШӀошъхъуныгъэ тиӀ, о тхьэматэ, – къыраӀожьыгъ ахэмэ.
MAT.9.29	ЕтӀанэ Исус ыӀэхэр ахэмэ анэхэм атырилъхьи, къыӀуагъ:
MAT.9.29	– Шъо шъушӀошъ зэрэхъугъэм фэдэу къыжъудэрэхъу.
MAT.9.30	Исус аущтэу къызеӀом, ахэмэ анэхэр къэплъэжьыгъэх.
MAT.9.30	– Шъуфэсакъ, мыр зыми ешъумыӀу, – ариӀуагъ Исус, унэшъо пытэ афишӀэу. 
MAT.9.31	Ау ахэр унэм къызекӀыжьхэм, а къэбарыр хэкум зэкӀэ изы ашӀыгъ.
MAT.9.32	Исусрэ игъогу рыкӀохэрэмрэ унэм икӀыжьхэ зэхъум, бзакоу, джынапцӀэ зыхэс лӀы горэ цӀыфхэм Исус дэжь къащагъ. 
MAT.9.33	Исус джынапцӀэр а лӀым зыхефым, лӀы бзэкуагъэр къэгущыӀагъ. Ар залъэгъум, цӀыф купышхом ыгъэшӀагъоу къыӀуагъ:
MAT.9.33	– Мыщ фэдэ Ӏоф Израиль хэгъэгум тэ ныбжьи щытлъэгъугъэп.
MAT.9.34	Ау фарисейхэм аӀуагъ:
MAT.9.34	– ДжынапцӀэхэм япащэ илъэкӀ ары мы лӀым джынапцӀэхэр цӀыфмэ зэрахифырэр.
MAT.9.35	Исус зэкӀэ къалэхэри, къуаджэхэри къыкӀухьэщтыгъ. Синэгогухэм цӀыфхэм Тхьэм игущыӀэхэр щаригъашӀэщтыгъ, Тхьэм и Тетыгъошхо ехьылӀэгъэ къэбарышӀури аригъэӀущтыгъ, хэтрэ сымаджи гъойщаий ыгъэхъужьыщтыгъ. 
MAT.9.36	Мэлахъо зимыӀэ мэл Ӏэхъогъум фэдэу улэугъэхэу, заухъумэжьын амылъэкӀэу цӀыф купышхохэр зелъэгъум, Исус ыгу ягъугъ. 
MAT.9.37	ЕтӀанэ игъогу рыкӀохэрэм ариӀуагъ:
MAT.9.37	– Лэжьыгъэр бэ, ау лэжьакӀохэр макӀэх. 
MAT.9.38	Арышъ, лэжьыгъэр къахыжьыным пае, лэжьакӀохэр къыгъэкӀонхэу лэжьыгъэр зыем шъуелъэӀу.
MAT.10.1	Исус игъогу рыкӀорэ нэбгырэ пшӀыкӀутӀумэ къяджи, ахэмэ джынэпцӀэ Ӏаехэр цӀыфмэ ахафынхэу тетыгъо аритыгъ, хэтрэ сымаджи гъойщаий агъэхъужьынэуи лъэкӀ аритыгъ.
MAT.10.2	А апостол
MAT.10.3	Филипп, Бар-Талмай, Фомэ, Маттэу хьакъулахь ахъщэр хэзыхыщтыгъэр, Алфей ыкъо Якъуб, Таддей; 
MAT.10.4	Симонэу зихэгъэгу ыпсэ емыблэжьэу фэлажьэщтыгъэр
MAT.10.5	А апостол пшӀыкӀутӀур Исус зыдегъэкӀым, мы унашъор афишӀыгъ:
MAT.10.5	– Хымэ лъэпкъхэм адэжь шъумыкӀу, Самарие хэкум
MAT.10.6	Ащ нахьи израиль цӀыфэу мэл кӀодыгъэхэм афэдэхэм адэжь шъукӀу. 
MAT.10.7	ШъукӀуи, «Тхьэу уашъом щыӀэм и Тетыгъошхо къэблэгъагъ» шъуӀуи, къэбар яжъугъэӀу. 
MAT.10.8	Сымаджэхэр жъугъэхъужьых, лӀагъэхэри къэжъугъэтэджыжьых, шъоджэ уз Ӏаер зиӀэхэри псаухэу, къабзэхэу жъугъэхъужьых, джынапцӀэхэри цӀыфхэм ахэшъуфых. Уасэ хэмылъэу къышъуӀэкӀэхьагъ, шъори уасэ хэмылъэу яшъутыжь. 
MAT.10.9	Шъуибгырыпхыхэм арылъэу дышъи, тыжьыни, гъоплъэ ахъщи зыдэшъумышт. 
MAT.10.10	Гъогум шъузытехьэкӀэ, Ӏалъмэкъи, джэнитӀуи, цуакъи, бэщи зыдэшъумыштэх. Сыда пӀомэ, лэжьакӀом игъомлапхъэ ыгъотыныр ифэшъуаш.
MAT.10.11	– Къалэми, къуаджэми, тыдэ шъудахьэми, зифэшъошэ цӀыф горэм шъукӀэупчӀ. А чӀыпӀэм шъукъекӀыжьыфэ а цӀыфым иунэ шъуис. 
MAT.10.12	Унэм шъузихьэкӀэ, «Тхьэм шъо мы унэм исхэм гупсэф къышъуерэт» шъуӀуи, шӀуфэс яшъух. 
MAT.10.13	Унэм исхэм а шӀуфэс гущыӀэр яфэшъуашэмэ, Тхьэм гупсэф ахэмэ къаритыщт, ау имыфэшъуашэу къычӀэкӀмэ, гупсэфым шъуадэжь къерэгъэзэжь. 
MAT.10.14	Ау зы унэ горэм исхэм, е зы къалэ горэм дэсхэм ащыщэу зыми шъуримыгъэблагъэмэ е шъуигущыӀэхэм къямыдэӀумэ, а унэм шъукъызикӀыжькӀэ, е а къалэм шъукъыздэкӀыжьыкӀэ, шъулъакъохэм ателъ сапэр атешъуутхыпкӀыкӀыжь. 
MAT.10.15	Шъыпкъэр шъосэӀо, ахърэт мафэм а къалэм къинэу ыщэчыщтым нахьи, къалэхэу Содомрэ Ӏаморрэрэ
MAT.10.16	– Мары, мэлхэм шъуафэдэу тыгъужъхэм шъуахэсэгъахьэ. Арышъ, блэхэм афэдэу зыжъугъэӀуш, гъэпцӀэн зыхэмылъ тхьаркъохэм афэдэуи шъущыт. 
MAT.10.17	ЦӀыфмэ шъуафэсакъ, сыда пӀомэ, тхьэмэтэ хасэхэм апашъхьэ шъуаращэщт, ясинэгогухэми къамыщкӀэ къащышъоощтых. 
MAT.10.18	Сэ сигъогу шъузэрэрыкӀорэм пае, Ӏэшъхьэтетхэмрэ пачъыхьэхэмрэ апашъхьэ шъуаращэщт. ШъузыращэкӀэ, ахэми хымэ лъэпкъхэми апашъхьэ къэбарышӀум шыхьат шъуфэхъунэу игъо шъуифэщт. 
MAT.10.19	ХьыкумэшӀым ыпашъхьэ шъузыращэкӀэ, «Сыда тӀощтыр?» е «Сыдэущтэу тӀощта?» шъуӀоу шъумыгумэкӀ; сыда пӀомэ, шъуӀон фаер Тхьэм ы Псэ ЛъапӀэ ащ дэжьым шъугухэм къарилъхьащт. 
MAT.10.20	КъэгущыӀэщтыр шъорэп, шъуя Тэ лъапӀэ ы Псэ ЛъапӀэу шъугухэм арылъыр ары нахь.
MAT.10.21	– ЦӀыфым ежь ыш, тым ежь илъфыгъэ тетыгъо зиӀэхэм арагъэукӀыным пае, арагъэубытыщт. Лъфыгъэхэри ны-тыхэм апэуцущтых, тетыгъо зиӀэхэми арагъэукӀыщтых. 
MAT.10.22	Шъо сэ сцӀэ зэрэжъугъэлъапӀэрэм пае, цӀыф пстэуми шъуауджэгъущт. Ау кӀэухым нэсыфэ теубытагъэ зиӀэр мыкӀодэу Тхьэм къыгъэнэжьыщт. 
MAT.10.23	Зы къалэм къин щышъуагъэщэчымэ, нэмыкӀ къалэ горэм кӀэшъуӀэжь. Сыда пӀомэ, шъыпкъэр шъосэӀо, Израиль хэгъэгум икъалэхэр къэшъукӀухьанхэу игъо шъуимыфэзэ, ЦӀыф Лъэпкъым ы Къо къэкӀожьыщт.
MAT.10.24	– ЕджакӀор езгъаджэрэм нахьи нахь инэп, Ӏофтабгэри итхьэматэ нахьи нахь инэп. 
MAT.10.25	ЕджакӀор езгъаджэрэм фэдэ хъумэ, ащ фырикъущт, унэӀутри итхьэматэ фэдэ хъумэ, ащи ар фырикъущт. Унэр зыем БаӀал-ЗэбулкӀэ
MAT.10.26	– Арышъ, ахэмэ шъуащымыщын, сыда пӀомэ, къэмылъэгъожьынэу чӀэухъумагъэу зи щыӀэп, цӀыфхэм къамышӀэнэуи гъэбылъыгъэу зи щыӀэп. 
MAT.10.27	Мэзахэм щышъуасӀорэр мэфэ нэфынэм щышъуӀотэжь. ШъутхьакӀумэхэм къяӀушъашъэхэу къышъуаӀорэр унашъхьэхэм шъуатетэу цӀыфхэм яжъугъэӀу. 
MAT.10.28	Псэр зыукӀын зымылъэкӀэу, пкъыр зыукӀыхэрэм шъуащымыщын. Ащ нахьи, псэри пкъыри джэхьнэмым щызгъэкӀодышъущтым шъущыщын. 
MAT.10.29	Бзыу цӀыкӀуитӀур зы чапычкӀэ ащэрэба? Ау щытми, шъуя Тэ лъапӀэ фэмыеу, ахэмэ ащыщэу зи чӀыгум къытефэщтэп. 
MAT.10.30	Ау шъо шъушъхьэ тет шъхьац нэлъэ пстэури лъытагъэ. 
MAT.10.31	Арышъ, шъумыщын. Шъо бзыубэхэм анахьи шъуанахь лъапӀ.
MAT.10.32	– ЦӀыфмэ апашъхьэ сэ сигъогу рыкӀохэрэм зэращыщыр хэтми къыщызыӀорэр, ар сигъогу рыкӀохэрэм зэращыщыр ся Тэу уашъом щыӀэм ыпашъхьэ сэри щысӀощт. 
MAT.10.33	Ау хэтми сэ сигъогу рыкӀохэрэм ащымыщэу цӀыфмэ апашъхьэ щызыӀорэр, ар сигъогу рыкӀохэрэм зэращымыщыр ся Тэу уашъом щыӀэм ыпашъхьэ сэри щысӀощт.
MAT.10.34	– Зэзэгъыныгъэр чӀылъэм къыфэсхьыным пае, сэ сыкъэкӀуагъэу шъумыгугъ. Зэзэгъыныгъэр къэсхьынэу арэп сыкъызфэкӀуагъэр, чатэр къэсхьынэу ары нахь; 
MAT.10.35	сыда пӀомэ, сыкъызфэкӀуагъэр къор ятэ, пхъури янэ, нысэри игуащэ пэзгъэуцужьынэу ары. 
MAT.10.36	ЦӀыфым ипыйхэр ежь иунагъо исхэр ары.
MAT.10.37	– Хэтми сэ шӀу сызэрилъэгъурэм нахьи, зятэ е зянэ нахьышӀу зылъэгъурэр сфэшъуашэп. Ащ фэдэуи хэтми сэ шӀу сызэрилъэгъурэм нахьи, зыкъо е зыпхъу нахьышӀу зылъэгъурэр сфэшъуашэп. 
MAT.10.38	Хэтми зикъащ къэзымыштэу, сауж къырымыкӀорэр сфэшъуашэп. 
MAT.10.39	Хэтми зыпсэ мыкӀодэу, къызэригъэнэжьыщтым ыуж итым ыпсэ шӀокӀодыщт, ау хэтми сэщ пае зыпсэ зышӀокӀодрэм ыпсэ мыкӀодэу къыгъэнэжьыщт.
MAT.10.40	– Шъо шъуезгъэблагъэрэм сэри сыригъэблэгъагъэу мэхъу, сезгъэблагъэрэми сыкъэзгъэкӀуагъэри ригъэблэгъагъэу мэхъу. 
MAT.10.41	Хэти пегъымбар горэ зэрэпегъымбарым пае езгъэблагъэрэм пегъымбарым иӀахьышӀу ыгъотыжьыщт, хэти шъыпкъагъэ зиӀэ цӀыфыр ащ ишъыпкъагъэ пае езгъэблагъэрэми шъыпкъагъэ зиӀэ цӀыфым иӀахьышӀу ыгъотыжьыщт. 
MAT.10.42	Хэти мы цӀыф цӀыкӀухэм ащыщэу зыгорэ сигъогу зэрэрыкӀорэм пае, зы псы чъыӀэ шъоныбжъ нэмыӀэми езгъашъорэм, шъыпкъэр шъосэӀо, ащ ифэшъошэ ӀахьышӀур шӀокӀодыщтэп.
MAT.11.1	Исус игъогу рыкӀорэ нэбгырэ пшӀыкӀутӀум унашъохэр зафешӀыхэ ужым, а чӀыпӀэм икӀи, джуртмэ якъалэхэм цӀыфхэм Тхьэм игущыӀэхэр щаригъэшӀэнхэу, щаригъэӀунхэу кӀуагъэ.
MAT.11.2	Иуан хьапсым чӀэсэу
MAT.11.3	ригъэупчӀыгъ:
MAT.11.3	– Ора къэкӀон фаер, хьауми нэмыкӀ горэм тыпэплъэн фая?
MAT.11.4	– Жъугъэзэжьи, – ариӀожьыгъ Исус ахэмэ, – Ӏофэу зэхэшъухыхэрэмрэ шъулъэгъухэрэмрэ Иуан ешъуӀотэжьых: 
MAT.11.5	нэшъухэр къэплъэжьых, лъащэхэр тэрэзэу зекӀо мэхъужьых, шъоджэ уз Ӏае зиӀэхэр псаухэу, къабзэхэу мэхъужьых, дэгухэм зэхахыжьы, лӀагъэхэр къэтэджыжьых, тхьамыкӀэхэми къэбарышӀур зэхахы. 
MAT.11.6	Сэщ пае зыгу мыхъун къизымыгъахьэрэр гъогу мафэ теуцуагъ.
MAT.11.7	Иуан игъогу рыкӀохэрэр зежьэжьхэм, Исус цӀыф купышхохэм Иуан ехьылӀагъэу ариӀоу ыублагъ:
MAT.11.7	– Шъоф нэкӀым шъузыдэкӀым, сыда шъулъэгъунэу шъузыфэягъэр? Жьыбгъэм ыгъэсысырэ къамыл шъулъэгъунэу арыгъа? 
MAT.11.8	Армырмэ, сыда шъулъэгъунэу шъузыфэягъэр ащ шъузыдэкӀым? Щыгъын дахэхэр зыщыгъ лӀы горэ арыгъа? Щыгъын дахэхэр зыщыгъхэр зэрысхэр пачъыхьэхэм яунэшхохэр ары. 
MAT.11.9	Адэ, сыда шъулъэгъунэу шъузыфэягъэр ащ шъузыдэкӀым? Пегъымбара? Сэ шъосэӀо, ар пегъымбар къодыеп, ар пегъымбарым нахьи нахь ин. 
MAT.11.10	Ар лӀыкӀоу зикъэбар Тхьэм игущыӀэ тхыгъэхэм
MAT.11.10	«Мары, о уапэ силӀыкӀо къэсэгъакӀо, ащ уигъогу пфигъэпсыщт».
MAT.11.11	– Шъыпкъэр шъосэӀо, бзылъфыгъэхэм къакӀэхъуагъэхэм ащыщэу умэхъэкӀо Иуан нахьи нахь ин щыӀэп. Ау щытми, Тхьэу уашъом щыӀэм и Тетыгъошхо ыӀэчӀэгъ чӀэт цӀыфхэм ащыщэу анахь цӀыкӀури Иуан нахьи нахь ин. 
MAT.11.12	УмэхъэкӀо Иуан имафэхэм къащегъэжьагъэу джы нэс, цӀыфхэм Тхьэу уашъом щыӀэм и Тетыгъошхо ыӀэчӀэгъ чӀэт цӀыфхэм къин арагъэщэчыгъ, а тетыгъошхор лӀыгъэкӀэ аубытынэу бзэджашӀэхэри ыуж итых; 
MAT.11.13	сыда пӀомэ, умэхъэкӀо Иуан имафэхэм анэсыфэ, пегъымбархэр зэкӀэ пегъымбар Мусэ и Тэурат хабзэ итхэмкӀи а тетыгъошхор къызэрэкӀощтым къытегущыӀагъэх. 
MAT.11.14	Ар шъуштэнэу шъуфаемэ, умэхъэкӀо Иуаныр къэкӀон фэегъэ пегъымбар Иляс
MAT.11.15	РыдэӀонэу тхьакӀумэ зиӀэм зэхерэх!
MAT.11.16	– Джырэ цӀыфхэр сыда зыфэзгъэдэщтыр? Урамым тес кӀалэхэу моущтэу зыӀохэу, яныбджэгъумэ яджэхэрэм афэдэх:
MAT.11.17	«Къамылым тышъуфепщагъэ пэтми, шъо шъукъэшъуагъэп; тэ гъыбзэ орэд къышъуфэтӀуагъэ пэтми, шъо шъугъыгъэп».
MAT.11.18	– Сыда пӀомэ, Иуан къэкӀуагъ. Ащ енэкӀы, сэнэпси ешъорэп. «Ащ джынапцӀэ хэс» аӀо. 
MAT.11.19	ЦӀыф Лъэпкъым ы Къо къэкӀуагъ. Ар машхэ, ешъо. «Шхэн-ешъоныр зикӀасэу, хьакъулахь ахъщэр хэзыххэрэмрэ псэкӀод зышӀэхэрэмрэ яныбджэгъу» аӀо. Ау Тхьэм иакъылышӀуагъэ къыхэкӀыгъэ хъугъэ-шӀагъэхэм а акъылышӀуагъэр къагъэшъыпкъэжьы.
MAT.11.20	Джащыгъум Исус ежь иӀофышхо гъэшӀэгъонхэм анахьыбэхэр зыщишӀэгъэ къалэхэм ягыеу ыублагъ, ахэр япсэкӀодшӀагъэхэм зэрафыкӀэмыгъожьыгъэхэм пае.
MAT.11.21	– Гъогу мыгъо утеуцуагъ, къалэу Хоразин! Гъогу мыгъо утеуцуагъ, къалэу Бет-Сайдэ! Сыда пӀомэ, шъуадэжь щысшӀэгъэ Ӏофышхо гъэшӀэгъонхэр къалэхэу Тиррэ Сидонрэ
MAT.11.22	Ау шъосэӀо, ахърэт мафэм къинэу шъущэчыщтым нахьи, Тиррэ Сидонрэ къинэу ащэчыщтыр нахь мэкӀэщт. 
MAT.11.23	О Капернаум, уашъом удэкӀоена? Джэхьнэмым икуупӀэ унэсыфэ упхырызыщт нахь
MAT.11.24	Ау сэ шъосэӀо, ахърэт мафэм къинэу о пщэчыщтым нахьи, Содом къинэу ыщэчыщтыр нахь мэкӀэщт.
MAT.11.25	Ащ дэжьым Исус игущыӀэ лъигъэкӀуатэу ыӀуагъ:
MAT.11.25	– Ся Т, уашъоми чӀылъэми я Зиусхьан, мы Ӏофхэр цӀыф акъылышӀу зиӀэхэмрэ зэхэшӀыкӀ зиӀэхэмрэ ашӀоуушъэфыгъэу, сабыйхэм зэрябгъэшӀагъэмкӀэ щытхъу пфэсэшӀы. 
MAT.11.26	Ары, ся Т, о ар аущтэу пшӀоигъуагъ.
MAT.11.27	– Ся Тэ щыӀэ пстэури къысӀэкӀилъхьагъ. Къо лъапӀэр Ты лъапӀэм нэмыкӀ зыми ышӀэрэп. Ты лъапӀэри зыми ышӀэрэп, Къо лъапӀэмрэ Къо лъапӀэм ар зэхаригъэшӀыкӀэнэу къыхихырэ цӀыфхэмрэ анэмыкӀ.
MAT.11.28	– ЗэкӀэ улэугъэхэу, хьылъэшхо зытелъхэр, садэжь шъукъакӀуи, гупсэф шъостыщт. 
MAT.11.29	Сэ сибжь
MAT.11.30	сыда пӀомэ, сэ сибжь щэчыгъошӀу, сихьылъи псынкӀэ.
MAT.12.1	А лъэхъаным Исус шэмбэт мафэ
MAT.12.2	Фарисейхэм ар залъэгъум, Исус къыраӀуагъ:
MAT.12.2	– Еплъ, шэмбэт мафэм хабзэкӀэ пшӀэ мыхъущтыр
MAT.12.3	– Даутэрэ игъусэхэмрэ мэлакӀэ лӀэхэ зэхъум, ащ ышӀагъэм
MAT.12.4	– Ар Тхьэм иунэ ихьи, цӀыфхэм Тхьэм ыпашъхьэ ралъхьэгъэ хьалыгъур
MAT.12.5	Е дин пащэхэр Тхьэм иунэшхо чӀэтхэу, шэмбэт мафэм лажьэхэу, а мафэр амыгъэлъапӀэми
MAT.12.6	Ау шъосэӀо, Тхьэм иунэшхо нахьи нахь инэу зыгорэ къышъухэт. 
MAT.12.7	«КъурмэншӀыныр арэп сызыфаер, гукӀэгъур ары нахь» ыӀуи, Тхьэм къыӀогъэ гущыӀэхэм
MAT.12.8	сыда пӀомэ, ЦӀыф Лъэпкъым ы Къо шэмбэт мафэм итхьэмат.
MAT.12.9	ЕтӀанэ Исус а чӀыпӀэм ӀукӀи, ахэмэ ясинэгогу чӀэхьагъ. 
MAT.12.10	ЗыӀэ лъэныкъо пыгъукӀыгъэ лӀы горэ ащ чӀэтыгъ. Исус зэрагъэмысэн Ӏоф горэ къагъотыным пае, моущтэу къеупчӀыгъэх:
MAT.12.10	– Шэмбэт мафэм сымаджэр бгъэхъужьыныр хабзэкӀэ хъущта, мыхъущта?
MAT.12.11	– Хэта шъуащыщэу мэл закъоу иӀэр шэмбэт мафэм машэм зифэкӀэ, къизымыхыжьыщтыр? – ариӀуагъ Исус ахэмэ. 
MAT.12.12	– ЦӀыфыр мэлым нахьи бэкӀэ нахь лъапӀэба? Арышъ, шэмбэт мафэм шӀу пшӀэныр хабзэкӀэ хъущт.
MAT.12.13	ЕтӀанэ Исус а лӀым риӀуагъ:
MAT.12.13	– О пӀэ къэщэй. ЛӀым ыӀэ къыщэий, адрэ Ӏэм фэдэ хъужьыгъэ. 
MAT.12.14	Джащыгъум фарисейхэр синэгогум чӀэкӀыжьхи, Исус агъэкӀодынэу гухэлъ ашӀызэ, зэрагъэкӀодыщт шӀыкӀэмкӀэ зэупчӀыжьыгъэх.
MAT.12.14	Ау Исус ахэмэ ягухэлъ къызешӀэм, а чӀыпӀэм ӀукӀыжьыгъ. 
MAT.12.15	ЦӀыфыбэхэр ыуж итхэу кӀуагъэх, ахэмэ ахэт сымаджэхэри зэкӀэ ыгъэхъужьыгъ. 
MAT.12.16	Ау Исус ахэмэ унэшъо пытэ афишӀыгъ ежь игугъу цӀыфмэ афамышӀынэу. 
MAT.12.17	Аущтэу зыкӀэхъугъэр пегъымбар Ешайа итхылъ итхэу, Тхьэм мы гущыӀэхэу
MAT.12.18	«Мыры къысфэлэжьэнэу къыхэсхыгъэр. Ар шӀу слъэгъоу, сикӀасэу сыгу зэӀурэр ары. Сэ спсэ ащ ыгу ислъхьанышъ, ащ шъыпкъагъэр хымэ лъэпкъхэм аригъэӀущт.
MAT.12.19	Ащ бырсыр макъэ къыӀэтыщтэп, куощтэп. Ащ ымакъэ урамхэми хэти ащызэхихыщтэп.
MAT.12.20	Къамыл ныкъо зэпыкӀ зэпикӀыжьыщтэп, макӀэу блэрэ шъагъэри
MAT.12.21	ЦӀыф лъэпкъхэр зыщыгугъыщтхэр ежьыр ары».
MAT.12.22	Ащ дэжьым нэшъоу, бзакоу джынапцӀэ зыхэс лӀы горэ цӀыфхэм Исус дэжь къащагъ. Исус лӀы бзакор гущыӀэшъоу, ылъэгъушъоу ыгъэхъужьыгъ. 
MAT.12.23	ЗэкӀэ цӀыфхэм лъэшэу агъэшӀагъоу аӀощтыгъ:
MAT.12.23	– Мыр Даутэ ы Къоу Христос ара?
MAT.12.24	Ау фарисейхэм ар зызэхахым, моущтэу аӀуагъ:
MAT.12.24	– БаӀал-Зэбулэу джынапцӀэмэ япащэ илъэкӀ ары джынапцӀэхэр цӀыфхэм зэрахифырэр.
MAT.12.25	Ау ахэмэ ягухэлъхэр Исус ышӀэзэ, ариӀуагъ:
MAT.12.25	– Сыдрэ пачъыхьагъум лъэныкъуитӀоу зигощымэ, зэхэтэкъощт. Ащ фэдэуи сыдрэ къали, сыдрэ уни лъэныкъуитӀоу гощыгъэ хъумэ, щыӀэжьын ылъэкӀыжьыщтэп. 
MAT.12.26	Шэйтаными зы цӀыф горэм шэйтаныр хифымэ, ащыгъум ежь ышъхьэкӀэ лъэныкъуитӀоу гощыгъэ мэхъу. Сыдэущтэу етӀанэ ащ итетыгъо щыӀэжьын ылъэкӀын? 
MAT.12.27	Адэ БаӀал-Зэбул илъэкӀыкӀэ сэ джынапцӀэхэр цӀыфхэм ахэсэфыхэмэ, шъо шъуицӀыфхэм джынапцӀэхэр зэрахафырэр хэт илъэкӀ хъура? Арышъ, ахэр шъо хьыкумэшӀы къышъуфэхъущтых. 
MAT.12.28	Ау сэ джынапцӀэхэр цӀыфхэм зэрахэсфырэр Тхьэм ы Псэ ЛъапӀ арышъ, Тхьэм и Тетыгъошхо къызэрэшъухэхьагъэр ары ащ къикӀырэр.
MAT.12.29	– Ащ фэдэу, кӀуачӀэ зиӀэ лӀы горэм иунэ ихьэу, ащ ихьапщыпхэр къытыгъун хэта зылъэкӀыщтыр, ыпэ рапшӀэу а лӀэу кӀуачӀэ зиӀэр зэкӀоцӀимыпхэмэ? Ау а лӀыр зэкӀоцӀипхэмэ, иунэ къыхъункӀэн ылъэкӀыщт.
MAT.12.30	– Сэ симыгъусэр къыспэуцу, сэ къыздэзымыугъоирэми ретэкъухьэ. 
MAT.12.31	Арышъ, шъосэӀо, цӀыфхэм сыдрэ псэкӀодэу ашӀагъэри, сыд фэдэу Тхьэр агъэпцӀыгъэми афэгъущтых, ау хэтми Тхьэм ы Псэ ЛъапӀэ зыгъэпцӀырэм фэгъущтэп. 
MAT.12.32	Хэтми ЦӀыф Лъэпкъым ы Къо гущыӀэ Ӏае фэзыӀорэм фэгъущт, ау Тхьэм ы Псэ ЛъапӀэ гущыӀэ Ӏае фэзыӀорэм мы дунаими адрэ дунаими къащыфэгъущтэп.
MAT.12.33	– Чъыгыр шӀумэ, къыпыкӀэри шӀу; чъыгыр дэймэ, къыпыкӀэри дэи; сыда пӀомэ, чъыгыр зыфэдэр къыпыкӀэрэмкӀэ къэпшӀэщт. 
MAT.12.34	Шъо, блэщылъфыхэр, шъуибзэджагъэкӀэ сыдэущтэу шӀу къэшъуӀон шъулъэкӀына? Сыда пӀомэ, жэм къыдэкӀырэр гум илъыр ары. 
MAT.12.35	ЦӀыфышӀум ыгу илъ шӀугъэм шӀугъэ къыхехы, цӀыф бзаджэми ыгу илъ бзэджагъэм бзэджагъэ къыхехы. 
MAT.12.36	Сэ шъосэӀо, цӀыфхэм сыдрэ гущыӀэу, пкӀэ зимыӀэу къаӀорэм пае ахърэт мафэм Тхьэм джэуап ратыжьын фаеу хъущт; 
MAT.12.37	сыда пӀомэ, уигущыӀэхэм ялъытыгъэу Тхьэм уигъэхыещт, уигущыӀэхэм ялъытыгъэуи уигъэмысэщт.
MAT.12.38	Ащ дэжьым Тэурат егъэджэкӀо пащэхэмрэ фарисейхэмрэ ащыщхэм Исус къыраӀуагъ:
MAT.12.38	– Дин гъэсакӀу, нэшэнэ гъэшӀэгъон горэ тэбгъэлъэгъунэу тыфай.
MAT.12.39	– Джырэ цӀыф бзаджэхэу Тхьэр зымышӀэхэрэр нэшэнэ гъэшӀэгъон фаех, – ариӀожьыгъ Исус ахэмэ, – ау пегъымбар Юныс инэшанэ нэмыкӀ Тхьэм ахэмэ къаритыщтэп; 
MAT.12.40	сыда пӀомэ, Юныс
MAT.12.41	Къалэу Нинэвие дэсыгъэ цӀыфхэр ахърэт мафэм къэтэджынхэшъ, джырэ цӀыфхэм къядэощтых, къагъэмысэщтых, сыда пӀомэ, ахэмэ Тхьэм игущыӀэхэр Юныс аригъэӀухэу зызэхаххэм, япсэкӀодшӀагъэхэм афыкӀэгъожьыгъэх. Мары, пегъымбар Юныс нахьи нахь инэу зыгорэ къышъухэт. 
MAT.12.42	Джащ фэдэу къыблэ хэгъэгум щыщэу бзылъфыгъэ пачъыхьэр
MAT.12.43	– ДжынэпцӀэ Ӏае горэ цӀыф горэм зыхэкӀыкӀэ, зыгъэпсэфыпӀэ лъыхъоу, псы зэрымыт шъоф нэкӀым къыщекӀухьэ, ау ыгъотырэп. 
MAT.12.44	Джащыгъум еӀо: «Сызхэсыгъэ цӀыфэу сиунагъэм дэжь згъэзэжьыщт». Ащ дэжь къегъэзэжьышъ, унэр нэкӀэу, пхъэнкӀыгъэу, зэлъыӀухыгъэу къегъотыжьы. 
MAT.12.45	Джащыгъум макӀо, джынэпцӀибл ежь нахьи нахь бзаджэхэу къыздещэхэшъ, унэм етӀысхьэх. ЫкӀэ ыкӀэжьым а цӀыфым иӀоф ыпэрэм нахьи нахь дэи мэхъу. Джары джырэ цӀыфхэм къяхъулӀэщтыр.
MAT.12.46	Исус а гущыӀэхэр цӀыф купышхохэм ариӀо зэхъум, ежь янэрэ ышхэмрэ къэкӀуагъэхэу, къыдэгущыӀэхэмэ ашӀоигъоу щагум дэтыгъэх. 
MAT.12.47	Зыгорэм Исус къыриӀуагъ:
MAT.12.47	– КъэдаӀолъ, о уянэрэ пшыхэмрэ къэкӀуагъэхэу, къыбдэгущыӀэхэмэ ашӀоигъоу щагум дэтых.
MAT.12.48	– Хэта сянэри, хэта сшыхэри? – риӀожьыгъ Исус къезыӀуагъэм. 
MAT.12.49	ЕтӀанэ игъогу рыкӀохэрэм Ӏапэ афишӀи, къыӀуагъ:
MAT.12.49	– Мыхэр ары сэ сянэри сшыхэри; 
MAT.12.50	сыда пӀомэ, хэти сэ ся Тэу уашъом щыӀэр зыфаер зыгъэцакӀэрэр ары сшыри, сшыпхъури, сянэри.
MAT.13.1	А мэфэ дэдэм Исус унэм къикӀи, псыхъурэе Ӏушъом ӀутӀысхьагъ. 
MAT.13.2	ЦӀыф купышхохэу Исус дэжь къыщызэрэугъоигъэхэр зэрэбагъэм пае, ар къуашъом итӀысхьагъ. ЗэкӀэ цӀыфхэр псыхъураем Ӏутыгъ. 
MAT.13.3	ЕтӀанэ Исус гъэсэпэтхыдэхэмкӀэ цӀыфхэм Ӏофыбэхэр ариӀуагъ:
MAT.13.3	– ШъукъэдаӀу. ЛӀы горэ чылапхъэ ыпхъынэу дэкӀыгъ. 
MAT.13.4	Чылапхъэр ыпхъызэ, ащ щыщ тӀэкӀу гъогум тетэкъуагъ. Бзыухэр къэбыбыхи, ар ашыпыгъ. 
MAT.13.5	Ау зы тӀэкӀуи етӀэ макӀэ зыхэлъ чӀыгу мыжъуалъэм тетэкъуагъ. ЧӀыгур куугъэпти, шӀэх дэдэу къыхэкӀыгъ, 
MAT.13.6	ау тыгъэр къызыдэкӀуаем пыгъукӀыгъ, лъэпсэ куу зэримыӀагъэм пае гъугъэх. 
MAT.13.7	НэмыкӀ тӀэкӀуи панэхэм ахэтэкъуагъ. Панэхэр къэкӀыхи, чылапхъэу къыхэкӀыгъэхэр атхьэлагъэх. 
MAT.13.8	Ау етӀани зы тӀэкӀу чӀыгу дэгъум хэтэкъуагъ, шъхьэлъагъэх. Зы шъхьэ налъэм коцишъэ къытыгъ, адрэм тӀокӀищ, адрэми щэкӀ къикӀыгъ. 
MAT.13.9	ЕтӀанэ Исус къыпигъэхъожьыгъ:
MAT.13.9	– РыдэӀонэу тхьакӀумэ зиӀэм зэхерэх.
MAT.13.10	Ащ нэужым игъогу рыкӀохэрэр Исус къыбгъодахьэхи, къеупчӀыгъэх:
MAT.13.10	– ЦӀыфхэм гъэсэпэтхыдэхэмкӀэ сыда узкӀадэгущыӀэрэр?
MAT.13.11	– Тхьэу уашъом щыӀэм и Тетыгъошхо ишъэфхэр шъушӀэнхэу Тхьэм фитыныгъэ къышъуитыгъ, ау ахэмэ къаритыгъэп, – ариӀожьыгъ Исус. 
MAT.13.12	– Тхьэм зиӀэм нахьыбэ къыритыщт, къелыжьэуи бэ иӀэщт, ау зимыӀэм иӀэ тӀэкӀури Ӏихыжьыщт Тхьэм. 
MAT.13.13	Сэ цӀыфхэм гъэсэпэтхыдэхэмкӀэ сазкӀыдэгущыӀэрэр: Ахэр еплъыхэ пэтми, алъэгъурэп, даӀохэ пэтми, зэхахырэп, къагурыӀорэп.
MAT.13.14	Ӏофэу ахэмэ къяхъулӀэрэмкӀэ Тхьэм ежь игущыӀэхэу пегъымбар Ешайа ыгу къырилъхьэхи, къыригъэӀуагъэхэр
MAT.13.14	«Шъо егъашӀэм зэхэшъух зэпытыщт, ау къыжъугурыӀощтэп; шъо егъашӀэм шъулъэгъу зэпытыщт, ау гу лъышъутэщтэп.
MAT.13.15	Сыда пӀомэ, мы цӀыф лъэпкъым щыщхэм гулъытэ ямыӀэ хъугъэх. Ахэмэ атхьакӀумэхэмкӀэ жъажъэу зэхахы, анэхэри аупӀыцӀагъэх. Аущтэу щымытыгъэмэ, анэхэмкӀэ алъэгъущтыгъ, атхьакӀумэхэмкӀи зэхахыщтыгъ, агухэмкӀи къагурыӀощтыгъ, садэжьи къагъэзэжьыгъэмэ, сэ ахэр згъэхъужьыщтыгъэх».
MAT.13.16	– Ау шъо шъунэхэри шъутхьакӀумэхэри гъогу мафэ теуцуагъэх, ахэмэ алъэгъу, зэхахы. 
MAT.13.17	Шъыпкъэр шъосэӀо, пегъымбар Ӏаджыми шъыпкъагъэ зиӀэ цӀыф Ӏаджыми шъо шъулъэгъурэр алъэгъумэ ашӀоигъуагъ, ау алъэгъугъэп, шъо зэхэшъухырэри зэхахымэ ашӀоигъуагъ, ау зэхахыгъэп.
MAT.13.18	– Ащыгъум чылапхъэр зыпхъырэм ехьылӀэгъэ гъэсэпэтхыдэм къикӀырэм шъукъедэӀу: 
MAT.13.19	Тхьэм и Тетыгъошхо икъэбар зыгорэм зэхихэу, ау къызыгурымыӀокӀэ, шэйтаныр къэкӀошъ, чылэпхъэшӀоу а цӀыфым ыгу илъ хъугъэр рехыжьы. Мыр чылапхъэу гъогум тепхъагъэм фэд. 
MAT.13.20	Адрэ цӀыфыр мыжъуабэ зыхэлъ чӀыгум тепхъэгъэ чылапхъэм фэд. А цӀыфыр ары Тхьэм игущыӀэхэр зэрэзэхиххэу, а гущыӀэхэр гушӀуагъокӀэ зыштэрэр. 
MAT.13.21	Ау ащ ыгукӀэ лъапсэ зэримыӀэм пае, шӀошъхъуныгъэм игъогу бэрэ тетыжьрэп. Тхьэм игущыӀэхэм апаекӀэ, е гузэжъогъу зэрэхафэу, е цӀыфхэм ащ къин зэрэрагъэщэчэу, шӀошъхъуныгъэм игъогу текӀыжьы. 
MAT.13.22	ЕтӀани зы цӀыф панэхэм ахэпхъэгъэ чылапхъэм фэд. Ащ Тхьэм игущыӀэхэр зэхехы, ау мы дунаим игугъухэмрэ баиныгъэм игъэпцӀэныгъэрэ Тхьэм игущыӀэхэу ыгу илъхэр атхьалэхэшъ, ащ зи шӀугъэ къыпыкӀырэп. 
MAT.13.23	ЕтӀани нэмыкӀ цӀыфыр чӀыгу дэгъум хэпхъэгъэ чылапхъэм фэд. Ары Тхьэм игущыӀэхэр зэхэзыхэу, зэхэзышӀыкӀырэр. Ащ шӀугъэ къыпэкӀы, е фэдишъэ, е фэдэ тӀокӀищ, е фэдэ щэкӀ.
MAT.13.24	Исус нэмыкӀ гъэсэпэтхыди ахэмэ къафиӀотагъ:
MAT.13.24	– Тхьэу уашъом щыӀэм и Тетыгъошхо зыфэдэр лӀэу чылэпхъэшӀу зихьасэ хэзыпхъагъэр ары. 
MAT.13.25	Ау цӀыфхэр чъыехэзэ, ипый къакӀуи, коцым ыгузэгу уц шӀой хипхъи, ӀукӀыжьыгъ. 
MAT.13.26	А коцыр къыхэкӀи, шъхьэлъэнэу зырегъажьэм, уц шӀоири къыхэкӀыгъ. 
MAT.13.27	Хьасэр зыем дэжь илэжьакӀохэр кӀохи, раӀуагъ: «Тхьэматэ, чылэпхъэшӀуба уихьасэ щыппхъыгъэр? Адэ, мы уц шӀоир тыдэ къикӀыгъа?» 
MAT.13.28	«Ар пый горэм ышӀагъ», – къариӀожьыгъ тхьэматэм. «Тэ тыкӀонышъ, ар къыхэтчынэу уфая?» – еупчӀыгъэх лэжьакӀохэр тхьэматэм. 
MAT.13.29	Ау ежь тхьэматэм къыӀуагъ: «Хьау, ар хъущтэп, сыда пӀомэ, уц шӀоим игъусэу коцыри къыхэшъучынкӀи мэхъу. 
MAT.13.30	ТӀури зэгъусэу хыныгъом нэсыфэ къызэдэрэкӀ. Къахыжьын зыхъукӀэ, хынакӀомэ ясӀощт: „Уц шӀойхэр ыпэ рапшӀэу къыхэшъухи, шъупхых, машӀокӀэ жъугъэстынхэм пае; етӀанэ коцыр Ӏушъухыжьи, сиконхэм арышъутакъу“».
MAT.13.31	Джыри нэмыкӀ гъэсэпэтхыдэ къафиӀотагъ Исус ахэмэ:
MAT.13.31	– Тхьэу уашъом щыӀэм и Тетыгъошхо зыфэдэр андэгурацэр ары. А цэр лӀы горэм ихьасэ щишӀагъ. 
MAT.13.32	Цэ пстэуми анахь цӀыкӀу пэтми, ар къызыкӀырэ ужым, зы илъэс зыныбжьэу къэкӀыгъэ пстэуми анахь ин. Ошъогу бзыухэри къэбыбыхэзэ, ащ икъутамэхэм атесынхэу чъыгы мэхъу.
MAT.13.33	ЕтӀани Исус нэмыкӀ гъэсэпэтхыди къафиӀотагъ:
MAT.13.33	– Тхьэу уашъом щыӀэм и Тетыгъошхо зыфэдэр тэджэпсыри ары. Бзылъфыгъэ горэм тэджэпсыр къышти, хьаджыгъэу Ӏэнлъищым арыфэрэр зэхипшыхьагъ, зэрэщытэу къэтэджыфэ.
MAT.13.34	А зэпстэури гъэсэпэтхыдэхэмкӀэ цӀыф купышхомэ къафиӀотагъ Исус. Гъэсэпэтхыдэ хэмытэу адэгущыӀэщтыгъэп. 
MAT.13.35	Исус цӀыфхэм адэгущыӀэзэ, гъэсэпэтхыдэхэр зыкӀафиӀотагъэр пегъымбарым мы гущыӀэхэу къыӀуагъэхэр къэшъыпкъэжьынхэр ары:
MAT.13.35	«Гъэсэпэтхыдэхэр къэсӀуатэхэу сыжэ къызэтесхынышъ, дунаир къызыхъугъэм щегъэжьагъэу аушъэфыщтыгъэ Ӏофхэр къэсӀощтых».
MAT.13.36	Ащ нэуж Исус цӀыф купышхохэм къахэкӀи, унэу зэрысыгъэм ихьажьыгъ. Игъогу рыкӀохэрэр къыбгъодахьэхи, къыраӀуагъ:
MAT.13.36	– Хьасэм къыхэкӀэгъэ уц шӀоим ехьылӀэгъэ гъэсэпэтхыдэм къикӀырэр къыдгурыгъаӀу.
MAT.13.37	– ЧылэпхъэшӀур зыпхъырэр ЦӀыф Лъэпкъым ы Къу ары, – къыӀожьыгъ Исус. 
MAT.13.38	– Хьасэр дунаир ары. ЧылэпхъэшӀур Тхьэм и Тетыгъошхо ыӀэчӀэгъ чӀэт цӀыфхэр ары. Уц шӀоир шэйтаным ицӀыфхэр ары. 
MAT.13.39	Пыеу а уцыр коц гузэгум хэзыпхъагъэр шэйтаныр ары. Хыныгъор мы дунаим икӀэух ары, хынакӀохэр мэлэӀичхэр ары. 
MAT.13.40	Уц шӀоир къыхачэу, машӀомкӀэ зэрагъэстырэм фэдэу ары зэрэхъущтыр мы дунаим икӀэух: 
MAT.13.41	ЦӀыф Лъэпкъым ы Къо имэлэӀичхэр ыгъэкӀонхэшъ, уц шӀоир лэжьыгъэм зэрэхачырэм фэдэу, цӀыфхэм псэкӀод язгъашӀэрэ цӀыфхэри, нэмыкӀ цӀыфхэу бзэджагъэ зышӀэхэри Тхьэм и Тетыгъошхо ыӀэчӀэгъ чӀаукъэбзыкӀыщтых. 
MAT.13.42	МэлэӀичхэм а цӀыфхэр аугъоинхэшъ, мэшӀошхом ихьаку радзэщтых. Ащ дэжьым куохьаурэ цэ зэрэгъэшхырэ щыхъущтых. 
MAT.13.43	Джащыгъум шъыпкъагъэ зиӀэ цӀыфхэр тыгъэ нэбзыйхэм афэдэу, Ты лъапӀэм и Тетыгъошхо ыӀэчӀэгъ чӀэтхэу къыщынэфыщтых. РыдэӀонэу тхьакӀумэ зиӀэм зэхерэх.
MAT.13.44	– Ащ нэмыкӀэуи Тхьэу уашъом щыӀэм и Тетыгъошхо зыфэдэр мылъкушхоу хьасэм щыгъэбылъыгъэр ары. А мылъкушхор цӀыф горэм къызегъотым, ыгъэбылъыжьи, гушӀозэ кӀуи, иӀэр зэкӀэ ыщэжьи, а хьасэр къыщэфыгъ.
MAT.13.45	– ЕтӀанэ Тхьэу уашъом щыӀэм и Тетыгъошхо зыфэдэр налмэс-налкъутэ дэгъухэм алъыхъурэ сатыушӀэр ары. 
MAT.13.46	Налмэс-налкъутэ лъапӀэ зегъотым, кӀуи, иӀэр зэкӀэ ыщэжьи, ар къыщэфыгъ.
MAT.13.47	– Джыри Тхьэу уашъом щыӀэм и Тетыгъошхо зыфэдэр хъытыоу хым хадзагъэу, пцэжъые зэмылӀэужыгъуабэ къэзыубытыгъэр ары. 
MAT.13.48	Ащ изы зэхъум, пцэжъыяшэхэм ар хы ныджым къытыралъэшъожьыгъ. ЕтӀанэ ахэр тӀысхи, пцэжъые дэгъухэр щалъэхэм аралъхьэхи, пцэжъые дэйхэр чӀадзыжьыгъэх. 
MAT.13.49	Джащ фэд зэрэхъущтыр мы дунаим икӀэух дэжь. МэлэӀичхэр къехынхэшъ, шъыпкъагъэ зиӀэ цӀыфхэм цӀыф бзаджэхэр къахащынхэшъ, 
MAT.13.50	мэшӀошхом ихьаку радзэщтых. Ащ дэжьым куохьаурэ цэ зэрэгъэшхырэ щыхъущтых.
MAT.13.51	Ащ нэуж яупчӀыгъ Исус игъогу рыкӀохэрэм:
MAT.13.51	– А пстэури шъо дэгъоу къыжъугурыӀуагъа?
MAT.13.51	– Ары, къыдгурыӀуагъ, Зиусхьан, – пэгъокӀ ратыжьыгъ ахэмэ.
MAT.13.52	– Ащ къыхэкӀыкӀэ хэтрэ Тэурат егъэджэкӀо пащэу Тхьэу уашъом щыӀэм и Тетыгъошхо ыӀэчӀэгъ чӀахьэрэр унэр зыем фэд, – ариӀуагъ Исус ахэмэ. – Ащ мылъку гъэтӀылъыпӀэу иӀэм мылъкукӀи мылъкужъи къычӀехы.
MAT.13.53	А гъэсэпэтхыдэхэм якъэӀотэн Исус къызеухым, а чӀыпӀэм икӀыжьыгъ. 
MAT.13.54	Янэ икъалэ къэкӀожьи, цӀыфхэм ясинэгогу Тхьэм игущыӀэхэр щаригъашӀэхэу ыублагъ. ЦӀыфхэм зэраригъашӀэщтыгъэ шӀыкӀэр агъэшӀагъоу къаӀуагъ:
MAT.13.54	– Мы лӀым мыщ фэдиз акъылышӀу тыдэ къырихыгъа? Мы лъэкӀ зыхэлъ Ӏофышхохэр тыдэ къикӀыгъэха? 
MAT.13.55	ПхъашӀэм ыкъор арыба мыр? Мыщ янэба МерэмкӀэ заджэхэрэр? Якъуб, Иосый, Симон, Иудэ мы лӀым ышхэба? 
MAT.13.56	Ышыпхъухэри зэкӀэ тэ къытхэсхэба? Аущтэу зыхъукӀэ, мы лӀым мы Ӏоф пстэури тыдэ къырихыгъа?
MAT.13.57	Аущтэу Исус пае агу мыхъун къырагъэхьагъ.
MAT.13.57	– Пегъымбарым лъытэныгъэ фэзымышӀыхэрэр ежь янэ икъалэ дэсхэмрэ ежь иунагъо щыщхэмрэ арых ныӀэп, – ариӀуагъ Исус ахэмэ.
MAT.13.58	Ахэмэ шӀошъхъуныгъэ зэрямыӀэм пае, Исус Ӏофышхо гъэшӀэгъоныбэхэр ащ щишӀагъэп.
MAT.14.1	А мафэхэм пщэу Ирод
MAT.14.2	Ӏофтабгэхэм ариӀуагъ:
MAT.14.2	– Ар умэхъэкӀо Иуан арын фае. Ар лӀагъэхэм къахэтэджыкӀыжьыгъ, джары ащ фэдэ лъэкӀ зыхэлъ Ӏофышхохэр зыкӀыӀэкӀэкӀыхэрэр. 
MAT.14.3+MAT.14.4	Ирод ар зыкӀиӀуагъэр мыры: ежь ышэу Филипп зыцӀэр псауми, Ирод а Филипп ишъузэу Иродиадэ къыщэжьыгъ. Ар къызэрищэжьыгъэм пае, Иуан Ирод риӀощтыгъ: «О пшы ишъуз къэпщэжьыныр хабзэкӀэ хъущтэп». Ащ нэужым Иродиадэ ихьатыркӀэ Ирод идзэлӀхэм Иуан аригъэубыти, Ӏэхъу-лъэхъу тыраригъалъхьи, хьапсым чӀаригъэдзагъ. 
MAT.14.5	Ирод фэягъ Иуан ыукӀынэу, ау цӀыфхэм ащыщынэщтыгъ, сыда пӀомэ, ахэмэ Иуан пегъымбаркӀэ алъытэщтыгъэти ары. 
MAT.14.6	Ау Ирод къызыхъугъэ мафэр агъэлъапӀэзэ, Иродиадэ ыпхъу утыгум къиуцуи, къызэрэугъоигъэхэм къафэшъуагъ, пщы Ироди ыгу еӀугъ. 
MAT.14.7	Ыгу еӀугъэти, пшъашъэм тхьарыӀо фишӀи, ыӀуагъ:
MAT.14.7	– Сыд щыщми узыфаер остын.
MAT.14.8	Янэ ыуӀушыгъэти, пшъашъэм къыӀуагъ:
MAT.14.8	– УмэхъэкӀо Иуан ышъхьэ лэгъэшхом илъэу къысэт.
MAT.14.9+MAT.14.10	Пачъыхьэм ар зызэхехым, ыгу лъэшэу къеуагъ, ау хьакӀэхэм апашъхьэ пшъашъэм тхьарыӀоу фишӀыгъэм пае зыфаер ратынэу унашъо ышӀи, Иуан ышъхьэ хьапсым къыщыпиупкӀынэу дзэлӀ горэ ыгъэкӀуагъ. 
MAT.14.11	Иуан ышъхьэ лэгъэшхом илъэу къахьи, пшъашъэм ратыгъ, пшъашъэми янэ фихьыгъ. 
MAT.14.12	ЕтӀанэ Иуан игъогу рыкӀохэрэр къакӀохи, Иуан ихьадэ хьапсым чӀахыжьи, агъэтӀылъыжьыгъ. ЗычӀалъхьажьым, къэбарыр Исус фахьыгъ.
MAT.14.13	Исус а къэбарыр зызэхехым, цӀыфхэм ахэкӀи, къуашъомкӀэ Ӏудзыгъэ чӀыпӀэ горэм изакъоу кӀуагъэ. Ау цӀыфхэм ар зызэхахым, къалэхэм къадэкӀхи, лъэсэу Исус лъыкӀуагъэх. 
MAT.14.14	Исус къуашъом къикӀи, цӀыф купышхор зелъэгъум, ыгу ягъуи, сымаджэхэу ахэтхэр ыгъэхъужьыгъэх.
MAT.14.15	Пчыхьэ зэхъум, игъогу рыкӀохэрэр Исус къыбгъодахьэхи, къаӀуагъ:
MAT.14.15	– Мы чӀыпӀэр нэкӀы, мафэри хэкӀотэгъах. Къуаджэхэм адэхьанхэшъ, гъомлапхъэ къызфащэфыжьыным пае, цӀыф купышхохэр тӀупщыжьых.
MAT.14.16	– Зыми кӀонхэу ящыкӀагъэп. Шъо ахэр жъугъашхэх, – ариӀуагъ Исус ахэмэ.
MAT.14.17	– Тэ хьалыгъуитфрэ пцэжъыитӀурэ нахь тиӀэп, – къыраӀожьыгъ адрэхэм.
MAT.14.18	– Моу ахэр сэ къысфэшъухь, – къыӀожьыгъ Исус.
MAT.14.19	ЕтӀанэ Исус цӀыф купышхохэр уцым хэтӀысхьанхэу ариӀуагъ. Хьалыгъуитфымрэ пцэжъыитӀумрэ къыштэхи, уашъом дэплъыий, Тхьэм щытхъу фиӀуагъ. ЕтӀанэ хьалыгъухэр зэгуичхи, игъогу рыкӀохэрэм аритыгъ; ахэми цӀыф купышхохэм афагощыгъ. 
MAT.14.20	ЦӀыф пстэури шхагъэ, загъэшхэкӀыгъ. Ащ нэужым къялыжьыгъэ хьалыгъу такъырхэр мэтэ пшӀыкӀутӀумэ арызэу аугъоижьыгъэх. 
MAT.14.21	Шхагъэхэр зэкӀэ, бзылъфыгъэхэмрэ сабыйхэмрэ хэмытхэу, нэбгырэ минитф фэдиз хъущтыгъэх.
MAT.14.22	ЕтӀанэ Исус цӀыф купышхохэр етӀупщыжьыфэхэ, игъогу рыкӀохэрэр ежь ыпэ рапшӀэу псыхъураем иадрабгъу зэпырыкӀынхэу къуашъом ригъэтӀысхьагъэх. 
MAT.14.23	ЦӀыф купышхохэр зетӀупщыжьыхэ ужым, Тхьэм елъэӀунэу изакъоу Ӏуашъхьэм дэкӀоягъ. Пчыхьэ къызэхъуми, а чӀыпӀэм зэризакъоу тетыгъ. 
MAT.14.24	Ау къуашъор псыхъураем ыгузэгу нэсыгъагъ, жьыбгъэри къыпеоти, хыорхэм къуашъор къин хадзагъ.
MAT.14.25	АтэкъэӀогъум дэжь къуашъом исхэм алъэныкъокӀэ псы кӀыӀум тетэу, Исус къэкӀуагъ. 
MAT.14.26	Исус псы кӀыӀум тетэу къакӀоу игъогу рыкӀохэрэм залъэгъум, хьэдэджадэу аӀуи, лъэшэу щтагъэхэу кууагъэх.
MAT.14.27	Ау зэкуохэм, Исус къариӀуагъ:
MAT.14.27	– Шъугу шъумыгъэкӀоды, сэры ар, шъумыщын.
MAT.14.28	– Зиусхьан, орымэ ар, псы кӀыӀум сытетэу, уадэжь сыкъэкӀонэу къысаӀу, – риӀуагъ Петрэ Исус.
MAT.14.29	– КъакӀо, – къыриӀожьыгъ Исус. Петрэ къуашъом икӀи, псы кӀыӀум тетэу Исус дэжь кӀоу ыублагъ. 
MAT.14.30	Ау жьыбгъэшхоу къепщэрэм гу зылъетэм, къэщтагъ. Псым чӀэбэу зеублэм, къэкууагъ:
MAT.14.30	– Зиусхьан, симытхьалэу сыкъэгъэнэжь.
MAT.14.31	Петрэ ар къызэриӀоу, Исус ыӀэ ыщэий, къыубыти, риӀуагъ:
MAT.14.31	– О шӀошъхъуныгъэ зимакӀэр, сыда узкӀехъырэхъышагъэр?
MAT.14.32	ЕтӀанэ а нэбгыритӀур къуашъом зетӀысхьажьым, жьыбгъэр уцужьыгъэ. 
MAT.14.33	Ащ ыуж, къуашъом исхэр лъэгонджэмышъхьэкӀэ Исус ыпашъхьэ къитӀысхьэхи, раӀуагъ: – Шъыпкъэу о Тхьэм ури Къу.
MAT.14.34	Псыхъураем зызэпырэкӀыхэм, Геннисарет хэкум нэсыгъэх. 
MAT.14.35	А чӀыпӀэм ис цӀыфхэм Исус къызашӀэжьым, а хэкум зэрэщытэу макъэ щагъэӀуи, сымаджэхэр зэкӀэ Исус къыфахьыгъэх. 
MAT.14.36	Зи мыхъуми, Исус ищыгъын цыпэ нигъэсынхэу къелъэӀугъэх, ищыгъын цыпи нэсыгъэ пстэури хъужьыгъэ.
MAT.15.1	Джащыгъум Ерусалим къикӀыгъэ фарисейхэмрэ Тэурат егъэджэкӀо пащэхэмрэ Исус дэжь къакӀохи, къеупчӀыгъэх:
MAT.15.2	– О уигъогу рыкӀохэрэр тятэжъхэм къытфагъэнэгъэ хабзэхэм сыда зыкӀатекӀыхэрэр? Сыда пӀомэ, ахэмэ аӀэхэр амытхьакӀхэу машхэх!
MAT.15.3	– Шъори шъуятэжъхэм яхабзэхэм шъуатетыным пае, Тхьэм иунашъо сыда шъузыкӀытекӀырэр? – ариӀожьыгъ Исус. 
MAT.15.4	– Сыда пӀомэ, Тхьэм ыӀуагъ
MAT.15.5+MAT.15.6	Ау шъо шъоӀо: «„Сэ тынэу шъо шъостын слъэкӀыщтыгъэр джы Тхьэм пае тын сшӀыщт“ ыӀоу, цӀыф горэм ежь ятэ е янэ риӀомэ, ащыгъум ятэ-янэхэм лъытэныгъэ афимышӀыми хъущт». Аущтэу шъушӀэзэ, шъуятэжъхэм къышъуфагъэнэгъэ хабзэхэмкӀэ Тхьэм игущыӀэхэр лъэныкъокӀэ ешъогъэзыкӀых. 
MAT.15.7	Шъо, нэпитӀу зиӀэхэр! Пасэм пегъымбар Ешайа шъыпкъэр къышъуиӀолӀагъ моущтэу зеӀом
MAT.15.8	«Мы цӀыфхэм аӀупэхэмкӀэ сагъэлъапӀэ, ау агухэмкӀэ спэчыжьэх.
MAT.15.9	Ахэмэ цӀыфхэр Тхьэм иӀофхэм афагъасэхэзэ, Тхьэм иунашъо ичӀыпӀэ цӀыф хабзэ зэрэрагъэуцорэм пае, сэ сызэрагъэлъапӀэрэр хьаулый».
MAT.15.10	Ащ нэужым Исус цӀыф купышхомэ къяджи, ариӀуагъ:
MAT.15.10	– ШъукъэдаӀуи, зыгурыжъугъаӀу. 
MAT.15.11	ЦӀыфыр мыкъабзэ зышӀырэр ыжэ дахьэрэр арэп, ыжэ къыдэкӀырэр ары нахь.
MAT.15.12	Джащыгъум игъогу рыкӀохэрэр Исус къыбгъодахьэхи, къеупчӀыгъэх:
MAT.15.12	– Фарисейхэм а къэпӀуагъэхэр зызэхахым, агу мыхъун къызэрэрагъэхьагъэр ошӀа?
MAT.15.13	– Сыдрэ къэкӀыгъэу ся Тэу уашъом щыӀэм чӀым химыгъэтӀысхьагъэр къыхэтхъыжьыгъэ хъущт, – ариӀожьыгъ Исус. 
MAT.15.14	– Ахэмэ ауж шъуикӀ. Мы фарисейхэр цӀыф нэшъухэм япэрыт нэшъух. Зы нэшъум адрэ нэшъур зэрищэн хъумэ, тӀури машэм ифэщт.
MAT.15.15	Аущтэу зеӀом, Петрэ Исус къыриӀожьыгъ:
MAT.15.15	– А гъэсэпэтхыдэу къэпӀотагъэм къикӀырэр къыдгурыгъаӀу.
MAT.15.16	– Джыри зи къыжъугурымыӀоу ара? – къыӀожьыгъ Исус.
MAT.15.17	– Жэм дахьэрэ пстэури ныбэм зэрихьэу, пкъым къызэрэхэкӀыжьырэр къыжъугурыӀорэба? 
MAT.15.18	Ау жэм къыдэкӀыхэрэр гу кӀоцӀым къекӀых. Ахэр ары цӀыфыр мыкъабзэ зышӀыхэрэр; 
MAT.15.19	сыда пӀомэ, гум къикӀыхэрэр мыхэр арых: гупшысэ бзаджэхэр, цӀыф укӀыныр, зинэ шӀэныр, тыгъоныр, цӀыфхэм пцӀы ателъхьаныр, ӀаекӀэ цӀыфхэм атегущыӀэныр. 
MAT.15.20	Ахэр ары цӀыфыр мыкъабзэ зышӀыхэрэр. Ау Ӏэ мытхьакӀыгъэхэмкӀэ шхэным цӀыфыр мыкъабзэ ышӀырэп.
MAT.15.21	ЕтӀанэ Исус а чӀыпӀэм икӀи, къалэхэу Тиррэ Сидонрэ яӀэгъо-благъо кӀуагъэ. 
MAT.15.22	Джащыгъум а лъэныкъом къикӀыгъэу, Ханаан хэкум щыщэу бзылъфыгъэ горэ
MAT.15.22	– Тхьэматэ, Даутэ ы Къу, гукӀэгъу къысфэшӀ. Зы джынапцӀэ горэм сэ спхъу Ӏаеу ригъэзыгъ.
MAT.15.23	Ау Исус а бзылъфыгъэм зы гущыӀэ риӀожьыгъэп, зы пэгъокӀи ритыжьыгъэп. Игъогу рыкӀохэрэр Исус къыбгъодахьэхи, къаӀуагъ:
MAT.15.23	– Мыр куозэ, тауж итышъ, ӀугъэкӀ.
MAT.15.24	– Израиль цӀыфхэу мэл кӀодыгъэхэм афэдэхэр ары ныӀэп сыкъызфэкӀуагъэхэр, – къыӀожьыгъ Исус.
MAT.15.25	Ау бзылъфыгъэр Исус къыбгъодахьи, лъэгонджэмышъхьэкӀэ ыпашъхьэ къитӀысхьи, къыӀуагъ:
MAT.15.25	– О тхьэматэ, къыздэӀэпыӀ!
MAT.15.26	– Хьалыгъур сабыйхэм аӀыпхэу хьэхэм ябгъэшхыныр тэрэзэп, – пэгъокӀ ытыжьыгъ Исус.
MAT.15.27	– Шъыпкъэ, тхьэматэ, – къыӀожьыгъ бзылъфыгъэм, – ау хьэхэми ятхьэматэхэм яӀанэ къетэкъохырэ шкъойхэр ашхых.
MAT.15.28	– О бзылъфыгъ, шӀошъхъуныгъэу уиӀэр ины, – риӀуагъ Исус. – О зэрэпшӀоигъом тетэу къыбдэрэхъу. А сыхьат дэдэм къыщегъэжьагъэу а бзылъфыгъэм ыпхъу хъужьыгъэ.
MAT.15.29	Ащ нэужым Исус а чӀыпӀэм икӀи, Галилей псыхъураем рекӀокӀыгъ. Ӏуашъхьэм дэкӀуаий, ащ тетӀысхьагъ. 
MAT.15.30	ЦӀыфыбэхэм цӀыф лъащэри, Ӏащэри, нэшъури, дэгури, нэмыкӀрэ уз зиӀэхэри къыздащэхи, Исус дэжь къэкӀуагъэх. Сымаджэхэр ащ ылъакъохэм адэжь щагъэгъолъхи, Исус ахэр ыгъэхъужьыгъ. 
MAT.15.31	Бзакохэр гущыӀэхэу, Ӏащэхэр псаухэу, лъащэхэр тэрэзэу зекӀохэу, нэшъухэр къэплъэжьыгъэхэу цӀыфхэм залъэгъум, агъэшӀагъощтыгъ, Израиль и Тхьэ щытхъу фашӀыщтыгъ.
MAT.15.32	Исус игъогу рыкӀохэрэм къяджи, ариӀуагъ:
MAT.15.32	– Мы цӀыфхэм сыгу ягъу, сыда пӀомэ, мэфищ хъугъэу сигъусэх, ашхыни яӀэп. МэлакӀэ лӀэхэу стӀупщыжьынхэкӀэ сыфаеп. Гъогум щызэхэфэнхэкӀи мэхъу.
MAT.15.33	– Мыщ фэдиз цӀыф купышхом афикъун хьалыгъу шъоф нэкӀым тыдэ къитхын тлъэкӀына? – къыраӀуагъ игъогу рыкӀохэрэм Исус.
MAT.15.34	– Хьалыгъу тхьапша шъуиӀэр? – яупчӀыгъ Исус ахэмэ.
MAT.15.34	– Хьалыгъуиблырэ пцэжъые тӀэкӀурэ тиӀ, – къаӀожьыгъ ахэмэ.
MAT.15.35	Джащыгъум Исус цӀыф купышхор чӀыгум етӀысэхынэу унашъо афишӀыгъ. 
MAT.15.36	Хьалыгъуиблымрэ пцэжъыехэмрэ къыштэхи, Тхьэм щытхъу фишӀыгъ. ЕтӀанэ хьалыгъухэр зэгуичыхи, игъогу рыкӀохэрэм аритыгъ. Ахэми цӀыфхэм афагощыгъ. 
MAT.15.37	ЦӀыф пстэури шхагъэ, загъэшхэкӀыгъ. Ащ нэужым хьалыгъу такъырхэу къялыжьыгъэхэр мэтиблымэ арызэу аугъоижьыгъэх. 
MAT.15.38	Шхагъэхэр, бзылъфыгъэхэмрэ сабыйхэмрэ хэмытхэу, нэбгырэ миниплӀ фэдиз хъущтыгъэх. 
MAT.15.39	ЕтӀанэ Исус цӀыф купышхор ытӀупщыжьи, къуашъом итӀысхьи, Магадан хэкум кӀуагъэ.
MAT.16.1	Фарисейхэмрэ саддукейхэмрэ Исус дэжь къакӀохи, ежь агъэунэфыным пае, нэшэнэ гъэшӀэгъон уашъом къафыригъэхынэу къелъэӀугъэх.
MAT.16.2	Ау Исус ахэмэ ариӀожьыгъ:
MAT.16.2	– Пчыхьэм моущтэу шъоӀо: «Уашъор шэплъышъ, мафэр ошӀу хъущт». 
MAT.16.3	Пчэдыжьыми моущтэу шъоӀо: «Уашъом ошъуапщэр тиз, шэплъы, непэ оешхо хъущт». Уашъом итеплъэ къикӀырэр къыжъугурэӀо, ау мы лъэхъаным инэшанэхэм къарыкӀырэр къыжъугурыӀон шъулъэкӀырэп. 
MAT.16.4	Джырэ цӀыф бзаджэхэу Тхьэр зымышӀэхэрэр нэшэнэ гъэшӀэгъон фаех, ау пегъымбар Юныс инэшанэ
MAT.16.5	ЕтӀанэ псыхъураем иадрабгъу зызэпырэкӀыжьхэм, игъогу рыкӀохэрэм хьалыгъу къыздахьынэу ащыгъупшэгъагъ. 
MAT.16.6	Исус ахэмэ ариӀуагъ:
MAT.16.6	– Шъуфэсакъ. Фарисейхэмрэ саддукейхэмрэ ятэджэпс зыщышъуухъум.
MAT.16.7	– Хьалыгъу тиӀэпышъ ары ащ зыкӀиӀорэр, – зэраӀозэ, игъогу рыкӀохэрэр а Ӏофым тегущыӀагъэх.
MAT.16.8	Исус ахэмэ аӀорэм гу лъити, къыӀуагъ:
MAT.16.8	– ШӀошъхъуныгъэ зимакӀэхэр, хьалыгъу зэрэшъуимыӀэм сыд пае шъутегущыӀэра? 
MAT.16.9	Джыри зи къыжъугурымыӀоу ара? Шъугу къэкӀыжьырэба, хьалыгъуитфыр цӀыф минитфым зафызэгосэчым, хьалыгъу такъырхэр арызэу сыд фэдиз матэу шъуугъоижьыгъэхэр? 
MAT.16.10	Хьалыгъуиблыри цӀыф миниплӀым зафызэгосэчым, хьалыгъу такъырхэр матэхэм арызэу сыд фэдиза шъуугъоижьыгъэхэр? 
MAT.16.11	«Фарисейхэмрэ саддукейхэмрэ ятэджэпс зыщышъуухъум» зысэӀом, хьалыгъур арэп зыфэсӀогъагъэр, ар сыдэущтэу къыжъугурымыӀора?
MAT.16.12	Исус зыфиӀогъагъэр хьалыгъу тэджэпсыр арыгъэп, ау фарисейхэмрэ саддукейхэмрэ цӀыфхэр Ӏофхэу зыфагъасэщтыгъэхэр ары нахь. Ащ зыщаухъумэн зэрэфаер Исус игъогу рыкӀохэрэм джы къагурыӀуагъ.
MAT.16.13	ЕтӀанэ къалэу Кайсарфилипие
MAT.16.13	– Сэ, ЦӀыф Лъэпкъым ы Къо, хэт сыщыщэу цӀыфхэм аӀора?
MAT.16.14	– Зы купым о уумэхъэкӀо Иуанэу аӀо, – къаӀожьыгъ ахэмэ. – НэмыкӀхэми о упегъымбар Илясэу
MAT.16.15	– Адэ шъо, сэ хэт сыщыщэу шъуӀора? – яупчӀыгъ Исус ахэмэ.
MAT.16.16	– Оры Христосэу щыӀэныгъэр къыздикӀырэ Тхьэм ы Къор, – къыӀожьыгъ Симон Петрэ.
MAT.16.17	– Гъогу мафэ утеуцуагъ о, Юныс ыкъо Симон, – къыриӀожьыгъ Исус. – Сыда пӀомэ, мыр зэхэозгъэшӀыкӀыгъэр цӀыфэп, ся Тэу уашъом щыӀэр ары нахь. 
MAT.16.18	Сэ осэӀо, о у Петрэ
MAT.16.19	Тхьэу уашъом щыӀэм и Тетыгъошхо иӀункӀыбзэхэр остыщт; чӀылъэм сыд щыщми о фит умышӀырэр уашъоми фит щыхъущтэп; чӀылъэм сыд щыщми о фит пшӀырэри уашъоми фит щыхъущт.
MAT.16.20	Джащыгъум ежь зэрэ Христосыр зыми рамыӀотэнэу игъогу рыкӀохэрэм Исус унэшъо пытэ афишӀыгъ.
MAT.16.21	А лъэхъаным къыщегъэжьагъэу Исус игъогу рыкӀохэрэм къагуригъаӀоу ыублагъ:
MAT.16.21	– Сэ Ерусалим сыкӀон фае. Нахьыжъхэми
MAT.16.22	Аущтэу къызеӀом, Петрэ Исус лъэныкъокӀэ Ӏуищи, фимыдэу фежьагъ:
MAT.16.22	– Зиусхьан, Тхьэм ар ерэмыд. Ар зыкӀи къыохъулӀэ хъущтэп.
MAT.16.23	Исус Петрэ зыкъыфигъази, къыриӀуагъ:
MAT.16.23	– Сауж икӀ, шэйтан. Сэ сигъогукӀэ пэрыохъу укъысфэхъу, сыда пӀомэ, о уигупшысакӀэ Тхьэм игупшысакӀэп, цӀыфым игупшысакӀ нахь.
MAT.16.24	Джащыгъум Исус игъогу рыкӀохэрэм ариӀуагъ:
MAT.16.24	– Зыгорэ сауж къырыкӀонэу фаемэ, ежь зыфэе Ӏофхэр къерэгъанэхи, лӀэныгъэм икъащ къерэшти, сауж къырэрэкӀу; 
MAT.16.25	сыда пӀомэ, хэти зыпсэ мыкӀодэу къэзгъэнэжьынэу фаем ыпсэ шӀокӀодыщт, ау хэти сэщ пае зыпсэ зышӀокӀодрэм ыпсэ мыкӀодэу къыгъэнэжьыщт. 
MAT.16.26	Дунаир зэкӀэ цӀыфым ие хъоу, ежь кӀодмэ, а цӀыфым ишӀуагъэу къекӀыщтыр сыда? Хьауми цӀыфым ыпсэ пае уасэу сыда ытышъущтыр? 
MAT.16.27	Сыда пӀомэ, ЦӀыф Лъэпкъым ы Къо имэлэӀичхэр игъусэхэу ежь я Тэ ищытхъушхо фэдэ щытхъушхо иӀэу къэкӀожьыщт. Ащыгъум хэти ышӀагъэм фэшъуашэр ригъэгъотыжьыщт. 
MAT.16.28	Шъыпкъэр шъосэӀо, ЦӀыф Лъэпкъым ы Къо и Тетыгъошхо иӀэу къакӀоу алъэгъуфэ, мыщ дэжьым щыт цӀыфхэм ащыщхэу заулэм лӀэныгъэр алъэгъущтэп.
MAT.17.1	Мэфих зытешӀэм, Исус Петри, Якъуби, ащ ыш Иуани зэригъэгъусэхи, Ӏошъхьэ лъагэм язакъоу дищэягъэх. 
MAT.17.2	Джащыгъум ахэмэ апашъхьэ Исус итеплъэ щызэрихъокӀыгъ. Ынэгу тыгъэм фэдэу къэлыдыгъ, ищыгъынхэри осым фэдэу фыжьыбзэ хъугъэх. 
MAT.17.3	Зэплъэхэм, пегъымбархэу Мусэрэ Илясрэ Исус къыдэгущыӀэхэу игъогу рыкӀорэ нэбгырищым къафэлъэгъуагъэх.
MAT.17.4	– Зиусхьан, мыщ дэжьым тызэрэщыӀэр дэгъу, – риӀуагъ Петрэ Исус. – Уфаемэ, чэлищ мыщ дэжьым щызгъэӀэн, ощ пае зы, Мусэ паий зы, Иляс паий зы.
MAT.17.5	Петрэ къэгущыӀэзэ, ошӀэ-дэмышӀэу ошъопщэ нэфынэ къакӀуи, ахэмэ къашъхьэщыхьагъ. Ошъуапщэм макъэ горэ къыхэӀукӀыгъ:
MAT.17.5	– Мары сэ шӀу слъэгъурэ с Къо кӀасэу сыгу зэӀурэр.
MAT.17.6	Ар зызэхахым, Исус игъогу рыкӀохэрэр лъэшэу щтагъэхэу чӀыгум бгъэгукӀэ зырадзэхыгъ. 
MAT.17.7	Ау Исус ахэмэ абгъодахьи, ӀапэкӀэ анэси, къыӀуагъ:
MAT.17.7	– Шъумыщын, шъукъэтэдж.
MAT.17.8	Къыздэплъыехэм, Исус нэмыкӀ зи алъэгъужьыгъэп.
MAT.17.9	Ахэр Ӏуашъхьэм къехыжьхэзэ, Исус унашъо афишӀыгъ:
MAT.17.9	– ЦӀыф Лъэпкъым ы Къо лӀагъэхэм къахэтэджыкӀыжьыфэ, шъулъэгъугъэр зыми ешъумыӀотэжь.
MAT.17.10	Игъогу рыкӀорэ нэбгырищыр Исус къеупчӀыгъ:
MAT.17.10	– Адэ, Тэурат егъэджэкӀо пащэхэм ыпэ рапшӀэу пегъымбар Иляс къэкӀон фаеу
MAT.17.11	– Шъыпкъэ, Иляс къэкӀонышъ, Ӏоф пстэури тэрэзэу зэтыригъэуцожьын фае, – ариӀожьыгъ Исус. 
MAT.17.12	– Ау сэ шъосэӀо, Иляс къэкӀогъах, ари къашӀэжьыгъэп, ау Ӏоф бзэджагъэу ащ рашӀэнхэу зыфэягъэхэр рашӀагъэх. Ащ фэдэу ахэмэ ЦӀыф Лъэпкъым ы Къуи къин рагъэщэчыщт.
MAT.17.13	Джащыгъум Исус зыфиӀорэр умэхъэкӀо Иуан арэу Исус игъогу рыкӀохэрэм къагурыӀуагъ.
MAT.17.14	Ащ нэужым Исусрэ игъусищымрэ цӀыф купышхом дэжь къызагъэзэжьым, лӀы горэ Исус къыбгъодахьи, ыпашъхьэ лъэгонджэмышъхьэкӀэ къитӀысхьи, 
MAT.17.15	къыӀуагъ:
MAT.17.15	– Тхьэматэ, скъо гукӀэгъу къыфэшӀ, сыда пӀомэ, мэзакӀэр къызихьэкӀэ, лъэшэу къин ещэчы. Бэрэ машӀом е псым хэфэ. 
MAT.17.16	О уигъогу рыкӀохэрэм адэжь сщагъэ, ары шъхьакӀэ, ахэмэ агъэхъужьын алъэкӀыгъэп.
MAT.17.17	– Е-о-ой, шӀошъхъуныгъэ зимыӀэхэу, джырэ цӀыф къуанчэхэр, – къыриӀожьыгъ Исус. – Сыд фэдизрэ сышъухэтын фая? Сыд фэдизрэ шъусщыӀэн фая? А кӀалэр къысфашъущ.
MAT.17.18	Къызыфащэм, Исус джынапцӀэм егыигъ, джынапцӀэри кӀалэм хэкӀыжьыгъ. А сыхьатым щегъэжьагъэу кӀалэр хъужьыгъэ.
MAT.17.19	ЕтӀанэ Исусрэ игъогу рыкӀохэрэмрэ язакъоу къызэнэжьхэм, ахэр Исус къыбгъодахьэхи, къеупчӀыгъэх:
MAT.17.19	– А джынапцӀэр тэ хэтфын зыкӀэтымылъэкӀыгъэр сыда?
MAT.17.20	– Шъо шъуишӀошъхъуныгъэ макӀэшъ ары, – ариӀожьыгъ Исус. – Шъыпкъэр шъосэӀо, андэгурацэм
MAT.17.21	– Мыщ фэдэ джынапцӀэр тхьэлъэӀумрэ нэкӀымрэ афэшъхьафкӀэ цӀыфым хэпфышъущтэп, – къыпигъэхъожьыгъ Исус.
MAT.17.22	Исусрэ игъогу рыкӀохэрэмрэ Галилей хэкум зыщызэрэугъоижьхэм, Исус ариӀуагъ:
MAT.17.22	– ЦӀыф Лъэпкъым ы Къо цӀыфхэм аубытынышъ, 
MAT.17.23	ахэмэ аукӀыщт, ящэнэрэ мафэми лӀагъэхэм къахэтэджыкӀыжьыщт. Исус ар зареӀом, агу лъэшэу къеуагъ.
MAT.17.24	Капернаум къызэкӀохэм, Тхьэм иунэшхо пае хьакъулахь ахъщэу дидрахм зыцӀэр
MAT.17.24	– Тхьэм и унэшхо пае хьакъулахь ахъщэу дидрахмэр шъуидин гъэсакӀом ета?
MAT.17.25	– Ары, еты, – къыӀожьыгъ Петрэ. ЕтӀанэ Петрэ унэм зехьэм, зи къыӀонэу игъо имыфэзэ, Исус ащ къыдэгущыӀагъ:
MAT.17.25	– О сыдэу ухаплъэра, Симон? Дунаим тет пачъыхьэмэ хьакъулахьэу хьапщыпхэм атыралъхьэрэмрэ хьакъулахьэу цӀыфмэ атыралъхьэрэмрэ хэта къызыӀахырэр? Ежьхэм акъохэр ара, хьауми нэмыкӀ цӀыфхэр ара?
MAT.17.26	– НэмыкӀ цӀыфхэр ары, – къыӀожьыгъ Петрэ.
MAT.17.26	– ЗэрэхъурэмкӀэ, ежьхэм акъохэм хьакъулахь атыралъхьэрэп, арыба? – риӀожьыгъ Исус Петрэ. 
MAT.17.27	– Ау мы цӀыфхэм агу къетымыгъэоным пае, псыхъураем кӀуи, уипцэкъэнтф хадзи, апэрэ пцэжъыеу къыхэбдзырэр къашти, ыжэ зэтехи, тыжьын ахъщэ дэбгъотэщт. Ар шти, хьакъулахьэу сэщ паий ощ паий ят.
MAT.18.1	А мафэхэм игъогу рыкӀохэрэр Исус къыбгъодахьэхи, къеупчӀыгъэх:
MAT.18.1	– Тхьэу уашъом щыӀэм и Тетыгъошхо ыӀэчӀэгъ чӀэт цӀыфхэм ащыщэу хэта анахь ин дэдэр?
MAT.18.2	Исус сабый горэм къеджи, азыфагу дигъэуцуи, 
MAT.18.3	къыӀуагъ:
MAT.18.3	– Шъыпкъэр шъосэӀо, шъугухэм арылъыр зэшъухъокӀэу, сабыйхэм шъуафэдэ шъумыхъумэ, Тхьэу уашъом щыӀэм и Тетыгъошхо ыӀэчӀэгъ шъучӀэхьащтэп. 
MAT.18.4	Арышъ, мы сабыим фэдэу хэти зышъхьэ зыгъэцӀыкӀужьырэр ары Тхьэу уашъом щыӀэм и Тетыгъошхо ыӀэчӀэгъ чӀэт цӀыфхэм анахь ин дэдэр. 
MAT.18.5	Хэти мыщ фэдэ сабыир сцӀэкӀэ къезгъэблагъэрэм сэ сыригъэблэгъагъэу мэхъу.
MAT.18.6	– Ау мы цӀыкӀухэм ащыщэу сэркӀэ шӀошъхъуныгъэ зиӀэм псэкӀод ышӀэнэу хэти дэзыхьыхыгъэм мыжъошъхьал рашӀэу, хы куупӀэм хадзэу рагъэтхьэлагъэмэ, ежьыркӀэ нахьышӀущтыгъ. 
MAT.18.7	ЦӀыфхэм псэкӀод ашӀэнэу дэзыхьыхырэ Ӏофхэм апаекӀэ дунаир гъогу мыгъо теуцуагъ. Шъыпкъэ, ащ фэдэ Ӏофхэр къэхъунхэ фае, ау цӀыфэу къызыпкъырыкӀырэр гъогу мыгъо теуцуагъ. 
MAT.18.8	О пӀэ е о плъакъо псэкӀод пшӀэнэу удихьыхмэ, пыупкӀыжьи, чӀэдз. ПӀитӀури е плъэкъуитӀури уиӀэхэу мыухыжьын машӀом упадзэным нахьи, уӀащэу е улъащэу мыкӀодыжьын щыӀэныгъэ бгъотыныр оркӀэ нахьышӀу. 
MAT.18.9	Ащ фэдэуи, о унэ псэкӀод пшӀэнэу удихьыхмэ, къитхъыжьи, чӀэдз. УнитӀу псаоу джэхьнэмым имашӀо упадзэным нахьи, зы нэ нахь уимыӀэми, мыкӀодыжьын щыӀэныгъэ бгъотыныр оркӀэ нахьышӀу.
MAT.18.10	– Шъуфэсакъ, мы цӀыкӀухэм ащыщэу зыгори зэшъумыпэсэу шъущымыт; сыда пӀомэ, сэ шъосэӀо, мы цӀыкӀухэм ямэлэӀичхэу уашъом щыӀэхэм ся Тэу уашъом щыӀэм ынэгу щалъэгъу зэпыт. 
MAT.18.11	ЦӀыф Лъэпкъым ы Къо къызыфэкӀуагъэр цӀыф кӀодыгъэм лъыхъунышъ, мыкӀодэу къыгъэнэжьыныр ары.
MAT.18.12	– Шъо сыдэущтэу шъухаплъэра? ЦӀыф горэм мэлишъэ иӀэу тӀон. Ахэмэ ащыщэу зыр гъуащэмэ, адрэ тӀокӀиплӀырэ пшӀыкӀубгъурэр Ӏуашъхьэмэ къатыринэнхэшъ, кӀонышъ, мэлэу гъощагъэм лъыхъущтба? 
MAT.18.13	Шъыпкъэр шъосэӀо, а мэлыр къызигъотыжькӀэ, мэл тӀокӀиплӀырэ пшӀыкӀубгъурэу ныбжьи мыгъощагъэхэм анахьи, а мэлым нэхь щыгушӀукӀыщт. 
MAT.18.14	Ащ фэдэу шъуя Тэ лъапӀэу уашъом щыӀэр мы цӀыкӀухэм ащыщ гори кӀодыным фаеп.
MAT.18.15	– О пшы оркӀэ псэкӀод ышӀэмэ, ыдэжь кӀуи, ар зэрэпсэкӀодыр шъуизакъо зыхъукӀэ, гурыгъаӀу. КъызыодэӀукӀэ, ащыгъум о пшы къыпфэнэщт. 
MAT.18.16	Ау къызыомыдэӀукӀэ, зы нэбгырэ е нэбгыритӀу пшы дэжь зыдащ. Ащыгъум «шыхьатитӀумэ е шыхьатищымэ къаӀорэмкӀэ
MAT.18.17	Ахэмэ ядэӀунэу ымыдэмэ, чылыс зэӀукӀэм щыщхэм апашъхьэ Ӏофыр илъхь. Чылыс зэӀукӀэми едэӀунэу ымыдэмэ, хымэ лъэпкъхэм ащыщэу зыгорэм фэдэу е хьакъулахь ахъщэр хэзыхырэм
MAT.18.18	– Шъыпкъэр шъосэӀо, чӀылъэм сыд щыщми шъо фит шъумышӀырэр уашъоми фит щыхъущтэп; чӀылъэм сыд щыщми шъо фит шъушӀырэри уашъоми фит щыхъущт.
MAT.18.19	– Джыри шъосэӀо, чӀылъэм шъуащыщэу нэбгыритӀу шъузэгурыӀоу, сыд щыщкӀи шъуелъэӀумэ, ся Тэу уашъом щыӀэм ар къышъуфишӀэщт. 
MAT.18.20	Сыда пӀомэ, сэ сцӀэкӀэ нэбгыритӀу е нэбгырищ зызэрэугъоихэкӀэ, сэри ахэмэ сахэт.
MAT.18.21	Джащыгъум Петрэ Исус къыбгъодахьи, къеупчӀыгъ:
MAT.18.21	– Зиусхьан, сэ сшы сэркӀэ псэкӀод ышӀэмэ, тхьапшырэ фэзгъэгъун фая? Гъогогъуиблым нэса?
MAT.18.22	– Сэ осэӀо, гъогогъуибл къодыеп, гъогогъуиблыр тӀокӀищырэ пшӀырэкӀэ штагъэу нахь, – риӀожьыгъ Исус.
MAT.18.23	– Арышъ, Тхьэу уашъом щыӀэм и Тетыгъошхо зыфэдэр пачъыхьэу зиунэӀутмэ ателъ чӀыфэр зылъытэнэу фэягъэр ары. 
MAT.18.24	Ылъытэнэу зыфежьэм, талант
MAT.18.25	Ау къыритыжьынэу амал иӀэпти, ари, ащ ишъузи, илъфыгъэхэри, иӀэр зэкӀэ ащэхэзэ, чӀыфэр ригъэпщыныжьынэу пачъыхьэм унашъо ышӀыгъ.
MAT.18.26	– Джащыгъум а унэӀутым лъэгонджэмышъхьэкӀэ пачъыхьэм ыпашъхьэ зыщыридзыхи, риӀуагъ: «Семыгъэз. ЗэкӀэ остыжьыщт». 
MAT.18.27	Пачъыхьэм ыгу унэӀутым егъуи, чӀыфэр фигъэгъуи, ытӀупщыжьыгъ.
MAT.18.28	– А унэӀутыр зыӀокӀыжьым, адрэ унэӀутмэ ащыщэу идинаришъэ чӀыфэ зытелъым ӀукӀи, «Сэ сичӀыфэу птелъыр къысэтыжь» ыӀуи, ытхьалэу ыублагъ.
MAT.18.29	– Джащыгъум адрэ унэӀутым ащ ыпашъхьэ зыщыридзыхи, елъэӀузэ, къыӀуагъ: «Семыгъэз, остыжьыщт».
MAT.18.30	– Ау мыдрэм ымыдэу, хьапсым чӀаригъэдзагъ, чӀыфэр къыретыжьыфэ чӀэсынэу. 
MAT.18.31	Адрэ унэӀутхэу ар зылъэгъугъэмэ лъэшэу агу къеуагъэти, тхьэматэм дэжь кӀохи, хъугъэр зэкӀэ раӀотэжьыгъ.
MAT.18.32	– Тхьэматэм а унэӀутыр къаригъащи, риӀуагъ: «УнэӀут бзадж, укъысэлъэӀугъэти, сичӀыфэу птелъыгъэр зэкӀэ пфэзгъэгъугъ. 
MAT.18.33	Сэ о гукӀэгъу къызэрэпфэсшӀыгъэм фэдэу, ори адрэ унэӀутым гукӀэгъу фэпшӀын фэягъэба?» 
MAT.18.34	Тхьэматэр лъэшэу къэгубжыгъ, ичӀыфэу телъыри зэкӀэ къыретыжьыфэ аӀыгъынэу а унэӀутыр хьапс ухъумакӀохэм аритыгъ.
MAT.18.35	– Шъуащыщэу хэти ыгукӀэ ыш фэзымыгъэгъурэм ся Тэу уашъом щыӀэр ащ фэдэу къыдэзекӀощт, – къыпигъэхъожьыгъ Исус етӀанэ.
MAT.19.1	Исус а гущыӀэхэр къызеӀохэм ыуж, Галилей хэкум икӀи, Иудей хэкоу Иордан псыхъом иадрабгъу щыӀэм кӀуагъэ. 
MAT.19.2	ЦӀыф купышхохэри ыуж итхэу кӀуагъэх, ахэмэ ахэт сымаджэхэри а чӀыпӀэм щигъэхъужьыгъ.
MAT.19.3	Джащыгъум фарисей заулэ Исус къыбгъодахьи, хагъэукъоным пае къеупчӀыгъэх:
MAT.19.3	– Сыд фэдэ шъхьаусыгъом къыхэкӀыкӀэ лӀым ишъуз ытӀупщыжьыныр хабзэкӀэ хъущта?
MAT.19.4	– ЩыӀэр зэкӀэ къэзгъэхъугъэ Тхьэм ублапӀэм дэжь «хъулъфыгъэрэ бзылъфыгъэрэ къыгъэхъугъ» ыӀоу, Тхьэм игущыӀэ тхыгъэхэм арытхэм
MAT.19.5	– «Ащ къыхэкӀыкӀэ хъулъфыгъэр ятэ-янэхэм ахэкӀынышъ, ишъуз гъусэ фэхъунышъ, итӀур зыпкъ хъущтых» ыӀоу, Тхьэм зэриӀуагъэм
MAT.19.6	Аущтэу ахэр зыпкъых нахь, пкъитӀу хъужьхэрэп. Арышъ, а тӀоу Тхьэм гъусэ зэфишӀыгъэхэр цӀыфым зэгуигъэкӀыжь хъущтэп.
MAT.19.7	– Адэ, «лӀы горэм зэритӀупщыжьырэ тхылъ ишъуз ритымэ, шъузыр ытӀупщыжь хъущт» ыӀуи, пегъымбар Мусэ сыд пае унашъо къышӀыгъа?
MAT.19.8	– Шъуигуркъагъэ пае шъуишъузхэр шъутӀупщыжьынхэу пегъымбар Мусэ фит шъуишӀыгъ, – ариӀожьыгъ Исус. – Ау ублапӀэм дэжь ащ фэдагъэп. 
MAT.19.9	Ау сэ шъосэӀо, ишъуз зинэ ымышӀагъэу хэтми зытӀупщыжьэу, нэмыкӀ бзылъфыгъэ къэзыщэжьырэм зинэ ышӀагъэу мэхъу. Ащ фэдэу хэтми лӀы горэм ытӀупщыжьыгъэ шъуз къэзыщэжьырэм зинэ ышӀагъэу мэхъу.
MAT.19.10	– ЛӀымрэ шъузымрэ зэрэзэфыщытыр арымэ, ащыгъум къэмыщэныр нахьышӀу, – къыраӀуагъ игъогу рыкӀохэрэм Исус.
MAT.19.11	– Сэ къэсӀуагъэр хэти ыштэн ылъэкӀыщтэп, – ариӀожьыгъ Исус. – Ар зыштэн зылъэкӀхэрэр Тхьэм лъэкӀ къызэритыгъэхэр ары ныӀэп; 
MAT.19.12	сыда пӀомэ, цӀыфхэм ащыщхэу зы куп янэмэ къызэралъфэу къащэни дэкӀони амылъэкӀынэу къэхъухэшъ, къащэни дэкӀони алъэкӀырэп. НэмыкӀхэри къащэн амылъэкӀынэу цӀыфхэм ашӀыгъэх. ЕтӀанэ нэмыкӀхэми Тхьэу уашъом щыӀэм и Тетыгъошхо ыӀэчӀэгъ чӀэтынхэм пае, ежьхэм къащэни дэкӀони адэрэп. Ар зыштэн зылъэкӀырэм ерэшт.
MAT.19.13	Джащыгъум цӀыфхэм сабыйхэр Исус къыфащагъэх, Тхьэм ынэшӀу къащифэным пае, Исус ыӀэхэр атырилъхьэнхэуи Тхьэм афелъэӀунэуи. Ау Исус игъогу рыкӀохэрэм ахэмэ афадагъэп. 
MAT.19.14	КъыӀуагъ Исус:
MAT.19.14	– Сабыйхэр садэжь къэрэкӀох, пэрыохъу шъуафэмыхъу, сыда пӀомэ, ащ фэдэхэр Тхьэу уашъом щыӀэм и Тетыгъошхо ыӀэчӀэгъ чӀэтых.
MAT.19.15	ЕтӀанэ Исус ыӀэхэр ахэмэ атрилъхьагъ. Ащ нэужым а чӀыпӀэм икӀыжьыгъ.
MAT.19.16	ЛӀы горэ Исус къыбгъодахьи, къыӀуагъ:
MAT.19.16	– Дин гъэсакӀу, мыкӀодыжьын щыӀэныгъэ згъотыным пае, сыд дэгъоу сшӀэщтыр?
MAT.19.17	– ДэгъумкӀэ сыд пае укъысэупчӀыра? – риӀожьыгъ Исус а лӀым. – Тхьэм нэмыкӀ дэгъу зи щыӀэп. МыкӀодыжьын щыӀэныгъэ бгъотынэу уфаемэ, Тхьэм иунашъохэр гъэцакӀэх.
MAT.19.18	– Сыд унашъоха?
MAT.19.18	– «ЦӀыф умыукӀы, зинэ умышӀэ, умытыгъу, нэмыкӀ цӀыфхэм пцӀы атемылъхь, 
MAT.19.19	уятэрэ уянэрэ лъытэныгъэ афэшӀ, о пшъхьэ шӀу зэрэплъэгъурэм фэдэу, уигъунэгъуи шӀу лъэгъу», – къыӀожьыгъ Исус.
MAT.19.20	– СикӀэлэгъу къыщегъэжьагъэу ахэр зэкӀэ сэгъэцакӀэх, – къыриӀожьыгъ кӀалэм Исус. – Сыда джыри сищыкӀагъэр?
MAT.19.21	– Зишъыпкъагъэ щыкӀагъэ зимыӀэ цӀыф икъугъэ ухъунэу уфаемэ, кӀуи, уимылъку щэжьи, ахъщэр тхьамыкӀэхэм ят, – риӀожьыгъ Исус. – Джащыгъум уашъом мылъкушхо щыуиӀэ хъущт. ЕтӀанэ къакӀуи, сауж къырыкӀу.
MAT.19.22	КӀалэм ар зызэхехым, ыгу къеоу ӀукӀыжьыгъ, сыда пӀомэ, мылъкушхо иӀагъэти ары.
MAT.19.23	– Шъыпкъэр шъосэӀо, Тхьэу уашъом щыӀэм и Тетыгъошхо ыӀэчӀэгъ чӀэхьаныр баимкӀэ къин, – ариӀуагъ Исус игъогу рыкӀохэрэм. 
MAT.19.24	– Джыри шъосэӀо, баир Тхьэм и Тетыгъошхо ыӀэчӀэгъ чӀэхьаным нахьи, махъшэр мэстанэм икӀыныр нахь ӀэшӀэх.
MAT.19.25	Исус къыӀуагъэр игъогу рыкӀохэрэм зызэхахым, ар лъэшэу агъэшӀагъоу къеупчӀыгъэх:
MAT.19.25	– Ащыгъум, ежь зимыгъэкӀодэу, хэта зыкъэзгъэнэжьын зылъэкӀыщтыр?
MAT.19.26	Исус ахэмэ яплъи, ариӀуагъ:
MAT.19.26	– ЦӀыфхэм ежьхэм замыгъэкӀодэу, зыкъагъэнэжьын алъэкӀырэп, ау Тхьэм ымылъэкӀын Ӏоф зи щыӀэп.
MAT.19.27	– Моу къэдаӀолъ, тэ тиӀэгъэ пстэури къэдгъани, о уауж тыкъихьагъ, – къыриӀуагъ Петрэ Исус. – Сыда ащыгъум ӀахьышӀоу тэ къэдгъотыщтыр?
MAT.19.28	– Шъыпкъэр шъосэӀо, – ариӀуагъ Исус, – адрэ дунаим ЦӀыф Лъэпкъым ы Къо щытхъушхо иӀэу итӀысыпӀэ лъапӀэ зытетӀысхьэкӀэ, шъо сауж къырыкӀуагъэхэр тӀысыпӀэ лъэпӀэ пшӀыкӀутӀумэ шъуатетӀысхьанышъ, мысэхэмрэ хыехэмрэ зэхэжъудзыхэзэ, Израиль илӀэкъо пшӀыкӀутӀумэ хьыкум атешъушӀыхьащт. 
MAT.19.29	Хэт щыщми е зиунэхэр, е зышхэр, е зышыпхъухэр, е зятэ, е зянэ, е зилъфыгъэхэр, е чӀыгухэр сэщ пае къэзгъэнагъэм фэдишъэу къыгъотыщт, мыкӀодыжьын щыӀэныгъи ӀахьышӀоу къылъысыщт. 
MAT.19.30	Ау апэ итхэм ащыщхэу бэхэр ауж къинэщтых, ауж итхэри апэ хъущтых.
MAT.20.1	– Тхьэу уашъом щыӀэм и Тетыгъошхо зыфэдэр мары. Сэнэшъхьэ хатэ зиӀэ горэ пчэдыжьым жьэу лэжьакӀохэр сэнэшъхьэ хатэм щигъэлэжьэнхэм пае ахэмэ алъыхъунэу дэкӀыгъ. 
MAT.20.2	ЛэжьакӀохэр къызегъотхэм, адэгущыӀи, мафэм динар зырыз аритынэу зэгурыӀохи, Ӏоф ашӀэнэу исэнэшъхьэ хатэ ыгъэкӀуагъэх.
MAT.20.3	– Пчэдыжьым сыхьатыр бгъум
MAT.20.4	Ахэмэ моущтэу ариӀуагъ: «Шъори сисэнэшъхьэ хатэ шъукӀу, къышъутефэрэр шъостын». Ахэри кӀуагъэх.
MAT.20.5	– Щэджагъом дэжьи
MAT.20.6	ЫкӀэм ыкӀэжьым сыхьатыр тфым дэжьи
MAT.20.7	– Адрэмэ къыраӀожьыгъ: «Ӏоф тэзгъэшӀэн дгъотыгъэп».
MAT.20.7	– Аущтэу къызаӀом, сэнэшъхьэ хатэр зыем ариӀожьыгъ: «Шъори шъукӀуи, сисэнэшъхьэ хатэ шъущылажь. Къышъутефэрэр къышъостын».
MAT.20.8	– Пчыхьэ къызэхъум, сэнэшъхьэ хатэр зыем лэжьакӀохэм япащэ риӀуагъ: «ЛэжьакӀохэм къяджи, ауж къэкӀуагъэхэмкӀэ къэубли, апэрэхэм анэсэу мэфапкӀэр ят».
MAT.20.9	– Сыхьатыр тфым Ӏофыр зыублагъэхэр къызэкӀохэм, лэжьакӀомэ япащэ динар зырыз аритыгъ. 
MAT.20.10	ЕтӀанэ Ӏофыр апэу зыублагъэхэр къызэкӀохэм, нахьыбэ аритынэу гугъагъэх, ау ахэми динар зырыз аритыгъ. 
MAT.20.11	Ахъщэр заштэм, сэнэшъхьэ хатэр зыем етхьаусхылӀагъэх. 
MAT.20.12	«Тэ мэфэ реным фэбэ Ӏаем тыхэтэу, къин тщэчызэ Ӏоф тшӀагъэ пэтми, мы лӀыхэу ауж къэкӀуагъэхэу, зы сыхьат нахь Ӏоф зымышӀагъэмэ тафэбгъэдагъ».
MAT.20.13	– Ау сэнэшъхьэ хатэр зыем ахэмэ ащыщэу зыгорэм риӀуагъ: «Синыбджэгъу. Мыхъун зи къыуасшӀэрэп. Зы динарба тызэрэзэгурыӀуагъэр? 
MAT.20.14	УимэфапкӀэ шти, кӀожь. Мы лӀэу ауж къэкӀуагъэми о остыгъэм фэдиз естынэу сыфай. 
MAT.20.15	Сэ сызыфаер сиахъщэ есшӀэн сыфитба? Хьауми о ошъугъуа, сэ сыгу шӀугъэ зэрилъым пае?»
MAT.20.16	– Джаущтэу ауж итхэр апэ хъущтых, апэ итхэри ауж къинэщтых; сыда пӀомэ, къеблэгъагъэр бэ, ау хэхыгъэхэр макӀэх, – къыпигъэхъожьыгъ Исус етӀанэ.
MAT.20.17	ЕтӀанэ Исус ЕрусалимкӀэ дэкӀуаеу, гъогум зытетым, игъогу рыкӀорэ нэбгырэ пшӀыкӀутӀур лъэныкъокӀэ Ӏуищыхи, ариӀуагъ:
MAT.20.18	– Мары тэ джы ЕрусалимкӀэ тыдэкӀуае. Ащ ЦӀыф Лъэпкъым ы Къо дин пэщэшхохэмрэ Тэурат егъэджэкӀо пащэхэмрэ щаӀэкӀэхьащт. Ахэмэ ежь укӀ къытыралъхьащт, 
MAT.20.19	къыкӀэнэкӀэнхэуи, къамыщкӀэ къеонхэуи, къащым тыраӀулӀэнэуи хымэ лъэпкъхэм
MAT.20.20	Джащыгъум Зебедей ыкъохэм
MAT.20.21	– Сыда узыфаер? – къыриӀуагъ Исус бзылъфыгъэм.
MAT.20.21	– О уитетыгъошхо къызысыкӀэ, мы скъуитӀу зыр уиджабгъукӀэ адрэр уисэмэгубгъукӀэ къэтӀысынхэу фит шӀы, – къыриӀожьыгъ бзылъфыгъэм.
MAT.20.22	– Шъо шъузыкӀэлъэӀурэр шъушӀэрэп, – къыӀожьыгъ Исус. – Къиным ишъуалъэ итэу сэ сызэшъощтым шъо шъуешъон шъулъэкӀыщта, хьауми цӀыфхэм Ӏаеу сызэраумэхъыщт шӀыкӀэм фэдэу, зяжъугъэумэхъын шъулъэкӀыщта?
MAT.20.22	– ТлъэкӀыщт, – къыраӀожьыгъ ахэмэ.
MAT.20.23	– Сэ сызэшъощт къиным ишъуалъэ итым шъори шъуешъощт, – ариӀуагъ Исус. – ЦӀыфхэм сэ Ӏаеу сызэраумэхъыщт шӀыкӀэм фэдэу, шъори шъуаумэхъыщт. Ау сэ сиджабгъукӀи сисэмэгубгъукӀи шъукъэтӀысынэу фит шъусшӀын слъэкӀыщтэп. А тӀысыпӀэхэр ся Тэ зыфигъэхьазырыгъэ цӀыфхэм яй.
MAT.20.24	Адрэ нэбгырипшӀэу Исус игъогу рыкӀохэрэм ар зызэхахым, зэшитӀумэ афэгубжыгъэх. 
MAT.20.25	Ау Исус игъогу рыкӀохэрэм къяджагъ.
MAT.20.25	– Шъо шъошӀэ, – ариӀуагъ Исус, – мы дунаим тет пщыхэр цӀыфхэм апшъэ зэрэдэсхэрэр, тхьэматэхэу цӀыфхэм тетыгъо зэрафыряӀэрэри шъошӀэ. 
MAT.20.26	Ау шъо шъузэрэзэфыщытын фаер арэп. Шъуащыщэу ин хъу зышӀоигъор Ӏофтабгэ къышъуфэхъун фае. 
MAT.20.27	Шъуащыщэу апэ итыныр зышӀоигъори пщылӀ къышъуфэхъун фае. 
MAT.20.28	Ащ фэдэу ЦӀыф Лъэпкъым ы Къо цӀыфхэм яшӀуагъэ ежь зэригъэкӀыжьыныр арэп къызфэкӀуагъэр, ежь ишӀуагъэ цӀыфхэм аригъэкӀыныр, цӀыфыбэхэми апае ыпсэ шъхьэщэфыжьэу ытыныр ары нахь.
MAT.20.29	Ащ нэуж Исусрэ игъогу рыкӀохэрэмрэ къалэу Ерихон
MAT.20.30	А чӀыпӀэм лӀы нэшъуитӀу гъогу напцэм Ӏусыгъ. Ахэмэ Исус зэрэблэкӀырэр зызэхахым, мэкъэшхокӀэ къаджэхэу къаублагъ:
MAT.20.30	– Тхьэматэу Даутэ ы Къу, гукӀэгъу къытфэшӀ!
MAT.20.31	Ау цӀыф купышхом хэтхэм амыдэу, «Щыжъугъэт!» араӀуагъ, ауми лӀы нэшъуитӀур джыри нахь мэкъэшхокӀэ къэджагъ:
MAT.20.31	– Тхьэматэу Даутэ ы Къу, гукӀэгъу къытфэшӀ!
MAT.20.32	Исус къызэтеуцуи, къяджи, ариӀуагъ:
MAT.20.32	– Сыда шъуфэсшӀэнэу шъузыфаер?
MAT.20.33	– Тхьэматэ, тынэхэр къэгъэплъэжь, – къыраӀожьыгъ ахэмэ.
MAT.20.34	Исус ыгу ахэмэ ягъуи, анэхэм атеӀэбагъ. Ардэдэми ахэмэ анэхэр къэплъэжьыгъэх, Исуси ыуж ихьагъэх.
MAT.21.1	Исусрэ игъогу рыкӀохэрэмрэ Ерусалим игъунэгъу хъугъэх. Елеон зыцӀэ Ӏуашъхьэм
MAT.21.2	моущтэу ариӀозэ:
MAT.21.2	– ШъупэчӀынэтӀэ къуаджэм шъудахь. Шъузэрэдахьэу щыдыбз горэ, ищыд къунан игъусэу, епхыгъэу шъуапэ къифэщт. Ахэр къэшъутӀатэхи, къысфашъущэх. 
MAT.21.3	Зыгорэм зыгорэ къышъуиӀомэ, «Зиусхьэныр мыхэм афай» ешъуӀуи, занкӀэу къэшъущэнхэу фит шъуишӀыщт.
MAT.21.4	Аущтэу зыфэхъугъэр пегъымбарым мы гущыӀэхэу къыӀуагъэхэр
MAT.21.5	«Къалэу Цион
MAT.21.6	Игъогу рыкӀохэрэр кӀохи, Исус зэрариӀуагъэм тетэу ашӀыгъ. 
MAT.21.7	Щыдыбзымрэ щыд къунанымрэ къащэхи, ящыгъынхэр атыралъхьагъэх, щыгъынхэми акӀыӀу Исус тетӀысхьагъ. 
MAT.21.8	ЦӀыф купышхомэ ящыгъынхэр гъогум тыраубгъощтыгъэ, нэмыкӀхэми къутамэхэр чъыгымэ къапаупкӀыхэти, гъогум тыралъхьэщтыгъэх. 
MAT.21.9	ЦӀыф купышхохэу Исус ыпэ итхэу кӀощтыгъэхэми, ыуж итхэу кӀощтыгъэхэми мэкъэшхокӀэ аӀощтыгъ
MAT.21.9	– Хьусаннэ,
MAT.21.10	ЕтӀанэ Исус Ерусалим зыдахьэм, зэрэкъалэу къэбырсырыгъ, цӀыфми къаӀощтыгъ:
MAT.21.10	– Мыр хэта?
MAT.21.11	– Ар Исус ары, Галилей хэкум щыщ Назарет къалэм къикӀыгъэ пегъымбарыр ары, – къаӀощтыгъэ цӀыф купышхохэм.
MAT.21.12	Ащ нэужым Исус Тхьэм иунэшхо чӀахьи, щэн-щэфакӀохэу чӀэтхэр
MAT.21.13	Исус ахэмэ ариӀуагъ:
MAT.21.13	– Тхьэм къызэриӀорэр игущыӀэ тхыгъэхэм арыт
MAT.21.14	Исус Тхьэм иунэшхо чӀэтэу, нэшъухэмрэ лъащэхэмрэ ыдэжь къакӀохи, ащ дэжьым ахэр щигъэхъужьыгъ. 
MAT.21.15	Ау дин пэщэшхохэмрэ Тэурат егъэджэкӀо пащэхэмрэ
MAT.21.16	Исус къыраӀуагъ:
MAT.21.16	– Ахэмэ къаӀохэрэр зэхэоха?
MAT.21.16	– Зэхэсэхы, – ариӀожьыгъ Исус, – ау ныбжьи шъуеджагъэба Даутэ мыщ фэдэу Тхьэм зэрэриӀуагъэм
MAT.21.17	ЕтӀанэ Исус ахэмэ ахэкӀи, къалэм дэкӀи, къуаджэу Бет-Ание
MAT.21.18	Нэф къызэшъым, Ерусалим къэкӀожьзэ, Исус къэмэлэкӀагъ. 
MAT.21.19	Гъогум Ӏутэу ынджыр чъыг зелъэгъум, ащ къыӀухьагъ, ау тхьапэ нэмыкӀ зи пигъотагъэпти, моущтэу чъыгым риӀуагъ:
MAT.21.19	– ЕгъашӀэм о зи къыппымыкӀэжьынэу охъу! Ар къызэриӀоу, ынджыр чъыгыр гъугъэ. 
MAT.21.20	Ар залъэгъум, игъогу рыкӀохэрэм агъэшӀагъоу аӀуагъ:
MAT.21.20	– Сыдэущтэу ынджыр чъыгыр ащ фэдэу псынкӀэу гъугъа?
MAT.21.21	– Шъыпкъэр шъосэӀо, – ариӀуагъ Исус ахэмэ, – шъугу щэч къишъумыгъахьэу, шӀошъхъуныгъэ шъуиӀэмэ, ынджыр чъыгым къехъулӀагъэм имызакъоу шъушӀэн шъулъэкӀыщт, мы Ӏуашъхьэми, «ЗыкъэӀэти, хым зыхадз» зешъуӀокӀэ, аущтэу хъущт. 
MAT.21.22	ШӀошъхъуныгъэ шъуиӀэмэ, сыд щыщкӀи шъуелъэӀумэ, Тхьэм къышъуфишӀэщт.
MAT.21.23	ЕтӀанэ Исус Тхьэм иунэшхо чӀахьи, цӀыфхэм Тхьэм игущыӀэхэр аригъашӀэхэу ыублагъ. Ахэмэ аригъашӀэ зэхъум, дин пэщэшхохэмрэ цӀыфхэм янахьыжъхэмрэ къыбгъодахьэхи, къаӀуагъ:
MAT.21.23	– Мы Ӏофхэр пшӀэнхэу фитыныгъэр тыда къыздипхыгъэр? Ахэр пшӀэнхэу тетыгъор хэта о къыозытыгъэр?
MAT.21.24	– Сэри шъо Ӏоф горэкӀэ сышъоупчӀыщт, – ариӀожьыгъ Исус. – ПэгъокӀ къысэшъутыжьмэ, сэри шъосӀон мы Ӏофхэр сшӀэнхэу фитыныгъэр къыздисхыгъэр. 
MAT.21.25	Иуан цӀыфхэр ыумэхъынхэу хэта къэзгъэкӀуагъэр? ЦӀыфхэр ара, хьауми Тхьэр ара?
MAT.21.25	– «Тхьэр ары Иуан къэзгъэкӀуагъэр» тӀомэ, ежь къытиӀожьыщт: «Адэ, сыда Иуан къыӀуагъэхэр шъушӀошъ зыкӀэмыхъугъэр?» – аӀозэ, зэупчӀыжьыгъэх ахэр. 
MAT.21.26	– Ау «Щыфхэр ары Иуан къэзгъэкӀуагъэхэр» тӀомэ, цӀыфхэм тащыщынэн фае, сыда пӀомэ, цӀыф пстэуми Иуан пегъымбарэу алъытэшъ ары.
MAT.21.27	Арыти – «ТшӀэрэп», – къыраӀожьыгъ Исус.
MAT.21.27	– Ащыгъум сэри шъосӀощтэп мы Ӏофхэр сшӀэнхэу фитыныгъэр къыздисхыгъэр, – ариӀожьыгъ Исус ахэмэ.
MAT.21.28	ЕтӀанэ Исус къыӀуагъ:
MAT.21.28	– Сыдэущтэу шъо шъухаплъэра? ЛӀы горэм къуитӀу иӀагъ. А лӀыр апэрэм бгъодахьи, риӀуагъ: «СикӀал, кӀуи, непэ сисэнэшъхьэ хатэ щылажь».
MAT.21.29	– Ау ащ пэгъокӀ къыритыжьыгъ: «Сыфаеп». Ары шъхьаем, нэужым кӀэгъожьи, кӀуагъэ.
MAT.21.30	– ЕтӀанэ тыр адрэ кӀалэми бгъодахьи, а дэдэр риӀуагъ. Ащ къыӀожьыгъ: «СыкӀощт, тхьэматэ», – ау кӀуагъэп.
MAT.21.31	– Хэта тӀумэ язэу я Тэ шӀоигъор зыгъэцэкӀагъэр?
MAT.21.31	– Апэрэр ары, – къыраӀожьыгъ ахэмэ.
MAT.21.31	– Шъыпкъэр шъосэӀо, – ариӀуагъ Исус, – хьакъулахь ахъщэр хэзыххэрэмрэ бзылъфыгъэ хэтакӀохэмрэ шъо шъуапэ Тхьэм и Тетыгъошхо ыӀэчӀэгъ чӀэхьащтых. 
MAT.21.32	Сыда пӀомэ, Иуан шъыпкъагъэм игъогу шъутыригъэхьанэу къэкӀуагъ, шъо Иуан цыхьэ фэшъушӀыгъэп, ау хьакъулахь ахъщэр хэзыххэрэмрэ бзылъфыгъэ хэтакӀохэмрэ Иуан ыӀуагъэр ашӀошъ хъугъэ. Шъо ахэмэ ашӀошъ зэрэхъугъэр шъулъэгъугъэ пэтми, шъукӀэгъожьыгъэп, Иуани цыхьэ фэшъушӀыгъэп.
MAT.21.33	– НэмыкӀ гъэсэпэтхыдэми шъукъедэӀу. Унэ зые горэм сэнэшъхьэ хатэ ыгъэтӀысхьагъ. Мыжъо чэукӀэ къышӀыхьи, сэнэшъхьэ фызалъэ хишӀыхьи, унэ плъэпӀэ лъаги дишӀыхьагъ. ЕтӀанэ сэнэшъхьэшӀ горэхэм хатэр аӀэкӀилъхьи, хымэ хэгъэгу горэм кӀуагъэ. 
MAT.21.34	ЕтӀанэ сэнэшъхьэ пычыжьыгъор къызэсым, исэнэшъхьэ Ӏахь къаӀахынэу сэнэшъхьэшӀхэм адэжь унэӀутхэр ыгъэкӀуагъ.
MAT.21.35	– Ау сэнэшъхьэшӀхэм унэӀутхэр къаубытхи, зым къеуагъэх, адрэр къаукӀыгъ, ящэнэрэри мыжъохэмкӀэ къеохэзэ, къаукӀыгъ. 
MAT.21.36	Сэнэшъхьэ хатэр зыем джыри зэ унэӀутхэр ыгъэкӀуагъ, апэу ыгъэкӀуагъэхэм анахьи нахьыбэжьэу. СэнэшъхьэшӀхэм ахэми а дэдэр къарашӀагъ. 
MAT.21.37	ЫкӀэм ыкӀэжьым сэнэшъхьэ хатэр зыем, «Сэ скъо лъытэныгъэ къыфашӀын» ыӀуи, ыкъо ахэмэ адэжь ыгъэкӀуагъ.
MAT.21.38	– Ау сэнэшъхьэшӀхэм сэнэшъхьэ хатэр зыем ыкъо залъэгъум, зэраӀожьыгъ: «Мыры сэнэшъхьэ хатэр къызыфэнэжьыщтыр. Ар тэжъугъэукӀи, сэнэшъхьэ хатэр къытфэнэжьыщт». 
MAT.21.39	Аущтэу ари къаубыти, сэнэшъхьэ хатэм къыдадзи, къаукӀыгъ.
MAT.21.40	– Арышъ, сэнэшъхьэ хатэр зиер къызыкӀожькӀэ, а сэнэшъхьэшӀмэ сыд аришӀэщтыр? – къыпигъэхъожьыгъ Исус.
MAT.21.41	Зэхэзыхыгъэхэм Исус моущтэу къыраӀуагъ:
MAT.21.41	– Сэнэшъхьэ хатэр зыем а бзэджашӀэхэр Ӏаеу ыгъэкӀодынхэшъ, нэмыкӀ сэнэшъхьэшӀхэу сэнэшъхьэ пычыжьыгъор къызыскӀэ, исэнэшъхьэ Ӏахь къезытыжьыщтхэм хатэр аӀэкӀилъхьащт.
MAT.21.42	ЕтӀанэ Исус ариӀуагъ:
MAT.21.42	– Тхьэм игущыӀэ тхыгъэхэм
MAT.21.43	– Арышъ, шъосэӀо, – къыпигъэхъожьыгъ Исус. – Тхьэм и Тетыгъошхо ыӀэчӀэгъ шъучӀэхьаным ифитыныгъэ шъо шъутырихынышъ, и Тетыгъошхо фэшъуашэу шӀугъэ зыгъэцакӀэрэ нэмыкӀ лъэпкъ горэм ритыщт. 
MAT.21.44	Мы мыжъом тефэрэр зэпкъыриутыщт, ау зытефэрэр мыжъом ыщытӀэщт.
MAT.21.45	Мы гъэсэпэтхыдэхэр дин пэщэшхохэмрэ фарисейхэмрэ зызэхахым, ежьхэм яхьылӀагъэу Исус ахэр къызэриӀотагъэр къагурыӀуагъэти, 
MAT.21.46	ар къаубытынэу пылъыгъэх, ау цӀыф купышхохэм ащыщынэщтыгъэх, сыда пӀомэ, ахэмэ Исус пегъымбаркӀэ алъытэщтыгъэти ары.
MAT.22.1	Джыри зэ Исус гъэсэпэтхыдэхэмкӀэ цӀыфхэр ыгъасэщтыгъэх, ариӀозэ:
MAT.22.2	– Тхьэу уашъом щыӀэм и Тетыгъошхо зыфэдэр мары. Пачъыхьэ горэм ыкъо къыригъащи, нысэщэ джэгушхо фишӀыгъ. 
MAT.22.3	Къыригъэблэгъэнхэу зэриӀогъэгъэ цӀыфхэм пачъыхьэм иунэӀутхэр алъигъэкӀуагъэх, ау къэкӀонхэу фэягъэхэп.
MAT.22.4	ЕтӀанэ пачъыхьэм нэмыкӀ унэӀутхэр ыгъакӀуагъэх, моущтэу ариӀуи: «Къезгъэблэгъэнхэу зэсӀогъагъэхэм яшъуӀу: Ӏанэр хьазыр, сицухэри сибылымхэу джэгушхом фэзгъэшхагъэхэри шӀуязгъэбзыгъэх, зэкӀэри хьазыр; джэгушхом шъукъеблагъ».
MAT.22.5	– Ау унэӀутхэм къаӀуагъэм а цӀыфхэр ымыгъапэхэу зэбгырыкӀыгъэх, зыр ихьасэ кӀуагъэ, адрэри иӀоф ыуж ихьажьыгъ. 
MAT.22.6	Адрэхэм пачъыхьэм иунэӀутхэр аубытхи, лые арахызэ, къаукӀыгъэх. 
MAT.22.7	Пачъыхьэм ар зызэхехым, губжи, идзэ ыгъакӀуи, а цӀыф укӀакӀохэр лъэпсэкӀодэу аригъэгъэкӀодхи, якъали тыраригъэгъэстыкӀыгъ.
MAT.22.8	– ЕтӀанэ пачъыхьэм иунэӀутхэм ариӀуагъ: «Джэгушхор ашӀынэу хьазыр, ау къезгъэблэгъэнхэу зэсӀогъэгъэ цӀыфхэр къэкӀонхэр яфэшъуашэп. 
MAT.22.9	Арышъ, гъогу зэхэкӀыпӀэхэм шъукӀуи, хэт щыщ жъугъотми, джэгушхом къежъугъэблагъ». 
MAT.22.10	А унэӀутхэр гъогухэм атехьэхи, агъотыгъэхэр зэкӀэ, цӀыф дэгъуи цӀыф бзаджи, къырагъэблэгъагъ; аущтэу джэгур зыщашӀырэ унэм изы хъугъэ.
MAT.22.11	– Ау етӀанэ пачъыхьэм хьакӀэхэр зэригъэлъэгъунхэу къызехьэм, нысащэм фэшъошэ щыгъын щымыгъэу лӀы горэ ылъэгъугъ. 
MAT.22.12	Зелъэгъум, а лӀым еупчӀыгъ: «Синыбджэгъу, моущтэу уфэпагъэу сыдэущтэу укъихьагъа?» Ау адрэм зиушъэфыгъ.
MAT.22.13	– Джащыгъум пачъыхьэм иунэӀутмэ ариӀуагъ: «Ӏэхъу-лъэхъу а лӀым тешъулъхьи, шӀункӀым икуупӀэ хэшъудз. Ащ дэжьым куохьаурэ цэ зэрэгъэшхырэ щыхъущтых».
MAT.22.14	– Сыда пӀомэ, къеблэгъагъэхэр бэ, ау къыхахыгъэхэр макӀэх, – къыпигъэхъожьыгъ Исус.
MAT.22.15	Джащыгъум фарисейхэр кӀохи, Исус игущыӀэ горэм зэрэтыраубытэн шӀыкӀэмкӀэ зэупчӀыжьыгъэх. 
MAT.22.16	Аущтэу фарисейхэм ежьхэм ягъогу рыкӀохэрэр Исус дэжь агъэкӀуагъэх, пщэу Ирод дезгъаштэхэрэр
MAT.22.16	– Дин гъэсакӀу, шъыпкъагъэ зиӀэ лӀэу узэрэпсэурэри, шъыпкъагъэм тетэу Тхьэм игъогу цӀыфхэм зэрябгъашӀэрэри тэшӀэ. ЦӀыфхэм аӀорэми уигъапэрэп, сыда пӀомэ, цӀыфмэ ятеплъэ уемыплъэу, цӀыф пстэури уизэфэд. 
MAT.22.17	Арышъ, къытаӀу, сыд фэдэу ухаплъэра? Кайсарым
MAT.22.18	Ау Исус ахэмэ ябзэджагъэ гу лъитагъэти, къыӀуагъ:
MAT.22.18	– Сыд пае сыхэжъугъэукъонэу шъупылъа, шъо, нэпитӀу зиӀэхэр? 
MAT.22.19	Мо хьакъулахь ахъщэр сэжъугъэлъэгъу. Аущтэу динар ахъщэ Исус къыфахьыгъ.
MAT.22.20	– Хэта зисурэт мыщ итыри, хэта зыцӀэ мыщ тетхагъэри? – яупчӀыгъ Исус.
MAT.22.21	– Кайсарыр ары, – къаӀуагъ ахэмэ.
MAT.22.21	– Ащыгъум Кайсарым иер Кайсарым ешъутыжь, Тхьэм иери Тхьэм ешъутыжь, – ариӀуагъ Исус.
MAT.22.22	Ар зызэхахым, агъэшӀагъозэ, Исус къагъани, ахэр ӀукӀыжьыгъэх.
MAT.22.23	А мэфэ дэдэм лӀагъэхэр къызэрэтэджыжьыщтхэр зышӀошъ мыхъухэрэ саддукейхэм ащыщхэр Исус къыбгъодахьэхи, къеупчӀыгъэх:
MAT.22.24	– Дин гъэсакӀу, пегъымбар Мусэ ыӀуагъ
MAT.22.25	Тэ зэкъошибл къытхэтыгъ. Ахэмэ ащыщэу апэрэм шъуз къыщагъэу дунаим ехыжьыгъ. Лъфыгъэ иӀагъэпти, шъузыр ыш къыфэнагъ. 
MAT.22.26	Ащ фэдэуи ятӀонэрэми, ящэнэрэми, яблэнэрэми нэс ар къяхъулӀагъ. 
MAT.22.27	Зэпстэуми ауж дэдэу шъузыри дунаим ехыжьыгъ. 
MAT.22.28	Джы лӀагъэхэр къызытэджыжьхэкӀэ, мы зэкъошиблымэ ащыщэу хэта ар зишъузыщтыр, зэкӀэми шъузэу яӀагъэмэ?
MAT.22.29	– Шъухэукъо, – ариӀожьыгъ Исус ахэмэ. – ШъузкӀыхэукъорэр Тхьэм игущыӀэ тхыгъэхэмрэ Тхьэм илъэкӀышхорэ зэрэшъумышӀэхэрэр ары. 
MAT.22.30	Сыда пӀомэ, лӀагъэхэр къызытэджыжьхэкӀэ, шъуз къащэжьыщтэп, лӀыми дэкӀожьыщтхэп, уашъом щыӀэ мэлэӀичхэм афэдэщтых нахь. 
MAT.22.31	Ау «шъыпкъэу лӀагъэхэр къэтэджыжьыщтха?» шъуӀоу шъукъэупчӀымэ, мы гущыӀэхэу Тхьэм ыӀуагъэхэм
MAT.22.32	«Сэры Ибрахьими, Исхьакъи, Якъуби я Тхьэр»? Ащ къикӀырэр Тхьэр псэухэмрэ лӀагъэхэу зыфаӀохэрэмрэ зэря Тхьэр ары.
MAT.22.33	ЦӀыф купышхохэм ар зызэхахым, Исус Тхьэм игущыӀэхэр зэраригъашӀэщтыгъэ шӀыкӀэр агъэшӀэгъуагъ.
MAT.22.34	Исус саддукеймэ ажэхэр аригъэубытыгъэу фарисеймэ зызэхахым, зэрэугъоигъэх. 
MAT.22.35	Ахэмэ ащыщэу зы Тэурат егъэджэкӀо пащэ горэ Исус ыгъэунэфыным пае къеупчӀыгъ:
MAT.22.36	– Дин гъэсакӀу, Тхьэм иунашъохэм ащыщэу анахь лъэпӀэ дэдэр
MAT.22.37	– «ЗэкӀэ о угурэ упсэрэкӀи, зэкӀэ уизэхэшӀыкӀыкӀи о Зиусхьанэу уи Тхьэ шӀу лъэгъу», – риӀожьыгъ Исус. 
MAT.22.38	– Анахь лъэпӀэ дэдэу, апэрэ унашъор джары. 
MAT.22.39	ЯтӀонэрэ унашъори
MAT.22.40	Мы унэшъуитӀум пегъымбар Мусэ и Тэурат хабзэ итхэмрэ зэкӀэ адрэ пегъымбархэм аӀуагъэхэмрэ зэкӀэ къырагъэубыты.
MAT.22.41	Фарисейхэр къызызэрэугъоихэм, Исус ахэмэ яупчӀыгъ:
MAT.22.42	– Христос сыда ешъуӀуалӀэрэр? Хэт ыкъу ар?
MAT.22.42	– Даутэ ыкъу, – къыраӀожьыгъ фарисеймэ.
MAT.22.43	– Аущтэу щытмэ, Тхьэм ы Псэ ЛъапӀэ Даутэ ыгу къырилъхьи, Христос ехьылӀагъэу «Си Зиусхьан» ыӀозэ, къызэрэригъэӀуагъэр сыдэущтэу хъугъа? – ариӀожьыгъ Исус. – Даутэ ыӀуагъэба
MAT.22.44	«Тхьэу Зиусхьаным сэ си Зиусхьан къыриӀуагъ: „Уипыйхэр плъэкъо чӀэгъ къычӀэсэгъэуцофэхэ, сэ сиджабгъукӀэ о щыс“»?
MAT.22.45	Ежь Даутэ Христос «си ЗиусхьанкӀэ» еджэ, – къыпигъэхъожьыгъ Исус. – Арэу зыхъукӀэ, сыдэущтэу Христос Даутэ ыкъо хъура?
MAT.22.46	Зыми Исус зы гущыӀи къыриӀожьын ылъэкӀыгъэп. А мафэм къыщегъэжагъэу ащ нэмыкӀыкӀэ Исус къеупчӀыжьынэу хэти тегушхуагъэп.
MAT.23.1	Джащыгъум ариӀуагъ Исус цӀыф купышхохэмрэ игъогу рыкӀохэрэмрэ:
MAT.23.2	– Тэурат егъэджэкӀо пащэхэмрэ фарисейхэмрэ пегъымбар Мусэ итӀысыпӀэ лъапӀэ тетӀысхьагъэх. 
MAT.23.3	Арышъ, зэкӀэ шъушӀэн фаеу, жъугъэцэкӀэн фаеу ахэмэ къышъуаӀорэр жъугъэцакӀэ, ау ашӀэрэр шъумышӀэ, сыда пӀомэ, ахэмэ аӀо нахь, агъэцакӀэрэп. 
MAT.23.4	Хьылъэу щэчыгъуаехэр зэкӀоцӀапхэзэ, цӀыфхэм атамэхэм атыралъхьэ, ау ежьхэр цӀыфхэм адэӀэпыӀэнхэу зы Ӏэхъуамби агъэхъыерэп.
MAT.23.5	– Ахэмэ яшӀушӀэ пстэури цӀыфхэм арагъэлъэгъуным пае ашӀэ. Ахэмэ янэмаз къэмлэнэжьыехэр
MAT.23.6	Гухэхъо Ӏанэхэм адэжьи цӀыфхэр синэгогухэм защызэӀукӀэхэкӀи тхьэмэтэ тӀысыпӀэхэр аубытынхэри шӀу алъэгъу. 
MAT.23.7	ЗэӀукӀэхэми ежьхэм аӀэхэм цӀыфхэр ащарагъэбэунхэри, «дин гъэсакӀокӀэ» зэрагъэджэнхэри якӀас.
MAT.23.8	– Ау шъо «дин гъэсакӀокӀэ» зэшъумыгъаджэх, сыда пӀомэ, дин гъэсакӀоу шъуиӀэ закъор Христос ары, шъо зэкӀэми шъузэкъош. 
MAT.23.9	ШъуятэкӀэ зыми чӀылъэм шъущемыдж, сыда пӀомэ, шъо шъуятэу шъуиӀэ закъор уашъом щыӀэ шъуя Тэ лъапӀэр ары. 
MAT.23.10	Ащ фэдэуи «ушъыякӀокӀэ» зэшъумыгъаджэх, сыда пӀомэ, ушъыякӀоу шъуиӀэ закъор Христос ары. 
MAT.23.11	Шъо шъуащыщэу анахь ин дэдэр Ӏофтабгэ къышъуфэхъун фае. 
MAT.23.12	Сыда пӀомэ, хэти ежь ышъхьэ зыгъэиныжьырэр Тхьэм ыгъэцӀыкӀущт, хэти ежь ышъхьэ зыгъэцӀыкӀужьыри Тхьэм ыгъэиныщт.
MAT.23.13	– Гъогу мыгъо шъутеуцуагъ, Тэурат егъэджэкӀо пащэхэри, фарисейхэри, шъо, нэпитӀу зиӀэхэр! Тхьэу уашъом щыӀэм и Тетыгъошхо икъэлапчъэ цӀыфмэ апашъхьэ щышъогъэпытэ. Шъо а тетыгъошхом ыӀэчӀэгъ шъучӀахьэрэп, чӀэхьанхэу фаехэри чӀэхьанхэу фит шъушӀыхэрэп. 
MAT.23.14	Гъогу мыгъо шъутеуцуагъ, Тэурат егъэджэкӀо пащэхэри, фарисейхэри, шъо, нэпитӀу зиӀэхэр! Шъузабэхэм яунэхэр къатешъохых, цӀыфмэ зяжъугъэгъэшӀэгъоным паий, тхьэлъэӀухэр шъогъэкӀыхьэх. Ащ пае Тхьэм инэу шъуигъэпщынэжьыщт.
MAT.23.15	– Гъогу мыгъо шъутеуцуагъ, Тэурат егъэджэкӀо пащэхэри, фарисейхэри, шъо, нэпитӀу зиӀэхэр! Шъо чӀыгуми хыми къащышъокӀухьэ, цӀыф закъо шъуидин къижъугъэхьаным пае. Ар къызыжъудэхъукӀэ, шъощ нахьи фэдитӀукӀэ нахь Ӏаеу, джэхьнэм бынэу ар шъогъэхъу.
MAT.23.16	– Гъогу мыгъо шъутеуцуагъ, шъо пэщэ нэшъухэу моущтэу зыӀохэрэр: «Тхьэм иунэшхо ыцӀэкӀэ зыгорэм тхьэ ыӀомэ, ащ зи къикӀырэп, ау Тхьэм иунэшхо идышъэ ыцӀэкӀэ зыгорэм тхьэ ыӀомэ, тхьарыӀуагъэ мэхъу». 
MAT.23.17	Шъо, акъыл зимыӀэхэу цӀыф нэшъухэр! Тара нахь лъапӀэр: дышъэр ара хьауми Тхьэм иунэшхоу дышъэр лъапӀэ зышӀырэр ара? 
MAT.23.18	Моущтэуи шъоӀо: «КъурмэншӀыпӀэм ыцӀэкӀэ зыгорэм тхьэ ыӀомэ, ащ зи къикӀырэп, ау къурмэныпхъэу къурмэншӀыпӀэм телъым ыцӀэкӀэ зыгорэм тхьэ ыӀомэ, тхьарыӀуагъэ мэхъу». 
MAT.23.19	Шъо, цӀыф нэшъухэр! Тара нахь лъапӀэр, къурмэныпхъэр ара, хьауми къурмэншӀыпӀэу къурмэныпхъэр лъапӀэ зышӀырэр ара? 
MAT.23.20	Арышъ, къурмэншӀыпӀэм ыцӀэкӀэ тхьэ зыӀорэм къурмэншӀыпӀэм ыцӀэкӀи, ащ телъ пстэумэ ацӀэкӀи тхьэ ыӀуагъэу мэхъу. 
MAT.23.21	Джащ фэд, Тхьэм иунэшхо ыцӀэкӀэ тхьэ зыӀорэми Тхьэм иунэшхо ыцӀэкӀи, ащ чӀэсым ыцӀэкӀи тхьэ ыӀуагъэ мэхъу. 
MAT.23.22	Уашъом ыцӀэкӀэ тхьэ зыӀорэми Тхьэм итӀысыпӀэ лъапӀэ ыцӀэкӀи, ащ тесым ыцӀэкӀи тхьэ ыӀуагъэ мэхъу.
MAT.23.23	– Гъогу мыгъо шъутеуцуагъ, Тэурат егъэджэкӀо пащэхэри, фарисейхэри, шъо, нэпитӀу зиӀэхэр! Хатэм къыдэкӀагъэхэм анахь пыутхэм ащыщэу зы пшӀанэр Тхьэм пае шъоты, ау Тэурат хабзэм итхэу, нахь Ӏофхэу жъугъэцэкӀэн фаехэу, зэфагъэр, гукӀэгъур, Тхьэм шъуфэшъыпкъэныр къэшъогъанэх. Ахэр ары жъугъэцэкӀэн фаехэр, адрэ Ӏофхэри къэшъумыгъанэхэу. 
MAT.23.24	Шъо, пэщэ нэшъухэр! Шъузашъорэм аргъоир хэшъухызэ, махъшэу хэлъыр шъодыры.
MAT.23.25	– Гъогу мыгъо шъутеуцуагъ, Тэурат егъэджэкӀо пащэхэри, фарисейхэри, шъо, нэпитӀу зиӀэхэр! Шъо шъуишъуалъэхэмрэ шъуилагъэхэмрэ акӀыбхэр шъогъэкъабзэх, ау акӀоцӀхэм нэйпсыягъэрэ зымыщыӀэныгъэрэ нахь зи арылъэп. 
MAT.23.26	О фарисей нэшъур! Ыпэ рапшӀэу шъуалъэмрэ лагъэмрэ акӀоцӀ гъэкъабзэ, джащыгъум акӀыбхэри къабзэ хъущтых.
MAT.23.27	– Гъогу мыгъо шъутеуцуагъ, Тэурат егъэджэкӀо пащэхэри, фарисейхэри, шъо нэпитӀу зиӀэхэр. Шъо фыжьэу зыкӀыӀу гъэлэгъэ къэунэхэм шъуафэд. Ахэр дахэу къэлъагъох, ары шъхьакӀэ акӀоцӀыкӀэ хьэдэкъупшъхьэрэ сыдрэ шӀоигъэрэ ачӀиз. 
MAT.23.28	Ащ фэдэу шъори шъуитеплъэкӀэ шъыпкъагъэр зиӀэ цӀыфхэм шъуафэдэу цӀыфхэм шъукъафэлъагъо, ау шъукӀоцӀыкӀэ нэпитӀугъэрэ бзэджагъэрэ шъукӀоцӀиз.
MAT.23.29	– Гъогу мыгъо шъутеуцуагъ, Тэурат егъэджэкӀо пащэхэри, фарисейхэри, шъо нэпитӀу зиӀэхэр! Пегъымбархэм апае къэунэхэр шъогъэуцух, шъыпкъагъэ зиӀэ цӀыфхэм якъэнэтӀэхэсхэри шъогъэкӀэракӀэх. 
MAT.23.30	Ау щытми, «Тятэжъхэм ямафэхэм тэ тыщыӀагъэмэ, ахэмэ пегъымбармэ алъ загъачъэм, гъусэ тафэхъущтыгъэп» шъоӀо. 
MAT.23.31	Джаущтэу шъуӀозэ, пегъымбархэр зыукӀыгъэмэ шъузэракъохэр шъор-шъорэу къэшъоушыхьатыжьы. 
MAT.23.32	Дэгъуба ащыгъум, шъуятэжъхэм къаублэгъэ Ӏофыр ижъугъэкъужь.
MAT.23.33	– Шъо, блэхэр! Шъо, блэщылъфэхэр! Джэхьнэмым шъукӀонэу Тхьэм къышъутырилъхьащтым сыдэущтэу шъуӀэкӀэкӀын? 
MAT.23.34	Ащ пае мары пегъымбархэри, акъылышӀу зиӀэ цӀыфхэри, дин гъэсакӀохэри сэ къышъуфэсэгъакӀох. Ахэмэ ащыщэу зы купыр къащым тешъуӀулӀэнышъ, шъуукӀыщт; адрэ купми шъуисинэгогухэм къамыщкӀэ шъущяощт, зы къалэм дэшъуфыхэзэ адрэ къалэм шъуфыщтых. 
MAT.23.35	Аущтэу дунаим щагъэчъэгъэ лъы хыер зэкӀэ шъо къышъутефэщт, шъыпкъагъэ зиӀэу пегъымбар Хьавэл ылъ щегъэжьагъэу пегъымбар Зэчрееу Барахый ыкъо ылъ къыхиубытэу. Пегъымбар Зэчрей ары Тхьэм иунэшхорэ къурмэншӀыпӀэмрэ азыфагу щышъуукӀыгъагъэр. 
MAT.23.36	Шъыпкъэр шъосэӀо, мы мыхъо-мышӀэ Ӏоф пстэуми ямысагъэ джырэ цӀыфхэм къатефэщт.
MAT.23.37	– Ей, Ерусалим, Ерусалим! УицӀыфхэм пегъымбархэр аукӀых, мыжъокӀэ яохэзэ Тхьэм илӀыкӀохэри аукӀых. Бзыум ищырхэр ытамэмэ ачӀэгъ зэрэщычӀиугъуаехэрэм фэдэу, сыд фэдизрэ уибынхэр зэсыугъоилӀэнхэу сыфэягъ, ау шъо шъуфэягъэп. 
MAT.23.38	Моу зэ шъуеплъ, Тхьэр шъуикъалэ нэшӀукӀэ къеплъыжьыщтэп. 
MAT.23.39	Сэ шъосэӀо, «Зиусхьаным ыцӀэкӀэ къакӀорэм щытхъушхор ий!» зыщышъуӀощт мафэм нэсыфэ, сышъулъэгъужьыщтэп.
MAT.24.1	Исус Тхьэм иунэшхо къычӀэкӀыжьи, ӀукӀыжь зэхъум, Тхьэм иунэшхо хэт унэхэр Исус рагъэлъэгъунэу игъогу рыкӀохэрэр къыбгъодэхьагъэх.
MAT.24.2	– Мы пстэури шъолъэгъуа? – ариӀуагъ Исус ахэмэ. – Шъыпкъэр шъосэӀо, мыжъуитӀу къызэтемынэжьэу, пстэури къызэхэтэкъощт.
MAT.24.3	Ащ ыужым Исус Елеон зыцӀэ Ӏуашъхьэм тесызэ, игъогу рыкӀохэрэр язакъоу къыбгъодахьэхи, къеупчӀыгъэх:
MAT.24.3	– КъытаӀу, о зыфэпӀогъэ Ӏофхэр сыдигъо къэхъущтых, о дунаим укъызэрэкӀожьыщтымрэ дунаим икӀэух къызэрэкӀощтымрэ янэшанэри сыд фэда?
MAT.24.4	– Зыми шъукъызэримыгъэпцӀэщтым шъуфэсакъ, – ариӀожьыгъ Исус. 
MAT.24.5	– Сыда пӀомэ, сэ сцӀэкӀэ зэджэжьхэу, «Сэ сы Христос» аӀоу, цӀыфхэу къэкӀощтхэр бэ хъущтых, цӀыфыбэхэри агъэпцӀэщт. 
MAT.24.6	Благъэми чыжьэми зэо къэбар зэхэшъухыщт, ау шъо шъумыщын. А Ӏофхэр къэхъунхэ фае, ау дунаим икӀэух ащыгъум къэсыгъэгоп. 
MAT.24.7	Зы лъэпкъыр адрэ лъэпкъым, зы пачъыхьагъури адрэ пачъыхьагъум езэонэу къэтэджыщт. Гъаблэхэри къэхъущтых, чӀыпӀэ-чӀыпӀэхэми чӀыгур инэу ащысысыщт. 
MAT.24.8	А Ӏофхэр зэкӀэ къиныбэ щэчыным иублапӀ ныӀэп.
MAT.24.9	– ЦӀыфхэм шъо къин шъуагъэщэчыным пае, тетыгъо зиӀэхэм шъуарагъэубытынышъ, шъуарагъэукӀыщт, сэ сцӀэ зэрэжъугъэлъапӀэрэм паий, лъэпкъ пстэуми шъуауджэгъущт. 
MAT.24.10	Джащыгъум цӀыфыбэ шӀошъхъуныгъэм игъогу текӀыщт; зым адрэр тетыгъо зиӀэхэм аригъэубытыщт, зым адрэри ыуджэгъущт. 
MAT.24.11	Пегъымбар нэпцӀыбэхэр къэлъэгъощтых, цӀыфыбэхэри къагъэпцӀэщт. 
MAT.24.12	Бзэджагъэм къызэрэхэхъощтым къыхэкӀэу, цӀыфыбэмэ яшӀулъэгъуныгъэ чъыӀэ хъущт. 
MAT.24.13	Ау кӀэухым нэсыфэ теубытагъэ зиӀэр мыкӀодэу Тхьэм къыгъэнэжьыщт. 
MAT.24.14	Ау Тхьэм и Тетыгъошхо ехьылӀэгъэ къэбарышӀур чӀылъэм тыдэкӀи щагъэӀун фае, цӀыф лъэпкъ пстэуми апашъхьэ шыхьат щыхъунхэм пае. Ащ нэужым дунаим икӀэух къэсыщт.
MAT.24.15	– Арышъ, «Зэхэзыкъутэрэ ГущыкӀыгъоу»
MAT.24.16	ащыгъум Иудей хэкум ис цӀыфхэр Ӏуашъхьэхэм ярэкӀолӀэжьых. 
MAT.24.17	Унашъхьэм тетыри къызехыкӀэ, зыгорэ зыдихьынэу унэм ерэмыхьажь. 
MAT.24.18	Губгъом итыми ищыгъын кӀыӀутелъ зыдихьынэу къерэмыгъэзэжь. 
MAT.24.19	А мафэхэм бзылъфыгъэ лъэрмыхьхэмрэ сабый быдзашъо зиӀэхэмрэ гъогу мыгъо теуцощтых. 
MAT.24.20	Шъузхэхьажьыщт мафэр кӀымафэм е шэмбэт мафэм темыфэнэу Тхьэм шъуелъэӀу; 
MAT.24.21	сыда пӀомэ, гузэжъогъушхо а мафэхэм хъущт. Ащ фэдэ гузэжъогъушхо дунаир къызыхъугъэм щегъэжьагъэу джырэ нэсыфэ щыӀагъэп ыкӀи щыӀэжьыщтэп. 
MAT.24.22	А мафэхэр нахь макӀэ мыхъугъэхэмэ, зы цӀыфи мыкӀодэу къэнэжьыщтыгъэп. Ау ежь къыхихыгъэ цӀыфхэм яхьатыркӀэ Тхьэм а мафэхэр нахь макӀэ ышӀыщтых. 
MAT.24.23	А мафэхэм «Мары Христос, мыщ дэжьым щыӀ» ыӀоу е «Христос модэ щыӀ» ыӀоу зыгорэм къышъуиӀомэ, шъушӀошъ шъумыгъэхъу; 
MAT.24.24	сыда пӀомэ, Христос нэпцӀхэмрэ пегъымбар нэпцӀхэмрэ къэлъэгъощтых. Ахэмэ нэшэнэ гъэшӀэгъонхэри, Ӏофышхо гъэшӀэгъонхэри къагъэлъэгъощтых, алъэкӀымэ, Тхьэм къыхихыгъэ цӀыфхэри агъэпцӀэнхэм пае. 
MAT.24.25	Джары, а Ӏофхэр къэхъунхэм ыпэ якъэбар шъосӀуагъ.
MAT.24.26	– Арышъ, «Мары, Христос шъоф нэкӀым щыӀ» къызышъуаӀокӀэ, ащ дэжь шъумыкӀу. «Мары, Христос ыкӀоцӀырэ унэм щыӀ» аӀоми, шъушӀошъ шъумыгъэхъу; 
MAT.24.27	сыда пӀомэ, тыгъэ къокӀыпӀэм къыщытэджырэ пчыкӀэм тыгъэ къохьапӀэм нэс дунаир зэригъэнэфырэм фэдэу, мафэу ЦӀыф Лъэпкъым ы Къо къызыкӀожьыщтри хъущт. 
MAT.24.28	ШъушӀэрэба, хьэйуан псэхалӀэр зыдэщыӀэм бгъэжъхэри зэрэщызэрэугъоищтхэр.
MAT.24.29	– А гузэжъогъушхо мафэмэ ауж ошӀэ-дэмышӀэу тыгъэр ушӀункӀыжьыщт, мазэри къэнэфыжьыщтэп. Жъуагъохэри уашъом къефэхыщтых, уашъом щыӀэ кӀуачӀэхэри хъыещтых. 
MAT.24.30	Джащыгъум ЦӀыф Лъэпкъым ы Къо инэшанэ уашъом къыщылъэгъощт, дунаим тет лъэпкъ пстэури гъыхэзэ абгъэгу еожьыщтых. ЦӀыф Лъэпкъым ы Къо ошъуапщэхэм ахэтэу, лъэкӀышхорэ щытхъушхорэ иӀэхэу, къакӀоу алъэгъущт. 
MAT.24.31	ЕтӀанэ бжъэмыешхом ымэкъэ чан къэӀунышъ, ЦӀыф Лъэпкъым ы Къо имэлэӀичхэр ыгъэкӀощтых, дунэе лъэныкъуиплӀым, зы ошъо чапэм къыщегъэжьагъэу адрэ ошъо чапэм нэс, ежь ицӀыфхэу къыхихыгъэхэр къыхащыхэзэ, ежь къыфаугъоижьынхэу.
MAT.24.32	– Ынджыр чъыгым къехъулӀэрэмкӀэ Ӏоф горэ зэжъугъашӀэ: икъутамэхэм псы къахахьэу, итхьапэхэр къыпыкӀэхэ зыхъукӀэ, гъэмафэр къызэрэблагъэр шъошӀэ. 
MAT.24.33	Ащ фэдэу шъори мы Ӏофхэр зэкӀэ зышъулъэгъухэкӀэ, ЦӀыф Лъэпкъым ы Къо гъунэгъоу, къэлапчъэм дэжь зэрэщытыр зэжъугъашӀэ. 
MAT.24.34	Шъыпкъэр шъосэӀо, мы Ӏофхэр зэкӀэ къэхъунхэм ыпэкӀэ, мы лъэпкъыр кӀодыщтэп. 
MAT.24.35	Уашъомрэ чӀылъэмрэ кӀодыжьыщтых, ау сэ сигущыӀэхэр кӀодыжьыщтхэп.
MAT.24.36	– Ау а мафэри а сыхьатри къызысыщтыр зыми ышӀэрэп. Уашъохэм ащыӀэ мэлэӀичхэм ашӀэрэп, Тхьэм ы Къуи ышӀэрэп. Ты лъэпӀэ закъор ары ныӀэп ар зышӀэрэр. 
MAT.24.37	Пегъымбар Нухьэ имафэхэм адэжь Ӏофхэр зэрэщытыгъэхэм фэдэу, ЦӀыф Лъэпкъым ы Къо дунаим къызыкӀожьыщтым дэжь Ӏофхэр хъущтых. 
MAT.24.38	Сыда пӀомэ, псы къиугъэшхор
MAT.24.39	Къэхъущтыр амышӀэу псы къиугъэшхор къакӀуи, ахэр зэкӀэ ыхьыгъэх, ытхьэлагъэх. Ащ фэдэу ЦӀыф Лъэпкъым ы Къо дунаим къызыкӀожьыщтым дэжь Ӏофхэр хъущтых. 
MAT.24.40	Ащ дэжьым нэбгыритӀу губгъом итыщт, язырэр мэлэӀичхэм уашъом дахьыещт, адрэр къагъэнэщт. 
MAT.24.41	БзылъфыгъитӀу зы шъхьалым щыхьаджэщт, язырэр мэлэӀичхэм уашъом дахьыещт, адрэр къагъэнэщт.
MAT.24.42	– Арышъ, шъумычъыеу шъусакъ, сыда пӀомэ, Зиусхьаныр дунаим къызыкӀожьыщт мафэр шъушӀэрэпышъ ары. 
MAT.24.43	Ау мыр зэжъугъашӀэ: унэр зыем тыгъуакӀор къызыкӀощт сыхьатыр ышӀэщтыгъэмэ, чъыещтыгъэп, иуни къыригъахьэу илъыр рыригъэтыгъукӀыщтыгъэп. 
MAT.24.44	Арышъ, шъори шъухьазырын фае, сыда пӀомэ, ЦӀыф Лъэпкъым ы Къо къэкӀожьынэу шъузымыгугъэрэ сыхьат горэм дунаим къытехьажьыщт.
MAT.24.45	– Хэта адэ, акъылышӀу зиӀэу, зыщыгугъын унэӀутэу тхьэматэм адрэ унэӀутхэу иӀэхэм пащэу афишӀыгъэр, игъом ашхын аритынэу? 
MAT.24.46	А унэӀутыр гъогу мафэ теуцуагъ, итхьэматэ къэкӀожьыгъэу, аущтэу ышӀэу къызигъотыжькӀэ. 
MAT.24.47	Шъыпкъэр шъосэӀо, тхьэматэм имылъку зэкӀэ а унэӀутым ыӀэ рилъхьащт. 
MAT.24.48	Ау а унэӀутым, «сэ ситхьэматэ шӀэхэу къэкӀожьыщтэп» ыгукӀэ ыӀоу, 
MAT.24.49	адрэ унэӀутхэм яоу, ешъуакӀомэ адашхэу, адешъоу зиублэкӀэ, 
MAT.24.50	а унэӀутыр зымыгугъэрэ мафэ горэм, зыщимышӀэрэ сыхьат горэм итхьэматэ къэкӀожьыщт. 
MAT.24.51	А унэӀутыр укӀыкӀаеу ыукӀыщт, нэпитӀу зиӀэхэм къин зыщадищэчыщт чӀыпӀэми ыгъэкӀощт. Ащ дэжьым куохьаурэ цэ зэрэгъэшхырэ щыхъущтых.
MAT.25.1	– А мафэм уашъом щыӀэ Тхьэм и Тетыгъошхо зыфэдэщтыр мары. ПшъэшъипшӀмэ яостыгъэхэр аштэхи, шъаом пэгъокӀынхэу дэкӀыгъэх. 
MAT.25.2	Ахэмэ ащыщэу тфыр акъылынчъагъ, тфыр Ӏушыгъ. 
MAT.25.3	Акъыл зимыӀэ пшъашъэхэм яостыгъэхэр заштэхэм, дагъэ зыдаштагъэп. 
MAT.25.4	Пшъэшъэ Ӏушхэм яостыгъэмэ ягъусэу, дагъэ зэрыт дэгъалъэхэри зыдаштагъэх. 
MAT.25.5	Шъаор къызэгужъом, пшъашъэхэр зэкӀэ шъхьаукъэхи, хэчъыягъэх.
MAT.25.6	– Ау чэщныкъом макъэ горэ къэӀугъ: «Мары, шъаор къэкӀо! ШъукъыпэгъокӀ!»
MAT.25.7	– Джащыгъум а пшъашъэхэр зэкӀэ къэтэджыхи, яостыгъэхэр агъэхьазырыгъ. 
MAT.25.8	Акъыл зимыӀэ пшъашъэхэр пшъэшъэ Ӏушхэм ялъэӀугъэх: «Шъуидагъэ щыщ къытэшъут, сыда пӀомэ, тиостыгъэхэр мэкӀуасэх».
MAT.25.9	– Ау пшъэшъэ Ӏушхэм къаӀожьыгъ: «Шъори тэри ар тфикъунэп. Дагъэ зыщэрэмэ адэжь шъукӀоу къызфэшъущэфымэ нахьышӀу».
MAT.25.10	– ЩэфакӀо ахэр зэкӀохэм, шъаор къэсыгъ, хьазырэу щытыгъэ пшъэшъитфыри игъусэхэу джэгу зыщашӀырэ унэм ихьэхи, къэлапчъэри къыфашӀыжьыгъ.
MAT.25.11	– Ащ нэуж адрэ пшъашъэхэри къэкӀожьхи, моущтэу аӀуагъ: «Титхьэмат, титхьэмат! Къэлапчъэр къытфыӀух!»
MAT.25.12	– Ау ащ къыӀожьыгъ: «Шъыпкъэр шъосэӀо, шъо хэтми шъузщыщыр сшӀэрэп».
MAT.25.13	– Арышъ, шъумычъыеу шъусакъ, – къыпигъэхъожьыгъ Исус, – сыда пӀомэ, ЦӀыф Лъэпкъым ы Къо дунаим къызыкӀожьыщт мафэри сыхьатри шъушӀэрэпышъ ары.
MAT.25.14	– Джыри уашъом щыӀэ Тхьэм и Тетыгъошхо къызэрэкӀощтыр зыфэдэр мары. ЛӀы горэ хымэ хэгъэгу горэм кӀон зэхъум, иунэӀутмэ къяджи, имылъку аӀэкӀилъхьагъ. 
MAT.25.15	Зым талантитф ритыгъ, адрэм талантитӀу ритыгъ, нэмыкӀми зы талант ритыгъ. Хэти лъэкӀэу иӀэм фэшъуашэ рити, гъогум техьагъ. 
MAT.25.16	Талантитф зэритыгъэр занкӀэу кӀуи, ахэр ыгъэлажьэхи, джыри талантитф къыхьыжьыгъ. 
MAT.25.17	Джащ фэдэу талантитӀу зэритыгъэми джыри талантитӀу къыхьыжьыгъ. 
MAT.25.18	Ау тхьэматэм зы талант зэритыгъэр кӀуи, ар чӀыгум чӀитӀи, итхьэматэ иахъщэ ыгъэбылъыгъ.
MAT.25.19	Бэ тешӀагъэу а унэӀутмэ ятхьэматэ къэкӀожьыгъ, иунэӀутхэм ахъщэр зэрагъэлэжьагъэмкӀи яупчӀынэу ыублагъ. 
MAT.25.20	Талантитф зэритыгъагъэр тхьэматэм бгъодахьи, адрэ талантитфэу къыхьыгъэхэр къыфихьыхи, къыӀуагъ: «Тхьэматэ, талантитф къысӀэкӀэплъхьагъ. Мары, ахэмкӀэ джыри талантитф къэсхьыжьыгъ». 
MAT.25.21	Тхьэматэм ащ риӀуагъ: «Дэгъоу пшӀагъэ. О сыпщыгугъынэу уунэӀут дэгъу! Ӏоф макӀэхэмкӀэ сызщыгугъын лӀэу узэрэщытыгъэм пае, Ӏофыбэхэр къыпӀэкӀэслъхьащтых. КъакӀуи, уитхьэматэ игушӀуагъо къыхахь!» 
MAT.25.22	Джаущтэу талантитӀу зэритыгъагъэри тхьэматэм бгъодахьи, къыӀуагъ: «Тхьэматэ, талантитӀу къысӀэкӀэплъхьагъ. Мары, ахэмкӀэ джыри талантитӀу къэсхьыжьыгъ». 
MAT.25.23	Тхьэматэм ащ риӀуагъ: «Дэгъоу пшӀагъэ. О сыпщыгугъынэу уунэӀут дэгъу! Ӏоф макӀэхэмкӀэ сызщыгугъын лӀэу узэрэщытыгъэм пае, Ӏофыбэхэр къыпӀэкӀэслъхьащтых. КъакӀуи, уитхьэматэ игушӀуагъо къыхахь!»
MAT.25.24	ЕтӀанэ зы талант зэритыгъагъэри тхьэматэм бгъодахьи, къыӀуагъ: «Тхьэматэ, о узэрэлӀ пхъашэр сшӀэщтыгъэ, чылапхъэ зыхэмыпхъагъэм лэжьыгъэр къыщыохыжьы, зыхэмытэкъуагъэми къыщыоугъоижьы. 
MAT.25.25	Сэщынэти сыкӀуи, уиталант чӀыгум чӀэзгъэбылъхьагъ. Мары, о уиер осэтыжьы». 
MAT.25.26	Тхьэматэм ащ риӀуагъ: «О уунэӀут бзадж, уунэӀут фэмыф! О пшӀэщтыгъэ сэ чылапхъэр зыхэсымыпхъагъэм лэжьыгъэ къызэрэщысхыжьырэри, зыхэсымытэкъуагъэм къызэрэщысыугъоижьырэри. 
MAT.25.27	Ащ Ӏофыр зытеткӀэ, сиахъщэ ахъщэхъожьхэм яптын фэягъэба? Джащыгъум сыкъызыкӀожьыкӀэ, сиахъщэ хэхъуагъэу къысӀэкӀэхьажьыщтыгъ». 
MAT.25.28	«Мы лӀым талантыр Ӏышъухи, талантипшӀ зиӀэм ешъут. 
MAT.25.29	Сыда пӀомэ, Тхьэм хэт щыщми зиӀэм нахьыбэ къыритыщт, къелыжьэуи бэ иӀэщт. Ау Тхьэм зимыӀэм иӀэ тӀэкӀури Ӏихыжьыщт. 
MAT.25.30	Ау мы унэӀутэу пкӀэ зимыӀэр шӀункӀым икуупӀэ хэшъудз. Ащ дэжьым куохьаурэ цэ зэрэгъэшхырэ щыхъущтых». Ар къызеӀо ужым, Исус мэкъэшхокӀэ къыӀуагъ:
MAT.25.30	– РыдэӀонэу тхьакӀумэ зиӀэм зэхерэх.
MAT.25.31	– ЦӀыф Лъэпкъым ы Къо щытхъушхо иӀэу, имэлэӀич пстэури игъусэу дунаим къызыкӀожьыкӀэ, итӀысыпӀэ лъапӀэу щытхъушхо зиӀэм тетӀысхьащт. 
MAT.25.32	Лъэпкъ пстэури ежь ыпашъхьэ къыщызэрэугъоищт, мэлахъом мэлхэмрэ пчэнхэмрэ зэрэзэхидзыхэрэм фэдэуи, цӀыфхэр зэхидзыщт. 
MAT.25.33	Мэлхэр иджабгъукӀэ, пчэнхэр исэмэгубгъукӀэ ыгъэуцущтых.
MAT.25.34	– Джащыгъум Пачъыхьэм иджабгъукӀэ щытхэм ариӀощт: «Сэ ся Тэ лъапӀэ ынэшӀу зыщифагъэхэр, шъукъакӀуи, Тхьэм дунаир къызигъэхъугъэм къыщегъэжьагъэу къышъуфигъэхьазырыгъэ тетыгъор шъуиӀахьышӀоу шъуубыты. 
MAT.25.35	Сыда пӀомэ, мэлакӀэ сызэлӀэм, сыжъугъэшхагъ; псыфалӀэ сызэлӀэми, псы сежъугъэшъуагъ; сызэхымэми, сыкъежъугъэблэгъагъ, 
MAT.25.36	зыщыслъэн зысемыӀэми, сышъуфэпагъ; сызэсымаджэми, шъукъыслъыплъагъ; хьапсым сызычӀэсыми, садэжь шъукъэкӀуагъ».
MAT.25.37	– Джащыгъум шъыпкъагъэ зиӀэ цӀыфхэм къыраӀожьыщт: «Зиусхьан, сыдигъуа мэлакӀэ улӀэу утлъэгъуи, узыдгъэшхагъэр е псыфалӀэ улӀэу псы узедгъэшъуагъэр? 
MAT.25.38	Сыдигъуа хымэу утлъэгъуи, узедгъэблэгъагъэр е зыщыплъэн уимыӀэу узытфэпагъэр? 
MAT.25.39	Усымаджэу е хьапсым учӀэсэу сыдигъуа утлъэгъуи, уадэжь тыкъызыкӀуагъэр?»
MAT.25.40	– Пачъыхьэм ахэмэ пэгъокӀ аритыщт: «Шъыпкъэр шъосэӀо, сэ сшы анахь цӀыкӀу дэдэхэм ащыщэу зыгорэм фэшъушӀагъэр сэ къысфэшъушӀагъэу мэхъу».
MAT.25.41	– ЕтӀанэ Пачъыхьэм исэмэгубгъукӀэ щытхэм ариӀощт: «Садэжь шъуӀукӀ, шъо Тхьэм ынае зыщифагъэхэр. Шэйтанымрэ ащ имэлэӀичхэмрэ Тхьэм афигъэхьазырыгъэ мыкӀосэжьын машӀом шъукӀу. 
MAT.25.42	Сыда пӀомэ, мэлакӀэ сызэлӀэм, сыжъугъэшхагъэп; псыфалӀэ сызэлӀэми, псы сежъугъэшъуагъэп; 
MAT.25.43	хымэу сызыщэтыми, сежъугъэблэгъагъэп, зыщыслъэн зысемыӀэми, сышъуфэпагъэп; сызэсымаджэми, хьапсым сызычӀэсми, шъукъыслъыплъагъэп».
MAT.25.44	– Джащыгъум ахэми Пачъыхьэм къыраӀожьыщт: «Зиусхьан, мэлакӀэ улӀэу, е псыфалӀэ улӀэу, е ухымэу, е зыщыплъэн уимыӀэу, е усымаджэу, е хьапсым учӀэсэу утлъэгъуи, тишӀуагъэ отымыгъэкӀэу сыдигъуа укъызыдгъэнагъэр?»
MAT.25.45	– Джащыгъум Пачъыхьэм пэгъокӀ аритыщт: «Шъыпкъэр шъосэӀо, мы цӀыкӀу дэдэмэ ащыщэу зыгорэм фэшъумышӀагъэр къысфэшъумышӀагъэу мэхъу».
MAT.25.46	– Аущтэу ахэр мыухыжьын къин ащэчынэу ӀукӀыжьыщтых, ау шъыпкъагъэ зиӀэ цӀыфхэм мыкӀодыжьын щыӀэныгъэ къалъыӀэсынэу ӀукӀыжьыщтых.
MAT.26.1	Исус а гущыӀэ пстэури къызеӀо ужым, игъогу рыкӀохэрэм ариӀуагъ:
MAT.26.2	– ӀутӀыжъ зыцӀэ мэфэкӀ мэфэшхор
MAT.26.3	Джащыгъум дин пэщэшхохэри, Тэурат егъэджэкӀо пащэхэри, цӀыфмэ янахьыжъхэри дин пэщэшхоу
MAT.26.4	Ахэмэ Исус тхьагъэпцӀыгъэкӀэ аубытынышъ, аукӀынэу гухэлъ ашӀыгъ.
MAT.26.5	– Ау цӀыфхэм бырсырышхо къамыӀэтыным пае, мэфэкӀ мэфэшхом тефэу орэмыхъу, – аӀуагъ ахэмэ.
MAT.26.6	ЕтӀанэ Исус къуаджэу Бет-Ание кӀуагъэу, Симонэу шъоджэ уз Ӏае зиӀагъэм иунэ щыӀэзэ, 
MAT.26.7	бзылъфыгъэ горэ унэм къихьагъ. А бзылъфыгъэм алабастэр зыцӀэ мыжъом хэшӀыкӀыгъэу зы дэгъалъэ ыӀыгъыгъ. А дэгъалъэм осэшхо зиӀэ дагъэу мэ ӀэшӀу зыпихырэр итыгъ. Исус Ӏанэм пэсэу, бзылъфыгъэр къыбгъодахьи, ышъхьэ дагъэр къытырикӀагъ.
MAT.26.8	Исус игъогу рыкӀохэрэм ар залъэгъум, агу римыхьэу моущтэу аӀуагъ:
MAT.26.8	– Сыд пае мы дагъэу осэшхо зиӀэр хьаулыеу ыгъэкӀодыгъа? 
MAT.26.9	Ар осэшӀукӀэ ащагъэмэ, тхьамыкӀэхэм ахъщэр афагощын алъэкӀыщтыгъ.
MAT.26.10	Ау Исус ащ гу лъити, ариӀуагъ:
MAT.26.10	– Сыд пае бзылъфыгъэр жъугъэукӀытэра? Ащ шӀугъэ къысфишӀагъ. 
MAT.26.11	ТхьамыкӀэхэр къышъухэт зэпытых, ау сэ сышъухэт зэпытыщтэп. 
MAT.26.12	А бзылъфыгъэм мы дагъэр спкъы къызытырекӀэм, сызэрэчӀалъхьажьыщтым сыфиухьазырыгъ. 
MAT.26.13	Шъыпкъэр шъосэӀо, сэ къысфэлажьэрэ цӀыфхэм чӀылъэм зэкӀэ къэбарышӀур тыдэ щагъэӀуми, мы бзылъфыгъэм ышӀагъэр къаӀотэжьыщт, цӀыфхэм а бзылъфыгъэр шӀукӀэ агу къагъэкӀыжьыным пае.
MAT.26.14	Джащыгъум Исус игъогу рыкӀорэ нэбгырэ пшӀыкӀутӀумэ ащыщэу, Иудэ ИскариоткӀэ заджэхэрэр дин пэщэшхохэм адэжь кӀуи, 
MAT.26.15	ариӀуагъ:
MAT.26.15	– Исус къышъуӀэкӀэзгъахьэмэ, сыда къысфэшъушӀэщтыр? Ахэмэ тыжьын ахъщэ щэкӀ къыратынэу къагъэгугъагъ. 
MAT.26.16	Ащ щегъэжьагъэу Исус ахэмэ аригъэубытыным пае, Ӏэрыфэгъу уахътэ Иудэ паплъэу ыублагъ.
MAT.26.17	Хьалыгъу мыкӀу-мыпшэ зыщашхырэ мэфэкӀ мэфэшхохэм
MAT.26.17	– ӀутӀыжъ пчыхьэшъхьашхэр щыпшӀынэу тыдэ щыдгъэхьазырынэу уфая?
MAT.26.18	– Къалэм шъудахь, – къыӀожьыгъ Исус. – Мыщ фэдэ лӀым дэжь шъукӀуи, ешъуӀу: «Дин гъэсакӀом еӀо: Сэ сигъо къэблэгъагъ. Сэррэ сигъогу рыкӀохэрэмрэ ӀутӀыжъ пчыхьэшъхьашхэр уиунэ щытшӀыщт».
MAT.26.19	Исус зэрариӀуагъэм тетэу, игъогу рыкӀохэрэм ашӀи, ӀутӀыжъ пчыхьэшъхьашхэр агъэхьазырыгъ.
MAT.26.20	Пчыхьэ зэхъум, Исус игъогу рыкӀорэ нэбгырэ пшӀыкӀутӀур игъусэу Ӏанэм пэтӀысхьагъ. 
MAT.26.21	Ахэр шхэхэзэ, Исус къыӀуагъ:
MAT.26.21	– Шъыпкъэр шъосэӀо, шъуащыщ горэм тетыгъо зиӀэхэм саригъэубытыщт.
MAT.26.22	Ахэмэ лъэшэу агу къеуагъ. Зыр зым ыуж итэу къыраӀонэу фежьагъэх:
MAT.26.22	– Зиусхьан, сэрэп ар, ныӀа?
MAT.26.23	– Мы апсым сигъусэу хьалыгъур къыздыхэзгъаорэр ары тетыгъо зиӀэхэм сязгъэубытыщтыр, – пэгъокӀ ытыжьыгъ Исус. 
MAT.26.24	– Шъыпкъэ, ЦӀыф Лъэпкъым ы Къо дунаим ехыжьыщт, ежь ехьылӀагъэу Тхьэм игущыӀэ тхыгъэхэм зэрарытым фэдэу. Ау ЦӀыф Лъэпкъым ы Къо тетыгъо зиӀэхэм язгъэубытырэр гъогу мыгъо теуцуагъ. А цӀыфыр къэмыхъугъэмэ, ежьыркӀэ нахьышӀущтыгъ.
MAT.26.25	Иудэу Исус тетыгъо зиӀэхэм язгъэубытыщтым къыӀуагъ:
MAT.26.25	– Рабби
MAT.26.25	– Оры, къызэрэпӀорэм фэдэу
MAT.26.26	Ахэр шхэхэ зэхъум, Исус хьалыгъур къыштагъ, Тхьэм щытхъу фишӀи, зэгуичи, игъогу рыкӀохэрэм арити, къыӀуагъ:
MAT.26.26	– Ма, шъуштэ, шъушхы, мы хьалыгъур сэ спкъы ары.
MAT.26.27	ЕтӀани шъуалъэр къышти, Тхьэм щытхъу фишӀи, арити, къыӀуагъ:
MAT.26.27	– Шъо зэкӀэми мыщ итым щыщ шъуешъу. 
MAT.26.28	Мы сэнэпсыр сэ слъэу Тхьэм ежьыррэ ицӀыфхэмрэ азыфагу дилъхьэгъэ зэзэгъыныгъэр къэзгъэшъыпкъэжьырэр
MAT.26.29	ШъосэӀо, джы щегъэжьагъэу сэнэшъхьэпсым сешъожьыщтэп, ся Тэ и Тетыгъошхо сыхэтэу икӀэрыкӀэу сыкъызыжъудешъожьыщт мафэм нэсыфэ.
MAT.26.30	ЕтӀанэ Исусрэ игъогу рыкӀохэрэмрэ тхьэщытхъу орэд къызаӀо ужым, унэм икӀыхи, Елеон Ӏуашъхьэм кӀуагъэх.
MAT.26.31	Ащ дэжьым Исус игъогу рыкӀохэрэм ариӀуагъ:
MAT.26.31	– Нычэпэ шъо пстэуми сизакъоу утыгум сыкъишъунэщт, сыда пӀомэ, Тхьэм къызэриӀорэр игущыӀэ тхыгъэхэм арыт
MAT.26.32	Ау лӀагъэхэм сыкъызахэтэджыкӀыжьыкӀэ, шъуапэ Галилей хэкум сыкӀощт.
MAT.26.33	– Пстэуми утыгум укъыранэми, сэ ныбжьи укъисынэщтэп, – къыриӀуагъ Петрэ Исус.
MAT.26.34	– Шъыпкъэр осэӀо, – риӀожьыгъ Исус Петрэ, – мы нычэпэ дэдэм атакъэр Ӏоным ыпэкӀэ, сэ сызыщыщыр умышӀэу гъогогъуищэ къэпӀощт.
MAT.26.35	– Сэ о сыбдэлӀэн фаеми, узыщыщыр сымышӀэу сӀощтэп, – къыриӀожьыгъ Петрэ. Ащ фэдэ къабзэу Исус игъогу рыкӀорэ адрэ лӀы пстэуми къаӀуагъ.
MAT.26.36	Ащ нэуж Гефсимание зыцӀэ чӀыпӀэм Исус игъогу рыкӀохэрэр игъусэхэу кӀуагъэ.
MAT.26.36	– Моу шъуетӀысэх, сэ модэкӀэ сыкӀоу, Тхьэм селъэӀуфэ, – ариӀуагъ ахэмэ Исус. 
MAT.26.37	Петрэрэ Зебедей ыкъуитӀурэ ащ зыдищагъэх. Къэнэшхъэеу, гумэкӀэу ащ ыублагъ. 
MAT.26.38	Джащыгъум ахэмэ ариӀуагъ:
MAT.26.38	– СилӀыкӀыным нэсэу инэу сыгу хэкӀы. Шъумычъыеу шъусакъэу гъусэ шъукъысфэхъу. 
MAT.26.39	ЕтӀанэ тӀэкӀу ӀукӀоти, чӀыгум бгъэгукӀэ зыридзыхи, Тхьэм елъэӀузэ, къыӀуагъ:
MAT.26.39	– Ся Т, амал иӀэмэ, мы къин щэчыным ишъуалъэ сӀых. Ау сэ сызыфаер мыхъоу, о узыфаер орэхъу.
MAT.26.40	Ащ ыужым Исус игъогу рыкӀорэ нэбгырищымэ адэжь къыгъэзэжьи, чъыехэу къарихьылӀэжьыгъ.
MAT.26.40	– Адэ сыхьат закъо шъусигъусэу шъумычъыеу, шъусакъын шъулъэкӀыгъэп, ара? – ыӀуи, Исус Петрэ риӀуагъ. 
MAT.26.41	– Шъумычъыеу шъусакъ, псэкӀодшӀэным шъудимыхьыхынэуи Тхьэм шъуелъэӀу. Гур фай, ау пкъым ылъэкӀырэп.
MAT.26.42	ЕтӀанэ Исус ятӀонэрэу ӀукӀи, Тхьэм елъэӀузэ, къыӀуагъ:
MAT.26.42	– Сэ ся Т, мы къин щэчыным ишъуалъэ сӀыпхынэу мыхъумэ, о узыфаер орэхъу.
MAT.26.43	Джыри Исус къызегъэзэжьым, а нэбгырищыр чъыехэу къарихьылӀэжьыгъ, сыда пӀомэ, анапӀэхэр онтэгъу хъугъэхэти ары. 
MAT.26.44	Джыри зэ ахэр къыгъанэхи, ӀукӀи, а гущыӀэ дэдэхэмкӀэ ящэнэрэу Тхьэм елъэӀугъ.
MAT.26.45	ЕтӀанэ Исус игъогу рыкӀохэрэм адэжь къыгъэзэжьи, ариӀуагъ:
MAT.26.45	– Шъо джыри шъочъыя, зышъогъэпсэфа? Мары, сыхьатыр къэблэгъагъ. ЦӀыф Лъэпкъым ы Къо псэкӀод зышӀэрэ цӀыфхэм аӀэкӀэхьащт. 
MAT.26.46	Шъукъэтэдж! НекӀо, мары ахэмэ сязгъэубытыщтыр къэблэгъагъ!
MAT.26.47	Исус джыри къэгущыӀэзэ, игъогу рыкӀорэ нэбгырэ пшӀыкӀутӀумэ ащыщэу Иудэу Исус тетыгъо зиӀэхэм язгъэубытыщтыр къэкӀуагъ. Чатэхэмрэ умэхэмрэ аӀыгъхэу, цӀыф купышхо игъусагъ. Дин пэщэшхохэмрэ цӀыфмэ янахьыжъхэмрэ ары ахэр къэзгъэкӀогъагъэхэр.
MAT.26.48	– Сэ сызэбэущтыр ары зыфасӀорэр. Ар шъуубыт, – ыӀуи, аубытыщтыр зэраригъэлъэгъущт шӀыкӀэр игъусэхэм Иудэ ариӀогъагъ. 
MAT.26.49	Иудэ зэрэнэсэу Исус екӀуалӀи,
MAT.26.49	– Опсэу, рабби! – ыӀуи, Исус ебэугъ.
MAT.26.50	– Ныбджэгъу, сыда укъызкӀэкӀуагъэр? – риӀуагъ ащ Исус. Джащыгъум адрэхэр Исус къекӀуалӀэхи, аубытыгъ. 
MAT.26.51	ОшӀэ-дэмышӀэу Исус игъусэхэм ащыщэу зыгорэм ичатэ къырихи, дин пэщэшхом иунэӀут еуи, ытхьакӀумэ лъэныкъо гуиупкӀыгъ.
MAT.26.52	Джащыгъум Исус ащ риӀуагъ:
MAT.26.52	– О уичатэ сапӀэм илъхьажь, сыда пӀомэ, чатэм еӀэрэ пстэури чатэм екӀодылӀэжьыщт. 
MAT.26.53	Хьаури ся Тэ семылъэӀушъункӀэ огугъа? СелъэӀумэ, ащ джыдэдэм мэлэӀич дзэ пшӀыкӀутӀум ехъу къысфигъэкӀощт. 
MAT.26.54	Ау етӀанэ сыдэущтэу Тхьэм игущыӀэ тхыгъэхэр къэшъыпкъэжьыщтха? Тхьэм игущыӀэ тхыгъэхэм арытба, моущтэу зэрэхъун фаер?
MAT.26.55	А сыхьатым Исус а цӀыф купышхом риӀуагъ:
MAT.26.55	– ХъункӀэкӀо горэ шъуубытыщтым фэдэу, чатэхэмрэ умэхэмрэ шъуӀыгъхэу шъукъыспэгъокӀыгъа? Мафэ къэси Тхьэм иунэшхо цӀыфхэм Тхьэм игущыӀэхэр щязгъашӀэхэзэ, сычӀэсыгъ, ары шъхьакӀэ сышъуубытыгъэп. 
MAT.26.56	Ау мыр зэкӀэ зыкӀэхъугъэр пегъымбармэ атхыгъэхэр къэшъыпкъэжьынхэр ары. Джащыгъум Исус игъогу рыкӀорэ пстэури ежь утыгум къырани, хэхьажьыгъэх.
MAT.26.57	Исус заубыт ужым, дин пэщэшхоу Кайафэ зыцӀэм дэжь ащагъ. Ащ дэжьым Тэурат егъэджэкӀо пащэхэмрэ нахьыжъхэмрэ къыщызэӀукӀагъэх. 
MAT.26.58	Петри чыжьэкӀэ Исус ыуж итэу, дин пэщэшхом ищагу нэсыфэ къыкӀэлъыкӀуагъ. КӀэухэу Исус фэхъущтыр ылъэгъуным пае, Петрэ щагум дахьи, къэрэгъулэхэм ахэтӀысхьагъ.
MAT.26.59	Дин пэщэшхохэри, нахьыжъхэри, Тхьэмэтэ Хэсэшхом хэтхэу адрэ тхьэмэтэ пстэури Исус укӀ тыралъхьаным пае, шыхьат нэпцӀ лъыхъущтыгъэх. 
MAT.26.60	Шыхьат нэпцӀыбэхэр къэтэджыхи, Ӏаджи Исус тыралъхьагъэ пэтми, зыфаехэр къагъотыгъэп. Ау ыкӀэм ыкӀэжьым шыхьат нэпцӀитӀу къэтэджи, 
MAT.26.61	моущтэу къаӀуагъ:
MAT.26.61	– Мы лӀым ыӀощтыгъэ: «Тхьэм иунэшхо зэхэскъутэнышъ, мэфищкӀэ зэтезгъэуцожьын слъэкӀыщт».
MAT.26.62	ЕтӀанэ дин пэщэшхор къэтэджыгъ.
MAT.26.62	– Сыд мы лӀыхэм о къыптралъхьэрэр? Сыда зи къызкӀэмыӀорэр? – къыриӀуагъ ащ Исус. 
MAT.26.63	Ау Исус зи къыӀуагъэп.
MAT.26.63	– ЩыӀэныгъэр къыздикӀырэ Тхьэм ыцӀэкӀэ сыолъэӀу, къытаӀу, ора Христосэу Тхьэм ы Къо? – къыриӀуагъ дин пэщэшхом Исус.
MAT.26.64	– Ары, къызэрэпӀорэм фэд
MAT.26.65	Джащыгъум дин пэщэшхом ищыгъынхэр къызэгуитхъыгъэх.
MAT.26.65	– Тхьэр ыгъэпцӀыгъ, – къыӀуагъ ащ. – Сыда нэмыкӀ шыхьат зэрэтищыкӀэгъэжьыр? Джары, Тхьэр зэригъэпцӀыгъэр шъо зэхэшъухыгъ. 
MAT.26.66	Сыдэущтэу шъухаплъэра?
MAT.26.66	– УкӀ ифэшъуаш, – пэгъокӀ къатыжьыгъ ахэмэ.
MAT.26.67	Джащыгъум Исус ынэгу кӀэужъунтхагъэх, бжымкӀи еуагъэх. НэмыкӀхэри ынэпашъо кӀаутызэ, 
MAT.26.68	раӀуагъ:
MAT.26.68	– Христос, упегъымбармэ, хэтми къыоуагъэм ыцӀэ къаӀо!
MAT.26.69	Джащыгъум Петрэ щагум дэсыгъ. УнэӀут пшъашъэ горэ къекӀуалӀи, къыӀуагъ:
MAT.26.69	– Ори а Исусэу Галилей щыщым уригъусагъ.
MAT.26.70	– Хьау, зыфапӀорэр сшӀэрэп, – къыщиӀуагъ Петрэ зэкӀэмэ апашъхьэ.
MAT.26.71	ЕтӀанэ Петрэ щагум идэкӀыпӀэ Ӏухьэзэ, нэмыкӀ унэӀут пшъашъэ горэм къылъэгъуи, ащ дэжьым щытхэм ариӀуагъ:
MAT.26.71	– Мы лӀыри Назарет щыщ Исус игъусагъ.
MAT.26.72	Джыри зэ Петрэ, – А лӀыр сшӀэрэп, – ыӀуи, тхьэ ыӀуагъ.
MAT.26.73	ТӀэкӀу тешӀагъэу, ащ дэжьым щытхэм Петрэ къыбгъодахьэхи, къыраӀуагъ:
MAT.26.73	– Шъыпкъэу ори ахэмэ уащыщ, сыда пӀомэ, уигущыӀакӀэ ар нафэ къешӀы.
MAT.26.74	– Тхьэр сэгъэпцӀы, къасӀорэр мышъыпкъэмэ, а лӀыр сшӀэрэп, – ыӀуи, Петрэ тхьарыӀо ышӀэу ыублагъ. Ардэдэм атакъэр къэӀуагъ. 
MAT.26.75	Джащыгъум Исус къыриӀогъэгъэ гущыӀэхэр Петрэ ыгу къэкӀыжьыгъэх:
MAT.26.75	– Атакъэр Ӏоным ыпэкӀэ, сэ сызыщыщыр умышӀэу гъогогъуищэ къэпӀощт. Ар ыгу къызэкӀыжьым, Петрэ щагум дэкӀи, лъэшэу гъыгъэ.
MAT.27.1	Нэф къызэшъым, дин пэщэшхо пстэумрэ цӀыфмэ янахьыжъхэмрэ зэдеусэхи, Исус укӀ тыралъхьанэу аухэсыгъ. 
MAT.27.2	Исус Ӏэхъу тыралъхьи, Ӏуащи, Ӏэшъхьэтет Понтый Пилат
MAT.27.3	Иудэу Исус ахэмэ язгъэубытыгъэм Исус укӀ зэрэтыралъхьагъэр зелъэгъум, кӀэгъожьи, ратыгъэ тыжьын ахъщэ щэкӀыр дин пэщэшхохэмрэ нахьыжъхэмрэ афихьыжьи, 
MAT.27.4	ариӀуагъ:
MAT.27.4	– ЛӀы хыер зэрэшъозгъэубытыгъэмкӀэ псэкӀод сшӀагъэ.
MAT.27.4	– Ащ тэ тиӀоф хэлъэп, о уиӀоф нахь, – къыраӀуагъ ахэмэ.
MAT.27.5	Джащыгъум Иудэ а тыжьын ахъщэхэр Тхьэм иунэшхо кӀоцӀым щыритэкъухи, чӀэкӀыжьыгъ. ЕтӀанэ кӀуи, зитхьалэжьыгъ.
MAT.27.6	Дин пэщэшхохэм тыжьын ахъщэхэр аштэжьхи, къаӀуагъ:
MAT.27.6	– Мыхэр Тхьэм пае ахъщэр зыдэлъ пхъуантэм хабзэкӀэ даплъхьэ хъущтэп, сыда пӀомэ, ар лъыуасэшъ ары.
MAT.27.7	Ащыгъум зэупчӀыжьхи, хымэхэр чӀалъхьажьынхэу къошынышӀэм ихьасэ а ахъщэмкӀэ къащэфынэу аухэсыгъ. 
MAT.27.8	Аущтэу непэ нэс а хьасэм «Лъыосэ ХьасэкӀэ» еджэх. 
MAT.27.9	Джащыгъум пегъымбар Иеремие мы гущыӀэхэу къыӀуагъэхэр
MAT.27.10	ахэмкӀэ къошынышӀым ихьасэ къащэфыгъ, Зиусхьаным унашъо къызэрэсфишӀыгъэм тетэу».
MAT.27.11	Джащыгъум Ӏэшъхьэтет Пилат ыпашъхьэ Исус иуцуагъ.
MAT.27.11	– О джуртмэ уряпачъыхьа? – къеупчӀыгъ Ӏэшъхьэтетыр Исус.
MAT.27.11	– Ары, къызэрэпӀорэм фэд
MAT.27.12	Ау дин пэщэшхохэмрэ нахьыжъхэмрэ Исус загъэмысэм, Исус зи къыӀуагъэп. 
MAT.27.13	Джащыгъум Пилат Исус къыриӀуагъ:
MAT.27.13	– Къыптыралъхьэрэр зыфэдизыр зэхэпхырэба?
MAT.27.14	Ау Исус зы гущыӀи къыӀожьыгъэп. Зи къызэримыӀожьыгъэр Ӏэшъхьэтет Пилат лъэшэу ыгъэшӀэгъуагъ.
MAT.27.15	ӀутӀыжъ зыцӀэ мэфэкӀ мэфэшхор къэсымэ, цӀыфхэр зыкӀэлъэӀурэ хьапсчӀэс горэ къафитӀупщыжьыныр Ӏэшъхьэтет Пилат ихэбзагъ. 
MAT.27.16	А мафэхэм Бар-Аббэ ыцӀэу, хьапсчӀэс цӀэрыӀо горэ яӀагъ. 
MAT.27.17	Арыти, ахэр къызызэӀокӀэхэм, Пилат яупчӀыгъ:
MAT.27.17	– Хэта къышъуфэстӀупщыжьынэу шъузфаер? Бар-Абба хьауми ХристоскӀэ заджэхэрэ Исус ара?
MAT.27.18	Пилат аущтэу зыкӀяупчӀыгъэр шъугъоным къыхэкӀэу ахэмэ Исус къызэрэӀэкӀалъхьагъэр ешӀэти ары.
MAT.27.19	Пилат унэшъошӀ тӀысыпӀэм тесызэ, ишъуз лӀыкӀохэр къыфигъакӀохи, къыраригъэӀуагъ:
MAT.27.19	– Мы лӀэу шъыпкъагъэ зиӀэм мыхъун горэ епшӀэкъон, сыда пӀомэ, нычэпэ пкӀыхьэпӀэ Ӏае слъэгъуи, мы лӀым пае къин сщэчыгъэ.
MAT.27.20	Ау Пилат Бар-Аббэ къырагъэтӀупщыжьынэуи, Исус рагъэгъэкӀодынэуи дин пэщэшхохэмрэ нахьыжъхэмрэ цӀыф купышхохэм араӀуагъ.
MAT.27.21	– ТӀумэ язэу хэта къышъуфэстӀупщыжьынэу шъузыфаер? – ыӀуи, Ӏэшъхьэтет Пилат джыри зэ цӀыфмэ ариӀуагъ.
MAT.27.21	– Бар-Абб ары, – къаӀуагъ ахэмэ.
MAT.27.22	– Адэ, ХристоскӀэ заджэхэрэ Исус сыд есшӀэщт? – ариӀуагъ Пилат.
MAT.27.22	– Къащым теӀулӀ! – къаӀуагъ зэкӀэмэ.
MAT.27.23	– Сыда ащ бзэджагъэу ышӀагъэр? – яупчӀыгъ Пилат. Ау ахэр нахь инэу къэзэрэгъэкууагъэх:
MAT.27.23	– Къащым теӀулӀ!
MAT.27.24	Пилат зи хишӀыхьан ымылъэкӀэу, цӀыфхэр нахь къызэрэбырсырыхэрэр зелъэгъум, псы къышти, цӀыфхэм апашъхьэ ыӀэхэр щитхьакӀыжьхи, къыӀуагъ:
MAT.27.24	– Мы лӀэу шъыпкъагъэ зиӀэм ылъ сэ къыстефэрэп. Ар шъо шъупшъэ илъ!
MAT.27.25	– Ащ ылъ тэри тибынхэми къыттерэф! – къаӀуагъ зэкӀэ цӀыфхэм.
MAT.27.26	Джащыгъум Пилат Бар-Аббэ афитӀупщыжьыгъ. ЕтӀанэ дзэлӀхэр Исус къамыщкӀэ ригъаохи, къащым тыраӀулӀэнэу аӀэкӀилъхьагъ.
MAT.27.27	Джащыгъум Ӏэшъхьэтет Пилат идзэлӀхэм Исус преторие
MAT.27.28	ЕтӀанэ дзэлӀхэм Исус ищыгъынхэр къыщахыхи, плъыжь чӀапцӀэу шъошэ кӀыхьэ щалъагъ. 
MAT.27.29	Панэм хэшӀыкӀыгъэ пачъыхьэ тандж фабли, ышъхьэ тыралъхьагъ, ыӀэ джабгъуи бэщ ӀэкӀалъхьагъ. Ащ нэужым лъэгонджэмышъхьэкӀэ ыпашъхьэ къитӀысхьэхи, «Опсэу, джуртмэ япачъыхь!» раӀозэ, кӀэнэкӀагъэх. 
MAT.27.30	Теужъунтхагъэх, бэщымкӀэ ышъхьэ еуагъэх. 
MAT.27.31	ЗыкӀэнакӀэхэ ужым, шъошэ кӀыхьэр щахыжьи, ежь ищыгъынхэр щалъэжьыгъ. ЕтӀанэ къащым тыраӀулӀэнэу преторием ращыжьыгъ.
MAT.27.32	Къалэм къыдэкӀхэзэ, Симон ыцӀэу, къалэу Кириние
MAT.27.33	Исус къызащэм, Голгофэ зыфаӀорэ чӀыпӀэм нэсыгъэх (Голгофэм къикӀырэр «Шъхьэпкъ ЧӀыпӀэр» ары). 
MAT.27.34	Ащ зынэсхэм, сэнэпсрэ зэзыпс дыджырэ зэхэшӀыхьагъэу ешъонэу Исус ратыгъ; зыхэхъумпӀэм, ешъоным фэежьыгъэп. 
MAT.27.35	ЕтӀанэ Исус къащым тыраӀулӀагъ. Пхъэдз радзэзэ, Исус ищыгъынхэр зэфагощыгъэх. 
MAT.27.36	ЕтӀанэ ащ дэжьым тӀысыгъэхэу, Исус аухъумэщтыгъ. 
MAT.27.37	Исус къащым зыкӀытыраӀулӀагъэр пхъэмбгъу горэм тетхагъэу, ежь ышъхьагъкӀэ къащым тыраӀулӀагъ: «Мыр Исус, джуртхэм я Пачъыхь». 
MAT.27.38	А чӀыпӀэм хъункӀэкӀуитӀу, зыр иджабгъукӀэ адрэр исэмэгубгъукӀэ, Исус игъусэхэу къащхэм атыраӀулӀагъэх. 
MAT.27.39	БлэкӀырэ цӀыфхэр Исус ехъоныщтыгъэх, ашъхьэхэр агъэсысхэу, 
MAT.27.40	моущтэу аӀозэ:
MAT.27.40	– О Тхьэм иунэшхо зэхэзыкъутэу, мэфищкӀэ зэтезгъэуцожьыщтыр, умыкӀодэу зыкъэгъэнэжь! О Тхьэм ури Къомэ, къащым къехыжь!
MAT.27.41	Ащ фэдэу дин пэщэшхохэми, Тэурат егъэджэкӀо пащэхэми, нахьыжъхэми Исус кӀэнакӀэхэу къаӀуагъ:
MAT.27.42	– НэмыкӀ цӀыфхэр мыкӀодхэу къыгъэнэжьыгъэх, ау ежь зыкъыгъэнэжьышъурэп. Ежь Израиль ипачъыхьэмэ, къащым къерэхыжьи, ежьыркӀэ шӀошъхъуныгъэ тиӀэ хъущт. 
MAT.27.43	Ежь Тхьэм щэгугъы. Джы Тхьэр ежь къыфаемэ, мыкӀодэу къерэгъэнэжь. Сыда пӀомэ, «Сэ Тхьэм сыри Къу» ыӀощтыгъэ. 
MAT.27.44	Исус игъусэхэу къащхэм тыраӀулӀэгъэ хъункӀакӀохэри ащ къехъоныщтыгъэх.
MAT.27.45	Щэджагъом
MAT.27.46	Сыхьатыр щым Исус мэкъэшхокӀэ джагъэ:
MAT.27.46	– Или, Или! Лама сабахтани?
MAT.27.47	А чӀыпӀэм щытхэм ащыщхэм ар зызэхахым, аӀуагъ:
MAT.27.47	– Пегъымбар Иляс еджэ.
MAT.27.48	Ащ лъыпытэу ахэмэ ащыщэу зыгорэ Ӏулъади, кӀышъо зэраӀотырэр къыштагъ. Сэнэпс шӀоӀугъэр хиз ышӀи, бэщ горэм пилъхьи, Исус кӀигъэшъунэу фищэигъ.
MAT.27.49	– Зэ, пегъымбар Иляс къакӀоу, мыкӀодэу къыгъэнэжьмэ, тежъугъэплъ, – къаӀуагъ адрэхэм.
MAT.27.50	Ау Исус джыри зэ мэкъэшхокӀэ джи, ыпсэ ытыгъ.
MAT.27.51	Джащыгъум Тхьэм иунэшхо ипэӀухъо ыпшъэкӀэ къыщегъэжьагъэу ыхэ нэсыфэ тӀоу къызэготхъыгъ. ЧӀыгури къэсысыгъ, мыжъохэри зэгоутыгъэх. 
MAT.27.52	Къэунэхэри зэӀукӀыхи, Тхьэм ицӀыф лъапӀэхэу лӀагъэхэм ащыщхэу бэ къэтэджыжьыгъ. 
MAT.27.53	Ахэр къэунэхэм къачӀэкӀыжьыгъэх, Исус лӀагъэмэ къызахэтэджыкӀыжь ужыми, къэлэ лъапӀэу Ерусалим дахьэхи, бэмэ зыкъарагъэлъэгъугъ.
MAT.27.54	Дзэ пащэми ащ игъусэхэу Исус зыухъумэщтыгъэхэми чӀыгур къызэрэсысырэри зэкӀэ хъугъэ-шӀагъэри залъэгъум, лъэшэу щтагъэхэу аӀуагъ:
MAT.27.54	– Шъыпкъэ дэдэу мыр Тхьэм ы Къуагъ.
MAT.27.55	ЧыжьэкӀэ къаплъэхэу, бзылъфыгъэ Ӏаджи ащ дэжьым щытыгъ. Ахэр Исус ӀэпыӀэгъу фэхъухэзэ, игъусэхэу Галилей къикӀыгъагъэх. 
MAT.27.56	Мыхэр ахэмэ ахэтыгъэх: къуаджэу Магдалэ
MAT.27.57	Пчыхьэ къызэхъум, Юсыф ыцӀэу, къуаджэу Ариматей щыщэу, лӀы бай горэ къэкӀуагъ. Ари Исус игъогу рыкӀохэрэм ащыщыгъ. 
MAT.27.58	Ар Пилат дэжь кӀуи, Исус ихьадэ кӀэлъэӀугъ. Джащыгъум хьадэр Юсыф ратыжьынэу Пилат унашъо ышӀыгъ. 
MAT.27.59	Юсыф хьадэр къышти, чэфын къабзэ рищэкӀи, 
MAT.27.60	къэунакӀэу ежь пае Ӏошъхьэ цакӀэм харигъэупкӀыгъэм чӀилъхьажьыгъ. ЕтӀанэ Юсыф къэунэ чӀэхьапӀэм мыжъошхо ӀуигъэукӀораий, ӀукӀыжьыгъ. 
MAT.27.61	Къуаджэу Магдалэ щыщ Мерэмрэ адрэ Мерэмрэ ащ дэжьым щыӀагъэх, къэунэм пэӀусхэу.
MAT.27.62	ЯтӀонэрэ мафэу бэрэскэшхом къыкӀэлъыкӀорэ мафэм дин пэщэшхохэмрэ фарисейхэмрэ зэрэугъоихи, Ӏэшъхьэтет Пилат дэжь кӀуагъэх.
MAT.27.63	– Тхьэматэ, а пцӀыусым псаузэ, «Мэфищ нэужым лӀагъэхэм сыкъахэтэджыкӀыжьыщт» зэриӀогъагъэр тыгу къэкӀыжьыгъ, – къаӀуагъ ахэмэ. 
MAT.27.64	– Арышъ, ящэнэрэ мафэм нэсыфэ къэунэм фэсакъыхэзэ, къэрэгъулэхэм аухъумэнэу унашъо шӀы. Армырмэ, игъогу рыкӀохэрэр къэкӀонхэшъ, ихьадэ атыгъунышъ, цӀыфмэ араӀощт: «ЛӀагъэхэм къахэтэджыкӀыжьыгъ». А аужырэ пцӀыр апэрэ пцӀым нахьи нахь дэй хъущт.
MAT.27.65	– Къэрэгъулэхэр шъосэтых, шъукӀуи, шъо зэрэшъулъэкӀэу къэунэр къэжъугъэгъун, – ариӀуагъ Пилат.
MAT.27.66	Ахэр кӀохи, къэунэм къэрэгъулэхэр Ӏуагъэуцуагъэх, мыжъоми мыхъур тырадзагъ.
MAT.28.1	Шэмбэтыр блэкӀыгъэу, тхьэмафэм иапэрэ мафэм нэф къызэшъым, Магдалэ щыщ Мерэмрэ адрэ Мерэмрэ къэунэм еплъынхэу кӀуагъэх.
MAT.28.2	ОшӀэ-дэмышӀэу чӀыгур лъэшэу къэсысыгъ, сыда пӀомэ, Зиусхьаным имэлэӀич уашъом къехи, къэунэм Ӏухьи, мыжъошхор ӀуигъэукӀорэикӀи, ащ тетӀысхьагъ. 
MAT.28.3	Ащ итеплъэ пчыкӀэм фэдэу ищыгъынхэри осым фэдэу фыжьыбзагъэх. 
MAT.28.4	Къэрэгъулэхэр ащ зэрэщыщынэхэрэм пае къэкӀэзэзыгъэх, хьадашъуи яӀэ хъугъэ.
MAT.28.5	– Шъумыщын, – ариӀуагъ мэлэӀичым бзылъфыгъэмэ. – Исусэу къащым тыраӀулӀагъэм шъузэрэлъыхъурэр сэшӀэ. 
MAT.28.6	Ар мыщ щыӀэжьэп. ЗэриӀуагъэм тетэу, ар лӀагъэхэм къахэтэджыкӀыжьыгъ. ШъуӀухьи, шъуеплъ Зиусхьаныр зыдэщылъыгъэ чӀыпӀэм. 
MAT.28.7	Джы псынкӀэу шъукӀуи, игъогу рыкӀохэрэм яшъуӀу: «Исус лӀагъэхэм къахэтэджыкӀыжьыгъ. Шъо шъуапэ ар Галилей кӀощт. Ащ дэжьым ар щышъулъэгъужьыщт». Джары, къэбарыр сэ шъосӀуагъэ.
MAT.28.8	Бзылъфыгъэхэр къэунэм ӀукӀыжьхи, агучӀэ изыгъэу, ау гушӀогъошхуи яӀэу, макъэ арагъэӀунэу Исус игъогу рыкӀохэрэм адэжь ечъэжьагъэх. 
MAT.28.9	Игъогу рыкӀохэрэм макъэ арагъэӀунэу а бзылъфыгъэхэр чъэхэзэ, ошӀэ-дэмышӀэу Исус къаӀукӀи, къариӀуагъ:
MAT.28.9	– Шъопсэу. Мыдрэхэр Исус ечъалӀэхи, ыпашъхьэ лъэгонджэмышъхьэкӀэ итӀысхьэхи, ылъакъохэр аубытыгъ. 
MAT.28.10	Джащыгъум Исус къариӀуагъ:
MAT.28.10	– Шъумыщын. ШъукӀуи, сшыхэр
MAT.28.11	Бзылъфыгъэхэр кӀохэ зэхъум, къэрэгъулэхэм ащыщхэр къалэу Ерусалим дахьэхи, дин пэщэшхохэм адэжь кӀохи, зэкӀэ хъугъэр араӀотагъ. 
MAT.28.12	Дин пэщэшхохэр, нахьыжъхэр ягъусэхэу, зэрэугъоихи, зэупчӀыжьыгъэх. Ахъщабэ къэрэгъулэхэм арати, 
MAT.28.13	араӀуагъ:
MAT.28.13	– «Чэщым тэ тызыхэчъыем, Исус игъогу рыкӀохэрэр къакӀохи, ихьадэ атыгъугъ» шъуӀон фае. 
MAT.28.14	А къэбарыр Ӏэшъхьэтетым зызэхихыкӀэ, дгъэсамбырынышъ, шъори зи къышъуимыӀонэу тшӀыщт.
MAT.28.15	Аущтэу къэрэгъулэхэм ахъщэр ашти, араӀуагъэм тетэу зекӀуагъэх. Непэ къынэсыжьэу а къэбарыр джуртмэ зэрахьэу ахэлъ.
MAT.28.16	Ащ нэужым Исус игъогу рыкӀорэ нэбгырэ пшӀыкӀузыр Галилей кӀохи, ежь зыфиӀогъэгъэ Ӏуашъхьэм дэкӀоягъэх. 
MAT.28.17	ЕтӀанэ Исус залъэгъум, лъэгонджэмышъхьэкӀэ ыпашъхьэ итӀысхьагъэх; ау зышӀошъ мыхъурэ заулэ ахэмэ ахэтыгъ. 
MAT.28.18	Исус игъогу рыкӀохэрэм къабгъодахьи, ариӀуагъ:
MAT.28.18	– Уашъоми чӀылъэми тетыгъошхор зэкӀэ щысиӀэу сӀэ илъ. 
MAT.28.19	Арышъ, шъукӀуи, лъэпкъ пстэури сигъогу къытежъугъахь. Ты лъапӀэми, ы Къуи, Тхьэм ы Псэ ЛъапӀи ацӀэкӀэ шъуумэхъыхи, 
MAT.28.20	унашъохэу шъосӀуагъэхэр зэкӀэ агъэцэкӀэнхэу яшъуӀу. ШъыпкъэмкӀэ, дунаим икӀэух нэс сэ ренэу сышъуигъусэщт. Амин.
MRK.1.1	Тхьэм ы Къо Исус Христос ехьылӀэгъэ къэбарышӀур мары къызэриублэрэр.
MRK.1.2	Тхьэм мыщ фэдэу къызэриӀорэр пегъымбархэм ятхылъхэм арыт:
MRK.1.2	«Мары о уапэ сэ силӀыкӀо къэсэгъакӀо;
MRK.1.2	ащ уигъогу къыпфигъэпсыщт.
MRK.1.3	Ащ иджэ макъ ары
MRK.1.3	Зиусхьаным игъогу фэжъугъэпси,
MRK.1.3	игъогу лъагъохэр зэшъхьэ-зашъо фэшъушӀых».
MRK.1.4	Тхьэм къызэриӀуагъэм тетэу, умэхъэкӀо
MRK.1.4	– ШъуипсэкӀодхэм шъуафыкӀэгъожьи, зысэжъугъэумэхъ, Тхьэм ахэр къышъуфигъэгъунхэм пае.
MRK.1.5	Иудей хэкум
MRK.1.6	Иуан мэхъшэцым хэшӀыкӀыгъэу щыгъын щыгъыгъ, ыбги шъо бгырыпх илъыгъ, мацӀи шъоф шъоуи ышхыщтыгъ. 
MRK.1.7	Тхьэм игущыӀэхэр цӀыфхэм аригъэӀухэзэ къыӀощтыгъ:
MRK.1.7	– Сэщ нахьи нахь лъэкӀышхо иӀэу зыгорэ саужкӀэ къэкӀощт. Зезгъэзыхэу ащ ицокъэлъэпсхэр фэстӀэтэнхэуи сифэшъуашэп. 
MRK.1.8	Сэ псымкӀэ шъусыумэхъыгъ, ау ащ Тхьэм ы Псэ ЛъапӀэкӀэ шъуиумэхъыщт.
MRK.1.9	А мафэхэм Галилей хэкум
MRK.1.10	Исус псым къыхэкӀыжь пэтэу, уашъор зэгокӀи, Тхьэм ы Псэ ЛъапӀэ тхьаркъом фэдэу ежь къызэрэфехырэр ылъэгъугъ. 
MRK.1.11	Уашъоми макъэ къиӀукӀыгъ:
MRK.1.11	– Сэ шӀу слъэгъурэ с Къо кӀасэу сыгу зэӀурэр оры.
MRK.1.12	Ащ лъыпытэу Тхьэм ы Псэ ЛъапӀэ Исус шъоф нэкӀым ыщагъ. 
MRK.1.13	Шэйтаныр Исус псэкӀод ригъэшӀэным ыуж итэу, Исус мэфэ тӀокӀитӀурэ шъоф нэкӀым итыгъ. ХьэкӀэ-къуакӀэхэм ахэтыгъ. МэлэӀичхэри фэӀофтабгэщтыгъэх.
MRK.1.14	УмэхъэкӀо Иуан хьапсым зычӀадзэ ужым
MRK.1.15	– Мафэр къэсыгъ, Тхьэм и Тетыгъошхуи
MRK.1.16	Исус Галилей псыхъураем
MRK.1.17	Исус ахэмэ ариӀуагъ:
MRK.1.17	– Сауж шъукъырыкӀу. Пцэжъые къэшъуубытыным ыуж шъузэритыгъэм фэдэу, цӀыфхэр сигъогу къытежъугъэхьанхэм шъузэрэхэтыщтыр шъозгъэшӀэщт.
MRK.1.18	Ахэмэ а гущыӀэхэр зэрэзэхахэу, хъытыухэр къагъанэхи, Исус ыуж ихьагъэх.
MRK.1.19	Исус ащ тӀэкӀу ӀукӀотыгъэу, Зебедей ыкъохэу Якъубэрэ Иуанрэ къуашъом исхэу, яхъытыухэр агъэхьазырхэу ылъэгъугъ. 
MRK.1.20	Ащ лъыпытэу Исус ахэми яджагъ. Ятэу Зебедейрэ илэжьакӀохэмрэ къуашъом исхэу къабгынэхи, ахэр Исус ыуж ихьагъэх.
MRK.1.21	ЕтӀанэ къалэу Капернаум
MRK.1.22	ЦӀыфхэм Исус Ӏофхэр зэраригъашӀэщтыгъэ шӀыкӀэр агъэшӀэгъуагъ, сыда пӀомэ, Тэурат егъэджэкӀо пащэхэм
MRK.1.23	ОшӀэ-дэмышӀэу джынэпцӀэ Ӏае зыхэс лӀы горэ синэгогум къыщылъагъуи, къахэкууагъ:
MRK.1.24	– Сыд уиӀофэу къытхэлъыр, Назарет щыщ Исус? ТыбгъэкӀодынэу укъэкӀуагъа? О хэтми узыщыщыр сэшӀэ: Тхьэм дэжь къикӀыгъэ ЛъапӀэр оры.
MRK.1.25	– Щыгъэт, мы лӀым къыхэкӀыжь! – къыӀуагъ Исус, джынапцӀэм егыеу. 
MRK.1.26	ДжынэпцӀэ Ӏаем лӀыр къыгъэкӀэзэзи, мэкъэшхокӀэ къэкууи, лӀым хэкӀыжьыгъ.
MRK.1.27	ЦӀыфхэм ар залъэгъум, пстэуми лъэшэу агъэшӀагъуи, зэраӀожьыгъ:
MRK.1.27	– Сыда мыр? ШӀэныгъакӀэхэр цӀыфхэм арегъашӀэх. Тетыгъошхуи иӀэу, джынэпцӀэ Ӏаехэми унашъо афишӀызэ, егъэдаӀох.
MRK.1.28	Аущтэу зэкӀэ Галилей хэкум Исус икъэбар псынкӀэу щыӀугъ.
MRK.1.29	ЕтӀанэ ахэр синэгогум къызэрэчӀэкӀыжьхэу, Якъубэрэ Иуанрэ ягъусэхэу, Симонрэ Индрысрэ яунэ кӀуагъэх. 
MRK.1.30	Симон ишӀугуащэ плъыр-стыркӀэ сымаджэу пӀэм хэлъыгъ. Ар зэрэсымаджэр занкӀэу Исус къыраӀуагъ. 
MRK.1.31	Исус ащ дэжь кӀуи, ыӀэ ыубыти, къыгъэтӀысыгъ. ШӀугуащэм плъыр-стырыр хэкӀыжьыгъ, къэтэджыжьи, ахэр къыхьакӀэхэу ыублагъ.
MRK.1.32	Пчыхьэм тыгъэр зыкъохьажь ужым, сымаджэхэмрэ джынапцӀэ зыхэсхэмрэ зэкӀэ Исус къыфащагъэх. 
MRK.1.33	Къалэм дэс пстэури пчъэӀупэм къыщызэӀукӀагъ. 
MRK.1.34	Ащ дэжьым Исус уз зэмылӀэужыгъуабэ зиӀэ сымэджэ Ӏэджи ыгъэхъужьыгъ, джынэпцӀабэхэри цӀыфхэм ахифыгъ, ау джынапцӀэхэр къэгущыӀэнхэу фит ышӀыгъэхэп, сыда пӀомэ, ахэмэ ар зэрэ Христосыр ашӀэщтыгъэти ары.
MRK.1.35	Пчэдыжьым жьы дэдэу Исус къэтэджи, къалэм дэкӀи, чӀыпӀэ Ӏудзыгъэ горэм кӀуи, Тхьэм щелъэӀугъ. 
MRK.1.36	Симонрэ игъусэхэмрэ Исус лъыхъунхэу дэкӀыгъэх. 
MRK.1.37	Къызагъотыжьым, раӀуагъ:
MRK.1.37	– ЗэкӀэ цӀыфхэр къыплъэхъух.
MRK.1.38	– Гъунэгъу къуаджэхэми къалэхэми тыжъугъакӀу, ахэми Тхьэм игущыӀэхэр цӀыфхэм щязгъэӀунхэм пае, – къариӀожьыгъ Исус, – сыда пӀомэ, джары сэ сыкъызфэкӀуагъэр.
MRK.1.39	Аущтэу Галилей хэкур зэкӀэ къыкӀухьэзэ, ясинэгогухэм цӀыфхэм Тхьэм игущыӀэхэр щаригъэӀущтыгъ, джынапцӀэхэри цӀыфхэм ахифыщтыгъ.
MRK.1.40	Шъоджэ уз Ӏае зиӀэ лӀы горэ Исус дэжь къакӀуи, лъэгонджэмышъхьэкӀэ къэтӀыси, къелъэӀугъ:
MRK.1.40	– Уфаемэ, сыбгъэхъужьын плъэкӀыщт.
MRK.1.41	Исус ыгу егъугъ, ыӀэ ыщэий, тырилъхьи
MRK.1.41	– Ары, сыфай, псаоу хъужь!
MRK.1.42	Ардэдэм шъоджэ узыр а лӀым хэкӀыжьи, къабзэ хъужьыгъэ.
MRK.1.43	Ащ лъыпытэу Исус ар ытӀупщыжьыгъ, фигъэпытэу риӀозэ:
MRK.1.44	– Фэсакъ, мыр зыми емыӀотэжь, ау дин пащэм дэжь кӀуи, зегъэлъэгъу. Узэрэхъужьыгъэм пае, пегъымбар Мусэ иунашъо тетэу къурмэн шӀы. Ар узэрэхъужьыгъэмкӀэ цӀыфхэм апашъхьэ шыхьат щыхъущт.
MRK.1.45	Ау а лӀыр ӀукӀыжьи, къехъулӀэгъэ пстэури ыӀуатэзэ, къэбарыр цӀыфхэм ариӀоу ыублагъ. Арыти, цӀыфхэм къалъэгъоу Исус къалэ горэми дэхьан ымылъэкӀыжь хъугъэ, ау чӀыпӀэ Ӏудзыгъэхэм ащыӀэщтыгъ. Ау щытми, тыдэкӀи къикӀыхэу цӀыфхэр ыдэжь къакӀощтыгъэх.
MRK.2.1	Мэфэ заулэ тешӀагъэу Исус къалэу Капернаум къызегъэзэжьым, иунэ къызэрэкӀожьыгъэр цӀыфмэ зэхахыгъ. 
MRK.2.2	ЦӀыфхэу къэзэрэугъоигъэхэр зэрэбагъэм пае, унэ пчъэӀупэми хэуцуапӀэ имыӀэжь хъугъэ, Исуси Тхьэм игущыӀэхэр аригъэӀухэу ыублагъ. 
MRK.2.3	Джащыгъум цӀыф куп къэкӀуагъ; ахэмэ ащыщ нэбгыриплӀым зыӀэпкъ-лъэпкъ узым зэкӀиубытэгъэ лӀы горэ къыздахьыгъ. 
MRK.2.4	ЦӀыфхэр зэрэбагъэм къыхэкӀыкӀэ, сымаджэр Исус рахьылӀэн алъэкӀыгъэп. Унашъхьэм дахьыий, Исус зыдэщыӀэ лъэныкъомкӀэ унашъхьэм щыщ тырахи, сымаджэр пӀуаблэм телъэу ратӀупщэхыгъ. 
MRK.2.5	Исус ахэмэ яшӀошъхъуныгъэ зелъэгъум, зыӀэпкъ-лъэпкъ узым зэкӀиубытэгъэ лӀым риӀуагъ:
MRK.2.5	– СикӀал, уипсэкӀодшӀагъэхэр къыпфэгъугъэх.
MRK.2.6	Тэурат егъэджэкӀо пащэхэу ащ дэжьым щысыгъэхэм ащыщхэм агукӀэ аӀуагъ:
MRK.2.7	– Сыд пае мы лӀыр моущтэу гущыӀэра? Ащ Тхьэр егъэпцӀыба? Тхьэм нэмыкӀэу, хэта псэкӀодшӀагъэхэр зыгъэгъун зылъэкӀырэр?
MRK.2.8	Ардэдэм Исус ыгукӀэ ахэмэ агухэм арылъыр ешӀэти, ариӀуагъ:
MRK.2.8	– Сыд пае ащ фэдэхэр шъо шъугухэмкӀэ шъуӀора? 
MRK.2.9	Тара нахь псынкӀагъор, зыӀэпкъ-лъэпкъ узым зэкӀиубытэгъэ лӀым «УипсэкӀодшӀагъэхэр къыпфэгъугъэх» епӀоныр ара, хьауми «Тэджи, уипӀуаблэ къашти, къэкӀухь» епӀоныр ара? 
MRK.2.10	Ау шъушӀэным пае, ЦӀыф Лъэпкъым ы Къо
MRK.2.11	– Сэ осэӀо, къэтэджи, уипӀуаблэ къашти, шъуадэжь кӀожь!
MRK.2.12	Ардэдэм лӀыр къэтэджи, ипӀуаблэ ышти, цӀыф пстэуми алъэгъоу унэм икӀыжьыгъ. Ар пстэуми инэу агъэшӀагъозэ, Тхьэм щытхъу фашӀэу аӀуагъ:
MRK.2.12	– Мыщ фэдэ Ӏоф тэ ныбжьи тлъэгъугъэп.
MRK.2.13	Исус джыри Галилей псыхъурэе Ӏушъом Ӏухьажьыгъ. ЦӀыф купышхо ыдэжь къэкӀуагъ, Исуси Тхьэм игущыӀэхэр аригъашӀэхэу ыублагъ. 
MRK.2.14	ЕтӀанэ нахь чыжьэу кӀозэ, хьакъулахь ахъщэр зыщыхахырэ унэм Ӏусэу, Алфей ыкъо Лэуй ылъэгъугъ.
MRK.2.14	– Сауж къырыкӀу, – риӀуагъ Исус. Лэуй къэтэджи, Исус ыуж ихьагъ.
MRK.2.15	ЕтӀанэ Исус Лэуй иунэ щышхэ зэхъум, хьакъулахь ахъщэр хэзыххэрэмрэ псэкӀод зышӀэхэрэмрэ бэ хъухэу, Исусрэ игъогу рыкӀохэрэмрэ адашхэщтыгъэх; сыда пӀомэ, Исус ыуж ихьагъэхэр бэ хъущтыгъэх. 
MRK.2.16	Тэурат егъэджэкӀо пащэхэу фарисейхэм
MRK.2.16	– Хьакъулахь ахъщэр хэзыххэрэмрэ псэкӀодышӀэхэмрэ сыда ар зыкӀадашхэрэр, зыкӀадешъорэр?
MRK.2.17	Исус ар зызэхехым, ариӀуагъ:
MRK.2.17	– Псаухэр арэп Ӏазэ зищыкӀагъэхэр, сымаджэхэр ары нахь. Шъыпкъагъэ зиӀэ цӀыфхэм сяджэнэу арэп сыкъызфэкӀуагъэр, псэкӀодышӀэхэр япсэкӀодшӀагъэхэм афыкӀэгъожьынхэм пае сяджэнэу ары нахь.
MRK.2.18	УмэхъэкӀо Иуан игъогу рыкӀохэрэмрэ фарисейхэмрэ анэкӀыщтыгъ
MRK.2.18	– Иуан игъогу рыкӀохэрэмрэ фарисейхэм ягъогу рыкӀохэрэмрэ анэкӀы. О уигъогу рыкӀохэрэм сыда зыкӀамынэкӀырэр?
MRK.2.19	– Шъаор ягъусэфэкӀэ, шъаом игъусэхэм анэкӀын алъэкӀына? Хьау, шъаор ягъусэфэкӀэ, анэкӀын алъэкӀыщтэп, – ариӀожьыгъ Исус ахэмэ. 
MRK.2.20	– Ау шъаор затырахыщт мафэхэр къэкӀощтых. А мафэр къызыкӀокӀэ, анэкӀыщт.
MRK.2.21	– ШэкӀыкӀэм щыщ идэжьын щыгъыныжъым зыми фишӀырэп. Аущтэу ышӀымэ, шэкӀыкӀэм щыщ идэжьыным щыгъыныжъыр зэӀитхъынышъ, гъуанэр нахь ин ышӀыщт. 
MRK.2.22	Джащ фэдэу, зыми сэнэпс шӀыгъакӀэр шъонтыжъхэм аригъахъорэп. Аущтэу ышӀымэ, сэнэпсым шъонтхэр къызэгуитхъынхэшъ, сэнэпсыри къичъыщт, шъонтхэри кӀодыщтых. Ау сэнэпс шӀыгъакӀэр шъонтыкӀэхэм арагъэхъон фае.
MRK.2.23	Шэмбэт мафэ горэм Исус коц хьасэхэр зэпичыхэзэ кӀощтыгъ. Игъогу рыкӀохэрэр кӀом хэтхэу, коцышъхьэхэр къыпачыхэу аублагъ. 
MRK.2.24	Фарисейхэм Исус къыраӀуагъ:
MRK.2.24	– Еплъ, ахэмэ шэмбэт мафэм хабзэкӀэ пшӀэ мыхъущтыр
MRK.2.25	– Даутэрэ игъусэхэмрэ къин хэтхэу, мэлакӀэ лӀэхэ зэхъум, ащ ышӀагъэм зыкӀи шъуеджагъэба? – ариӀожьыгъ Исус. 
MRK.2.26	– Абиатар зыцӀэ дин пэщэшхом
MRK.2.27	ЕтӀанэ Исус ариӀуагъ:
MRK.2.27	– Тхьэм шэмбэт мафэр цӀыфым пае къыгъэхъугъэ нахь, цӀыфыр шэмбэт мафэм пае къыгъэхъугъэп. 
MRK.2.28	Арышъ, ЦӀыф Лъэпкъым ы Къо шэмбэт мафэм итхьэмат.
MRK.3.1	Джыри зэ Исус синэгогум чӀэхьагъ. ЗыӀэ лъэныкъо пыгъукӀыгъэу лӀы горэ ащ чӀэтыгъ. 
MRK.3.2	Шэмбэт мафэм тефэу Исус а лӀыр ыгъэхъужьыщтмэ, фарисейхэр еплъакӀощтыгъэх, зэрагъэмысэн Ӏоф горэ къагъотыным пае. 
MRK.3.3	Исус зыӀэ лъэныкъо пыгъукӀыгъэ лӀым риӀуагъ:
MRK.3.3	– Къэтэджи, утыгум къихь.
MRK.3.4	ЕтӀанэ ахэмэ ариӀуагъ:
MRK.3.4	– Шэмбэт мафэм шӀу пшӀэныр ара, хьауми бзэджагъэ пшӀэныр ара хабзэкӀэ хъущтыр, псэ мыкӀодэу къэбгъэнэжьыныр ара, хьауми бгъэкӀодыныр ара? Ау ахэмэ заушъэфыгъ.
MRK.3.5	Ахэмэ яжъалымыгъэ Исус ыгу къеуи, губжыгъэу ахаплъи, лӀым риӀуагъ:
MRK.3.5	– О пӀэ къэщэй. ЛӀым ыӀэ къыщэигъ, адрэ Ӏэ псауми фэдэ хъужьыгъэ. 
MRK.3.6	Джащыгъум фарисейхэр синэгогум чӀэкӀыжьхи, ежьхэмрэ пачъыхьэ Ирод дезгъаштэхэрэмрэ
MRK.3.7	Исус игъогу рыкӀохэрэр игъусэхэу а чӀыпӀэм икӀыжьи, Галилей псыхъураем кӀуагъэ. Галилей хэкум щыщ цӀыфыбэхэр Исус ыуж ихьагъэх. 
MRK.3.8	Исус ышӀэгъэ Ӏоф пстэури зэхахыгъэти, Иудей хэкуми, Ерусалими, Идумей хэкуми, Иордан псыхъом иадрабгъу щыӀэ хэкуми, къалэхэу Тиррэ Сидонрэ
MRK.3.9	Ащ дэжьым цӀыф купышхор тезэрэмыгъэбэнэным пае, Исус игъогу рыкӀохэрэм къуашъо ежь хьазырэу фаӀыгъынэу ариӀуагъ. 
MRK.3.10	Сыда пӀомэ, Исус цӀыфыбэхэр ыгъэхъужьыщтыгъэти, уз зиӀэ пстэури нэсынхэу задзыщтыгъ. 
MRK.3.11	ДжынэпцӀэ Ӏаехэми Исус залъэгъукӀэ, ыпашъхьэ зырадзыхти, куощтыгъэх: «О Тхьэм ури Къу». 
MRK.3.12	Ау Исус ежь зыщыщыр цӀыфхэм къарамыгъэшӀэнэу джынапцӀэхэм ишъыпкъэу афигъэпытэщтыгъ.
MRK.3.13	Исус Ӏуашъхьэм дэкӀуаий, ежь зыфаехэм къяджагъ, ахэри ыдэжь къэкӀуагъэх. 
MRK.3.14	Нэбгырэ пшӀыкӀутӀу ежь игъусэнхэуи, Тхьэм игущыӀэхэр цӀыфхэм арагъэӀунхэм пае, ыгъэкӀонхэуи ыгъэнэфагъ. 
MRK.3.15	Ащ нэмыкӀэу, сымаджэхэр агъэхъужьынхэуи, джынапцӀэхэр цӀыфхэм ахафынхэуи тетыгъо аритыгъ. 
MRK.3.16	Исус нэбгырэ пшӀыкӀутӀоу ыгъэнэфагъэр мыхэр арых: Симонэу Исус ятӀонэрэ цӀэу Петрэ зыфиусыгъэр; 
MRK.3.17	Зебедей ыкъуитӀоу Якъубэрэ Иуанрэ (ахэмэ ятӀонэрэ цӀэу Бне-Регеш афиусыгъ; Бне-Регешым къикӀырэр «Шыблэм ыкъохэр» ары); 
MRK.3.18	етӀанэ Индрыс, Филипп, Бар-Талмай, Маттэ, Фомэ, Алфей ыкъо Якъуб, Таддей, Симонэу зихэгъэгу ыпсэ емыблэжьэу фэлажьэщтыгъэр
MRK.3.19	Иудэ Искариот. А Иудэр ары нэужым Исус тетыгъо зиӀэхэм язгъэубытыгъэр.
MRK.3.20	ЕтӀанэ Исус унэм кӀожьыгъэ. Ежьыррэ игъогу рыкӀохэрэмрэ шхэгъу имыфэхэзэ цӀыф купышхо джыри къэзэрэугъоигъ. 
MRK.3.21	Исус иунэкъощхэм ежь къызэригъэзэжьыгъэр зызэхахым, «Ащ зишӀэжьырэп» аӀуи, къащэжьынэу лъыкӀуагъэх.
MRK.3.22	Тэурат егъэджэкӀо пащэхэу Ерусалим къикӀыгъэхэм Исус ехьылӀагъэу аӀощтыгъ:
MRK.3.22	– БаӀал-Зэбулэу
MRK.3.23	Арыти, Исус ахэмэ къяджи, гъэсэпэтхыдэхэмкӀэ ариӀуагъ:
MRK.3.23	– Шэйтаным сыдэущтэу шэйтаныр цӀыф горэм хифын ылъэкӀына? 
MRK.3.24	Зы пачъыхьагъум лъэныкъуитӀоу зигощымэ, щыӀэжьын ылъэкӀыщтэп. 
MRK.3.25	Ащ фэдэу зы унэри лъэныкъуитӀоу зигощымэ, щыӀэжьын ылъэкӀыщтэп. 
MRK.3.26	Шэйтанри къэтэджэу, ежь ышъхьэ пэуцужьэу, лъэныкъуитӀоу зигощымэ, ари щыӀэжьын ылъэкӀыщтэп, икӀодыжьыгъо къэсыгъэ нахь. 
MRK.3.27	Зыми кӀуачӀэ зиӀэ лӀы горэм иунэ ихьэу, ихьапщыпхэр къырихын ылъэкӀыщтэп, ыпэ рапшӀэу а лӀэу кӀуачӀэ зиӀэр зэкӀоцӀимыпхэмэ. Ау а лӀыр зэкӀоцӀипхэмэ, иунэ къыхъункӀэн ылъэкӀыщт. 
MRK.3.28	Шъыпкъэр шъосэӀо, цӀыфхэм сыд фэдизэу Тхьэр агъэпцӀыми, япсэкӀод пстэури къафэгъущтых. 
MRK.3.29	Ау хэтми Тхьэм ы Псэ ЛъапӀэ зыгъэпцӀырэм егъашӀэми фэгъущтэп, мыкӀодыжьын псэкӀодкӀэ мысэ мэхъу нахь.
MRK.3.30	Исус ар зыкӀиӀуагъэр «ДжынэпцӀэ Ӏае хэс» ахэмэ ежь ехьылӀагъэу аӀуагъэти ары.
MRK.3.31	Джащыгъум Исус янэрэ ышхэмрэ къэкӀуагъэх. Щагум дэтхэу, Исус къеджэнэу зыгорэ агъэкӀуагъ. 
MRK.3.32	ЦӀыф купышхоу Исус къетӀысэкӀыгъэхэм къыраӀуагъ:
MRK.3.32	– О уяни, пшыхэри, пшыпхъухэри щагум дэтхэу къыпкӀэупчӀэх.
MRK.3.33	– Хэта сяни сшыхэри? – ариӀожьыгъ Исус ахэмэ.
MRK.3.34	ЕтӀанэ къетӀысэкӀыгъэхэм ахаплъи, къыӀуагъ:
MRK.3.34	– Мыхэр ары сэ сянэри сшыхэри. 
MRK.3.35	Хэти Тхьэр зыфаер зыгъэцакӀэрэр ары сэ сшыри, сшыпхъури, сянэри.
MRK.4.1	Исус джыри псыхъурэе Ӏушъом дэжь цӀыфхэм Тхьэм игущыӀэхэр щаригъашӀэхэу ыублагъ. ЦӀыфхэу Исус дэжь къыщызэрэугъоигъэхэр зэрэбагъэм пае, ар псым тет къуашъо горэм итӀысхьагъ. ЗэкӀэ цӀыфхэр псыӀушъом Ӏутыгъэх. 
MRK.4.2	ГъэсэпэтхыдэхэмкӀэ цӀыфхэм бэ аригъашӀэщтыгъэр, мыщ фэдэу ариӀозэ:
MRK.4.3	– ШъукъэдаӀу. ЛӀы горэм чылапхъэ ыпхъынэу дэкӀыгъ. 
MRK.4.4	Чылапхъэр ыпхъызэ, ащ щыщ тӀэкӀу гъогум тетэкъуагъ. Бзыухэр къэбыбхи, ар ашыпыгъ. 
MRK.4.5	Зы тӀэкӀуи етӀэ макӀэ зыхэлъ чӀыгу мыжъуалъэм тетэкъуагъ. ЧӀыгур куугъэпти, шӀэх дэдэу къыхэкӀыгъ, 
MRK.4.6	ау тыгъэр къызыдэкӀуаем, пыгъукӀыгъ, лъэпсэ куу зэримыӀагъэм пае гъугъэ. 
MRK.4.7	НэмыкӀ тӀэкӀуи панэхэм ахэтэкъуагъ. Панэхэр къэкӀыхи, чылапхъэу къыхэкӀыгъэхэр атхьалэхи, зи къапагъэкӀагъэп. 
MRK.4.8	ЕтӀани зы тӀэкӀу чӀыгу дэгъум хэтэкъуагъ. Ахэр къыхэкӀыхи, къыдэкӀуаехи, шъхьэлъагъэх. Зы шъхьэ налъэм коцыцэ щэкӀ къытыгъ, адрэм тӀокӀищ, адрэми коцыцишъэ къикӀыгъ.
MRK.4.9	ЕтӀанэ Исус къыпигъэхъожьыгъ:
MRK.4.9	– РыдэӀонэу тхьакӀумэ зиӀэм зэхерэх.
MRK.4.10	ЦӀыфхэр зэбгырыкӀыжьхи, Исус изакъоу къызэнэжьым, игъогу рыкӀорэ нэбгырэ пшӀыкӀутӀумрэ игъусэхэмрэ гъэсэпэтхыдэхэм яхьылӀагъэу къеупчӀыгъэх.
MRK.4.11	– Тхьэм и Тетыгъошхо ишъэфхэр шъушӀэнхэу Тхьэм фитыныгъэ къышъуитыгъ, – ариӀуагъ Исус, – ау нэмыкӀ цӀыфхэм гъэсэпэтхыдэхэмкӀэ Ӏоф пстэури алъэӀэсы. 
MRK.4.12	Аущтэу
MRK.4.13	Ащ ыуж Исус ахэмэ ариӀуагъ:
MRK.4.13	– Мы гъэсэпэтхыдэр къыжъугурымыӀоу, адрэ гъэсэпэтхыдэ пстэури сыдэущтэу къыжъугурыӀощта? 
MRK.4.14	Зыпхъырэм Тхьэм игущыӀэхэр епхъы.
MRK.4.15	ЦӀыфхэм ащыщэу зы купыр гъогум тепхъэгъэ чылапхъэм фэд. Тхьэм игущыӀэхэр зэрэзэхаххэу, шэйтаныр къэкӀошъ, гущыӀэхэу агухэм арылъ хъугъэхэр рехыжьы.
MRK.4.16	– Адрэ цӀыф купыр чӀыгу мыжъуалъэм тепхъэгъэ чылапхъэм фэд. Тхьэм игущыӀэхэр зэрэзэхаххэу, а гущыӀэхэр гушӀуагъокӀэ аштэх. 
MRK.4.17	Ау ахэмэ агухэмкӀэ лъапсэ зэрямыӀэм пае, шӀошъхъуныгъэм игъогу бэрэ тетыжьхэрэп. Тхьэм игущыӀэхэм апаекӀэ, е гузэжъогъу зэрэхафэхэу, е цӀыфхэм ахэмэ къин зэрарагъэщэчэу, шӀошъхъуныгъэм игъогу текӀыжьых. 
MRK.4.18	ЕтӀанэ зы цӀыф купыр панэхэм ахэпхъэгъэ чылапхъэм фэд. Ахэмэ Тхьэм игущыӀэхэр зэхахых, 
MRK.4.19	ау мы дунаим игугъухэри, баиныгъэм игъэпцӀэныгъи, нэмыкӀ Ӏоф мыхъо-мышӀэхэм акӀэхъопсынхэри агухэм ехьэхэшъ, Тхьэм игущыӀэхэу агухэм арылъхэр атхьалэхэшъ, а цӀыфхэми шӀугъэ къапыкӀырэп. 
MRK.4.20	ЕтӀани нэмыкӀ цӀыф купыр чӀыгу дэгъум хэпхъэгъэ чылапхъэм фэд. Ахэмэ Тхьэм игущыӀэхэр зэхахыхэшъ, а гущыӀэхэр аштэх, ахэми шӀугъэ къапэкӀы, е фэдэ щэкӀ, е фэдэ тӀокӀищ, е фэдишъэ.
MRK.4.21	Ащ ыуж Исус ариӀуагъ:
MRK.4.21	– Зыгорэм остыгъэр къыхьэу, щэлъэ чӀэгъым е пӀэкӀор чӀэгъым чӀегъэуцуа? Остыгъэр тетыпӀэ лъагэм тырегъэуцо нахь. 
MRK.4.22	Сыда пӀомэ, сыд щыщми гъэбылъыгъэр къэлъэгъожьыщт, сыд щыщми чӀэухъумагъэри къэнэфэжьыщт. 
MRK.4.23	РыдэӀонэу тхьакӀумэ зиӀэм зэхерэх.
MRK.4.24	Исус етӀанэ ариӀуагъ:
MRK.4.24	– Зэхэшъухырэм тэрэзэу гу лъышъут. Шъо шапхъэу зэрэшъушырэм фэдэ шапхъэкӀэ Тхьэм шъо къышъуфишыжьыщт, нахьыбэуи къышъуфыхигъэхъощт. 
MRK.4.25	Тхьэм зиӀэм нахьыбэ къыритыщт, ау зимыӀэм иӀэ тӀэкӀури Ӏихыжьыщт Тхьэм.
MRK.4.26	Исус мыри къыӀуагъ:
MRK.4.26	– Тхьэм и Тетыгъошхо зыфэдэр мары. ЛӀы горэм чылапхъэр чӀыгум хепхъэ. 
MRK.4.27	Чэщым мэчъые, мафэми къэтэджы, чылапхъэр къэкӀы, къыдэкӀуае, ау ар зэрэхъурэр ащ ышӀэрэп. 
MRK.4.28	ЧӀыгум ежь-ежьырэу къыхэкӀы, ыпэ рапшӀэу пкъыр къыхэкӀы, етӀанэ ар мэшъхьалъэ, етӀанэ мэтӀыргъо. 
MRK.4.29	Шъхьэналъэхэр зытӀыргъохэкӀэ, хыныгъор къэсыгъэшъ, ахыжьы.
MRK.4.30	– Тхьэм и Тетыгъошхо сыдым фэдгъэдэн? – къыӀуагъ Исус. – Хьауми сыд гъэсэпэтхыдэкӀэ ар зыфэдэр къэтӀон? 
MRK.4.31	Ар зыфэдэр андэгурацэр
MRK.4.32	Ау чӀыгум зыхафэкӀэ, къэкӀышъ, зы илъэс зыныбжь къэкӀыгъэ пстэуми анахь ин мэхъу. Ижьауи къолэбзыухэр чӀэсынхэ алъэкӀынэу къутэмэ инхэри къыгокӀэх.
MRK.4.33	Ащ фэдэ гъэсэпэтхыдабэхэмкӀэ цӀыфхэм зэхашӀыкӀын зэралъэкӀыщтым тетэу, Исус Тхьэм игущыӀэхэр ариӀощтыгъ. 
MRK.4.34	Гъэсэпэтхыдэ хэмытэу цӀыфхэм адэгущыӀэщтыгъэп. Ау игъогу рыкӀохэрэр язакъоу къызынэжьхэкӀэ, пстэури зэхаригъэшӀыкӀыщтыгъ.
MRK.4.35	А мэфэ дэдэм, пчъыхьэм, Исус игъогу рыкӀохэрэм ариӀуагъ:
MRK.4.35	– НекӀо, псыхъураем иадрабгъу тызэпырыжъугъэкӀ.
MRK.4.36	Игъогу рыкӀохэрэр цӀыф купышхом къыхэкӀыхи, Исус къуашъоу зэрысым къыдитӀысхьэхи, ежьагъэх. НэмыкӀ къуашъохэри игъусагъэх. 
MRK.4.37	Жьыбгъэ щынэгъошхо къэхъуи, къуашъом псыорхэр къиохэу, псыр изы хъоу фежьагъ. 
MRK.4.38	Исус ышъхьэ шъхьантэм телъэу, къошъо кӀоцӀым ыкӀэкӀэ щычъыещтыгъ. Игъусэхэм къагъэущи, раӀуагъ:
MRK.4.38	– Дин гъэсакӀу, тызэрэкӀодырэм уигъэгумэкӀырэба?
MRK.4.39	Исус къэтэджи, жьыбгъэшхом егыий, псым риӀуагъ:
MRK.4.39	– Самбыр! Щыгъэт! Жьыбгъэр уцужьи, кӀым-сым дэдэ къэхъугъ. 
MRK.4.40	ЕтӀанэ игъогу рыкӀохэрэм ариӀуагъ:
MRK.4.40	– Сыд пае ащ фэдизэу шъущтэрэ? ШӀошъхъуныгъэ джыри шъуимыӀэу ара?
MRK.4.41	– Хэта мыр, жьыбгъэшхори псыри зыгъэдаӀорэр? – зэраӀожьыгъ ахэмэ щтагъэхэу.
MRK.5.1	Галилей псыхъураем иадрабгъу ит хэкоу къалэу Гадарэ епхыгъэм нэсыгъэх. 
MRK.5.2	Исус къуашъом къызэрикӀэу, джынэпцӀэ Ӏае зыхэс лӀы горэ къэунэхэм алъэныкъокӀэ къикӀи, къыпэгъокӀыгъ. 
MRK.5.3	А лӀыр къэунэхэм ахэсыгъ. ГъучӀ Ӏэхъу-лъэхъу пытэ зыми тырилъхьан ылъэкӀыщтыгъэп. 
MRK.5.4	Сыда пӀомэ, гъучӀ Ӏэхъу-лъэхъу бэрэ тыралъхьэщтыгъ, ау Ӏэхъур ээпичыщтыгъ, лъэхъури зэпиутыщтыгъ. Аущтэу зыми а лӀыр ыгъэуцун ылъэкӀыщтыгъэп. 
MRK.5.5	Чэщи мафи къэунэхэри Ӏуашъхьэхэри къыкӀухьэ зэпытыщтыгъ, куомэ-кӀыизэ, мыжъохэмкӀэ зэожьыщтыгъ.
MRK.5.6	ЧыжьэкӀэ а лӀым Исус зелъэгъум, къачъи, лъэгъонджэмышъхьэкӀэ ыпашъхьэ къитӀысхьагъ. 
MRK.5.7	МэкъэшхокӀэ куозэ, къыӀуагъ:
MRK.5.7	– Исус, Тхьэу анахь Лъагэм ы Къу, сыда уиӀофэу къысхэлъыр? Тхьэм ыцӀэкӀэ сыолъэӀу, къин сэмыгъэлъэгъу!
MRK.5.8	А лӀым аущтэу зыкӀиӀуагъэр, Исус джынапцӀэм, «О джынэпцӀэ Ӏай, мы лӀым хэкӀыжь!» риӀуагъэти ары.
MRK.5.9	– Сыда о пцӀэр? – еупчӀыгъ Исус а лӀым.
MRK.5.9	– Сэ сцӀэр Дзэ, – пэгъокӀ къытыжьыгъ, – сыда пӀомэ, бэ тэхъушъ ары.
MRK.5.10	ЕтӀанэ Исус ахэр а хэкум римыфынхэу лъэшэу къелъэӀугъэх.
MRK.5.11	А чӀыпӀэ дэдэм къо Ӏэхъогъушхо Ӏошъхьэ нэпкъым щыхъущтыгъ. 
MRK.5.12	Джащыгъум джынэпцӀэ Ӏаехэр Исус къелъэӀугъэх:
MRK.5.12	– Къохэм адэжь тыгъакӀуи, ахэмэ апкъыхэм тахэгъахь.
MRK.5.13	Исус ахэр фит ышӀыгъ. ДжынэпцӀэ Ӏаехэр лӀым хэкӀыжьхи, къохэм апкъыхэм ахэхьагъэх. Къо Ӏэхъогъур Ӏошъхьэ нэпкъ зандэм ечъэхи, псыхъураем хэлъэдагъ, псыми ытхьэлагъ. Ахэр минитӀу фэдиз хъущтыгъэх.
MRK.5.14	Къуахъохэр хэхьажьхи, къалэмрэ къуаджэхэмрэ хъугъэ-шӀагъэр щаӀотэжьыгъ, цӀыфхэри хъугъэр зэрагъэлъэгъунэу къэкӀуагъэх. 
MRK.5.15	Ахэр Исус дэжь къызэкӀохэм, джынэпцӀабэхэр къызхэкӀыжьыгъэ лӀыр фэпагъэу, иакъыл ыгъотыжьыгъэу, а чӀыпӀэм щысэу алъэгъугъ ыкӀи къэщтагъэх. 
MRK.5.16	Джащыгъум къэхъугъэр зылъэгъугъэ цӀыфхэм джынапцӀэхэр зыхэсыгъэ лӀымрэ къохэмрэ къяхъулӀагъэр цӀыфхэм араӀотэжьыгъ. 
MRK.5.17	ЦӀыфхэм ар зызэхахым, Исус яхэку ыбгынэнэу къелъэӀугъэх.
MRK.5.18	Исус къуашъом итӀысхьажь зэхъум, джынапцӀэхэр къызхэкӀыжьыгъэ лӀыр ащ къелъэӀугъ:
MRK.5.18	– Гъусэ сызыфэшӀ.
MRK.5.19	– О уибынхэм адэжь уиунэ кӀожьи, Зиусхьаным къыпфишӀэгъэ шӀугъэшхомрэ гукӀэгъу къызэрэпфишӀыгъэмрэ яӀотэжь, – риӀуагъ Исус ар фимыдэу. 
MRK.5.20	Аущтэу ар кӀуи, Исус къыфишӀагъэр КъэлипшӀ
MRK.5.21	Исус къуашъомкӀэ Галилей псыхъураем иадрабгъу къызызэпырэкӀыжьым, цӀыф купышхо ежь дэжь къыщызэрэугъоигъ. Исус псы Ӏушъом Ӏутэу, 
MRK.5.22	Иаир зыцӀэ синэгогу пащэ горэ къэкӀуагъ. Ащ Исус зелъэгъум, ылъакъохэм адэжь зыкъыщыридзыхи, 
MRK.5.23	лъэшэу къелъэӀугъ:
MRK.5.23	– Сэ спхъу цӀыкӀу малӀэ пэт. Хъужьынышъ, псаоу къэнэжьыным пае, къакӀуи, пӀэхэр телъхь.
MRK.5.24	Джащыгъум Исус а лӀым дежьагъ. ЦӀыф купышхор Исус ыуж итэу зэтезэрэгъэгуагъэхэу кӀощтыгъэх. 
MRK.5.25	А цӀыфхэм бзылъфыгъэ горэ ахэтыгъ. Илъэс пшӀыкӀутӀо бэрэ лъы къыкӀэкӀэу ар гуӀэщтыгъ. 
MRK.5.26	Ӏэзэ Ӏаджи еплъыгъагъ, къиныби рагъэщэчыгъагъ. Бзылъфыгъэм иӀэ пстэури ахэмэ атыригъэкӀодэгъагъ, ау нахь Ӏае хъущтыгъэ нахь, яшӀуагъэ къэкӀуагъэп. 
MRK.5.27	Ащ Исус икъэбар зэхихыгъэти, цӀыф купышхом хэтэу ыкӀыбкӀэ къакӀуи, ищыгъын къынэсыгъ; 
MRK.5.28	сыда пӀомэ, а бзылъфыгъэм мыщ фэдэу ыгукӀэ ыӀощтыгъ: «Исус ищыгъынхэм санэс къодыеми, сыхъужьыщт». 
MRK.5.29	Ардэдэм лъыкӀэкӀыныр уцужьыгъэ, зэрэхъужьыгъэри ыпкъыкӀэ зэхишӀагъ.
MRK.5.30	Исус кӀуачӀэ зэрэхэкӀыгъэм гу лъитагъ. ЦӀыф купышхом хэтэу зыкъызэригъэзэкӀи, ариӀуагъ:
MRK.5.30	– Хэта сищыгъынхэм къанэсыгъэр?
MRK.5.31	– ЦӀыф купышхор къызэрэптезэрэгъэгуагъэхэр плъэгъузэ, етӀани «Хэта къызнэсыгъэр?» оӀуа? – къыраӀуагъ игъогу рыкӀохэрэм.
MRK.5.32	Ау Исус ар зышӀагъэр ылъэгъуным пае, зиплъыхьэщтыгъ. 
MRK.5.33	Джащыгъум бзылъфыгъэм къехъулӀагъэр ешӀэти, щтагъэу, кӀэзэзэу къыӀухьи, Исус ыпашъхьэ зыкъыщыридзыхи, шъыпкъэр зэкӀэ къыриӀуагъ.
MRK.5.34	– Сипшъашъ, – риӀуагъ Исус, – уишӀошъхъуныгъэ уигъэхъужьыгъ. Гъогу маф, гупсэф уиӀэу опсэу. Узынчъэу ухъужьыгъ.
MRK.5.35	Исус джыри ахэр къыӀозэ, лӀы заулэ синэгогу пащэм иунэ къикӀыгъэхэу, къакӀохи, Иаир къыраӀуагъ:
MRK.5.35	– Ппхъу дунаим ехыжьыгъ. Дин гъэсакӀом сыд пае джыри къин ебгъэлъэгъужьыра?
MRK.5.36	Ау Исус ахэмэ къаӀуагъэр зэрэзэхихэу, синэгогу пащэм риӀуагъ:
MRK.5.36	– Умыщын, шӀошъхъуныгъэ зигъэӀэ къодый.
MRK.5.37	ЕтӀанэ Петри, Якъуби, ащ ыш Иуани нэмыкӀ зыдимыщэу, Исус кӀуагъэ. 
MRK.5.38	Синэгогу пащэм иунэ зынэсхэм, Исус цӀыфхэр бырсырхэу, хьэдагъэ къаӀэтэу, пыхьэхэу ылъэгъугъ. 
MRK.5.39	Исус унэм къызехьэм, ариӀуагъ:
MRK.5.39	– Сыд пае бырсыр къэшъуӀэтэу, хьадагъэ шъушӀыра? Пшъэшъэжъыер лӀагъэп, мэчъые нахь.
MRK.5.40	Исус ар къызеӀом, къыдэхьащхыгъэх. Ау Исус зэпстэури унэм къыригъэкӀи, пшъэшъэжъыем ятэ-янэхэмрэ игъусищрэ зыдищэхи, пшъэшъэжъыер зэрылъ унэм ихьагъ. 
MRK.5.41	ЕтӀанэ пшъэшъэжъыем ыӀэ ыубыти, риӀуагъ:
MRK.5.41	– Талита кум! (Ащ къикӀырэр, – Сипшъэшъэжъый, сэ осэӀо, къэтэдж!)
MRK.5.42	Пшъэшъэжъыер ардэдэм къэтэджыжьи, унэ кӀоцӀыр къыкӀухьагъ. Ар илъэс пшӀыкӀутӀум итыгъ. Ар залъэгъум, лъэшэу агъэшӀэгъуагъ. 
MRK.5.43	Ау Исус хъугъэр зыми рамыӀотэжьынэу унэшъо пытэ афишӀыгъ. ЕтӀанэ пшъэшъэжъыер агъэшхэнэу ариӀуагъ.
MRK.6.1	Исус игъогу рыкӀохэрэр игъусэхэу, а чӀыпӀэм икӀыжьи, янэ икъалэ кӀожьыгъэ. 
MRK.6.2	Шэмбэт мафэр къызэсым, синэгогум цӀыфхэм Тхьэм игущыӀэхэр щаригъашӀэу ыублагъ. ЕдэӀущтыгъэ цӀыфыбэхэм агъэшӀагъоу къаӀуагъ:
MRK.6.2	– Мы лӀым къыӀохэрэр тыдэ къырихыгъэха? Сыдэу акъылышӀу Тхьэм къыритыгъа! Сыдэу Ӏофышхо гъэшӀэгъонха къыӀэкӀэкӀыхэрэр! 
MRK.6.3	Мерэм ыкъо пхъашӀэр арыба мыр, Якъубэ, Иосый, Иудэ, Симон ашыр? Ышыпхъухэри тэ къытхэсхэба? Аущтэу Исус пае агу мыхъун къырагъэхьагъ.
MRK.6.4	– Пегъымбарым лъытэныгъэ фэзымышӀыхэрэр ежь янэ икъалэ дэсхэр, ежь иӀахьылхэр, ежь иунагъо щыщхэр арых ныӀэп, – ариӀуагъ Исус ахэмэ.
MRK.6.5	Исус сымэджэ заулэм ыӀэхэр атырилъхьэхэу зэригъэхъужьыгъэхэм нэмыкӀ а чӀыпӀэм Ӏофышхо гъэшӀэгъон зи щишӀагъэп. 
MRK.6.6	Ахэмэ яшӀошъмыхъуныгъи ыгъэшӀэгъуагъ.
MRK.6.6	ЕтӀанэ цӀыфхэм Тхьэм игущыӀэхэр аригъашӀэхэзэ, гъунэгъу къуаджэхэр къыкӀухьэщтыгъ. 
MRK.6.7	Джащыгъум Исус игъогу рыкӀорэ нэбгырэ пшӀыкӀутӀумэ къяджи, тӀурытӀоу дигъэкӀыхэу ыублагъ. ДжынэпцӀэ Ӏаехэр цӀыфхэм ахафынхэу тетыгъо аритыгъ. 
MRK.6.8	Мы унашъор афишӀыгъ:
MRK.6.8	– Гъогум шъузытехьэкӀэ, зы бэщ нэмыкӀ зи зыдэшъумышт. Хьалыгъуи, Ӏалъмэкъи, бгырыпхым илъ ахъщи зыдэшъумыштэх, 
MRK.6.9	ау цокъэ къызэрыкӀохэр зыщышъулъэх. ДжэнитӀуи зыщышъумылъ.
MRK.6.10	– ХьакӀэу унэ горэм шъуихьэмэ, а чӀыпӀэм шъукъекӀыжьыфэ, бысымыр зэблэшъумыхъу, – къыпигъэхъожьыгъ Исус. 
MRK.6.11	– ЧӀыпӀэ горэм шъущырамыгъэблагъэмэ е къыщышъомыдэӀухэмэ, ащ шъукъикӀыжь, мыхъунэу ашӀагъэмкӀэ шыхьат щыхъуным пае, ахэмэ апашъхьэ шъуицуакъэхэм ателъ сапэр атешъуутхыпкӀыкӀ. Шъыпкъэр шъосэӀо, ахърэт мафэм а къалэм къинэу ыщэчыщтым нахьи, Содомрэ Ӏаморрэрэ къинэу ащэчыщтыр нахь мэкӀэщт.
MRK.6.12	Аущтэу а нэбгырэ пшӀыкӀутӀур гъогум техьи, «ШъуипсэкӀодшӀагъэхэм шъуафыкӀэгъожь» араӀозэ цӀыфхэм, къэбарышӀур агъэӀоу аублагъ. 
MRK.6.13	ДжынэпцӀабэхэр цӀыфмэ ахафыщтыгъэх, сымэджабэхэр дагъэ ащафэзэ, агъэхъужьыщтыгъэх.
MRK.6.14	Исус цӀэрыӀо хъугъэти, икъэбар пачъыхьэу Ирод
MRK.6.14	– Мыр умэхъэкӀо Иуан ары. Ар лӀагъэхэм къахэтэджыкӀыжьыгъ, джары ащ фэдэ лъэкӀ зыхэлъ Ӏофышхохэр зыкӀыӀэкӀэкӀыхэрэр.
MRK.6.15	– Ар пегъымбар Иляс
MRK.6.15	– Ар пегъымбар гор, пэсэрэ пегъымбархэм афэдэу, – аӀощтыгъ етӀани нэмыкӀхэми.
MRK.6.16	Ау Ирод ахэмэ ягущыӀэхэр зызэхехым, ыӀуагъ:
MRK.6.16	– Иуанэу зышъхьэ пязгъэупкӀыгъэр лӀагъэхэм къахэтэджыкӀыжьыгъ.
MRK.6.17	Ирод ар зыкӀиӀуагъэр мыры: ежь ышэу Филипп зыцӀэр псауми, Ирод а Филипп ишъузэу Иродиадэ къыщэжьыгъ. 
MRK.6.18	Ар къызэрищэжьыгъэм пае, Иуан Ирод риӀощтыгъ: «О пшы ишъуз къэпщэжьыныр хабзэкӀэ хъущтэп». 
MRK.6.19	Ащ пае Иродиадэ Иуан гужъ фыриӀэ хъугъэ. Иродиадэ ихьатыркӀэ Ирод идзэлӀхэм Иуан аригъэубыти, хьапсым чӀаригъэдзагъ. Иродиадэ Иуан аригъэукӀыным фэягъ, ау къыдэхъущтыгъэп. 
MRK.6.20	Сыда пӀомэ, Иуан шъыпкъагъэ зиӀэ зэрэцӀыф лъапӀэр Ирод ышӀэщтыгъэти, щыщынэщтыгъ, ыухъумэщтыгъ. Иуан къыӀохэрэм зядэӀукӀэ, инэу гумэкӀыщтыгъ, ау игуапэу едэӀущтыгъ.
MRK.6.21	Мафэ горэм Иродиадэ Ӏофэу зылъыхъущтыгъэр къыфызэпыфагъ. Ирод къызыхъугъэ мафэр ыгъэлъэпӀэнэу икъулыкъушӀэхэм, идзэ ипэщэшхохэм, Галилей хэкум итхьэматэхэм ешхэ-ешъошхо афишӀыгъ. 
MRK.6.22	Джащыгъум Иродиадэ ыпхъу унэм къихьи, къафэшъуагъ. Иродрэ ихьакӀэхэмрэ агу рихьыгъ.
MRK.6.22	– УзыфаемкӀэ къысэлъэӀуи, укъызэрысэлъэӀурэр къыпфэсшӀэщт, – риӀуагъ пачъыхьэм пшъашъэм. 
MRK.6.23	ТхьарыӀуи фишӀыгъ:
MRK.6.23	– Сыд щыщми узыфаер остын, сипачъыхьагъу ыныкъо нэсми.
MRK.6.24	Пшъашъэр унэм икӀыжьи, янэ еупчӀыжьыгъ:
MRK.6.24	– СыдкӀэ селъэӀущта?
MRK.6.24	– УмэхъэкӀо Иуан ышъхьэ кӀэлъэӀу, – къыриӀожьыгъ янэ.
MRK.6.25	Пшъашъэр псынкӀэу унэм къилъэдэжьи, пачъыхьэм къыриӀуагъ:
MRK.6.25	– Джыдэдэм умэхъэкӀо Иуан ышъхьэ лэгъэшхом илъэу къысэт.
MRK.6.26	Пачъыхьэм ар зызэхехым, ыгу лъэшэу къеуагъ, ары шъхьакӀэ хьакӀэхэм апашъхьэ пшъашъэм тхьарыӀоу фишӀыгъэм пае игущыӀэ епцӀыжьыным фэягъэп. 
MRK.6.27	Арыти, ардэдэм дзэлӀ горэм Иуан ышъхьэ къыхьынэу унашъо фишӀи, ыгъэкӀуагъ. 
MRK.6.28	Ар кӀуи, Иуан ышъхьэ хьапсым щыпиупкӀи, лэгъэшхом илъэу къыхьи, пшъашъэм къыритыгъ. Пшъашъэм янэ ритыжьыгъ. 
MRK.6.29	Иуан игъогу рыкӀохэрэм хъугъэ-шӀагъэр зызэхахым, къакӀохи, Иуан ихьадэ хьапсым чӀахыжьи, къэунэм чӀалъхьажьыгъ.
MRK.6.30	Апостолхэр
MRK.6.31	КъэкӀо-накӀохэр зэрэбагъэм пае, Исусрэ игъогу рыкӀохэрэмрэ шхэгъуи ифэжьыщтыгъэхэпти, Исус ахэмэ ариӀуагъ:
MRK.6.31	– ЧӀыпӀэ Ӏудзыгъэ горэм тизакъоу тыкӀонышъ, зыжъугъэпсэфыщт.
MRK.6.32	Арыти, къуашъом исхэу Ӏудзыгъэ чӀыпӀэ горэм язакъоу ежьагъэх. 
MRK.6.33	ЦӀыфхэм ахэр къуашъом исхэу, ӀукӀыхэу алъэгъугъ, бэми къашӀэжьыгъэх. ЦӀыфхэр къэлэ пстэуми лъэсэу къадэчъыхи, Исусрэ игъогу рыкӀохэрэмрэ къуашъомкӀэ зыдакӀощтыгъэ чӀыпӀэм нэмысхэзэ ахэр нэсхи, къэзэрэугъоигъэх. 
MRK.6.34	Исус къуашъом къикӀи, цӀыф купышхор зелъэгъум, ахэр мэлахъо зимыӀэ мэл Ӏэхъогъум фэдэхэу щытыгъэхэти, ыгу ягъуи, Ӏофыбэхэр агуригъаӀоу ыублагъ.
MRK.6.35	Мафэр зыхэкӀуатэм, игъогу рыкӀохэрэр Исус къыбгъодахьэхи, къаӀуагъ:
MRK.6.35	– Мы чӀыпӀэр нэкӀы, мафэри хэкӀотэгъах. 
MRK.6.36	Чылэ-къоджэ гъунэгъухэм кӀонхэшъ, гъомлапхъэ къызфащэфыжьыным пае, цӀыфхэр тӀупщыжьых; сыда пӀомэ, ашхын яӀэп.
MRK.6.37	– Шъо ахэр жъугъашхэх, – ариӀуагъ Исус.
MRK.6.37	– ТыкӀонышъ, динар
MRK.6.38	– Хьалыгъу тхьапша шъуиӀэр? – ариӀуагъ Исус. – ШъукӀуи, къызэжъугъашӀ. КъызэрагъашӀи, къаӀуагъ:
MRK.6.38	– Хьалыгъуитфырэ пцэжъыитӀурэ тиӀ.
MRK.6.39	ЕтӀанэ Исус цӀыф пстэури куп-купэу уц къашхъом хагъэтӀысхьанхэу игъогу рыкӀохэрэм унашъо афишӀыгъ. 
MRK.6.40	ЦӀыфхэр шъэрышъэу, шъэныкъо-шъэныкъоу тӀысыгъэх. 
MRK.6.41	ЕтӀанэ Исус хьалыгъуитфымрэ пцэжъыитӀумрэ къыштэхи, уашъом дэплъыий, Тхьэм щытхъу фишӀыгъ. ЕтӀанэ хьалыгъухэр зэгуичыхи, цӀыфмэ апашъхьэ ралъхьанхэу игъогу рыкӀохэрэм аритыгъ. ПцэжъыитӀури зэкӀэми афигощыгъ. 
MRK.6.42	ЦӀыф пстэури шхагъэ, загъэшхэкӀыгъ. 
MRK.6.43	Ащ нэужым къялыжьыгъэ хьалыгъу такъырхэмрэ пцэжъыехэмрэ мэтэ пшӀыкӀутӀумэ арызэу аугъоижьыгъэх. 
MRK.6.44	Шхагъэхэр лӀы минитф хъущтыгъэх.
MRK.6.45	Исус цӀыф купышхор етӀупщыжьыфэ, игъогу рыкӀохэрэр ежь ыпэ псыхъураем иадрабгъу ит къалэу Бет-Сайдэ зэпырыкӀынхэу къуашъом ригъэтӀысхьагъэх. 
MRK.6.46	Исус цӀыфхэр зетӀупщыжьыхэ ужым, Тхьэм елъэӀунэу Ӏуашъхьэм дэкӀоягъ.
MRK.6.47	Пчыхьэ къызэхъуми, къуашъор псыхъурэе гузэгум нэсыгъагъ, Исуси изакъоу чӀыгум къытенагъ.
MRK.6.48	Къуашъом исхэм жьыбгъэр къапеоти, къинкӀэ къошъо бэщхэмкӀэ афэу Исус ылъэгъугъ. АтэкъэӀогъум дэжь къуашъом исхэм алъэныкъокӀэ псы кӀыӀум тетэу, Исус къэкӀуагъ. Ахэмэ аблэкӀ пэтыгъ. 
MRK.6.49	Исус псы кӀыӀум тетэу къакӀоу залъэгъум, хьадэджадэу ашӀошӀи, къэкууагъэх, 
MRK.6.50	сыда пӀомэ, зэпстэуми ар алъэгъуи, лъэшэу щтагъэхэти ары. Ардэдэм Исус къадэгущыӀагъ:
MRK.6.50	– Шъугу шъумыгъэкӀоды, Сэры ар, шъумыщын.
MRK.6.51	ЕтӀанэ ахэмэ къуашъом адитӀысхьагъ, жьыбгъэри уцужьыгъэ. Лъэш дэдэу агъэшӀэгъуагъ, 
MRK.6.52	сыда пӀомэ, Ӏофышхо гъэшӀэгъонэу Исус хьалыгъухэмкӀэ ышӀагъэр къагурыӀуагъэп, агухэр зэфэшӀыгъагъэти.
MRK.6.53	Псыхъураем зызэпырэкӀыхэм, Геннисарет хэкум нэсхи, гъурзэр щырадзыхыгъ. 
MRK.6.54	Къуашъом къызэрикӀхэу, цӀыфхэм Исус къашӀэжьыгъ. 
MRK.6.55	ЦӀыфхэм а хэкур зэрэщытэу къачъыхьэу, сымаджэхэр пӀуаблэхэм акӀоцӀылъхэу Исус зыдэщыӀэу зыфаӀорэ чӀыпӀэм къахьэу къаублагъ. 
MRK.6.56	Къуаджэми, къалэми, чылэми Исус тыдэ кӀуагъэми сымаджэхэр а чӀыпӀэхэм ягузэгупӀэхэм ащагъэгъолъыхэти, ищыгъын цыпэ нигъэсынхэ къодыеу къелъэӀущтыгъэх, Исус ищыгъын цыпэ нэсыгъэ пстэури хъужьыгъэх.
MRK.7.1	Фарисейхэри Ерусалим къикӀыгъэ Тэурат егъэджэкӀо пащэхэм ащыщхэри Исус дэжь къыщызэрэугъоигъэх. 
MRK.7.2	Ахэмэ Исус игъогу рыкӀохэрэм ащыщхэр Ӏэ мыкъабзэхэмкӀэ, нэмыкӀ къэӀуакӀэкӀэ аӀэхэр амытхьакӀыхэу, зэрэшхэрэм гу лъатагъ. 
MRK.7.3	Сыда пӀомэ, фарисейхэмрэ адрэ джурт пстэумрэ ятэжъхэм къакӀэныжьыгъэ хабзэхэм атетэу, аӀэхэр амытхьакӀыхэу шхэхэрэп. 
MRK.7.4	Бэдзэрым къикӀыжьхэмэ, замыукъэбзэжьэу шхэхэрэп. А хабзэхэм анэмыкӀэу, ятэжъхэм къакӀэныжьыгъэ хэбзабэхэр зэрахьэ, гущыӀэм пае, шъуалъэхэри, къумгъанхэри, лэгъупхэри хабзэм тетэу атхьакӀыныр.
MRK.7.5	Арыти, фарисейхэмрэ Тэурат егъэджэкӀо пащэхэмрэ Исус къеупчӀыгъэх:
MRK.7.5	– О уигъогу рыкӀохэрэр тятэжъхэм къытфагъэнэгъэ хабзэхэм атемытхэу, Ӏэ мыкъабзэхэмкӀэ сыд пае шхэхэра?
MRK.7.6	– Пегъымбар Ешайа шъо, нэпитӀу зиӀэхэм, шъыпкъэр къышъуиӀолӀагъ, – ариӀожьыгъ Исус. – Мыщ фэдэу итхылъ ит
MRK.7.6	«Мы цӀыфхэм аӀупэхэмкӀэ сагъэлъапӀэ, ау агухэмкӀэ спэчыжьэх.
MRK.7.7	Ахэмэ цӀыфхэр Тхьэм иӀофхэм афагъасэхэзэ, Тхьэм иунашъо ычӀыпэ цӀыф хабзэ зэрэрагъэуцорэм пае, сэ сызэрагъэлъапӀэрэр хьаулый».
MRK.7.8	– Тхьэм иунашъо къэжъугъэнагъэу, цӀыфхэм къакӀэныжьыгъэ хабзэхэм шъуатет.
MRK.7.9	– Шъуятэжъхэм къакӀэныжьыгъэ хабзэхэр жъугъэцэкӀэнхэм пае, Тхьэм иунашъо зы лъэныкъокӀэ ешъогъэзыкӀы, – къыпигъэхъожьыгъ Исус. 
MRK.7.10	– Сыда пӀомэ, пегъымбар Мусэ ыӀуагъ
MRK.7.11+MRK.7.12	Ау шъо шъоӀо: «„Сэ тынэу шъо шъостын слъэкӀыщтыгъэр джы корбан сшӀыщт“ (ащ къикӀырэр Тхьэм пае тын сшӀыщт) ыӀоу, цӀыф горэм ежь ятэ е янэ риӀомэ, ащыгъум а цӀыфым ятэ е янэ зи фимышӀэн фит». 
MRK.7.13	Аущтэу шъушӀызэ, шъуятэжъхэм яхабзэхэу шъо шъукъохэм къафэжъугъанэхэрэмкӀэ Тхьэм игущыӀэхэр лъэныкъокӀэ ешъогъэзыкӀых. Ащ фэдэ Ӏаджи шъошӀэ.
MRK.7.14	Исус цӀыф купышхом джыри зэ къяджи, ариӀуагъ:
MRK.7.14	– Шъо пстэуми шъукъысэдэӀу, къасӀорэри зыгурыжъугъаӀу. 
MRK.7.15	ЦӀыфыр мыкъабзэ зышӀын зылъэкӀырэр ышхырэр арэп, ыгу къикӀыхэрэр ары нахь. 
MRK.7.16	РыдэӀонэу тхьакӀумэ зиӀэм зэхерэх.
MRK.7.17	Исус цӀыф купышхом хэкӀыжьи, унэм зехьажьым, игъогу рыкӀохэрэр а гъэсэпэтхыдэм ехьылӀагъэу къеупчӀыгъэх.
MRK.7.18	– Шъори зи къыжъугурымыӀоу ара? – ариӀожьыгъ Исус. – ЦӀыфым шхынэу ышхырэм ежь мыкъабзэу ышӀын зэримылъэкӀырэр къыжъугурыӀорэба? 
MRK.7.19	Сыда пӀомэ, цӀыфым шхынэу ышхырэр ыгу ихьэрэп, ыныбэ ехьэ нахь, етӀани пкъым хэкӀыжьы. (А гущыӀэхэмкӀэ Исус шхын пстэури хьалэлэу ыӀуагъ.)
MRK.7.20	– ЦӀыфым ыгу къикӀырэр ары мыкъабзэ зышӀырэр, – къыпигъэхъожьыгъ Исус. 
MRK.7.21	– Сыда пӀомэ, цӀыфым ыкӀоцӀ, ыгу ары мыхэр къызэрыкӀыхэрэр: гупшысэ бзаджэхэр, зинэ шӀэныр, тыгъоныр, цӀыф укӀыныр, 
MRK.7.22	нэйпсыеныр, бзэджагъэр, тхьагъэпцӀыгъэр, мыхъо-мышӀэ псэукӀэр, шъугъоныр, цӀыфхэм ӀаекӀэ атегущыӀэныр, пэгагъэр, делагъэр. 
MRK.7.23	А бзэджэгъэ пстэури гу кӀоцӀым къекӀышъ, цӀыфыр мыкъабзэ ашӀы.
MRK.7.24	ЕтӀанэ Исус а чӀыпӀэм икӀи, къалэхэу Тиррэ Сидонрэ яӀэгъо-благъо кӀуагъэ. Унэ горэм зехьэм, ащ ежь зэрэщыӀэр зыми ышӀэнэу фэягъэп, ау къыдэхъугъэп. 
MRK.7.25	ДжынапцӀэ зыхэс пхъу зиӀэ бзылъфыгъэ горэ Исус къызэрэкӀуагъэр зэрэзэхихэу къакӀуи, ылъакъохэм адэжь ыпашъхьэ зыщыридзыхыгъ. 
MRK.7.26	А бзылъфыгъэр Сирофиникие хэкум щыщыгъ, алыджыбзэм рыгущыӀэщтыгъ
MRK.7.27	– Ыпэ рапшӀэу сабыйхэм зягъэгъэшхэкӀ, – риӀуагъ Исус а бзылъфыгъэм, – сыда пӀомэ, сабыйхэм хьалыгъур аӀыпхэу, хьэхэм ябгъэшхыныр тэрэзэп.
MRK.7.28	– Шъыпкъэ, тхьэматэ, – къыриӀожьыгъ бзылъфыгъэм, – ау сабыйхэм къаӀэпытэкъурэ хьалыгъу шкъойхэр Ӏэнэ чӀэгъым чӀэс хьэхэми ашхы.
MRK.7.29	– А гущыӀэр къызэрэпӀуагъэм пае, джынапцӀэр о ппхъу хэкӀыжьыгъ, – риӀуагъ Исус. – О уиунэ кӀожь.
MRK.7.30	Бзылъфыгъэр унэм къызэкӀожьым, ыпхъу джынапцӀэр хэкӀыжьыгъэу пӀэм хэлъэу рихьылӀэжьыгъ.
MRK.7.31	Ащ ыужым Исус къалэхэу Тиррэ Сидонрэ яӀэгъо-благъо къикӀыжьи, КъэлипшӀ зыцӀэ хэкум зэпырыкӀи, Галилей псыхъураем къекӀолӀэжьыгъ. 
MRK.7.32	Джащыгъум дэгоу, гущыӀогъое лӀы горэ цӀыфхэм Исус къыфащи, ыӀэ тырилъхьанэу къелъэӀугъэх.
MRK.7.33	Исус а лӀыр цӀыфхэм лъэныкъокӀэ ахищи, язакъоу къызэнэхэм, ыӀэхъуамбэхэр лӀым ытхьакӀумэхэм ариӀухи, ужъунтхи, лӀым ыбзэгу теӀэбагъ. 
MRK.7.34	ЕтӀанэ уашъом дэплъыий, лъэшэу хэщэтыкӀи, а лӀым риӀуагъ: «Еффатэ!» (Еффатэм къикӀырэр «ПтхьакӀумэхэм зыкъызэӀуарэхыжь!») 
MRK.7.35	Ардэдэм лӀым ытхьакӀумэхэм зэхахы хъужьыгъэ, ыбзэгуи къытӀупщыжьи, къабзэу къэгущыӀэу ыублагъ.
MRK.7.36	Исус цӀыфхэм ар зыми рамыӀотэжьынэу унашъо афишӀыгъ. Ау сыд фэдизэу унашъо афишӀыгъэми, а къэбарыр нахьыбэу агъэӀущтыгъ. 
MRK.7.37	ЦӀыфхэм хъугъэ-шӀагъэр ин дэдэу агъэшӀагъозэ аӀощтыгъ:
MRK.7.37	– ЗэкӀэри дэгъоу ышӀагъ. Дэгухэр зэхахэу егъэхъужьых, бзакохэри къегъэгущыӀэжьых.
MRK.8.1	А мафэхэм джыри зэ цӀыф купышхо къэзэрэугъоигъ Ахэмэ ашхын зи яӀагъэпти, Исус игъогу рыкӀохэрэм къяджи, ариӀуагъ:
MRK.8.2	– ЦӀыфхэм сыгу ягъу, сыда пӀомэ, мэфищ хъугъэу сигъусэх, ашхыни яӀэп. 
MRK.8.3	МэлакӀэ лӀэхэу цӀыфхэр стӀупщыжьхэмэ, гъогум щызэхэфэщтых, сыда пӀомэ, чыжьэу къикӀыгъэхэри ахэмэ ахэтых.
MRK.8.4	– Мы шъоф нэкӀым ахэмэ афикъун хьалыгъу зыгорэм тыдэ къырихын ылъэкӀына? – аӀуи, игъогу рыкӀохэрэм Исус къыраӀожьыгъ.
MRK.8.5	– Хьалыгъу тхьапша шъуиӀэр? – яупчӀыгъ Исус
MRK.8.5	– Хьалыгъуибл тиӀ, – къаӀожьыгъ ахэмэ.
MRK.8.6	Джащыгъум Исус цӀыф купышхор чӀыгум етӀысэхынэу унашъо ышӀыгъ. Хьалыгъуиблыр къышти, Тхьэм щытхъу фишӀыгъ. ЕтӀанэ хьалыгъухэр зэгуичыхи, цӀыф купышхом ыпашъхьэ ралъхьанхэу игъогу рыкӀохэрэм аритыгъ. Ахэми аущтэу ашӀыгъ. 
MRK.8.7	Пцэжъые цӀыкӀу заули яӀагъ. Ахэмэ апаий Исус Тхьэм щытхъу фишӀи, ахэри цӀыфмэ апашъхьэ ралъхьанхэу игъогу рыкӀохэрэм ариӀуагъ. 
MRK.8.8	ЦӀыфхэр шхагъэх, загъэшхэкӀыгъ. Ащ нэужым хьалыгъу такъырхэу къялыжьыгъэхэр мэтиблымэ арызэу аугъоижьыгъэх. 
MRK.8.9	Шхагъэхэр нэбгырэ миниплӀ фэдиз хъущтыгъэх. ЕтӀанэ Исус цӀыфхэр ытӀупщыжьыгъэх. 
MRK.8.10	ЕтӀанэ игъогу рыкӀохэрэр игъусэхэу къуашъом итӀысхьи, къуаджэу Далманутэ иӀэгъо-благъо кӀуагъэ.
MRK.8.11	Фарисейхэр Исус дэжь къакӀохи, гущыӀэкӀэ къеныкъокъухэу къаублагъ. Ежь агъэунэфыным пае, нэшэнэ гъэшӀэгъон горэ уашъом къафыригъэхынэу фэягъэх. 
MRK.8.12	Исус лъэшэу хэщэтыкӀи, къыӀуагъ:
MRK.8.12	– Джырэ цӀыфхэр нэшэнэ гъэшӀэгъоным сыд пае кӀэупчӀэхэра? Шъыпкъэр шъосэӀо, Тхьэм джырэ цӀыфхэм нэшэнэ гъэшӀэгъон зи къаритыщтэп.
MRK.8.13	ЕтӀанэ Исус ахэр къыгъанэхи, къуашъом итӀысхьи, псыхъураем иадрабгъу зэпырыкӀыжьынэу ежьагъ.
MRK.8.14	Исус игъогу рыкӀохэрэм икъун хьалыгъу къыздахьынэу ащыгъупшэгъагъ. Къуашъом илъэу, зы хьалыгъу закъо нэмыкӀ яӀагъэп. 
MRK.8.15	Исус ахэмэ афигъэпытэу ариӀуагъ:
MRK.8.15	– Шъуфэсакъ, фарисейхэм ятэджэпсырэ пачъыхьэ Ирод итэджэпсырэ защышъуухъум.
MRK.8.16	– Хьалыгъу тиӀэпышъ ары ащ зыкӀиӀорэр, – зэраӀозэ, игъогу рыкӀохэрэр а Ӏофым тегущыӀагъэх.
MRK.8.17	Исус ахэмэ аӀорэм гу лъити, ариӀуагъ:
MRK.8.17	– Хьалыгъу зэрэшъуимыӀэм сыд пае шъутегущыӀэрэ? Джыри зи зэхэшъумышӀыкӀэу, къыжъугурымыӀоу ара? Ащ фэдизэу шъугуркъа? 
MRK.8.18	Нэ шъуиӀэ пэтми, шъумылъэгъоу ара? ТхьакӀумэ шъуиӀэ пэтми, зэхэшъумыхэу ара? 
MRK.8.19	Шъугу къэкӀыжьырэба, хьалыгъуитфыр цӀыф минитфым зафызэгосэчым, хьалыгъу такъырхэр матэхэм арызэу шъуугъоижьыгъэхэр зыфэдизыгъэхэр?
MRK.8.19	– Мэтэ пшӀыкӀутӀу, – къыраӀожьыгъ ахэмэ.
MRK.8.20	– Хьалыгъуиблыри цӀыф миниплӀым зафызэгосэчым, хьалыгъу такъыхэр арызэу мэтэ тхьапша шъуугъоижьыгъэр?
MRK.8.20	– Мэтибл, – къыраӀожьыгъ ахэмэ.
MRK.8.21	– Джыри зи къыжъугурымыӀоу ара? – ариӀуагъ Исус ахэмэ.
MRK.8.22	ЕтӀанэ Исусрэ игъогу рыкӀохэрэмрэ къуаджэу Бет-Сайдэ
MRK.8.23	Исус нэшъум ыӀэ ыубыти, къуаджэм дищыгъ. ЕтӀанэ нэшъум ынэхэм акӀэужъунтхи, ыӀэхэр нэшъум тырилъхьи, еупчӀыгъ:
MRK.8.23	– Зыгорэ олъэгъуа?
MRK.8.24	Нэшъум ышъхьэ къыӀэти, къыӀуагъ:
MRK.8.24	– ЦӀыфхэм къакӀухьэу сэлъэгъу. Ахэр чъыгхэм афэдэх.
MRK.8.25	ЕтӀани Исус ыӀэхэр джыри зэ нэшъум ынитӀумэ атырилъхьагъ. Ащ дэжьым лӀым тэрэзэу ылъэгъоу хъугъэ. Пстэури нафэу ылъэгъоу, ар хъужьыгъэ. 
MRK.8.26	Ащ нэужым Исус а лӀым риӀуагъ:
MRK.8.26	– Къуаджэм удэмыхь, зыми зи емыӀу. ЕтӀанэ ядэжь ыгъэкӀожьыгъ.
MRK.8.27	Исусрэ игъогу рыкӀохэрэмрэ къалэу Кайсарфилипие
MRK.8.27	– ЦӀыфхэм сэ хэт сыщыщэу аӀора?
MRK.8.28	– Зы купым о уумэхъэкӀо Иуанэу аӀо, – къыраӀожьыгъ ахэмэ. – НэмыкӀхэми о упегъымбар Илясэу 
MRK.8.29	– Адэ шъо, сэ хэт сыщыщэу шъуӀора? – яупчӀыгъ Исус ахэмэ.
MRK.8.29	– Оры Христосыр, – къыриӀожьыгъ Петрэ Исус.
MRK.8.30	Джащыгъум ар зыми рамыӀотэжьынэу Исус ахэмэ афигъэпытагъ.
MRK.8.31	Джащыгъум Исус игъогу рыкӀохэрэм мыхэр аригъашӀэу ыублагъ:
MRK.8.31	– ЦӀыф Лъэпкъым ы Къо къиныбэ ыщэчын фаеу къыпыщылъ. Нахьыжъхэми,
MRK.8.32	Исус мы Ӏофхэр шъхьаихыгъэу къыӀуагъ. Джащыгъум Петрэ Исус лъэныкъокӀэ Ӏуищи, фимыдэу фежьагъ.
MRK.8.33	Ау Исус зыкъызэригъэзэкӀи, игъогу рыкӀохэрэм яплъи, Петрэ егыигъ:
MRK.8.33	– Сауж икӀ, шэйтан! О уигупшысакӀэ Тхьэм игупшысакӀэп, цӀыфым игупшысакӀ нахь.
MRK.8.34	ЕтӀанэ Исус цӀыф купышхомрэ игъогу рыкӀохэрэмрэ къяджи, ариӀуагъ:
MRK.8.34	– Зыгорэ сэ сауж къырыкӀонэу фаемэ, ежь зыфэе Ӏофхэр къерэгъанэхи, лӀэныгъэм икъащ къерэшти, сауж къырэрэкӀу; 
MRK.8.35	сыда пӀомэ, хэти зыпсэ мыкӀодэу къэзгъэнэжьынэу фаем ыпсэ шӀокӀодыщт, ау хэти сэщ паерэ къэбарышӀум паерэ зыпсэ зышӀокӀодрэм ыпсэ мыкӀодэу къыгъэнэжьыщт. 
MRK.8.36	Дунаир зэкӀэ цӀыфым ие хъоу, ежь кӀодмэ, а цӀыфым ишӀуагъэу къекӀыщтыр сыда? 
MRK.8.37	ЦӀыфым ыпсэ пае уасэу сыда ытышъущтыр? 
MRK.8.38	Джырэ цӀыфхэу Тхьэр зымышӀэхэу, псэкӀод зышӀэхэрэм ащыщэу хэти сэррэ сэ сигущыӀэхэмрэ къыттеукӀытыхьэрэм, сэ, ЦӀыф Лъэпкъым ы Къуи, а цӀыфым сытеукӀытыхьажьыщт, мэлэӀич лъапӀэхэр сигъусэхэу ся Тэ ищытхъушхо фэдэ щытхъушхо сиӀэу сыкъызыкӀожьыкӀэ.
MRK.9.1	– Шъыпкъэр шъосэӀо, – ариӀуагъ Исус ахэмэ, – Тхьэм и Тетыгъошхо лъэкӀышхокӀэ къэкӀуагъэу алъэгъуфэ, мыщ дэжьым щыт цӀыфхэм ащыщхэу заулэм лӀэныгъэр алъэгъущтэп.
MRK.9.2	Мэфих зытешӀэм, Исус Петри, Якъуби, Иуани зэригъэгъусэхи, Ӏошъхьэ лъагэ горэм язакъоу дищэягъэх. Джащыгъум ахэмэ апашъхьэ Исус итеплъэ щызэрихъокӀыгъ. 
MRK.9.3	Дунаим тет гыкӀакӀо горэм щыгъынхэр фыжьэу зэригыкӀышъущтхэм нахьи, Исус ищыгъынхэр нахь фыжьыбзэу, къэлыдэу хъугъэх. 
MRK.9.4	Ащ дэжьым пегъымбархэу Илясрэ Мусэрэ ахэмэ къафэлъэгъуагъэх, ахэри Исус къыдэгущыӀэщтыгъэх.
MRK.9.5	– Рабби, дэгъу тэ мыщ тыщыӀэныр – риӀуагъ Петрэ Исус. – Чэлищ щыдгъэӀэн, ощ пае зы, Мусэ паий зы, Иляс паий зы.
MRK.9.6	Петрэ ыӀони ышӀэщтыгъэп; сыда пӀомэ, ахэр щтагъэхэти ары.
MRK.9.7	Джащыгъум ошъуапщэ къашъхьэщыхьагъ. Ошъуапщэм макъэ горэ къыхэӀукӀыгъ:
MRK.9.7	– Мары сэ шӀу слъэгъурэ с Къо кӀасэр. Ащ ыӀорэм шъуедэӀу.
MRK.9.8	ОшӀэ-дэмышӀэу зызаплъыхьэм, ахэмэ ягъусэу Исус нэмыкӀ зи алъэгъужьыгъэп.
MRK.9.9	Ахэр Ӏуашъхьэм къехыжьхэзэ, ежь ЦӀыф Лъэпкъым ы Къо лӀагъэхэм къахэтэджыкӀыжьыфэ, алъэгъугъэр зыми рамыӀотэжьынэу Исус унашъо афишӀыгъ. 
MRK.9.10	А гущыӀэхэр агу раубытагъэх, «ЛӀагъэхэм къахэтэджыкӀыжьынэу Исус зэриӀуагъэм къыригъэкӀыгъэр сыда?» аӀозэ, зэупчӀыжьыгъэх.
MRK.9.11	Ахэр Исус къеупчӀыгъэх:
MRK.9.11	– Тэурат егъэджэкӀо пащэхэм ыпэ рапшӀэу пегъымбар Иляс къэкӀон фаеу сыда зыкӀаӀорэр?
MRK.9.12	– Шъыпкъэ, ыпэ рапшӀэу Иляс къэкӀонышъ, Ӏоф пстэури тэрэзэу зэтыригъэуцожьын фае, – ариӀожьыгъ Исус, – ау Тхьэм игущыӀэ тхыгъэхэм зэрарытым фэдэу, ЦӀыф Лъэпкъым ы Къо къиныбэ ыщэчын фаеу къыпыщылъ, цӀыфхэми зэрамыпэсын фае. 
MRK.9.13	Ау сэ шъосэӀо, Иляс къэкӀогъах
MRK.9.14	Исусрэ игъусищрэ адрэ нэбгырэхэу игъогу рыкӀохэрэм адэжь къызагъэзэжьым, цӀыф купышхом ахэр къауцухьагъэхэу, Тэурат егъэджэкӀо пэщэ куп къянэкъокъоу алъэгъугъ. 
MRK.9.15	Исус къызалъэгъум, зэкӀэ цӀыф купышхом агъэшӀагъуи, къыбгъодэлъадэхи, шӀуфэс къырахыгъ.
MRK.9.16	– Сыдым ехьылӀагъэу мыхэмэ шъуянэкъокъура? – яупчӀыгъ Исус игъогу рыкӀохэрэм.
MRK.9.17	ЦӀыф купышхом хэт горэм къыриӀуагъ:
MRK.9.17	– Дин гъэсакӀу, сикӀалэ джынапцӀэу бзако зышӀырэр хэсти, къыпфэсщагъ. 
MRK.9.18	ДжынапцӀэм кӀалэр зэкӀиубытэ къэс, чӀыгум къытыредзэ, Ӏупс тхъурбэр къыӀуифэу, ыцэхэр зэригъэшхыхэу зэтекъэ. О уигъогу рыкӀохэрэм джынапцӀэр хафынэу сялъэӀугъ, ау ахэмэ хафын алъэкӀыгъэп.
MRK.9.19	– Е-о-ой, шъо, джырэ цӀыфхэу шӀошъхъуныгъэ зимыӀэхэр, – ариӀожьыгъ Исус, – сыд фэдизрэ сышъухэтын фая? Сыд фэдизрэ шъусщыӀэн фая? Къысфашъущ а кӀалэр.
MRK.9.20	Ахэмэ кӀалэр Исус къыфащагъ. Ау джынапцӀэм Исус зэрилъэгъоу, кӀалэр къыгъэкӀэзэзыгъ. Ар чӀыгум къытефи, Ӏупс тхъурбэр къыӀуифэу, зигъэукӀорэеу ыублагъ.
MRK.9.21	– Сыд фэдиз хъугъа мыщ фэдэу зыщытыр? – еупчӀыгъ Исус кӀалэм ятэ.
MRK.9.21	– ИцӀыкӀугъэ къыщегъэжьагъэу аущтэу мэхъу, – къыӀожьыгъ тым. 
MRK.9.22	– ДжынапцӀэм ар ыгъэкӀодыным пае, машӀоми псыми бэрэ ахидзэщтыгъ. Зыгорэ пшӀэн плъэкӀыщтмэ, гукӀэгъу къытфэшӀи, къыддэӀэпыӀ.
MRK.9.23	– «Зыгорэ пшӀэн плъэкӀыщтмэ» оӀо, – риӀуагъ Исус а лӀым. – ШӀошъхъуныгъэ зиӀэм сыдрэ Ӏофи ышӀэн елъэкӀы.
MRK.9.24	Ардэдэм кӀалэм ятэ къэкууагъ:
MRK.9.24	– Сэ сшӀошъ мэхъу, сишӀошъхъуныгъэ хэзгъэхъонэу къыздэӀэпыӀ, тхьэматэ.
MRK.9.25	Исус цӀыф купышхо къэзэрэугъоигъэу зелъэгъум, джынэпцӀэ Ӏаем егыий, риӀуагъ:
MRK.9.25	– О, цӀыфхэр бзакоу, дэгоу зышӀырэ джынапцӀ, унашъо къыпфэсэшӀы, мы кӀалэм хэкӀыжьи, ныбжьи укъыхэмыхьажь.
MRK.9.26	ДжынэпцӀэ Ӏаер къыхэкуукӀи, кӀалэр лъэшэу къыгъэкӀэзэзи, хэкӀыжьыгъ. КӀалэр хьадэм фэдэ хъугъэ. Арыти, а цӀыфхэм ащыщыбэхэм «ар лӀагъэ» аӀуагъ. 
MRK.9.27	Ау Исус кӀалэм ыӀэ къыубыти, ылъакъохэм атыригъэуцуагъ, кӀалэри къэтэджыжьыгъ.
MRK.9.28	Ащ ыуж Исус унэ горэм ихьагъ. Игъогу рыкӀохэрэр язакъоу къызынэжьхэм, къеупчӀыгъэх:
MRK.9.28	– А джынапцӀэр тэ хэтфын зыкӀэтымылъэкӀыгъэр сыда?
MRK.9.29	– Мыщ фэдэ лъэпкъыр тхьэлъэӀумрэ нэкӀымрэ афэшъхьафкӀэ цӀыфым хэпфышъущтэп, – ариӀожьыгъ Исус.
MRK.9.30	Исусрэ игъогу рыкӀохэрэмрэ а чӀыпӀэм икӀыхи, Галилей хэкум пхырыкӀыщтыгъэх. Ахэр зыдэщыӀэхэр Исус зыми къышӀэнэу фэягъэп, 
MRK.9.31	сыда пӀомэ, игъогу рыкӀохэрэм Тхьэм игущыӀэхэр аригъашӀэщтыгъ. Ахэмэ моущтэу ариӀуагъ:
MRK.9.31	– ЦӀыф Лъэпкъым ы Къо цӀыфхэм аубытынышъ, ахэмэ ар аукӀыщт, ау заукӀ ужым мэфищ тешӀагъэу лӀагъэхэм къахэтэджыкӀыжьыщт.
MRK.9.32	Ау игъогу рыкӀохэрэм а гущыӀэхэм къарыкӀырэр къагурыӀуагъэп, Исус къеупчӀынхэкӀи щынэщтыгъэх.
MRK.9.33	Къалэу Капернаум къэкӀожьыгъэх. Унэм зехьэхэм, Исус игъогу рыкӀохэрэм яупчӀыгъ:
MRK.9.33	– Гъогум шъузытетым, сыда шъузытегущыӀагъэр?
MRK.9.34	Ау ахэмэ заушъэфыгъ, сыда пӀомэ, ахэр гъогум зытетхэм, «Тэ тщыщэу хэта анахь ин дэдэр» аӀоти, зэнэкъокъущтыгъэх.
MRK.9.35	Исус тӀыси, игъогу рыкӀорэ нэбгырэ пшӀыкӀутӀум къяджи, ариӀуагъ:
MRK.9.35	– Зыгорэ апэ итынэу фаемэ, ар ауж дэдэ хъун фае, пстэуми Ӏофтабгэуи афэхъун фае.
MRK.9.36	Сабый горэм ыӀэ къыубыти, агузэгу ригъэуцуи, ӀаплӀ рищэкӀи, ариӀуагъ:
MRK.9.37	– Хэти мыщ фэдэ сабыир сэ сцӀэкӀэ къезгъэблагъэрэм сэ сыригъэблэгъагъэу мэхъу; хэти сэ сезгъэблагъэрэми сэ сизакъоу арэп ригъэблагъэрэр, сэ сыкъэзгъэкӀуагъэри ары.
MRK.9.38	– Дин гъэсакӀу, лӀы горэм о пцӀэкӀэ джынапцӀэхэр цӀыфхэм ахифхэу тлъэгъугъэ, – къыриӀуагъ Иуан Исус. – Ар тэ зэрэтщымыщым пае зэтетӀэжьэнэу тыпылъыгъ.
MRK.9.39	– ЗэтешъумыӀажь ар, – къыӀуагъ Исус, – сыда пӀомэ, сэ сцӀэкӀэ Ӏофышхо гъэшӀэгъон зышӀэрэр, ащ лъыпытэу ӀаекӀэ къыстегущыӀэн ылъэкӀыщтэп. 
MRK.9.40	Сыда пӀомэ, тэ къытпэмыуцурэр тигъусэшъ ары. 
MRK.9.41	Шъыпкъэр шъосэӀо, Христос игъогу шъузэрэрыкӀорэм пае, псы шъуалъэ шъуезгъашъорэм ифэшъошэ ӀахьышӀу шӀокӀодыщтэп.
MRK.9.42	– Мы цӀыкӀухэм ащыщэу сэркӀэ шӀошъхъуныгъэ зиӀэм псэкӀод ышӀэнэу хэти дэзыхьыхырэм ыпшъэ мыжъошъхьал рашӀэу, хым хадзагъэмэ, ежьыркӀэ нахьышӀущтыгъ. 
MRK.9.43+MRK.9.44	О пӀэ псэкӀод пшӀэнэу удихьыхмэ, пыупкӀыжь. ПӀитӀу псаоу джэхьнэмэу цӀыфылыр зышхыщтэу, хьамлыухэр зыщымылӀэжьыщтэу, зимашӀуи мыкӀосэжьыщтым
MRK.9.45+MRK.9.46	О плъакъуи псэкӀод пшӀэнэу удихьыхмэ, пыупкӀыжь. ПлъэкъуитӀу псаоу джэхьнэмэу цӀыфылыр зышхыщтэу, хьамлыухэр зыщымылӀэжьыщтэу, зимашӀуи мыкӀосэжьыщтым упадзэным нахьи, улъащэу мыкӀодыжьын щыӀэныгъэ бгъотыныр оркӀэ нахьышӀу. 
MRK.9.47+MRK.9.48	Ащ фэдэуи, о унэ псэкӀод пшӀэнэу удихьыхмэ, къитхъыжь. УнитӀу псаоу джэхьнэмэу цӀыфылыр зышхыщтэу, хьамлыухэр зыщымылӀэжьыщтэу, зимашӀуи мыкӀосэжьыщтым упадзэным нахьи, зы нэ нахь уимыӀэми, Тхьэм и Тетыгъошхо ыӀэчӀэгъ учӀэхьаныр оркӀэ нахьышӀу. 
MRK.9.49	Тхьэм хэтрэ цӀыфи машӀокӀэ ыщыущт, сыдрэ къурмэныпхъэри щыгъукӀэ ащыущт.
MRK.9.50	– Щыгъур дэгъу. Ау щыгъум ищыугъэ хэкӀымэ, сыдэущтэу ар шъущыущта? Щыугъэ зыхэжъугъэлъ, шъузэгурыӀоуи шъузэдэпсэу.
MRK.10.1	Исус а лъэныкъом икӀыжьи, Иудей хэкоу Иордан псыхъом иадрабгъу щыӀэм кӀуагъэ. Джыри зэ цӀыф купышхохэр ыдэжь къыщызэрэугъоигъэх, зэрихабзэуи Исус ахэмэ Тхьэм игущыӀэхэр аригъашӀэхэу ыублагъ.
MRK.10.2	Джащыгъум фарисей заулэ Исус къыбгъодахьи, хагъэукъоным пае, къеупчӀыгъэх:
MRK.10.2	– ЛӀым ишъуз ытӀупщыжьыныр хабзэкӀэ хъущта?
MRK.10.3	– Пегъымбар Мусэ унашъоу сыда къышъуфишӀыгъэр? – ариӀожьыгъ Исус.
MRK.10.4	– ЛӀы горэм ишъуз зэритӀупщыжьырэ тхылъ ытхымэ, шъузыр ытӀупщыжьынэу пегъымбар Мусэ фит ышӀыгъ
MRK.10.5	– Шъуигуркъагъэ пае пегъымбар Мусэ а унашъор къышъуфитхыгъ, – ариӀожьыгъ Исус. 
MRK.10.6	– Ау ублапӀэм дэжь Тхьэм щыӀэр зэкӀэ къызегъэхъум, «хъулъфыгъэрэ бзылъфыгъэрэ къыгъэхъугъ»
MRK.10.7	«Ащ къыхэкӀыкӀэ
MRK.10.8	итӀур зыпкъ хъущтых». Аущтэу ахэр зыпкъых нахь, пкъитӀу хъужьыхэрэп. 
MRK.10.9	Арышъ, а тӀоу Тхьэм гъусэ зэфишӀыгъэхэр цӀыфым зэгуигъэкӀыжь хъущтэп.
MRK.10.10	ЕтӀани унэм исхэу, игъогу рыкӀохэрэр а ӀофымкӀэ Исус къеупчӀыгъэх. 
MRK.10.11	Исус ариӀуагъ:
MRK.10.11	– Хэтми зишъуз зытӀупщыжьэу, нэмыкӀ бзылъфыгъэ къэзыщэжьырэм апэрэ шъузымкӀэ зинэ ышӀагъэу мэхъу. 
MRK.10.12	Шъузыри илӀ гокӀыжьэу нэмыкӀ лӀы горэм дэкӀожьмэ, ащи зинэ ышӀагъэу мэхъу.
MRK.10.13	ЕтӀанэ цӀыфхэм сабыйхэр Исус къыфащагъэх, Тхьэм ынэшӀу ахэмэ къащифэным пае, Исус ыӀэхэр атырилъхьэнхэу Ау Исус игъогу рыкӀохэрэм ахэмэ афадагъэп. 
MRK.10.14	Исус ащ гу зылъетэм, ыгу ябгъэу ариӀуагъ:
MRK.10.14	– Сабыйхэр садэжь къэрэкӀох, пэрыохъу шъуафэмыхъу, сыда пӀомэ, ащ фэдэхэр Тхьэм и Тетыгъошхо ыӀэчӀэгъ чӀэтых. 
MRK.10.15	Шъыпкъэр шъосэӀо, сабыим Тхьэм и Тетыгъошхо зэридэрэм фэдэу, хэтми Тхьэм и Тетыгъошхо зымыдэрэр а Тетыгъошхом ыӀэчӀэгъ чӀэхьащтэп.
MRK.10.16	ЕтӀанэ Исус сабыйхэм ӀаплӀ арищэкӀи, ыӀэхэр атырилъхьи, Тхьэм ынэшӀу къащифэнэу афелъэӀугъ.
MRK.10.17	Исус гъогум зытехьажьым, ыдэжь лӀы горэ къачъи, лъэгонджэмышъхьэкӀэ ыпашъхьэ къитӀысхьи, къеупчӀыгъ:
MRK.10.17	– Дин гъэсэкӀо дэгъу, мыкӀодыжьын щыӀэныгъэ ӀахьышӀоу къыслъыӀэсыным пае, сыда сшӀэщтыр?
MRK.10.18	– Сыда дэгъукӀэ укъызкӀысаджэрэр? – риӀожьыгъ Исус а лӀым. – Тхьэм нэмыкӀэу зи дэгъу щыӀэп. 
MRK.10.19	Тхьэм иунашъохэр ошӀэх: «ЦӀыф умыукӀ, зинэ умышӀэ, умытыгъу, нэмыкӀ цӀыфхэм пцӀы атемылъхь, цӀыфхэм яӀэр гъэпцӀагъэкӀэ къатемых, уятэрэ уянэрэ лъытэныгъэ афэшӀ».
MRK.10.20	– Дин гъэсакӀу, – къыриӀожьыгъ а лӀым Исус, – сикӀэлэгъу къыщегъэжьагъэу ахэр зэкӀэ сэгъэцакӀэх.
MRK.10.21	Джащыгъум Исус а лӀым еплъи, ыгу еӀуи, риӀожьыгъ:
MRK.10.21	– УзыщыкӀэрэр зы. КӀуи, уиӀэ пстэури щэжьи, ахъщэр тхьамыкӀэхэм ят. Джащыгъум уашъом мылъкушхо щыуиӀэ хъущт. ЕтӀанэ къакӀуи, сауж къырыкӀу.
MRK.10.22	Ар Исус къызеӀом, лӀым ынэгу къызэхахьи, ыгу къеоу ӀукӀыжьыгъ, сыда пӀомэ, мылъкушхо иӀагъэти ары.
MRK.10.23	Исус зиплъыхьи, игъогу рыкӀохэрэм ариӀуагъ:
MRK.10.23	– Мылъку зиӀэхэмкӀэ Тхьэм и Тетыгъошхо ыӀэчӀэгъ чӀэхьанхэр сыдэу къин!
MRK.10.24	Исус игъогу рыкӀохэрэм а гущыӀэхэр зызэхаххэм, лъэшэу агъэшӀэгъуагъ. Ау Исус джыри зэ ариӀуагъ:
MRK.10.24	– Синыбджэгъухэр, мылъкум щыгугъыхэрэмкӀэ Тхьэм и Тетыгъошхо ыӀэчӀэгъ чӀэхьанхэр сыдэу къин! 
MRK.10.25	Баир Тхьэм и Тетыгъошхо ыӀэчӀэгъ чӀэхьаным нахьи, махъшэр мэстанэм икӀыныр нахь ӀэшӀэх.
MRK.10.26	Исус игъогу рыкӀохэрэм ар нахьыбэу агъэшӀагъуи, зэраӀожьыгъ:
MRK.10.26	– Ащыгъум, ежь зимыгъэкӀодэу, хэт зыкъэзгъэнэжьын зылъэкӀыщтыр?
MRK.10.27	Исус ахэмэ яплъи, къыӀуагъ:
MRK.10.27	– ЦӀыфхэм ежьхэм замыгъэкӀодэу зыкъагъэнэжьын алъэкӀырэп, ау Тхьэм елъэкӀы; сыда пӀомэ, Тхьэм ымылъэкӀын Ӏоф зи щыӀэп.
MRK.10.28	– Моу къэдаӀолъ, тэ тиӀэгъэ пстэури къэдгъани, о уауж тыкъихьагъ, – Петрэ Исус риӀоу ыублагъ.
MRK.10.29+MRK.10.30	– Шъыпкъэр шъосэӀо, – къыӀуагъ Исус, – хэт щыщми е зиунэ, е зышхэр, е зышыпхъухэр, е зянэ, е зятэ, е зишъуз, е зилъфыгъэхэр, е зичӀыгухэр сэщ паерэ къэбарышӀум паерэ къэзгъэнагъэу, джы мы дунаим унэхэр, шыхэр, шыпхъухэр, ныхэр, лъфыгъэхэр, чӀыгухэр фэдишъэу щызымыгъотыжьыщт цӀыф зи щыӀэп, а цӀыфми къиныбэ рагъэщэчыщт. Адрэ дунаими мыкӀодыжьын щыӀэныгъэ щыриӀэ хъущт. 
MRK.10.31	Ау апэ итхэм ащыщхэу бэхэр ауж къинэщтых, ауж итхэри апэ хъущтых.
MRK.10.32	ЕрусалимкӀэ дэкӀуаехэу гъогум зытетхэм, игъогу рыкӀохэрэм апэ итэу Исус кӀуагъэ. Ахэмэ агъэшӀагъоу, щынагъо агухэм арылъэу, ыуж итхэу кӀощтыгъэх. Исус джыри зэ игъогу рыкӀорэ нэбгырэ пшӀыкӀутӀур зы лъэныкъокӀэ Ӏуищыхи, ежь къехъулӀэщтыр ариӀоу ыублагъ.
MRK.10.33	– Мары, тэ джы ЕрусалимкӀэ тыдэкӀуае, – ыӀуагъ. – Ащ ЦӀыф Лъэпкъым ы Къо дин пэщэшхохэмрэ Тэурат егъэджэкӀо пащэхэмрэ щаӀэкӀэхьащт. Ахэмэ ежь
MRK.10.33	укӀ къытыралъхьащт, хымэ лъэпкъхэми
MRK.10.34	Ахэр къыкӀэнэкӀэщтых, къытеужъунтхэщтых, къамыщкӀэ къеощтых, аукӀыщт. Мэфищ нэужми ежь лӀагъэхэм къахэтэджыкӀыжьыщт.
MRK.10.35	Зебедей ыкъохэу, Якъубэрэ Иуанрэ Исус къыбгъодахьэхи, къыраӀуагъ:
MRK.10.35	– Дин гъэсакӀу, тэ тыкъызэрэолъэӀущтыр къытфэпшӀэнэу тыфай.
MRK.10.36	– Сыда къышъуфэсшӀэнэу шъузыфаер? – ариӀуагъ Исус.
MRK.10.37	– О уищытхъушхо къызыскӀэ, зыр уиджабгъукӀэ адрэр уисэмэгубгъукӀэ тыкъэтӀысынэу фит тышӀ, – къыраӀожьыгъ ахэмэ.
MRK.10.38	– Шъо шъузыкӀэлъэӀурэр шъушӀэрэп, – ариӀуагъ Исус. – Къиным ишъуалъэ итэу сэ сызэшъощтым шъо шъуешъон шъулъэкӀыщта, хьауми цӀыфхэм Ӏаеу сызэраумэхъыщт шӀыкӀэм фэдэу, зяжъугъэумэхъын шъулъэкӀыщта?
MRK.10.39	– ТлъэкӀыщт, – къыраӀожьыгъ ахэмэ.
MRK.10.39	– Къиным ишъуалъэ итэу сэ сызэшъощтым шъори шъуешъощт, – ариӀуагъ Исус. – ЦӀыфхэм сэ Ӏаеу сызэраумэхъыщт шӀыкӀэм фэдэу, шъори шъуаумэхъыщт. 
MRK.10.40	Ау сэ сиджабгъукӀэ е сисэмэгубгъукӀэ шъукъэтӀысынэу фит шъусшӀын слъэкӀыщтэп. А тӀысыпӀэхэр Тхьэм зыфигъэхьазырыгъэхэ цӀыфхэм яй.
MRK.10.41	Адрэ нэбгырипшӀэу Исус игъогу рыкӀохэрэм ар зызэхахым, Якъубрэ Иуанрэ афэгубжыгъэх. 
MRK.10.42	Ащ дэжьым Исус игъогу рыкӀохэрэм къяджагъ.
MRK.10.42	– Шъо шъошӀэ, – ариӀуагъ Исус, – мы дунаим пщыкӀэ заджэхэрэр цӀыфхэм апшъэ зэрэдэсхэрэри, ятхьэматэхэм цӀыфхэм тетыгъо зэрафыряӀэрэри шъошӀэ. 
MRK.10.43	Шъо шъузэрэзэфыщытын фаер арэп. Шъуащыщэу ины хъу зышӀоигъор Ӏофтабгэ къышъуфэхъун фае. 
MRK.10.44	Шъуащыщэу апэ ит зышӀоигъори пстэуми пщылӀ афэхъун фае. 
MRK.10.45	Сыда пӀомэ, ЦӀыф Лъэпкъым ы Къо
MRK.10.46	Исусрэ игъогу рыкӀохэрэмрэ къалэу Ерихон
MRK.10.47	Назарет щыщ Исус зэрэблэкӀырэр зызэхехым, мэкъэшхокӀэ къэджагъ: – Даутэ ы Къо
MRK.10.48	ЦӀыфыбэхэм амыдэу «Щыгъэт!» – раӀуагъ. Ау ар джыри нахь мэкъэшхокӀэ къэджагъ: – Даутэ ы Къу, гукӀэгъу къысфэшӀ!
MRK.10.49	Исус къызэтеуцуи, къыӀуагъ: – Моу шъукъедж. – Умыщын, къэтэдж, ежь къыоджэ, – аӀуи, нэшъум къеджагъэх. 
MRK.10.50	Нэшъум ищыгъын кӀыӀутелъ зытыридзи, къызщылъэти, Исус дэжь къэкӀуагъ.
MRK.10.51	– Сыда къыпфэсшӀэнэу узыфаер? – риӀуагъ Исус а лӀым. – Рабби, сынэхэр къэгъэплъэжь, – къыриӀуагъ нэшъум.
MRK.10.52	– КӀожь, – риӀуагъ Исус. – О уишӀошъхъуныгъэ уигъэхъужьыгъ. Ардэдэм нэшъум ынэхэр къэплъэжьыгъэх, Исуси ыуж итэу гъогум техьагъ.
MRK.11.1	Исусрэ игъогу рыкӀохэрэмрэ Ерусалим игъунэгъу хъугъэх. Елеон Ӏуашъхьэм
MRK.11.2	моущтэу ариӀозэ:
MRK.11.2	– ШъупэчӀынэтӀэ къуаджэм шъудахь. Шъузэрэдахьэу, щыд къунанэу цӀыф ныбжьи зытемытӀысхьагъэр епхыгъэу шъуапэ къифэщт. Ар къэшъутӀати, моу къашъущэ. 
MRK.11.3	«Сыда шъушӀэрэр?» ыӀоу зыгорэ къышъоупчӀымэ, «Зиусхьаныр ащ фай» ешъуӀуи, занкӀэу къэшъущэнэу фит шъуишӀыщт.
MRK.11.4	Ахэр кӀохи, урамым тетэу къэлапчъэ горэм епхыгъэу, щыд къунан горэ къагъоти, къыкӀэратӀытыкӀыгъ. 
MRK.11.5	А чӀыпӀэм щытхэм ащыщхэм къараӀуагъ: – Сыд пае а щыд къунаныр къэшъутӀатэра?
MRK.11.6	Исус зэриӀуагъэм фэдэу пэгъокӀ аратыжьи, адрэхэм щыд къунаныр Ӏуащынэу фит къашӀыгъэх. 
MRK.11.7	Щыд къунаныр Исус дэжь къащи, ящыгъынхэр тыралъхьагъ. ЕтӀанэ Исус щыд къунаным тетӀысхьагъ. 
MRK.11.8	ЦӀыфыбэхэм ящыгъынхэр гъогум тыраубгъощтыгъ, нэмыкӀхэми чъыг къутамэхэр хатэхэм къащыпаупкӀыхэти, гъогум тыралъхьэщтыгъэх. 
MRK.11.9	ЦӀыфхэу Исус ыпэ итхэу кӀощтыгъэхэми, ыуж итыгъэхэми мэкъэшхокӀэ аӀощтыгъ:
MRK.11.9	– Хьусаннэ! 
MRK.11.10	Тятэшхоу Даутэ и Тетыгъоу къэкӀощтым щытхъушхор ий!
MRK.11.10	Хьусаннэ! Анахь Лъагэм щытхъушхор ий! 
MRK.11.11	Исус Ерусалим дахьи, Тхьэм иунэшхо ихьагъ. Зэпстэури къызеплъыхьэм, мафэр хэкӀотагъэти, къалэм дэкӀи, игъогу рыкӀорэ нэбгырэ пшӀыкӀутӀур игъусэу къуаджэу Бет-Ание кӀуагъэ.
MRK.11.12	ЯтӀонэрэ мафэм Бет-Ание зыдэкӀыжьхэм, Исус къэмэлэкӀагъ. 
MRK.11.13	Тхьапэхэр зыпыт ынджыр чъыг чыжьэкӀэ зелъэгъум, зыгорэ пытмэ еплъынэу кӀуагъэ. Чъыгым зынэсым, тхьапэ нэмыкӀ зи пымытэу къычӀэкӀыгъ, сыда пӀомэ, ынджырым игъуагъэпти ары
MRK.11.14	Аущтэу зэхъум, Исус чъыгым риӀуагъ: – Непэ щегъэжьагъэу о къыппыкӀэу егъашӀэми зыми зи ерэмышх. Игъогу рыкӀохэрэм Исус къыӀуагъэр зэхахыгъ.
MRK.11.15	ЕтӀанэ Ерусалим нэсыгъэх. Исус Тхьэм иунэшхо чӀахьи, щэн-щэфакӀохэу чӀэтхэр
MRK.11.16	Тхьэм иунэшхо кӀоцӀыкӀэ зыми зи щызэпырихыныр ыдагъэп. 
MRK.11.17	ЦӀыфхэм Тхьэм игущыӀэхэр аригъашӀэхэзэ, мыщ фэдэу ариӀуагъ:
MRK.11.17	– Тхьэм къызэриӀорэр игущыӀэ тхыгъэхэм арытба
MRK.11.18	Дин пэщэшхохэмрэ Тэурат егъэджэкӀо пащэхэмрэ Исус къыӀуагъэхэр зызэхаххэм, ар зэрагъэкӀодыщт шӀыкӀэм лъыхъухэу аублагъ; сыда пӀомэ, Исус Ӏофхэу аригъашӀэщтыгъэхэр цӀыф купышхом ыгъэшӀагъоти, дин пэщэшхохэмрэ Тэурат егъэджэкӀо пащэхэмрэ Исус щыщынэщтыгъэх.
MRK.11.19	ЕтӀанэ пчыхьэ зэхъум, Исусрэ игъогу рыкӀохэрэмрэ къалэм дэкӀыжьыгъэх.
MRK.11.20	Пчэдыжьым ынджыр чъыгым къызыблэкӀыжьхэм, ылъапсэ нэсэу ар зэрэгъугъэр алъэгъугъ. 
MRK.11.21	Петрэ ащ дэжьым Исус ыӀогъагъэр ыгу къэкӀыжьи, къыриӀуагъ:
MRK.11.21	– Рабби, еплъ, ынджыр чъыгэу узэбгыгъэр гъугъэ!
MRK.11.22	– ТхьэмкӀэ шӀошъхъуныгъэ шъугухэм арыжъугъэлъ, – ариӀожьыгъ Исус ахэмэ. 
MRK.11.23	– Шъыпкъэр шъосэӀо, зыгорэм ыгу щэч къыримыгъахьэу, къыӀорэр хъункӀэ шӀошъхъуныгъэ иӀэу, мы Ӏуашъхьэм «ЗыкъэӀэти, хым зыхадз» зиӀокӀэ, ар къыдэхъущт. 
MRK.11.24	Арышъ, шъосэӀо, сыд щыщкӀи Тхьэм шъуелъэӀумэ, Тхьэм къызэрэшъуфишӀэщтымкӀэ шӀошъхъуныгъэ шъугухэм арыжъугъэлъи, къышъуфишӀэщт. 
MRK.11.25	Тхьэм шъузелъэӀукӀи, гукъанэ зыгорэм фышъуиӀэмэ, фэжъугъэгъу, шъуя Тэ лъапӀэу уашъом щыӀэм шъо мыхъунхэу шъушӀагъэхэр къышъуфигъэгъунхэм пае. 
MRK.11.26	Ау шъо фэшъумыгъэгъумэ, шъуя Тэ лъапӀэу уашъом щыӀэм шъо мыхъунхэу шъушӀагъэхэри къышъуфигъэгъущтхэп.
MRK.11.27	Джыри зэ Исусрэ игъогу рыкӀохэрэмрэ Ерусалим къэкӀожьыгъэх. Исус Тхьэм иунэшхо къыкӀухьэзэ, дин пэщэшхохэри, Тэурат егъэджэкӀо пащэхэри, нахьыжъхэри къыбгъодахьэхи, 
MRK.11.28	къыраӀуагъ:
MRK.11.28	– Мы Ӏофхэр пшӀэнхэу фитыныгъэр тыда къыздипхыгъэр е ахэр пшӀэнхэу тетыгъор хэта о къыозытыгъэр?
MRK.11.29	– Сэри шъо Ӏоф горэкӀэ сышъоупчӀыщт, – ариӀуагъ Исус. – ПэгъокӀ къысэшъутыжьмэ, сэри шъосӀон мы Ӏофхэр сшӀэнхэу фитыныгъэр къыздисхыгъэр. 
MRK.11.30	Иуан цӀыфхэр ыумэхъынхэу хэта къэзгъэкӀуагъэр? ЦӀыфхэр ара, хьауми Тхьэр ара? ПэгъокӀ къысэшъут.
MRK.11.31	– «Тхьэр ары Иуан къэзгъэкӀуагъэр» тӀомэ, ежь къытиӀожьыщт: «Адэ, сыда Иуан къыӀуагъэхэр шъушӀошъ зыкӀэмыхъугъэр?» – аӀозэ, ахэр зэупчӀыжьыгъэх. 
MRK.11.32	– «ЦӀыфхэр ары Иуан къэзгъэкӀуагъэхэр» етӀожьына? – ау ахэр цӀыфхэм ащыщынэщтыгъэх; сыда пӀомэ, цӀыф пстэуми Иуан шъыпкъэу пегъымбарэу алъытэщтыгъэти ары. 
MRK.11.33	Арыти,
MRK.11.33	– ТшӀэрэп, – къыраӀожьыгъ Исус.
MRK.11.33	– Ащыгъум сэри шъосӀощтэп мы Ӏофхэр сшӀэнхэу фитыныгъэр къыздисхыгъэр, – ариӀожьыгъ Исус ахэмэ.
MRK.12.1	Исус гъэсэпэтхыдэхэмкӀэ цӀыфхэм адэгущыӀэу ыублагъ:
MRK.12.1	– ЛӀы горэм сэнэшъхьэ хатэ ыгъэтӀысхьагъ. Мыжъо чэукӀэ къышӀыхьи, сэнэшъхьэ фызалъэ хишӀыхьи, унэ плъэпӀэ лъаги дишӀыхьагъ. ЕтӀанэ сэнэшъхьэшӀ
MRK.12.2	Сэнэшъхьэ пычыжьыгъор къызэсым, исэнэшъхьэ Ӏахь къаӀихынэу унэӀут горэ сэнэшъхьэшӀхэм адэжь ыгъэкӀуагъ. 
MRK.12.3	Ау ахэмэ унэӀутыр къаубыти, къеохи, ӀэнэкӀэу къатӀупщыжьыгъ. 
MRK.12.4	ЕтӀани сэнэшъхьэ хатэр зием нэмыкӀ унэӀут горэ сэнэшъхьэшӀхэм адэжь ыгъэкӀуагъ. Ащи ышъхьэ къеохи, лые къырахыгъ. 
MRK.12.5	ЕтӀанэ нэмыкӀ унэӀут горэ ыгъэкӀуагъ; ар къаукӀыгъ; нэмыкӀ унэӀутыбэхэри ыгъэкӀуагъэх; зы купым къеуагъэх, адрэ купыри къаукӀыгъ.
MRK.12.6	– ШӀу ылъэгъурэ къо закъуи иӀагъ. «Сэ скъо лъытэныгъэ къыфашӀын» ыӀуи, ауж дэдэу ар сэнэшъхьэшӀхэм адэжь ыгъэкӀуагъ.
MRK.12.7	– Ау сэнэшъхьэшӀхэм зэраӀожьыгъ: «Мыры сэнэшъхьэ хатэр къызыфэнэжьыщтыр. Ар тэжъугъэукӀи, сэнэшъхьэ хатэр тэ къытфэнэжьыщт». 
MRK.12.8	Аущтэу сэнэшъхьэ хатэр зием ыкъо къаубыти, къаукӀи, сэнэшъхьэ хатэм къыдадзыжьыгъ.
MRK.12.9	– Сэнэшъхьэ хатэр зием сыда ышӀэщтыр? – къыпигъэхъожьыгъ Исус. – Ар къэкӀонышъ, сэнэшъхьэшӀхэр ыгъэкӀодынхэшъ, сэнэшъхьэ хатэр нэмыкӀхэм аӀэкӀилъхьащт. 
MRK.12.10	Тхьэм мы игущыӀэ тхыгъэхэм
MRK.12.10	«Унэ зышӀыхэрэм зэрамыпэсэу чӀадзыжьыгъэ мыжъор унэр зыӀыгъырэ лъэпсэ дэдэ хъугъэ.
MRK.12.11	Мыр Зиусхьаным иӀэшӀэгъэ Ӏоф, ари тэ гъэшӀэгъонэу къытфэлъагъо»?
MRK.12.12	Тэурат егъэджэкӀо пащэхэмрэ дин пэщэшхохэмрэ мы гъэсэпэтхыдэр ежьхэм яхьылӀагъэу Исус къызэриӀотагъэр къагурыӀуагъэти, Исус къаубытынэу пылъыгъэх, ау цӀыф купышхом щыщынэщтыгъэхэти, ыуж икӀыжьхи, ӀукӀыжьыгъэх.
MRK.12.13	Ащ нэужым Тэурат егъэджэкӀо пащэхэмрэ дин пащэхэмрэ гущыӀэ горэм тыраубытэным пае, фарисейхэм ащыщхэри пачъыхьэ Ирод дезгъаштэхэрэм ащыщхэри Исус дэжь агъэкӀуагъэх. 
MRK.12.14	Ахэр Исус дэжь къакӀохи, къыраӀуагъ:
MRK.12.14	– Дин гъэсакӀу, шъыпкъагъэ зиӀэ лӀэу узэрэпсэурэри, цӀыфхэм аӀорэм узэримыгъапэрэри тэшӀэ, сыда пӀомэ, цӀыфхэм ятеплъэ уемыплъэу, цӀыф пстэури уизэфэд, шъыпкъагъэми тетэу, Тхьэм игъогу цӀыфхэм яогъашӀэ. Кайсарым
MRK.12.15	Ау Исус ахэмэ янэпитӀугъэ гу лъитагъэти, ариӀуагъ:
MRK.12.15	– Сыд пае сыхэжъугъэукъонэу шъупылъа? Зы динар
MRK.12.16	Динарыр къыфахьыгъ.
MRK.12.16	– Хэта зисурэт мыщ итыри, хэта зыцӀэ мыщ тетхагъэри? – яупчӀыгъ Исус.
MRK.12.16	– Кайсарыр ары, – къыраӀожьыгъ ахэмэ.
MRK.12.17	– Ащыгъум Кайсарым иер Кайсарым ешъутыжь, Тхьэм иери Тхьэм ешъутыжь, – джэуап аритыжьыгъ Исус. Ахэмэ ар бэу агъэшӀэгъуагъ.
MRK.12.18	ЛӀагъэхэр къызэрэтэджыжьыщтхэр зышӀошъ мыхъухэрэ саддукейхэм
MRK.12.19	– Дин гъэсакӀу, пегъымбар Мусэ моущтэу къытфитхыгъ
MRK.12.20	Зэкъошибл щыӀагъ. Ахэмэ ащыщэу апэрэм шъуз къыщагъ, ау лъфыгъэ имыӀэу дунаим ехыжьыгъ. 
MRK.12.21	ЯтӀонэрэми а шъузыр къыщэжьыгъ. Ащи лъфыгъэ имыӀэу дунаим ехыжьыгъ, ящэнэрэри ащ фэдагъ. 
MRK.12.22	Блыми а шъузыр къащэжьыгъ, ау лъфыгъэ яӀагъэп. Зэпстэуми ауж дэдэ шъузыри дунаим ехыжьыгъ. 
MRK.12.23	Джы лӀагъэхэр къызытэджыжьхэкӀэ, хэта зишъузыщтыр ар? Сыда пӀомэ, нэбгыриблыми шъузэу яӀагъэшъ ары?
MRK.12.24	– Тхьэм игущыӀэ тхыгъэхэмрэ Тхьэм илъэкӀышхорэ зэрэшъумышӀэхэрэр арыба шъузкӀыхэукъорэр? – ариӀожьыгъ Исус ахэмэ. 
MRK.12.25	– Сыда пӀомэ, лӀагъэхэр къызытэджыжьхэкӀэ, шъуз къащэжьыщтэп, лӀыми дэкӀожьыщтхэп, уашъом щыӀэ мэлэӀичхэм афэдэщтых нахь. 
MRK.12.26	Ау лӀагъэхэр къызэрэтэджыжьыщтхэр пегъымбар Мусэ итхылъ зэритым шъуеджагъэба? Пэнэ куандэм икъэбар зэрыт чӀыпӀэм дэжь ит Тхьэр пегъымбар Мусэ къыдэгущыӀи, моущтэу къызэриӀуагъэр
MRK.12.27	Ащ къикӀырэр Тхьэр псаухэмрэ лӀагъэхэу зыфаӀохэрэмрэ зэря Тхьэр ары. Шъо инэу шъухэукъо.
MRK.12.28	Тэурат егъэджэкӀо пащэхэм ащыщэу зыгорэм Исусрэ саддукейхэмрэ зэнэкъокъухэу зэхихыгъ, Исус дэгъоу пэгъокӀ къызэраритыгъэри ешӀэти, къыбгъодахьи, къеупчӀыгъ:
MRK.12.28	– Тхьэм иунэшъо пстэуми ащыщэу анахь лъэпӀэ дэдэр тара?
MRK.12.29	– Анахь лъэпӀэ дэдэр
MRK.12.30	зэкӀэ о угурэ упсэрэкӀи, зэкӀэ уизэхэшӀыкӀыкӀи, зэкӀэ пкӀуачӀэкӀи Зиусхьанэу уи Тхьэ шӀу лъэгъу». 
MRK.12.31	ЯтӀонэрэ унашъор
MRK.12.32	– Дэгъу, дин гъэсакӀу, – къыриӀожьыгъ Тэурат егъэджэкӀо пащэм Исус, – Тхьэр зэрэзакъор, ащ нэмыкӀэу Тхьэ зэрэщымыӀэри шъыпкъэу къэпӀуагъ. 
MRK.12.33	ЗэкӀэ о угурэ упсэрэкӀи, зэкӀэ уизэхэшӀыкӀыкӀи, зэкӀэ пкӀуачӀэкӀи ар шӀу плъэгъуныр, о пшъхьи шӀу зэрэплъэгъурэм фэдэу, уигъунэгъуи шӀу плъэгъуныр, Тхьэм пае агъэстырэ къурмэныпхъэ пстэумрэ тын пстэумрэ анахьи бэкӀэ нахь лъапӀ.
MRK.12.34	Исус Тэурат егъэджэкӀо пащэм губзыгъэу пэгъокӀ къызэритыгъэр зелъэгъум, риӀуагъ:
MRK.12.34	– О Тхьэм и Тетыгъошхо ыӀэчӀэгъ учӀэхьаным упэчыжьэп. Ащ къыщегъэжьагъэу нэмыкӀыкӀэ Исус къеупчӀыжьынэу хэти тегушхуагъэп.
MRK.12.35	Исус Тхьэм иунэшхо чӀэтэу, цӀыфхэм Тхьэм игущыӀэхэр аригъашӀэзэ, къыӀуагъ:
MRK.12.35	– Тэурат егъэджэкӀо пащэхэм Христос Даутэ ыкъоу сыдэущтэу аӀора? 
MRK.12.36	Сыда пӀомэ, Тхьэм ы Псэ ЛъапӀэ ежь Даутэ ыгу къырилъхьи, моущтэу къыригъэӀуагъэба
MRK.12.36	«Тхьэу Зиусхьаным сэ си Зиусхьан къыриӀуагъ: О уипыихэр плъэкъо чӀэгъ къычӀэсэгъэуцофэхэ, сэ сиджабгъукӀэ къызгос»?
MRK.12.37	– Ежь Даутэ Христос «си ЗиусхьанкӀэ» еджэ, – къыпигъэхъожьыгъ Исус. – Арэу зыхъукӀэ, сыдэущтэу Христос Даутэ ыкъо хъура? ЦӀыф купышхор игуапэу Исус едэӀущтыгъ.
MRK.12.38	Исус цӀыфхэм Тхьэм игущыӀэхэр аригъашӀэзэ, къыӀуагъ:
MRK.12.38	– Тэурат егъэджэкӀо пащэхэм шъуафэсакъ. Ахэмэ шъошэ кӀыхьэхэр ащыгъхэу къакӀухьаныр якӀас. ЗэӀукӀэхэми ежьхэм аӀэхэм цӀыфхэр щарагъэбэунхэри, 
MRK.12.39	синэгогухэм цӀыфхэр зыщызэӀукӀэхэкӀи, гухэхъо Ӏанэхэм тхьэмэтэ тӀысыпӀэхэр щаубытынхэри якӀас. 
MRK.12.40	Шъузабэхэм яунэхэри атырахых. ЦӀыфхэм агъэшӀэгъоным пае, тхьэлъэӀухэр агъэкӀыхьэх. Тхьэм ахэр инэу ыпщынэжьыщтых.
MRK.12.41	ЦӀыфхэм Тхьэм тын фашӀэу, ахъщэхэр зыдалъхьэрэ пхъуантэхэм апашъхьэ Исус тӀысыгъэу, ахъщэхэр зэрэдалъхьэхэрэм еплъыщтыгъ. ЦӀыф баибэхэм ахъщэ бэу далъхьагъ. 
MRK.12.42	Шъузэбэ тхьамыкӀэ горэ къакӀуи, гъоплъэ ахъщитӀу пхъуантэм дилъхьагъ. Ащ дилъхьагъэр зы чапыч
MRK.12.43	Джащыгъум Исус игъогу рыкӀохэрэм къяджи, ариӀуагъ:
MRK.12.43	– Шъыпкъэр шъосэӀо, мы шъузэбэ тхьамыкӀэм изакъоу адрэ дэзылъхьэгъэ цӀыф пстэуми анахьи нахьыбэ дилъхьагъ; 
MRK.12.44	сыда пӀомэ, ахэмэ ахъщэу къялыжьыгъэм щыщ далъхьагъэр, ау а шъузабэм анахьыбэ дилъхьагъ – зэрэпсэунэу зэкӀэ мэкӀэ тӀэкӀоу иӀэр.
MRK.13.1	Исус Тхьэм иунэшхо къычӀэкӀыжьызэ, игъогу рыкӀохэрэм ащыщэу зыгорэм къыриӀуагъ:
MRK.13.1	– Еплъ, дин гъэсакӀу! Мыхэр сыдэу мыжъо ин дэдэха! Мыхэр сыдэу унэ гъэшӀэгъонха!
MRK.13.2	– Мы унэшхохэр олъэгъуха? – Исус ащ риӀожьыгъ. – МыжъуитӀу къызэтемынэжьэу пстэури къызэхэтэкъощт.
MRK.13.3	Ащ ыуж Исус Тхьэм иунэшхо къыпэчӀынатӀэу Елеон Ӏуашъхьэм тесэу, Петри, Якъуби, Иуани, Индрыси язакъоу къызэнэжьхэм, къеупчӀыгъэх:
MRK.13.4	– КъытаӀу, о зыфэпӀогъэ Ӏофхэр сыдигъо къэхъущтых, ахэр зэкӀэ къызэрэхъущтхэм янэшанэри сыд фэда?
MRK.13.5	– Зыми шъукъызэримыгъэпцӀэщтым шъуфэсакъ, – ариӀоу ахэмэ ыублагъ Исус. 
MRK.13.6	– Сэ сцӀэкӀэ зэджэжьхэу, «Сэры Христосыр» аӀоу, цӀыфхэу къэкӀощтхэр бэ хъущтых, цӀыфыбэхэри агъэпцӀэщтых. 
MRK.13.7	Ау благъэми чыжьэми зэо къэбар зызэхэшъухыкӀэ, шъумыщын. А Ӏофхэр къэхъунхэ фае, ау дунаим икӀэух ащыгъум къэсыгъэгоп. 
MRK.13.8	Зы лъэпкъыр адрэ лъэпкъым, зы пачъыхьагъури адрэ пачъыхьагъум езэонэу къэтэджыщт. ЧӀыпӀэ-чӀыпӀэхэми чӀыгур инэу ащысысыщт, гъаблэхэри къэхъущтых. А Ӏофхэр къиныбэ щэчыным иублапӀ.
MRK.13.9	– Ау шъо шъузыфэсакъыжь. Тхьэмэтэ хасэхэм апашъхьэ шъуаращэщт, синэгогухэми къамыщкӀэ къащышъоощтых. Сэ сигъогу шъузэрэрыкӀорэм пае, Ӏэшъхьэтетхэмрэ пачъыхьэхэмрэ апашъхьэ къэбарышӀум шыхьат шъуфэхъунэу шъукъиуцощт. 
MRK.13.10	Ау ыпэ рапшӀэу къэбарышӀур лъэпкъ пстэуми арагъэӀун фае. 
MRK.13.11	ХьыкумэшӀым ыпашъхьэ шъуращэнэу шъузаубыткӀэ, «Сыда тӀощтыр?» шъуӀоу, ыпэ рапшӀэу шъумыгумэкӀ. А сыхьат дэдэм гущыӀэхэу Тхьэм ы Псэ ЛъапӀэ шъугухэм къарилъхьэхэрэр къашъуӀох; сыда пӀомэ, шъорэп къэгущыӀэщтыр, Тхьэм ы Псэ ЛъапӀ ары нахь.
MRK.13.12	– ЦӀыфым ежь ыш, тым ежь илъфыгъэ тетыгъо зиӀэхэм арагъэукӀыным пае, арагъэубытыщт. Лъфыгъэхэри ны-тыхэм апэуцущтых, тетыгъо зиӀэхэми арагъэукӀыщтых. 
MRK.13.13	Шъо сэ сцӀэ зэрэжъугъэлъапӀэрэм пае, цӀыф пстэуми шъуауджэгъущт. Ау кӀэухым нэсыфэ теубытагъэ зиӀэр мыкӀодэу Тхьэм къыгъэнэжьыщт.
MRK.13.14	– Ау «Зэхэзыкъутэрэ ГущыкӀыгъоу»
MRK.13.15	Унашъхьэм тетыри къызехыкӀэ, зыгорэ зыдихьынэу унэм ерэмыхьажь. 
MRK.13.16	Губгъом итыми ищыгъын кӀыӀутелъ зыдихьынэу къерэмыгъэзэжь. 
MRK.13.17	А мафэхэм бзылъфыгъэ лъэрмыхьхэмрэ сабый быдзашъо зиӀэхэмрэ гъогу мыгъо теуцощтых. 
MRK.13.18	Мы Ӏофхэр кӀымафэм темыфэнхэу Тхьэм шъуелъэӀу; 
MRK.13.19	сыда пӀомэ, а мафэхэм гузэжъогъушхо дунаир хэфэщт. Ащ фэдэ гузэжъогъушхо Тхьэм дунаир къызигъэхъугъэм щегъэжьагъэу джырэ нэсыфэ щыӀагъэп ыкӀи щыӀэжьыщтэп. 
MRK.13.20	Зиусхьаным а мафэхэр нахь макӀэ ымышӀыгъэхэмэ, зы цӀыфи мыкӀодэу къэнэжьыщтыгъэп. Ау ежь къыхихыгъэ цӀыфхэм яхьатыркӀэ Зиусхьаным а мафэхэр нахь макӀэ ышӀыгъ. 
MRK.13.21	А мафэхэм «Мары, Христос мыщ дэжьым щыӀ» ыӀоу е «Христос модэ щыӀ» ыӀоу, зыгорэм къышъуиӀомэ, шъушӀошъ шъумыгъэхъу. 
MRK.13.22	Христос нэпцӀхэмрэ пегъымбар нэпцӀхэмрэ къэлъэгъощтых. Ахэмэ нэшэнэ гъэшӀэгъонхэри Ӏофышхо гъэшӀэгъонхэри къагъэлъэгъощтых, амал щыӀэмэ, Тхьэм къыхихыгъэ цӀыфхэр агъэпцӀэнхэм пае. 
MRK.13.23	Ау шъо шъузфэсакъыжь, а Ӏоф пстэури къэхъуным ыпэкӀэ ахэмэ якъэбар къышъосӀуагъ.
MRK.13.24	– Ау гузэжъогъушхом ыуж а мафэхэм тыгъэр ушӀункӀыжьыщт, мазэри къэнэфыжьыщтэп. 
MRK.13.25	Жъуагъохэри уашъом къефэхыщтых, уашъом щыӀэ кӀуачӀэхэри хъыещтых. 
MRK.13.26	Джащыгъум ЦӀыф Лъэпкъым ы Къо ошъуапщэхэм ахэтэу, лъэкӀышхорэ щытхъушхорэ иӀэхэу, къакӀоу цӀыфхэм алъэгъущт. 
MRK.13.27	Джащыгъум ЦӀыф Лъэпкъым ы Къо мэлэӀичхэр ыгъэкӀощтых, дунэе лъэныкъуиплӀым, зы ошъо чапэм къыщегъэжьагъэу адрэ ошъо чапэм нэс, ежь ицӀыфхэу къыхихыгъэхэр къыхащыхэзэ, ежь къыфаугъоижьынхэу.
MRK.13.28	– Ынджыр чъыгым къехъулӀэрэмкӀэ Ӏоф горэ зэжъугъашӀэ: икъутамэхэм псы къахахьэу, ытхьапэхэр къыпыкӀэхэ зыхъукӀэ, гъэмафэр зэрэблагъэр шъошӀэ. 
MRK.13.29	Ащ фэдэу шъори, мы Ӏофхэр къэхъухэу зышъулъэгъукӀэ, ЦӀыф Лъэпкъым ы Къо гъунэгъоу, къэлапчъэм дэжь зэрэщытыр зэжъугъашӀэ. 
MRK.13.30	Шъыпкъэр шъосэӀо, мы Ӏофхэр зэкӀэ къэхъунхэм ыпэкӀэ, мы лъэпкъыр кӀодыщтэп. 
MRK.13.31	Уашъомрэ чӀылъэмрэ кӀодыжьыщтых, ау сэ сигущыӀэхэр кӀодыжьыщтхэп.
MRK.13.32	– Ау а мафэр е а сыхьатыр къызысыщтыр зыми ышӀэрэп. Уашъом щыӀэ мэлэӀичхэми ашӀэрэп, Тхьэм ы Къуи ышӀэрэп. Ты лъэпӀэ закъор ары ныӀэп ар зышӀэрэр. 
MRK.13.33	Шъузфэсакъыжь! Шъумычъыеу шъусакъ, Тхьэми шъуелъэӀу; сыда пӀомэ, а сыхьатыр къызысыщтыр шъушӀэрэпышъ ары! 
MRK.13.34	Ар зыфэдэр мары: чыжьэу къыкӀухьанэу лӀы горэ иунэ екӀы. Хэти ежь иӀоф ышӀэнэу иунэӀутхэм иунэ аӀэкӀелъхьэ, къэлапчъэм Ӏут къэрэгъулэми мычъыеу сакъынэу унашъо фешӀы. 
MRK.13.35	Арышъ, шъори шъумычъыеу шъусакъ; сыда пӀомэ, пчыхьэшъхьапэр арыми, чэщныкъор арыми, атэкъэӀогъур арыми, пчэдыжь нэфшъагъор арыми, унэр зиер къызыкӀожьыщтыр шъушӀэрэпышъ ары! 
MRK.13.36	Ар шъумышӀахэу къызыкӀожькӀэ, шъучъыеу, шъупэмыплъэу зыкъешъумыгъэгъот. 
MRK.13.37	Шъо къышъуасӀорэр зэпстэуми ясэӀо: шъумычъыеу шъусакъ!
MRK.14.1	ӀутӀыжъ зыцӀэ мэфэкӀ мэфэшхомрэ Хьалыгъу мыкӀу-мыпшэ зыщашхырэ мэфэкӀ мэфэшхохэмрэ
MRK.14.2	Сыда пӀомэ, ахэмэ аӀуагъ:
MRK.14.2	– ЦӀыфхэм бырсырышхо къамыӀэтыным пае, мэфэкӀ мэфэшхом тефэу орэмыхъу.
MRK.14.3	ЕтӀанэ Исус къуаджэу Бет-Ание щыӀэу, Симонэу шъоджэ уз Ӏае зиӀагъэм иӀанэ пэсэу шхэщтыгъ. Шхэзэ, бзылъфыгъэ горэ унэм къихьагъ. А бзылъфыгъэм алабастэр зыцӀэ мыжъом хэшӀыкӀыгъэу, дэгъалъэ ыӀыгъыгъ. Нард зыцӀэ къэкӀыгъэм идагъэ къабзэу, осэшхо зиӀэу, мэ ӀэшӀу зыпихырэр а дэгъалъэм итыгъ. Бзылъфыгъэм дэгъалъэр ыкъути, Исус ышъхьэ дагъэр тырикӀагъ.
MRK.14.4	Ар залъэгъум, зы куп губжи, моущтэу зэраӀожьыгъ:
MRK.14.4	– Мы дагъэу осэшхо зиӀэр хьаулыеу сыд пае ыгъэкӀодыгъа? 
MRK.14.5	А дагъэр ащагъэмэ, динар шъищым нахьыбэ къыхьыщтыгъ, тхьамыкӀэхэми афагощын алъэкӀыщтыгъ. Аущтэу аӀозэ, бзылъфыгъэм щыхьагъэх.
MRK.14.6	– Ыуж шъуикӀ, – ыӀуагъ Исус. – Сыд пае бзылъфыгъэр жъугъэукӀытэра? Ащ шӀу къысфишӀагъ. 
MRK.14.7	ТхьамыкӀэхэр къышъухэт зэпытых, сыдигъо шъуфаеми шӀу афэшъушӀэн шъулъэкӀыщт, ау сэ сышъухэт зэпытыщтэп. 
MRK.14.8	Мы бзылъфыгъэм ылъэкӀыгъэр ышӀагъ. Ащ сэ спкъы дагъэ щифи, сызэрэчӀалъхьажьыным сыфиухьазырыгъ. 
MRK.14.9	Шъыпкъэр шъосэӀо, чӀылъэм зэкӀэ къэбарышӀур
MRK.14.10	Исус игъогу рыкӀорэ нэбгырэ пшӀыкӀутӀум ащыщэу Иудэ Искариот дин пэщэшхохэм адэжь кӀуагъэ, Исус аригъэубытыным пае. 
MRK.14.11	Ахэмэ ар зызэхахым, гушӀуагъэх, ахъщи Иудэ къыратынэу къагъэгугъагъ. Аущтэу Исус ахэмэ аригъэубытыным пае, Ӏэрыфэгъу уахътэ паплъэу Иудэ ыублагъ.
MRK.14.12	Хьалыгъу мыкӀу-мыпшэ зыщашхырэ мэфэкӀ мэфэшхохэм иапэрэ мафэу ӀутӀыжъ шъынэр зыщышӀуабзыщтыгъэм игъогу рыкӀохэрэм Исус къыраӀуагъ:
MRK.14.12	– ӀутӀыжъ пчыхьэшъхьашхэр щыпшӀынэу тыдэ тыкӀонышъ, щыдгъэхьазырынэу уфая?
MRK.14.13	Аущтэу Исус игъогу рыкӀохэрэм ащыщэу нэбгыритӀу къалэм ыгъэкӀуагъ, моущтэу ариӀозэ:
MRK.14.13	– Къалэм шъудахьи, лъы горэм псы къошын ыхьэу шъурихьылӀэщт. А лӀым ыуж шъуитэу шъукӀу. 
MRK.14.14	А лӀыр зэрыхьэрэ унэр зием ешъуӀу: «Дин гъэсакӀом еӀо: Сэррэ сигъогу рыкӀохэрэмрэ ӀутӀыжъ пчыхьэшъхьашхэр зыщытшӀыщт хьакӀэщыр тыдэ щыӀа?» 
MRK.14.15	Джащыгъум унэ зэтетым ышъхьагърэ къатым тетэу, гъэкӀэрэкӀагъэу, хьэкӀэщышхоу тегъэпсыхьагъэр шъуигъэлъэгъущт. Ащ зэкӀэри къыщытфэжъугъэхьазыр.
MRK.14.16	Исус игъогу рыкӀохэрэр ежьэхи, къалэм дэхьагъэх. Исус зэрариӀуагъэм тетэу пстэури къагъоти, ӀутӀыжъ пчыхьэшъхьашхэр агъэхьазырыгъ.
MRK.14.17	Пчыхьэ зэхъум, Исус игъогу рыкӀорэ нэбгырэ пшӀыкӀутӀур игъусэу къэкӀуагъ. 
MRK.14.18	Ахэр Ӏанэм пэсхэу шхэхэ зэхъум Исус къыӀуагъ:
MRK.14.18	– Шъыпкъэр шъосэӀо, шъо сэ къыздашхэхэрэм шъуащыщ горэм тетыгъо зиӀэхэм саригъэубытыщт.
MRK.14.19	Ахэмэ агу къеуагъ. Зым зыр ыуж итэу къыраӀонэу фежьагъэх:
MRK.14.19	– Ар сэрэп, ныӀа?
MRK.14.20	– Шъо пшӀыкӀутӀум шъущыщэу мы апсым хьалыгъу къыздыхэзгъаорэр ары тетыгъо зиӀэхэм сязгъэубытыщтыр, – ариӀуагъ Исус. 
MRK.14.21	– Шъыпкъэ, ЦӀыф Лъэпкъым ы Къо дунаим ехыжьыщт, ежь ехьылӀагъэу Тхьэм игущыӀэ тхыгъэхэм зэрарытым фэдэу. Ау ЦӀыф Лъэпкъым ы Къо тетыгъо зиӀэхэм язгъэубытырэр гъогу мыгъо теуцуагъ! А цӀыфыр къэмыхъугъэмэ, ежьыркӀэ нахьышӀущтыгъ.
MRK.14.22	Ахэр шхэхэ зэхъум, Исус хьалыгъур къыштагъ, Тхьэм щытхъу фишӀи, зэгуичи, ахэмэ арити, къыӀуагъ:
MRK.14.22	– Ма, шъушхы, мы хьалыгъур сэ спкъы ары.
MRK.14.23	ЕтӀанэ шъуалъэр къышти, Тхьэм щытхъу фишӀи, аритыгъ. Ахэр зэкӀэ ащ итым щыщ ешъуагъэх.
MRK.14.24	– Мы сэнэпсыр сэ слъэу Тхьэм ежьыррэ ицӀыфхэмрэ азыфагу дилъхьэгъэ зэзэгъыныгъэр къэзгъэшъыпкъэжьырэр
MRK.14.25	Шъыпкъэр шъосэӀо, Тхьэм и Тетыгъошхо къызыкӀощтым нэсыфэ, сэнэшъхьэпсым сешъожьыщтэп. А мафэм кӀэу сешъожьыщт.
MRK.14.26	ЕтӀанэ Исусрэ игъогу рыкӀохэрэмрэ тхьэщытхъу орэд къызаӀо ужым, унэм икӀыхи, Елеон Ӏуашъхьэм кӀуагъэх.
MRK.14.27	– Шъо пстэуми сизакъоу утыгум сыкъишъунэщт, – ариӀуагъ Исус игъогу рыкӀохэрэм, – сыда пӀомэ, Тхьэм къызэриӀорэр игущыӀэ тхыгъэхэм арыт
MRK.14.28	Ау лӀагъэхэм сыкъызахэтэджыкӀыжьыкӀэ, шъуапэ Галилей хэкум сыкӀощт.
MRK.14.29	– Пстэуми утыгум укъыранэми, сэ укъисынэщтэп, – къыриӀуагъ Петрэ Исус.
MRK.14.30	– Шъыпкъэр осэӀо, – риӀожьыгъ Исус Петрэ, – мы нычэпэ дэдэм атакъэр тӀо Ӏоным ыпэкӀэ, сэ сызыщыщыр умышӀэу гъогогъуищэ къэпӀощт.
MRK.14.31	– Сэ сыбдэлӀэн фаеми, узыщыщыр сымышӀэу сӀощтэп, – теубытагъэу къыӀуагъ Петрэ. Ащ фэдэ къабзэу Исус игъогу рыкӀорэ адрэ лӀы пстэуми къаӀуагъ.
MRK.14.32	Ащ нэужым Гефсимание
MRK.14.32	– Моу шъуетӀысэх, сэ Тхьэм селъэӀуфэ, – ариӀуагъ Исус игъогу рыкӀохэрэм. 
MRK.14.33	Исус етӀанэ Петри, Якъуби, Иуани зыдищагъэх; къэнэшхъэеу, гумэкӀэу ыублагъ.
MRK.14.34	– СилӀыкӀыным нэсэу инэу сыгу хэкӀы, – ариӀуагъ Исус. – Шъумычъыеу шъусакъэу моу шъущыӀ.
MRK.14.35	ЕтӀанэ тӀэкӀу ӀукӀоти, чӀыгум зыридзыхи, амал иӀэмэ, къин щэчыным исыхьат блигъэкӀынэу Тхьэм елъэӀугъ.
MRK.14.36	– Аббэу
MRK.14.37	Ащ ыужым Исус игъогу рыкӀорэ нэбгырищымэ адэжь къыгъэзэжьи, чъыехэу къарихьылӀэжьыгъ.
MRK.14.37	– Симон, очъыя? – риӀуагъ Исус Петрэ. – Зы сыхьат закъо умычъыеу усакъын плъэкӀыгъэп, ара? 
MRK.14.38	Шъумычъыеу шъусакъ, псэкӀодшӀэным шъудимыхьыхынэуи Тхьэм шъуелъэӀу. Гур фай, ау пкъым ылъэкӀырэп.
MRK.14.39	Исус етӀанэ ӀукӀыжьи, а гущыӀэ дэдэхэмкӀэ Тхьэм елъэӀугъ. 
MRK.14.40	Джыри зэ къызегъэзэжьым, а нэбгырищыр чъыехэу къарихьылӀэжьыгъ, сыда пӀомэ, анапӀэхэр онтэгъу хъугъэхэти ары. Ахэмэ Исус къыраӀожьыщтыр ашӀагъэп. 
MRK.14.41	Исус ящэнэрэу къызегъэзэжьым, ахэмэ ариӀуагъ:
MRK.14.41	– Шъо джыри шъочъыя, зышъогъэпсэфа? Икъун! Сыхьатыр къэсыгъ. Мары, ЦӀыф Лъэпкъым ы Къо псэкӀодышӀэ цӀыфхэм аӀэкӀэхьащт. 
MRK.14.42	Шъукъэтэдж! НекӀо, мары, ахэмэ сязгъэубытыщтыр къэблэгъагъ.
MRK.14.43	Исус джыри къэгущыӀэзэ, игъогу рыкӀорэ нэбгырэ пшӀыкӀутӀумэ ащыщэу Иудэу Исус тетыгъо зиӀэхэм язгъэубытыщтыр ардэдэм къэкӀуагъ. Чатэхэмрэ умэхэмрэ аӀыгъхэу, цӀыф купышхо игъусагъ. Дин пэщэшхохэри, Тэурат егъэджэкӀо пащэхэри, нахьыжъхэри ары ахэр къэзгъэкӀогъагъэхэр.
MRK.14.44	– Сэ сызэбэущтыр ары зыфасӀорэр, – ыӀуи, аубытыщтыр зэраригъэлъэгъущт шӀыкӀэр игъусэхэм ариӀогъагъ Иудэ. – Ар шъуубыти, шъуфэсакъызэ Ӏушъущ.
MRK.14.45	Иудэ къызэрэнэсэу Исус екӀуалӀи,
MRK.14.45	– Рабби! – ыӀуи, Исус ебэугъ.
MRK.14.46	Аущтэу Исус аубытыгъ. 
MRK.14.47	Ащ дэжьым щытхэм ащыщ горэм ичатэ къырихи, дин пэщэшхом иунэӀут еуи, ытхьакӀумэ лъэныкъо гуиупкӀыгъ.
MRK.14.48	– ХъункӀэкӀо горэ шъуубытыщтым фэдэу, чатэхэмрэ умэхэмрэ шъуӀыгъхэу шъукъыспэгъокӀыгъа? – ариӀуагъ Исус ахэмэ. 
MRK.14.49	– Мафэ къэси Тхьэм иунэшхо цӀыфхэм Тхьэм игущыӀэхэр щязгъашӀэхэу сышъухэтыгъ, ары шъхьакӀэ сышъуубытыгъэп. Ау мыр зыкӀэхъугъэр Тхьэм игущыӀэ тхыгъэхэр къэшъыпкъэжьынхэр ары.
MRK.14.50	Джащыгъум Исус игъогу рыкӀорэ пстэури ежь утыгум къырани, хэхьажьыгъэх.
MRK.14.51	КӀалэ горэ чэсэй фыжь ыпкъ ещэкӀыгъэу, Исус игъусэхэм ахэтыгъ. А кӀалэр къаубытэу аублагъ, 
MRK.14.52	ау кӀалэм чэсэй фыжьыр ахэмэ къаӀэкӀини, пцӀанэу аӀэкӀэкӀи, хэхьажьыгъ.
MRK.14.53	Исус дин пэщэшхом дэжь ащагъ. Адрэ дин пэщэшхохэри, нахьыжъхэри, Тэурат егъэджэкӀо пащэхэри зэкӀэ ащ дэжь къыщызэӀукӀагъэх. 
MRK.14.54	Петри чыжьэкӀэ Исус ыуж итэу, дин пэщэшхом ищагу нэсыфэ къыкӀэлъыкӀогъагъ. Ащ дэжьым машӀом зыщыригъэоу, къэрэгъулхэм ахэсыгъ.
MRK.14.55	Дин пэщэшхохэмрэ Тхьэмэтэ Хэсэшхом
MRK.14.56	Шыхьат нэпцӀыбэхэм Исус пцӀы Ӏэджи тыралъхьагъ, ары шъхьакӀэ къаӀуагъэхэр зэтефагъэхэп.
MRK.14.57	Аущтэу зэхъум, шыхьат нэпцӀ куп къэтэджи, мыр Исус тырилъхьагъ:
MRK.14.58	– Мы лӀым мыщ фэдэу къыӀоу зэхэтхыгъэ: «Тхьэм иунэшхоу цӀыфхэм аӀэкӀэ ашӀыгъэр сэ зэхэскъутэнышъ, цӀыфхэм аӀэкӀэ амышӀыгъэу нэмыкӀ унэшхо мэфищкӀэ зэтезгъэуцожьыщт».
MRK.14.59	Ау а шыхьатхэми Исус тыралъхьагъэхэр зэтефагъэхэп.
MRK.14.60	ЕтӀанэ дин пэщэшхор къэтэджи, утыгум къиуцуагъ.
MRK.14.60	– Сыд мы лӀыхэм о къыптыралъхьэрэр? Сыда зи къызкӀэмыӀорэр? – еупчӀыгъ ар Исус.
MRK.14.61	Исус зиушъэфи, зи къыӀуагъэп.
MRK.14.61	– Ора Христосэу щытхъушхор зиӀэ Тхьэм ы Къо? – еупчӀыгъ джыри зэ дин пэщэшхор.
MRK.14.62	– Сэры, – къыӀуагъ Исус, – лъэкӀышхор зиӀэ Тхьэм иджабгъукӀи госэу, ошъуапщэхэми ахэтэу, ЦӀыф Лъэпкъым ы Къо къакӀоу шъулъэгъущт.
MRK.14.63	Ар къызеӀом дин пэщэшхом ищыгъынхэр къызэгуитхъыгъэх
MRK.14.63	– Сыда нэмыкӀ шыхьат зэрэтищыкӀэгъэжьыр? – къыӀуагъ ащ. 
MRK.14.64	– Тхьэр зэригъэпцӀыгъэр шъо зэхэшъухыгъ. Сыдэущтэу шъухаплъэра? Ахэмэ зэкӀэмэ Исус укӀ ифэшъуашэу къаӀуагъ. 
MRK.14.65	Зы купым Исус теужъунтхэхэу аублагъ. Ынэгуи рахъуи, бжымкӀэ еуагъэх.
MRK.14.65	– Упегъымбармэ, къыоуагъэм ыцӀэ къаӀо! – раӀуагъ. Къэрэгъулэхэри Исус енэпэшъоуагъэх.
MRK.14.66	Петрэ ыхэкӀэ щагум зыдэтым, дин пэщэшхом иунэӀут пшъашъэхэм ащыщ къэкӀуагъ. 
MRK.14.67	Петрэ машӀом зыщыригъэоу зелъэгъум, еплъи риӀуагъ:
MRK.14.67	– Ори а Исусэу Назарет щыщым уригъусагъ.
MRK.14.68	– Хьау, о зыфапӀорэр сэ сшӀэрэп, къызгурыӀорэп, – ыӀуагъ Петр. ЕтӀанэ щагум дэкӀи, идэхьапӀэ уцугъэ. Атакъэр къэӀуагъ.
MRK.14.69	УнэӀут пшъашъэм Петрэ ащ дэжьым щытэу зелъэгъум, а чӀыпӀэм щытхэм джыри зэ ариӀожьэу ыублагъ:
MRK.14.69	– Мыр ахэмэ ащыщ.
MRK.14.70	– Хьау, сэ ахэмэ сащыщэп, – ыӀуагъ Петрэ джыри зэ. ТӀэкӀу тешӀагъэу ащ дэжьым щытхэм джыри зэ Петрэ къыраӀожьыгъ:
MRK.14.70	– Шъыпкъэу ори ахэмэ уащыщ; сыда пӀомэ, Галилей хэкум ущыщба? ЯгущыӀакӀэкӀэ укъэгущыӀэ.
MRK.14.71	– Тхьэр сэгъэпцӀы къасӀорэр мышъыпкъэмэ, а лӀэу зыфашъуӀорэр сшӀэрэп, – ыӀуи, Петрэ тхьарыӀо ышӀэу ыублагъ.
MRK.14.72	Ардэдэм ятӀонэрэу атакъэр къэӀуагъ. Джащыгъум Исус къыриӀогъэгъэ гущыӀэхэр Петрэ ыгу къэкӀыжьыгъэх:
MRK.14.72	– Атакъэр тӀо Ӏоным ыпэкӀэ, сэ сызыщыщыр умышӀэу гъогогъуищэ къэпӀощт. Ар ыгу къызэкӀыжьым, Петрэ къэгъыгъ.
MRK.15.1	Нэф къызэрышъэу, нахьыжъхэри, Тэурат егъэджэкӀо пащэхэри, адрэ тхьэматэхэу Тхьэмэтэ Хэсэшхом хэтхэри ягъусэхэу, дин пэщэшхохэм хасэ ашӀыгъ. Исус Ӏэхъу тыралъхьи, Ӏуащи, Ӏэшъхьэтет Пилат
MRK.15.2	– О джуртхэм уряпачъыхьа? – къеупчӀыгъ Пилат Исус.
MRK.15.2	– Ары, къызэрэпӀорэм фэд
MRK.15.3	Дин пэщэшхохэм ӀэджыкӀи Исус агъэмысэщтыгъ. 
MRK.15.4	Пилат джыри зэ Исус къеупчӀыгъ:
MRK.15.4	– Сыда зи къызкӀэмыӀорэр? Къыптыралъхьэрэр зыфэдизыр плъэгъурэба?
MRK.15.5	Ау Исус зи къыӀожьыгъэп. Зи къызэримыӀожьыгъэр Пилат ыгъэшӀэгъуагъ.
MRK.15.6	ӀутӀыжъ мэфэкӀ мэфэшхор къэсымэ, цӀыфхэр зыкӀэлъэӀурэ хьапсчӀэс горэ къафитӀупщыжьыныр Пилат ихэбзагъ. 
MRK.15.7	А мафэхэм цӀыфхэм бырсыр къызаӀэтым, лӀы горэ зыукӀыгъэу нэбгырэ заулэ хьапсым чӀэсыгъ. Бар-Аббэ ыцӀэу лӀы горэ ахэмэ ахэтыгъ. 
MRK.15.8	ЦӀыфхэр купышхоу Пилат дэжь къакӀохи, ихабзэ фэдэу къафишӀэнэу къелъэӀугъэх.
MRK.15.9	– Джуртхэм япачъыхьэ шъхьафитэу къышъуфэстӀупщыжьыным шъуфая? – яупчӀыгъ Пилат. 
MRK.15.10	Пилат аущтэу зыкӀяупчӀыгъэр шъугъоным къыхэкӀэу, дин пащэхэм Исус къызэрэӀэкӀалъхьагъэр къыгурыӀуагъэти ары. 
MRK.15.11	Ау Пилат Бар-Аббэ къырагъэтӀупщыжьыным пае, дин пэщэшхохэм цӀыфхэр зэкӀагъэплъыхьагъэх.
MRK.15.12	– Адэ, джуртхэм япачъыхьэу зыфашъуӀорэм сыда есшӀэщтыр? – джыри зэ яупчӀыгъ Пилат.
MRK.15.13	– Къащым теӀулӀ! – къэкууагъэх ахэр.
MRK.15.14	– Сыда ащ бзэджагъэу ышӀагъэр? – яупчӀыгъ Пилат. Ау ахэр нахь инэу къэзэрэгъэкууагъэх:
MRK.15.14	– Къащым теӀулӀ!
MRK.15.15	Джащыгъум Пилат цӀыф купышхор ыгъэрэзэнэу фэягъэти, Бар-Аббэ къафитӀупщыжьыгъ. ЕтӀанэ Исус къамыщкӀэ ригъаохи, къащым тыраӀулӀэнэу аӀэкӀилъхьагъ.
MRK.15.16	ДзэлӀхэм преторие
MRK.15.17	ЕтӀанэ плъыжь чӀапцӀэу шъошэ кӀыхьэ Исус щалъи, пэнэ къутамэхэр аблэзэ, пачъыхьэ тандж хашӀыкӀи, ышъхьэ тыралъхьагъ. 
MRK.15.18	Шъхьащэ фашӀэу аублагъ: «Опсэу, о джуртхэм япачъыхь!» аӀозэ. 
MRK.15.19	ЕтӀанэ бэщкӀэ ышъхьэ еощтыгъэх, теужъунтхэщтыгъэх, агъэлъапӀэрэм фэдэу лъэгонджэмышъхьэкӀэ ыпашъхьэ къитӀысхьэщтыгъэх. 
MRK.15.20	Ахэр Исус зыкӀэнакӀэхэ ужым, шъошэ кӀыхьэ плъыжь чӀапцӀэр щахыжьи, ежь ищыгъынхэр щалъэжьыгъэх. ЕтӀанэ къащым тыраӀулӀэнэу преторием ращыжьыгъ.
MRK.15.21	Къалэу Кириние
MRK.15.22	Голготэ зыфаӀорэ чӀыпӀэм Исус ащагъ, (Голготэм къикӀырэр «Шъхьэпкъ ЧӀыпӀ» ары). 
MRK.15.23	Ащ дэжьым зынэсхэм, муркӀэ заджэхэрэ мыстхъу горэ зыхэлъ сэнэпс Исус фащэигъ, ау аӀихыгъэп. 
MRK.15.24	ЕтӀанэ Исус къащым тыраӀулӀагъ. Пхъэдз радзэзэ, ищыгъынхэм ащыщэу хэти иӀахьэу къылъыӀэсыщтыр зэфагощыгъ.
MRK.15.25	Исус къащым зытыраӀулӀэм, пчэдыжьым сыхьатыр бгъум нэсыгъагъ. 
MRK.15.26	Исус къащым зыкӀытыраӀулӀагъэр пхъэмбгъум моущтэу тетхэгъагъ: «Джуртхэм я Пачъыхь». 
MRK.15.27	А чӀыпӀэм хъункӀэкӀуитӀу, зыр иджабгъукӀэ адрэр исэмэгубгъукӀэ, Исус игъусэхэу къащхэм атыраӀулӀагъэх. 
MRK.15.28	Аущтэу Тхьэм мы игущыӀэ тхыгъэхэр
MRK.15.29	БлэкӀырэ цӀыфхэр Исус ехъоныщтыгъэх, ашъхьэхэр агъэсысхэу, моущтэу аӀозэ:
MRK.15.29	– О Тхьэм иунэшхо зэхэзыкъутэу, мэфищкӀэ зэтезгъэуцожьыщтыр, 
MRK.15.30	умыкӀодэу зыкъэгъэнэжьи, къащым къехыжь!
MRK.15.31	Ащ фэдэу дин пэщэшхохэмрэ Тэурат егъэджэкӀо пащэхэмрэ Исус кӀэнакӀэхэу зэраӀожьыгъ:
MRK.15.31	– НэмыкӀ цӀыфхэр мыкӀодэу къыгъэнэжьыгъэх, ау ежь зыкъыгъэнэжьышъурэп. 
MRK.15.32	Христосэу Израиль ипачъыхьэ джы къащым къерэхыжь. Къызэрехыжьыгъэр тлъэгъумэ, шӀошъхъуныгъэ тиӀэ хъущт. Исус игъусэхэу къащхэм атыраӀулӀагъэхэри ежь къехъоныщтыгъэх.
MRK.15.33	Щэджагъом
MRK.15.34	Сыхьатыр щым дэжь Исус мэкъэшхокӀэ джагъэ: – Элой, Элой! Лама сабахтани? (Ащ къикӀырэр, «О си Тхь, о си Тхь! Сыд пае о сыкъэубгынагъ?»)
MRK.15.35	А чӀыпӀэм щытхэм ащыщхэм ар зызэхахым, аӀуагъ:
MRK.15.35	– ШъуедэӀу, ар пегъымбар Иляс еджэ.
MRK.15.36	Зыгорэ Ӏулъади, кӀышъо зэраӀотырэм сэнэпс шӀоӀугъэр хиз ышӀи, бэщ горэм пилъхьи, Исус кӀигъэшъунэу фищэигъ. ЕтӀанэ ыӀуагъ:
MRK.15.36	– Зэ, пегъымбар Иляс къакӀоу къащым къыпихыжьмэ, тежъугъэплъ.
MRK.15.37	Ау Исус мэкъэшхокӀэ джи, ыпсэ ытыгъ.
MRK.15.38	Джащыгъум Тхьэм иунэшхо ипэӀухъо ыпшъэкӀэ къыщегъэжьагъэу ыхэ нэсыфэ тӀоу къызэготхъыгъ.
MRK.15.39	ДзэлӀхэм япащэу Исус фэзанкӀэу щытым, ар моущтэу лӀэзэ зелъэгъум, къыӀуагъ:
MRK.15.39	– Шъыпкъэ дэдэу, мы лӀыр Тхьэм ы Къуагъ.
MRK.15.40	ЧыжьэкӀэ къаплъэхэу, бзылъфыгъэхэри ащ дэжьым щытыгъэх. Ахэмэ ахэтыгъэх мыхэр: Магдалэ щыщ Мерэми, Саломий, нэмыкӀ Мерэми. А Мерэм Якъубэ нахьыкӀэу зыфаӀорэмрэ ыш Иосыерэ янагъ. 
MRK.15.41	Исус Галилей хэкум зыщэӀэм, ахэр игъусэщтыгъэх, ӀэпыӀэгъу къыфэхъущтыгъэх. Ахэмэ анэмыкӀхэуи бзылъфыгъэ Ӏаджи Исус игъусэхэу Ерусалим къэкӀуагъэхэу а чӀыпӀэм щытыгъэх.
MRK.15.42	Бэрэскэшхо мэфагъ, шэмбэт мафэм ыпэрэ мафэр ары. Пчыхьэшъхьапэ хъугъэти, 
MRK.15.43	къуаджэу Ариматей щыщ Юсыф къэкӀуагъ. А Юсыф Тхьэмэтэ Хэсэшхом хэтэу, лъытэныгъэ зифэшъошэ тхьэмэтагъ. Тхьэм и Тетыгъошхо къэсыным ар паплъэщтыгъ. Ащ зигъэгушхуи, Пилат дэжь кӀуи, Исус ихьадэ кӀэлъэӀугъ. 
MRK.15.44	Исус зэрэлӀагъэр Пилат ыгъэшӀэгъуагъ. ДзэлӀхэм япащэ къаригъащи, еупчӀыгъ:
MRK.15.44	– Исус бэшӀагъа зылӀагъэр?
MRK.15.45	Дзэ пащэм Исус зэрэлӀагъэр Пилат къызыреӀом, Юсыф Исус ихьадэ ыхьыжьынэу фит ышӀыгъ. 
MRK.15.46	Юсыф чэфын къыщэфи, хьадэр къащым къыпихыжьи, чэфыныр рищэкӀи, Ӏошъхьэ цакӀэм хаупкӀыгъэ къэунэм чӀилъхьажьыгъ. ЕтӀанэ къэунэ чӀэхьапӀэм мыжъошхо ӀуигъэукӀорэягъ. 
MRK.15.47	Магдалэ щыщ Мерэмрэ Иосый янэ Мерэмрэ Юсыф хьадэр зычӀилъхьажьыгъэр алъэгъугъ.
MRK.16.1	Шэмбэтыр зыблэкӀым, Магдалэ щыщ Мерэм, Саломий, Якъубэ янэ Мерэми къэунэм кӀонхэу, Исус ихьадэ дагъэ щафэным пае, мэ ӀэшӀу зыпихырэ щыфэн дагъэхэр ащэфыгъэх. 
MRK.16.2	Тхьэмафэм иапэрэ мафэм
MRK.16.3	– Къэунэ чӀэхьапӀэм мыжъошхоу Ӏулъыр хэт тфыӀуигъэукӀорэикӀына? – зэраӀожьыгъ ахэмэ.
MRK.16.4	Зэплъэхэм, мыжъошхор, ар мыжъо ин дэдагъ, ӀугъэукӀорэикӀыгъэу алъэгъугъ. 
MRK.16.5	Къэунэм зычӀахьэхэм, щыгъын фыжь кӀыхьэкӀэ фэпагъэу, кӀалэ горэ джабгъу лъэныкъомкӀэ щысэу алъэгъуи, агучӀэ изыгъ.
MRK.16.6	– ШъумыгумэкӀ, – къариӀуагъ ащ ахэмэ. – Назарет щыщ Исусэу къащым тыраӀулӀагъэм шъузэрэлъыхъурэр сэшӀэ. Ар мыщ щыӀэжьэп. Ар лӀагъэхэм къахэтэджыкӀыжьыгъ! Мары чӀыпӀэу зычӀалъхьажьыгъэр. 
MRK.16.7	Ау шъо шъукӀуи, Петрэрэ адрэ лӀыхэу Исус игъогу рыкӀохэрэмрэ яшъуӀу: «Шъо шъуапэ ар Галилей кӀощт. КъызэрэшъуиӀуагъэм тетэу ащ дэжьым щышъулъэгъущт».
MRK.16.8	Джащыгъум агучӀэ изыгъэти, бзылъфыгъэхэр кӀэзэзхэу къэунэм къычӀэкӀыжьхи, хэхьажьыгъэх. Зыми зи раӀуагъэп, сыда пӀомэ, джащ фэдизэу щынагъэхэти ары.
MRK.16.9	Тхьэмафэм иапэрэ мафэм жьэу Исус лӀагъэхэм къызахэтэджыкӀыжьым, ыпэ рапшӀэу Магдалэ щыщ Мерэм зыкъыригъэлъэгъугъ. А Мерэм ары Исус джынэпцӀибл зыхифыгъагъэр. 
MRK.16.10	Ар Исус игъусагъэхэу, джы шъыгъохэу гъыщтыгъэхэм адэжь кӀуи, хъугъэ-шӀагъэр ариӀуагъ. 
MRK.16.11	Исус зэрэпсаури Мерэм ар зэрилъэгъугъэри зызэхахым, ашӀошъ хъугъэп.
MRK.16.12	ЕтӀанэ игъогу рыкӀохэрэм ащыщхэу нэбгыритӀу губгъомкӀэ кӀохэзэ, нэмыкӀ теплъэ иӀэу, Исус зыкъаригъэлъэгъугъ. 
MRK.16.13	Ахэми агъэзэжьи, адрэ цӀыфхэу Исус игъогу рыкӀохэрэм къэбарыр араӀотэжьыгъ, ау ахэмэ ашӀошъ хъугъэп.
MRK.16.14	Ащ ыуж игъогу рыкӀорэ нэбгырэ пшӀыкӀузыр шхэхэзэ, Исус зыкъаригъэлъэгъугъ. Ахэмэ яшӀошъмыхъуныгъэмрэ ягуркъагъэрэ апаий, ежь лӀагъэхэм къахэтэджыкӀыжьыгъэу зылъэгъугъэхэм къаӀотагъэр ашӀошъ зэрэмыхъугъэм паий ягыигъ.
MRK.16.15	– Дунаир зэкӀэ къэшъукӀухьи, цӀыф пстэуми къэбарышӀур яжъугъэӀу – ариӀуагъ Исус ахэмэ. 
MRK.16.16	– Хэти зышӀошъ хъоу, зязгъэумэхъырэр мыкӀодэу Тхьэм къыгъэнэжьыщт, ау хэти зышӀошъ мыхъурэр Тхьэм ыгъэмысэщт. 
MRK.16.17	ШӀошъхъуныгъэ зиӀэ цӀыфхэм мы нэшанэхэр ягъусэщтых: Сэ сцӀэкӀэ цӀыфхэм джынапцӀэхэр ахафыщтых; амышӀэрэ бзэхэмкӀэ гущыӀэщтых; 
MRK.16.18	аӀэхэмкӀи блэхэр къаштэщтых; узгъэлӀэн къызхэкӀын шъоным ешъохэми, зи къаришӀэщтэп; ахэмэ аӀэхэр зытыралъхьэрэ сымаджэхэр хъужьыщтых.
MRK.16.19	Зиусхьан Исус игъогу рыкӀохэрэм къызадэгущыӀэм ыуж, Тхьэм ар уашъом дищэежьыгъ, Тхьэм иджабгъукӀи щысынэу готӀысхьагъ. 
MRK.16.20	Исус игъогу рыкӀохэрэр ежьагъэхэу, Тхьэм игущыӀэхэр тыдэкӀи щагъэӀущтыгъэх. Зиусхьаныр адэлажьэу, нэшэнэ гъэшӀэгъонхэу ежь игущыӀэхэм гъусэ афишӀыщтыгъэхэмкӀэ а гущыӀэхэр ыгъэшъыпкъэжьыщтыгъэх. Амин.
LUK.1.1	Хъугъэ-шӀагъэхэу тапашъхьэ щыхъугъэхэм якъэбархэр атхыжьынхэу цӀыфыбэхэр пылъыгъэх. 
LUK.1.2	Ахэмэ атхыгъэхэр цӀыфхэу а Ӏофхэр ублапӀэм щегъэжьагъэу нэкӀэ зылъэгъугъэхэмрэ Тхьэм игущыӀэхэм афэлэжьагъэхэмрэ къызэрэтаӀотэжьыгъэхэм атетэу ары. 
LUK.1.3	Аущтэу сэри мы хъугъэ-шӀэгъэ Ӏоф пстэуми яублапӀэ щегъэжьагъэу сыфэсакъыпэу зысэгъэунэфым, о, лъытэныгъэ зифэшъошэ Теофил
LUK.1.4	о узфагъэсагъэхэм яшъыпкъагъэ пшӀэным пае.
LUK.1.5	Иудей хэкум
LUK.1.6	ТӀуми Тхьэу ЗиусхьанымкӀэ шъыпкъагъэ яӀэу, иунашъохэмрэ ихабзэхэмрэ атетхэу, зэрагъэмысэнхэ Ӏоф зи амышӀэу псэущтыгъэх. 
LUK.1.7	Лъфыгъэ яӀагъэп, сыда пӀомэ, Елизабетэ сабый хэкӀыщтыгъэп, тӀури аныбжьыкӀэ хэкӀотэгъагъэх. 
LUK.1.8	Зэчрей зыхэт дин пэщэ купым Тхьэм иунэшхо щылэжьэнэу ичэзыу къызынэсым, Тхьэм ыпашъхьэ Зэчрей дин пэщэ Ӏоф щишӀэу ыублагъ. 
LUK.1.9	Дин пащэхэм яхабзэ тетэу пхъэдз зырадзэм, Зиусхьаным иунэшхо кӀоцӀ чӀэхьанышъ, мэ ӀэшӀу зыпихырэ уцыр Тхьэм пае ыгъэстынэу Зэчрей къытефагъ. 
LUK.1.10	Уцыр зыщагъэстын фэе сыхьатыр къэсыгъ. Зэчрей уцыр егъэстыфэ, зэкӀэ цӀыфхэр Тхьэм иунэшхо щагу Тхьэм щелъэӀущтыгъэх.
LUK.1.11	Джащыгъум уц гъэстыпӀэм иджабгъукӀэ щытэу, Зиусхьаным имэлэӀич Зэчрей къыщыфэлъэгъуагъ. 
LUK.1.12	Зэчрей ар зелъэгъум, къащти, щынэгъэшхо хэфагъ. 
LUK.1.13	Джащыгъум мэлэӀичыр къыдэгущыӀагъ: – Укъэмыщт, Зэчрей. УилъэӀу Тхьэм къызэхихыгъ. Уишъхьэгъусэ Елизабетэ къо къыфэхъущт, ащи Иуан цӀэу о фэуусыщт. 
LUK.1.14	Ар оркӀэ гушӀогъошхорэ тхъэгъошхорэ хъущт, ар къызэрэхъугъэм пае, цӀыфыбэхэри гушӀощтых. 
LUK.1.15	ЗиусхьанымкӀэ лӀышхощт, сэнэпсымрэ узгъэутэшъощт шъонымрэ яшъощтэп, янэ ышъо зыхидзагъэм щегъэжьагъэуи Тхьэм ы Псэ ЛъапӀэ инэу ыгу илъыщт. 
LUK.1.16	Израиль цӀыфыбэхэри Зиусхьанэу я Тхьэ игъогу къытыригъэхьажьыщтых. 
LUK.1.17	Пегъымбар Иляс
LUK.1.18	– Ар зэрэшъыпкъэр сыдэущтэу сшӀэщта? – риӀуагъ Зэчрей мэлэӀичым. – Сэ лӀыжъы сыхъугъ, сишъхьэгъуси ыныбжькӀэ хэкӀотагъ.
LUK.1.19	– Тхьэм ыпашъхьэ ит мэлэӀич ДжэбраӀилыр сэры, – къыриӀожьыгъ мэлэӀичым. – Мы къэбарышӀур осӀоным пае, сыкъыбдэгущыӀэнэу Тхьэм сыкъыгъэкӀуагъ. 
LUK.1.20	Джы сэ къыосӀуагъэр пшӀошъ хъугъэпышъ, а зыфэсӀогъэ Ӏофхэр охъухэфэ, умыгущыӀэшъоу, бзакоу ущыӀэщт. Игъо къызысыкӀэ, ахэр къэхъунхэ фае.
LUK.1.21	Зэчрей Тхьэм иунэшхо къызэрэчӀэмыкӀыжьырэр цӀыфхэм агъэшӀагъоу ащ нэсыфэ ежэщтыгъэх. 
LUK.1.22	ЕтӀанэ Зэчрей Тхьэм иунэшхо къызычӀэкӀыжьым, цӀыфхэм къадэгущыӀэн ылъэкӀыгъэп. Джащыгъум Тхьэм иунэшхо зыгорэ къызэрэщыфэлъэгъуагъэр къашӀагъ. Зэчрей зыфаер ыӀэхэмкӀэ къагуригъаӀоу, бзакоу къэнагъ.
LUK.1.23	Тхьэм иунэшхо Ӏофэу щишӀэщтыгъэхэм ямафэхэр зытекӀыхэм, Зэчрей иунэ ыгъэзэжьыгъ. 
LUK.1.24	Бэ темышӀэу ишъхьэгъусэ Елизабетэ ышъо сабый хидзагъ, мэзитфырэ цӀыфмэ къахэхьагъэп. 
LUK.1.25	«Зиусхьаным мыр сэ къысфишӀагъ. Мы мафэхэм ынэшӀу къысщифэу, цӀыфмэ апашъхьэ симыгъуагъэ щыстырихыгъ», – ыӀощтыгъ ащ.
LUK.1.26	Елизабетэ зылъэрмыхьэр мэзих хъугъэу Тхьэм имэлэӀич ДжэбраӀил Галилей хэкум
LUK.1.27	Ар къызфигъэкӀуагъэр Мерэм зыцӀэ пшъашъэр ары. Юсыфэу пачъыхьэ Даутэ къытекӀыгъэ цӀыфхэм ащыщым а Мерэм къыщэнэу ыгъэнэфэгъагъ. 
LUK.1.28	Мерэм зыдэщыӀэм мэлэӀичыр къакӀуи, къыӀуагъ: – ГушӀо, о Тхьэм ынэшӀу зыщифагъэр, Зиусхьаныр уигъусэ!
LUK.1.29	МэлэӀичым къыӀуагъэм Мерэм лъэшэу гузэжъогъу хидзагъ, а шӀуфэс гущыӀэу къыриӀуагъэм къикӀырэми егупшысагъ.
LUK.1.30	– Укъэмыщт, Мерэм, – къыриӀуагъ ащ мэлэӀичым, – Тхьэм ынэшӀу къыпщифагъ. 
LUK.1.31	О пшъо сабый хидзэнышъ, къо къыпфэхъущт. Ащ Исус
LUK.1.32	Ар цӀыфышхо хъущт, анахь Лъагэм ы КъокӀи еджэщтых. Я Тэшхо пачъыхьэ Даутэ итӀысыпӀэ лъапӀэ Зиусхьан Тхьэм ащ къыритыщт, 
LUK.1.33	мыкӀодыжьын тетыгъуи Якъубэ илъэпкъ фыриӀэщт. Итетыгъошхуи егъэшӀэм кӀэух иӀэщтэп.
LUK.1.34	– Ар сыдэуштэу хъуна? – еупчӀыгъ Мерэм мэлэӀичым. – Сэ сыпшъэшъэ дэмыкӀу.
LUK.1.35	– Тхьэм ы Псэ ЛъапӀэ къыпфехыщт, анахь Лъагэм ыкӀуачӀи уигъусэщт, – къыриӀожьыгъ мэлэӀичым. – Арышъ, кӀэлэ лъапӀэу къэхъущтым Тхьэм ы КъокӀэ еджэщтых. 
LUK.1.36	Мары, уиблэгъэ Елизабетэу сабый зыхэмыкӀынэу зыфаӀощтыгъэм ижъышъхьэм ышъо сабый хидзагъэу, джы яхэнэрэ мазэм ит; 
LUK.1.37	сыда пӀомэ, Тхьэм ымылъэкӀын Ӏоф зи щыӀэп.
LUK.1.38	– Мары, сэ Зиусхьаным сыриӀорышӀ, – къыӀуагъ Мерэм. – О зэрэпӀуагъэм тетэу къысэрэхъулӀ. ЕтӀанэ мэлэӀичыр, Мерэм къыгъани, ӀукӀыжьыгъ.
LUK.1.39	А мафэхэм Мерэм зигъэхьазыри, Ӏошъхьэ хэкум щыщэу Иудэ текӀыгъэ лӀапкъор зыдэс къуаджэм псынкӀэу кӀуагъэ. 
LUK.1.40	А къуаджэм зынэсым, Зэчрей иунэ Мерэм ихьи, Елизабетэ шӀуфэс рихыгъ. 
LUK.1.41	Елизабетэ Мерэм ишӀуфэс гущыӀэ зызэхехым, сабыеу ышъо хэлъым зыкъыгъэхъыягъ. Джащыгъум Тхьэм ы Псэ ЛъапӀэ Елизабетэ ыгу инэу илъ хъугъэ, 
LUK.1.42	Елизабети мэкъэшхокӀэ къыӀуагъ: – Бзылъфыгъэ пстэумэ анахьи Тхьэм ынэшӀу о нахь къыпщифагъ, о ппкъы къыхэкӀыщт сабыими Тхьэм ынэшӀу къыщифагъ. 
LUK.1.43	Сэ сыхэт, си Зиусхьан янэ садэжь къэкӀонэу? 
LUK.1.44	О уишӀуфэс гущыӀэ сэ стхьакӀумэ къызынэсым, сшъо хэлъ сабыим гушӀуагъокӀэ зыкъыгъэхъыягъ. 
LUK.1.45	Зиусхьаным къыриӀуагъэр къехъулӀэнкӀэ зышӀошъ хъугъэр гъогу мафэ теуцуагъ!
LUK.1.46	ЕтӀанэ Мерэм къыӀуагъ:
LUK.1.46	– Сэ спсэкӀэ Зиусхьаным илъэгагъэ щытхъушхор фэсэшӀы,
LUK.1.47	сымыкӀодэу сыкъэзгъэнэжьырэ Тхьэм инэу сегъэгушӀо,
LUK.1.48	сыда пӀомэ, Зиусхьаныр иӀорышӀэ тхьамыкӀэ нэшӀукӀэ къеплъыгъ. Мары, джы щегъэжьагъэу лъэхъан пстэуми яцӀыфхэм сэ гъогу мафэ сытеуцуагъэу аӀощт,
LUK.1.49	сыда пӀомэ, ЛъэкӀышхо ЗиӀэм Ӏоф гъэшӀэгъонхэр къысфишӀагъэх. Ежь ыцӀэр ары лъапӀэр.
LUK.1.50	ШӀолӀыкӀ ежь фызиӀэ цӀыфхэм гукӀэгъу афешӀы Тхьэм, ятэ щегъэжьагъэу ыкъо нэс.
LUK.1.51	Ӏоф гъэшӀэгъонхэр ыӀэкӀэ ыгъэхъагъэх, пэгагъэ зыгу илъхэр зэбгырифыгъэх.
LUK.1.52	Тетыгъо зиехэр ятӀысыпӀэхэм къаридзыхыгъэх, пэгагъэ зыгу имылъхэр къыӀэтыгъэх.
LUK.1.53	ЩыкӀагъэ зиӀэхэм тынышӀухэр аритыгъ, ау байхэр ӀэнэкӀхэу къыгъэнагъэх.
LUK.1.54+LUK.1.55	ИӀорышӀэу израиль лъэпкъым лъэплъэ. Тятэшхохэр къызэригъэгугъагъэхэм атетэу, Ибрахьимэрэ ащ къытекӀыгъэ цӀыфхэмрэ гукӀэгъу афишӀыныр ыгу илъ зэпыт.
LUK.1.56	Елизабетэ дэжь Мерэм мэзищэ щыӀагъ, етӀанэ ядэжь ыгъэзэжьыгъ.
LUK.1.57	Елизабетэ илъфэгъу мафэ къэси, къо къыфэхъугъ. 
LUK.1.58	Игъунэгъухэмрэ иблагъэхэмрэ Зиусхьаным гукӀэгъушхо ащ къызэрэфишӀыгъэр зызэхахым, Елизабетэ фэгушӀуагъэх.
LUK.1.59	Яенэрэ мафэм сабыир сунэт ашӀынэу зызэрэугъоихэм, тым ыцӀэкӀэ еджэнхэу, Зэчрей фаусынэу фэягъэх. 
LUK.1.60	Ау сабыим янэ афидагъэп. – Хьау, ащ Иуан ыцӀэщт, – ыӀуагъ.
LUK.1.61	– О уиблагъэхэм зи ахэтэп ащ фэдэ цӀэ зиӀэ, – къыраӀожьыгъ ахэмэ.
LUK.1.62	Ащ нэуж сабыим ятэ ӀэкӀэ зэхырагъэшӀыкӀызэ, цӀэу фиусынэу зыфаемкӀэ еупчӀыгъэх. 
LUK.1.63	Ащ пхъэмбгъу цӀыкӀу къахьынэу агуригъэӀуагъ. Ар къызахьым, ащ тыритхагъ: – Ащ ыцӀэщтыр Иуан. Ахэмэ зэкӀэми ар агъэшӀэгъуагъ. 
LUK.1.64	Ардэдэм ыбзэ къытӀупщыжьыгъ, Тхьэм щытхъу фишӀэзэ, къэгущыӀэжьыгъ. 
LUK.1.65	Гъунэгъухэу къегъэтӀысыкӀыгъэхэр зэкӀэ щынэгъошхом хэфагъэх, Иудей Ӏошъхьэ хэкум тыдэкӀи а пстэури зэкӀэ щызэлъашӀагъ. 
LUK.1.66	А Ӏофхэр зэхэзыхыгъэ пстэуми ахэр агухэм раубытагъэу аӀощтыгъ: – Мы сабыир сыд фэдэ хъущта? Сыда пӀомэ, Зиусхьаным ынэшӀу ащ къыщифагъ.
LUK.1.67	Тхьэм ы Псэ ЛъапӀэ сабыим ятэу Зэчрей ыгу инэу илъ хъуи, мы гущыӀэхэр къыригъэӀуагъэх:
LUK.1.68	– Зиусхьанэу Израиль и Тхьэ щытхъушхор ий, сыда пӀомэ, ицӀыф лъэпкъэу Израиль нэшӀукӀэ къеплъи, шъхьафитыныгъэ къыритыгъ.
LUK.1.69	Тхьэм ежь фэӀорышӀэрэ пачъыхьэ Даутэ къытекӀыгъэ цӀыфхэм ащыщэу лъэкӀышхо зиӀэу, тымыкӀодэу тыкъэзгъэнэжьыщтыр къытфигъэкӀуагъ,
LUK.1.70	пасэм щегъэжьагъэу ипегъымбар лъапӀэхэм агухэм къарилъхьи, къызэраригъэӀуагъэм фэдэу.
LUK.1.71	Ащ типыйхэм тащиухъумэу, тымыкӀодэу тыкъыгъэнэжьыщт, тызыуджэгъухэрэми тыкъаӀэкӀихыжьыщт.
LUK.1.72	Аущтэу Тхьэм тятэжъышхохэм гукӀэгъушхо къафешӀы, зэзэгъыныгъэ лъапӀэу ежьыррэ тятэжъышхоу Ибрахьимэрэ азыфагу гущыӀэ пытэкӀэ дилъхьагъэри егъэцакӀэ.
LUK.1.73	А гущыӀэ пытэр мыры:
LUK.1.74	Тэ типыйхэм тыкъаӀэкӀихыжьыщт, щынагъуи тыгухэм арымылъэу, ежь тыфэлэжьэныр тигъэлъэкӀыщт,
LUK.1.75	Ежь ыпашъхьэ тигъашӀэкӀэ гукъэбзагъэрэ шъыпкъагъэрэ тиӀэхэзэ.
LUK.1.76	ЕтӀанэ Зэчрей къыпигъэхъожьыгъ: – О сикӀал, анахь Лъагэм урипегъымбарэу аӀощт, сыда пӀомэ, Зиусхьаным игъогу бгъэпсынэу ежь ыпэ укӀощт.
LUK.1.77	О Зиусхьаным ицӀыф лъэпкъ ебгъэшӀэщт, япсэкӀодхэр зэрафигъэгъухэрэмкӀэ ахэр мыкӀодхэу, Тхьэм къызэригъэнэжьхэрэр.
LUK.1.78	Ти Тхьэ гукӀэгъоу иӀэр ины. Ар къыкъокӀырэ тыгъэм фэдэу уашъом къикӀэу къытфэкӀощт,
LUK.1.79	лӀэныгъэм ищынагъо хэтхэмрэ шӀункӀым хэтхэмрэ атепсэным паий, мамырныгъэ гъогум тытыригъэхьаным паий.
LUK.1.80	Сабыим зыкъыӀэтыгъ, ыгуи ыпси хэхъуагъ. Израиль цӀыфмэ апашъхьэ къызщихьащт мафэм нэс шъоф нэкӀым щыӀагъ.
LUK.2.1	А мафэхэм Рим къэралыгъошхом зэкӀэ ис цӀыф пстэуми япчъагъэ алъытэнхэу, ацӀэхэр атхынхэу кайсар Аугуст
LUK.2.2	Мыр апэ дэдэу цӀыфхэр зыщалъытагъэхэр ары. Ар зыхъугъэр Сирие хэкум
LUK.2.3	Арыти, хэтрэ цӀыфи ежь ыцӀэ аригъэтхыным пае, ятэ-янэхэр зыщыщ къалэм кӀуагъэ.
LUK.2.4	Аущтэу Юсыф пачъыхьэ Даутэ къытекӀыгъэ цӀыфхэм зэращыщым пае, Галилей хэкум ит къалэу Назарет дэкӀи, Даутэ икъалэу Иудей хэкум ит Бет-Лэхьэм
LUK.2.5	Юсыф заригъэтхыным пае, къыщэнэу ыгъэнэфэгъэгъэ Мерэмэу сабыир зышъо хэлъыр игъусэу, Бет-ЛэхьэмкӀэ дэкӀоягъ. 
LUK.2.6	Ащ щыӀэхэу, лъфэгъу мафэр къэсыгъ. 
LUK.2.7	Джащыгъум Мерэм ыкъоу щыпэлъфыр къыфэхъугъ, хъэдэным кӀоцӀищыхьи, былымхэр зычӀэт цощым ит шхынлъэм дилъхьагъ, сыда пӀомэ, хьакӀэщым чӀыпӀэ нэкӀ иӀэжьыгъэп.
LUK.2.8	А Ӏэгъо-благъом мэлэхъо заулэ ямэлхэм апэсхэу чэщым губгъом итыгъэх. 
LUK.2.9	Тхьэм имэлэӀич горэ ахэмэ къафэлъэгъуагъ. Зиусхьаным инэфынэ гъэшӀэгъон мэлахъохэр къызеуцухьэм, ахэр лъэшэу щтагъэх. 
LUK.2.10	Ау мэлэӀичым къариӀуагъ: – Шъумыщын, ау шъукъэдаӀу! ЗэкӀэ шъулъэпкъ пае къэбар гушӀогъошхо къышъосӀощт: 
LUK.2.11	Шъуи КъэгъэнэжьакӀо Даутэ икъалэ
LUK.2.12	Мыр шъоркӀэ нэшанэ хъущт: сабыир хъэдэным кӀоцӀыщыхьагъэу, шхынлъэм дэлъэу къэжъугъотыщт.
LUK.2.13	ЕтӀанэ ошӀэ-дэмышӀэу мэлэӀичым дэжь уашъом щыщэу мэлэӀич купышхо къыщылъэгъуагъ. Тхьэм щытхъушхо фашӀэу моущтэу къаӀуагъ:
LUK.2.14	– Щытхъушхор уашъомкӀэ Тхьэм ий, чӀылъэмкӀэ цӀыфхэу Тхьэр разэ зыфэхъухэрэм гупсэфыр яй!
LUK.2.15	МэлэӀичхэр ӀукӀыжьхи, уашъом зыдэкӀоежьхэм, мэлахъохэм зэраӀожьыгъ: – Зиусхьаным зикъэбар къытигъэӀугъэ хъугъэ-шӀагъэр тлъэгъунэу Бет-Лэхьэм тыжъугъакӀу.
LUK.2.16	Арыти, Бет-Лэхьэм псынкӀэу кӀохи, Мерэми Юсыфи шхынлъэм дэлъ сабыйри къагъотыгъ. 
LUK.2.17	Ахэр залъэгъухэм, мэлэӀичым сабыим ехьылӀагъэу къариӀуагъэхэр аӀотэжьыгъэх. 
LUK.2.18	Мэлахъохэм къаӀуагъэхэр зэхэзыхыгъэ цӀыф пстэуми агъэшӀэгъуагъ. 
LUK.2.19	Ау Мерэм мы Ӏофхэр зэкӀэ ыгу риубытэхи, ягупшысагъ. 
LUK.2.20	Мэлахъохэм зэхахыгъэ пстэумрэ алъэгъугъэ пстэумрэ апае Тхьэр агъэлъапӀэзэ, щытхъу фашӀызэ, агъэзэжьыгъ. МэлэӀичым къызэрариӀуагъэм тетэу зэкӀэри хъугъэ.
LUK.2.21	Мэфий тешӀагъэу сабыир сунэт ашӀын фаеу зэхъум, Мерэм ышъо хидзэным ыпэкӀэ, мэлэӀичым ащ къызэрэриӀогъагъэм тетэу Исус фаусыгъ.
LUK.2.22	Пегъымбар Мусэ и Тэурат хабзэ иунашъо тетэу
LUK.2.23	мы унашъоу Зиусхьаным ихабзэ итым тетэу
LUK.2.24	Ащ нэмыкӀэуи Ерусалим зыкӀэкӀуагъэхэр Зиусхьаным иунашъо тетэу
LUK.2.25	А мафэхэм Симеон зыцӀэ лӀы горэ Ерусалим дэсыгъ. Ар шъыпкъагъэ зиӀэу, Тхьэм шӀолӀыкӀ фызиӀэ лӀыгъ. Израиль игукъао Тхьэм тырихыжьыным ежэщтыгъ. Тхьэм ы Псэ ЛъапӀи ыгу илъыгъ. 
LUK.2.26	Тхьэм ы Псэ ЛъапӀэ Симеон зэхыригъэшӀыкӀыгъагъ, Зиусхьаным дэжь къикӀын фэе Христос
LUK.2.27	Аущтэу Тхьэм ы Псэ ЛъапӀэ Симеон Тхьэм иунэшхо чӀищагъ. Тэурат хабзэм иунашъо тетэу, сабыир Тхьэм ыпашъхьэ рахьаным пае янэрэ ятэрэ сабыеу Исус Тхьэм иунэшхо къызычӀахьэм, 
LUK.2.28	Симеон сабыир ӀаплӀыкӀэ къышти, мы гущыӀэхэр ыӀохэзэ, Тхьэм щытхъу фишӀыгъ:
LUK.2.29	– Зиусхьан, сызэрэбгъэгугъагъэм тетэу, сэ о уиӀорышӀэр гупсэф сыгу илъэу джы дунаим серэхыжь;
LUK.2.30+LUK.2.31	сыда пӀомэ, цӀыф лъэпкъ пстэуми апашъхьэ о щыбгъэхьазырыгъэу, цӀыфхэр мыкӀодхэу Къэзгъэнэжьыщтыр сэ сынэхэмкӀэ слъэгъугъэ.
LUK.2.32	Ар нэфынэу хымэ лъэпкъхэм шъыпкъагъэр язгъэшӀэщтыр ары, о плъэпкъ Израиль щытхъушхо иӀэ зыгъэхъущтри ары.
LUK.2.33	Сабыим ехьылӀагъэу Симеон къыӀогъэ гущыӀэхэр Юсыфрэ сабыим янэрэ агъэшӀэгъуагъэх. 
LUK.2.34	ЕтӀанэ ахэмэ ынэшӀу къащифэнэу Симеон Тхьэм афелъэӀуи, сабыим янэ Мерэм риӀуагъ: – Израиль щыщ цӀыфыбэхэр мы сабыим текӀодэнхэм паий, цӀыфыбэхэри мыкӀодхэу къыгъэнэжьынхэм паий, нэшанэу цӀыфхэр къызпэуцущтыр хъуным паий, Тхьэм ар къыгъэкӀуагъ. 
LUK.2.35	Аущтэу цӀыфыбэмэ агухэм арылъхэр нафэ къэхъущтых. Чатэм фэдэу гукъэошхом о угуи къыуӀэщт.
LUK.2.36	Ащ дэжьым Ашер лӀакъом щыщэу, Фануил ыпхъоу Аннэ ыцӀэу пегъымбар бзылъфыгъэ горэ щыӀагъ. ЫныбжькӀэ лъэшэу хэкӀотэгъагъ. ЗыдэкӀо ужым илъэсиблэ илӀ игъусагъ. 
LUK.2.37	ЕтӀанэ лӀыр зэлӀэм, бзылъфыгъэр зэрэшъузэбэу ыныбжь тӀокӀиплӀырэ плӀырэ хъугъэ. Тхьэм иунэшхо къычӀэмыкӀэу, ынэкӀэу, Тхьэм елъэӀоу, чэщи мафи Тхьэр ыгъэлъапӀэщтыгъ. 
LUK.2.38	А ныор а сыхьат дэдэм Мерэмрэ Юсыфрэ абгъодахьи, Тхьэм щытхъу фишӀыгъ. Тхьэм Ерусалим шъхьафитыныгъэ къызэрэритыщтым паплъэщтыгъэ цӀыфхэм сабыим игугъу афишӀ зэпытыгъ.
LUK.2.39	Мерэмрэ Юсыфрэ Зиусхьаным ихабзэ иунашъо тетэу, зэкӀэри загъэцэкӀэ ужым, Галилей хэкум ит якъалэу Назарет агъэзэжьыгъ. 
LUK.2.40	Сабыим зыкъыӀэтыщтыгъ, ыгукӀи ыпсэкӀи хахъощтыгъ, акъылышӀу иӀэ хъущтыгъ, Тхьэм ынэшӀуи къыщифэщтыгъ.
LUK.2.41	Илъэс къэс Исус янэ-ятэхэр ӀутӀыжъ мэфэкӀ мэфэшхом
LUK.2.42	КӀалэр илъэс пшӀыкӀутӀу зэхъум, хабзэм тетэу, мэфэкӀ мэфэшхом тефэу Ерусалим кӀуагъэх. 
LUK.2.43	МэфэкӀ мэфэшхохэр зыблэкӀхэм, янэ-ятэхэм якъалэ загъэзэжьым, ахэмэ амышӀахэу кӀалэу Исус Ерусалим къыдэнагъ. 
LUK.2.44	Адрэ ягъусэхэм ахэтэу гугъэхэзэ, янэ-ятэхэр зы мафэ гъогум тетыгъэх. ЕтӀанэ яблагъэхэмрэ яныбджэгъухэмрэ адэжь кӀалэм щылъыхъухэу аублагъ. 
LUK.2.45	Къызамыгъотыжьым, лъыхъунхэу Ерусалим къагъэзэжьыгъ. 
LUK.2.46	Мэфищ ужым Тхьэм иунэшхо чӀэсэу къагъотыжьыгъ, дин гъэсакӀохэм ахэсэу, ахэмэ къаӀорэм едэӀоу, яупчӀэу. 
LUK.2.47	КӀалэм ыӀорэм къедэӀущтыгъэ пстэуми игубзыгъагъэрэ ипэгъокӀхэмрэ агъэшӀагъощтыгъэх. 
LUK.2.48	Янэ-ятэхэм кӀалэр залъэгъум, агъэшӀэгъуагъ. – А кӀал, сыда къытэпшӀагъэр? – къыриӀуагъ янэ. – Уяти сэри гумэкӀыгъом тыхэтэу тыкъыплъэхъу.
LUK.2.49	– Сыд пае шъукъыслъыхъура? – къариӀожьыгъ кӀалэм. – Сэ ся Тэ иунэшхо сычӀэсын зэрэфаер шъушӀэрэба?
LUK.2.50	Ау кӀалэм гущыӀэхэу къариӀуагъэхэр къагурыӀуагъэп.
LUK.2.51	ЕтӀанэ янэ-ятэхэм ягъусэу Исус НазареткӀэ ехыжьыгъ, афэӀорышӀэуи щытыгъ. Янэ мы Ӏофхэр зэкӀэ ыгу риубытагъэх. 
LUK.2.52	Исус зыкъыӀэтыщтыгъ, нахь акъылышӀуи хъущтыгъ, Тхьэми цӀыфхэми агу къеӀущтыгъ.
LUK.3.1	Кайсар Тиберые
LUK.3.2	Аннэрэ Кайафэрэ
LUK.3.3	Иуан Иордан псыхъом иӀэгъо-благъо зэкӀэ къыкӀухьэзэ, цӀыфхэм Тхьэм игущыӀэхэр аригъэӀущтыгъ, моущтэу къыӀозэ:
LUK.3.3	– ШъуипсэкӀодшӀагъэхэм шъуафыкӀэгъожьи, зысэжъугъэумэхъ
LUK.3.4	Мы Ӏофхэр зэкӀэ хъугъэх, пегъымбар Ешайа игущыӀэхэр итхылъ зэритым фэдэу
LUK.3.4	«Шъоф нэкӀым джэ макъэ горэ къыщэӀу: Зиусхьаным игъогу фэжъугъэпси, игъогу лъагъохэр зэшъхьэ-зашъо фэшъушӀых.
LUK.3.5	Сыдрэ хъуати сэищт, сыдрэ Ӏуашъхьи бги къефэхыщт. Гъогу ӀонтӀагъэхэр занкӀэ хъущтых. Мызэшъхьэ-зэшъо гъогухэр зэшъхьэ-зашъо хъущтых.
LUK.3.6	ЦӀыфхэр мыкӀодхэу Тхьэм къызэригъэнэжьхэрэр цӀыф пстэуми алъэгъущт».
LUK.3.7	ЦӀыф купышхохэм зырагъэумэхъынэу Иуан дэжь къыдэкӀыгъэх. Ежь ахэмэ ариӀощтыгъ: – Шъо блэщылъфхэр!
LUK.3.8	ШъуипсэкӀодшӀагъэхэм шъуафыкӀэгъожьыным фэшъошэ ӀофышӀухэр жъугъэцакӀэх. «Ибрахьимэ тэ тят» шъугукӀэ шъуӀоным шъуфитэу шъумыгугъ, сыда пӀомэ, сэ шъосэӀо, Тхьэм мы мыжъохэм Ибрахьимэ пае лъфыгъэхэр къахигъэхъукӀын ылъэкӀыщт. 
LUK.3.9	Обзэгъур чъыг лъапсэхэм атыраубытэгъах. Аущтэу сыдрэ чъыгэу шӀугъэ къызпымыкӀэрэр раупкӀынышъ, машӀом падзэщт.
LUK.3.10	ЦӀыф купышхохэр Иуан къеупчӀыгъэх: – Сыда адэ тэ тшӀэщтыр?
LUK.3.11	– Хэти джэнитӀу зиӀэм джанэ зимыӀэм зыр рерэт, – ариӀожьыгъ ахэмэ. – Шхын зиӀэми шхын зимыӀэм рерэт.
LUK.3.12	Хьакъулахь ахъщэр хэзыххэрэми зырагъэумэхъыным пае, Иуан дэжь къакӀохи, къеупчӀыгъэх: – Дин гъэсакӀу, тэ сыда тшӀэщтыр?
LUK.3.13	– ЦӀыфхэм къаӀышъухын фаем нахьыбэ къаӀышъумых, – ариӀожьыгъ ахэмэ.
LUK.3.14	– Адэ тэ сыда тшӀэщтыр? – къеупчӀыгъэх дзэлхэри Иуан. – Зыми егъэзыгъэкӀэ иахъщэ къытешъумых, зыми пцӀыкӀэ шъуемыдау. Ахъщэ лэжьапкӀэу къышъуатырэм шъуезэгъ, – ариӀожьыгъ ахэмэ.
LUK.3.15	– Мы Иуан Христосэу зыфаӀорэр ары шъуӀуа? – аӀоу, гугъапӀэ яӀэу цӀыфхэр зэкӀэ агухэмкӀэ зэупчӀыжьыщтыгъэх.
LUK.3.16	– Сэ псымкӀэ шъусэумэхъы, ау сэщ нахьи нахь лъэкӀышхо иӀэу зыгорэ къэкӀощт, – ариӀуагъ Иуан зэкӀэ ахэмэ. – Ащ ицокъэлъэпсхэр фэстӀэтэнхэуи сифэшъуашэп. Ащ Тхьэм ы Псэ ЛъапӀэкӀэ ыкӀи машӀокӀэ шъуиумэхъыщт. 
LUK.3.17	Ащ ихьанцэ ыӀэ чӀэлъ, ихьамэщи ыукъэбзыжьынышъ, икоци иконхэм аритэкъожьыщт, ау уарзэр мыкӀосэжьын машӀокӀэ ыгъэстыщт.
LUK.3.18	Аущтэу Иуан цӀыфхэр нэмыкӀыбэхэми афигъасэхэзэ, къэбарышӀур аригъэӀущтыгъ.
LUK.3.19	Ежь ыш
LUK.3.20	Джащыгъум Ирод бзэджагъэу ышӀэгъэ пстэуми ахигъахъуи, идзэлӀхэм Иуан хьапсым чӀаригъэдзагъ.
LUK.3.21	Иуан цӀыф пстэури ыумэхъ зэхъум, Исуси ыумэхъыгъ. Исус Тхьэм зелъэӀум, уашъор зэӀукӀи, 
LUK.3.22	тхьаркъом ыпкъ фэдэу пкъы иӀэу, Тхьэм ы Псэ ЛъапӀэ Исус къыфехыгъ. Уашъом макъэ къиӀукӀыгъ: – Оры сэ шӀу слъэгъурэ с Къо кӀасэр. Сэ сыгу о къыоӀугъ. 
LUK.3.23	Исус иӀоф зеублэм, илъэс щэкӀ ыныбжьыгъ. ЦӀыфмэ къызэрашӀошӀыгъэм фэдэу, ар Юсыф ыкъуагъ. Ар Илый ыкъуагъ. 
LUK.3.24	Ар Матфат ыкъуагъ. Ар Лэуй ыкъуагъ. Ар Мелхый ыкъуагъ. Ар Яннай ыкъуагъ. Ар Юсыф ыкъуагъ. 
LUK.3.25	Ар Маттафый ыкъуагъ. Ар Амос ыкъуагъ. Ар Наум ыкъуагъ. Ар Еслим ыкъуагъ. Ар Наггей ыкъуагъ. 
LUK.3.26	Ар Мааф ыкъуагъ. Ар Маттафый ыкъуагъ. Ар Семей ыкъуагъ. Ар Юсыф ыкъуагъ. Ар Иудэ ыкъуагъ. 
LUK.3.27	Ар Иоаннан ыкъуагъ. Ар Рисай ыкъуагъ. Ар Зоробабел ыкъуагъ. Ар Шеалтиил ыкъуагъ. Ар Нирый ыкъуагъ. 
LUK.3.28	Ар Мелхый ыкъуагъ. Ар Аддый ыкъуагъ. Ар Косам ыкъуагъ. Ар Элмодам ыкъуагъ. Ар Ир ыкъуагъ. 
LUK.3.29	Ар Иосие ыкъуагъ. Ар Элиезер ыкъуагъ. Ар Иорим ыкъуагъ. Ар Матфат ыкъуагъ. Ар Лэуй ыкъуагъ. 
LUK.3.30	Ар Симеон ыкъуагъ. Ар Иудэ ыкъуагъ. Ар Юсыф ыкъуагъ. Ар Ионан ыкъуагъ. Ар Элиаким ыкъуагъ. 
LUK.3.31	Ар Мелеай ыкъуагъ. Ар Майнан ыкъуагъ. Ар Маттафай ыкъуагъ. Ар Натан ыкъуагъ. Ар Даутэ ыкъуагъ. 
LUK.3.32	Ар Ищай ыкъуагъ. Ар Обид ыкъуагъ. Ар БоӀаз ыкъуагъ. Ар Сэлмон ыкъуагъ. Ар Нахшон ыкъуагъ. 
LUK.3.33	Ар Аминадаб ыкъуагъ. Ар Рам ыкъуагъ. Ар Хэцрон ыкъуагъ. Ар Пэрэц ыкъуагъ. Ар Иудэ ыкъуагъ. 
LUK.3.34	Ар Якъубэ ыкъуагъ. Ар Исхьакъ ыкъуагъ. Ар Ибрахьимэ ыкъуагъ. Ар Терах ыкъуагъ. Ар Нахор ыкъуагъ. 
LUK.3.35	Ар Серух ыкъуагъ. Ар Рагаб ыкъуагъ. Ар Фалек ыкъуагъ. Ар Ебер ыкъуагъ. Ар Салэ ыкъуагъ. 
LUK.3.36	Ар Кайнан ыкъуагъ. Ар Арфаксад ыкъуагъ. Ар Сим ыкъуагъ. Ар Нухьэ ыкъуагъ. Ар Ламэхъ ыкъуагъ. 
LUK.3.37	Ар Метушалах ыкъуагъ. Ар Хьанэхъу ыкъуагъ. Ар Яред ыкъуагъ. Ар Махьалалел ыкъуагъ. Ар Кайнан ыкъуагъ. 
LUK.3.38	Ар Енос ыкъуагъ. Ар Сиф ыкъуагъ. Ар Адэм ыкъуагъ. Ар Тхьэм ий.
LUK.4.1	Тхьэм ы Псэ ЛъапӀэ инэу ыгу илъэу, Исус Иордан псыхъом къыӀукӀыжьыгъ. 
LUK.4.2	Тхьэм ы Псэ ЛъапӀэ ар шъоф нэкӀым ыщагъ. А чӀыпӀэм шэйтаныр ащ псэкӀод ригъэшӀэным мэфэ тӀокӀитӀурэ ыуж итыгъ. А мафэхэм Исус зи ышхыгъэп, ахэри зытешӀэхэ ужым, къэмэлэкӀагъ.
LUK.4.3	Джащыгъум шэйтаным Исус къыриӀуагъ: – О Тхьэм ури Къомэ, мы мыжъор хьалыгъу хъунэу унашъо фэшӀ.
LUK.4.4	– Тхьэм игущыӀэ тхыгъэхэм арыт
LUK.4.5	ЕтӀанэ шэйтаным Исус чӀыпӀэ лъагэ горэм дищаий, зы нэплъэгъукӀэ дунаим тет пачъыхьагъу пстэури къыригъэлъэгъугъ. 
LUK.4.6	Ащ Исус къыриӀуагъ: – Мы пачъыхьагъухэм ятетыгъо пстэумрэ щытхъушхоу яӀэмрэ остыщтых, сыда пӀомэ, сӀэ илъых, сызфаем естын сыфит. 
LUK.4.7	ЛъэгонджэмышъхьэкӀэ укъэтӀысэу сыбгъэлъапӀэмэ, ахэр зэкӀэ о уие хъущт.
LUK.4.8	– Тхьэм игущыӀэ тхыгъэхэм арыт
LUK.4.9	Ащ ыуж шэйтаным Исус Ерусалим ыщи, Тхьэм иунэшхо нахь лъэгапӀэу иӀэм тыригъэуцуи, къыриӀуагъ: – О Тхьэм ури Къомэ, мыщ дэжьым зыщедзых; 
LUK.4.10+LUK.4.11	сыда пӀомэ, Тхьэм игущыӀэ тхыгъэхэм арыт
LUK.4.12	– Тхьэм игущыӀэ тхыгъэхэм арыт
LUK.4.13	ЕтӀанэ шэйтаным Исус псэкӀод зэрэригъэшӀэн Ӏэмал пстэури зеухым, игъо ифэмэ, къыгъэзэжьынэу ӀукӀыжьыгъ.
LUK.4.14	ЕтӀанэ Тхьэм ы Псэ ЛъапӀэ илъэкӀыкӀэ Исус Галилей хэкум ыгъэзэжьыгъ. Исус икъэбар а хэкум зэкӀэ щыӀугъ. 
LUK.4.15	ЦӀыф пстэуми щытхъу къыфашӀэу, Исус ахэмэ ясинэгогухэм Тхьэм игущыӀэхэр щаригъашӀэщтыгъ.
LUK.4.16	Исус зыщапӀугъэ Назарет къэкӀуагъ. Зэрихабзэу, шэмбэт мафэм
LUK.4.17	Пегъымбар Ешайа итхылъ къыратыгъ. Тхылъыр къызэгуихи, моущтэу зэрытхэгъэ чӀыпӀэр къыгъотыгъ
LUK.4.18	«Зиусхьаным ы Псэ ЛъапӀэ сыгу илъ хъугъэ; сыда пӀомэ, Тхьэм дэгъэ лъапӀэр къысщифагъ. КъызкӀысщифагъэр тхьамыкӀэхэм къэбарышӀур язгъэӀуныр ары. Зыгу кӀодыгъэхэр згъэхъужьынхэуи, хьапсчӀэсхэр шъхьафит зэрэхъужьыщтхэр язгъэӀунэуи, нэшъухэр къэзгъэплъэжьынхэуи, къин зыщэчыхэрэр шъхьафит сшӀыжьынхэуи Тхьэм сыкъыгъэкӀуагъ
LUK.4.19	Зиусхьаным ынэшӀу цӀыфхэм къазыщифэщт илъэсыр къызэрэсыгъэм икъэбар язгъэӀунэуи сыкъыгъэкӀуагъ».
LUK.4.20	Исус етӀанэ тхылъыр зэгуипӀожьи, синэгогу ӀофышӀэм ритыжьи, тӀысыгъэ. Синэгогум чӀэс цӀыф пстэури анэхэр тырагъэдыкъагъэхэу ащ къеплъыщтыгъэх. 
LUK.4.21	Исус ахэмэ ариӀоу ыублагъ: – Зэхэшъухызэ, Тхьэм мы игущыӀэ тхыгъэхэр непэ къэшъыпкъэжьыгъэх.
LUK.4.22	ЦӀыфхэм агу инэу Исус еӀугъ, игущыӀэ дахэхэри агъэшӀэгъуагъэх. Ахэмэ къаӀуагъ: – Юсыф ыкъор арыба мыр?
LUK.4.23	– Щэч хэмылъэу, мы гущыӀэжъыр къысэшъуӀощт: «Ӏазэр, зыгъэхъужь!» – ариӀуагъ Исус. – Къалэу Капернаум Ӏофэу щыпшӀагъэхэу зэхэтхыгъэхэр мы къалэу уянэ икъалэ щышӀэх.
LUK.4.24	Исус етӀани къыпигъэхъожьыгъ: – Шъыпкъэр шъосэӀо, хэтрэ пегъымбари янэ икъалэ щадэрэп. 
LUK.4.25	Ау шъыпкъэр шъосэӀо, пегъымбар Иляс
LUK.4.26	Ау щытми, ахэмэ ащыщ горэм дэжь Тхьэм Иляс ыгъэкӀуагъэп, къалэу Сидон иӀэгъо-благъо ит къуаджэу Сарептэ дэс шъузабэ горэм дэжь ыгъэкӀуагъэ нахь. 
LUK.4.27	Ащ фэдэуи, пегъымбар Елисей
LUK.4.28	Ар зызэхахым, синэгогум чӀэс цӀыф пстэури лъэшэу къэгубжыгъ. 
LUK.4.29	Къызщылъэтхи, Исус къалэм дафи, къалэр зытет бгышъхьэм радзыхынэу ащагъ. 
LUK.4.30	Ау Исус ахэмэ азыфагу дэдэ пхырыкӀи, ӀукӀыжьыгъ.
LUK.4.31	ЕтӀанэ Исус Галилей хэкум щыщ Капернаум
LUK.4.32	ЦӀыфхэм Исус Тхьэм игущыӀэхэр зэраригъашӀэщтыгъэ шӀыкӀэр лъэшэу агъэшӀэгъуагъ, сыда пӀомэ, тетыгъошхо иӀэу, ахэмэ адэгущыӀэщтыгъэшъ ары.
LUK.4.33	Синэгогум джынэпцӀэ Ӏае зыхэс лӀы горэ чӀэтыгъ. Ар мэкъэшхокӀэ къахэкууагъ:
LUK.4.34	– Е-о-ой, сыд уиӀофэу къытхэлъыр, Назарет щыщ Исус? ТыбгъэкӀодынэу укъэкӀуагъа? О хэтми узыщыщыр сэшӀэ: Тхьэм дэжь къикӀыгъэ ЛъапӀэр оры!
LUK.4.35	– Щыгъэт, мы лӀым хэкӀыжь! – къыӀуагъ Исус джынапцӀэм егыеу. ДжынапцӀэм зэкӀэмэ апашъхьэ лӀыр къыриути, зи римышӀэу хэкӀыжьыгъ.
LUK.4.36	ЗэкӀэми лъэшэу агъэшӀагъоу зэраӀожьыщтыгъ: – Мыр сыда? Тетыгъошхорэ лъэкӀышхорэ иӀэу, джынэпцӀэ Ӏаехэм унашъо афишӀызэ, цӀыфхэм ахефых.
LUK.4.37	Джаущтэу Исус икъэбар хэкум иӀэгъо-благъо тыдэкӀи щыӀугъ.
LUK.4.38	Исус синэгогум къычӀэкӀыжьи, Симон иунэ ихьагъ. Симон ишӀугуащэ плъыр-стырэм лъэшэу ригъэзыгъэу пӀэм хэлъыгъ. Исус ар ыгъэхъужьынэу елъэӀугъэх.
LUK.4.39	Исус сымаджэм шъхьэщыуцуи, плъыр-стырэм егыий, хигъэкӀыжьыгъ. Бзылъфыгъэр ащ лъыпытэу къэтэджыжьи, ахэр къыхьакӀэу ыублагъ.
LUK.4.40	Тыгъэр къохьажь зэхъум, уз зэфэшъхьаф зиӀэ сымаджэхэр зэкӀэ Исус къыфащэхэу цӀыф пстэуми аублагъ. Ахэмэ ащыщ пэпчъ ыӀэ тырилъхьэзэ, ыгъэхъужьыщтыгъ. 
LUK.4.41	ДжынапцӀэхэр цӀыфыбэхэм къахэкӀыжьыщтыгъэх, куохэзэ: – Оры Христосэу Тхьэм ы Къор! Ар зэрэ Христосыр ахэмэ ашӀэщтыгъэти, Исус ягыити, къэгущыӀэнхэу фит ышӀыщтыгъэхэп.
LUK.4.42	Нэф къызэшъым, Исус къалэм дэкӀи, чӀыпӀэ Ӏудзыгъэ горэм кӀуагъэ. Ау цӀыф купышхохэр лъыхъухи, къызагъотыжьым, адэжь къагъэнэнэу пылъыгъэх.
LUK.4.43	– НэмыкӀ къалэхэми Тхьэм и Тетыгъошхо ехьылӀэгъэ къэбарышӀур цӀыфмэ щязгъэӀун фае. Джары Тхьэм сыкъызфигъэкӀуагъэр, – ариӀуагъ Исус.
LUK.4.44	Аущтэу Галилей хэкум ит синэгогухэм Тхьэм игущыӀэхэр цӀыфмэ щаригъэӀущтыгъ.
LUK.5.1	Мафэ горэм Исус Геннисарет зыцӀэ псыхъураем
LUK.5.2	А чӀыпӀэм псы Ӏушъом къошъуитӀу Ӏутэу Исус ылъэгъугъ. Пцэжъыяшэхэр ахэмэ къарыкӀыгъэхэу, яхъытыухэр аукъэбзэщтыгъэх. 
LUK.5.3	А къуашъохэм язэу Симон ием Исус ихьи, тӀэкӀу ӀукӀотынэу Симон риӀуи, тӀысыгъэ. ЕтӀанэ къуашъом исэу, цӀыф купышхохэм Тхьэм игущыӀэхэр аригъашӀэхэу ыублагъ.
LUK.5.4	ЦӀыфхэм Тхьэм игущыӀэхэр зарегъашӀэхэ ужым, Исус Симон риӀуагъ: – КуупӀэм хахьи, пцэжъые къэшъуубытыным пае, шъуихъытыухэр хэшъудзэх.
LUK.5.5	– Тхьэматэ, чэщ реным бэрэ тыулэугъ, ау зи къэтыубытыгъэп, – къыӀожьыгъ Симон. – Ау о зэрэпӀорэм тетэу, джыри зэ хъытыухэр хэсыдзэщтых.
LUK.5.6	Хъытыухэр зыхадзэхэм, пцэжъыябэ къаубытыгъэти, яхъытыухэр зэготхъыхэу аублагъ. 
LUK.5.7	Ягъусэхэу адрэ къуашъом исхэр къэкӀонхэшъ, къадэӀэпыӀэнхэу Ӏэ афашӀыгъ. Ахэр къакӀохи, чӀэбынкӀэ щынагъоу къошъуитӀумэ пцэжъые арыз ашӀыгъ.
LUK.5.8	Симон Петрэ ар зелъэгъум, Исус ылъакъохэм адэжь зыщыридзыхи, ыӀуагъ: – Сэ збгъодэкӀ, Зиусхьан! Сэ сыпсэкӀодышӀэ цӀыф.
LUK.5.9	Ар зыкӀиӀуагъэр пцэжъыехэу къаубытыгъэхэр зэрэбагъэм пае, ежьыри адрэ игъусэхэми агучӀэ изыгъагъэти ары. 
LUK.5.10	Ащ фэдэу Зебедей ыкъуитӀоу Якъуби Иуани Симон дэлажьэщтыгъэхэми агучӀэ изыгъагъ. – Умыщын, – риӀуагъ Исус Симон. – Пцэжъые къэуубытыным ыуж узэритыгъэм фэдэу, джы къыщегъэжьагъэу цӀыфхэр сэ сигъогу къытебгъэхьащтых.
LUK.5.11	ЕтӀанэ ахэмэ якъуашъохэр псым къыхалъэшъужьхи, зэпстэури къагъани, Исус ыуж ихьагъэх.
LUK.5.12	Исус къалэ горэм щыӀэу, шъоджэ уз Ӏаем зэлъиубытыгъэ лӀы горэ къэкӀуагъ. Ащ Исус зэрилъэгъугъэм тетэу, чӀыгум бгъэгукӀэ зыридзыхи, елъэӀугъ: – Тхьэматэ, уфаемэ, сыбгъэхъужьын плъэкӀыщт.
LUK.5.13	Исус ыӀэ ыщэий, тырилъхьи
LUK.5.14	Исус ащ фигъэпытэу риӀуагъ: – Мыр зыми емыӀотэжь, ау дин пащэм дэжь кӀуи, зегъэлъэгъу. Узэрэхъужьыгъэм пае, пегъымбар Мусэ иунашъо тетэу къурмэн шӀы. Ар узэрэхъужьыгъэмкӀэ цӀыфхэм апашъхьэ шыхьат щыхъущт.
LUK.5.15	Ау Исус икъэбар ыпэм нахьи нахьыбэу цӀыфмэ ахэхьагъэ хъугъэ. Аущтэу цӀыф купышхохэр Исус къыӀохэрэм къядэӀунхэу, яузхэри рагъэгъэхъужьынхэу ыдэжь къакӀохэу хъугъэ. 
LUK.5.16	Ау Исус цӀыфмэ ахэкӀызэ, Ӏудзыгъэ чӀыпӀэхэм Тхьэм щелъэӀуным пае, кӀоныр ихэбзагъ.
LUK.5.17	Мафэ горэм Исус цӀыфхэм Тхьэм игущыӀэхэр аригъашӀэщтыгъ. Галилей ыкӀи Иудей хэкухэм якъоджэ пстэуми, Ерусалими къарыкӀыгъэхэу, фарисейхэри Тэурат егъэджэкӀо пащэхэри Исус къедэӀущтыгъэ цӀыфхэм ахэсыгъэх. Сымаджэхэр ыгъэхъужьынхэу Зиусхьаным ыкӀуачӀэ Исус хэлъыгъ. 
LUK.5.18	Джащыгъум зыӀэпкъ-лъэпкъ узым зэкӀиубытэгъэ лӀы горэ пӀуаблэм телъэу нэбгырэ заулэмэ къахьыгъ, Исус ыпашъхьэ ралъхьаным пае, унэм рахьаным пылъыгъэх. 
LUK.5.19	Ау цӀыфхэр зэрэбагъэм къыхэкӀыкӀэ, сымаджэр унэм рахьан алъэкӀыгъэп. Аущтэу зэхъум, унашъхьэм дэкӀуаехи, унашъхьэм щыщ тырахи, сымаджэр пӀуаблэм телъэу, цӀыф пстэуми къалъэгъоу Исус ыпашъхьэ къыратӀупщэхыгъ.
LUK.5.20	Ахэмэ яшӀошъхъуныгъэ зелъэгъум, Исус а лӀым риӀуагъ: – УипсэкӀодшӀагъэхэр къыпфэгъугъэх.
LUK.5.21	Ар зеӀом, Тэурат егъэджэкӀо пащэхэмрэ фарисейхэмрэ агухэмкӀэ аӀоу аублагъ: – Хэта мыр? Тхьэр егъэпцӀыба? Тхьэм нэмыкӀэу, хэта псэкӀодшӀагъэхэр зыгъэгъун зылъэкӀырэр?
LUK.5.22	Ау Исус ахэмэ агухэм арылъыр ешӀэти, ариӀуагъ: – Сыд пае ащ фэдэ Ӏофхэр шъо шъугукӀэ шъуӀора? 
LUK.5.23	Тара нахь псынкӀагъор, «УипсэкӀодшӀагъэхэр къыпфэгъугъэх» пӀоныр ара, хьауми «Къэтэджи къэкӀухь» пӀоныр ара? 
LUK.5.24	Ау къэшъушӀэным пае, ЦӀыф Лъэпкъым ы Къо псэкӀодшӀагъэхэр ыгъэгъунхэу дунаим тетыгъо зэрэщыриӀэр, – джащыгъум Исус зыӀэпкъ-лъэпкъ узым зэкӀиубытэгъэ лӀым риӀуагъ: – Сэ осэӀо, къэтэджи, уипӀуаблэ къашти, шъуадэжь кӀожь!
LUK.5.25	Ардэдэм а лӀыр ахэмэ апашъхьэ къыщытэджи, пӀуаблэу зытелъыгъэр зыдиштэжьи, Тхьэм щытхъу фишӀызэ, ядэжь кӀожьыгъэ. 
LUK.5.26	ЗэкӀэми агучӀэ изыгъэу Тхьэм щытхъу фашӀыщтыгъ. Щынагъэхэу къаӀощтыгъ: – Сыд гъэшӀэгъонышху тэ непэ тлъэгъугъэр!
LUK.5.27	Ащ нэуж Исус къызыдэкӀым, хьакъулахь ахъщэ зыщыхахырэ унэм Ӏусэу, хьакъулахь ахъщэр хэзыхырэ лӀы горэу Лэуй зыцӀэр ылъэгъугъ. – Сауж къырыкӀу, – риӀуагъ Исус. 
LUK.5.28	Лэуй къэтэджи, зэкӀэри къыгъани, Исус ыуж ихьагъ.
LUK.5.29	ЕтӀанэ Лэуй иунэ гухэхъо Ӏанэ Исус фытыригъэуцуагъ. Хьакъулахь ахъщэр хэзыххэрэмрэ нэмыкӀ хьакӀэхэмрэ бэ хъухэу Ӏанэм пэсыгъэх. 
LUK.5.30	Аущтэу залъэгъум, фарисейхэмрэ Тэурат егъэджэкӀо пащэхэмрэ ар агу римыхьэу, Исус игъогу рыкӀохэрэм араӀуагъ: – Хьакъулахь ахъщэр хэзыххэрэмрэ псэкӀодышӀэхэмрэ сыда шъузкӀадашхэрэри шъузкӀадешъорэри?
LUK.5.31	– Псаухэр арэп Ӏазэ зищыкӀагъэхэр, сымаджэхэр ары нахь, – ариӀожьыгъ Исус. 
LUK.5.32	– Шъыпкъагъэ зиӀэ цӀыфхэм сяджэнэу арэп сыкъызфэкӀуагъэр, псэкӀодышӀэхэр япсэкӀодшӀагъэхэм афыкӀэгъожьынхэм пае сяджэнэу ары нахь.
LUK.5.33	Фарисейхэмрэ Тэурат егъэджэкӀо пащэхэмрэ Исус къыраӀуагъ: – Иуан игъогу рыкӀохэрэм бэрэ анэкӀы, Тхьэм елъэӀух, фарисейхэм ягъогу рыкӀохэрэри ары, ау о уигъогу рыкӀохэрэр машхэх, ешъох.
LUK.5.34	– Шъаор ягъусэфэкӀэ, шъаом игъусэхэр жъугъэнэкӀынха? – ариӀожьыгъ Исус ахэмэ. 
LUK.5.35	– Ау шъаор затырахыщт мафэхэр къэкӀощтых. А мафэхэр къызыкӀохэкӀэ, анэкӀыщт.
LUK.5.36	Джащыгъум зы гъэсэпэтхыдэ къафиӀотагъ: – Зыми идэжьын щыгъыныкӀэм къыпитхъэу щыгъыныжъым фишӀырэп. Аущтэу ышӀымэ, щыгъыныкӀэри зэӀитхъыжьыщт, щыгъыныкӀэм щыщ идэжьыныр щыгъыныжъыми екӀущтэп. 
LUK.5.37	Джащ фэдэу зыми сэнэпс шӀыгъакӀэр шъонтыжъхэм аригъахъорэп. Аущтэу ышӀымэ, сэнэпс шӀыгъакӀэм шъонтхэр къызэгуитхъынхэшъ, сэнэпсри къичъыжьыщт, шъонтхэри кӀодыщтых. 
LUK.5.38	Ау сэнэпс шӀыгъакӀэр шъонтыкӀэхэм арагъахъон фае. Ащыгъум тӀури мыкӀодхэу къэнэжьыщтых. 
LUK.5.39	Сэнэпсыжъ ешъуагъэм сэнэпс шӀыгъакӀэм ыгу еӀущтэп; сыда пӀомэ, сэнэпсыжъыр нахь дэгъоу еӀошъ ары.
LUK.6.1	Шэмбэт мафэ горэм Исус коц хьасэхэр зэпичыхэзэ, игъогу рыкӀохэрэм коцышъхьэхэр къыпачыхэзэ, ӀэгукӀэ аӀотхэзэ, ашхыщтыгъэх. 
LUK.6.2	Фарисей заулэмэ аӀуагъ: – Шэмбэт мафэм хабзэкӀэ пшӀэ мыхъущтыр
LUK.6.3	– Даутэрэ игъусэхэмрэ мэлакӀэ лӀэхэ зэхъум, ащ ышӀагъэм шъуеджагъэба? – ариӀожьыгъ Исус ахэмэ. 
LUK.6.4	– Ар Тхьэм иунэ ихьи, цӀыфхэм Тхьэм ыпашъхьэ ралъхьэгъэ хьалыгъур
LUK.6.5	ЕтӀанэ Исус ариӀуагъ: – ЦӀыф Лъэпкъым ы Къо шэмбэт мафэм итхьэмат.
LUK.6.6	НэмыкӀ шэмбэт мафэ горэм Исус синэгогум чӀэхьагъэу, цӀыфхэм Тхьэм игущыӀэхэр аригъашӀэщтыгъ. ЗыӀэ джабгъу пыгъукӀыгъэ лӀы горэ ащ чӀэтыгъ. 
LUK.6.7	Шэмбэт мафэм тефэу Исус а лӀыр ыгъэхъужьыщтмэ, Тэурат егъэджэкӀо пащэхэмрэ фарисейхэмрэ Исус еплъакӀощтыгъэх, зэрагъэмысэн Ӏоф горэ къагъотыным пае. 
LUK.6.8	Ау Исус ахэмэ агухэм арылъыр ышӀагъ, зыӀэ лъэныкъо пыгъукӀыгъэ лӀым риӀуагъ: – Къэтэджи, мо утыгум къихь. ЛӀыр къэтэджи, утыгум къихьагъ. 
LUK.6.9	ЕтӀанэ Исус ахэмэ ариӀуагъ: – Сэ сышъоупчӀы. Шэмбэт мафэм шӀу пшӀэныр ара, хьауми бзэджагъэ пшӀэныр ара хабзэкӀэ хъущтыр, псэ мыкӀодэу къэбгъэнэжьыныр ара, хьауми бгъэкӀодыныр ара?
LUK.6.10	ЕтӀанэ ахэмэ зэкӀэмэ ахаплъи, а лӀым риӀуагъ: – О пӀэ къэщэй. ЛӀым ыӀэ къыщэий, адрэ Ӏэм фэдэу хъужьыгъэ. 
LUK.6.11	Ау ахэр губжыным къызэкӀигъэплъыхьагъэхэти, Исус рашӀэщтымкӀэ зэупчӀыжьыщтыгъэх.
LUK.6.12	А мафэхэм Тхьэм елъэӀуным пае, Исус Ӏуашъхьэм дэкӀоягъ. Тхьэм елъэӀузэ, чэщыр зэкӀэ ащ щырихыгъ. 
LUK.6.13	Нэф къызэрэшъэу, игъогу рыкӀохэрэм къяджи, ахэмэ ащыщэу нэбгырэ пшӀыкӀутӀу къахихи, апостолхэкӀэ яджагъ. А апостолхэр мыхэр арыгъэх: 
LUK.6.14	Симонэу ятӀонэрэ цӀэу Петрэ зыфиусыгъэр; ащ ышэу Индрыс; етӀанэ Якъуб, Иуан, Филипп, Бар-Талмай, 
LUK.6.15	Маттэ, Фомэ, Алфей ыкъо Якъуб, Симонэу зихэгъэгу ыпсэ емыблэжьэу фэлажьэрэмкӀэ
LUK.6.16	Якъубэ ыкъо Иудэ, Иудэ Искариот. А Иудэ Искариот ары нэужым тетыгъо зиӀэхэм Исус язгъэубытыгъэр.
LUK.6.17	Ахэмэ ягъусэу Исус къехыжьи, чӀыпӀэ зэшъхьэ-зашъом къыщыуцугъ. Игъогу рыкӀохэрэм ащыщхэу зы купышхо а чӀыпӀэм итыгъ. Ахэмэ анэмыкӀэуи цӀыф купышхо Иудей хэкум зэкӀэ, Ерусалими, къалэхэу Тиррэ Сидонрэ
LUK.6.18	Ахэр зэкӀэ Исус гущыӀэу къыӀохэрэм ядэӀунхэуи яузхэр рагъэгъэхъужьынхэуи къэкӀогъагъэх. ДжынэпцӀэ Ӏаехэм къин зэрагъэщэчырэ цӀыфхэри Исус ыгъэхъужьыщтыгъэх. 
LUK.6.19	Сымэджэ пстэури ыгъэхъужьынэу кӀуачӀэ ыпкъ къызэрэхэкӀыщтыгъэм пае, цӀыфхэр зэкӀэ зэрэнэсынхэм ыуж итыгъэх.
LUK.6.20	Исус игъогу рыкӀохэрэм яплъи, къыӀуагъ: – Гъогу мафэ шъутеуцуагъ, шъо, тхьамыкӀэхэр, сыда пӀомэ, Тхьэм и Тетыгъошхо ыӀэчӀэгъ шъучӀэт.
LUK.6.21	Гъогу мафэ шъутеуцуагъ, шъо, джы мэлакӀэ лӀэхэрэр, сыда пӀомэ, шъо зыжъугъэшхэкӀыжьыщт. Гъогу мафэ шъутеуцуагъ, шъо, джы гъыхэрэр, сыда пӀомэ, шъугушӀожьыщт.
LUK.6.22	Гъогу мафэ шъутеуцуагъ, ЦӀыф Лъэпкъым ы Къо игъогу шъузэрэрыкӀорэм пае, цӀыфхэм шъуауджэгъумэ, шъузыхадзымэ, къышъохъонхэмэ, шъуцӀэ ӀаекӀэ тегущыӀэхэмэ.
LUK.6.23	А мафэм шъугушӀу, шъузэрэгушӀорэм пае, шъудэпкӀай, сыда пӀомэ, Тхьэм уашъом ӀахьышӀоу къыщышъуфигъэшъошэщтыр инышъ ары. А цӀыфхэм ятэжъхэм пегъымбармэ аущтэу арашӀэщтыгъ.
LUK.6.24	Ау гъогу мыгъо шъутеуцуагъ, шъо, байхэр, сыда пӀомэ, шъугу зыгъэтхъэн Ӏофхэр жъугъотыгъахэх.
LUK.6.25	Гъогу мыгъо шъутеуцуагъ джы зызгъэшхэкӀыгъэхэр, сыда пӀомэ, мэлакӀэ шъулӀэжьыщт. Гъогу мыгъо шъутеуцуагъ джы гушӀохэрэр, сыда пӀомэ, шъугъыщт ыкӀи шъупыхьажьыщт.
LUK.6.26	Гъогу мыгъо шъутеуцуагъ зэкӀэ цӀыфхэр къышъущытхъухэмэ, сыда пӀомэ, а цӀыфхэм ятэжъхэм аущтэу пегъымбар нэпцӀхэм арашӀэщтыгъ.
LUK.6.27	– Ау шъо, къысэдэӀухэрэм, шъосэӀо. Шъуипыйхэр шӀу шъулъэгъух, шъузыуджэгъухэрэми шӀу афашъушӀ. 
LUK.6.28	Къышъобгыхэрэми Тхьэм ынэшӀу къащифэнэу шъуафелъэӀу, ӀаекӀэ къыжъудэзекӀохэрэми шӀукӀэ Тхьэм шъуафелъэӀу. 
LUK.6.29	О унэгушъо лъэныкъо къеорэм адрэ нэгушъори фэгъаз. О уищыгъын кӀыӀутелъ птезыхырэм джанэри къыфэгъан. 
LUK.6.30	Хэтми зыгорэкӀэ къыолъэӀурэм ет, уихьапщыпхэр птезыхырэми къыуитыжьынэу емыӀу. 
LUK.6.31	ЦӀыфхэр шъо къыжъудэзекӀонхэу шъузэрэфаем фэдэу, шъори ахэмэ шъуадэзекӀу.
LUK.6.32	– ШӀу шъузылъэгъухэрэм язакъоу шӀу шъулъэгъухэмэ, шъоркӀэ сыд фэдэ щытхъуа ащ хэлъыр? ПсэкӀодышӀэхэм ежьхэр шӀу къэзылъэгъухэрэр шӀу алъэгъужьхэба? 
LUK.6.33	ШӀугъэ къышъуфэзышӀэрэ цӀыфхэм шӀу афэшъушӀэжьмэ, шъоркӀэ сыд фэдэ щытхъуа ащ хэлъыр? ПсэкӀодышӀэхэм арыба ашӀэрэр? 
LUK.6.34	КъышъуатыжьынкӀэ шъузыщыгугъыхэрэм чӀыфэ яшъутымэ, шъоркӀэ сыд фэдэ щытхъуа ащ хэлъыр? ПсэкӀодышӀэхэм адрэ псэкӀодышӀэхэм чӀыфэ араты, аратыгъэм фэдиз къаӀахыжьынэу щыгугъыхэу. 
LUK.6.35	Ау шъуипыйхэр шӀу шъулъэгъух, шӀу афашъушӀ, къышъуатыжьынкӀэ шъущымыгугъэу чӀыфи яшъут. Аущтэу зышъушӀыкӀэ, Тхьэм ӀахьышӀоу къышъуфигъэшъошэщтыр ины хъущт, анахь Лъагэм ибынхэуи шъущытыщт; сыда пӀомэ, цӀыфхэу шӀу зыфаӀорэр къызгурымыӀохэрэмкӀи цӀыф бзаджэхэмкӀи Тхьэр шӀу. 
LUK.6.36	Шъуя Тэ лъапӀэ гукӀэгъу зэриӀэм фэдэу, шъори гукӀэгъу зижъугъаӀ.
LUK.6.37	– Зыми хьыкум тешъумышӀыхь, Тхьэми хьыкум къышъутыришӀыхьащтэп. Зы цӀыфи шъумыгъэмыси, Тхьэми шъуигъэмысэщтэп. ЦӀыфхэм афэжъугъэгъу, Тхьэми къышъуфигъэгъущт. 
LUK.6.38	ЦӀыфхэм яшъути, Тхьэм шъо къышъуитыщт. Шъуишапхъэ гъэсысыгъэу, иубагъэу, изэу, къелыжьыгъэу Тхьэм къышъуфишӀэжьыщт; сыда пӀомэ, шъо шапхъэу зэрэшъушырэм фэдэ шапхъэкӀэ Тхьэм шъо къышъуфишыжьыщт.
LUK.6.39	ЕтӀанэ Исус гущыӀэжъ ариӀуагъ: – Зы нэшъум адрэ нэшъур зэрищэн ылъэкӀына? ТӀури машэм ифэнхэба? 
LUK.6.40	ЕджакӀор езгъаджэрэм нахьи нахь инэп, ау хэти зэкӀэ зэригъэшӀагъэ зыхъукӀэ, езгъаджэрэм фэдэ мэхъу.
LUK.6.41	– О унэ пкъэоу кӀэлъым гу лъымытэу, пхъэцалэу о пшы ынэ кӀэлъыр сыд пае плъэгъура? 
LUK.6.42	О унэ пкъэоу кӀэлъыр умылъэгъоу, сыдэущтэу пшы епӀон плъэкӀыра, «Пхъэцалэу о унэ кӀэлъыр къыкӀэсэгъэх, сшы?» О нэпитӀу зиӀэр, ыпэ рапшӀэу пкъэоу о унэ кӀэлъыр къыкӀэхыжьи, етӀанэ пхъэцалэу о пшы ынэ кӀэлъыр къызэрэкӀэпхыжьыщтыр нафэу плъэгъущт.
LUK.6.43	– ЧъыгышӀум дэй къыпыкӀэрэп, чъыг дэими шӀу къыпыкӀэрэп. 
LUK.6.44	Сыдрэ чъыги зыфэдэр къыпыкӀэрэмкӀэ къэпшӀэщт. Пырэжъые куандэм ынджыр къыпачырэп, шхъуми сэнашъхьэ къыпачырэп. 
LUK.6.45	ЦӀыфышӀум ыгу илъ шӀугъэм шӀугъэ къыхехы, цӀыф бзаджэми ыгу илъ бзэджагъэм бзэджагъэ къыхехы; сыда пӀомэ, жэм къыдэкӀырэр гум илъыр ары.
LUK.6.46	– Сыд пае «Зиусхьан! Зиусхьан!» къысашъуӀора, сэ сӀорэр шъумыгъэцакӀэу? 
LUK.6.47	Хэти садэжь къакӀоу, сигущыӀэхэр зэхэзыхэу, ахэри зыгъэцакӀэрэр зыфэдэр шъозгъэшӀэщт. 
LUK.6.48	Ар зыфэдэр унэ зышӀырэ лӀэу чӀыгур куоу зытӀэу, унэ лъапсэр мыжъо пытэм тезышӀыхьагъэр ары. Псышхор къызеум, псым иорхэр а унэм еуагъэх, ау ар пытэу зэрашӀыгъэм пае, ыгъэхъыен ылъэкӀыгъэп. 
LUK.6.49	Ау сигущыӀэхэр зэхэзыхэу, ахэри зымыгъэцакӀэрэр зыфэдэр лӀэу зиунэ лъэпсэ пытэ имыӀэу, чӀыгушъхьэм тезышӀыхьагъэр ары. Псым иорхэр а унэм къызэреохэу, зэхэуагъ. А унэр зызэхаоми, Ӏэе дэдэу зэхэуагъ.
LUK.7.1	Исус а гущыӀэхэм зэкӀэ цӀыфхэр зарегъэдэӀухэ ужым, къалэу Капернаум дэхьагъ. 
LUK.7.2	Дзэ пащэ горэм шӀу ылъэгъурэ унэӀут горэ иӀагъ. А унэӀутыр лӀэным нэсыгъэу сымаджэу щылъыгъ. 
LUK.7.3	Дзэ пащэм Исус икъэбар зызэхехым, Исус къэкӀонышъ, иунэӀут ыгъэхъужьынэу джуртхэм янахьыжъхэм
LUK.7.4	Ахэр Исус дэжь къызэкӀохэм, лъэшэу елъэӀухэзэ раӀуагъ: – О ар фэпшӀэныр ифэшъуаш, 
LUK.7.5	сыда пӀомэ, тэ тлъэпкъ шӀу елъэгъу, тисинэгогуи тфаригъэшӀыгъ.
LUK.7.6	Исус адишти, адэкӀуагъ. Дзэ пащэм иунэ пэблагъэ зэхъухэм, дзэ пащэм иныбджэгъухэр Исус къыпигъэгъокӀыхи, къыраригъэӀуагъ: – Тхьэматэ, зымыгъэулэу, о сэ сиунэ укъихьанэу сифэшъуашэп. 
LUK.7.7	Ар зэрэсимыфэшъуашэм пае, уадэжь сшъхьэкӀэ сыкъэкӀонэуи зыфэзгъэшъошагъэп. Ау гущыӀэ закъо къаӀуи, унашъо шӀи, сиунэӀут хъужьыщт. 
LUK.7.8	Сыда пӀомэ, сэри лӀы горэм иунашъо ыӀэчӀэгъ сычӀэт, сиунашъуи ыӀэчӀэгъ дзэлӀхэр чӀэтых. Зыгорэм «КӀо» есӀомэ, кӀощт. Адрэми «КъакӀо» есӀомэ, къэкӀощт. СиунэӀути «Мыр шӀэ» есӀомэ, ышӀэщт.
LUK.7.9	Исус ар зызэхехым, а лӀыр ыгъэшӀэгъуагъ, ыуж ит цӀыф купышхоми зыфигъази, ариӀуагъ: – Сэ шъосэӀо, мыщ фэдэ шӀошъхъуныгъэ зиӀэ цӀыф Израиль хэгъэгуми изгъотагъэп.
LUK.7.10	ЕтӀанэ лӀыкӀохэм унэм агъэзэжьыгъ. Къызагъэзэжьым, унэӀутыр хъужьыгъэу рихьылӀэжьыгъэх.
LUK.7.11	Охътэ тӀэкӀу тешӀагъэу Исус Наин зыцӀэ къалэм кӀуагъэ. Игъогу рыкӀохэри цӀыф купышхори игъусагъэх. 
LUK.7.12	Исус къэлапчъэм игъунэгъу зэхъум, хьадэ горэ къыдахыщтыгъ. Ар шъузабэ горэм ыкъо зэкъуагъ. ЦӀыф купышхуи къалэм щыщэу шъузабэм игъусагъ. 
LUK.7.13	Зиусхьаным шъузабэр зелъэгъум, ыгу егъуи, моущтэу риӀуагъ: – Умыгъ, тян.
LUK.7.14	ЕтӀанэ пхъэмбаим бгъодахьи, теӀэбагъ. Хьадэр зыхьыхэрэр къызэтеуцуагъэх. ЕтӀанэ Исус къыӀуагъ: – А кӀал, къэтэдж осэӀо!
LUK.7.15	Ар зеӀом, лӀэгъэ кӀалэр къэтэджыжьи, къэгущыӀэу фежьагъ. Исуси ар янэ ритыжьыгъ.
LUK.7.16	ЗэкӀэми щынэгъошхо агу къихьагъ, Тхьэми щытхъу фашӀэу аӀуагъ: – Пегъымбарышхо къытхэкӀыгъ. Тхьэр нэшӀукӀэ илъэпкъ къеплъыгъ.
LUK.7.17	Исус ышӀагъэм икъэбар зэкӀэ Иудей хэкуми зэкӀэ Ӏэгъо-благъоми ащыӀугъ.
LUK.7.18	Мы Ӏофхэр зэкӀэ Иуан игъогу рыкӀохэрэм ежь раӀотэжьыгъэх. 
LUK.7.19	Ахэмэ ащыщхэу нэбгыритӀу Иуан къяджи, Зиусхьаным дэжь ыгъэкӀуагъэх моущтэу еупчӀынхэу: – Ора къэкӀон фаер хьауми нэмыкӀ горэм тыпэплъэн фая?
LUK.7.20	А нэбгыритӀур Исус дэжь къызэкӀохэм, къаӀуагъ: – УмэхъэкӀо Иуан тыкъыоупчӀынэу уадэжь тыкъыгъэкӀуагъ: «Ора къэкӀон фаер хьауми нэмыкӀ горэм тыпэплъэн фая?»
LUK.7.21	А мафэхэм сымэджэ Ӏаджи, уз Ӏае зиӀэ Ӏаджи, джынапцӀэ зыхэс цӀыф Ӏаджи Исус ыгъэхъужьыгъэх. Нэшъу Ӏаджи къыгъэплъэжьыгъ. 
LUK.7.22	Исус а къэкӀуагъэхэм ариӀожьыгъ: – Жъугъэзэжьи, Ӏофэу шъулъэгъугъэхэмрэ зэхэшъухыгъэхэмрэ Иуан ешъуӀотэжьых: нэшъухэр къэплъэжьых, лъащэхэр тэрэзэу зекӀо мэхъужьых, шъоджэ уз Ӏаер зиӀэхэр псаухэу, къабзэхэу мэхъужьых, дэгухэми зэхахыжьы, лӀагъэхэр къэтэджыжьых, тхьамыкӀэхэми къэбарышӀур зэхахы. 
LUK.7.23	Сэщ пае зыгу мыхъун къизымыгъахьэрэр гъогу мафэ теуцуагъ.
LUK.7.24	Иуан илӀыкӀохэр зыӀокӀыжьхэм, Исус цӀыф купышхохэм Иуан ехьылӀагъэу ариӀоу ыублагъ: – Шъоф нэкӀым шъузыдэкӀым, сыда шъулъэгъунэу шъузыфэягъэр? Жьыбгъэм ыгъэсысырэ къамыл шъулъэгъунэу арыгъа? 
LUK.7.25	Армырмэ, сыда шъулъэгъунэу шъузыфэягъэр ащ шъузыдэкӀым? Дахэу фэпэгъэ лӀы гора? Дэхэ дэдэу фэпагъэхэу, псэукӀэшӀу зиӀэхэр зэрысхэр пачъыхьэхэм яунэшхохэр ары. 
LUK.7.26	Адэ, сыда шъулъэгъунэу шъузыфэягъэр ащ шъузыдэкӀым? Пегъымбара? Сэ шъосэӀо, ар пегъымбар къодыеп, ар пегъымбарым нахьи нахь ин. 
LUK.7.27	Ар лӀыкӀоу зикъэбар Тхьэм игущыӀэ тхыгъэхэм моущтэу арытыр ары
LUK.7.28	– Сэ шъосэӀо, бзылъфыгъэхэм къакӀэхъуагъэхэм ащыщэу умэхъэкӀо Иуан нахьи нахь ин щыӀэп. Ау щытми, Тхьэм и Тетыгъошхо ыӀэчӀэгъ чӀэт цӀыфхэм ащыщэу анахь цӀыкӀури Иуан нахьи нахь ин.
LUK.7.29	Исус гущыӀэхэу къыӀуагъэхэм ядэӀущтыгъэ цӀыф пстэуми, хьакъулахь ахъщэр хэзыххэрэри ахэмэ ахэтхэу, Тхьэм игущыӀэхэр зафэхэу алъытагъ. Ахэр арыгъэх Иуан зезгъэумэхъыгъэхэр. 
LUK.7.30	Ау фарисейхэмрэ Тэурат егъэджэкӀо пащэхэмрэ ашӀэн фаеу Тхьэр зыфаер адагъэп. Ахэр арыгъэх Иуан зезымыгъэумэхъыгъэхэр.
LUK.7.31	– Джырэ цӀыфхэр сыда зыфэзгъэдэщтыр? – къыӀуагъ Исус. – Сыда ахэр зыфэдэхэр? 
LUK.7.32	Урамым тес кӀалэхэу моущтэу зыӀохэу, зэджэжьхэрэм афэдэх: «Къамылым тышъуфепщагъэ пэтми, шъо шъукъэшъуагъэп; тэ гъыбзэ къышъуфэтӀуагъэ пэтми, шъо шъугъыгъэп».
LUK.7.33	– Сыда пӀомэ, умэхъэкӀо Иуан къэкӀуагъ. Ащ хьалыгъу ышхырэп, сэнэпси ешъорэп. «Ащ джынапцӀэ хэс» шъоӀо. 
LUK.7.34	ЦӀыф Лъэпкъым ы Къо къэкӀуагъ. Ар машхэ, ешъо. «Шхэнешъоныр зикӀасэу, хьакъулахь ахъщэр хэзыххэрэмрэ псэкӀод зышӀэхэрэмрэ яныбджэгъу» шъоӀо. 
LUK.7.35	Ары шъхьакӀэ Тхьэм иакъылышӀуагъэ зыдэгъэ пстэуми а акъылышӀуагъэр къагъэшъыпкъэжьы.
LUK.7.36	Фарисейхэм ащыщэу зыгорэм Исус ыгъэшхэнэу ригъэблэгъагъ. Исус фарисеим иунэ ихьи, Ӏанэм пэтӀысхьагъ
LUK.7.37	Къалэм щыщэу псэкӀодышӀэ бзылъфыгъэ хэтакӀо горэм Исус фарисеим иунэ щышхэнэу зэреблэгъагъэр ышӀагъ. Алабастэрым хэшӀыкӀыгъэу, къошын горэ осэшхо зиӀэ дагъэр итэу къыздихьи, къэкӀуагъ. 
LUK.7.38	Исус ыкӀыбкӀэ ылъакъохэм къяуцуалӀи, лъэшэу гъызэ, ынэпсыхэмкӀэ Исус ылъакъохэр ыгъэуцӀынхэу ыублагъ. ЕтӀанэ Исус ылъакъохэр ышъхьацыкӀэ ылъэкӀыжьыгъ, ылъакъохэм ябэугъ, осэшхо зиӀэ дагъэри ащифагъ.
LUK.7.39	Фарисееу Исус къезгъэблэгъагъэм ар зелъэгъум, ыгукӀэ ыӀуагъ: – Мыр пегъымбарыгъэмэ, мы бзылъфыгъэу къынэсырэр зыфэдэр, зэрэпсэкӀодышӀэ бзылъфыгъэ хэтакӀор ышӀэщтыгъ.
LUK.7.40	– Симон, сэ зыгорэ осӀощт, – риӀуагъ Исус а лӀым. – КъаӀо, дин гъэсакӀу, – къыӀожьыгъ Симон.
LUK.7.41	– ЧӀыфэ зытырэ лӀы горэм ичӀыфэ нэбгыритӀумэ ателъыгъ, зым динар шъитф, адрэм шъэныкъо, – ыӀуагъ Исус. 
LUK.7.42	– А чӀыфэхэр къапщыныжьын замылъэкӀым, тӀуми афигъэгъугъ. МитӀум язэу хэта чӀыфэ зытырэ лӀыр нахь шӀу зылъэгъущтыр?
LUK.7.43	– СызэрэгугъэрэмкӀэ, нахьыбэ зыфигъэгъугъэр ары, – къыӀожьыгъ Симон. – КъэпшӀагъ, – риӀожьыгъ Исус.
LUK.7.44	ЕтӀанэ Исус бзылъфыгъэм зыфигъази, Симон риӀуагъ: – Мы бзылъфыгъэр олъэгъуа? Сэ о уиунэ сыкъызехьэм, слъакъохэр стхьакӀынхэу псы къысэптыгъэп, ау мы бзылъфыгъэм ынэпсыхэмкӀэ слъакъохэр къыгъэуцынхи, ышъхьацыкӀэ къылъэкӀыжьыгъэх. 
LUK.7.45	О укъысэбэугъэп, ау унэм сыкъызэрихьэу, слъакъомэ къябэуныр мы бзылъфыгъэм зэпигъэугъэп. 
LUK.7.46	Сэ сшъхьэ дагъэ къыщыпфагъэп, ау ащ слъакъохэм осэшхо зиӀэ дагъэр къащифагъ. 
LUK.7.47	Арышъ осэӀо, шӀулъэгъуныгъэшхо ыгу илъыгъэти, ащ ипсэкӀодшӀагъэхэу бэ хъухэрэр фэгъугъэх. Ау макӀэ зыфэгъугъэм ыгу шӀулъэгъуныгъэ макӀэ илъ.
LUK.7.48	ЕтӀанэ Исус бзылъфыгъэм риӀуагъ: – УипсэкӀодшӀагъэхэр пфэгъугъэх.
LUK.7.49	Джащыгъум адрэ хьакӀэхэм агухэмкӀэ аӀоу аублагъ: – Мы лӀэу псэкӀодшӀагъэхэри зыгъэгъурэр хэта?
LUK.7.50	Ау Исус бзылъфыгъэм риӀуагъ: – УишӀошъхъуныгъэ умыкӀодэу укъыгъэнэжьыгъ. Гъогумаф. Гупсэф уиӀэу опсэу.
LUK.8.1	Ащ ыуж Тхьэм и Тетыгъошхо ехьылӀэгъэ къэбарышӀур ыгъэӀузэ, Исус къалэхэмрэ къуаджэхэмрэ къыкӀухьэщтыгъ. Игъогу рыкӀорэ нэбгырэ пшӀыкӀутӀур игъусагъ. 
LUK.8.2	ДжынапцӀэхэр зыхифыгъэхэу, зиузхэр ыгъэхъужьыгъэхэу бзылъфыгъэ заули игъусагъ: Магдалэ щыщ Мерэмэу Исус джынэпцӀибл зыхифыгъагъэр, 
LUK.8.3	пщэу Ирод имылъкугъэзекӀоу Хузэ зыцӀэм ишъхьэгъусэ Иуаннэ, етӀанэ Сусаннэ, ащ нэмыкӀыбэхэри. А бзылъфыгъэхэр ямылъкукӀэ Исусрэ игъогу рыкӀохэрэмрэ ӀэпыӀэгъу афэхъущтыгъэх.
LUK.8.4	Ащ нэужым цӀыф купышхо къэзэрэугъоигъэу, тыдрэ къуаджэм къикӀыгъэ цӀыфхэри Исус дэжь къызэкӀохэм, мы гъэсэпэтхыдэр афиӀотагъ:
LUK.8.5	– ЛӀы горэ чылапхъэ ыпхъынэу дэкӀыгъ. Чылапхъэр ыпхъызэ, ащ щыщ тӀэкӀу гъогум тетэкъуагъ. ЦӀыфхэм ар лъэгукӀэ аубагъ, ошъогу бзыухэми ашыпыгъ. 
LUK.8.6	ТӀэкӀуи чӀыгу мыжъуалъэм тетэкъуагъ. Ахэр къызыхэкӀыхэм, псы агъотыгъэпти, гъужьыгъэх. 
LUK.8.7	НэмыкӀ тӀэкӀуи панэхэм ахэтэкъуагъ. Панэхэр ахэмэ ягъусэхэу къэкӀыхи, чылапхъэу къыхэкӀыгъэхэр атхьэлагъэх. 
LUK.8.8	ЕтӀани зы тӀэкӀуи чӀыгу дэгъум хэтэкъуагъ. Ахэр къэкӀыхи, шъхьэлъагъэх, зы шъхьэ налъэм коцишъэ къикӀагъ. Ар Исус къызеӀотахэм, мэкъэшхокӀэ къыӀуагъ: – РыдэӀонэу тхьакӀумэ зиӀэм зэхерэх!
LUK.8.9	Игъогу рыкӀохэрэр Исус къеупчӀыгъэх: – Мы гъэсэпэтхыдэм сыда къикӀырэр?
LUK.8.10	– Тхьэм и Тетыгъошхо ишъэфхэр шъушӀэнхэу Тхьэм фитыныгъэ къышъуитыгъ, – ыӀуагъ Исус, – ау нэмыкӀ цӀыфхэм гъэсэпэтхыдэхэмкӀэ садэгущыӀэ. Аущтэу
LUK.8.10	«ахэр еплъыхэ пэтми, алъэгъущтэп, даӀохэ пэтми, къагурыӀощтэп».
LUK.8.11	– Гъэсэпэтхыдэм къикӀырэр мыры: чылапхъэр Тхьэм игущыӀ ары. 
LUK.8.12	ЦӀыфхэм ащыщэу зы купыр чылапхъэу гъогум тетэкъуагъэм фэд. Мыхэр ары Тхьэм игущыӀэхэр зэхэзыххэрэр, ау етӀанэ шэйтаныр къэкӀошъ, шӀошъхъуныгъэ аримыгъэгъотызэ, а гущыӀэхэр агухэм арехыжьы, Тхьэм а цӀыфхэр къымыгъэнэжьынхэм пае. 
LUK.8.13	Адрэ цӀыф купыр чӀыгу мыжъуалъэм тетэкъогъэ чылапхъэм фэд. Мыхэр ары Тхьэм игущыӀэхэр зэрэзэхаххэу, а гущыӀэхэр гушӀуагъокӀэ зыштэхэрэр, ау ахэмэ лъапсэ яӀэп. ШӀошъхъуныгъэм игъогу бэрэ тетыжьхэрэп. ЯшӀошъхъуныгъэ ишъыпкъагъэ гъэунэфыгъэ зыхъукӀэ, шӀошъхъуныгъэм игъогу текӀыжьых. 
LUK.8.14	ЕтӀанэ зы цӀыф купыр панэхэм ахэтэкъогъэ чылапхъэм фэд. Мыхэр ары Тхьэм игущыӀэхэр зэхэзыххэрэр, ау мы дунаим игугъухэмкӀи, баиныгъэмкӀи, щыӀэныгъэм итхъагъохэмкӀи мэкӀэ-макӀэу зырагъэтхьалэ, ахэми шӀугъэ къапыкӀырэп. 
LUK.8.15	ЕтӀани нэмыкӀ цӀыф куп чӀыгу дэгъум хэтэкъогъэ чылапхъэм фэд. Мыхэр ары шӀугъэрэ шъыпкъагъэрэ зыгу илъхэу, Тхьэм игущыӀэхэр зэхэзыххэу зыубытхэрэр. Ахэмэ теубытагъэ яӀэу, шӀугъэ къапэкӀы. Исус ар къызеӀотахэм, мэкъэшхокӀэ къыӀуагъ: – РыдэӀонэу тхьакӀумэ зиӀэм зэхерэх!
LUK.8.16	– Зыми остыгъэ хигъанэу, щэлъэ чӀэгъым е пӀэкӀор чӀэгъым чӀигъэуцорэп, ау унэм къихьэхэрэм инэфынэ алъэгъуным пае, тетыпӀэ лъагэм тырегъэуцо. 
LUK.8.17	Сыда пӀомэ, къэмылъэгъожьынэу гъэбылъыгъэ зи щыӀэп, цӀыфхэм къамышӀэнэуи къэмылъэгъожьынэуи чӀэухъумагъэ зи щыӀэп. 
LUK.8.18	Арышъ, шъузэдэӀущтым шъуфэсакъ. Тхьэм хэт щыщми зиӀэм нахьыбэ къыритыщт, ау зи зимыӀэм иӀэу шӀошӀырэри Ӏихыжьыщт Тхьэм.
LUK.8.19	Исус янэрэ ышхэмрэ ыдэжь къэкӀуагъэх, ары шъхьакӀэ цӀыфхэр багъэхэти, екӀолӀэнхэ алъэкӀыгъэп. 
LUK.8.20	Джащыгъум Исус къэбар фахьыгъ: – О уянэрэ пшыхэмрэ уалъэгъумэ ашӀоигъоу щагум дэтых.
LUK.8.21	– Тхьэм игущыӀэхэр зэхэзыххэу зыгъэцакӀэхэрэр ары сянэри сшыхэри, – къариӀожьыгъ Исус ахэмэ.
LUK.8.22	Мафэ горэм игъогу рыкӀохэрэр игъусэхэу къуашъо горэм Исус итӀысхьи, ариӀуагъ: – НекӀо, псыхъураем иадрабгъу тызэпырыжъугъэкӀ. Аущтэу ежьагъэх. 
LUK.8.23	Къуашъом исхэу кӀохэзэ, Исус хэчъыягъ. Псыхъураем жьыбгъэшхо къыщепщи, къуашъом псыр изы къэхъоу фежьи, щынэгъошхо хэфагъэх.
LUK.8.24	Джащыгъум Исус къыбгъодахьэхи, къагъэущи, аӀуагъ: – Зиусхьан, Зиусхьан, тэкӀоды! Исус къэтэджи, жьыбгъэшхоми псыорхэми ягыий, зэтыригъэуцуагъэх, кӀым-сыми къэхъугъ. 
LUK.8.25	ЕтӀанэ ахэмэ ариӀуагъ: – ШъуишӀошъхъуныгъэ тыдэ щыӀа? – Хэта мыр? Жьыбгъэшхоми псыми унашъо афишӀызэ егъэдаӀох, – щтагъэхэу, агъэшӀагъоу зэупчӀыжьыгъэх ахэр.
LUK.8.26	Галилей хэкум къыпэӀулъ хэкоу къалэу Гадарэ епхыгъэм къуашъомкӀэ нэсыгъэх. 
LUK.8.27	Исус къуашъом икӀи, псы Ӏушъом зытехьэм, къалэм щыщэу джынапцӀэхэр зыхэс лӀы горэ къачъэзэ къыпэгъокӀыгъ. А лӀым бэшӀагъэу щыгъын щыгъыжьыгъэп, унэ горэми исыжьыгъэп, ау къэунэхэм ахэсыгъ. 
LUK.8.28	Ащ Исус зелъэгъум, ыпашъхьэ чӀыгум зыкъыщыридзыхи, мэкъэшхокӀэ куозэ, къыӀуагъ: – Исус, Тхьэу анахь Лъагэм ы Къу, сыда уиӀофэу къысхэлъыр? СыолъэӀу, къин сэмыгъэлъэгъу.
LUK.8.29	Ар зыкӀиӀуагъэр джынэпцӀэ Ӏаер лӀым хэкӀыжьынэу Исус унашъо фишӀыгъэти ары. ДжынапцӀэхэр а лӀым бэрэ хахьэщтыгъэх. ЦӀыфхэм гъучӀ Ӏэхъу-лъэхъу ащ тыралъхьэти, къэрэгъулэхэр фашӀыщтыгъэх. Ау Ӏэхъу-лъэхъухэр зэпиутхэти, джынапцӀэм а лӀыр шъоф нэкӀым ригъэзыхьэщтыгъ.
LUK.8.30	– Сыда о пцӀэр? – еупчӀыгъ Исус а лӀым. – Сэ сцӀэр дзэ, – къыӀожьыгъ ащ. Ар зыкӀиӀуагъэр джынэпцӀабэхэр хэхьагъэхэти ары. 
LUK.8.31	ДжынапцӀэхэр чӀылъэм икуупӀэу чӀэ зимыӀэм кӀонхэу унашъо афимышӀынэу Исус къелъэӀугъэх.
LUK.8.32	А чӀыпӀэ дэдэм къо Ӏэхъогъушхо Ӏошъхьэ нэпкъым щыхъущтыгъ. А къохэм апкъыхэм ахэхьанхэу фит къышӀынхэу джынапцӀэхэр Исус къелъэӀугъэх. Исус ахэр фит ышӀыгъэх. 
LUK.8.33	Ардэдэм джынапцӀэхэр лӀым хэкӀыжьхи, къохэм апкъыхэм ахэхьагъэх. Къо Ӏэхъогъур Ӏошъхьэ нэпкъым къечъэхи, псыхъураем хэлъади, псым ытхьэлагъэх.
LUK.8.34	Къуахъохэм хъугъэ-шӀагъэр залъэгъум, хэхьажьхи, къалэмрэ къуаджэхэмрэ хъугъэ-шӀагъэр ащаӀотагъ. 
LUK.8.35	ЦӀыфхэр хъугъэ-шӀагъэр зэрагъэлъэгъунэу дэкӀыгъэх. Ахэр Исус дэжь къызэкӀохэм, джынапцӀэхэр къызхэкӀыгъэ лӀыр фэпагъэу, иакъыл къыгъотыжьыгъэу Исус дэжь щысэу алъэгъугъ. Ар залъэгъум, лъэшэу къэщтагъэх. 
LUK.8.36	Хъугъэр зылъэгъугъэ цӀыфхэм джынапцӀэхэр зыхэсыгъэ лӀыр Исус зэригъэхъужьыгъэр джы ахэмэ къафаӀотэжьыгъ. 
LUK.8.37	Джащыгъум яхэку ыбгынэнэу Гадарэ цӀыф пстэури Исус къелъэӀугъ, сыда пӀомэ, ахэр щынэгъошхо хэфагъэхэти ары. Аущтэу ӀукӀыжьыным пае, Исус къуашъом итӀысхьагъ.
LUK.8.38	Исус къуашъом итӀысхьэ пэтзэ, джынапцӀэхэр къызхэкӀыгъэ лӀыр Исус къелъэӀугъ: – Гъусэ сызыфэшӀ.
LUK.8.39	– О уиунэ кӀожьи, Тхьэм къыпфишӀэгъэ шӀугъэшхор яӀотэжь! – риӀуагъ Исус а лӀым. ЕтӀанэ ытӀупщыжьыгъ. ЛӀыр кӀожьи, Исус къыфишӀэгъэ шӀугъэшхор къалэм щиӀотэжьыгъ.
LUK.8.40	ЕтӀанэ Исус къызегъэзэжьым, цӀыф купышхор къыпэгъокӀыгъ, сыда пӀомэ, зэкӀэри ащ паплъэщтыгъэти ары. 
LUK.8.41	Иаир зыцӀэ синэгогу пащэ горэ къакӀуи, Исус ылъакъохэм адэжь зыкъыщыридзыхи, къелъэӀугъ: – Садэжь къакӀо.
LUK.8.42	Сыда пӀомэ, илъэс пшӀыкӀутӀу фэдиз ыныбжьэу пхъу закъо иӀагъ. Ар лӀэным нэсыгъэу сымаджэу щылъыгъ. Аущтэу Исус Иаир дэжь кӀо зэхъум, цӀыф купышхор тезэрэгъэгуагъ. 
LUK.8.43	Ахэмэ бзылъфыгъэ горэ ахэтыгъ, илъэс пшӀыкӀутӀу хъугъэу бэрэ лъы къыкӀэкӀэу гуӀэщтыгъэр. Ащ иӀэр зэкӀэ Ӏазэхэм атыригъэкӀодэгъагъ, ау зыми ыгъэхъужьын ылъэкӀыщтыгъэп. 
LUK.8.44	А бзылъфыгъэр Исус ыкӀыбкӀэ къекӀуалӀи, ищыгъын цыпэ къынэсыгъ. Ащ зэрэнэсэу илъыкӀэкӀын уцужьыгъэ.
LUK.8.45	– Хэта къызнэсыгъэр? – ыӀуагъ Исус. Зэпстэуми загъэхые зэхъум, Петрэ къыӀуагъ: – Тхьэматэ, цӀыфхэм укъауцухьэзэ, къызэрэптезэрэгъэгуагъэхэр плъэгъурэба?
LUK.8.46	– Зыгорэ къысэнэсыгъ, – ыӀуагъ Исус. – Сыда пӀомэ, кӀуачӀэ зэрэсхэкӀыгъэр зэхэсшӀагъ.
LUK.8.47	Ау бзылъфыгъэм ышӀагъэр къызэрашӀэщтыр зелъэгъум, кӀэзэзэу къыӀухьи, Исус ыпашъхьэ зыкъыщыридзыхи, цӀыф пстэуми апашъхьэ ащ зыкӀынэсыгъэри, занкӀэу зэрэхъужьыгъэри къыӀуагъ.
LUK.8.48	– Сипшъашъ, уишӀошъхъуныгъэ уигъэхъужьыгъ, – риӀуагъ Исус. – Гъогумаф. Гупсэф уиӀэу опсэу.
LUK.8.49	Исус гущыӀэзэ, синэгогу пащэм иунэ зыгорэ къикӀыгъэу къыӀухьи, къыӀуагъ: – О ппхъу дунаим ехыжьыгъ. Дин гъэсакӀом къин джыри емыгъэлъэгъужь.
LUK.8.50	Ау Исус ар зызэхехым, Иаир риӀуагъ: – О умыщын. ШӀошъхъуныгъэ зигъэӀэ къодый. Ппхъу къэхъужьыщт.
LUK.8.51	Исус Иаир иунэ зынэсым, Петрэ, Иуан, Якъуб, пшъэшъэжъыем ятэ-янэ анэмыкӀ унэм зыдыригъэхьагъэп. 
LUK.8.52	Хьэдагъэ къаӀэтызэ, цӀыф пстэури абгъэгухэм еожьыщтыгъэх. Ау Исус ыӀуагъ: – Хьэдагъэ шъумышӀы. Ар лӀагъэп, мэчъые нахь.
LUK.8.53	Ау ахэмэ ар зэрэлӀагъэр ашӀэти, Исус ахэр къыдэхьащхыгъэх. 
LUK.8.54	Ау Исус пшъэшъэжъыем ыӀэ къыубыти, мэкъэшхокӀэ къыӀуагъ: – Сипшъэшъэжъый, къэтэдж!
LUK.8.55	Пшъэшъэжъыем ыпсэ къыхэхьажьи, ардэдэм къэтэджыжьыгъ. Ар агъэшхэнэу Исус ариӀуагъ. 
LUK.8.56	Пшъэшъэжъыем ятэ-янэхэм лъэшэу агъэшӀэгъуагъ, ау Исус хъугъэ-шӀагъэр зыми рамыӀотэжьынэу афигъэпытагъ.
LUK.9.1	Исус игъогу рыкӀорэ нэбгырэ пшӀыкӀутӀур зэӀуигъакӀи, цӀыфмэ джынапцӀэхэр ахафынхэуи, яузхэр агъэхъужьынхэуи лъэкӀырэ тетыгъорэ аритыгъ. 
LUK.9.2	Тхьэм и Тетыгъошхо ехьылӀэгъэ къэбарышӀур агъэӀунэуи, сымаджэхэр агъэхъужьынхэуи дигъэкӀыгъэх. 
LUK.9.3	Моущтэу ариӀуагъ: – Гъогум шъузытехьэкӀэ, зи зыдэшъумышт, бэщи, Ӏалъмэкъи, хьалыгъуи, ахъщи зыдэшъумышт. ДжэнитӀуи зыщышъумылъ. 
LUK.9.4	ХьакӀэу унэ горэм шъуихьэмэ, а чӀыпӀэм шъукъекӀыжьыфэ, бысымыр зэблэшъумыхъу. 
LUK.9.5	ЦӀыфхэм шъурамыгъэблагъэмэ, якъалэ шъукъыздэкӀыжьыкӀэ, мыхъунэу ашӀагъэмкӀэ ахэмэ апашъхьэ шыхьат щыхъуным пае, шъулъакъохэм ателъ сапэр атешъуутхыпкӀыкӀ.
LUK.9.6	Аущтэу Исус игъогу рыкӀохэрэр ежьэхи, къуаджэмэ адэхьэ-адэкӀхэу къэбарышӀур щагъэӀущтыгъ, тыдэкӀи сымаджэхэри щагъэхъужьыщтыгъэх.
LUK.9.7	Пщы Ирод Исус ышӀэгъэ пстэуми якъэбар зэхихыгъэти, гумэкӀыщтыгъэ, зыфихьын ымышӀэу, сыда пӀомэ, зы цӀыф купым ыӀощтыгъ: – Пегъымбар Иуан лӀагъэхэм къахэтэджыкӀыжьыгъ.
LUK.9.8	– Пегъымбар Иляс
LUK.9.9	Ау Ирод къыӀуагъ: – Иуан ышъхьэ пязгъэупкӀыгъ. Адэ, мыщ фэдэ къэбархэр зэраӀуалӀэрэ лӀыр хэта? Аущтэу ыӀозэ, Исус зэригъэлъэгъуным ыуж итыгъ.
LUK.9.10	Апостолхэм Исус дэжь къызагъэзэжьым, Ӏофхэу ашӀагъэхэр раӀотэжьыгъэх. ЕтӀанэ Исус цӀыфхэм ахэкӀи, апостолхэр зыдищэхи, язакъоу Бет-СайдэкӀэ заджэхэрэ къалэм
LUK.9.11	Ау цӀыф купышхохэм ар къызашӀэм, Исус лъыкӀуагъэх. Исус ахэмэ дахэкӀэ къапэгъокӀыгъ, Тхьэм и Тетыгъошхо ехьылӀагъэуи къадэгущыӀагъ, зэӀэзэн фаеу зищыкӀагъэхэри ыгъэхъужьыгъэх.
LUK.9.12	Мафэр хэкӀуатэу ыублагъ. Игъогу рыкӀорэ нэбгырэ пшӀыкӀутӀур Исус къыбгъодахьи, къыраӀуагъ: – Къоджэ-чылэ гъунэгъухэм кӀонхэшъ, гъолъыпӀэрэ гъомлапхъэрэ къагъотыным пае, цӀыф купышхор тӀупщыжь; сыда пӀомэ, мы чӀыпӀэр Ӏудзыгъ.
LUK.9.13	– Шъо ахэр жъугъашхэх, – ариӀуагъ Исус. – Тэ хьалыгъуитфырэ пцэжъыитӀурэ нахь тиӀэп, – къаӀуагъ ахэмэ, – хьауми мы цӀыф пстэуми ашхын къафэтщэфынэу тыкӀона?
LUK.9.14	Ахэр лӀы минитф фэдиз хъущтыгъэх. ЕтӀанэ Исус игъогу рыкӀохэрэм ариӀуагъ: – ЦӀыфхэр шъэныкъо-шъэныкъоу, куп-купэу ежъугъэтӀысэхых.
LUK.9.15	Игъогу рыкӀохэрэм аущтэу ашӀызэ, цӀыф пстэури рагъэтӀысэхыгъ. 
LUK.9.16	ЕтӀанэ Исус хьалыгъуитфымрэ пцэжъыитӀумрэ къыштэхи, уашъом дэплъыий, ахэмэ апае Тхьэм щытхъу фишӀыгъ. ЕтӀанэ хьалыгъухэр зэгуичхи, цӀыфмэ апашъхьэ ралъхьанхэу игъогу рыкӀохэрэм аритыгъ. 
LUK.9.17	ЦӀыф пстэури шхагъэ, загъэшхэкӀыгъ. Ащ нэужым къялыжьыгъэ хьалыгъу такъырхэр мэтэ пшӀыкӀутӀумэ арызэу аугъоижьыгъэх.
LUK.9.18	Мафэ горэм чӀыпӀэ Ӏудзыгъэ горэм щыӀэу, игъогу рыкӀохэрэр игъусэхэу Исус Тхьэм зелъэӀу ужым, ахэмэ яупчӀыгъ: – ЦӀыф купышхохэм сэ хэт сыщыщэу аӀора?
LUK.9.19	– Зы купым о уумэхъэкӀо Иуанэу аӀо, – къыраӀожьыгъ ахэмэ. – НэмыкӀхэми о упегъымбар Илясэу аӀо. ЕтӀанэ адрэхэми пэсэрэ пегъымбархэм ащыщэу зыгорэ къэтэджыжьыгъэу аӀо.
LUK.9.20	– Адэ шъо, сэ хэт сыщыщэу шъуӀора? – ариӀуагъ Исус. – Оры Тхьэм и Христос, – къыӀожьыгъ Петрэ.
LUK.9.21	Джащыгъум ежь зэрэ Христосыр зыми рамыӀотэжьынэу Исус афигъэпытагъ.
LUK.9.22	– ЦӀыф Лъэпкъым ы Къо къиныбэ ыщэчын фаеу къыпыщылъ, – ыӀуагъ Исус. – Нахьыжъхэми, дин пэщэшхохэми, Тэурат егъэджэкӀо пащэхэми ежь зэрамыпэсэу аукӀын фае, ящэнэрэ мафэми лӀагъэхэм къахэтэджыкӀыжьын фае.
LUK.9.23	– Зыгорэ сауж къырыкӀонэу фаемэ, ежь зыфэе Ӏофхэр къерэгъанэхи, лӀэныгъэм икъащ мафэ къэс къерэшти, сауж къырэрэкӀу, – ариӀуагъ Исус зэкӀэмэ. 
LUK.9.24	– Сыда пӀомэ, хэти зыпсэ мыкӀодэу къэзгъэнэжьынэу фаем ыпсэ шӀокӀодыщт, ау хэти сэщ пае зыпсэ зышӀокӀодрэм ыпсэ мыкӀодэу къыгъэнэжьыщт. 
LUK.9.25	Дунаир зэкӀэ зы цӀыфым ие хъоу, ежь кӀодмэ е ыпсэ иягъэ екӀыжьмэ, а цӀыфым ишӀуагъэу къекӀыщтыр сыда? 
LUK.9.26	Хэти сэррэ сигущыӀэхэмрэ къыттеукӀытыхьэрэм сэ, ЦӀыф Лъэпкъым ы Къуи, а цӀыфым сытеукӀытыхьажьыщт, Ты лъапӀэмрэ мэлэӀич лъапӀэхэмрэ ящытхъушхо фэдэ щытхъушхо сиӀэу сыкъызыкӀожькӀэ. 
LUK.9.27	Шъыпкъэр шъосэӀо, Тхьэм и Тетыгъошхо алъэгъуфэ, мыщ дэжьым щыт цӀыфхэм ащыщхэу заулэм лӀэныгъэр алъэгъущтэп.
LUK.9.28	Исус а гущыӀэхэр къызеӀохэ ужым мэфий тешӀагъэу, Петри, Иуани, Якъуби зыдищэхи, Тхьэм елъэӀунэу Ӏуашъхьэм дэкӀоягъ. 
LUK.9.29	Тхьэм елъэӀузэ, ынапэ итеплъэ зэрихъокӀыгъ, ищыгъынхэри фыжьыбзэу, къэлыдэу хъугъэх. 
LUK.9.30	Зэплъэхэм, нэбгыритӀу Исус къыдэгущыӀэу алъэгъугъ. Ахэр пегъымбар Мусэрэ Илясрэ арыгъэх. 
LUK.9.31	Нэфынэ гъэшӀэгъонышхом къыхэлыдыкӀыхэу къэлъэгъуагъэх, Исус Ерусалим дунаим зэрэщехыжьын фаеми тегущыӀагъэх. 
LUK.9.32	Петрэрэ игъусэхэмрэ хэчъыягъэх, ау къызэущыжьхэм, Исус нэфынэ гъэшӀэгъонышхом хэтэу, къыхэлыдыкӀэу адрэ нэбгыритӀур къыбгъодэтэу алъэгъугъ. 
LUK.9.33	А нэбгыритӀур ӀукӀыжьхэ зэхъум, Петрэ Исус риӀуагъ: – Тхьэматэ, мыщ дэжьым тызэрэщыӀэр дэгъу. Чэлищ щыдгъэӀэн, ощ пае зы, Мусэ паий зы, Иляс паий зы. Петрэ ыӀорэр ымышӀэу ащ фэдэу къыӀуагъ.
LUK.9.34	Петрэ къэгущыӀэзэ, ошъуапщэ къакӀуи, къашъхьэщыхьагъ. Исус игъогу рыкӀохэрэр къэщтагъэх. 
LUK.9.35	Ошъуапщэм макъэ горэ къыхэӀукӀыгъ: – Мары сэ шӀу слъэгъурэ с Къо кӀасэр. Ащ ыӀорэм шъуедэӀу. 
LUK.9.36	А макъэр къызэӀу ужым, Исус изакъоу къэнагъ. Ау игъогу рыкӀохэрэм алъэгъугъэр а мафэхэм зыми рамыӀуатэу аушъэфыгъ.
LUK.9.37	ЯтӀонэрэ мафэм ахэр Ӏуашъхьэм къызехыжьхэм, цӀыф купышхо Исус къыпэгъокӀыгъ. 
LUK.9.38	ОшӀэ-дэмышӀэу а цӀыф купышхом лӀы горэ къыхэкуукӀыгъ: – Дин гъэсакӀу, сэ скъо усфеплъынэу сыолъэӀу, а къо закъор ары сиӀэр. 
LUK.9.39	ДжынапцӀэ горэм кӀалэр зэкӀеубытэшъ, ошӀэ-дэмышӀэу егъэкуо. КӀалэм Ӏупс къыӀуифэу, джынапцӀэм къегъэкӀэзэзышъ, къинышхо римыгъэлъэгъоу хэкӀыжьырэп. 
LUK.9.40	О уигъогу рыкӀохэрэм джынапцӀэр хафынэу сялъэӀугъ, ары шъхьакӀэ ахэмэ хафын алъэкӀыгъэп.
LUK.9.41	– Е-о-ой, шӀошъхъуныгъэ зимыӀэхэу, джырэ цӀыф къуанчэхэр, – къыӀожьыгъ Исус. – Сыд фэдизрэ сышъухэтын, шъусщыӀэн фая? О пкъо моу къащэ.
LUK.9.42	Ау кӀалэр къакӀозэ, джынэпцӀэ Ӏаем чӀыгум тыридзи, ыгъэкӀэзэзыгъ. Исус джынэпцӀэ Ӏаем егыий, кӀалэр ыгъэхъужьыгъ, яти ритыжьыгъ. 
LUK.9.43	ЦӀыф пстэуми Тхьэм илъэкӀышхо лъэшэу агъэшӀэгъуагъ.
LUK.9.43	ЦӀыф пстэуми Исус Ӏофэу ышӀэгъэ пстэури агъэшӀагъо зэхъум, игъогу рыкӀохэрэм ариӀуагъ:
LUK.9.44	– Мы гущыӀэхэр шъутхьакӀумэхэм арыжъугъахь. ЦӀыф Лъэпкъым ы Къо цӀыфхэм аубытыщт.
LUK.9.45	Ау а гущыӀэхэм къарыкӀырэр къагурыӀуагъэп. А гущыӀэхэр къагурыӀон амылъэкӀынэу ахэмкӀэ гъэбылъыгъагъэх, а гущыӀэхэм яхьылӀагъэуи Исус къеупчӀынхэу щынэщтыгъэх.
LUK.9.46	Исус игъогу рыкӀохэрэм, «Тэ тщыщэу хэта анахь иныр?» аӀоу, зэнэкъокъу къахэхьагъ. 
LUK.9.47	Исус ахэмэ агухэм арылъыр ышӀэзэ, сабый горэ къышти, ыбгъукӀэ ыгъэуцуи, ариӀуагъ:
LUK.9.48	– Хэти мы сабыир сэ сцӀэкӀэ къезгъэблагъэрэм сэ сыригъэблэгъагъэ мэхъу, хэти сэ сезгъэблагъэрэми сэ сыкъэзгъэкӀуагъэри ригъэблэгъагъэ мэхъу, сыда пӀомэ, шъуащыщэу анахь цӀыкӀур ары анахь ин дэдэр.
LUK.9.49	– Тхьэматэ, о пцӀэкӀэ лӀы горэм джынапцӀэхэр цӀыфхэм ахифхэу тлъэгъугъэ, – къыӀуагъ Иуан. – Ар тэ зэрэтщымыщым пае, зэтетӀэжьэнэу тыпылъыгъ.
LUK.9.50	– ЗэтешъумыӀажь ар, – къыриӀожьыгъ Исус, – сыда пӀомэ, шъо къышъупэмыуцурэр шъуигъус.
LUK.9.51	Тхьэм Исус уашъом зыдищэежьыщт мафэр къызэблагъэм, Исус Ерусалим кӀонэу тыриубытагъ. 
LUK.9.52	ЛӀыкӀохэр ыпэ рапшӀэу ыгъэкӀуагъэх. Ахэр кӀохи, Самарие хэкум
LUK.9.53	Ау Исус Ерусалим зэрэкӀорэм пае, а къуаджэм дэс цӀыфхэм рагъэблэгъэныр адагъэп. 
LUK.9.54	Ар залъэгъум, Исус игъогу рыкӀохэрэм ащыщхэу Якъубэрэ Иуанрэ къаӀуагъ: – Зиусхьан, уашъом машӀо къехынышъ, мы цӀыфхэр ыгъэстынхэу тӀона?
LUK.9.55	Ау Исус ахэмэ зафигъази, афимыдэу ариӀуагъ: – Хьау, ар хъущтэп; 
LUK.9.56	сыда пӀомэ, ЦӀыф Лъэпкъым ы Къо къызфэкӀуагъэр цӀыфхэр ыгъэкӀодынхэр арэп, мыкӀодхэу къыгъэнэжьынхэр ары нахь. ЕтӀанэ нэмыкӀ къуаджэ горэм кӀуагъэх.
LUK.9.57	Гъогум рыкӀохэзэ, зыгорэм Исус къыриӀуагъ: – Тыдэ укӀоми, уауж сыкъырыкӀощт.
LUK.9.58	– Баджэхэм исынхэу бы яӀ, ошъогу бзыухэми набгъо яӀ, ау ЦӀыф Лъэпкъым ы Къо ышъхьэ зэрихьылӀэжьын чӀыпӀэ иӀэп, – риӀожьыгъ Исус.
LUK.9.59	– Сауж къырыкӀу, – риӀуагъ Исус нэмыкӀ горэм. – Тхьэматэ, – къыӀожьыгъ адрэм, – ыпэ рапшӀэу сыкӀонышъ, сятэ чӀэслъхьажьынэу фит сыкъэшӀ.
LUK.9.60	– ЛӀагъэхэм ежьхэм ялӀагъэхэм яхьадэхэр чӀарэлъхьажьых, ау о кӀуи, Тхьэм и Тетыгъошхо ехьылӀэгъэ къэбарышӀур гъэӀу, – риӀожьыгъ Исус.
LUK.9.61	– Сэ уауж сыкъырыкӀощт, тхьэматэ, – къыӀуагъ нэмыкӀ горэми, – ау ыпэ рапшӀэу сэ сибынхэм аӀапэ сыубытыжьынэу фит сышӀ.
LUK.9.62	– ПхъэӀэшэкӀыр
LUK.10.1	Ащ нэужым нэбгырэ тӀокӀищырэ пшӀырэ ыгъэнафи, тыдрэ къали тыдрэ чӀыпӀи ежь зыдэкӀон фаем ыпэ рапшӀэ тӀурытӀоу Зиусхьаным ыгъэкӀуагъэх. 
LUK.10.2	Моущтэу ариӀуагъ: – Лэжьыгъэр бэ, ау лэжьакӀохэр макӀэх. Арышъ, лэжьыгъэр зием шъуелъэӀу, лэжьыгъэр къахыжьыным пае лэжьакӀохэр къыгъэкӀонхэу. 
LUK.10.3	ШъукӀу! Шъынэхэм шъуафэдэу тыгъужъхэм шъуахэсэгъахьэ. 
LUK.10.4	Ахъщалъи, Ӏалъмэкъи, цуакъи зыдэшъумышт. Гъогум зыми шӀуфэс щешъумых.
LUK.10.5	– ХьакӀэу унэ горэм шъузихьэкӀэ, ыпэ рапшӀэу, «Гупсэф шъогъот апщи» шъуӀуи, шӀуфэс яшъух. 
LUK.10.6	А гупсэфыр зифэшъошэ цӀыф а унэм исмэ, Тхьэм гупсэф ащ къыритыщт. Имысмэ, гупсэфыр шъо къышъуфэкӀожьыщт. 
LUK.10.7	Нэгуихыгъэу къызщышъупэгъокӀыгъэхэ унэм шъукъини, къышъуатырэри шъушхы, къышъуфырагъахъорэми шъуешъу, сыда пӀомэ, лэжьакӀом илэжьапкӀэ ыгъотыныр ифэшъуаш. Бысымыр шъухъожьэу, зы унэм шъуикӀыжьэу, нэмыкӀ цӀыфым иунэ шъуимыхь.
LUK.10.8	– Къалэ горэм шъудахьэу шъузырагъэблагъэкӀэ, ащ къыщышъуатырэр шъушхы. 
LUK.10.9	Сымаджэхэр ащ щыжъугъэхъужьых, моущтэуи яшъуӀу: «Тхьэм и Тетыгъошхо къышъуфэблэгъагъ». 
LUK.10.10	Ау къалэ горэм шъудахьэу, шъущырамыгъэблагъэмэ, иурамхэм шъуатехьи, моущтэу шъуӀо: 
LUK.10.11	«Шъуикъалэ исапэу тэ тлъакъохэм ателъыр атетэутхыпкӀыкӀы, ауми зэжъугъашӀэ Тхьэм и Тетыгъошхо къызэрэблэгъагъэр». 
LUK.10.12	Сэ шъосэӀо, ахърэт мафэм а къалэм къинэу ыщэчыщтым нахьи, къалэу Содом
LUK.10.13	– Гъогу мыгъо утеуцуагъ, къалэу Хоразин! Гъогу мыгъо утеуцуагъ, къалэу Бет-Сайдэ! Сыда пӀомэ, шъуадэжь щысшӀэгъэ Ӏофышхо гъэшӀэгъонхэр къалэхэу Тиррэ Сидонрэ ащысшӀэгъагъэхэмэ, бэшӀагъэу шъыгъоныгъэ щыгъын ащыгъэу, анэгухэр яжьэкӀэ цӀэлагъэхэу япсэкӀодшӀагъэхэм афыкӀэгъожьыщтыгъэх. 
LUK.10.14	Ау ахърэт мафэм шъо къинэу шъущэчыщтым нахьи, Тиррэ Сидонрэ къинэу ащэчыщтыр нахь мэкӀэщт. 
LUK.10.15	О Капернаум, уашъом зыпӀэтынэу узыщэгугъужьа? Хьау, джэхьнэмым икуупӀэ нэсыфэ упхырызыщт нахь. 
LUK.10.16	– Шъо къышъодэӀурэр, сэри къысэдэӀу. Шъо шъузымыдэрэм сэри сидэрэп, сэ сызымыдэрэми сыкъэзгъэкӀуагъэри ыдэрэп.
LUK.10.17	Исус игъогу рыкӀорэ нэбгырэ тӀокӀищырэ пшӀырэмэ гушӀуагъокӀэ къагъэзэжьи, аӀуагъ: – Зиусхьан, о пцӀэ къызытӀокӀэ, джынапцӀэхэри тӀэмычӀэ илъ мэхъух.
LUK.10.18	– Шъыпкъэ, пчыкӀэм фэдэу шэйтаныр уашъом къефэхэу слъэгъугъэ, – ариӀуагъ Исус. 
LUK.10.19	– Блэхэми скорпионхэми шъуатеуцонэуи, пыим ыкӀуачӀэ зэкӀэ шъутекӀонэуи тетыгъо шъостыгъ; зыми иягъэ къышъокӀыщтэп. 
LUK.10.20	Ау джынапцӀэхэр шъуӀэмычӀэ зэрилъхэм пае, шъумыгушӀу, шъуцӀэхэр уашъом итхылъ зэритхэм пае, шъугушӀо нахь.
LUK.10.21	А сыхьатым Тхьэм ы Псэ ЛъапӀэ инэу къыгъэгушӀоу Исус къыӀуагъ: – Ся Т, уашъоми чӀылъэми я Зиусхьан, мы Ӏофхэр цӀыф акъылышӀу зиӀэхэмрэ зэхэшӀыкӀ зиӀэхэмрэ ашӀоуушъэфыгъэу, сабыйхэм зэрябгъэшӀагъэмкӀэ щытхъу пфэсэшӀы. Ары, ся Т, о ар аущтэу пшӀоигъуагъ.
LUK.10.22	ЕтӀанэ Исус игъогу рыкӀохэрэм зафигъази, къыӀуагъ: – Ся Тэ щыӀэ пстэури къысӀэкӀилъхьагъ. Къо лъапӀэр зыфэдэр Ты лъапӀэм нэмыкӀ зыми ышӀэрэп. Ты лъапӀэр зыфэдэри Къо лъапӀэмрэ Къо лъапӀэм ар зэхаригъэшӀыкӀынэу къыхихырэ цӀыфхэмрэ анэмыкӀ зыми ышӀэрэп.
LUK.10.23	Исусрэ игъогу рыкӀохэрэмрэ язакъоу къызэнэжьхэм, Исус ахэмэ зафигъази, ариӀуагъ: – Шъо шъунэхэм алъэгъурэр зылъэгъурэ нэхэр гъогу мафэ теуцуагъэх! 
LUK.10.24	Сыда пӀомэ, сэ шъосэӀо, пегъымбар Ӏаджыми пачъыхьэ Ӏаджыми шъо шъулъэгъурэр алъэгъумэ ашӀоигъуагъ, ау алъэгъугъэп, шъо зэхэшъухырэри зэхахымэ ашӀоигъуагъ, ау зэхахыгъэп.
LUK.10.25	Тэурат егъэджэкӀо пащэ горэ къэтэджи, Исус ыгъэунэфыным пае, къыӀуагъ: – Дин гъэсакӀу, мыкӀодыжьын щыӀэныгъэ ӀахьышӀоу згъотыным пае, сыда сшӀэщтыр?
LUK.10.26	– Тэурат хабзэм сыда итыр? – риӀожьыгъ Исус. – Сыдэущтэу уеджэра?
LUK.10.27	– «ЗэкӀэ о угурэ упсэрэкӀи, зэкӀэ пкӀуачӀэкӀи, зэкӀэ уизэхэшӀыкӀыкӀи Зиусхьанэу уи Тхьэ шӀу лъэгъу, о пшъхьи шӀу зэрэплъэгъурэм фэдэу, уигъунэгъуи шӀу лъэгъу
LUK.10.28	– Шъыпкъэр къэпӀуагъ, – риӀуагъ Исус а лӀым. – А къэпӀуагъэр гъэцакӀи, мыкӀодыжьын щыӀэныгъэ бгъотыщт.
LUK.10.29	Ау Тэурат егъэджэкӀо пащэм зигъэхыенэу фэягъэти, Исус риӀуагъ: – Хэта адэ сэ сигъунэгъур?
LUK.10.30	– ЛӀы горэ Ерусалим дэкӀи, Ерихон къалэмкӀэ
LUK.10.31	А сыхьат дэдэм дин пащэ горэ а гъогумкӀэ ехынэу хъугъэ. А лӀыр зелъэгъум, гъогум иадрабгъумкӀэ блэкӀыгъ. 
LUK.10.32	Ащ фэдэу Лэуй лӀакъом
LUK.10.33	Ау Самарие хэкум щыщэу лӀы горэ а гъогум рыкӀозэ, а лӀым дэжь къэсыгъ. Ар зелъэгъум, ыгу егъуи, 
LUK.10.34	бгъодэхьагъ, иуӀагъэхэм дагъэрэ сэнэпсырэкӀэ яӀази, ыпхыгъэх. ЕтӀани а лӀыр къыӀэти, ежь зытесыгъэ щыдым тырилъхьи, хьакӀэщым нигъэси, ащи щылъыплъагъ. 
LUK.10.35	ЯтӀонэрэ мафэм динаритӀу ыджыбэ къырихи, хьакӀэщыр зием рити, къыӀуагъ: «О мы лӀым лъыплъи, сыд фэдиз нахьыбэу тебгъэкӀуадэми, къызызгъэзэжькӀэ, остыжьыщт».
LUK.10.36	– Джы о зэрэпшӀошӀырэмкӀэ, мы нэбгырищым ащыщэу хъункӀакӀохэм аӀэкӀэфэгъэ лӀым игъунэгъу фэдэу хэта нахьышӀоу дэзекӀуагъэр? – къыпигъэхъожьыгъ Исус.
LUK.10.37	– ЛӀэу гукӀэгъу фэзышӀыгъэр ары, – къыӀуагъ Тэурат егъэджэкӀо пащэм. – Ори кӀуи, ащ фэдэ шӀэ, – риӀуагъ Исус.
LUK.10.38	ЕтӀанэ Исусрэ игъогу рыкӀохэрэмрэ ягъогу хагъэкӀыхэзэ, къуаджэ горэм зыдахьэхэм, Мартэ зыцӀэ бзылъфыгъэм иунэ Исус ригъэблэгъагъ. 
LUK.10.39	А бзылъфыгъэм Мерэм ыцӀэу шыпхъу иӀагъ. А шыпхъур Зиусхьаным игущыӀэхэм ядэӀоу, ылъакъохэм адэжь щысыгъ. 
LUK.10.40	Ау ыхьэкӀэнхэм пае иӀофхэр Мартэ шӀобаӀо хъугъэ. Арыти, ар Исус къыбгъодахьи, къыриӀуагъ: – Зиусхьан, Ӏофхэр зэкӀэ сизакъоу сшӀэнхэу сшыпхъу сыкъызэригъанэрэр пшӀоемыкӀуба? Ар къыздэӀэпыӀэнэу еӀу!
LUK.10.41	– Ей, Март, Март, – риӀожьыгъ Зиусхьаным, – о Ӏоф бащэмэ зябгъэгъэгумэкӀызэ зыогъалӀэ. 
LUK.10.42	Ау зы ныӀэп уищыкӀагъэр. Мерэм Ӏахь нахьышӀур къыхихыгъ, а ӀахьышӀури ащ Ӏахыжьыщтэп.
LUK.11.1	ЧӀыпӀэ горэм Исус Тхьэм щелъэӀущтыгъ. Тхьэм зелъэӀу ужым, игъогу рыкӀохэрэм ащыщ горэм къыриӀуагъ: – Зиусхьан, умэхъэкӀо Иуан игъогу рыкӀохэрэм Тхьэм узэрелъэӀун фэе шӀыкӀэр зэраригъэшӀагъэм фэдэу, ори тэгъашӀэ.
LUK.11.2	– Тхьэм шъуелъэӀу зыхъукӀэ, моущтэу шъуӀо, – ариӀуагъ Исус. «О тя Тэ лъапӀэу уашъом щыӀэр! ПцӀэ цӀыфхэм агъэлъапӀэ орэхъу. Уи Тетыгъошхо къэрэкӀу. Узыфаер уашъом зэрэщыхъурэм фэдэу, чӀылъэми щэрэхъу.
LUK.11.3	Хьалыгъоу тищыкӀагъэр мафэ къэси къытэт.
LUK.11.4	Тэ типсэкӀодшӀагъэхэр къытфэгъэгъух, сыда пӀомэ, тэри хэти мыхъун къытэзышӀэрэм фэтэгъэгъу. Шэйтаным псэкӀод тигъэшӀэнэу фит умышӀы, ащи тыщыухъум».
LUK.11.5	– Шъо шъуащыщэу зыгорэм ныбджэгъу иӀэу тӀон, – ариӀуагъ Исус. – Чэщныкъом а ныбджэгъум иунэ макӀошъ, реӀо: «Синыбджэгъу, хьалыгъуищ чӀыфэу къысэт, 
LUK.11.6	сыда пӀомэ, синыбджэгъу горэ гъогурыкӀоу къысфэкӀуагъ. Езгъэшхын зи сиӀэп».
LUK.11.7	– Аущтэу зеӀом, унэм ис ныбджэгъум къыреӀожьы: «Сымыгъэулэу. Къэлапчъэр гъэпытагъэ, сисабыйхэри сигъусэхэу пӀэм хэлъых. Сыкъэтэджэу зыгорэ остын слъэкӀыщтэп».
LUK.11.8	– Сэ шъосэӀо, – къыпигъэхъожьыгъ Исус, – зэриныбджэгъум пае, къэтэджэу хьалыгъур къыримытыщтми, ыуж зэримыкӀыжьырэм пае къэтэджынышъ, зыфаер зэкӀэ къыритыщт.
LUK.11.9	– Арышъ, шъосэӀо, шъуелъэӀуи, Тхьэм къышъуитыщт; шъулъыхъуи, къэжъугъотыщт; къэлапчъэми шъутеуи, Тхьэм къышъуфыӀуихыщт; 
LUK.11.10	сыда пӀомэ, хэтми лъаӀорэм зыкӀэлъэӀурэр иӀэ хъущт, лъыхъурэми зылъыхъурэр ыгъотыщт; къэлапчъэм теорэми Тхьэм къыфыӀуихыщт. 
LUK.11.11	Ты къышъухэта, зыкъо хьалыгъу пае къелъэӀумэ, мыжъо езытыщтыр е пцэжъые пае къелъэӀумэ, блэ езытыщтыр, 
LUK.11.12	е кӀэнкӀэ пае къелъэӀумэ, скорпион езытыщтыр? 
LUK.11.13	Аущтэу шъо шъубзаджэ пэтми, шъуилъфыгъэхэм шӀу зэряшъутын шӀыкӀэр шъушӀэмэ, ащ нахьи нахьыбэу Ты лъапӀэу уашъом щыӀэм елъэӀухэрэм ежь ы Псэ ЛъапӀэ къаритыщтба?
LUK.11.14	Исус лӀы бзако горэм джынапцӀэу ыбзэ зыубытырэр хифыгъ. ДжынапцӀэр зыхэкӀыжьым, бзэкогъэ лӀыр къэгущыӀагъ. ЦӀыф купышхохэм агъэшӀэгъуагъ. 
LUK.11.15	Ау ащыщхэу заулэмэ къаӀуагъ: – БаӀал-Зэбулэу джынапцӀэхэм япащэ илъэкӀ ары джынапцӀэхэр цӀыфхэм зэрахифырэр.
LUK.11.16	НэмыкӀхэми Исус агъэунэфыным пае, нэшэнэ гъэшӀэгъон уашъом къафыригъэхынэу фэягъэх. 
LUK.11.17	Ау ахэмэ ягухэлъхэр Исус ешӀэти, ариӀуагъ: – Сыдрэ пачъыхьагъум лъэныкъуитӀоу зигощымэ, зэхэтэкъощт, унэ гори лъэныкъуитӀоу гощыгъэ хъумэ, къызэхэощт. 
LUK.11.18	Шэйтанми лъэныкъуитӀоу зигощымэ, итетыгъо сыдэущтэу щыӀэжьын ылъэкӀына? Ар зыкӀасӀорэр БаӀал-Зэбул илъэкӀыкӀэ сэ джынапцӀэхэр цӀыфхэм ахэсэфыхэу шъоӀошъ ары. 
LUK.11.19	Адэ, БаӀал-Зэбул илъэкӀыкӀэ сэ джынапцӀэхэр цӀыфхэм ахэсэфыхэмэ, шъо шъуицӀыфхэм джынапцӀэхэр зэрахафырэр хэт илъэкӀэу хъура? Арышъ, ахэр шъо хьыкумэшӀ къышъуфэхъущтых. 
LUK.11.20	Ау сэ джынапцӀэхэр цӀыфхэм зэрахэсфырэр Тхьэм ыӀэхъуамбэшъ, Тхьэм и Тетыгъошхо къызэрэшъухэхьагъэр ары ащ къикӀырэр.
LUK.11.21	– КӀуачӀэ зиӀэ лӀы горэм ӀашэкӀэ дэгъоу тегъэпсыхьагъэу, иунэ къыухъумэ зыхъукӀэ, имылъкукӀэ щынагъо щыӀэп. 
LUK.11.22	Ау ащ нахьи нахь кӀочӀэшхо зиӀэ лӀы горэ ащ къытебанэу къызытекӀокӀэ, Ӏашэу зыщыгугъыхэрэр къытырихынхэшъ, ахэр зэкӀэ ыгощыжьыщтых.
LUK.11.23	– Сэ симыгъусэр къыспэуцу, сэ къыздэзымыугъоирэми ретэкъухьэ.
LUK.11.24	– ДжынэпцӀэ Ӏае горэ цӀыф горэм зыхэкӀыкӀэ, зыгъэпсэфыпӀэ лъыхъоу псы зэрымыт шъоф нэкӀым къыщекӀухьэ. ЗыгъэпсэфыпӀэ зимыгъотыкӀэ, «сызыхэсыгъэ цӀыфэу сэ сиунагъэм дэжь згъэзэжьыщт» еӀо. 
LUK.11.25	Ащ дэжь къегъэзэжьышъ, унэр пхъэнкӀыгъэу, зэлъыӀухыгъэу къегъотыжьы. 
LUK.11.26	Джащыгъум макӀо, джынэпцӀибл ежь нахь бзаджэхэу къыздещэхэшъ, унэм ехьэхэшъ, етӀысхьэх. ЫкӀэм ыкӀэжьым а цӀыфым иӀоф ыпэм нахьи нахь дэи мэхъу.
LUK.11.27	А гущыӀэхэр Исус къыӀохэзэ, цӀыф купышхом хэтэу бзылъфыгъэ горэм ымакъэ Ӏэтыгъэу къыриӀуагъ: – Ныбэу узэрылъыгъэри, бгъэу узкӀэшъугъэри гъогу мафэ теуцуагъэх.
LUK.11.28	– Шъыпкъэ, – къыӀуагъ Исус, – ау Тхьэм игущыӀэхэр зэхэзыхэу, ахэри зыгъэцакӀэрэр ащ нахьи нахь гъогу мафэ теуцуагъ.
LUK.11.29	ЦӀыфхэр нахь купышхохэу Исус дэжь къыщызэрэугъоихэ зэхъум, ащ къыӀуагъ: – Джырэ цӀыфхэр бзаджэх. Ахэр нэшэнэ гъэшӀэгъон фаех, ау пегъымбар Юныс
LUK.11.30	сыда пӀомэ, Юныс къалэу Нинэвие дэсыгъэ цӀыфхэм нэшанэ зэрафэхъугъэм фэдэу, ЦӀыф Лъэпкъым ы Къо джырэ цӀыфхэм нэшанэ афэхъущт. 
LUK.11.31	Ау сэ шъосэӀо, къыблэ хэгъэгум щыщэу бзылъфыгъэ пачъыхьэр
LUK.11.32	Къалэу Нинэвие дэсыгъэ цӀыфхэр ахърэт мафэм къэтэджынхэшъ, джырэ цӀыфхэм къядэощтых, къагъэмысэщтых, сыда пӀомэ, ахэмэ Тхьэм игущыӀэхэр Юныс аригъэӀухэу зызэхаххэм, япсэкӀодшӀагъэхэм афыкӀэгъожьыгъэх. Джы мары Юныс нахьи нахь инэу зыгорэ къышъухэт.
LUK.11.33	– Зыми остыгъэ хигъанэу, гъэбылъыпӀэ къогъу горэм къуигъэуцорэп е щэлъэ чӀэгъым чӀигъэуцорэп, унэм къихьэхэрэм инэфынэ алъэгъуным пае, тетыпӀэ лъагэм тырегъэуцо нахь. 
LUK.11.34	Пкъым иостыгъэ – нэр ары. Арышъ, о унэ псаумэ, зэкӀэ ппкъы нэфынэщт. Ау о унэ дэимэ, зэкӀэ о ппкъы шӀункӀыщт. 
LUK.11.35	Арышъ, о пхэлъ нэфынэр шӀункӀы мыхъуным фэсакъ. 
LUK.11.36	Аущтэу зэкӀэ о ппкъы шӀункӀ хэмылъэу, нэфынэ хизмэ, зэкӀэ о ппкъы нэфынэ хъущт, остыгъэ нэфынэм укъызэригъэнэфырэм фэдэу.
LUK.11.37	Исус а гущыӀэхэр къызеӀо ужым, фарисей горэм ар ыгъэшхэнэу иунэ ригъэблэгъагъ. Исус ащ иунэ ихьи, Ӏанэм пэтӀысхьагъ. 
LUK.11.38	Шхэным ыпэкӀэ Исус ыӀэхэр зэримытхьакӀыгъэхэр фарисеим зелъэгъум, ыгъэшӀэгъуагъ.
LUK.11.39	– Шъо, фарисейхэм, шъуишъуалъэхэмрэ шъуилагъэхэмрэ акӀыбхэр шъогъэкъабзэх, – риӀуагъ Зиусхьаным, – ау нэйпсыягъэрэ бзэджагъэрэ нахь зи шъукӀоцӀылъэп. 
LUK.11.40	Шъо акъыл зимыӀэхэр! Тхьэу кӀыбыр къэзгъэхъугъэм кӀоцӀыри къыгъэхъугъэба? 
LUK.11.41	Ау шъо шъуишъуалъэхэмрэ шъуилагъэхэмрэ акӀоцӀ илъыр тхьамыкӀэхэм яжъугъэшх, джащыгъум шъоркӀэ зэкӀэ къабзэ хъущт.
LUK.11.42	– Ау гъогу мыгъо шъутеуцуагъ, шъо, фарисейхэр! Хатэм къыдэкӀагъэхэм анахь пыутхэм ащыщэу зы пшӀанэр Тхьэм пае шъоты, ау зэфагъэмрэ Тхьэр шӀу зэрэшъулъэгъурэмрэ къэшъогъанэх. Ахэр ары жъугъэцэкӀэн фаехэр, адрэ Ӏофхэри къэшъумыгъанэхэу.
LUK.11.43	– Гъогу мыгъо шъутеуцуагъ, шъо, фарисейхэр! Синэгогухэм тхьэмэтэ тӀысыпӀэхэр ащышъуубытынхэри, зэӀукӀэхэм цӀыфхэр шъуӀэхэм щяжъугъэбэунхэри шӀу шъолъэгъу.
LUK.11.44	– Гъогу мыгъо шъутеуцуагъ, шъо, Тэурат егъэджэкӀо пащэхэри, фарисейхэри, шъо, нэпитӀу зиӀэхэр, сыда пӀомэ, хэкӀодэжьыгъэ къэхэм шъо шъуафэд. ЦӀыфхэр, гу лъамытэу, ахэмэ акӀыӀу рэкӀох.
LUK.11.45	Тэурат егъэджэкӀо пащэхэм ащыщ горэм Исус къыриӀуагъ: – Дин гъэсакӀу, аущтэу пӀомэ, тэри укъытэхъоны.
LUK.11.46	– Шъо, Тэурат егъэджэкӀо пащэхэри, гъогу мыгъо шъутеуцуагъ, – къыӀожьыгъ Исус, – сыда пӀомэ, хьылъэ щэчыгъуаехэр цӀыфхэм атешъолъхьэх, ау ахэмэ шъуадэӀэпыӀэнэу зы Ӏэхъуамби жъугъэхъыерэп.
LUK.11.47	– Гъогу мыгъо шъутеуцуагъ! Пегъымбархэу шъо шъуятэжъхэм аукӀыгъагъэхэм апае къэунэхэр шъогъэуцухэшъ, 
LUK.11.48	шъуятэжъхэм ашӀэгъагъэхэм шъори зэрадежъугъаштэрэр къэшъоушыхьаты; сыда пӀомэ, шъуятэжъхэр арыба пегъымбархэр зыукӀыгъагъэхэр, шъорыба къэунэхэр афэзгъэуцухэрэр? 
LUK.11.49	Ащ пае Тхьэм иакъылышӀуагъэкӀэ къыӀуагъ: «Пегъымбархэри апостолхэри ахэмэ афэзгъэкӀощтых. Ахэмэ ащыщэу зы купыр къаукӀыщт, зы купыми къин рагъэщэчыщт». 
LUK.11.50+LUK.11.51	Арышъ, шъосэӀо, пегъымбар Хьавэл ылъ щегъэжьагъэу пегъымбар Зэчрей ылъ къыхиубытэу, зэкӀэ пегъымбархэм ялъыуасэ джырэ цӀыфхэм Тхьэм аригъэпщыныжьыщт. Пегъымбар Зэчрей ары къурмэншӀыпӀэмрэ Тхьэм иунэшхорэ азыфагу щагъэкӀодыгъагъэр. Шъыпкъэр шъосэӀо, ахэмэ зэкӀэ ялъыуасэ джырэ цӀыфхэм Тхьэм аригъэпщыныжьыщт.
LUK.11.52	– Гъогу мыгъо шъутеуцуагъ, Тэурат егъэджэкӀо пащэхэр, сыда пӀомэ, шӀэныгъэм иӀункӀыбзэ шъо шъуштагъэ. Ау шӀэныгъэм иунэ шъуихьагъэп, ихьанхэу фэягъэхэри ихьанхэу фит шъушӀыгъэхэп.
LUK.11.53+LUK.11.54	Ащ дэжьым Исус зыӀокӀыжьым, Тэурат егъэджэкӀо пащэхэмрэ фарисейхэмрэ ежь хагъэукъоным фаехэу, Ӏоф горэм хаубытэным ешакӀохэу, ӀофыбэхэмкӀэ еупчӀыхэзэ, рагъэзэу аублагъ.
LUK.12.1	Джащыгъум цӀыфхэм хэуцуапӀэ амыгъотыжьэу, мин пчъагъэ къызызэӀокӀэхэм, Исус апэу игъогу рыкӀохэрэм ариӀоу къыублагъ: – Фарисейхэм ятэджэпсэу янэпитӀугъэ шъуфэсакъ. 
LUK.12.2	Къэмылъэгъожьынэу чӀэухъумагъэ зи щыӀэп, цӀыфхэм къамышӀэнэуи гъэбылъыгъэ зи щыӀэп. 
LUK.12.3	Ащ къыхэкӀыкӀэ, мэзахэм щышъуӀуагъэр мэфэ нэфынэм цӀыфхэм зэхахыжьыщт, унэ кӀоцӀым шъущыӀушъашъэу тхьакӀумэм ишъуӀуагъэри унашъхьэхэм атетхэу къыщаӀотэжьыщт.
LUK.12.4	– Ау сэ шъосэӀо, синыбджэгъухэр, пкъыр зыукӀэу ащ нэужым ащ ехъу зи зышӀэн зымылъэкӀхэрэм шъуащымыщын. 
LUK.12.5	Ау шъо шъузщыщынэн фаер сэ шъосӀощт: ЗиукӀырэ ужым, джэхьнэмым хэзыдзэжьынэу тетыгъо зиӀэр ары шъузщыщынэн фаер. Ары, шъосэӀо, ащ шъущыщын. 
LUK.12.6	Бзыу цӀыкӀуитфыр чапычитӀукӀэ ащэрэба? Ау щытми, ахэмэ ащыщэу зи щымыгъупшэжьэу Тхьэм ыгу илъ. 
LUK.12.7	Ау шъо шъушъхьэ тет шъхьац нэлъэ пстэури лъытагъэ. Шъумыщын, бзыубэхэм анахьи шъо шъуанахь лъапӀ.
LUK.12.8	– ШъосэӀо, сэ ЦӀыф Лъэпкъым ы Къо сигъогу рыкӀохэрэм зэращыщыр цӀыфхэм апашъхьэ хэтми къыщызыӀорэр, сэри ар сигъогу рыкӀохэрэм зэращыщыр Тхьэм имэлэӀичхэм апашъхьэ къыщысӀощт. 
LUK.12.9	Ау хэтми сигъогу рыкӀохэрэм ащымыщэу цӀыфхэм апашъхьэ щызыӀорэр, сэри ар сигъогу рыкӀохэрэм зэращымыщыр Тхьэм имэлэӀичхэм апашъхьэ щысӀощт. 
LUK.12.10	Хэтми ЦӀыф Лъэпкъым ы Къо гущыӀэ Ӏае фэзыӀорэм фэгъущт, ау Тхьэм ы Псэ ЛъапӀэ зыгъэпцӀырэм фэгъущтэп.
LUK.12.11	– Синэгогухэм шъузаратыкӀэ, хэку пащэхэмрэ тетыгъо зиӀэхэмрэ апашъхьэ шъузыращэкӀэ, «Сыдэущтэу зыдгъэхыен?» шъуӀоу, «Сыда тӀощтыр?» шъуӀоу шъумыгумэкӀ; 
LUK.12.12	сыда пӀомэ, къэшъуӀон фаер а сыхьатым Тхьэм ы Псэ ЛъапӀэ шъуигъэшӀэшт.
LUK.12.13	ЦӀыф купышхом хэтэу лӀы горэ Исус къелъэӀугъ: – Дин гъэсакӀу, тятэ къыкӀэныжьыгъэ мылъкур сшы къыздегъэгощ.
LUK.12.14	– Шъузэрыгощэщт шӀыкӀэр къышъосӀонэу хэта сызгъэуцугъэр? – риӀожьыгъ Исус. 
LUK.12.15	ЕтӀанэ цӀыфмэ ариӀуагъ: – Шъуфэсакъ! Сыд фэдэ нэйпсыягъэ къызхэшъумыгъаф, сыда пӀомэ, цӀыфым сыд фэдиз мылъку иӀэми, ар ищыӀэныгъэ епхыгъэпышъ ары.
LUK.12.16	ЕтӀанэ Исус гъэсэпэтхыдэ афиӀотагъ: – ЛӀы бай горэм игубгъо лэжьыгъэр щыбэгъуагъ. 
LUK.12.17	Аущтэу зэхъум, ышъхьэ фиӀожьэу къыублагъ: «Сыда сшӀэщтыр? Сэ силэжьыгъэхэр зэрыслъхьан зи сиӀэп».
LUK.12.18	– ЕтӀанэ къыӀуагъ: «Моущтэу сшӀыщт. Сикъакъырхэр скъутэнхэшъ, нахь ин сшӀыжьынхэшъ, сигъажъорэ симылъкурэ зэкӀэ ахэмэ арыслъхьащт. 
LUK.12.19	ЕтӀанэ зэсӀожьыщт: Илъэсыбэ пфикъун Ӏаджи уиӀ. Зыгъэпсэф, шхэ, ешъу, зыгъатхъ!»
LUK.12.20	– Ау Тхьэм къыриӀуагъ: «О акъыл зимыӀэ цӀыф! Мы чэщ дэдэм о ппсэ хэсхыщт. БгъэтӀылъыгъэхэр хэт къызфэнэжьыщтыр?»
LUK.12.21	– Ежь ышъхьэ пае мылъкушхо зыугъоеу, ау Тхьэм дэжькӀэ мылъушхо зимыӀэм джары къехъулӀэщтыр.
LUK.12.22	– Арышъ, шъосэӀо, – ариӀуагъ Исус игъогу рыкӀохэрэм, – «Сыда тшхыщтыр?» шъуӀоу, шъуищыӀэныгъэ пае шъумыгумэкӀ. «Сыда тщыгъыщтыр?» шъуӀоу, шъупкъы паий шъумыгумэкӀ. 
LUK.12.23	ЩыӀэныгъэр гъомылэм нахьи нахь лъапӀ, пкъыри щыгъыным нахьи нахь лъапӀ. 
LUK.12.24	Къуалэхэм шъуяплъ. Ахэмэ чылапхъи апхъырэп, лэжьыгъи ахыжьырэп. Конхэри къакъырхэри яӀэхэп, ау щытми, Тхьэм къареты. Шъо бзыухэм анахьи бэкӀэ шъуанахь лъапӀ! 
LUK.12.25	ГумэкӀэу хэта шъо шъуащыщэу зы Ӏэнтэгъу нэмыӀэми илъэгагъэ хэзгъэхъон зылъэкӀыщтыр? 
LUK.12.26	Ащ фэдэ тӀэкӀур зышъумылъэкӀыкӀэ, адрэ къэнэгъэ пстэуми апае сыда шъузкӀэгумэкӀырэр?
LUK.12.27	– Къэгъагъэхэм якъэкӀыкӀэ шъуеплъ. Ахэр лажьэхэрэп, ци аджырэп, ау сэ шъосэӀо, ежь пачъыхьэ Сэлмэн
LUK.12.28	А уцэу губгъом непэ итэу, неущ хьакум радзэжьыщтыр Тхьэм аущтэу зигъэкӀэракӀэкӀэ, ащ нахьи бэкӀэ нахьыбэу шъо шъуигъэкӀэрэкӀэщт, шъо, шӀошъхъуныгъэ зимакӀэхэр! 
LUK.12.29	Шъо шъушхыщтымрэ шъузэшъощтымрэ ауж шъуимыт, шъуафэмыгумэкӀ. 
LUK.12.30	Сыда пӀомэ, ащ фэдэ Ӏоф пстэури ары дунаим тет лъэпкъхэр зылъыхъухэрэр. Ахэр зэрэшъуищыкӀагъэр шъуя Тэ лъапӀэ ешӀэ. 
LUK.12.31	Ау ыпэ рапшӀэу Тхьэм и Тетыгъошхо иӀофхэм ауж шъуит, етӀанэ адрэ къэнэгъэ Ӏофхэри къышъуӀэкӀэхьащт.
LUK.12.32	– Шъумыщын шъо, куп тӀэкӀур, сыда пӀомэ, шъуя Тэ лъапӀэ и Тетыгъошхо къызыскӀэ, тетыгъо къышъуитыныр игопэщт. 
LUK.12.33	Шъуихьапщыпхэр шъущэхи, ахъщэр тхьамыкӀэхэм яшъут. Жъы мыхъужьын ахъщалъэхэр зыфэшъушӀых, нахь макӀэ мыхъужьын мылъкушхо уашъом щызэжъугъэгъот. Ащ дэжьым тыгъуакӀо горэ а мылъкушхом щекӀолӀэшъущтэп, хъунэхэми ашхыщтэп. 
LUK.12.34	Сыда пӀомэ, шъуимылъкушхо зыдэщыӀэм шъугухэри щыӀэщтых.
LUK.12.35	– Шъо шъуицыякӀэхэр дэупкӀагъэхэу, шъуиостыгъэхэри хэгъэнагъэхэу хьазырэу шъущыт. 
LUK.12.36	ЦӀыфхэу зитхьэматэ нысащэм къикӀыжьыным паплъэхэу, къэлапчъэм къызэрэтеоу фыӀузыхынэу хьазырхэм афэдэу шъущыт. 
LUK.12.37	Тхьэматэр къызыкӀожьыкӀэ, унэӀутхэу мычъыехэу, сакъыхэу къыгъотыжьхэрэр гъогу мафэ теуцуагъэх. Шъыпкъэр шъосэӀо, ицыякӀэ диупкӀэнышъ, Ӏанэм пигъэтӀысхьащтых, ежьыри къэкӀонышъ, ашъхьащытыщт. 
LUK.12.38	Чэщныкъом дэжь е нэфшъэгъо атэкъэӀогъум дэжь тхьэматэр къэкӀожьыгъэу, а унэӀутхэр мычъыехэу, сакъыхэу къызигъотыжьхэкӀэ, ахэр гъогу мафэ теуцуагъэх. 
LUK.12.39	Ау мыр зэжъугъашӀэ: унэр зием тыгъуакӀор къызыкӀощт сыхьатыр ышӀэщтыгъэмэ, чъыещтыгъэп, иуни къыригъахьэу илъыр рыригъэтыгъукӀыщтыгъэп. 
LUK.12.40	Арышъ, шъори шъухьазырын фае, сыда пӀомэ, ЦӀыф Лъэпкъым ы Къо къэкӀожьынэу шъузымыгугъэрэ сыхьат горэм дунаим къэкӀожьыщт.
LUK.12.41	– Зиусхьан, – къыӀуагъ Петрэ, – мы гъэсэпэтхыдэр тэщ пае къэпӀуагъа, хьауми цӀыф пстэуми апае къэпӀуагъа?
LUK.12.42	– Хэта адэ, акъылышӀу зиӀэу, зыщыгугъын мылъкугъэзекӀоу тхьэматэм адрэ унэӀутхэу иӀэхэм пащэ афишӀыщтыр, игъом яшхын аритынэу? – къыӀуагъ Зиусхьаным. 
LUK.12.43	– А унэӀутыр гъогу мафэ теуцуагъ, итхьэматэ къэкӀожьыгъэу, аущтэу ышӀэу къызигъотыжькӀэ. 
LUK.12.44	Шъыпкъэр шъосэӀо, тхьэматэм имылъку зэкӀэ а унэӀутым ыӀэ рилъхьащт. 
LUK.12.45	Ау а унэӀутым «Сэ ситхьэматэ шӀэхэу къэкӀожьыщтэп» ыгукӀэ ыӀоу, адрэ унэӀутхэм, бзылъфыгъи хъулъфыгъи, яоу, ешхэу, ешъоу, уташъоу зиублэкӀэ, 
LUK.12.46	а унэӀутыр зымыгугъэрэ мафэ горэм, зыщимышӀэрэ сыхьат горэм итхьэматэ къэкӀожьыщт. А унэӀутыр укӀыкӀаеу ыукӀыщт, шӀошъхъуныгъэ зимыӀэхэм къин зыщадищэчын чӀыпӀэми ыгъэкӀощт.
LUK.12.47	– Ау итхьэматэ зыфаер ышӀэщтыгъэ пэтми, унэӀутэу зызымыгъэхьазырыгъэм е тхьэматэр зыфаер зымыгъэцэкӀагъэм утыныбэ къытефэщт. 
LUK.12.48	Ау итхьэматэ зыфаер зымышӀэу, утын зифэшъуашэ зышӀагъэм нахь утын макӀэ къытефэщт. Тхьэм бэ зэритыгъэм бэ ытыжьынкӀи къыщыгугъыщт, бэ зыӀэ рилъхьагъэми нахьыбэкӀи къыщыгугъыщт.
LUK.12.49	– ЧӀылъэм машӀо есыдзыным пае, сэ сыкъэкӀуагъ. А машӀор зэхэнэгъагъэмэ, сыдэу сыгопэщтыгъ! 
LUK.12.50	ЦӀыфхэм Ӏаеу саумэхъыныр къыспыщылъ, ар охъуфэ инэуи сэгумэкӀы! 
LUK.12.51	Зэзэгъыныгъэ чӀылъэм къыфэсхьыным пае, сыкъэкӀуагъэу шъогугъа? Хьау, сэ шъосэӀо, зэмызэгъыныгъэ къэсхьынэу ары нахь, 
LUK.12.52	сыда пӀомэ, джы щегъэжьагъэу, зы унэм ис нэбгыритфым лъэныкъуитӀоу загощыщт: щыр тӀум пэуцущт, тӀури щым пэуцущт. 
LUK.12.53	ЛъэныкъуитӀоу загощынышъ, тыр къом пэуцущт, къори тым пэуцущт, ныр пхъум пэуцущт, пхъури ным пэуцущт, гуащэри нысэм пэуцущт, нысэри гуащэм пэуцущт.
LUK.12.54	– Тыгъэ къохьапӀэмкӀэ ошъуапщэ къытехьэу шъулъэгъумэ, «Ощх къещхыщт», занкӀэу шъоӀо, аущтэуи мэхъу, – ариӀуагъ Исус цӀыф купышхом. 
LUK.12.55	– Къыблэ лъэныкъом къикӀырэ жьыбгъэри къепщэ хъумэ, «Фэбэ дэдэ хъущт» шъоӀо, аущтэуи мэхъу. 
LUK.12.56	Шъо, нэпитӀу зиӀэхэр! ЧӀылъэмрэ уашъомрэ ятеплъэ къикӀырэр къыжъугурэӀо, мы лъэхъаным инэшанэхэм къарыкӀырэр сыд пае къыжъугурымыӀора?
LUK.12.57	– Сыд пае шъо шъушӀэн фаер шъор-шъорэу зэхэшъумышӀыкӀыра? 
LUK.12.58	ГущыӀэм пае, о уидэогъу уригъусэу хьыкумэшӀым дэжь укӀозэ, гъогум утетыфэ, узэрешӀужьыным ыуж ит. Армырмэ, уидэогъу хьыкумэшӀым ыпашъхьэ уригъэуцощт, ащи хьапс къэрэгъулэм уӀэкӀилъхьащт, хьапс къэрэгъулэми хьапсым учӀидзэщт. 
LUK.12.59	Сэ осэӀо, аужырэ чапычыр отыжьыфэ, хьапсым укъычӀэкӀыжьыщтэп.
LUK.13.1	А мафэхэм цӀыф куп Исус дэжь къакӀуи, Галилей цӀыфхэу Ӏэшъхьэтет Пилат аригъэукӀыгъагъэхэм якъэбар къыфахьыгъ. А Галилей цӀыфхэм алъырэ ахэмэ къурмэн ашӀырэм ылъырэ зэхэлъадэхэу, Пилат ицӀыфхэм ахэр аригъэукӀыгъагъэх. 
LUK.13.2	Исус дэжь къэкӀуагъэхэм ариӀожьыгъ: – Мы Галилей цӀыфхэр аущтэу зэрэкӀодыгъэхэм пае, Галилеим щыщхэу адрэ цӀыф пстэумэ анахьи нахь псэкӀодышӀэхэу шъогугъа? 
LUK.13.3	Хьау, аущтэу щытэп, сэ шъосэӀо! Ау шъуипсэкӀодшӀагъэхэм шъуафыкӀэмыгъожьмэ, шъори зэкӀэми, ащ фэдэ къабзэу шъукӀодыщт. 
LUK.13.4	Хьаури Силоам зыцӀэ чӀыпӀэм ит унэ плъэпӀэ лъагэр нэбгырэ пшӀыкӀуеу къызытеуи, чӀиукӀыхьагъэхэр адрэ цӀыфхэу Ерусалим дэс пстэуми анахьи нахь мысагъэхэкӀэ шъогугъа? 
LUK.13.5	Хьау, аущтэу щытэп, сэ шъосэӀо! Ау шъуипсэкӀодшӀагъэхэм шъуафыкӀэмыгъожьмэ, шъори зэкӀэ ащ фэдэ къабзэу шъукӀодыщт.
LUK.13.6	ЕтӀанэ Исус мы гъэсэпэтхыдэр къафиӀотагъ: – ЛӀы горэм исэнэшъхьэ хатэ ынджыр чъыг хэтэу иӀагъ. Зыгорэ къыпыкӀагъэмэ еплъынэу зэкӀом, къыпыкӀагъэу зи ыгъотыгъэп. 
LUK.13.7	Джащыгъум сэнэшъхьэшӀым риӀуагъ: «Мары, илъэсищ хъугъэу мы чъыгым зыгорэ къыпыкӀэмэ сеплъынэу сыкъэкӀо, ау зи пытэу згъотырэп. Арышъ, иупкӀыжь, сыд пае чӀыгум ыкӀуачӀэ хьаулыеу хихыра?»
LUK.13.8	– СэнэшъхьэшӀым къыриӀожьыгъ: «Тхьэматэ, мы илъэсым щыгъэтыгу. Чъыгыр ихъурэягъэкӀэ къэстӀыхьанышъ, ебз тӀэкӀуи чӀэстэкъон. 
LUK.13.9	КъэкӀорэгъым къыпыкӀэнкӀи мэхъу. Джащыгъуми къызыпымыкӀэкӀэ, иуупкӀын плъэкӀын».
LUK.13.10	Шэмбэт мафэм синэгогу горэм Исус цӀыфхэм Тхьэм игущыӀэхэр щаригъашӀэщтыгъ. 
LUK.13.11	Бзылъфыгъэ горэ илъэс пшӀыкӀуй хъугъэу, зыгъэсымаджэрэ джынапцӀэ хэсэу ащ дэжьым чӀэтыгъ. ЗиузэнкӀыжьын ымылъэкӀэу, ытхыцӀэ уфагъэу щытыгъ. 
LUK.13.12	Исус ар зелъэгъум, къеджи, риӀуагъ: – Нын, джы щегъэжьагъэу ухъужьыгъ, ушъхьафит.
LUK.13.13	ЕтӀанэ ыӀэхэр а бзылъфыгъэм зытырелъхьэм, ардэдэм ащ зиузэнкӀыжьи, хъужьыгъэ, Тхьэми щытхъу фишӀыгъ.
LUK.13.14	Ау Исус шэмбэт мафэм сымаджэр зэригъэхъужьыгъэм пае, синэгогу пащэр губжи, цӀыфмэ ариӀуагъ: – ЦӀыфыр лэжьэн фаеу мэфих щыӀ. А мафэхэм зыжъугъэхъужьынэу шъукъакӀу нахь, шэмбэт мафэм шъукъэмыкӀу.
LUK.13.15	– Шъо, нэпитӀу зиӀэхэр! – риӀожьыгъ Зиусхьаным а пащэм. – Шъуащыщэу зыгорэ щыӀа, зицу е зищыд шэмбэт мафэми къэзымытӀатэу, цощым къычӀэзымыщэу псы езымыгъашъорэр? 
LUK.13.16	Арэу зыхъукӀэ, мы бзылъфыгъэу Ибрахьимэ къытекӀыгъэ цӀыфхэм ащыщэу, илъэс пшӀыкӀуй хъугъэу шэйтаным ыпхыгъэр шэмбэт мафэм шъхьафит сшӀынышъ, згъэхъужьын фэягъэба?
LUK.13.17	Исус ар къызеӀом, къыпэгущыӀэжьырэ цӀыф пстэури укӀытэжьыгъэ, къэнэгъэ цӀыфхэри Исус Ӏофышхо гъэшӀэгъонхэу ышӀэгъэ пстэуми апае гушӀуагъэх.
LUK.13.18	– Тхьэм и Тетыгъошхо зыфэдэр сыда? – къыӀуагъ Исус. – Ар сыдым фэзгъэдэна? 
LUK.13.19	Ар зыфэдэр андэгурацэр ары. Ар лӀы горэм къышти, ихатэ щишӀагъ. Ар къэкӀи, чъыгы хъугъэ, ошъогу бзыухэри икъутамэхэм атесхэ хъугъэ.
LUK.13.20	– Тхьэм и Тетыгъошхо сыдым фэзгъэдэна? – джыри зэ къыӀуагъ Исус. 
LUK.13.21	– Ар зыфэдэр тэджэпсыр ары. Бзылъфыгъэ горэм ар къышти, Ӏанлъищым арыфэрэ хьаджыгъэ зэхипшыхьагъ, зэрэщытэу къэтэджыфэ.
LUK.13.22	Исус къалэхэмрэ къуаджэхэмрэ къыкӀухьэхэзэ, цӀыфхэм Тхьэм игущыӀэхэр аригъашӀэхэзэ, игъогу Ерусалим фигъэзагъ. 
LUK.13.23	Зыгорэ ежь къеупчӀыгъ: – Тхьэматэ, мыкӀодхэу Тхьэм къыгъэнэжьыщт цӀыфхэр макӀэха?
LUK.13.24	– Къэлэпчъэ зэжъумкӀэ шъузэрэдэхьащтым зэрэшъулъэкӀэу ыуж шъуит, – ариӀожьыгъ Исус, – сыда пӀомэ, сэ шъосэӀо, цӀыфыбэхэр дэхьанхэу ыуж итыщтых, ау алъэкӀыщтэп. 
LUK.13.25	Унэ бысымыр къэтэджынышъ, къэлапчъэр зыщыфишӀыжьыщт сыхьатыр къэсышт. ЕтӀанэ «Тхьэматэ, къэлапчъэр къытфыӀух» шъуӀоу, кӀыбым шъудэтэу, къэлапчъэм шъукъытеонкӀи мэхъу. Джащыгъум ащ къышъуиӀожьыщт: «Шъо хэтми шъузщыщыр сшӀэрэп». 
LUK.13.26	ЕтӀанэ шъуублэщт шъуӀоу: «Тыуигъусэу тышхэщтыгъ, тешъощтыгъ, тикъалэ иурамхэми Тхьэм игущыӀэхэр ащытэбгъашӀэщтыгъ». 
LUK.13.27	Ау ащ къышъуиӀощт: «Шъо хэтми шъузщыщыр сшӀэрэп, санэӀу шъуикӀ, зэкӀэ шъо бзэджашӀэхэр!»
LUK.13.28	Ибрахьими, Исхьакъи, Якъуби, адрэ пегъымбар пстэури Тхьэм и Тетыгъошхо ыӀэчӀэгъ чӀэхьагъэхэу, ау шъо а Тетыгъошхом ыӀэчӀэгъ шъукъычӀафыгъэу зышъулъэгъукӀэ, куохьаурэ цэ зэрэгъэшхырэ къэхъущтых. 
LUK.13.29	ЦӀыфхэр тыгъэ къокӀыпӀэмкӀи, тыгъэ къохьапӀэмкӀи, темырымкӀи, къыблэмкӀи къикӀынхэшъ, Тхьэм и Тетыгъошхо игухэхъо Ӏанэм чӀыпӀэхэр щаубытыщтых. 
LUK.13.30	Джащыгъум ауж итхэм ащыщхэр апэ хъущтых, апэ итхэм ащыщхэри ауж къинэщтых.
LUK.13.31	А сыхьат дэдэм фарисей куп къакӀуи, Исус къыриӀуагъ: – Мыщ дэжьым ӀукӀ. Армырмэ пщэу Ирод идзэлӀхэм уаригъэукӀыщт.
LUK.13.32	– ШъукӀуи, – ариӀожьыгъ Исус, – а баджэм ешъуӀу: «Сэ непи неущи джынапцӀэхэр цӀыфхэм ахэсфыщтых, сымаджэхэри згъэхъужьыщтых, ящэнэрэ мафэм сиӀоф сыухыщт». 
LUK.13.33	Ау щытми, непи, неущи, неущмыкӀи сигъогу сырыкӀон фаеу къыспыщылъ, сыда пӀомэ, пегъымбарыр Ерусалим нэмыкӀ чӀыпӀэ щылӀэ хъущтэп.
LUK.13.34	– Ей, Ерусалим, Ерусалим! УицӀыфхэм пегъымбархэр аукӀых, мыжъокӀэ яохэзэ Тхьэм илӀыкӀохэри аукӀых. Бзыум ищырхэр ытамэмэ ачӀэгъ зэрэщычӀиугъуаехэрэм фэдэу, сыд фэдизрэ уибынхэр зэсыугъоилӀэнхэу сыфэягъ, ау шъо шъуфэягъэп. 
LUK.13.35	Моу зэ шъуеплъ, Тхьэр шъуикъалэ нэшӀукӀэ къеплъыжьыщтэп. Сэ шъосэӀо, «Зиусхьаным ыцӀэкӀэ къакӀорэм щытхъушхор ий!» зыщышъуӀощт мафэм нэсыфэ, сышъулъэгъужьыщтэп.
LUK.14.1	Шэмбэт мафэ горэм фарисейхэм ятхьэматэхэм ащыщэу зыгорэм иунэ щышхэнэу Исус зырегъэблагъэм, цӀыфхэр Исус еплъакӀощтыгъэх. 
LUK.14.2	ЗэкӀэбэгэгъэ лӀы горэ Исус ыпашъхьэ къиуцуагъэу алъэгъугъ а сыхьатым. 
LUK.14.3	Исус Тэурат егъэджэкӀо пащэхэмрэ фарисейхэмрэ ащ дэжьым ариӀуагъ: – Шэмбэт мафэм сымаджэр бгъэхъужьыныр хабзэкӀэ хъущта, мыхъущта?
LUK.14.4	Ау ахэмэ заушъэфыгъ. Исус ыӀэхэр сымаджэм тырилъхьи, ыгъэхъужьи, ытӀупщыжьыгъ.
LUK.14.5	ЕтӀанэ Исус ахэмэ яупчӀыгъ: – Шъуащыщэу зыгорэм ищыд е ицу шэмбэт мафэм псынэм ифэмэ, а сыхьатым къырихыжьынба?
LUK.14.6	Ахэмэ пэгъокӀ къыратышъугъэп.
LUK.14.7	ХьакӀэхэм тхьэмэтэ тӀысыпӀэхэр аубытхэу Исус гу зылъетэм, мы гъэсэпэтхыдэр къафиӀотагъ:
LUK.14.8	– Зыгорэм гухэхъо Ӏанэм уригъэблагъэмэ, тхьэмэтэ тӀысыпӀэм умытӀыс, сыда пӀомэ, ощ нахьи нахь тхьэматэ горэ къыригъэблэгъагъэхэм ахэтынкӀи мэхъу. 
LUK.14.9	Джащыгъум бысымэу ори ари шъукъезгъэблэгъагъэр къыббгъодэхьанышъ, къыуиӀощт: «Мы лӀым о уитӀысыпӀэ ет». Арэу зыхъурэм, о уукӀытэжьыгъэу, аужырэ тӀысыпӀэр уубытын фаеу хъущт. 
LUK.14.10	Ау узырагъэблагъэкӀэ, аужырэ тӀысыпӀэм тӀыс. Джащыгъум бысымыр о къыббгъодэхьанышъ, къыуиӀощт: «ТӀэкӀу дэкӀотай, синыбджэгъу». Ар адрэ хьэкӀэ пстэуми апашъхьэ оркӀэ нахь щытхъу мэхъу; 
LUK.14.11	сыда пӀомэ, хэти зышъхьэ зыгъэиныжьырэр Тхьэм ыгъэцӀыкӀущт, ышъхьэ зыгъэцӀыкӀужьыри Тхьэм ыгъэиныщт.
LUK.14.12	ЕтӀанэ Исус ибысым риӀуагъ: – Щэджэгъуашхэ е пчыхьэшъхьашхэ о зыпшӀыкӀэ, уиныбджэгъухэр, е пшыхэр, е уиблагъэхэр, е уигъунэгъу байхэр къемыгъэблагъэх. Ахэр къебгъэблагъэхэмэ, афэпшӀагъэр къыпфашӀэжьынэу урагъэблэгъэжьэнкӀи мэхъу. 
LUK.14.13	Ау гухэхъо Ӏанэ зытебгъэуцокӀэ, тхьамыкӀэхэр, сэкъатхэр, лъащэхэр, нэшъухэр къегъэблагъэх. 
LUK.14.14	АфэпшӀагъэр ахэмэ къыпфашӀэжьын зэрамылъэкӀырэм пае, гъогу мафэ утеуцуагъ. Шъыпкъагъэ зиӀэ цӀыфхэр къызытэджыжьхэкӀэ, афэпшӀагъэр Тхьэм къыпфишӀэжьыщт.
LUK.14.15	Исус игъусэхэу Ӏанэм пэсхэм ащыщэу зыгорэм мыр зызэхехым, къыӀуагъ: – Тхьэм и Тетыгъошхо къызыскӀэ, адрэ хьакӀэхэм ягъусэу Ӏанэм пэсыщтыр гъогу мафэ теуцуагъ.
LUK.14.16	– ЛӀы горэм гухэхъо Ӏанэ къышыгъ, – риӀуагъ Исус а лӀым, – цӀыфыбэхэри къыригъэблэгъэнхэу ариӀуагъ. 
LUK.14.17	Гухэхъо Ӏанэр зыщашыщт сыхьатыр къызэсым къыригъэблэгъэнхэу зэриӀогъэгъэ цӀыфхэм адэжь моущтэу ариӀонэу, унэӀут горэ ыгъэкӀуагъ: «Джы шъукъеблагъ, пстэури хьазыр». 
LUK.14.18	Ау зэрэмыкӀощтхэр къафагъэгъунхэу зэпстэури зэфэдэу лъаӀохэу аублагъ. Апэрэм къыӀуагъ: «Сэ хьасэ къэсщэфыгъ, ар сыкӀоу зэсымыгъэлъэгъу хъущтэп. Къысфэгъэгъу». 
LUK.14.19	Адрэм къыӀуагъ: «ЦуипшӀ къэсщэфыгъэшъ, язэрэщыт згъэунэфынэу сэкӀо пэт. Къысфэгъэгъу». 
LUK.14.20	Ящэнэрэми къыӀуагъ: «Сэ шъуз къэсщагъэшъ, сыкъэкӀон слъэкӀыщтэп».
LUK.14.21	Джащыгъум унэӀутым къыгъэзэжьи, хъугъэ-шӀагъэр итхьэматэ къыриӀожьыгъ. Ащ дэжьым бысымыр къэгубжи, унэӀутым риӀуагъ: «ПсынкӀэу къалэм иурамышхохэмрэ иурам цӀыкӀухэмрэ атехьи, тхьамыкӀэхэр, сэкъатхэр, нэшъухэр, лъащэхэр къащэх». 
LUK.14.22	«Тхьэматэ, уиунашъо згъэцэкӀагъэ, ау джыри тӀысыпӀэ нэкӀхэр щыӀэх», – къыӀуагъ, унэӀутым къызегъэзэжьым. 
LUK.14.23	Джащыгъум тхьэматэм унэӀутым риӀуагъ: «Гъогухэмрэ гъогу лъагъохэмрэ атехьи, сиунэ из хъуным пае, уапэ къифэрэ цӀыфхэр къэкӀонхэу шӀы. 
LUK.14.24	Сэ шъосэӀо, а цӀыфхэу къезгъэблэгъэнхэу зэсӀогъагъэхэм ащыщэу зи сиӀанэ къыхэӀэнэп». – Сыда пӀомэ, кьеблэгъагъэр бэ, ау къыхэхыгъэхэр макӀэх, – къыпигъэхъожьыгъ Исус.
LUK.14.25	ЦӀыф купышхохэр Исус игъусэхэу кӀощтыгъэх. Исус зафигъази, ахэмэ ариӀуагъ:
LUK.14.26	– Хэт щыщми садэжь къакӀоу, зянэ, зятэ, зишъуз, зилъфыгъэхэр, зышхэр, зышыпхъухэр шӀу зэрилъэгъухэрэм нахьи, зыпси шӀу зэрилъэгъурэм нахьи, сэ нахьышӀу сызымылъэгъурэр сигъогу рыкӀохэрэм ащыщ хъун ылъэкӀыщтэп. 
LUK.14.27	Хэти зикъащ зезымыхьэу, сауж къырымыкӀорэм сигъогу рыкӀохэрэм ащыщ хъун ылъэкӀыщтэп.
LUK.14.28	– Шъуащыщэу зыгорэм унэ плъэпӀэ лъагэ ышӀын фаеу хъумэ, ыпэ рапшӀэу тӀысэу, тефэщтым еплъэу, а унэр зэрэригъэкъун ахъщэ иӀэмэ, зэупчӀыжьын фаеба? 
LUK.14.29	Аущтэу ымышӀымэ, лъапсэр ыгъэуцугъэу, унэр ыухын зимылъэкӀыкӀэ, къэзылъэгъурэ цӀыф пстэури къыдэхьащхэу, 
LUK.14.30	моущтэу аӀощт: «Мы лӀым унэр ышӀынэу ригъэжьагъ, ау фэухыгъэп».
LUK.14.31	– Ащ фэдэуи, пачъыхьэ горэм нэмыкӀ пачъыхьэм зао ришӀылӀэн ыгу хэлъмэ, ыпэ рапшӀэу тӀысынышъ, дзэлӀ мин тӀокӀ зиӀэ пыеу къыфакӀорэм ежь идзэлӀ минипшӀыкӀэ пэуцушъущтмэ, егупшысэн фаеба? 
LUK.14.32	Пэуцун ымылъэкӀмэ, пыир пэчыжьэзэ, лӀыкӀохэр фигъэкӀонхэшъ, зэшӀужьынхэу ригъэлъэӀущтых. 
LUK.14.33	Ащ фэдэу шъуащыщэу хэти иӀэ пстэури къэзымыгъанэрэр сигъогу рыкӀохэрэм ащыщ хъун ылъэкӀыщтэп.
LUK.14.34	– Щыгъур дэгъу. Ау щыгъум ищыугъэ хэкӀымэ, сыдэущтэу ар пщыущта? 
LUK.14.35	ХьасэмкӀи ебзымкӀи ишӀуагъэ къэкӀощтэп, чӀадзыжьыщт нахь. РыдэӀонэу тхьакӀумэ зиӀэм зэхерэх.
LUK.15.1	Хьакъулахь ахъщэр хэзыххэрэмрэ псэкӀод зышӀэхэрэмрэ зэкӀэ Исус едэӀунхэу къекӀолӀагъэх. 
LUK.15.2	Ау фарисейхэмрэ Тэурат егъэджэкӀо пащэхэмрэ агу емыӀоу аӀуагъ: – Мы лӀым псэкӀодышӀэ цӀыфхэр гъусэ зыфешӀых, адэшхэ.
LUK.15.3	Аущтэу къызаӀом, Исус мы гъэсэпэтхыдэр афиӀотагъ:
LUK.15.4	– Шъуащыщэу зыгорэм мэлишъэ иӀэу тӀон. Ахэмэ ащыщэу зыр шӀокӀодмэ, адрэ тӀокӀиплӀырэ пшӀыкӀубгъурэр губгъом къыринэнхэшъ, кӀодыгъэр къегъотыжьыфэ лъыхъонба? 
LUK.15.5	Ар къызигъотыжькӀэ, гушӀоу къеӀэтышъ, ытамэ къытырелъхьэ. 
LUK.15.6	Ядэжь къызыкӀожькӀэ, иныбджэгъухэмрэ игъунэгъухэмрэ къяджэшъ, ареӀо: «ШъукъыздэгушӀу, симэлэу сшӀокӀодыгъэр къэзгъотыжьыгъ». 
LUK.15.7	Сэ шъосэӀо, ащ фэдэу шъыпкъагъэ зиӀэ нэбгырэ тӀокӀиплӀырэ пшӀыкӀубгъурэу псэкӀод фыкӀэгъожьыныр зимыщыкӀагъэу зылъытэхэрэм апае, гушӀуагъоу уашъом щыхъурэм нахьи, псэкӀод зышӀэрэ цӀыф закъоу зипсэкӀодхэм афыкӀэгъожьырэм пае, уашъом нахь гушӀогъошхо щыхъущт.
LUK.15.8	– Ащ фэдэуи бзылъфыгъэ горэм тыжьын ахъщипшӀ иӀэу тӀон. Ахэмэ ащыщэу зыр шӀокӀодмэ, остыгъэ хигъанэу, ахъщэр къегъотыжьыфэ, фэсакъыпэу лъыхъузэ, унэр зэкӀэ къыпхъэнкӀынба? 
LUK.15.9	Ар къызигъотыжькӀэ, иныбджэгъухэмрэ игъунэгъухэмрэ къяджэшъ, ареӀо: «ШъукъыздэгушӀу, сшӀокӀодыгъэ ахъщэр къэзгъотыжьыгъ». 
LUK.15.10	Сэ шъосэӀо, ащ фэдэ къабзэу псэкӀод зышӀэрэ цӀыфэу кӀэгъожьырэм Тхьэм имэлэӀичхэр фэгушӀощтых.
LUK.15.11	– ЛӀы горэм къуитӀу иӀагъ, – къыӀуагъ Исус. 
LUK.15.12	– Къо нахьыкӀэм ятэ риӀуагъ: «Сят, мылъкум щыщэу къыстефэщт Ӏахьыр къысэт». Арыти, тым мылъкур къуитӀумэ афигощыгъ. 
LUK.15.13	Мэфэ заулэ зытешӀэм, къо нахьыкӀэм иӀэр зэкӀэ зэкӀиугъуаий, хымэ хэгъэгу горэм кӀуагъэ. А хэгъэгум мыхъо-мышӀэ псэукӀэкӀэ имылъку щигъэкӀодыгъ. 
LUK.15.14	ЗэкӀэри зегъэкӀодым, гъэблэшхо а хэгъэгум къыщыхъуи, щыкӀэгъэшхо иӀэ хъугъэ. 
LUK.15.15	Аущтэу зэхъум, а хэгъэгум щыпсэурэ лӀы горэм дэжь кӀуи, Ӏоф къыӀихыгъ. А лӀым икъохэр губгъом щигъэхъунхэу ыгъэкӀуагъ. 
LUK.15.16	Къохэм яӀус щыщ ыныбэ из ышӀынэу ехъуапсэщтыгъ, ау а Ӏусым щыщ хэти къыритыгъэп.
LUK.15.17	КӀалэм итхьамыкӀагъо зыздешӀэжьым, ышъхьэ фиӀожьыгъ: «Сэ сятэ илэжьакӀохэр сыд фэдиз хъухэми, шхын афикъуни къялыжьыни яӀ, ау сэ гъаблэм сигъалӀэу мыщ сыщыӀ! 
LUK.15.18	Сятэ дэжь сыкӀожьынышъ, есӀощт: Сят, уашъомкӀи оркӀи псэкӀод сшӀагъэ. 
LUK.15.19	О сэ скъо къысэпӀонэу сифэшъуашэп. О уилэжьакӀохэм ащыщэу зым фэдэу сэри сышт». 
LUK.15.20	ЕтӀанэ тэджи, ятэ дэжь кӀожьынэу ежьагъ. Ыкъо чыжьэкӀэ къэкӀожьэу ятэ къызелъэгъум, ыгу егъуи, пэгъочъи, ӀаплӀ рищэкӀи, ебэоу ыублагъ. 
LUK.15.21	Ыкъо ятэ риӀуагъ: «Сят, уашъомкӀи оркӀи псэкӀод сшӀагъэ. О сэ скъо къысэпӀоныр сифэшъуашэп». 
LUK.15.22	Ау ятэ иунэӀутхэм ариӀуагъ: «Щыгъынхэм анахь дэгъур псынкӀэу къыфэшъухьи щышъулъ. Зы Ӏэлъыни Ӏэрышъулъхь, цуакъэхэри щышъулъэх. 
LUK.15.23	Тэнэ гъэшхагъэр къашъущи, шӀошъубз. Тыжъугъашх, тыжъугъэгушӀу. 
LUK.15.24	Мы сэ скъо лӀэгъагъэ, ау къэхъужьыгъ, кӀодыгъэу щытыгъ, ау къэдгъотыжьыгъ». Аущтэу гухэхъо Ӏанэ къашыгъ.
LUK.15.25	Ау тым ыкъо нахьыжъ губгъом итыгъ. КъэкӀожьызэ, унэм игъунэгъу къызэхъум, орэд макъэрэ Ӏэгу тео макъэрэ зэхихыгъ. 
LUK.15.26	УнэӀутхэм ащыщэу зыгорэм еджи, «Сыда къэхъугъэр?» ыӀуи, еупчӀыгъ. 
LUK.15.27	УнэӀутым къыриӀуагъ: «ПшынахьыкӀэ къэкӀожьыгъ. Уятэ ар псаоу къызэригъотыжьыгъэм пае, тэнэ гъэшхагъэр шӀуаригъэбзыгъ». 
LUK.15.28	Къо нахьыжъым ар зызэхехым, къэгубжи, унэм ихьажьынэу фэягъэп. Ау ятэ унэм къикӀи, ихьажьынэу къелъэӀоу ыублагъ. 
LUK.15.29	Къо нахьыжъым ятэ пэгъокӀ ритыгъ: «КъэдаӀу! Сэ мыщ фэдиз илъэс хъугъэу сыпфэлажьэ, о уиунашъохэми зыкӀи сатекӀыгъэп. Сэ синыбджэгъухэми гухэхъо Ӏанэ афэсшыным пае, зы чэцӀи къысэптыгъэп. 
LUK.15.30	Ау джы о пкъо зыфапӀоу уимылъку бзылъфыгъэ хэтакӀохэм атезгъэкӀодагъэр къэкӀожьыгъэшъ, тэнэ гъэшхагъэр фышӀуябгъэбзыгъ!»
LUK.15.31	Ау тым къыриӀуагъ: «Скъо, о сыдигъуи садэжь ущыӀ, сиӀэ пстэури оуий. 
LUK.15.32	Ау тэ тыгушӀон, тытхъэжьын фаеба? Мы пшынахьыкӀэ лӀэгъагъэ, ау къэхъужьыгъ, кӀодыгъагъэ, ау къэдгъотыжьыгъ».
LUK.16.1	– ЛӀы бай горэм мылъкугъэзекӀо иӀагъ, – ариӀуагъ Исус игъогу рыкӀохэрэм. – «Мы лӀым уимылъку пшӀуегъэкӀоды» аӀуи, цӀыфхэм лӀы баим раӀуагъ. 
LUK.16.2	Арыти, лӀы баир имылъкугъэзекӀо къеджи, риӀуагъ: «О къыохьылӀагъэу сыд зэхэсхырэр? Симылъку зэрэбгъэзекӀорэ шӀыкӀэр сэгъэлъэгъу. Джыкъынэуж симылъку о бгъэзекӀо хъущтэп».
LUK.16.3	МылъкугъэзекӀом ышъхьэ фиӀожьыгъ: «Сыда сэ сшӀэщтыр? Ситхьэматэ сиӀоф сӀехыжьы. ЧӀыгур стӀынэу кӀуачӀэ икъун сиӀэп, сылъэӀонкӀи сэукӀытэ. 
LUK.16.4	СиӀоф сӀихыжьмэ, сшӀэщтыр джы сэшӀэ, цӀыфхэм яунэхэм сырагъэблэгъэным пае». 
LUK.16.5	Аущтэу мылъкугъэзекӀор цӀыфхэу итхьэматэ ичӀыфэ зытелъхэм зырызэу къяджи, ахэмэ ащыщэу апэрэм риӀуагъ: «Ситхьэматэ ичӀыфэу сыд фэдиза птелъыр?» 
LUK.16.6	ЧӀыфэр зытелъ лӀым къыӀуагъ: «Дэгъэ къошынишъэ стелъ». Адрэм риӀожьыгъ: «Мары, уичӀыфэ тхылъ штэжьи, тӀыси, псынкӀэу шъэныкъо итх». 
LUK.16.7	ЕтӀанэ мылъкугъэзекӀом нэмыкӀ горэми риӀуагъ: «О чӀыфэу сыд фэдиза птелъыр?» Ащ къыӀуагъ: «Коц дзыуишъэ стелъ». Адрэм риӀожьыгъ: «УичӀыфэ тхылъ штэжьи, тӀокӀиплӀ итх».
LUK.16.8	Аущтэу зэхъум, тхьэматэр имылъкугъэзекӀо тхьагъэпцӀым щытхъужьыгъ, акъыл хэлъэу зэрэзекӀуагъэм пае, сыда пӀомэ, мы дунаим ицӀыфхэр ежьхэр зэрэзэдэзекӀохэрэмкӀэ нэфынэ шъыпкъэм щызекӀорэ цӀыфхэм анахьи нахь Ӏушых. 
LUK.16.9	Ау сэ шъосэӀо, дунэе мылъкумкӀэ ныбджэгъухэр зэжъугъэгъотых, а мылъкур зышъуухыкӀэ, мыкӀодыжьын псэупӀэм шъурагъэблэгъэным пае.
LUK.16.10	Ӏоф макӀэхэмкӀэ узщыгугъын цӀыфым ӀофыбэхэмкӀи ущыгугъыщт, Ӏоф макӀэхэмкӀи узщымыгугъын цӀыфым ӀофыбэхэмкӀи ущыгугъыщтэп. 
LUK.16.11	Аущтэу зыхъукӀэ, дунэе мылъкур зешъухьанэу зыщыгугъынхэ цӀыфхэу шъущымытыгъэмэ, ащыгъум мылъку шъыпкъэр хэта шъо шъуӀэ къизылъхьащтыр? 
LUK.16.12	НэмыкӀхэм ямылъкукӀэ зыщыгугъынхэ цӀыфхэу шъущымытыгъэмэ, шъо шъуимылъку шъыпкъэр зешъухьанэу хэта къышъозытыщтыр?
LUK.16.13	Зы унэӀутыр тхьэмэтитӀум афэлэжьэн ылъэкӀыщтэп; сыда пӀомэ, е зыр ыуджэгъунышъ, адрэр шӀу ылъэгъущт, е зым шъыпкъэу фыщытынышъ, адрэр зэрипэсыщтэп. Шъо Тхьэми ахъщэми шъуафэлэжьэн шъулъэкӀыщтэп.
LUK.16.14	Ахъщэр шӀу дэдэ зылъэгъурэ фарисейхэм а пстэур зызэхахым, Исус дэхьащхыгъэх. 
LUK.16.15	Ау Исус ахэмэ ариӀуагъ: – Шъорыба шъыпкъагъэ зиӀэ цӀыфхэм зафэзгъадэхэу, цӀыфмэ апашъхьэ зафэу зыщызыгъэлъагъохэрэр, ау Тхьэм шъо шъугухэм арылъыр ешӀэ; сыда пӀомэ, цӀыфмэ агъэлъэпӀэрэ Ӏофхэр Тхьэм дэжькӀэ лъэшэу пыутых.
LUK.16.16	– Пегъымбар Мусэ и Тэурат хабзэ итхэмрэ пегъымбархэм атхыгъэхэм арытхэмрэ Тхьэм фэлэжьэрэ цӀыфхэм агъэӀугъэх, умэхъэкӀо Иуан имафэхэм анэсыфэ. Ащ къыщегъэжьагъэу Тхьэм и Тетыгъошхо ехьылӀэгъэ къэбарышӀур агъэӀу, хэти а Тетыгъошхом ыӀэчӀэгъ чӀэхьаным гузэжъогъукӀи ыуж ит. 
LUK.16.17	Ау пегъымбар Мусэ и Тэурат хабзэ ит хьарыфхэм анахь цӀыкӀур хэкӀодыкӀыным нахьи, уашъори чӀылъэри нахь кӀодыжьыщтых.
LUK.16.18	– Хэтми зишъуз зытӀупщыжьэу, нэмыкӀ бзылъфыгъэ къэзыщэжьырэм зинэ ышӀагъэу мэхъу. Ащ фэдэу хэтми лӀы горэм ытӀупщыжьыгъэ шъуз къэзыщэжьырэм зинэ ышӀагъэу мэхъу.
LUK.16.19	– ЛӀы бай горэ щыӀагъ. Ар щыгъынхэм анахь лъапӀэхэмкӀэ фэпагъэу, мафэ къэси ешхэ-ешъошхо ышӀыщтыгъ. 
LUK.16.20	ЛӀы баим икъэлапчъэ дэжь лӀы тхьамыкӀэ горэ, Лазар ыцӀэу, ыкӀышъо бэгухэр тетэу щылъыгъ. 
LUK.16.21	А лӀы тхьамыкӀэм лӀы баим иӀанэ къетэкъохыгъэхэмкӀэ имэлэкӀалӀэ ыгъэуцу шӀоигъуагъ. Хьэхэри къекӀуалӀэхэти, ибэгухэр абзэихьащтыгъэх. 
LUK.16.22	ЛӀы тхьамыкӀэр дунаим ехыжьыгъ, мэлэӀичхэми ар Ибрахьимэ дэжь ахьыгъ. ЛӀы баири дунаим ехыжьи, чӀалъхьажьыгъ. 
LUK.16.23	А лӀы баир гугъушхо хэтэу, лӀагъэхэм ячӀыпӀэ щыӀэу къыдэплъыий, Лазари бгъодэсэу Ибрахьимэ ылъэгъугъ. 
LUK.16.24	Ар зелъэгъум, джагъэ: «Тятэ Ибрахьим, гукӀэгъу къысфэшӀи, Лазар къысфэгъакӀуи, ащ ыӀэхъомбапэ псым херэгъауи, сыбзэгу ерэгъэучъыӀ, сыда пӀомэ, мы машӀом сыхэтэу къинышхо сэлъэгъу». 
LUK.16.25	Ау Ибрахьимэ къыӀуагъ: «СикӀал, угу къэгъэкӀыжь дунаим узытетым, уиӀахьышӀу зэрэщыбгъотыщтыгъэр, ау Лазар ащ фэдэу къин ыхьэу зэрэпсэущтыгъэр. Ау джы ащ ыгу зыгъэрэзэн Ӏофхэр егъотыжьы, о къинышхом ухэт. 
LUK.16.26	Ащ нэмыкӀэуи шъоррэ тэррэ тазыфагу тауташышхо
LUK.16.27	Аущтэу зеӀом, лӀы баим къыӀуагъ: «Ащыгъум, тят, сыолъэӀу, сятэ иунэ Лазар гъакӀо, 
LUK.16.28	сыда пӀомэ, сэ шитф сиӀ. Мы къинышхо щэчыпӀэм ахэри къэмыкӀонхэм пае, зыфэсакъыжьынхэу агурерэгъаӀу». 
LUK.16.29	Ау Ибрахьимэ къыриӀожьыгъ: «Пегъымбар Мусэ ытхыгъэмрэ адрэ пегъымбархэм атхыгъэхэмрэ яӀэх, ахэмэ ярэдэӀух». 
LUK.16.30	Ау лӀы баим къыӀуагъ: «Хьау, тятэ Ибрахьим, ау лӀагъэхэм къахэтэджыкӀыжьыгъэу зыгорэм ыгъэзэжьмэ, ахэр япсэкӀодшӀагъэхэм афыкӀэгъожьыщтых». 
LUK.16.31	Ибрахьимэ къыриӀожьыгъ: «Пегъымбар Мусэмрэ адрэ пегъымбархэмрэ ямыдэӀухэмэ, зыгорэ лӀагъэхэм къахэтэджыкӀыжьыщтми, ашӀошъ хъущтэп».
LUK.17.1	– ЦӀыфхэм псэкӀод ашӀэнэу дэзыхьыхырэ Ӏофхэр къэхъунхэ фае, ау а Ӏофхэр къызпкъырыкӀырэ цӀыфыр гъогу мыгъо теуцуагъ, – ариӀуагъ Исус игъогу рыкӀохэрэм. 
LUK.17.2	– А цӀыфым мы цӀыкӀухэм ащыщэу зыгорэм псэкӀод ышӀэнэу дихьыхыным нахьи, мыжъошъхьал ежь ыпшъэ рашӀэу хым хадзагъэмэ, ежьыркӀэ нахьышӀущтыгъ. 
LUK.17.3	Арышъ, шъузфэсакъыжь. О пшы псэкӀод ышӀэмэ, ар зэрэпсэкӀодыр еӀожь, кӀэгъожьмэ, фэгъэгъу. 
LUK.17.4	Зы мафэм къыкӀоцӀ гъогогъуиблэ оркӀэ псэкӀод ышӀэмэ, къыгъэзэжьэу, «СыкӀэгъожьыгъ» ыӀомэ, фэгъэгъужь.
LUK.17.5	– ШӀошъхъуныгъэу тиӀэм къытфыхэгъахъу! – къыраӀуагъ апостолхэм Зиусхьаным.
LUK.17.6	– Андэгурацэм фэдизэу шӀошъхъуныгъэ шъуиӀэу, мы ынджыр чъыгым «Зыкъыхэтхъыжьи, хым зыщыхэшӀэжь» ешъуӀомэ, къышъодэӀущт, – къыӀуагъ Зиусхьаным.
LUK.17.7	– Шъуащыщэу зыгорэм унэӀутэу иӀэр жъоу е мэлхэр ыгъэхъухэу тӀон. А унэӀутыр губгъом къызикӀыжькӀэ, «ПсынкӀэу къакӀуи, Ӏанэм къыпэтӀысхь» риӀона? 
LUK.17.8	Ар хэгъэкӀи, риӀощтыр мыры: «Пчыхьэшъхьашхэ къысфэгъэхьазыри, уицыякӀэ дэупкӀи, сэшхэфэ, сешъофэ, къысшъхьащыт. Ащ нэужым о ушхэни уешъони уфит». 
LUK.17.9	УнэӀутым унашъоу фэпшӀыгъэр зэригъэцэкӀагъэм пае, щытхъу фэпшӀыщта? Сыгугъэрэп. 
LUK.17.10	Ащ фэдэу шъори унашъоу Тхьэм къышъуфишӀыгъэр зыжъугъэцэкӀэрэ ужым, моущтэу шъуӀон фае: «Тэ тыунэӀут ныӀэп. Тэ тшӀагъэр тшӀэн фаер ары ныӀэп».
LUK.17.11	Исус Ерусалим кӀозэ, Самарие хэкумрэ Галилей хэкумрэ азыфагу пхырыкӀыщтыгъ. 
LUK.17.12	Къуаджэ горэм дахьэ пэтзэ, шъоджэ уз Ӏаер зиӀэ лӀы нэбгырипшӀ къыӀукӀагъ. Чыжьэу къэуцухи, 
LUK.17.13	мэкъэшхокӀэ къэджагъэх: – Исус, тхьэматэ, гукӀэгъу къытфэшӀ!
LUK.17.14	Ахэр зелъэгъум, Исус къыӀуагъ: – ШъукӀуи, дин пащэхэм зяжъугъэлъэгъу. Ахэр гъогум рыкӀохэзэ, къабзэ хъужьыгъэх. 
LUK.17.15	Ахэмэ ащыщэу зым зэрэхъужьыгъэр зелъэгъум, мэкъэшхокӀэ Тхьэм щытхъу фишӀэзэ къыгъэзэжьыгъ. 
LUK.17.16	Исус ылъакъохэм адэжь бгъэгукӀэ зыщыридзыхи, щытхъу фишӀыгъ. А лӀыр Самарие хэкум
LUK.17.17	– НэбгырипшӀыр къабзэу хъужьыгъэба? – къыӀуагъ Исус. – Адрэ нэбгырибгъур тыдэ хъугъэха? 
LUK.17.18	Мы лӀы хымэ закъом нэмыкӀ къыгъэзэжьэу, Тхьэм щытхъу фишӀынэу зи къахэкӀыгъэп, ара?
LUK.17.19	ЕтӀанэ Исус а лӀым риӀуагъ: – Тэджи кӀожь, уишӀошъхъуныгъэ уигъэхъужьыгъ.
LUK.17.20	– Тхьэм и Тетыгъошхо сыдигъо къэкӀощта? – аӀуи, фарисейхэр Исус къызеупчӀыхэм, ариӀожьыгъ: – Тхьэм и Тетыгъошхо нэрылъэгъоу къэкӀощтэп, 
LUK.17.21	цӀыфхэми, «Мары, ар мыщ дэжьым щыӀ» е «Муары, модэ щыӀ» аӀощтэп. Сыда пӀомэ, Тхьэм и Тетыгъошхо шъо къышъухэт
LUK.17.22	ЕтӀанэ Исус игъогу рыкӀохэрэм ариӀуагъ: – ЦӀыф Лъэпкъым ы Къо имафэхэм ащыщэу мэфэ закъу нэмыӀэми шъулъэгъу зышъушӀоигъо мафэхэр къэкӀощтых, ау ар шъулъэгъущтэп. 
LUK.17.23	«Мары, ЦӀыф Лъэпкъым ы Къо мыщ дэжьым щыӀ» е «Муары, модэ щыӀ» къышъуаӀощт, ау ащ дэжьым шъумыкӀу, а цӀыфхэми шъуакӀэлъымычъ; 
LUK.17.24	сыда пӀомэ, зы ошъо къуапэм къыщегъэжьагъэу адрэ ошъо къуапэм нэс пчыкӀэм дунаир зэригъэнэфырэм фэдэу, ежь къызыкӀожьыщт мафэм дэжь ЦӀыф Лъэпкъым ы Къо къэлъэгъожьыщт. 
LUK.17.25	Ау ыпэ рапшӀэу къиныбэ ыщэчын фаеу, джырэ цӀыфхэми ежь зэрамыпэсын фаеуи къыпыщылъ.
LUK.17.26	– Пегъымбар Нухьэ имафэхэм адэжь Ӏофхэр зыфэдагъэхэм фэдэу, ЦӀыф Лъэпкъым ы Къо дунаим къызщыкӀожьыщтым ыпэрэ мафэхэм Ӏофхэр афэдэщтых. 
LUK.17.27	ЦӀыфхэр шхэщтыгъэх, ешъощтыгъэх, къащэщтыгъ, дакӀощтыгъэх, Нухьэ къухьэм зитӀысхьэгъэ мафэм нэсыфэкӀэ. ЕтӀанэ псы къиугъэшхор
LUK.17.28	– Пегъымбар Лут
LUK.17.29	Ау Лут къалэу Содом зыдэкӀыгъэ мафэм машӀорэ тхъомзашхъорэ уашъом къикӀэу къещхыхи, ахэр зэкӀэ ыгъэкӀодыгъэх.
LUK.17.30	– ЦӀыф Лъэпкъым ы Къо къызылъэгъожьыщт мафэм Ӏофхэр ащ фэдэ къэбзэщтых. 
LUK.17.31	А мафэм унашъхьэм тетыр ихьапщыпхэу унэм илъхэр зыдихьынхэу унэм ерэмыхьажь. Губгъом итыми унэм къерэмыгъэзэжь. 
LUK.17.32	Лут ишъуз къехъулӀагъэр
LUK.17.33	Хэтми зыпсэ мыкӀодэу къызэригъэнэжьыщтым ыуж итым ыпсэ шӀокӀодыщт, ау хэти зыпсэ зышӀокӀодырэм ыпсэ мыкӀодэу къыгъэнэжьыщт. 
LUK.17.34	Сэ шъосэӀо, а чэщым нэбгыритӀу зы пӀэм хэлъыщт. Язырэр мэлэӀичхэм уашъом дахьыещт, адрэр къагъэнэщт. 
LUK.17.35	БзылъфыгъитӀу зэдэхьаджэщт, язырэр мэлэӀичхэм уашъом дахьыещт, адрэр къагъэнэщт. 
LUK.17.36	НэбгыритӀури губгъом итыщт, язырэр мэлэӀичхэм уашъом дахьыещт, адрэр къагъэнэщт.
LUK.17.37	– Тыда ар зыщыхъущтыр, Зиусхьан? – къыраӀуагъ Исус. – Хьайуан псэхалӀэр зыдэщыӀэм бгъэжъхэри щызэрэугъоищтых, – ариӀожьыгъ Исус.
LUK.18.1	ЕтӀанэ игъогу рыкӀохэрэм агу амыгъэкӀодэу, Тхьэм елъэӀу зэпытынхэм пае, Исус гъэсэпэтхыдэ къафиӀотагъ. 
LUK.18.2	Мыщ фэдэу къыӀуагъ: – Тхьэми щымыщынэу, цӀыфхэми ащымыукӀытэу, хьыкумэшӀ горэ къалэ горэм дэсыгъ. 
LUK.18.3	А къэлэ дэдэм зы шъузабэ гори дэсыгъ. «Сидэогъу сифэшъуашэр къысегъэт» ыӀозэ, хьыкумэшӀым дэжь къэкӀо зэпытыщтыгъ. 
LUK.18.4	ХьыкумэшӀым шъузабэр зыкӀэлъэӀурэр бэрэ фидагъэп. ЕтӀанэ ежь хьыкумэшӀым зэриӀожьыгъ: «Тхьэм сыщымыщынэми, цӀыфхэм сащымыукӀытэми, 
LUK.18.5	сэ сшъхьэ ымыгъэуз зэпытыным пае, мы шъузабэм ифэшъуашэ езгъэгъотын. Армырмэ, къысфэчъэ зэпытзэ зысигъэгъэпсэфыщтэп».
LUK.18.6	ЕтӀанэ Зиусхьаным къыӀуагъ: – Шъыпкъагъэ зимыӀэ хьыкумэшӀым ыӀорэр зэхэшъоха? 
LUK.18.7	Тхьэм ежь къыхихыгъэ цӀыфхэу чэщи мафи лъэшэу къелъэӀухэрэм яфэшъуашэ аригъэгъотынба? Яфэшъуашэ аригъэгъотыным бэрэ ригъэжэщтха? 
LUK.18.8	Сэ шъосэӀо, ахэмэ яфэшъуашэ псынкӀэу аригъэгъотыщт. Ау ЦӀыф Лъэпкъым ы Къо мы дунаим къызыкӀожькӀэ, шӀошъхъуныгъэ зиӀэхэр щигъотыщтха?
LUK.18.9	Ащ нэмыкӀэуи ежьхэм шъыпкъагъэ яӀэу зыщыгугъыжьхэу, нэмыкӀхэр зэзымыпэсырэ цӀыф заулэм Исус мы гъэсэпэтхыдэр къафиӀотагъ:
LUK.18.10	– НэбгыритӀу Тхьэм елъэӀунхэу Тхьэм иунэшхо кӀуагъэ. Зыр фарисейхэм ащыщыгъ, адрэр хьакъулахь ахъщэр хэзыххэрэм ащыщыгъ. 
LUK.18.11	Фарисеир ащ дэжьым щытэу, ыгукӀэ моущтэу Тхьэм елъэӀущтыгъ: «Адрэ цӀыфхэу хъункӀакӀохэми, бзэджашӀэхэми, зинэ зышӀэхэрэми, модэ щыт хьакъулахь ахъщэр хэзыхырэми сэ сызэрафэмыдэм пае, щытхъу пфэсэшӀы, си Тхь. 
LUK.18.12	Сэ тхьэмафэ къэс мэфитӀо сэнэкӀы
LUK.18.13	Ау хьакъулахь ахъщэр хэзыхырэр чыжьэу къэуцугъэу, уашъом дэплъыеным фэмыеу, ыбгъэгу еозэ, Тхьэм елъэӀущтыгъ: «Си Тхь, сэ, псэкӀод зышӀэрэ цӀыфым, гукӀэгъу къысфэшӀ». 
LUK.18.14	Сэ шъосэӀо, адрэ лӀым фэмыдэу мы лӀым ТхьэмкӀэ шъыпкъагъэ иӀэу ядэжь кӀожьыгъэ. Сыда пӀомэ, хэти зышъхьэ зыгъэиныжьырэр Тхьэм ыгъэцӀыкӀущт, ышъхьэ зыгъэцӀыкӀужьыри Тхьэм ыгъэиныщт.
LUK.18.15	ЕтӀанэ цӀыфхэм сабыйхэр Исус къыфащагъэх, Тхьэм ынэшӀу къащифэным пае, Исус ыӀэхэр ахэмэ атырилъхьэнхэу. Ау игъогу рыкӀохэрэм ар залъэгъум, цӀыфхэм афадагъэп. 
LUK.18.16	Ау Исус сабыйхэм къяджи, къыӀуагъ: – Сабыйхэр садэжь къэрэкӀох, пэрыохъу шъуафэмыхъу, сыда пӀомэ, ащ фэдэхэр Тхьэм и Тетыгъошхо ыӀэчӀэгъ чӀэтых. 
LUK.18.17	Шъыпкъэр шъосэӀо, сабыим Тхьэм и Тетыгъошхо зэридэрэм фэдэу, хэтми Тхьэм и Тетыгъошхо зымыдэрэр а Тетыгъошхом ыӀэчӀэгъ чӀэхьащтэп.
LUK.18.18	Тхьэматэ горэ Исус къеупчӀыгъ: – Дин гъэсэкӀо дэгъу, мыкӀодыжьын щыӀэныгъэ ӀахьышӀоу къыслъыӀэсыным пае, сыда сшӀэн фаер?
LUK.18.19	– Сыда дэгъукӀэ укъызкӀысаджэрэр? – риӀожьыгъ Исус а лӀым. – Тхьэм нэмыкӀэу зи дэгъу щыӀэп. 
LUK.18.20	Тхьэм иунашъохэр
LUK.18.21	– СикӀэлэгъу къыщегъэжьагъэу ахэр зэкӀэ сэгъэцакӀэх, – риӀожьыгъ адрэм.
LUK.18.22	Ар Исус зызэхехым, риӀуагъ: – Джыри зы уищыкӀагъ. УиӀэр зэкӀэ щэжьи, ахъщэр тхьамыкӀэхэм ят. Джащыгъум уашъом мылъкушхо щыуиӀэ хъущт. ЕтӀанэ сауж къырыкӀу.
LUK.18.23	Адрэм ар зызэхехым, ыгу лъэшэу къеуагъ, сыда пӀомэ, мылъкушхо иӀагъэти ары. 
LUK.18.24	Ау Исус ащ ыгу къызэреорэр зелъэгъум, къыӀуагъ: – Мылъку зиӀэхэмкӀэ Тхьэм и Тетыгъошхо ыӀэчӀэгъ чӀэхьанхэр сыдэу къин! 
LUK.18.25	Баир Тхьэм и Тетыгъошхо ыӀэчӀэгъ чӀэхьаным нахьи, махъшэр мэстанэм икӀыныр нахь ӀэшӀэх.
LUK.18.26	Ар зэхэзыхыгъэ цӀыфхэм къаӀуагъ: – Ащыгъум, ежь зимыгъэкӀодэу, хэта зыкъэзгъэнэжьын зылъэкӀыщтыр?
LUK.18.27	– ЦӀыфмэ ашӀэн амылъэкӀырэр Тхьэм ышӀэн елъэкӀы, – къыӀуагъ Исус.
LUK.18.28	– Моу къэдаӀолъ! – къыӀуагъ Петрэ. – Тэ тиӀэгъэ пстэури къэдгъани, о уауж тыкъихьагъ.
LUK.18.29	– Шъыпкъэр шъосэӀо, – ариӀожьыгъ Исус, – хэт щыщми е зиунэ, е зятэ-янэхэр, е зышхэр, е зышыпхъухэр, е зишъуз, е зилъфыгъэхэр Тхьэм и Тетыгъошхо пае къэзгъэнагъэу, 
LUK.18.30	иӀагъэм нахьи бэкӀэ нахьыбэ мы дунаим щызымыгъотыжьыщт цӀыф зи щыӀэп, адрэ дунаими мыкӀодыжьын щыӀэныгъэ щыриӀэ хъущт.
LUK.18.31	Исус игъогу рыкӀорэ нэбгырэ пшӀыкӀутӀур лъэныкъокӀэ Ӏуищыхи, ариӀуагъ: – Мары, тэ джы ЕрусалимкӀэ тыдэкӀуае. ЦӀыф Лъэпкъым ы Къо ехьылӀагъэу пегъымбархэм атхыгъэ пстэури къехъулӀэхэзэ, къэшъыпкъэжьыщтых. 
LUK.18.32	Ащ къикӀырэр ежь хымэ лъэпкъхэм
LUK.18.33	ЕтӀанэ къамыщкӀэ къеощтых, аукӀыщт, ящэнэрэ мафэми ежь лӀагъэхэм къахэтэджыкӀыжьыщт.
LUK.18.34	Ау игъогу рыкӀохэрэм а гущыӀэхэу ариӀуагъэхэм ащыщэу зи къагурыӀуагъэп. А гущыӀэхэм къарыкӀырэр ахэмкӀэ шъэфыгъ, Исус ахэмэ къаригъэкӀыгъэри къагурыӀуагъэп.
LUK.18.35	Исус къалэу Ерихон
LUK.18.36	ЦӀыф купышхо блэкӀэу зызэхехым, къэупчӀагъ: – Сыда мыр?
LUK.18.37	– Назарет щыщ Исус мыщ блэкӀы, – къыраӀуагъ цӀыфхэм.
LUK.18.38	Ар къызаӀом, нэшъур мэкъэшхокӀэ къэджагъ: – Даутэ ы Къо
LUK.18.39	Апэ ит цӀыфхэм амыдэу, «Щыгъэт!» – къыраӀуагъ. Ау ар джыри нахь мэкъэшхокӀэ къэджагъ: – Даутэ ы Къу, гукӀэгъу къысфэшӀ!
LUK.18.40	Исус къызэтеуцуи, ежь дэжь а лӀыр къаригъэщагъ. Нэшъур пэгъунэгъу къызэхъум, еупчӀыгъ:
LUK.18.41	– Сыда къыпфэсшӀэнэу узыфаер? – Тхьэматэ, сынэхэр къэгъэплъэжь, – къыӀожьыгъ нэшъум.
LUK.18.42	– Унэхэр къэплъэжьыщт, – къыриӀуагъ Исус. – УишӀошъхъуныгъэ уигъэхъужьыгъ.
LUK.18.43	Ардэдэм нэшъум ынэхэр къэплъэжьыгъэх, Тхьэми щытхъу фишӀызэ, Исус ыуж ихьагъ. ЦӀыф пстэуми ар залъэгъум, ахэми Тхьэм щытхъу фашӀыгъ.
LUK.19.1	Ащ нэужым Исус къалэу Ерихон дэхьагъэу пхырыкӀыщтыгъ. 
LUK.19.2	Закхей ыцӀэу лӀы горэ ащ дэсыгъ. Ар хьакъулахь ахъщэр хэзыххэрэм япащэхэм ащыщыгъ, цӀыф баигъ. 
LUK.19.3	Исус хэтми зыщыщыр зэригъэлъэгъумэ шӀоигъуагъ, ары шъхьакӀэ ежь лъагэпти, цӀыф купышхом хэтэу зи ылъэгъун ылъэкӀыщтыгъэп. 
LUK.19.4	Арыти, цӀыфхэм апэ ишъи, ынджыр чъыг горэм дэпшыягъ, Исус ылъэгъуным пае, сыда пӀомэ, Исус а гъогумкӀэ блэкӀын фэягъ.
LUK.19.5	Исус а чӀыпӀэм зынэсым, дэплъыий, Закхей риӀуагъ: – Закхей, псынкӀэу къех, непэ уадэжь себлэгъэн фае.
LUK.19.6	Закхей псынкӀэу къехыжьи, игуапэу иунэ Исус ригъэблэгъагъ. 
LUK.19.7	ЦӀыф пстэуми ар залъэгъум, агу емыӀоу аӀуагъ: – ПсэкӀод зышӀэрэм дэжь хьакӀэу ихьагъ.
LUK.19.8	Закхей къэтэджи, Зиусхьан Исус къыриӀуагъ: – Моу къэдаӀолъ, Зиусхьан! Симылъку ызыныкъо тхьамыкӀэхэм ястыщт. Ӏоф горэмкӀэ цӀыф горэ згъэпцӀагъэмэ, фэдиплӀыкӀэ фэспщыныжьыщт.
LUK.19.9	– ЦӀыфхэр мыкӀодхэу къэзгъэнэжьырэр непэ мы унагъом дэжь къэкӀуагъ, – риӀуагъ Исус Закхей, – сыда пӀомэ, мы лӀыри Ибрахьимэ къытекӀыгъэ цӀыфхэм ащыщ. 
LUK.19.10	Сыда пӀомэ, ЦӀыф Лъэпкъым ы Къо къызфэкӀуагъэр цӀыф кӀодыгъэхэм алъыхъунышъ, мыкӀодхэу къыгъэнэжьынхэр ары.
LUK.19.11	Исус къыӀорэ гущыӀэхэм цӀыфхэр ядэӀухэ зэхъум, мы гъэсэпэтхыдэр къыпигъэхъуагъ; сыда пӀомэ, Исус Ерусалим игъунэгъугъ, Тхьэм и Тетыгъошхо ардэдэм къэлъэгъонэуи цӀыфхэр гугъэщтыгъэх. 
LUK.19.12	Аущтэу зэхъум, Исус къыӀуагъ: – Пщы горэ хэгъэгу чыжьэ горэм кӀон фэягъ, ежь ихэгъэгу пае пачъыхьэ заригъэшӀынышъ, етӀанэ къыгъэзэжьыным пае. 
LUK.19.13	ДэкӀыным ыпэкӀэ, иунэӀутхэм ащыщ нэбгырипшӀмэ къяджи, минэ
LUK.19.14	Ау мы пщым ихэгъэгу щыщ цӀыфхэм ежь ауджэгъущтыгъэти, «Мы лӀыр пачъыхьэ къытфэхъунэу тыфаеп» арагъэӀонэу лӀыкӀохэр пщым ыужкӀэ а хэгъэгум агъэкӀуагъэх.
LUK.19.15	Ащ пае къэмынэу а пщыр пачъыхьэу агъэнэфагъ. ЕтӀанэ пщым къызегъэзэжьым, унэӀутхэу ахъщэхэр зэритыгъагъэхэм къяджагъ. Ахэмэ ащыщэу хэти ищэн-щэфэн ӀофкӀэ ыгъэхъагъэхэр зэригъашӀэмэ шӀоигъуагъ. 
LUK.19.16	Апэрэ унэӀутыр къакӀуи, къыӀуагъ: «Тхьэматэ, къысэптыгъэ минэ ахъщэмкӀэ фэдипшӀ къэзгъэхъагъ». 
LUK.19.17	Тхьэматэм ащ риӀуагъ: «Дэгъоу пшӀагъэ, сиунэӀут дэгъу! Ӏоф макӀэхэмкӀэ сызщыгугъын лӀэу узэрэпсэугъэм пае, къэлипшӀ къыпӀэкӀэслъхьащт».
LUK.19.18	ЯтӀонэрэ унэӀутыр къакӀуи, къыӀуагъ: «Тхьэматэ, къысэптыгъэ минэ ахъщэмкӀэ фэдитф къэзгъэхъагъ». 
LUK.19.19	Тхьэматэм ащ риӀуагъ: «Къэлитф о къыпӀэкӀэслъхьащт».
LUK.19.20	Ящэнэрэ унэӀутри къакӀуи, къыӀуагъ: «Тхьэматэ, мары о уиминэ ахъщэ. Хъэдэным кӀоцӀысщыхьи, щызгъэлъыгъ. 
LUK.19.21	УзэрэлӀ пхъашэм пае, сыкъыпщыщынагъ. УмыгъэтӀылъыгъэр къэоштэжьы, чӀыгум о хэмыпхъагъэри охыжьы». 
LUK.19.22	Итхьэматэ ащ риӀуагъ: «О уигущыӀэхэмкӀэ узгъэмысэщт, о уунэӀут бзадж! О пшӀэщтыгъ сэ сызэрэлӀ пхъашэри, сымыгъэтӀылъыгъэр къызэрэсштэжьырэри, чӀыгум хэсымыпхъагъэр зэрэсхыжьырэри. 
LUK.19.23	Сиахъщэ ахъщэхъожьхэм сыда о зыкӀямытыгъэр? Ащыгъум къызысэгъэзэжьым, сиахъщэ хэхъуагъэу къычӀэсхыжьыщтыгъ». 
LUK.19.24	ЕтӀанэ тхьэматэм къыбгъодэтхэм ариӀуагъ: «Мы лӀым минэ ахъщэр Ӏышъухи, минэ ахъщипшӀ зиӀэм ешъут». 
LUK.19.25	Ахэмэ раӀуагъ: «Тхьэматэ, минэ ахъщипшӀ ащ иӀэба?»
LUK.19.26	Тхьэматэм къыӀожьыгъ: «Сэ шъосэӀо, Тхьэм хэт щыщми зиӀэм нахьыбэ къыритыщт, ау Тхьэм зи зимыӀэм иӀэ тӀэкӀури Ӏихыжьыщт. 
LUK.19.27	Ау джы сэ сипыйхэу пачъыхьэ сафэхъунэу фэмыягъэхэр къашъущэхи, сапашъхьэ щышъуукӀых».
LUK.19.28	Исус а гущыӀэхэр къызеӀохэм, ЕрусалимкӀэ дэкӀоенэу игъогу техьажьыгъ. 
LUK.19.29	Елеон Ӏуашъхьэм Ӏус къуаджэхэу Бет-Фагиерэ Бет-Аниерэ зыцӀэхэм Исус ягъунэгъу зэхъум, игъогу рыкӀохэрэм ащыщхэу нэбгыритӀу ыпэ ыгъэкӀуагъэх, 
LUK.19.30	моущтэу ариӀозэ: – ШъупэчӀынэтӀэ къуаджэм шъудахь. Шъузэрэдахьэу щыд къунанэу цӀыф ныбжьи зытемытӀысхьагъэр епхыгъэу шъуапэ къифэщт. Ар къэшъутӀати, моу къашъущэ. 
LUK.19.31	«Сыд ар къызкӀэшъутӀатэрэр?» ыӀоу зыгорэ къышъоупчӀымэ, моущтэу ешъуӀу: «Зиусхьаныр ащ фай».
LUK.19.32	А лӀыкӀуитӀур кӀуи, Исус зэрариӀуагъэм тетэу зэкӀэ къагъотыгъ. 
LUK.19.33	Щыд къунаныр къызатӀатэм, зиехэм къараӀуагъ: – Сыда щыд къунаныр къызкӀэшъутӀатэрэр?
LUK.19.34	– Зиусхьаныр мыщ фай, – къаӀуагъ ахэмэ.
LUK.19.35	ЕтӀанэ щыд къунаныр Исус дэжь къащи, ящыгъынхэр тыралъхьэхи, Исус тырагъэтӀысхьагъ. 
LUK.19.36	Исус щыд къунаным тесэу кӀо зэхъум, цӀыфхэм ящыгъынхэр гъогум фытыраубгъощтыгъэх.
LUK.19.37	Ерусалим игъунэгъоу гъогур Елеон Ӏуашъхьэм къызщехырэ чӀыпӀэм Исус зынэсым, Ӏофышхо гъэшӀэгъонхэу алъэгъугъэ пстэуми апае гушӀохэу, мэкъэшхокӀэ Тхьэм щытхъу фашӀэу, игъогу рыкӀорэ куп пстэуми аӀоу аублагъ:
LUK.19.38	– Зиусхьаным ыцӀэкӀэ къакӀорэ пачъыхьэм щытхъушхор ий! Мамырныгъэ уашъом щыӀ! Анахь Лъагэм щытхъушхор ий! 
LUK.19.39	ЦӀыф купышхом хэтэу фарисей заулэмэ Исус къыраӀуагъ: – Дин гъэсакӀу, уигъогу рыкӀохэрэм щагъэтынэу яӀу!
LUK.19.40	– Сэ шъосэӀо, – къыӀожьыгъ Исус, – ахэмэ щагъэтмэ, мыжъохэр къэкуощтых.
LUK.19.41	Исус Ерусалим нахь игъунэгъоу къэси, къалэр зелъэгъум, ащ фэгъызэ къыӀуагъ:
LUK.19.42	– О мамырныгъэ къыпфэзыхьыщт Ӏофхэр непэ пшӀагъот, ау джы о унэхэм ахэр ашӀогъэбылъыгъэх; 
LUK.19.43	сыда пӀомэ, уипыйхэм пытапӀэхэмкӀэ укъызауцухьащт мафэхэр къыпфэкӀощтых. Ахэмэ о укъаухъурэищт, тыдрэ лъэныкъокӀи къыптезэрэгъэбэнэщтых. 
LUK.19.44	Уипыйхэм ори уибынхэу къыбдыдэсхэри шъуагъэкӀодыщт, мыжъуитӀу зэтелъэуи къагъэнэщтэп, умыкӀодэу Тхьэм укъызщигъэнэжьын уахътэм узэрэригъэфагъэр къызэрэбгурымыӀуагъэм пае.
LUK.19.45	ЕтӀанэ Исус Тхьэм иунэшхо чӀахьи, щэн-щэфакӀохэр
LUK.19.46	Ахэмэ ариӀуагъ: – Тхьэм къызэриӀорэр игущыӀэ тхыгъэхэм арыт
LUK.19.47	Мафэ къэси Тхьэм иунэшхо чӀэтэу, Исус цӀыфхэм Тхьэм игущыӀэхэр аригъашӀэщтыгъ. Ары шъхьакӀэ дин пэщэшхохэм, Тэурат егъэджэкӀо пащэхэм, адрэ тхьэматэхэу цӀыфмэ яӀэхэм Исус зэрагъэкӀодыщт шӀыкӀэм лъыхъухэу аублагъ, 
LUK.19.48	ау цӀыф пстэуми ягуапэу Исус едэӀущтыгъэхэти, рашӀэн мыхъун зи агъотыгъэп.
LUK.20.1	Мафэ горэм Тхьэм иунэшхо чӀэтэу, Исус цӀыфхэм Тхьэм игущыӀэхэр аригъашӀэзэ, къэбарышӀур аригъэӀущтыгъ. Джащыгъум дин пэщэшхохэмрэ Тэурат егъэджэкӀо пащэхэмрэ нахьыжъхэр ягъусэхэу къыбгъодахьэхи, къеупчӀыгъэх:
LUK.20.2	– КъытаӀу, мы Ӏофхэр пшӀэнхэу фитыныгъэр тыда къыздипхыгъэр, е ахэр пшӀэнхэу тетыгъор хэта о къыозытыгъэр?
LUK.20.3	– Сэри шъо Ӏоф горэкӀэ сышъоупчӀыщт, – ариӀожьыгъ Исус. – ПэгъокӀ къысэшъут. 
LUK.20.4	Иуан цӀыфхэр ыумэхъынхэу хэта къэзгъэкӀуагъэр, цӀыфхэр ара, хьауми Тхьэр ара?
LUK.20.5	– «Тхьэр ары Иуан къэзгъэкӀуагъэр» тӀомэ, «Адэ, сыда Иуан къыӀуагъэхэр шъушӀошъ зыкӀэмыхъугъэр?» къыӀожьыщт, – аӀозэ, ахэр зэупчӀыжьыгъэх. 
LUK.20.6	– Ау «ЦӀыфхэр ары къэзгъэкӀуагъэхэр» тӀомэ, цӀыф пстэури мыжъохэмкӀэ къытаохэзэ, таукӀыщт, сыда пӀомэ, Иуан зэрэпегъымбарыгъэр ашӀошъ мэхъу. 
LUK.20.7	Арыти, – Иуан къэзгъэкӀуагъэр тшӀэрэп, – къаӀуагъ.
LUK.20.8	– Ащыгъум сэри шъосӀощтэп, мы Ӏофхэр сшӀэнхэу фитыныгъэр къыздисхыгъэр, – ариӀожьыгъ Исус ахэмэ.
LUK.20.9	ЕтӀанэ Исус цӀыфхэм мы гъэсэпэтхыдэр афиӀуатэу ыублагъ: – ЛӀы горэм сэнэшъхьэ хатэ ыгъэтӀысхьи, сэнэшъхьэшӀ горэхэм аӀэкӀилъхьагъ. Ащ нэужым хымэ хэгъэгу горэм бэрэ къэтынэу кӀуагъэ. 
LUK.20.10	Сэнэшъхьэ пычыжьыгъор къызэсым, исэнэшъхьэ Ӏахь къыратыжьынэу сэнэшъхьэшӀхэм адэжь унэӀут горэ ыгъэкӀуагъ. Ау сэнэшъхьэшӀхэр унэӀутым къеохи, ӀэнэкӀэу къатӀупщыжьыгъ. 
LUK.20.11	Хатэр зием етӀани унэӀут горэ ыгъэкӀуагъ, ау ащи къеохи, лые къырахи, ӀэнэкӀэу къатӀупщыжьыгъ. 
LUK.20.12	ЕтӀани ящэнэрэ унэӀут горэ ыгъэкӀуагъ. Ари къауӀи, къыдафыжьыгъ.
LUK.20.13	Джащыгъум сэнэшъхьэ хатэр зием къыӀуагъ: «Сыда сшӀэщтыр? Сэ шӀу слъэгъурэ скъо кӀасэр згъэкӀон. Ащ лъытэныгъэ къыфашӀынкӀи мэхъу». 
LUK.20.14	Ау сэнэшъхьэшӀхэм хатэр зием ыкъо залъэгъум, зэупчӀыжьхи, зэраӀожьыгъ: «Мыры сэнэшъхьэ хатэр къызыфэнэжьыщтыр. Ар тэжъугъэукӀи, сэнэшъхьэ хатэр тэ къытфэнэжьыщт». 
LUK.20.15	Аущтэу сэнэшъхьэ хатэм къыдадзыжьи, къаукӀыгъ. – Сэнэшъхьэ хатэр зием сыда ахэмэ аришӀэщтыр? 
LUK.20.16	Ар къэкӀонышъ, сэнэшъхьэшӀхэр ыгъэкӀодынхэшъ, сэнэшъхьэ хатэр нэмыкӀхэм аӀэкӀилъхьащт, – къыпигъэхъожьыгъ Исус. – Тхьэм ерэмыд! – къаӀуагъ, цӀыфхэм ар зызэхахым.
LUK.20.17	Ау Исус ахэмэ яплъи, къыӀуагъ: – Ащыгъум мы гущыӀэхэу Тхьэм игущыӀэ тхыгъэхэм арытхэм
LUK.20.18	– А мыжъом тефэрэр къызэпкъыриутыщт, ау зытефэрэр мыжъом ыщытӀэщт.
LUK.20.19	Тэурат егъэджэкӀо пащэхэмрэ дин пэщэшхохэмрэ Исус мы гъэсэпэтхыдэр ежьхэм яхьылӀагъэу къызэриӀотагъэр къагурыӀуагъэти, а сыхьат дэдэм Исус къаубытынэу пылъыгъэх, ау цӀыфхэм ащыщынэщтыгъэх.
LUK.20.20	Арыти, Тэурат егъэджэкӀо пащэхэмрэ дин пэщэшхохэмрэ Исус еплъакӀощтыгъэх, къуалъхьэкӀи ащэфыгъэхэу, шъыпкъагъэ зиӀашъо зытезгъаорэ цӀыф куп фагъэкӀуагъ. Исус хэкум ипщэу тетыгъор зиӀэм ӀэкӀагъэхьаным пае, гущыӀэ горэм тыраубытэнэу гугъэщтыгъэх. 
LUK.20.21	Ахэр Исус къеупчӀыгъэх: – Дин гъэсакӀу, о шъыпкъэр къызэрэпӀорэри, цӀыфхэм шъыпкъэр зэрябгъашӀэрэри тэшӀэ. ЦӀыфхэм ятеплъэ уемыплъэу, цӀыф пстэури уизэфэд, шъыпкъагъэм тетэуи Тхьэм игъогу цӀыфхэм яогъашӀэ. 
LUK.20.22	Кайсарым
LUK.20.23	Ау Исус ахэмэ ятхьагъэпцӀыгъэ гу лъитагъэти, ариӀуагъ: – Сыд пае сыхэжъугъэукъонэу шъупылъа? 
LUK.20.24	Зы динар
LUK.20.25	– Ащыгъум Кайсарым иер Кайсарым ешъутыжь, Тхьэм иери Тхьэм ешъутыжь, – ариӀуагъ Исус.
LUK.20.26	Аущтэу цӀыфхэм апашъхьэ гущыӀэ горэм щытыраубытэн алъэкӀыгъэп, пэгъокӀэу Исус аритыгъэри агъэшӀагъозэ, заушъэфыгъ.
LUK.20.27	ЛӀагъэхэр къызэрэтэджыжьыщтхэр зышӀошъ мыхъухэрэ саддукейхэмэ
LUK.20.28	– Дин гъэсакӀу, пегъымбар Мусэ моущтэу къытфитхыгъ
LUK.20.29	Зэкъошибл щыӀагъ. Ахэмэ ащыщэу апэрэм шъуз къыщагъ, ау лъфыгъэ имыӀэу дунаим ехыжьыгъ. 
LUK.20.30	ЯтӀонэрэми а шъузыр къыщэжьыгъ. Ащи лъфыгъэ имыӀэу дунаим ехыжьыгъ. 
LUK.20.31	Ящэнэрэми а шъузыр къыщэжьыгъ. Ащ фэдэуи яблэнэрэм нэс лъфыгъэ ямыӀэу зэкӀэри дунаим ехыжьыгъэх. 
LUK.20.32	Зэпстэуми ауж дэдэу шъузыри дунаим ехыжьыгъ. 
LUK.20.33	Джы лӀагъэхэр къызытэджыжьхэкӀэ, хэта зишъузыщтыр ар? Сыда пӀомэ, нэбгыриблыми шъузэу яӀагъэшъ ары.
LUK.20.34	– Джырэ цӀыфхэм къащэ, дэкӀох, – ариӀожьыгъ Исус ахэмэ.
LUK.20.35	– Ау лӀагъэхэм къахэтэджыкӀыжьынхэшъ, адрэ дунаим щыпсэунхэу зифэшъуашэхэм шъуз къащэжьыщтэп, лӀыми дэкӀожьыщтхэп. 
LUK.20.36	Ахэр мэлэӀичхэм афэдэх, лӀэн алъэкӀыжьыщтэп, лӀагъэхэм къахэтэджыкӀыжьыгъэхэшъ, Тхьэм ибыных. 
LUK.20.37	Ау лӀагъэхэр къызэрэтэджыжьыщтхэр пегъымбар Мусэми нафэу къыгъэлъэгъуагъ. Сыда пӀомэ, пэнэ куандэм икъэбар
LUK.20.38	Ащ къикӀырэр Тхьэр псэухэмрэ лӀагъэхэу зыфаӀохэрэмрэ зэря Тхьэр ары; сыда пӀомэ, ежьыркӀэ пстэури псэух.
LUK.20.39	Исус ар къызеӀом, Тэурат егъэджэкӀо пащэхэм ащыщхэу заулэмэ къаӀуагъ: – Дин гъэсакӀу, дэгъоу къэпӀуагъ.
LUK.20.40	ЕтӀанэ ащ нэмыкӀыкӀэ Исус къеупчӀыжьынэу хэти тегушхуагъэп.
LUK.20.41	Ащ дэжьым Исус ахэмэ ариӀуагъ: – Христос
LUK.20.42+LUK.20.43	Сыда пӀомэ, ежь Даутэ мыщ фэдэу къызэриӀуагъэр Орэд ЛъапӀэхэм арытба
LUK.20.42+LUK.20.43	«Тхьэу Зиусхьаным сэ си Зиусхьан къыриӀуагъ: О уипыйхэр лъэгукӀэтын къыпфэсшӀыфэхэ, сэ сиджабгъукӀэ къызгос»?
LUK.20.44	– Ежь Даутэ Христос «Си ЗиусхьанкӀэ» еджэ, – къыпигъэхъожьыгъ Исус. – Арэу зыхъукӀэ, сыдэущтэу Христос Даутэ ы къо хъура?
LUK.20.45	ЦӀыф пстэури Исус къедэӀухэ зэхъум, игъогу рыкӀохэрэм ариӀуагъ:
LUK.20.46	– Тэурат егъэджэкӀо пащэхэм шъуафэсакъ. Ахэмэ шъошэ кӀыхьэхэр ащыгъхэу къакӀухьаныр якӀас. ЗэӀукӀэхэми ежьхэм аӀэхэм цӀыфхэр ащырагъэбэунхэр шӀу алъэгъу. Синэгогухэм цӀыфхэр защызэӀукӀэхэкӀи, гухэхъо Ӏанэхэм тхьэмэтэ тӀысыпӀэхэр щаубытынхэри шӀу алъэгъу. 
LUK.20.47	Шъузабэхэм яунэхэри атырахых. ЦӀыфхэм агъэшӀэгъоным пае, ятхьэлъэӀухэр агъэкӀыхьэх. Тхьэм ахэр инэу ыгъэпщынэщтых.
LUK.21.1	Исус Тхьэм иунэшхо чӀэтэу зэплъэм, цӀыф байхэм Тхьэм тын фашӀэу, ахъщэхэр пхъуантэхэм адалъхьэхэу ылъэгъугъ. 
LUK.21.2	Яплъ зэхъум, шъузэбэ тхьамыкӀэ горэми гъоплъэ ахъщитӀу пхъуантэм дилъхьэу ылъэгъугъ.
LUK.21.3	– Шъыпкъэр шъосэӀо, – къыӀуагъ Исус, – мы шъузэбэ тхьамыкӀэм адрэ пстэуми анахьи нахьыбэ дилъхьагъ; 
LUK.21.4	сыда пӀомэ, ахэмэ ахъщэу къялыжьыгъэм щыщ далъхьагъэти ары, ау а шъузабэм зэрыпсэунэу мэкӀэ тӀэкӀоу иӀэр зэкӀэ дилъхьагъ.
LUK.21.5	Тхьэм иунэшхо мыжъо дахэхэмкӀи тынхэу цӀыфхэм Тхьэм фашӀыгъэхэмкӀи дахэу зэрэгъэкӀэрэкӀагъэм игугъу зашӀым, Исус къыӀуагъ:
LUK.21.6	– Мыщ щышъулъэгъурэр мыжъуитӀу къызэтемынэжьэу, пстэури къызызэхэтэкъощт мафэхэр къэсыщтых.
LUK.21.7	– Дин гъэсакӀу, о зыфэпӀогъэ Ӏофхэр сыдигъо къэхъущтха, ахэр къызэрэхъущтхэм янэшанэри сыд фэда? – къеупчӀыгъэх ахэр.
LUK.21.8	– ЦӀыфхэм шъукъызэрамыгъэпцӀэщтым шъуфэсакъ, – къыӀожьыгъ Исус. – Сыда пӀомэ, сэ сцӀэкӀэ зэджэжьхэу, «Сэры Христосыр» аӀоу, «Мафэр къэблэгъагъ» аӀоу, къэкӀощт цӀыфхэр бэ хъущтых. Ахэмэ ауж шъуимыхь. 
LUK.21.9	Заохэм якъэбархэмрэ пачъыхьагъухэм ягъэпсыкӀэ акъутэжьынэу цӀыфхэм зыкъызэраӀэтыхэрэм якъэбархэмрэ зызэхэшъухыкӀэ, шъукъэмыщт. А Ӏофхэр къэхъунхэ фае, ау дунаим икӀэух шӀэхэу къэсыщтэп.
LUK.21.10	– Зы лъэпкъыр адрэ лъэпкъым, зы пачъыхьагъури адрэ пачъыхьагъум езэонэу къэтэджыщт, – етӀанэ ариӀуагъ Исус. 
LUK.21.11	– ЧӀыпӀэ-чӀыпӀэхэми чӀыгур ин дэдэу ащысысыщт, зэпахырэ узхэри гъаблэхэри къэхъущтых. Уашъоми щынэгъошхо нэшанэхэр къикӀыщтых.
LUK.21.12	– Ау мы Ӏоф пстэури къэхъунхэм ыпэкӀэ, сцӀэ зэрэжъугъэлъапӀэрэм пае, цӀыфхэм шъуаубытыщт, къини шъуагъэщэчыщт. Синэгогухэм шъуаратыщт, хьапсхэми шъуачӀадзэщт, пачъыхьэхэмрэ Ӏэшъхьэтетхэмрэ апашъхьи шъуращэщт. 
LUK.21.13	Джащыгъум ахэмэ апашъхьэ къэбарышӀум шыхьат шъуфэхъущт. 
LUK.21.14	Ау мыр шъугухэм арыжъугъэлъ: зыжъугъэхыеу яшъуӀощтыр ыпэкӀэ жъугъэхьазырыным шъупымылъ; 
LUK.21.15	сыда пӀомэ, къышъонэкъокъухэрэр къышъупэмыуцужьышъунхэу, къышъупэмыгущыӀэжьышъунхэу гущыӀэхэри акъылышӀуи къышъостыщтых. 
LUK.21.16	Шъуянэ-шъуятэхэми, шъушыхэми, шъуиблагъэхэми, шъуиныбджэгъухэми тетыгъо зиӀэхэм шъуарагъэубытыщт, шъуащыщэу зы купи аукӀыщт. 
LUK.21.17	Шъо сцӀэ зэрэжъугъэлъапӀэрэм пае, цӀыф пстэуми шъуауджэгъущт. 
LUK.21.18	Ау зы шъхьац налъи шъо шъушъхьэхэм ахэкӀодыкӀыщтэп. 
LUK.21.19	Теубытагъэ шъуиӀэмэ, шъупсэхэр мыкӀодхэу къэжъугъэнэжьыщтых.
LUK.21.20	– Ерусалим дзэхэм къауцухьагъэу зышъулъэгъукӀэ, икъутэжьыгъо къызэрэблэгъагъэр шъушӀэщт. 
LUK.21.21	Ащыгъум Иудей хэкум ис цӀыфхэр Ӏуашъхьэхэм ярэкӀолӀэжьых, къалэм дэсхэри дэрэкӀыжьых, губгъом итхэри къалэм дэрэмыхьажьых. 
LUK.21.22	Сыда пӀомэ, Тхьэм игущыӀэ тхыгъэхэм арыт пстэури къэшъыпкъэжьынхэм пае, цӀыфхэм ашӀагъэхэр Тхьэм зыщаригъэпщыныжьын мафэхэр мырых. 
LUK.21.23	А мафэхэм бзылъфыгъэ лъэрмыхьхэмрэ сабый быдзашъо зиӀэхэмрэ гъогу мыгъо теуцощтых. Мы хэгъэгум ицӀыфхэр къинышхо хэфэщтых, Тхьэри мы лъэпкъым лъэшэу къыфэгубжыщт. 
LUK.21.24	Ахэмэ ащыщхэр чатэкӀэ аукӀыщтых, адрэхэри гъэрэу аубытыгъэхэу лъэпкъ пстэуми адэжь ащэщтых. Хымэ лъэпкъхэм ялъэхъан аухыфэ, ахэмэ Ерусалим лъэгукӀэ аутэщт.
LUK.21.25	– Нэшэнэ гъэшӀэгъонхэр тыгъэм, мазэм, жъуагъохэм къащылъэгъощтых. ЧӀылъэм тет цӀыф лъэпкъхэм ашӀэщтыр амышӀэу агу кӀодыщт. Хыри лъэшэу къыдэуаеу ибырсыр мэкъэшхо къэӀущт. 
LUK.21.26	Дунаим къыщыхъущтхэм паплъэхэу, цӀыфхэр щынагъом хэтхэу мэхыщтых, сыда пӀомэ, уашъом щыӀэ кӀуачӀэхэр хъыещтыхэшъ ары. 
LUK.21.27	Джащыгъум ЦӀыф Лъэпкъым ы Къо ошъуапщэм хэтэу, лъэкӀышхорэ щытхъушхорэ иӀэхэу къакӀоу цӀыфхэм алъэгъущт. 
LUK.21.28	А Ӏофхэр къэхъухэу заублэкӀэ, шъукъэтэджи, шъушъхьэхэр къэшъуӀэтых, сыда пӀомэ, Тхьэм къиным шъузщыхихыжьыщт мафэр къэблэгъагъэшъ ары.
LUK.21.29	ЕтӀанэ Исус гъэсэпэтхыдэ ариӀуагъ: – Ынджыр чъыгымрэ адрэ чъыг пстэумрэ шъуяплъ. 
LUK.21.30	Чъыгхэр къэтӀэмхэу зыфежьэхэкӀэ, гъэмафэр зэрэблагъэр зыми къышъуимыӀоу шъошӀэба? 
LUK.21.31	Ащ фэдэу шъори мы Ӏофхэр къэхъухэу зышъулъэгъухэкӀэ, Тхьэм и Тетыгъошхо благъэ къызэрэхъугъэр зэжъугъашӀэ.
LUK.21.32	– Шъыпкъэр шъосэӀо, мы Ӏофхэр зэкӀэ къэхъунхэм ыпэ, мы лъэпкъыр кӀодыщтэп. 
LUK.21.33	Уашъомрэ чӀылъэмрэ кӀодыжьыщтых, ау сигущыӀэхэр кӀодыжьыщтхэп.
LUK.21.34	– Ешхэ-ешъонымкӀи, утэшъонымкӀи, мы дунаим игугъухэмкӀи шъушъхьэхэр зэӀышъумыгъэхьанхэу шъузфэсакъыжь. Армырмэ, шъумышӀахэу а мафэр къышъутеощт. 
LUK.21.35	Сыда пӀомэ, а мафэр чӀылъэ шъхьашъом тет цӀыф пстэуми хъытыум фэдэу къафэкӀощт. 
LUK.21.36	Сыдигъуи шъусакъ, къэхъущт пстэуми шъуахэкӀыным паий, кӀуачӀэ жъугъотынышъ, ЦӀыф Лъэпкъым ы Къо ыпашъхьэ шъузэрихьащтымкӀэ Тхьэм шъуелъэӀу зэпыт.
LUK.21.37	Мафэ къэс Исус Тхьэм иунэшхо чӀэтэу, цӀыфхэм Тхьэм игущыӀэхэр аригъашӀэщтыгъ, ау чэщ къэхъу къэс, къалэм дэкӀыти, Елеон зыцӀэ Ӏуашъхьэм чэщыр щырихыщтыгъ. 
LUK.21.38	Жьэу пчэдыжь къэс Исус едэӀунхэу цӀыф пстэури Тхьэм иунэшхо къакӀощтыгъэх.
LUK.22.1	Хьалыгъу мыкӀу-мыпшэ зыщашхырэ мэфэшхохэу ӀутӀыжъкӀэ заджэхэрэр
LUK.22.2	Дин пэщэшхохэмрэ Тэурат егъэджэкӀо пащэхэмрэ Исус цӀыфхэм амышӀэу зэрагъэкӀодыщт шӀыкӀэм лъыхъущтыгъэх, сыда пӀомэ, ахэр цӀыфхэм ащыщынэщтыгъэхэти ары. 
LUK.22.3	Джащыгъум Исус игъогу рыкӀорэ нэбгырэ пшӀыкӀутӀумэ ащыщэу ИскариоткӀэ заджэхэрэ Иудэ ыгу шэйтаныр ихьагъ. 
LUK.22.4	ЕтӀанэ Иудэ дин пэщэшхохэмрэ Тхьэм иунэшхо икъэрэгъулэхэм япащэхэмрэ адэжь кӀуи, Исус зэраригъэубытыщт шӀыкӀэмкӀэ адэгущыӀагъ. 
LUK.22.5	Ахэр гушӀуагъэх, ахъщи къыратынэу къагъэгугъагъ. 
LUK.22.6	Аущтэу Иудэ адишти, цӀыф купышхохэм амышӀэу Исус аригъэубытыным пае, Ӏэрыфэгъу уахътэ паплъэу ыублагъ.
LUK.22.7	Хьалыгъу мыкӀу-мыпшэ зыщашхырэ мэфэкӀ мэфэшхохэм ащыщэу ӀутӀыжъ шъынэр зыщышӀуаубзын фэе мафэр къэсыгъ. 
LUK.22.8	Аущтэу зэхъум, Исус Петрэрэ Иуанрэ ыгъэкӀуагъэх, моущтэу ариӀуагъэу: – ШъукӀуи, ӀутӀыжъ пчыхьэшъхьашхэр тшӀыным пае жъугъэхьазыр.
LUK.22.9	– Тыдэ щыдгъэхьазырынэу уфая? – къыраӀожьыгъ ахэмэ.
LUK.22.10	– ШъукъэдаӀу! – ариӀуагъ Исус. – Къалэм шъузэрэдахьэу, лӀы горэм псы къошын ыхьэу шъурихьылӀэщт. А лӀым ыуж шъуитэу унэу зэрыхьэрэм шъори шъуихьи, 
LUK.22.11	унэр зием ешъуӀу: «Дин гъэсакӀом къыуеӀо: Сэррэ сигъогу рыкӀохэрэмрэ ӀутӀыжъ пчыхьэшъхьашхэр зыщытшӀыщт хьакӀэщыр тыдэ щыӀа?» 
LUK.22.12	Джащыгъум унэ зэтетым ышъхьагърэ къатым тетэу гъэкӀэрэкӀагъэ хьэкӀэщышхо шъуигъэлъэгъущт. Ащ зэкӀэри щыжъугъэхьазыр.
LUK.22.13	Ахэр етӀанэ кӀохи, Исус къызэрариӀуагъэм тетэу къагъоти, ӀутӀыжъ пчыхьэшъхьашхэр агъэхьазырыгъ.
LUK.22.14	Сыхьатыр къызэсым, апостол нэбгырэ пшӀыкӀутӀур игъусэу Исус Ӏанэм пэтӀысхьагъ.
LUK.22.15	– Къин сщэчыным ыпэкӀэ, мы ӀутӀыжъ пчыхьэшъхьашхэр къыжъудэсшӀы лъэшэу сшӀоигъуагъ, – ариӀуагъ ахэмэ. 
LUK.22.16	– Сыда пӀомэ, сэ шъосэӀо, Тхьэм и Тетыгъошхо къэсыгъэу, ӀутӀыжъ мэфэкӀ мэфэшхом къикӀырэр къэшъыпкъэжьыфэ, ӀутӀыжъ пчыхьэшъхьашхэр сшӀыжьыщтэп.
LUK.22.17	ЕтӀанэ Исус шъуалъэ къышти, Тхьэм щытхъу фишӀи, къыӀуагъ: – Мыр шъушти, мыщ итым щыщ шъукъыздешъу; 
LUK.22.18	сыда пӀомэ, сэ шъосэӀо, Тхьэм и Тетыгъошхо къэсыфэ, сэнэшъхьэпсым сешъожьыщтэп.
LUK.22.19	ЕтӀанэ Исус хьалыгъур къыштагъ, Тхьэм щытхъу фишӀи, зэгуичи, ахэмэ арити, къыӀуагъ: – Мы хьалыгъур сэ спкъэу шъо сишӀуагъэ шъокӀынэу стыщтыр ары. Шъугу сыкъэжъугъэкӀыжьыным пае, шъушхы.
LUK.22.20	Ащ фэдэу пчыхьэшъхьэшхэ ужым шъуалъэр къышти, къыӀуагъ: – Мы шъуалъэм сэнэпсэу итым къикӀырэр зэзэгъыныгъакӀэу Тхьэм ежьыррэ шъоррэ шъуазыфагу дилъхьэрэр ары. А зэзэгъыныгъакӀэр къэзгъэшъыпкъэжьырэр лъэу шъо сишӀуагъэ шъокӀынэу къыскӀэкӀыщтыр ары.
LUK.22.21	Ау тетыгъо зиӀэхэм сязгъэубытыщтыр сигъусэу мы Ӏанэм пэс. 
LUK.22.22	ЦӀыф Лъэпкъым ы Къо Тхьэм зэриухэсыгъэм тетэу, дунаим ехыжьыщт, ау тетыгъо зиӀэхэм ар язгъэубытырэр гъогу мыгъо теуцуагъ.
LUK.22.23	Исус ар зеӀом, игъогу рыкӀохэрэр зэупчӀыжьхэу аублагъ: – Тэ тщыщэу хэта ар зышӀэн зыгу хэлъыр?
LUK.22.24	Исус игъогу рыкӀохэрэм ащыщэу анахь инэу алъытэн фаемкӀэ зэнэкъокъухэу аублагъ.
LUK.22.25	– Дунаим тет пачъыхьэхэр цӀыфхэм апшъэ дэсых, – ариӀуагъ Исус. – Тетыгъор зиӀэхэми шӀу зышӀэхэрэмкӀэ цӀыфхэр зэрагъаджэх. 
LUK.22.26	Шъо шъузэрэзэфыщытын фаер арэп. Ар мыхъоу, шъуазыфагу анахь иныр цӀыкӀум фэдэ орэхъу, тхьэматэри шъхьагърытым фэдэ орэхъу. 
LUK.22.27	Хьауми хэта анахь иныр, Ӏанэм пэсыр ара, шъхьагърытыр ара? Ӏанэм пэсыр арыба? Ау шъхьагърытым фэдэу сэ сышъухэт. 
LUK.22.28	Сэ къин сщэч зэхъуми, сигъусагъэхэр шъоры. 
LUK.22.29	Сэ тетыгъо сиӀэнэу ся Тэ къызэрэситыгъэм фэдэу, шъори тетыгъо шъуиӀэнэу шъосэты. 
LUK.22.30	Сэ си Тетыгъошхо къызыскӀэ, сиӀанэ шъупэсэу шъушхэщт, шъуешъощт, Израиль илӀэкъо пшӀыкӀутӀум хьыкум атешъушӀыхьанэу пачъыхьэ тӀысыпӀэхэм шъуатетӀысхьащт.
LUK.22.31	– Симон, Симон, къэдаӀу. Мэкъу-мэщышӀэм коцымрэ уарзэмрэ зэрэзэхидзыхэрэм фэдэу, шъуигъэунэфыным пае, шэйтаным Тхьэм фитыныгъэ къыӀихыгъ. 
LUK.22.32	Ау шӀошъхъуныгъэм игъогу утемыкӀынэу Тхьэм сыпфелъэӀугъ. О садэжь къызыбгъэзэжькӀэ, пшыхэм агухэр гъэпытэх.
LUK.22.33	– Зиусхьан, сэ сыуигъусэу хьапсым сыкӀощтми, лӀэныгъэм сыӀукӀэщтми, сыфэхьазыр, – къыриӀуагъ Симон Петрэ Исус.
LUK.22.34	– Петр, сэ осэӀо, – къыӀожьыгъ Исус, – непэ атакъэр Ӏоным ыпэкӀэ, сызыщыщыр умышӀэу гъогогъуищэ къэпӀощт.
LUK.22.35	– Ахъщалъи Ӏалъмэкъи шъумыӀыгъхэу, цуакъэхэри шъущымыгъхэу шъуздэсэгъэкӀым
LUK.22.36	– Ау джы, ахъщалъи Ӏалъмэкъи зиӀэм зыдерэшт, – ариӀуагъ Исус. – Чатэ зимыӀэми ищыгъын кӀыӀутелъ ерэщи, чатэ къерэщэф. 
LUK.22.37	Сэ шъосэӀо, къысэхъулӀэхэзэ, къэшъыпкъэжьынхэ фае Тхьэм мы игущыӀэ тхыгъэхэр
LUK.22.38	– Зиусхьан, мары, чатитӀу тиӀ, – къаӀуагъ ахэмэ. – Ар икъущт, – ариӀожьыгъ Исус.
LUK.22.39	Исус Ерусалим дэкӀи, ихабзэ тетэу, Елеон Ӏуашъхьэм дэкӀоягъ. Игъогу рыкӀохэри игъусагъэх. 
LUK.22.40	ЗыдэкӀощт чӀыпӀэм зынэсым, ариӀуагъ: – ПсэкӀодшӀэным шъудимыхьыхынэу Тхьэм шъуелъэӀу.
LUK.22.41	ЕтӀанэ Исус зы мыжъо дзыгъо фэдизкӀэ ахэмэ ахэкӀыгъ. ЛъэгонджэмышъхьэкӀэ тӀыси, Тхьэм елъэӀугъ:
LUK.22.42	– Сэ ся Т, уфаемэ, мы къин щэчыным ишъуалъэ сэ сӀых. Ау сызыфаер мыхъоу, о узыфаер орэхъу.
LUK.22.43	Джащыгъум мэлэӀич горэ уашъом къехи, кӀуачӀэ ригъэгъотынэу къыфэлъэгъуагъ. 
LUK.22.44	Исус гумэкӀышхом хэтэу, нахь лъэшэу Тхьэм елъэӀугъ. ИпкӀэнтӀэпсхэри лъы ткӀопсхэм афэдэу чӀыгум теткӀощтыгъэх.
LUK.22.45	Тхьэм зелъэӀум, Исус къэтэджыжьи, игъогу рыкӀохэрэм адэжь зэкӀожьым, гумэкӀышхо зэряӀэм пае, хэчъыягъэхэу арихьылӀэжьыгъ.
LUK.22.46	– Сыд пае шъучъыера? – ариӀуагъ Исус. – Шъукъэтэджи, псэкӀодшӀэным шъудимыхьыхынэу Тхьэм шъуелъэӀу.
LUK.22.47	Исус джыри къэгущыӀэзэ, игъогу рыкӀорэ нэбгырэ пшӀыкӀутӀум ащыщэу Иудэ апэ итэу цӀыф купышхо къэкӀуагъ. Иудэ Исус ебэунэу къыбгъодэхьагъ.
LUK.22.48	– Иуд, ЦӀыф Лъэпкъым ы Къо укъызэребэурэмкӀэ тетыгъо зиӀэхэм аубытыщтыр яогъэлъэгъоу ара? – риӀуагъ Исус.
LUK.22.49	Исус игъусэхэм къэхъущтым гу зылъатэм, къаӀуагъ: – Зиусхьан, чатэмкӀэ тахэона?
LUK.22.50	Исус игъусэхэм ащыщэу зыр дин пэщэшхом иунэӀутым еуи, иджабгъу тхьакӀумэ гуиупкӀыгъ.
LUK.22.51	– Икъун! Ыуж икӀ! – къыӀуагъ Исус. ЕтӀанэ унэӀутым ытхьакӀумэ нэси, ыгъэхъужьыгъ.
LUK.22.52	Ащ нэужым Исус ежь зыубытынэу къэкӀогъэ дин пэщэшхохэми, Тхьэм иунэшхо икъэрэгъулэхэм япащэхэми, нахьыжъхэми ариӀуагъ: – ХъункӀакӀо горэ шъуубытыщтым фэдэу, чатэхэмрэ умэхэмрэ шъуӀыгъхэу шъукъэкӀуагъа? 
LUK.22.53	Мафэ къэси Тхьэм иунэшхо сыщышъухэтыгъ, ары шъхьакӀэ сышъуубытыгъэп. Ау джы шъо шъуигъу, мы сыхьатми шӀункӀыгъо бзаджэм тетыгъор ие хъугъэ.
LUK.22.54	Аущтэу ахэмэ Исус аубыти, Ӏуащи, дин пэщэшхом иунэ ращагъ. Петрэ чыжьэкӀэ ауж итэу алъыкӀуагъ. 
LUK.22.55	Щагу гузэгум машӀор рашӀыхьи, къызетӀысэкӀхэм, Петри ахэтӀысхьагъ. 
LUK.22.56	УнэӀут пшъашъэ горэм Петрэ машӀом пэсэу ылъэгъуи, къызеплъыпэм, къыӀуагъ: – Мыри Исус игъусагъ.
LUK.22.57	– Хьау, – къыӀуагъ Петрэ, – ар сшӀэрэп, пшъашъ.
LUK.22.58	Зы тӀэкӀу тешӀагъэу нэмыкӀ горэми Петрэ къылъэгъуи, къыӀуагъ: – Ори ахэмэ уащыщ. – Хьау, синыбджэгъу, сэ ахэмэ сащыщэп, – къыӀожьыгъ Петрэ.
LUK.22.59	Зы сыхьат фэдиз тешӀагъэу, етӀани зыгорэм теубытагъэу къыӀуагъ: – Щэч хэмылъэу мы лӀыри ащ игъусагъ, сыда пӀомэ, ар Галилей щыщ.
LUK.22.60	– Хьау, синыбджэгъу, а зыфапӀорэр сшӀэрэп, – къыӀожьыгъ Петрэ. КъэгущыӀэзэ, ардэдэм атакъэр къэӀуагъ. 
LUK.22.61	Зиусхьаным зыкъызэригъэзэкӀи, Петрэ еплъыгъ. Джащыгъум Зиусхьаным къыриӀогъэгъэ гущыӀэхэр Петрэ ыгу къэкӀыжьыгъэх: – Непэ атакъэр Ӏоным ыпэкӀэ, сэ сызыщыщыр умышӀэу гъогогъуищэ къэпӀощт.
LUK.22.62	Ар ыгу къызэкӀыжьым, Петрэ щагум дэкӀи, лъэшэу гъыгъэ.
LUK.22.63	Къэрэгъулэхэр Исус кӀэнакӀэщтыгъэх, еощтыгъэх.
LUK.22.64	Исус ынэхэр кӀапхэхи, еупчӀыгъэх: – Упегъымбармэ, хэтми къыоуагъэм ыцӀэ къаӀо!
LUK.22.65	Ехъонхэзэ, нэмыкӀ Ӏаджи раӀуагъ.
LUK.22.66	Нэф къызэшъым, цӀыфмэ анахьыжъхэри, дин пэщэшхохэри, Тэурат егъэджэкӀо пащэхэри къызэӀукӀэхи, Тхьэмэтэ Хэсэшхом
LUK.22.67	– Христосыр орымэ, къытаӀу, – къыраӀуагъ. – Сэ къышъуасӀомэ, шъушӀошъ хъущтэп, – ариӀожьыгъ Исус.
LUK.22.68	– Сэри сышъоупчӀымэ, пэгъокӀ къысэшъутыщтэп, сышъутӀупщыжьыщтэп. 
LUK.22.69	Ау джы щегъэжьагъэу ЦӀыф Лъэпкъым ы Къо лъэкӀышхо зиӀэ Тхьэм иджабгъукӀэ госыщт.
LUK.22.70	– Ащыгъум о Тхьэм ури Къоу ара? – къаӀуагъ зэкӀэмэ. – Ары, шъо зэрэшъуӀорэм фэд
LUK.22.71	– Сыда нэмыкӀ шыхьат зэрэтищыкӀэгъэжьыр? – къаӀуагъ ахэмэ. – Ежь ижэдэкӀэу зэхэтхыгъэба?
LUK.23.1	ЕтӀанэ хасэм хэт пстэури къэтэджыжьи, Исус Ӏэшъхьэтет Пилат дэжь ащагъ. 
LUK.23.2	Исус агъэмысэу къаублагъ, моущтэу аӀоу: – Мы лӀым тэ тлъэпкъ къыгъэбырсырэу, Кайсарым хьакъулахь ахъщэр раримыгъэтэу, ежь Христос пачъыхьэу зыфиӀожьэу тыубытыгъэ.
LUK.23.3	– О джуртхэм уряпачъыхьа? – къеупчӀыгъ Пилат Исус – Ары, къызэрэпӀорэм фэд
LUK.23.4	Джащыгъум Пилат дин пэщэшхохэмрэ цӀыф купышхохэмрэ ариӀуагъ: – Мы лӀыр зи зэрызгъэмысэн езгъотылӀэрэп.
LUK.23.5	– Галилей хэкум къыщегъэжьагъэу мыщ нэсыфэ, Иудей хэкум зэкӀэ тыдэ укӀоми, мы лӀым цӀыфхэм Ӏофхэу аригъашӀэхэрэмкӀэ къегъэбырсырых, – аӀуи, ыуж имыкӀыхэу къаӀуагъ ахэмэ.
LUK.23.6	Пилат Галилей гущыӀэр зызэхехым, къэупчӀагъ: – Мы лӀыр Галилей щыща?
LUK.23.7	Хэкоу Ирод зипщым Исус зэрэщыщыр Пилат къызешӀэм, Ирод дэжь Исус аригъэщагъ, сыда пӀомэ, а мафэхэм атефэу Ирод Ерусалим къэкӀогъагъэти ары.
LUK.23.8	Ирод Исус зелъэгъум, лъэшэу гушӀуагъэ, сыда пӀомэ, Исус игугъу зэхихыгъэти, бэ шӀагъэу зэригъэлъэгъу шӀоигъуагъ. Исус нэшэнэ гъэшӀэгъон горэ къыригъэлъэгъунэу гугъэщтыгъэ. 
LUK.23.9	Ар Исус бэкӀэ къеупчӀыгъ, ау Исус зи риӀуагъэп. 
LUK.23.10	Дин пэщэшхохэу, Тэурат егъэджэкӀо пащэхэу ащ дэжьым щытхэм Исус лъэшэу агъэмысэщтыгъ. 
LUK.23.11	Иродрэ идзэлӀхэмрэ агъэпыутэу Исус дэзекӀуагъэх, кӀэнакӀэщтыгъэх. ЕтӀани Ирод идзэлӀхэм Исус шъошэ фыжькӀэ пачъыхьэм фэдэу аригъэфапи, Пилат дэжь аригъэщэжьыгъ. 
LUK.23.12	А мафэм Иродрэ Пилатрэ ныбджэгъу зэфэхъугъэх. Ащ ыпэкӀэ зэпыищтыгъэх.
LUK.23.13	Ӏэшъхьэтет Пилат дин пэщэшхохэри, адрэ тхьэматэхэу Тхьэмэтэ Хэсэшхом хэтхэри, цӀыфхэри къызэӀуигъакӀэхи, 
LUK.23.14	ариӀуагъ: – ЦӀыфхэр къыгъэбырсырхэу шъуӀуи, мы лӀыр къысфэшъущагъ. Джы шъуапашъхьэ сыщеупчӀыгъ, ау зэрыжъугъэмысэрэмкӀэ лажьэ иӀэу езгъотылӀагъэп. 
LUK.23.15	Пщы Ироди мысэу ылъытагъэп, сыда пӀомэ, къытфаригъэщэжьыгъ. ЗэрэшъулъэгъурэмкӀэ, укӀ зыкӀытефэрэ Ӏоф мы лӀым зи ышӀагъэп. 
LUK.23.16	Арышъ, къамыщкӀэ езгъэонхэшъ, стӀупщыжьыщт.
LUK.23.17	ӀутӀыжъ мэфэкӀ мэфэшхом пае хьапсчӀэсхэм ащыщэу зы нэбгырэ Пилат цӀыфхэм шъхьафитэу къафитӀупщыжьын фэягъ. 
LUK.23.18	ЦӀыфхэр зэкӀэ къэзэрэгъэкуухэу аублагъ: – Мыр Ӏущ, Бар-Аббэ къытфэтӀупщыжь.
LUK.23.19	А Бар-Аббэ къэлэдэсхэр къызэригъэбырсырыгъэхэм паий, цӀыф горэ зэриукӀыгъэм паий хьапсым чӀадзэгъагъ.
LUK.23.20	Пщэу Пилат Исус шъхьафит ышӀыжьыныр шӀоигъуагъэти, цӀыфхэм джыри зэ зафигъази, адэгущыӀагъ.
LUK.23.21	Ау ахэр куо зэпытыгъэх: – Къащым теӀулӀ! Къащым теӀулӀ!
LUK.23.22	– Мы лӀым сыд бзэджагъа ышӀагъэр? УкӀ зыкӀытефэрэ Ӏоф зи ышӀагъэу езгъотылӀагъэп. Арышъ, къамыщкӀэ езгъэонхэшъ, стӀупщыжьыщт, – ящэнэрэу ариӀуагъ пщы Пилат ахэмэ.
LUK.23.23	– Къащым теӀулӀ! – аӀозэ, мэкъэшхокӀэ цӀыфхэм зэпамыгъэоу аӀощтыгъ. Якуо макъэкӀэ зыфаери къадэхъугъ. 
LUK.23.24	Аущтэу цӀыфхэр зыфэягъэр Пилат къафишӀэнэу тыриубытагъ. 
LUK.23.25	ЦӀыфхэр къызэригъэбырсырыгъэхэмрэ цӀыф горэ зэриукӀыгъэмрэ апае, хьапсым чӀадзэгъэгъэ Бар-Аббэу цӀыфхэр зыкӀэлъэӀугъэр шъхьафит къафишӀыжьыгъ. Ау Исус зыфаер рашӀэн фитхэу ахэмэ аӀэкӀилъхьагъ.
LUK.23.26	Исус къащым тыраӀулӀэнэу преторием зыращым, къалэу Кириние
LUK.23.27	ЦӀыф купышхо Исус лъыкӀощтыгъ. Абгъэгухэм яожьхэу, Исус зыгъэерэ бзылъфыгъэхэри ахэтыгъэх. 
LUK.23.28	Ахэмэ Исус зафигъази, ариӀуагъ: – Ерусалим ибзылъфыгъэхэр, сэщ пае шъумыгъ, шъо шъушъхьэ пае, шъуилъфыгъэхэм апаий шъугъ нахь; 
LUK.23.29	сыда пӀомэ, «Бзылъфыгъэхэу сабый зыхэмыкӀыгъэхэри, джыри мылъфагъэхэри, быдз езымыгъэшъуагъэхэри гъогу мафэ теуцуагъэх» зыщаӀощт мафэхэр къэсыщтых. 
LUK.23.30	Ащыгъум къушъхьэхэм «Шъукъыттеф!»
LUK.23.31	Сыда пӀомэ, чъыгыр къэтӀэмыгъэ зыхъукӀэ, цӀыфхэм мыщ фэдэ Ӏофхэр зашӀэхэкӀэ, чъыгыр гъужьыгъэ хъумэ, ащ нахьи нахь бзэджагъэхэр ашӀэщтба?
LUK.23.32	БзэджэшӀитӀу Исус игъусэу къащхэм атыраӀулӀэнэу дащыгъэх. 
LUK.23.33	«Шъхьэпкъ» зыфаӀорэ чӀыпӀэм зынэсхэм, ащ дэжьым Исус къащым щытыраӀулӀагъ. БзэджэшӀитӀур, зыр иджабгъукӀэ адрэр исэмэгубгъукӀэ, Исус игъусэхэу къащхэм атыраӀулӀагъэх.
LUK.23.34	– Сэ ся Т, къафэгъэгъу! – къыӀуагъ Исус. – Мы цӀыфхэм ашӀэрэр къагурыӀорэп. ДзэлӀхэми пхъэдз радзэзэ, Исус ищыгъынхэр зэфагощыгъэх. 
LUK.23.35	ЦӀыфхэу ащ дэжьым щытхэр хъурэм еплъыщтыгъэх. Тхьэмэтэ Хэсэшхом хэт тхьэматэхэми Исус кӀэнакӀэхэу къаӀуагъ: – НэмыкӀ цӀыфхэр мыкӀодхэу къыгъэнэжьыгъэх. Тхьэм къыхихыгъэ Христос ежьырмэ, мыкӀодэу зыкъерэгъэнэжь.
LUK.23.36	ДзэлӀхэри Исус кӀэнакӀэхэу къыбгъодахьэхи, сэнэпс шӀоӀугъэ къыфащэизэ, 
LUK.23.37	къыраӀуагъ: – О джуртхэм уряпачъыхьэмэ, умыкӀодэу зыкъэгъэнэжь.
LUK.23.38	«Джуртхэм я Пачъыхьэр мыры» ыӀоу алыджыбзэкӀи
LUK.23.39	БзэджашӀэхэу ащ дэжьым тыраӀулӀэгъитӀум язым, Исус къехъони, къыӀуагъ: – Орыба Христосыр? Ори тэри тымыкӀодэу тыкъэгъэнэжь!
LUK.23.40	Ау адрэр ащ егыеу къыӀуагъ: – Тхьэм ущыщынэрэба? Хьыкумэу мы лӀым тырашӀыхьагъэр ори къыптырашӀыхьагъэба? 
LUK.23.41	ЗэфагъэкӀэ тэ тагъэпщынэжьы, сыда пӀомэ, бзэджагъэу тшӀагъэхэм яфэшъуашэ тагъэгъотыжьы. Ау мы лӀым мыхъун зи ышӀагъэп.
LUK.23.42	ЕтӀанэ къыӀуагъ: – Исус, уи Тетыгъошхо къызыскӀэ, угу сыкъэгъэкӀыжь.
LUK.23.43	– Шъыпкъэр осэӀо, непэ джэнэтым ущысигъусэщт, – риӀожьыгъ Исус а лӀым.
LUK.23.44	Щэджагъо хъугъагъэ, а хэгъэгуми тыдэкӀи шӀункӀ къыщыхъугъ сыхьатыр щым нэс, 
LUK.23.45	сыда пӀомэ, тыгъэр ушӀункӀыгъэти ары. Тхьэм иунэшхо ипэӀухъо тӀо къызэготхъыгъ.
LUK.23.46	– Ся Т, спсэ о къыпӀэкӀэсэлъхьэ
LUK.23.47	ДзэлӀхэм япащэ хъугъэр зелъэгъум, Тхьэм щытхъу фишӀи, къыӀуагъ: – Шъыпкъэ дэдэу, мы лӀыр шъыпкъагъэ зиӀэ лӀыгъ.
LUK.23.48	А зэкӀэри зэрагъэлъэгъунэу къызэрэугъоигъэ цӀыф купышхо пстэуми хъугъэр залъэгъум, абгъэгухэм яожьхэзэ, яунэхэм якӀолӀэжьыгъэх. 
LUK.23.49	Исус иныбджэгъу пстэури, бзылъфыгъэхэу ежь игъусэхэу Галилей къикӀыгъагъэхэри ахэмэ ахэтхэу, чыжьэкӀэ уцугъэхэу мы хъугъэ-шӀагъэхэм яплъыщтыгъэх.
LUK.23.50	Юсыф зыцӀэу лӀы горэ Тхьэмэтэ Хэсэшхом итхьэматэхэм ащыщыгъ. Ар шъыпкъагъэ зиӀэ лӀы дэгъугъ. 
LUK.23.51	Тхьэмэтэ Хэсэшхом итхьэматэхэм ашӀэнэу аухэсыгъагъэр адиштэгъагъэп. А Юсыф Иудей хэкум ит къуаджэу Ариматей щыщыгъ. Тхьэм и Тетыгъошхо къэсыным паплъэщтыгъ. 
LUK.23.52	Ар пщы Пилат дэжь кӀуи, Исус ихьадэ кӀэлъэӀугъ. 
LUK.23.53	ЕтӀанэ хьадэр къащым къыпихыжьи, чэфын рищэкӀи, Ӏошъхьэ цакӀэу акъутагъэм хашӀыкӀыгъэ къэунэу ыпэкӀэ цӀыф зи зычӀамылъхьажьыгъэм чӀилъхьажьыгъ. 
LUK.23.54	А мафэр бэрэскэшхо мэфагъ, шэмбэт мафэри къэблэгъагъ
LUK.23.55	Исус игъусэхэу Галилей къикӀыгъагъэ бзылъфыгъэхэр Юсыф игъусэхэу кӀохи, къэунэри Юсыф хьадэр къэунэм зэрэчӀилъхьажьырэри алъэгъугъ. 
LUK.23.56	ЕтӀанэ унэм къызагъэзэжьым, мэӀэшӀу зыпихырэ щыфэн дагъэхэмрэ осэшхо зиӀэ дагъэхэмрэ агъэхьазырыгъэх. Хабзэм тетэу етӀанэ шэмбэт мафэм загъэпсэфыгъ.
LUK.24.1	Тхьэмафэм иапэрэ мафэм нэф къызэшъым, бзылъфыгъэхэм осэшхо зиӀэхэу, мэӀэшӀу зыпихырэ щыфэн дагъэхэу агъэхьазырыгъэхэр зыдахьхи, къэунэм кӀуагъэх, нэмыкӀ горэхэри ягъусэхэу. 
LUK.24.2	Зынэсхэм, мыжъошхор къэунэм ичӀэхьапӀэ ӀугъэукӀорэикӀыгъэу рихьылӀагъэх.
LUK.24.3	Ау къэунэм зычӀахьэхэм, Зиусхьан Исус ихьадэ чӀагъотыжьыгъэп. 
LUK.24.4	Ар зыфахьын амышӀэу щытхэзэ, зэплъэхэм, щыгъын фыжьыбзэкӀэ фэпагъэхэу лӀитӀу амышӀахэу апашъхьэ къиуцуагъ. 
LUK.24.5	Бзылъфыгъэхэр къэщтагъэхэу ашъхьэхэр чӀыгум зырагъэзыххэм, а лӀитӀумэ къараӀуагъ: – ЛӀагъэхэм адэжь псаум сыд пае шъущылъыхъура? 
LUK.24.6	Ар мыщ дэжьым щыӀэжьэп, лӀагъэхэм къахэтэджыкӀыжьыгъ. Ар Галилей хэкум щыӀэзэ, моущтэу къызэрэшъуиӀогъагъэр шъугу къэжъугъэкӀыжь: 
LUK.24.7	«ЦӀыф Лъэпкъым ы Къо псэкӀод зышӀэрэ цӀыфхэм аӀэкӀэхьэныр къыпыщылъ, къащыми тыраӀулӀэнышъ, ящэнэрэ мафэм лӀагъэхэм къахэтэджыкӀыжьын фай».
LUK.24.8	Ар къызаӀом, Исус игущыӀэхэр агу къэкӀыжьыгъэх.
LUK.24.9	Бзылъфыгъэхэр къэунэм къычӀэкӀыжьхи, Исус игъогу рыкӀорэ нэбгырэ пшӀыкӀузымрэ адрэ ягъусэгъэ пстэумрэ а зэкӀэри араӀотэжьыгъ. 
LUK.24.10	Апостолхэм ар языӀотагъэхэр мы бзылъфыгъэхэр арыгъэх: Магдалэ щыщ Мерэми, Иуани, Якъубэ янэ Мерэми, адрэ бзылъфыгъэхэу ахэмэ ягъусагъэхэри. 
LUK.24.11	Бзылъфыгъэхэм къаӀуагъэхэм зи къарымыкӀэу апостолхэм къащыхъугъ, ашӀошъи хъугъэп. 
LUK.24.12	Ау Петрэ тэджи, къэунэм чъагъэ. Зыриуфэхи, къэунэм зычӀэплъэм, чэфынхэм анэмыкӀ зи ылъэгъугъэп. Хъугъэр ыгъэшӀагъоу иунэ ыгъэзэжьыгъ.
LUK.24.13	А мэфэ дэдэм Исус игъогу рыкӀохэрэм ащыщхэу нэбгыритӀу километрэ пшӀыкӀузкӀэ Ерусалим пэчыжьэу щыт Эммаус зыцӀэ къуаджэм кӀощтыгъэх. 
LUK.24.14	КӀохэзэ, хъугъэ-шӀэгъэ пстэуми арыгущыӀэщтыгъэх. 
LUK.24.15	ЗэдэгущыӀэхэу, зэупчӀыжьхэу кӀохэзэ, Исус абгъодахьи, ягъусэу кӀуагъэ. 
LUK.24.16	Ау ахэмэ анэхэм техъо яӀэм фэдагъ, зэрэ Исусыр ашӀэжьыгъэп.
LUK.24.17	– Гъогум шъутетэу сыда шъузэрыгущыӀэхэрэр, сыд паий шъунэшхъэйра? – ариӀуагъ Исус.
LUK.24.18	– Мы мафэхэм Ерусалим къыщыхъугъэ Ӏофхэр ащ дэсхэм ащыщэу зымышӀэрэ закъор орыщтын, – ыӀуи, ахэмэ ащыщэу Клеопэ зыцӀэм Исус къыриӀожьыгъ.
LUK.24.19	– Сыд Ӏофха? – яупчӀыгъ Исус. – Назарет щыщ Исус къехъулӀагъэр ары, – къыраӀуагъ ахэмэ. – Ар Тхьэмрэ цӀыф пстэумрэ адэжькӀэ игущыӀэхэмкӀи Ӏофхэу ышӀагъэхэмкӀи лъэкӀышхо зиӀэ пегъымбарыгъ. 
LUK.24.20	Дин пэщэшхохэмрэ Тхьэмэтэ Хэсэшхом итхьэматэхэмрэ Пилат укӀ тырырагъэлъхьаным пае, Пилат ар ӀэкӀагъахьи, къащым тырырагъэӀулӀагъ. 
LUK.24.21	Израил лъэпкъым шъхьафитыныгъэ къезытыщтыр ежь арэу тэ тыщыгугъыщтыгъ. 
LUK.24.22	Ащ нэмыкӀэу, а зэпстэури зыхъугъэр непэ мэфищ мэхъу, тибзылъфыгъэхэм ащыщхэми къэбар гъэшӀэгъон къытфаӀотагъ. Ахэр пчэдыжьым жьэу къэунэм кӀуагъэх, 
LUK.24.23	ау Исус ихьадэ къагъотыжьыгъэп. Къызагъэзэжьым, мэлэӀичитӀу къафэлъагъуи, Исус псаоу ахэмэ къараӀуагъэу къаӀотэжьыгъ. 
LUK.24.24	Тэ тщыщ зыгорэхэр етӀанэ къэунэм кӀохи, бзылъфыгъэхэм зэраӀуагъэм тетэу пстэури къагъотыгъ, ау Исус ышъхьэкӀэ алъэгъугъэп.
LUK.24.25	– Сыдэу къыжъугурыӀогъуай, пегъымбархэм аӀогъэ пстэури шъушӀошъ хъуныр сыдэу къин къышъуфэхъурэ! – ариӀуагъ Исус ахэмэ. 
LUK.24.26	– Христос ищытхъушхо иӀэ хъуным нэсыфэ, мы къинхэр ыщэчынхэ фэягъэба?
LUK.24.27	ЕтӀанэ Исус пегъымбар Мусэмрэ адрэ пегъымбар пстэухэмрэ къащегъэжьагъэу Тхьэм игущыӀэ тхыгъэ пстэуми ежь ехьылӀагъэу арытхэр зэхаригъэшӀыкӀыгъ.
LUK.24.28	Къуаджэу зыдакӀощтыгъэхэм игъунэгъу зэхъухэм, Исус къэмыуцоу блэкӀырэм фэдагъ. 
LUK.24.29	Ау ахэмэ къагъэуцуи, къыраӀуагъ: – Мафэр хэкӀотагъ, пчыхьи мэхъу пэт. Арышъ, тигъусэу къанэ. Ар къызаӀом, Исус адишти, адэжь къэнагъ.
LUK.24.30	ЕтӀанэ Исус ахэмэ ягъусэу шхэнэу Ӏанэм зыпэтӀысхьэм, хьалыгъур къыштагъ, Тхьэм щытхъу фишӀи, зэгуичи, аритыгъ. 
LUK.24.31	Джащыгъум анэхэр къэплъэжьхи, зэрэ Исусыр къашӀэжьыгъ. КъызашӀэжьым, Исус кӀодыжьи, анэхэмкӀэ алъэгъужьыгъэп.
LUK.24.32	– Гъогум тызытетым, Исус къыддэгущыӀэу Тхьэм игущыӀэ тхыгъэхэр къыдгуригъаӀо зэхъум, игущыӀэхэмкӀэ тызэригъэгушӀуагъэм пае, тыгухэр машӀом фэдэу къызэкӀигъанэщтыгъэба? – зэраӀожьыгъ ахэмэ.
LUK.24.33	Ардэдэм ахэр къэтэджыжьхи, Ерусалим агъэзэжьыгъ. Апостол пшӀыкӀузымрэ адрэ ягъусэхэмрэ зэрэугъоигъэхэу къагъотыгъэх.
LUK.24.34	– Зиусхьаныр шъыпкъэ дэдэу лӀагъэхэм къахэтэджыкӀыжьыгъ, Симони зыкъыригъэлъэгъугъ, – аӀуагъ апостолхэм. 
LUK.24.35	Ежьхэми гъогум къыщяхъулӀагъэри, Исус хьалыгъур зызэгуечым, къызэрашӀэжьыгъэри къаӀотэжьыгъ.
LUK.24.36	Ахэмэ мы Ӏофхэр къаӀуатэзэ, ежь Исус азыфагу къиуцуи, къариӀуагъ: – Гупсэф шъуиӀэу шъопсэу.
LUK.24.37	Ахэр къызэрэщтагъэхэм пае, агучӀэ изыгъэу, хьэдэджадэ алъэгъоу къашӀошӀыгъ.
LUK.24.38	– Сыд пае шъугумэкӀыра? – къариӀуагъ Исус. – Сыд пае шъугу щэч къихьэра? 
LUK.24.39	Сэ сӀэхэмрэ слъакъохэмрэ шъукъяплъ. Сэр дэдэр ары. ШъукъыстеӀаби, шъуеплъ, сыда пӀомэ, хьэдэджадэм шъори, лыри, къупшъхьэри иӀэхэп, ахэр сэ сиӀэу зэрэшъулъэгъурэм фэдэу.
LUK.24.40	Мы гущыӀэхэр къызеӀохэм, ыӀэхэмрэ ылъакъохэмрэ аригъэлъэгъугъ. 
LUK.24.41	ГушӀуагъом къыхэкӀэу ашӀошъ мыхъоу агъэшӀагъо зэхъум, къариӀуагъ: – Мыщ дэжьым шхын горэ щышъуиӀа?
LUK.24.42	Пцэжъые гъэжъэгъэ ныкъо ратыгъ. 
LUK.24.43	Ар къаӀихи, апашъхьэ щишхыгъ.
LUK.24.44	– Сызышъухэтым къышъуасӀощтыгъэр мыры: пегъымбар Мусэ и Тэурат хабзи, адрэ пегъымбархэм ятхылъхэми, Орэд ЛъапӀэхэм сэ къысэхьылӀагъэу арыт пстэури къысэхъулӀэхэзэ, къэшъыпкъэжьынхэ фаех, – къариӀуагъ Исус ахэмэ.
LUK.24.45	ЕтӀанэ Тхьэм игущыӀэ тхыгъэхэм арытхэр зэхаригъэшӀыкӀхэзэ, 
LUK.24.46	къариӀуагъ: – Тхьэм игущыӀэ тхыгъэхэм арыт: Христос къин ыщэчын фаеу къыпыщылъ, етӀани лӀэнышъ, ящэнэрэ мафэм лӀагъэхэм къахэтэджыкӀыжьын фае. 
LUK.24.47	Сэ сцӀэкӀэ мы къэбарыр Ерусалим къыщегъэжьагъэу дунаим тет лъэпкъ пстэуми арагъэӀущт: шъуипсэкӀодшӀагъэхэм шъуафыкӀэгъожьи, Тхьэм ахэр къышъуфигъэгъущтых. 
LUK.24.48	Шъо а Ӏоф пстэуми шъуряшыхьат. 
LUK.24.49	ШъукъэдаӀу, сэ ся Тэ шъукъызэригъэгугъагъэр
LUK.24.50	ЕтӀанэ Исус ахэр Ерусалим дищыхи, къуаджэу Бет-Ание игъунэгъоу ыщэхи, ыӀэхэр къыӀэти, Тхьэм ынэшӀу къащифэнэу афелъэӀугъ. 
LUK.24.51	Тхьэм афелъэӀузэ ахэкӀи, Тхьэм ар уашъом дищэежьыгъ. 
LUK.24.52	Аущтэу зэхъум, ежь щытхъу фашӀэу, лъэгонджэмышъхьэкӀэ тӀысыгъэх. ЕтӀанэ гушӀогъошхом хэтхэу Ерусалим агъэзэжьыгъ. 
LUK.24.53	Тхьэм щытхъу фашӀэу, Тхьэм иунэшхо чӀэт зэпытыщтыгъэх. Амин.
JHN.1.1	УблапӀэм дэжь ГущыӀэр
JHN.1.2	УблапӀэм щегъэжьагъэу а ГущыӀэр Тхьэм дэжь щыӀагъ.
JHN.1.3	Тхьэм а ГущыӀэм зэкӀэри къыригъэгъэхъугъ. Тхьэм къыгъэхъугъэ пстэумэ ащыщэу а ГущыӀэм къыримыгъэгъэхъугъэ зи щыӀэп. 
JHN.1.4	МыкӀодыжьын щыӀэныгъэ а ГущыӀэм хэлъыгъ, а щыӀэныгъэри цӀыфхэм нэфынэ афэхъугъ. 
JHN.1.5	Нэфынэр шӀункӀым щэнэфы, шӀункӀыри нэфынэм текӀуагъэп.
JHN.1.6	Тхьэм къыгъэкӀуагъэу, лӀы горэ дунаим къытехьагъ. Ащ ыцӀагъэр Иуан. 
JHN.1.7	ЦӀыф пстэуми а нэфынэмкӀэ шӀошъхъуныгъэ яӀэ хъуным пае, Иуан нэфынэм шыхьат фэхъунэу къэкӀуагъ. 
JHN.1.8	Ежьырэп нэфынагъэр, ау нэфынэм шыхьат фэхъунэу Тхьэм ар къыгъэкӀуагъ. 
JHN.1.9	Нэфынэ шъыпкъэу цӀыф пстэури къэзгъэнэфырэр дунаим къытехьанэу щытыгъ.
JHN.1.10	А ГущыӀэр дунаим къытехьагъ. Тхьэм а ГущыӀэм дунаир зэкӀэ къыригъэгъэхъугъ, ау щытми дунаим ицӀыфхэм ар къашӀэжьыгъэп. 
JHN.1.11	Ежь ихэгъэгу къэкӀуагъ, ау ицӀыфхэм
JHN.1.12	Ау ежь зэкӀэ зыштэгъэ цӀыфхэу ежьыркӀэ шӀошъхъуныгъэ зиӀэхэр Тхьэм ибын хъунхэу фитыныгъэ аритыгъ. 
JHN.1.13	Ахэр Тхьэм ибын зэрэхъугъэ шӀыкӀэр сабый къызэрыхъурэ шӀыкӀэм фэдэп. Ащ къикӀырэр ахэр Тхьэм ибын зэрэхъугъэхэр хъулъфыгъэ бзылъфыгъэм зэрехъуапсэрэм фэдэп, е лӀы горэ лъфыгъэ зэрэфаем фэдэп, ау Тхьэм бын фэхъуныр къызхэкӀыгъэр Тхьэр ары.
JHN.1.14	А ГущыӀэр цӀыфы хъугъэ ыкӀи къытхэтыгъ, шӀугъэрэ, гукӀэгъурэ, шъыпкъагъэрэ хэлъэу. Ежь ищытхъушхоу Ты лъапӀэм ы Къо закъо ищытхъушхуи ары. НэшӀу щыфэныгъэрэ шъыпкъэрэ ежь ыгу илъыгъэх.
JHN.1.15	Иуан ежь шыхьат фэхъугъ. МэкъэшхокӀэ моущтэу ыӀуагъ:
JHN.1.15	– Мары зыфэсӀуагъэр, «Сэ саужкӀэ къэкӀощтыр сэщ нахьи нахь ин, сыда пӀомэ, сэ сыкъэхъуным ыпэкӀэ, ар щыӀагъ».
JHN.1.16	Ежь ишӀугъэшхоу гъунэ зимыӀэм щыщэу зы нэшӀу щыфэныр адрэ нэшӀу щыфэным къыкӀэлъыкӀоу къытлъигъэӀэсыгъ. 
JHN.1.17	Сыда пӀомэ, Тэурат хабзэр Тхьэм иунашъокӀэ къытфэзгъэнагъэр пегъымбар Мусэ ары, ау шӀугъэрэ, гукӀэгъурэ, шъыпкъагъэрэ къызпкъырыкӀыгъэр Исус Христос ары. 
JHN.1.18	Тхьэр егъашӀэми нэкӀэ зыми ылъэгъугъэп. Къо закъоу Ты лъапӀэм дэжь щыӀэм Тхьэр зыфэдэр къытфигъэнэфагъ.
JHN.1.19	Иуан Исус шыхьат зэрэфэхъугъэр мары: Ерусалим щыщ джуртхэм дин пащэхэри лэуитхэри
JHN.1.19	– Ухэта о? – аӀуи къызеупчӀыхэм, 
JHN.1.20	Иуан шъыпкъэр ымыушъэфэу, нафэу къыӀуагъ:
JHN.1.20	– Сэрэп Христосыр
JHN.1.21	– Адэ ухэта о? – къеупчӀыжьыгъэх ахэр. – Пегъымбар Иляс
JHN.1.21	– Хьау, – ыӀуагъ Иуан.
JHN.1.21	– Пегъымбарыр
JHN.1.21	– Хьау, – ыӀуагъ.
JHN.1.22	– Ухэта о адэ? – къыраӀуагъ. – ТыкъэзгъэкӀуагъэмэ пэгъокӀ яттыжьынэу къытаӀу. Сыда о зэпӀолӀэжьырэр?
JHN.1.23	– Пегъымбар Ешайа
JHN.1.24	А лӀыкӀохэр фарисейхэм
JHN.1.25	– Христос орымырмэ, Иляс орымырмэ, пегъымбарыри орымырмэ, сыд пае ащыгъум цӀыфхэр уумэхъыхэра?
JHN.1.26	– Сэ псымкӀэ цӀыфхэр сэумэхъых, – ариӀуагъ Иуан. – Ау шъумышӀэрэ горэ къышъухэт. 
JHN.1.27	Ежьыр ары саужкӀэ къэкӀощтыр. Ежь сэщ нахьи нахь ин. Ащ ицокъэлъэпсхэр фэстӀэтэнхэуи сифэшъуашэп.
JHN.1.28	Ар зэкӀэ зыщыхъугъэр къуаджэу Бет-Ание ары, Иордан псыхъом иадрабгъоу Иуан цӀыфхэр зыщиумэхъыщтыгъэхэр.
JHN.1.29	ЯтӀонэрэ мафэм Иуан Исус къакӀоу зелъэгъум, къыӀуагъ:
JHN.1.29	– Мары Тхьэм икъурмэныпхъэ шъынэу дунаим ицӀыфхэм япсэкӀодхэр атезыхыжьырэр. 
JHN.1.30	Мары зыфэсӀуагъэр: «ЛӀэу саужкӀэ къэкӀощтыр сэщ нахьи нахь ин, сыда пӀомэ, сэ сыкъэхъуным ыпэкӀэ ар щыӀагъ». 
JHN.1.31	Ар сэ сшӀэщтыгъэп, ау сэ цӀыфхэр псымкӀэ сыумэхъынхэу сыкъызкӀэкӀуагъэр ар хэтми зыщыщыр израиль цӀыфмэ язгъэшӀэныр ары.
JHN.1.32	ЕтӀанэ Иуан, Исус шыхьат фэхъузэ, къыӀуагъ:
JHN.1.32	– Тхьэм ы Псэ ЛъапӀэр тхьаркъом фэдэу уашъом къехи, Исус къыфехи, къызэрэшъхьащытыр слъэгъугъэ. 
JHN.1.33	Ежь сэ сшӀэщтыгъэп, ау цӀыфхэр псымкӀэ сыумэхъынхэу сыкъэзгъэкӀуагъэм къысиӀуагъ: «Тхьэм ы Псэ ЛъапӀэ къызфехэу, къызшъхьащыт цӀыфыр ары Тхьэм ы Псэ ЛъапӀэкӀэ цӀыфхэр зыумэхъыщтыр». 
JHN.1.34	Аущтэу зэрэхъугъэр слъэгъугъэ, ежь Тхьэм зэры Къори къэсэушыхьаты.
JHN.1.35	ЯтӀонэрэ мафэм Иуан игъогу рыкӀорэ нэбгыритӀу игъусэу а чӀыпӀэм щыӀагъ. 
JHN.1.36	Ащ дэжьым Иуан Исус зелъэгъум, къыӀуагъ:
JHN.1.36	– Мары Тхьэм икъурмэныпхъэ шъынэр.
JHN.1.37	Иуан игъогу рыкӀорэ нэбгыритӀум ар къыӀоу зызэхахым, Исус ыуж ихьагъэх. 
JHN.1.38	Исус зыкъызэригъэзэкӀи, ахэр ежь ыуж ихьагъэхэу зелъэгъум, къариӀуагъ:
JHN.1.38	– Сыда шъузыфаер?
JHN.1.38	– Рабби, тыдэ ущыпсэура? – къыраӀожьыгъ ахэмэ. (Раббим къикӀырэр «Дин ГъэсакӀу»).
JHN.1.39	– ШъукъакӀуи, шъулъэгъущт, – ариӀуагъ Исус. Аущтэу ахэр кӀохи, Исус зыщыпсэурэр алъэгъугъ, а мафэми Исус дэжь къэнагъэх. Сыхьатыр плӀым дэжьыгъ.
JHN.1.40	Иуан Исус ехьылӀагъэу ыӀуагъэхэр зэхэзыхыгъэхэу, Исус ыуж ихьэгъэ нэбгыритӀумэ язырэр Симон Петрэ ыш Индрыс арыгъэ.
JHN.1.41	Индрыс ыпэ рапшӀэу ыш Симон къыгъоти, риӀуагъ:
JHN.1.41	– Мэссихьыр къэдгъотыгъ. (Мэссихьым къикӀырэр «Христос» ары.)
JHN.1.42	ЕтӀанэ Индрысэ Исус дэжь Симон къыщагъ. Исус Симон зелъэгъум, къыриӀуагъ:
JHN.1.42	– О у Симонэу Иуанэ урикъу. КифэкӀэ къыоджэщтых (Кифэм къикӀырэр «Мыжъо»).
JHN.1.43	ЯтӀонэрэ мафэм Исус Галилей хэкум кӀонэу тыриубытагъ. ЕтӀанэ Исус Филипп ӀукӀи, риӀуагъ:
JHN.1.43	– Сауж къырыкӀу.
JHN.1.44	А Филипп Индрысрэ Петрэрэ зыщыщ къалэу Бет-Сайдэ
JHN.1.45	Филипп кӀуи, Натанаил къыгъоти, риӀуагъ:
JHN.1.45	– Тэурат хабзэм итэу, пегъымбар Муси, адрэ пегъымбархэми зигугъу къашӀыгъэр къэдгъотыгъ. Ар Юсыф ыкъоу Назарет щыщ Исус ары.
JHN.1.46	– Назарет шӀу зыхэлъ горэ къыдэкӀына? – къыриӀожьыгъ Натанаил.
JHN.1.46	– КъакӀуи еплъ, – риӀожьыгъ Филипп.
JHN.1.47	Исус Натанаил къакӀоу зелъэгъум, ащ ехьылӀагъэу ыӀуагъ:
JHN.1.47	– Мыр израиль лӀы шъыпкъэу зыпари тхьагъэпцӀыгъэ зыхэмылъыр ары.
JHN.1.48	– Тыдэ сыщыпшӀэра? – къеупчӀыгъ Натанаил Исус.
JHN.1.48	– Филипп къыоджэным ыпэкӀэ, ынджыр чъыгым ычӀэгъ учӀэтэу услъэгъугъ, – риӀожьыгъ Исус.
JHN.1.49	– Рабби, о Тхьэм ури Къу, Израиль урипачъыхь, – къыриӀожьыгъ Натанаил.
JHN.1.50	– Ынджыр чъыгым ычӀэгъ учӀэтэу услъэгъугъэу къызэрэосӀуагъэм пае, пшӀошъ хъугъэ, – риӀуагъ Исус. – Ащ нахьи нахь гъэшӀэгъонхэр плъэгъущтых.
JHN.1.51	ЕтӀанэ Исус Натанаил риӀуагъ:
JHN.1.51	– Шъыпкъэ дэдэр шъосэӀо, уашъор зэӀухыгъэу, ЦӀыф Лъэпкъым ы Къо ышъхьагъкӀэ мэлэӀичхэр
JHN.2.1	Ящэнэрэ мафэм Галилей хэкум ит къуаджэу Канэ
JHN.2.2	Исуси игъогу рыкӀохэрэри а нысащэм рагъэблэгъэгъагъэх.
JHN.2.3	Сэнэпсыр заухым, янэ Исус риӀуагъ:
JHN.2.3	– Сэнэпс яӀэжьэп.
JHN.2.4	– О бзылъфыгъ, сыда сэ сиӀофэу ащ хэлъыр? Сэ сигъо къэсыгъэгоп, – къыриӀожьыгъ Исус янэ.
JHN.2.5	– Исус сыд къышъуиӀоми, жъугъэцакӀэ, – ариӀуагъ Исус янэ унэӀутхэм.
JHN.2.6	А чӀыпӀэм мыжъом хэшӀыкӀыгъэ къошыних Ӏутыгъ, джуртхэм ядин хабзэ тетэу загъэкъэбзэжьыным пае. Къошын пэпчъ литрэ тӀокӀиплӀ-шъэрэ тӀокӀырэ фэдиз ифэщтыгъ.
JHN.2.7	– Къошынхэм псы арызэу арыжъугъахъу, – ариӀуагъ Исус унэӀутхэм. Аущтэу ахэмэ къошынхэм арызыбзэу рагъэхъуагъ. 
JHN.2.8	Исус етӀанэ ариӀуагъ:
JHN.2.8	– Къошынхэм тӀэкӀу-тӀэкӀу къахэшъухи, хьатыякӀом фэшъухь. Аущтэуи ашӀыгъ. 
JHN.2.9	ХьатыякӀор псэу сэнэпс хъугъэм ехъумпӀыгъ. Сэнэпсыр къыздикӀыгъэр ышӀагъэп, ау унэӀутхэу а псыр къошынхэм къахэзыхыгъэхэм ашӀэщтыгъ. ХьатыякӀор шъаом къеджи, 
JHN.2.10	риӀуагъ:
JHN.2.10	– Ыпэ рапшӀэу сэнэпс дэгъур Ӏанэм къытырагъэуцо. ХьакӀэхэр бэу зешъохэ ужым, сэнэпс нахь пыутыр Ӏанэм къытырагъэуцожьы, ау о сэнэпс дэгъур джы нэс щыбгъэтыгъ.
JHN.2.11	Исус инэшэнэ гъэшӀэгъонхэм ащыщхэм апэрэр мырыгъэ. А нэшэнэ гъэшӀэгъоныр Галилей хэкум ит къуаджэу Канэ щигъэлъэгъуагъ. Аущтэу ищытхъушхо къыгъэнэфагъ, игъогу рыкӀохэрэм ежьыркӀэ шӀошъхъуныгъэу яӀэри нахь пытэ хъугъэ.
JHN.2.12	Ащ нэуж яни, ышхэри, игъогу рыкӀохэри игъусэхэу Исус Капернаум къалэмкӀэ къехыгъ. Ащ мэфэ заулэрэ щыӀагъэх.
JHN.2.13	Джуртхэм ямэфэкӀ мэфэшхоу Ӏутыжъ зыцӀэр къэблэгъагъ, Исуси ЕрусалимкӀэ дэкӀоягъ. 
JHN.2.14	Тхьэм иунэшхо чӀэхьагъ. ЗычӀахьэм, цухэр, мэлхэр, тхьаркъохэр зыщэхэрэри
JHN.2.15	Джащыгъум кӀапсэм къамыщ хишӀыкӀи, яозэ, Тхьэм иунэшхо чӀэт пстэури, цухэри мэлхэри ягъусэхэу, къычӀифыгъ. Ахъщэ зыхъожьхэрэми яӀанэхэр зэпыригъэзагъ, яахъщэхэри ритэкъухьагъ.
JHN.2.16	– Мыхэр Ӏушъухых, ся Тэ иунэ бэдзэр шъумышӀы, – ариӀуагъ Исус тхьаркъохэр зыщэхэрэм.
JHN.2.17	Аущтэу зэхъум, «О уиунэ сызэрэфэгумэкӀырэм сигъэлӀэщт» зыфиӀорэ гущыӀэхэу Тхьэм игущыӀэ тхыгъэхэм зэрарытхэр
JHN.2.18	Джащыгъум джуртхэм Исус къыраӀожьыгъ:
JHN.2.18	– Мыр пшӀэнэу фитыныгъэ зэрэуиӀэмкӀэ сыд фэдэ нэшэнэ гъэшӀэгъон тэбгъэлъэгъуна?
JHN.2.19	– Мы тхьэунэр зэхэшъукъути, сэ мэфищкӀэ зэтезгъэуцожьыщт, – пэгъокӀ аритыжьыгъ Исус ахэмэ.
JHN.2.20	– Мы тхьэунэр илъэс тӀокӀитӀурэ хырэкӀэ зэтырагъэуцуагъ, – къаӀуагъ джуртхэм. – О мэфищкӀэ зэтебгъэуцожьышъущта?
JHN.2.21	Ау Исус тхьэунэу зыфиӀуагъэр ежь ыпкъ арыгъэ. 
JHN.2.22	Исус лӀагъэхэм къызахэтэджыкӀыжьым ыуж, игъогу рыкӀохэрэм а гущыӀэхэу къыӀогъагъэхэр агу къэкӀыжьхи, Тхьэм игущыӀэ тхыгъэхэмкӀи Исус гущыӀэхэу къыӀуагъэхэмкӀи шӀошъхъуныгъэ яӀэ хъугъэ.
JHN.2.23	Ӏутыжъ мэфэкӀ мэфэшхом Ерусалим Исус щыӀэзэ, нэшэнэ гъэшӀэгъонхэу къыгъэлъэгъуагъэхэр алъэгъугъэхэти, цӀыфыбэмэ ежьыркӀэ шӀошъхъуныгъэ яӀэ хъугъэ. 
JHN.2.24	Ау Исус цӀыфхэм цыхьэ афишӀыгъэп, сыда пӀомэ, ахэр зэкӀэ ышӀэщтыгъэхэти ары. 
JHN.2.25	Зыгорэ цӀыфхэм яхьылӀагъэу шыхьат къыфэхъунэу Исус ищыкӀэгъагъэп, сыда пӀомэ, цӀыфхэм агухэм арылъыр ышӀэщтыгъэти ары.
JHN.3.1	Никодим ыцӀэу, фарисейхэм ащыщэу лӀы горэ щыӀагъ. Ар джурт тхьэматэхэм ащыщыгъ. 
JHN.3.2	Ар Исус дэжь чэщым къакӀуи, къыриӀуагъ:
JHN.3.2	– Рабби
JHN.3.3	– Шъыпкъэ дэдэр осэӀо, цӀыф горэ икӀэрыкӀэу къамылъфыжьмэ, Тхьэм и Тетыгъошхо ылъэгъун ылъэкӀыщтэп, – риӀожьыгъ Исус.
JHN.3.4	– ЦӀыфыр жъы хъумэ, сыдэущтэу къалъфыжьыщта? – къыриӀожьыгъ Никодим. – Ежь янэ ыныбэ ихьажьынышъ, икӀэрыкӀэу къалъфыжьыщта?
JHN.3.5	– Шъыпкъэ дэдэр осэӀо, – пэгъокӀ ытыжьыгъ Исус, – псымрэ Тхьэм ы Псэ ЛъапӀэрэ къахэкӀэу цӀыфыр икӀэрыкӀэу къамылъфыжьмэ, Тхьэм и Тетыгъошхо ыӀэчӀэгъ чӀэхьан ылъэкӀыщтэп. 
JHN.3.6	ЦӀыфым къыфэхъурэр цӀыфы, ау цӀыфэу Тхьэм ы Псэ ЛъапӀэ къыхэкӀырэр Тхьэм ы Псэ ЛъапӀэ зыгу илъ цӀыфыр ары. 
JHN.3.7	«ИкӀэрыкӀэу шъукъалъфыжьын фае» къызэрэосӀуагъэр умыгъэшӀагъо. 
JHN.3.8	Жьыбгъэр ежь зыфаемкӀэ щепщэ. Ымакъэ зэхэохы, ары шъхьакӀэ къыздикӀырэри зыдакӀорэри пшӀэрэп. Джары хэтрэ цӀыфэу Тхьэм ы Псэ ЛъапӀэ къыхэкӀыгъэм иӀоф зытетыр.
JHN.3.9	– Ар сыдэущтэу хъура? – къеупчӀыгъ Никодим Исус.
JHN.3.10	– О израиль дин гъэсакӀохэм уащыщ, ар умышӀэу ара? – пэгъокӀ ритыжьыгъ Исус. 
JHN.3.11	– Шъыпкъэ дэдэр осэӀо, тэ тшӀэрэр ары тызэрыгущыӀэрэр, тлъэгъугъэри ары шыхьат тызфэхъурэр, ау етӀани тэ шыхьатэу тызтеуцорэр шъо шъудэрэп. 
JHN.3.12	Мы дунаим иӀофхэм ягугъу къышъуфэсшӀыгъ, ау шъо шъушӀошъ хъугъэп. Уашъом иӀофхэм ягугъу къышъуфэсшӀымэ, сыдэущтэу шъушӀошъ хъуна? 
JHN.3.13	Зы цӀыфи уашъом дэкӀоягъэп, ау ЦӀыф Лъэпкъым ы Къоу зиунэ уашъом щыӀэр уашъом къехыгъ. 
JHN.3.14	Пегъымбар Мусэ
JHN.3.15	ЕжьыркӀэ шӀошъхъуныгъэ зиӀэ пстэуми мыкӀодыжьын щыӀэныгъэ яӀэ хъуным пае.
JHN.3.16	– Сыда пӀомэ, Тхьэм дунаим ицӀыфхэр ащ фэдизэу шӀу зэрилъэгъугъэхэм къыхэкӀэу, ежь ы Къо закъо ытыгъ, хэти Тхьэм ы КъокӀэ шӀошъхъуныгъэ зиӀэр мыкӀодэу къэнэжьыным, мыкӀодыжьын щыӀэныгъэ иӀэ хъуным пае.
JHN.3.17	Тхьэм дунаим ицӀыфхэр ыгъэмысэнхэр арэп ежь ы Къо дунаим къызфигъэкӀуагъэр, ау ы Къо дунаим ицӀыфхэр мыкӀодхэу къыригъэгъэнэжьынхэр ары нахь. 
JHN.3.18	Тхьэм ежь ы КъокӀэ хэти шӀошъхъуныгъэ зиӀэр ыгъэмысэщтэп, ау хэти шӀошъхъуныгъэ зимыӀэр Тхьэм ыгъэмысэгъах, ы Къо закъокӀэ шӀошъхъуныгъэ иӀэ зэрэмыхъугъэм пае. 
JHN.3.19	Тхьэм цӀыфхэр зыкӀигъэмысэхэрэр мары: нэфынэр дунаим къытехьагъ, ау цӀыфхэм нэфынэм нахьи шӀункӀыр нахьышӀу алъэгъугъ, сыда пӀомэ, Ӏофхэу ашӀагъэхэр бзаджэхэшъ ары. 
JHN.3.20	Хэти бзэджагъэр зышӀэрэм нэфынэр еуджэгъу, Ӏофхэу ышӀагъэхэри нафэ къэмыхъунхэм пае, нэфынэм екӀуалӀэрэп. 
JHN.3.21	Ау хэтми шъыпкъэр зыгъэцакӀэрэр нэфынэм екӀуалӀэ, Ӏофхэу ышӀагъэхэр Тхьэр ыгу зэрилъым пае, зэригъэцэкӀагъэхэр нафэ къэхъуным пае.
JHN.3.22	Ащ нэужым Исусрэ игъогу рыкӀохэрэмрэ Иудей хэкум
JHN.3.23	Къуаджэу Салим пэгъунэгъу Енон зыцӀэ чӀыпӀэу псыр зыщыбагъэм Иуани цӀыфхэр щиумэхъыщтыгъ. Ахэр Иуан дэжь къакӀохэти, зырагъэумэхъыщтыгъ. 
JHN.3.24	А лъэхъаным Иуан хьапсым джыри чӀадзэгъагъэгоп
JHN.3.25	Иуан игъогу рыкӀохэрэм ащыщхэмрэ джурт горэмрэ диным тетэу зызэрэбгъэкъэбзэжьыщт ӀофымкӀэ зэнэкъокъухэу фежьагъэх. 
JHN.3.26	Игъогу рыкӀохэрэр Иуан дэжь къакӀохи, къыраӀуагъ:
JHN.3.26	– Рабби, еплъ Иордан псыхъом иадрабгъу о узигъусэгъэ лӀэу шыхьат узыфэхъугъэм цӀыфхэр еумэхъых, цӀыфхэри зэкӀэ ащ дэжь къэкӀох.
JHN.3.27	– Тхьэм римыгъэлъэкӀымэ, зыми зи ышӀэн ылъэкӀыщтэп, – къыӀожьыгъ Иуан. 
JHN.3.28	– «Христосыр сэрэп, ау Христос ыпэ Тхьэм сыкъыгъэкӀуагъ» зэрэсӀуагъэмкӀэ шъо шъусишыхьат. 
JHN.3.29	Нысэр зиер шъаор ары. Ау шъаом игъусэу ащ дэжьым щытэу, шъаом ымакъэ зэхэзыхырэр щэгушӀукӀы. А гушӀуагъоу гъунэ зимыӀэр сэ сигушӀуагъоуи хъугъэ. 
JHN.3.30	Ежь нахь ин хъун фае, сэри нахь цӀыкӀу сыхъун фае.
JHN.3.31	ЫпшъэкӀэ къехырэр зэкӀэмэ апшъэ щыӀ. Ау чӀылъэм щыщыр чӀылъэм ий, чӀылъэм щыщхэр зэрэгущыӀэхэрэм фэдэу мэгущыӀэ. Уашъом къехырэр зэкӀэмэ апшъэ щыӀ. 
JHN.3.32	Ащ Ӏофхэу ылъэгъугъэхэмрэ зэхихыгъэхэмрэ къеушыхьатыжьы, ау ащ ишыхьатныгъэ зыми ыдэрэп. 
JHN.3.33	Ау ащ ишыхьатныгъэ зыдагъэм Тхьэр зэрэшъыпкъэр ыдагъэу мэхъу. 
JHN.3.34	Сыда пӀомэ, Тхьэм къыгъэкӀуагъэм Тхьэм игущыӀэхэр ары къыӀохэрэр. А цӀыфым ыгу Тхьэм ежь ы Псэ ЛъапӀэ гъунэ имыӀэу къырелъхьэ. 
JHN.3.35	Ты лъапӀэм ежь ы Къо шӀу елъэгъу, зэпстэури ыӀэ къырилъхьагъ. 
JHN.3.36	Тхьэм ы КъокӀэ шӀошъхъуныгъэ зиӀэм мыкӀодыжьын щыӀэныгъэ иӀэ хъугъэ, ау ы Къо емыдэӀурэм мыкӀодыжьын щыӀэныгъэ ылъэгъущтэп, Тхьэм игубж телъыщт нахь.
JHN.4.1	Иуан игъогу рыкӀохэрэм анахьи Исус игъогу рыкӀохэрэр нахьыбэ хъухэу, Исус ахэр зэриумэхъыщтыгъэхэм икъэбар фарисейхэм зэранэсыгъэр Исус къышӀагъ. 
JHN.4.2	(Ау ахэр зыумэхъыщтыгъэхэр Исус игъогу рыкӀохэрэр арыгъэ, ежь Исус арыгъэп.) 
JHN.4.3	А къэбарыр Исус зызэхехым, Иудей хэкум икӀи, Галилей хэкум кӀожьыгъэ.
JHN.4.4	Аущтэу Самарие хэкум
JHN.4.5	Исус кӀозэ, Самарие хэкум ит къалэу Сихар нэсыгъ; а къалэр Якъубэ ыкъо Юсыф ритыгъэгъэ чӀыгу Ӏахьым
JHN.4.6	А чӀыпӀэм Якъубэ ипсынэ итыгъ. Исус гъогууанэм ыгъэпшъыгъэти, псынэм дэжь тӀысыгъэ. Сыхьатыр пшӀыкӀутӀум дэжьыгъ.
JHN.4.7	Исус псынэм дэжь щысэу самарие бзылъфыгъэ горэ псыхьэ къэкӀуагъ.
JHN.4.7	– Псы тӀэкӀу сегъашъу, – риӀуагъ Исус а бзылъфыгъэм.
JHN.4.8	Джащыгъум Исус игъогу рыкӀохэрэр гъомылэ къащэфынэу къалэм кӀогъагъэх.
JHN.4.9	– О уджурт, сэ сы самарие бзылъфыгъ, – къыриӀуагъ бзылъфыгъэм. – Сыдэущтэу псы уезгъэшъонэу укъысэлъэӀушъура? – (Аущтэу зыкӀиӀуагъэр джуртхэмрэ самарие цӀыфхэмрэ зэхахьэщтыгъэхэпти ары.)
JHN.4.10	– Тхьэм итын зыфэдэри, «Псы тӀэкӀу сегъашъу» къыозыӀорэр хэтми зыщыщри пшӀэщтыгъэмэ, о ащ уелъэӀущтыгъ, ащи о щыӀэныгъэ къыозытыщт псым уригъашъощтыгъ, – пэгъокӀ ритыжьыгъ Исус.
JHN.4.11	– Тхьэматэ, – къыриӀожьыгъ бзылъфыгъэм, – псынэр куу, о псы къызэрипхыни уиӀэп. Ащыгъум а псэу щыӀэныгъэ къысэзытыщтыр тыда къыздипхыщтыр? 
JHN.4.12	Тятэжъышхоу Якъуб ары мы псынэр къытфэзгъэнагъэр. Ежьыри ыкъохэри мы псым ешъощтыгъэх, ябылымхэри рагъашъощтыгъэх. Ащ нахьи унахь ина о?
JHN.4.13	– Мы псым хэт ешъоми, псыфалӀэ лӀэжьыщт, – пэгъокӀ ритыжьыгъ Исус. 
JHN.4.14	– Ау сэ псэу естырэм ешъорэр ныбжьи псыфалӀэ лӀэжьыщтэп. Сэ псэу естырэр цӀыфым ыгу илъэу, псы лъэшэу къызэрычъ зэпытырэ псынэкӀэчъ фэхъужьыщт; а псыми мыкӀодыжьын щыӀэныгъэ иӀэ ыгъэхъущт.
JHN.4.15	– Тхьэматэ, – къыриӀуагъ бзылъфыгъэм, – псыфалӀи сымылӀэжьынэу, псыхьи сыкъэмыкӀожьынэу а псым щыщ къысэт.
JHN.4.16	– КӀуи, уилӀ къеджи, къэкӀожь, – риӀуагъ Исус.
JHN.4.17	– Сэ лӀы сиӀэп, – къыриӀожьыгъ бзылъфыгъэм.
JHN.4.17	– Тэрэз, – риӀуагъ Исус бзылъфыгъэм. – ЛӀы зэрэуимыӀэр шъыпкъэу къэпӀуагъ. 
JHN.4.18	ЛӀитф уиӀагъ, джы уиӀэри о уилӀэп. КъэпӀуагъэр шъыпкъэ.
JHN.4.19	– Тхьэматэ, узэрэпегъымбар горэр къэсшӀагъ, – къыриӀожьыгъ бзылъфыгъэм. 
JHN.4.20	– Тэ тятэжъхэр мы Ӏуашъхьэм Тхьэм щелъэӀущтыгъэх, ау шъо, джуртхэм, шъоӀо Ерусалим арэу Тхьэм узыщелъэӀун фаер.
JHN.4.21	– О бзылъфыгъ, – риӀуагъ Исус, – пшӀошъ гъэхъу, мы Ӏуашъхьэми Ерусалими Ты лъапӀэм шъузыщемылъэӀун мафэ къэкӀощт. 
JHN.4.22	Шъо, самарие цӀыфхэм, Тхьэу шъузэлъэӀурэр шъушӀэрэп, ау тэ Тхьэу тызэлъэӀурэр тэшӀэ, сыда пӀомэ, мы дунаим ицӀыфхэр мыкӀодхэу къэзгъэнэжьырэр джуртхэм ащыщ.
JHN.4.23	Исус етӀанэ ыӀуагъ:
JHN.4.23	– Ты лъапӀэм шъыпкъэу елъэӀухэрэр агу етыгъэу, шъыпкъагъэкӀэ зыщелъэӀурэ мафэр къэсыщт ыкӀи къэсыгъ. Ащ фэдэу елъэӀухэрэр ары Ты лъапӀэм икӀасэхэр. 
JHN.4.24	Тхьэр псэ, ащ елъэӀухэрэри Тхьэм ы Псэ ЛъапӀэ илъэкӀыкӀи шъыпкъагъэкӀи елъэӀунхэ фае.
JHN.4.25	– Мэссихьэу ХристоскӀэ заджэхэрэр къызэрэкӀощтыр сэшӀэ, – къыриӀожьыгъ бзылъфыгъэм. – Ар къызыкӀокӀэ, Ӏоф пстэури къыдгуригъэӀощт.
JHN.4.26	– А зыфапӀорэр сэры, джы къыбдэгущыӀэрэр ары, – риӀуагъ Исус.
JHN.4.27	Джащыгъум Исус игъогу рыкӀохэрэр къэкӀожьыгъэх. Исус бзылъфыгъэ горэм дэгущыӀэу залъэгъум, агъэшӀэгъуагъ, ары шъхьакӀэ «Сыда узыфаер?» е «Сыда ащ узкӀыдэгущыӀэрэр?» ыӀоу, ахэмэ ащыщ къыӀуагъэп.
JHN.4.28	ЕтӀанэ бзылъфыгъэм ипсы къошын къыгъани, къалэм кӀожьи, цӀыфхэм ариӀуагъ:
JHN.4.29	– ШъукъакӀу, модэ лӀы горэм сэ сшӀэгъэ пстэури къысиӀожьыгъ. Христосыр ары шъуӀуа?
JHN.4.30	Ахэр къалэм къыдэкӀхи, Исус дэжь къэкӀуагъэх.
JHN.4.31	Ахэр джыри къэмысхэзэ, игъогу рыкӀохэрэр Исус къелъэӀугъэх:
JHN.4.31	– Рабби, шхэ.
JHN.4.32	Ау Исус ариӀуагъ:
JHN.4.32	– Шъо шъумышӀэрэ шхын сиӀ.
JHN.4.33	Ащ къыхэкӀэу игъогу рыкӀохэрэм, «Зыгорэм шхын къыфихьыгъ шъуӀуа?» аӀуи, зыр адрэм еупчӀыжьыгъ.
JHN.4.34	– Сэ сишхын сыкъэзгъэкӀуагъэр зыфаер згъэцэкӀэнри, ащ иӀоф сыухынри ары, – ариӀуагъ Исус ахэмэ. 
JHN.4.35	– Джыри мэзиплӀыкӀэ хыныгъор къэсыщт, арыба шъуӀорэр? Ау сэ шъосэӀо, шъунапӀэхэр къэшъуӀэтхи, губгъо хьасэхэм шъуяплъ! Лэжьыгъэхэм ягъо къэхъуи, яхыныгъо къэсыгъ. 
JHN.4.36	Джы лэжьыгъэр къэзыхыжьырэм ифэшъошэ Ӏахь егъотыжьы, мыкӀодыжьын щыӀэныгъэм пае лэжьыгъэр къехыжьы. Аущтэу чылапхъэр зыпхъырэри лэжьыгъэр къэзыхыжьырэри зэдэгушӀощтых. 
JHN.4.37	Аущтэу «Зым чылапхъэр епхъы, адрэм лэжьыгъэр къехыжьы» зыфаӀорэ гущыӀэр шъыпкъэ мэхъу. 
JHN.4.38	Шъо шъуздэмыулэугъэ лэжьыгъэр къэшъухыжьынэу шъузгъэкӀуагъ. А лэжьыгъэм нэмыкӀхэр дэулэугъэх, шъо ахэмэ яӀоф шъухэхьагъ.
JHN.4.39	А къалэм дэсхэу самарие цӀыфыбэми ИсускӀэ шӀошъхъуныгъэ яӀэ хъугъэ, а бзылъфыгъэр Исус шыхьат фэхъоу, «Сэ сшӀэгъэ пстэури къысиӀуагъ» зэриӀуагъэм пае. 
JHN.4.40	Аущтэу самарие цӀыфхэр Исус дэжь къызэкӀохэм, адэжь тӀэкӀурэ щыӀэнэу Исус къелъэӀугъэх. Исус ахэмэ адэжь мэфитӀукӀэ къэнагъ. 
JHN.4.41	Исус игущыӀэхэр зызэхаххэм, ежьыркӀэ шӀошъхъуныгъэ зиӀэ хъугъэхэр нахьи нахьыбэ хъугъэх.
JHN.4.42	– Джы о къэпӀуагъэхэм язакъоп шӀошъхъуныгъэ тиӀэ зыгъэхъугъэхэр, – раӀуагъ ахэмэ бзылъфыгъэм. – Ау тэ ттхьакӀумэхэмкӀэ ежь къыӀохэрэр зэхэтхыгъ, дунаим ицӀыфхэр мыкӀодхэу къэзгъэнэжьырэри шъыпкъэмкӀэ зэрэежьырыр къэтшӀагъ.
JHN.4.43	А мэфитӀум ыуж Исус а чӀыпӀэм икӀи, Галилей хэкум кӀуагъэ; 
JHN.4.44	сыда пӀомэ, пегъымбарым янэ икъалэ дэсхэм лъытэныгъэ зэрэфамышӀырэр ежь Исус къыушыхьатыгъагъ. 
JHN.4.45	ЕтӀанэ Галилей хэкум Исус къызэкӀом, ащ ис цӀыфхэм къырагъэблэгъагъ, сыда пӀомэ, мэфэкӀ мэфэшхом ахэр Ерусалим щыӀагъэхэти, а мафэхэм Исус ащ дэжьым щишӀэгъэ пстэури алъэгъугъагъ.
JHN.4.46	Джаущтэу Галилей хэкум ит къуаджэу Канэ Исус джыри къэкӀожьыгъ. А къуаджэр ары псыр сэнэпс зыщишӀыгъагъэр. Пачъыхьэм фэлэжьэрэ Ӏэшъхьэтет
JHN.4.47	Исус Иудеим къикӀи, Галилей къызэрэкӀуагъэр а Ӏэшъхьэтетым зызэхехым, Исус дэжь къэкӀуагъ. – КъыздакӀуи, скъо сымаджэу лӀэным нэсыгъэр сфэгъэхъужь, – къелъэӀугъ.
JHN.4.48	– Нэшэнэ гъэшӀэгъонхэмрэ Ӏофышхо гъэшӀэгъонхэмрэ шъумылъэгъухэмэ, шӀошъхъуныгъэ шъуиӀэ хъущтэп, – риӀуагъ Исус.
JHN.4.49	– Тхьэматэ, сэ скъо мылӀэзэ къакӀуи, ыдэжь ех, – къыриӀожьыгъ пачъыхьэм фэлажьэрэ Ӏэшъхьэтетым Исус.
JHN.4.50	– КӀожь, пкъо псэущт, – риӀуагъ Исус. Исус риӀогъэ гущыӀэхэр а лӀым ышӀошъ хъуи, кӀожьыгъэ. 
JHN.4.51	Ӏэшъхьэтетыр гъогум тетызэ, иунэӀутхэр къыпэгъокӀыхи, къыраӀуагъ:
JHN.4.51	– Пкъо псау.
JHN.4.52	– Сыхьатыр тхьапшыхэм адэжь хъужьынэу къызиублагъэр? – яупчӀыгъ Ӏэшъхьэтетыр.
JHN.4.52	– Тыгъуасэ щэджэгъоужым сыхьатыр зым дэжь
JHN.4.53	Ар къызаӀом, кӀалэм ятэ къышӀагъ плъыр-стырыр ыкъо зыщыхэкӀыжьыгъэ уахътэр «Пкъо псэущт» Исус къызщыриӀогъэгъэ сыхьат дэдэм зэрэтефагъэр. Джащыгъум Ӏэшъхьэтетыми зэкӀэ иунагъуи шӀошъхъуныгъэ яӀэ хъугъэ.
JHN.4.54	Исус Иудеим къикӀи, Галилей къызэкӀом, джары ятӀонэрэ нэшэнэ гъэшӀэгъонэу къыгъэлъэгъуагъэр.
JHN.5.1	Ащ нэужым джурт мэфэкӀ мэфэшхо щыӀагъ, Исуси Ерусалим къэкӀуагъ. 
JHN.5.2	Ерусалим Мэл Къэлапчъ зыцӀэм дэжь псыхъурэе зыгъэпскӀыпӀэ горэ, джуртыбзэкӀэ Бет-Хьазд ыцӀэу, дэт. Шъхьэ зытелъ пкъэу къэлэпчъитф а зыгъэпскӀыпӀэм иӀ. 
JHN.5.3	А чӀыпӀэм сымэджэ Ӏаджи чӀэлъыгъ, нэшъуи, лъащи, зыӀэпкъ-лъэпкъ узым зэкӀиубытагъи. Ахэр псым зыкъыгъэхъыеным ежэщтыгъэх; 
JHN.5.4	сыда пӀомэ, Зиусхьаным имэлэӀич загъорэ а зыгъэпскӀыпӀэм хахьэти, псыр къыгъэхъыещтыгъ. Псыр къызыхъыекӀэ, апэу ащ хэхьагъэр сыд уз иӀэми хъужьыщтыгъ. 
JHN.5.5	Илъэс щэкӀырэ ирэ сымэджэгъэ лӀы горэ а сымаджэхэм ахэлъыгъ. 
JHN.5.6	Исус ар щылъэу зелъэгъум, бэ шӀагъэу зэрэсымаджэр ешӀэти, еупчӀыгъ:
JHN.5.6	– Ухъужьынэу уфая?
JHN.5.7	– Тхьэматэ, – къыриӀожьыгъ сымаджэм, – псыр зыхъыекӀэ, зыгъэпскӀыпӀэм сыхэзгъэхьан гъусэ сиӀэп. Сэ сыкӀо къэс, сапэ нэмыкӀ горэ псым хэхьэ.
JHN.5.8	– Къэтэдж, уипӀуаблэ къашти, къэкӀухь, – риӀуагъ Исус.
JHN.5.9	Исус ар къызэреӀоу, а лӀыр хъужьыгъэ. ИпӀуаблэ къыштэжьи, къыкӀухьагъ. Ар зыхъугъэр шэмбэт мэфагъ
JHN.5.10	Арыти, джуртмэ а лӀэу хъужьыгъэм раӀуагъ:
JHN.5.10	– Непэ шэмбэт маф, хабзэкӀэ уипӀуаблэ пштэжьы хъущтэп.
JHN.5.11	– Сэ сызгъэхъужьыгъэм «УипӀуаблэ къашти, къэкӀухь» къысиӀуагъ, – къариӀожьыгъ а лӀым.
JHN.5.12	– «УипӀуаблэ къашти, къэкӀухь» къыозыӀуагъэр хэт щыщ? – еупчӀыгъэх ахэр.
JHN.5.13	Ау лӀэу хъужьыгъэм зыгъэхъужьыгъэр зыщыщыр ышӀэщтыгъэп; сыда пӀомэ, а чӀыпӀэм цӀыф купышхо щыӀагъэти, Исус ӀукӀыжьыгъэхагъ.
JHN.5.14	Ащ нэужым Исус а лӀым Тхьэм иунэшхо щыӀукӀи, риӀуагъ:
JHN.5.14	– Джы дэгъоу ухъужьыгъ. Нахь Ӏае къыомыхъулӀэным пае, псэкӀод умышӀэжь.
JHN.5.15	А лӀыр ӀукӀыжьи, джуртмэ адэжь кӀуи, зыгъэхъужьыгъэр зэрэ Исусыр ариӀотэжьыгъ. 
JHN.5.16	Шэмбэт мафэм ащ фэдэ Ӏофхэр зэришӀэхэрэм пае, джуртхэм Исус къин рагъэщэчэу аублагъ, аукӀынэуи ыуж ихьагъэх.
JHN.5.17	– Джы къызнэсыгъэм ся Тэ Ӏоф ешӀэ, сэри Ӏоф сэшӀэ, – ариӀуагъ Исус ахэмэ.
JHN.5.18	Ащ пае джуртхэм Исус аукӀынэу нахьи нахь лъэшэу ыуж итыгъэх. ЬӀуж зыкӀитыгъэхэр шэмбэт мафэм яхабзэкӀэ мыхъущтыр Исус зэришӀагъэм имызакъоу, Тхьэм зыфигъадэу, Тхьэр ежь я Тэу зэриӀуагъэри ары.
JHN.5.19	– Шъыпкъэ дэдэр шъосэӀо, – ариӀуагъ Исус ахэмэ, – ежь-ежьырэу Къо лъапӀэм зи ыгъэцэкӀэн ылъэкӀыщтэп; Ты лъапӀэм ыгъэцакӀэу ылъэгъурэм нэмыкӀ зи ыгъэцэкӀэн ылъэкӀыщтэп. Ты лъапӀэм сыд ыгъэцакӀэми, ы Къуи ар егъэцакӀэ. 
JHN.5.20	Сыда пӀомэ, Ты лъапӀэм ежь ы Къо шӀу елъэгъу. Ежь ыгъэцакӀэрэ пстэури ы Къо къырегъэлъэгъу, жъугъэшӀэгъоным паий, мы Ӏофхэм анахьи нахь Ӏофышхохэр ы Къо ригъэлъэгъущтых. 
JHN.5.21	Аущтэу лӀагъэхэр Ты лъапӀэм къыгъэтэджыжьхэзэ къызэригъэпсэужьхэрэм фэдэу, ы Къуи ежь зыфэе цӀыфхэр къегъэпсэужьых. 
JHN.5.22	Ты лъапӀэм зыми хьыкум тыришӀыхьэрэп, ау хьыкум шӀын Ӏоф пстэури ы Къо къыфигъэзагъ, 
JHN.5.23	цӀыф пстэуми Ты лъапӀэм лъытэныгъэ зэрэфашӀырэм фэдэу, ы Къуи лъытэныгъэ фашӀыным пае. Ы Къо лъытэныгъэ фэзымышӀырэм Ты лъапӀэу ар къэзгъэкӀуагъэми лъытэныгъэ фимышӀэу мэхъу.
JHN.5.24	– Шъыпкъэ дэдэр шъосэӀо, сэ сигущыӀэхэм ядэӀоу, сыкъэзгъэкӀуагъэмкӀэ шӀошъхъуныгъэ зиӀэ хъурэм мыкӀодыжьын щыӀэныгъэ иӀэ хъугъэ. Тхьэм ар ыгъэмысэщтэп, ау ар лӀэныгъэм ӀэкӀэкӀыжьи, щыӀэныгъэм ӀэкӀэхьагъ. 
JHN.5.25	Шъыпкъэ дэдэр шъосэӀо, лӀагъэмэ Тхьэм ы Къо ымакъэ зэхахынышъ, ежь едэӀухэрэм щыӀэныгъэ зыщагъотыщт мафэр къэкӀощт ыкӀи къэкӀогъах. 
JHN.5.26	Сыда пӀомэ, Ты лъапӀэм цӀыфхэм щыӀэныгъэ зэраритырэм фэдэу, ежь ы Къуи цӀыфхэм щыӀэныгъэ аритынэу тетыгъо къыритыгъ. 
JHN.5.27	Сэ ЦӀыф Лъэпкъым сызэры Къом пае, цӀыфхэм хьыкум атесшӀыхьанэу Ты лъапӀэм тетыгъо къыситыгъ.
JHN.5.28	– Ар шъумыгъэшӀагъо, сыда пӀомэ, къэхэм ачӀэлъ пстэуми Тхьэм ы Къо ымакъэ зэхахынышъ, къэхэм къазщычӀэкӀыжьыщт мафэр къэкӀощт. 
JHN.5.29	ШӀу зышӀагъэхэр псэунхэу къэтэджыжьыщтых, ер зышӀагъэхэри ямысагъэ фэшъуашэр агъотыжьынэу къэтэджыжьыщтых. 
JHN.5.30	Сэр-сэрэу зи сшӀэн слъэкӀыщтэп, ау Тхьэм къыӀоу зэрэзэхэсхырэм фэдэу, цӀыфмэ хьыкум атесэшӀыхьэ; хьыкумэу сэ атесшӀыхьэрэри зафэ, сыда пӀомэ, сэ сызыфаем ыуж симытэу, сэ сыкъэзгъэкӀуагъэр зыфаер згъэцэкӀэным ыуж сит.
JHN.5.31	– Сэр-сэрэу шыхьат сызфэхъужьмэ, сишыхьатныгъэ хъущтэп, 
JHN.5.32	ау нэмыкӀ горэ шыхьат къысфэхъунэу щыӀ. Ащ сэ къысэхьылӀагъэу къыушыхьатырэр зэрэшъыпкъэр сэшӀэ.
JHN.5.33	– Шъо лӀыкӀохэр Иуан фэжъугъэкӀуагъэх, ежьыри шъыпкъэм шыхьат фэхъугъ. 
JHN.5.34	ЦӀыф горэ шыхьат къысфэхъунэу сищыкӀагъэп, ау шъо шъумыкӀодэу Тхьэм шъукъыгъэнэжьыным пае, ар къэсэӀо. 
JHN.5.35	Иуан остыгъэу къэнэфырэм фэдагъ. Ащ инэфынэ тӀэкӀурэ шъукӀэгушӀунэу шъуфэягъ.
JHN.5.36	– Иуан шыхьатэу къысфишӀыгъэм нахьи нахь шыхьатышхо сиӀ. Сэ згъэцэкӀэн фэе Ӏофхэу Ты лъапӀэм спшъэ къырилъхьагъэхэр сэгъэцакӀэх. А Ӏофхэр ары Ты лъапӀэм сыкъызэригъэкӀуагъэмкӀэ шыхьат къысфэхъухэрэр. 
JHN.5.37	Ты лъапӀэу сыкъэзгъэкӀуагъэр ежь ышъхьэкӀэ шыхьат къысфэхъугъ. Ащ ымакъэ егъашӀэми зэхэшъухыгъэп, ынапи шъулъэгъугъэп. 
JHN.5.38	Ащ сыкъызэригъэкӀуагъэмкӀэ шӀошъхъуныгъэ зэрэшъуимыӀэм пае, ащ игущыӀэхэр шъугухэм арылъ зэпытхэп. 
JHN.5.39	Тхьэм игущыӀэ тхыгъэхэм мыкӀодыжьын щыӀэныгъэ ахэжъугъотэн шъушӀошӀэу, лъэшэу шъуахэплъэ. Ахэр ары шыхьат къысфэхъухэрэр. 
JHN.5.40	Ау щытми, а щыӀэныгъэр шъуиӀэ хъуным пае, садэжь шъукъэкӀонэу шъуфаеп.
JHN.5.41	– ЦӀыфхэр къысщытхъунхэм ыуж ситэп. 
JHN.5.42	Ау шъо шъусэшӀэ: Тхьэм ишӀулъэгъу шъо шъугухэм арылъэп. 
JHN.5.43	Сэ ся Тэ ыцӀэкӀэ сыкъэкӀуагъ, ау шъо сышъуштэрэп; ау нэмыкӀ горэ ежь ыцӀэкӀэ къакӀомэ, ар шъуштэщт. 
JHN.5.44	Тхьэ закъом дэжь къикӀырэ щытхъум ыуж шъуимытэу, зыр адрэм щэтхъужьмэ, сыдэущтэу шӀошъхъуныгъэ шъуиӀэ хъуна?
JHN.5.45	– Ты лъапӀэм ыпашъхьэ шъущызгъэмысэнкӀэ шъумыгугъ. Шъо шъузгъэмысэщтыр пегъымбар Мусэу шъузыщыгугъырэр ары. 
JHN.5.46	МусэкӀэ шӀошъхъуныгъэ шъуиӀагъэмэ, сэркӀи шӀошъхъуныгъэ шъуиӀэщтыгъ, сыда пӀомэ, Мусэ зигугъу ышӀыгъэр сэры. 
JHN.5.47	Ащ ытхыгъэхэр шъушӀошъ зымыхъукӀэ, сэ сӀохэрэр сыдэущтэу шъушӀошъ хъуных?
JHN.6.1	Ащ нэуж Галилей псыхъураем
JHN.6.2	Сымаджэхэр ыгъэхъужьхэзэ, нэшэнэ гъэшӀэгъонхэу Исус къыгъэлъэгъуагъэхэр зэралъэгъугъэхэм пае, цӀыф купышхо ыуж итэу кӀощтыгъ. 
JHN.6.3	Исус Ӏуашъхьэм дэкӀоягъ, ащ тетӀысхьагъ, игъогу рыкӀохэрэр игъусэхэу. 
JHN.6.4	Джуртмэ ямэфэкӀ мэфэшхоу Ӏутыжъ зыцӀэр къэблэгъэщтыгъ.
JHN.6.5	Исус ынапӀэхэр къыӀэти, цӀыфыбэхэр ыдэжь къакӀохэу зелъэгъум, игъогу рыкӀохэрэм ащыщэу Филипп зыцӀэм риӀуагъ:
JHN.6.5	– Мы цӀыфхэм ядгъэшхынэу хьалыгъу тыдэ къыщытщэфыщта?
JHN.6.6	Исус ар зыкӀиӀуагъэр Филипп ыгъэунэфынэу ары; сыда пӀомэ, ежь ышӀэн фаер ышӀэщтыгъ.
JHN.6.7	– Хэти тӀэкӀу ышхынэу динар
JHN.6.8	Исус игъогу рыкӀохэрэм ащыщэу Симон Петрэ ышэу Индрыс къыӀуагъ:
JHN.6.9	– Хьэ хьалыгъуитфырэ пцэжъыитӀурэ зыӀыгъ кӀэлэцӀыкӀу къытхэт, ау мыщ фэдиз цӀыфмэ ар сыдэущтэу афикъуна?
JHN.6.10	– ЦӀыфхэр ежъугъэтӀысэхых, – къыӀуагъ Исус. А чӀыпӀэр уц къэшхъуагъ. ЕтӀысэхыгъэ хъулъфыгъэхэр минитф фэдиз хъущтыгъэх. 
JHN.6.11	ЕтӀанэ Исус хьалыгъухэр къыштэхи, Тхьэм щытхъу фишӀи, игъогу рыкӀохэрэм аритыгъ. Ахэми цӀыфхэу щысхэм афагощыгъ, пцэжъыехэми ащыщэу хэти зыфаем фэдиз ратыгъ. 
JHN.6.12	ЗызагъэшхэкӀыхэм, Исус игъогу рыкӀохэрэм ариӀуагъ:
JHN.6.12	– Зи хэмыкӀодэжьыным пае, къялыжьыгъэ хьалыгъу такъырхэр шъуугъоижьых.
JHN.6.13	Аущтэу хьэ хьалыгъуитфым щыщэу шхагъэмэ къялыжьыгъэ такъырхэр мэтэ пшӀыкӀутӀумэ арызэу аугъоижьыгъ. 
JHN.6.14	Нэшэнэ гъэшӀэгъонхэу Исус къыгъэлъэгъуагъэр цӀыфмэ залъэгъум, аӀуагъ:
JHN.6.14	– Дунаим къэкӀон фэе пегъымбарыр
JHN.6.15	Ау цӀыфхэр къэкӀонхэшъ, ежь аубытынышъ, лӀыгъэкӀэ пачъыхьэ ашӀынэу агу зэрэхэлъыр Исус ешӀэти, ӀукӀыжьи, изакъоу Ӏуашъхьэм дэкӀоежьыгъ.
JHN.6.16	Пчыхьэр къызэсым, Исус игъогу рыкӀохэрэр псыӀушъомкӀэ ехыгъэх. 
JHN.6.17	Ащ дэжьым къуашъом итӀысхьэхи, псыхъураем зэпырыкӀхэу КапернаумкӀэ ежьагъэх. Мэзахэ хъугъэхагъ, ау Исус ахэмэ адэжь джыри къэкӀожьыгъагъэгоп. 
JHN.6.18	Псыхъураер ыгъэуалъэу жьыбгъэшхо къепщэщтыгъ. 
JHN.6.19	Стадие
JHN.6.20	Ау Исус къариӀуагъ:
JHN.6.20	– Сэры ар, шъумыщын!
JHN.6.21	Джащыгъум Исус къуашъом къырагъэтӀысхьанэу фэягъэх, ардэдэми къуашъор зыдэкӀощтыгъэ псыӀушъом нэсыгъ.
JHN.6.22	ЯтӀонэрэ мафэм цӀыф купышхоу псыхъураем иадрабгъу щытхэм Исус игъогу рыкӀохэрэр зэрытӀысхьэгъэгъэ къуашъом нэмыкӀ къуашъо горэ ащ дэжьым зэрэӀумытыгъэм гу лъатагъ. Исус а къуашъом игъогу рыкӀохэрэм адимытӀысхьэгъагъэу, язакъоу ахэр зэрэӀукӀыгъагъэхэми гу лъатагъ. 
JHN.6.23	ЕтӀанэ Зиусхьан Исус Тхьэм щытхъу зыфешӀым ыуж, цӀыфмэ хьалыгъухэр зыщашхыгъэгъэ чӀыпӀэм пэгъунэгъоу, къалэу Тибериадэ
JHN.6.24	А цӀыф купышхом Исуси игъогу рыкӀохэри а чӀыпӀэм щымыӀэжьхэу залъэгъум, ежьхэр къуашъохэм арытӀысхьэхи, Исус лъыхъухэу къалэу Капернаум
JHN.6.25	Исус псыхъураем иадрабгъу щыӀэу къызагъотым, къыраӀуагъ:
JHN.6.25	– Рабби, сыдигъо мыщ укъэкӀуагъа?
JHN.6.26	– Шъыпкъэ дэдэр шъосэӀо, – ариӀуагъ Исус ахэмэ, – шъо нэшэнэ гъэшӀэгъонхэр зэрэшъулъэгъугъэхэр арэп шъукъызкӀыслъыхъурэр, хьалыгъухэм ащыщ шъушхи, зыжъугъэшхэкӀыгъэти ары нахь. 
JHN.6.27	Шхынэу кӀодырэм ыуж шъуимыт, шхынэу мыкӀодэу цӀыфмэ мыкӀодыжьын щыӀэныгъэ яӀэ зыгъэхъурэм ыуж шъуит нахь. А шхыныр ары ЦӀыф Лъэпкъым ы Къо къышъуитыщтыр; сыда пӀомэ, Тхьэу Ты лъапӀэм ЦӀыф Лъэпкъым ы Къо зэриштэрэм имыхъур къытырилъхьагъ.
JHN.6.28	Джащыгъум Исус къеупчӀыгъэх:
JHN.6.28	– Адэ, Тхьэр зыфэе Ӏофхэр дгъэцэкӀэнхэм пае, тэ сыда тшӀэн фаер?
JHN.6.29	– Тхьэм къыгъэкӀуагъэмкӀэ шӀошъхъуныгъэ шъуиӀэныр ары Тхьэр зыфэе Ӏофыр, – ариӀуагъ Исус ахэмэ.
JHN.6.30	– Сыд фэдэ нэшэнэ гъэшӀэгъон тэбгъэлъэгъуна, ар тлъэгъоу, оркӀэ шӀошъхъуныгъэ тиӀэным пае? Сыда пшӀэщтыр? – къыраӀожьыгъ ахэмэ. 
JHN.6.31	– Тятэжъхэм шъоф нэкӀым мэнн зыцӀэ шхыныр
JHN.6.32	– Шъыпкъэ дэдэр шъосэӀо, – ариӀуагъ Исус, – пегъымбар Мусэр арэп уашъом къикӀырэ хьалыгъур къышъозытыгъагъэр, сэ ся Тэ ары уашъом къикӀырэ хьалыгъу шъыпкъэр къышъозытырэр; 
JHN.6.33	сыда пӀомэ, уашъом къехэу, дунаим ицӀыфмэ щыӀэныгъэ къязытырэр ары Тхьэм ихьалыгъу.
JHN.6.34	– А хьалыгъур къытэт зэпыт, тхьэматэ, – къыраӀуагъ ахэмэ.
JHN.6.35	– ЦӀыфмэ щыӀэныгъэ язытырэ хьалыгъур сэры, – ариӀуагъ Исус. – Садэжь къакӀорэр мэлакӀэ лӀэжьыщтэп, сэркӀэ шӀошъхъуныгъэ зиӀэр егъашӀэми псыфалӀи лӀэжьыщтэп. 
JHN.6.36	Ау къызэрэшъосӀуагъэм фэдэу, сэ сышъулъэгъугъэ пэтми, шӀошъхъуныгъэ шъуиӀэ хъурэп. 
JHN.6.37	Ты лъапӀэм къыситырэ цӀыф пстэухэри садэжь къэкӀощтых, хэт щыщми садэжь къакӀорэри ӀузгъэкӀыжьыщтэп. 
JHN.6.38	Сыда пӀомэ, сэ сызыфаер згъэцэкӀэнэу арэп уашъом сыкъызфехыгъэр, сыкъэзгъэкӀуагъэр зыфаер згъэцэкӀэныр ары нахь. 
JHN.6.39	Сэ ся Тэу сыкъэзгъэкӀуагъэр зыфаер ежь цӀыфэу къыситыгъэхэм ащыщэу зи мыкӀодынэу ары, ахърэт мафэми а цӀыфыр къэзгъэтэджыжьыныр ары. 
JHN.6.40	Шъыпкъэ, хэт щыщми Къо лъапӀэр зылъэгъоу, ежьыркӀэ шӀошъхъуныгъэ зиӀэм мыкӀодыжьын щыӀэныгъэ иӀэ зэрэхъущтыр ары ся Тэ зыфаер; ахърэт мафэми а цӀыфыр къэзгъэтэджыжьыщт.
JHN.6.41	«Уашъом къехыгъэ хьалыгъур сэры» Исус зэриӀуагъэм пае, джуртхэм ар агу римыхьэу, 
JHN.6.42	аӀуагъ:
JHN.6.42	– Юсыф ыкъоу Исус арыба мыр? Ятэрэ янэрэ тэшӀэ. «Уашъом сыкъехыгъ» ыӀоу, сыдэущтэу къыӀон ылъэкӀыра?
JHN.6.43	– Сэ къэсӀуагъэм сыда шъугу зыкӀемыӀурэр? – ариӀуагъ Исус. 
JHN.6.44	– Ты лъапӀэу сыкъэзгъэкӀуагъэм къысфимыщэмэ, зы цӀыфи садэжь къэкӀон ылъэкӀыщтэп. Садэжь къакӀорэри ахърэт мафэм къэзгъэтэджыжьыщт. 
JHN.6.45	Пегъымбархэм моущтэу атхыгъ
JHN.6.46	Тхьэм щыщ Исус нэмыкӀ Ты ЛъапӀэр зыми ылъэгъугъэп. Ежьыр ары Ты лъапӀэр зылъэгъугъэр. 
JHN.6.47	Шъыпкъэ дэдэр шъосэӀо, сэркӀэ шӀошъхъуныгъэ зиӀэ хъурэм мыкӀодыжьын щыӀэныгъэ иӀэ хъугъэ. 
JHN.6.48	ЦӀыфмэ щыӀэныгъэ язытырэ хьалыгъур сэры. 
JHN.6.49	Шъуятэжъхэм шъоф нэкӀым мэнн гъомылыр щащхыщтыгъ, ау щытми лӀагъэх. 
JHN.6.50	Ау уашъом къехыгъэ хьалыгъур мары. Зыгорэм ар ышхымэ, лӀэжьыщтэп. 
JHN.6.51	ЦӀыфмэ щыӀэныгъэ язытырэ хьалыгъоу уашъом къехыгъэр сэры. А хьалыгъум щыщ зышхырэр егъашӀэми щыӀэщт. Дунаим ицӀыфхэм щыӀэныгъэ яӀэ згъэхъуным пае, хьалыгъоу стыщтыр сэ спкъы ары.
JHN.6.52	– Мы лӀым ыпкъ сыдэущтэу тигъэшхын ылъэкӀыщт? – аӀуи, джуртхэм лъэшэу зэнэкъокъухэу аублагъ.
JHN.6.53	– Шъыпкъэ дэдэр шъосэӀо, – ариӀуагъ Исус ахэмэ, – ЦӀыф Лъэпкъым ы Къо ыпкъ шъумышхэу, ылъи шъуемышъомэ, щыӀэныгъэ шъухэлъыщтэп. 
JHN.6.54	Сэ спкъы зышхэу, слъи ешъорэм мыкӀодыжьын щыӀэныгъэ иӀэ хъугъэ, ахърэт мафэми сэ ар къэзгъэтэджыжьыщт. 
JHN.6.55	Сыда пӀомэ, сэ спкъы шхын шъыпкъ, сэ слъи шъон шъыпкъэшъ ары. 
JHN.6.56	Сэ спкъы зышхэу, слъи ешъорэм ыгу силъ зэпытыщт, ежьыри сыгу илъ зэпытыщт. 
JHN.6.57	ЩыӀэныгъэ шъыпкъэ къыздикӀырэ Ты лъапӀэм сыкъыгъакӀуи, ищыӀэныгъэ ежь дэжь къызэрикӀырэм фэдэу, сэ спкъы зышхырэм ищыӀэныгъэ садэжь къикӀыщт. 
JHN.6.58	Мыры уашъом къехыгъэ хьалыгъур. А хьалыгъур шъуятэжъхэм ашхыщтыгъэ мэнн гъомылэм фэдэп. Ар ашхыщтыгъэми, лӀагъэх, ау мы хьалыгъур зышхырэр егъашӀэми щыӀэщт.
JHN.6.59	Исус къалэу Капернаум дэт синэгогум чӀэтэу, цӀыфхэм Тхьэм игущыӀэхэр аригъашӀэхэ зэхъум, а гущыӀэхэр къыӀуагъ.
JHN.6.60	Исус къыӀуагъэхэр зызэхаххэм, игъогу рыкӀохэрэм ащыщхэу бэмэ къаӀуагъ:
JHN.6.60	– Мыщ къыӀохэрэр сыдэу гущыӀэ къинха! Хэт ахэмэ ядэӀун зылъэкӀырэр?
JHN.6.61	Исус къыӀуагъэхэм ахэмэ агухэр зэремыӀухэрэр ыгукӀэ ешӀэти, ариӀуагъ:
JHN.6.61	– Сэ къэсӀуагъэхэр шъугу рихьырэп, ара? 
JHN.6.62	Ау ЦӀыф Лъэпкъым ы Къо ыпэкӀэ зыдэщыӀагъэм дэкӀоежьэу шъулъэгъумэ, сыда етӀанэ шъуӀощтыр? 
JHN.6.63	Тхьэм ы Псэ ЛъапӀ ары цӀыфхэм мыкӀодыжьын щыӀэныгъэ къязытырэр. Сэ спкъы шъозгъэшхынэу арэп зыфасӀорэр. Ащ ишӀуагъэ къакӀорэп. ГущыӀэхэу къышъосӀуагъэхэм Тхьэм ы Псэ ЛъапӀи мыкӀодыжьын щыӀэныгъи шъуиӀэхэ къашӀы. 
JHN.6.64	Ау шӀошъхъуныгъэ зимыӀэхэр къышъухэтых. Исус аущтэу зыкӀиӀуагъэр ахэмэ ащыщхэу шӀошъхъуныгъэ зимыӀэхэри, тетыгъо зиӀэхэм ежь язгъэубытыщтри апэм щегъэжьагъэу ышӀэщтыгъэти ары. 
JHN.6.65	ЕтӀани Исус къыпигъэхъожьыгъ:
JHN.6.65	– Джары, «Ты лъапӀэм римыгъэлъэкӀмэ, зы цӀыфи садэжь къэкӀон ылъэкӀыщтэп» зыкӀэсӀуагъэр.
JHN.6.66	Ащ щегъэжьагъэу Исус игъогу рыкӀохэрэм ащыщхэу бэхэр игъогу текӀыжьхи, гокӀыжьыгъэх.
JHN.6.67	Аущтэу зэхъум, Исус игъогу рыкӀорэ нэбгырэ пшӀыкӀутӀумэ ариӀуагъ:
JHN.6.67	– Шъори шъузбгъодэкӀыжьынэу шъуфая?
JHN.6.68	– Зиусхьан, хэт дэжь тыкӀона, адэ? – къыриӀуагъ Симон Петрэ Исус. – МыкӀодыжьын щыӀэныгъэ тиӀэ зыгъэхъурэ гущыӀэхэр о уиӀэх, 
JHN.6.69	Христосэу щыӀэныгъэ шъыпкъэ къыздикӀырэ Тхьэм узэры Къор тшӀошъ хъугъэ ыкӀи тшӀагъэ.
JHN.6.70	– Шъо пшӀыкӀутӀур, сигъогу шъукъырыкӀонэу шъукъыхэсхыгъэба? Ау щытми, шъуащыщэу зыр джынапцӀ, – ариӀуагъ Исус ахэмэ. 
JHN.6.71	Исус зыфиӀуагъэр Симон Искариот ыкъоу Иудэ ары. Ар Исус игъогу рыкӀорэ нэбгырэ пшӀыкӀутӀумэ ащыщыгъэми, нэужым Исус тетыгъо зиӀэхэм язгъэубытыщтыр ары.
JHN.7.1	Ащ нэужым Исус Галилей хэкум къыщикӀухьэщтыгъ. Ежь аукӀынэу джуртхэр ыуж итыгъэхэти, Иудей хэкум къыщикӀухьанэу фэягъэп. 
JHN.7.2	Джурт мэфэкӀ мэфэшхохэу цӀыфхэр чэлхэм зыщачӀэсхэрэр
JHN.7.3	Арыти, ышхэм Исус къыраӀуагъ:
JHN.7.3	– Ӏофышхо гъэшӀэгъонхэу пшӀэхэрэр уигъогу рыкӀохэрэм алъэгъунхэм пае, мыщ дэжьым ӀукӀыжьи, Иудей хэкум кӀожь. 
JHN.7.4	ЦӀыфхэм зязгъэшӀэнэу фаем шъэфэу Ӏоф ышӀэрэп. Мы Ӏофышхо гъэшӀэгъонхэр огъэцакӀэхэмэ, дунаим ицӀыфхэм зягъэлъэгъу.
JHN.7.5	Сыда пӀомэ, ыш дэдэхэми ИсускӀэ шӀошъхъуныгъэ яӀагъэп.
JHN.7.6	Арыти, Исус ахэмэ ариӀуагъ:
JHN.7.6	– ШъоркӀэ сыдигъуи игъу, ау сэ сигъо къэсыгъэгоп. 
JHN.7.7	Дунаим ицӀыфхэм шъо шъуауджэгъун алъэкӀыщтэп, ау сэ сауджэгъу. Ахэмэ Ӏофхэу ашӀэхэрэр зэрэбзаджэхэмкӀэ сэ шыхьат сызэрэхъурэр ары сызкӀауджэгъурэр. 
JHN.7.8	Шъо мэфэкӀ мэфэшхохэм апае Ерусалим шъукӀу. Сэ а мафэхэм апае сыкӀощтыгоп, сыда пӀомэ, сигъо къэсыгъэгопышъ ары.
JHN.7.9	Исус аущтэу ариӀуи, Галилей хэкум къинагъ.
JHN.7.10	Ау мэфэкӀ мэфэшхохэр агъэмэфэкӀынхэу Исус ышхэр зэкӀохэм ыуж, Исуси кӀуагъэ, ау цӀыфмэ амышӀэу, къамылъэгъоу. 
JHN.7.11	А мэфэкӀ мэфэшхохэм джуртхэр, «Исус тыдэ щыӀа?» аӀозэ, лъыхъущтыгъэх. 
JHN.7.12	ЦӀыф купышхохэм Исус игугъу бэрэ ашӀэу зэӀушъашъэщтыгъэх. Ахэмэ ащыщхэм аӀощтыгъ:
JHN.7.12	– Ар цӀыф дэгъу.
JHN.7.12	– Хьау, ар цӀыф дэгъоп, цӀыфхэр гъогу занкӀэм тырещых, – аӀощтыгъ адрэхэм. 
JHN.7.13	Ау джуртхэм зэращыщынэщтыгъэхэм пае, цӀыфмэ апашъхьэ зыми Исус игугъу щишӀыщтыгъэп.
JHN.7.14	А мэфэкӀ мэфэшхохэм азыныкъо зыблэкӀым, Исус Тхьэм иунэшхо чӀахьи, цӀыфхэм Тхьэм игущыӀэхэр аригъашӀэхэу ыублагъ.
JHN.7.15	– Мы лӀыр емыджагъэу, мыщ фэдиз шӀэныгъэ тыдэ къырихыгъа? – агъэшӀагъозэ, аӀуагъ джуртхэм.
JHN.7.16	– ЦӀыфхэм язгъашӀэрэ гущыӀэхэр садэжь къикӀыхэрэп, сэ сыкъэзгъэкӀуагъэм дэжь къекӀыхэ нахь. 
JHN.7.17	Тхьэр зыфаер зыгъэцэкӀэнэу фаем гущыӀэхэу сэ цӀыфхэм язгъашӀэхэрэр Тхьэм дэжь къикӀыхэми, сэ садэжь къикӀыхэми ышӀэщт. 
JHN.7.18	Ежь ыцӀэкӀэ къэгущыӀэрэр ежь ышъхьэ ищытхъу ыуж ит, ау къэзгъэкӀуагъэм ищытхъу ыуж итым шъыпкъагъэ иӀ, мышъыпкъагъи хэлъэп. 
JHN.7.19	Пегъымбар Мусэ Тэурат хабзэр къышъуфигъэнагъэба? Ау щытми, Тэурат хабзэм итхэр зыгъэцакӀэрэ цӀыф къышъухэтэп. Сыда сышъуукӀынэу сауж шъузкӀитыр? – ариӀуагъ Исус ахэмэ.
JHN.7.20	– ДжынапцӀэ о пхэс, – къаӀожьыгъ цӀыфхэм. – Хэта о узыукӀынэу уауж итыр?
JHN.7.21	– Ӏофышхо гъэшӀэгъон закъо шэмбэт мафэм зэрэсшӀагъэм пае, шъо зэкӀэми шъогъэшӀагъо, – ариӀожьыгъ Исус ахэмэ. 
JHN.7.22	– Шъуеплъ, пегъымбар Мусэ сунэт шӀыныр хабзэу къышъуфигъэнагъэшъ, (ау, шъыпкъэмкӀэ, сунэт шӀыныр зыдэжь къикӀыгъэр Мусэп, тятэжъышхохэр ары нахь), шъо шэмбэт мэфэ дэдэми цӀыфыр сунэт шъошӀыба? 
JHN.7.23	Джы, пегъымбар Мусэ и Тэурат хабзэ ит унашъоу сунэт шӀыным ехьылӀагъэм шъуемыдэӀоу шъумыхъуным пае, шэмбэт мэфэ дэдэми цӀыфыр сунэт шъушӀын шъуфит. Аущтэу зыхъукӀэ, сыд пае шъукъысфэгубжыра, лӀы горэ шэмбэт мафэм зэрэзгъэхъужьыгъапэм пае? 
JHN.7.24	Теплъэу иӀэм шъуеплъэу хьыкум шъумышӀы, ау шъыпкъэм тетэу хьыкум шъушӀы.
JHN.7.25	Джащыгъум Ерусалим щыщ цӀыфхэм ащыщхэм аӀуагъ:
JHN.7.25	– АукӀынэу зыуж итхэр мырба? 
JHN.7.26	Шъуеплъ, цӀыф пстэуми апашъхьэ къызэрэщыгущыӀэрэм, ау щытми зи раӀорэп. Тэ титхьэматэхэм ар зэрэ Христосыр
JHN.7.27	Тэ мыр зыщыщыр тэшӀэ. Ау Христос къызыкӀокӀэ, зыщыщыр зыми ышӀэщтэп.
JHN.7.28	Джащыгъум Исус Тхьэм иунэшхо чӀэтэу, цӀыфхэм Тхьэм игущыӀэхэр аригъашӀэхэзэ, мэкъэшхокӀэ къыӀуагъ:
JHN.7.28	– Сэ сышъошӀэ, сызыщыщыри шъошӀэ. Сэр-сэрэу мыщ дэжьым сыкъэкӀуагъэп, сэ сыкъэзгъэкӀуагъэм шъыпкъагъэ иӀ. Ар шъо шъушӀэрэп, 
JHN.7.29	ау сэ ар сэшӀэ, сыда пӀомэ, сэ ащ сыщыщ, ежьыр ары сыкъэзгъэкӀуагъэри.
JHN.7.30	Исус ар къызеӀом, аубытынэу фежьагъэх, ау зыщаубытыщтым игъо къэсыгъэгопти, цӀыф зи ӀэкӀэ нэсыгъэп. 
JHN.7.31	Ау цӀыф купышхом щыщхэу бэмэ ежьыркӀэ шӀошъхъуныгъэ яӀэ хъугъэ.
JHN.7.31	– Мы лӀым нахьи нахьыбэу нэшэнэ гъэшӀэгъонхэр, Христос къызыкӀокӀэ къыгъэлъэгъошъун шъуӀуа? – аӀощтыгъ ахэмэ.
JHN.7.32	ЦӀыф купышхор ащ фэдэу Исус ехьылӀагъэу Ӏушъашъэхэу фарисейхэм зызэхахым, ахэмрэ дин пэщэшхохэмрэ Исус арагъэубытынэу Ӏофтабгэхэр агъэкӀуагъэх.
JHN.7.33	Ау Исус къыӀуагъ:
JHN.7.33	– Сэ тӀэкӀурэ сышъухэтыщт, етӀанэ сыкъэзгъэкӀуагъэм дэжь сыкӀожьыщт. 
JHN.7.34	Шъукъыслъыхъужьыщт, ау сыкъэжъугъотыжьыщтэп, сыздэщыӀэми шъукъэкӀон шъулъэкӀыщтэп.
JHN.7.35	– Тыда ар дгъотын тымылъэкӀынэу зыдэкӀонэу ыгу хэлъыр? – аӀуи, джуртхэм зэраӀожьыгъэ. – Тэ тицӀыфхэу алыджхэм
JHN.7.36	«Шъукъыслъыхъужьыщт, ау сыкъэжъугъотыжьыщтэп, сыздэщыӀэми шъукъэкӀон шъулъэкӀыщтэп» зыфиӀуагъэм сыда къыригъэкӀыгъэр?
JHN.7.37	МэфэкӀ мэфэшхохэм ащыщэу аужырэ мафэу анахь мэфэ лъапӀэм Исус къэуцуи, мэкъэшхокӀэ къыӀуагъ:
JHN.7.37	– ПсыфалӀэ лӀэрэр садэжь къэрэкӀуи, ерэшъу. 
JHN.7.38	Тхьэм игущыӀэ тхыгъэхэм зэрарытым фэдэу, «СэркӀэ шӀошъхъуныгъэ зиӀэм псыхъохэу щыӀэныгъэ шъыпкъэ иӀэ зыгъэхъухэрэр ыгу къичъыщтых».
JHN.7.39	Исус зыфиӀуагъэр ежьыркӀэ шӀошъхъуныгъэ зиӀэхэм Тхьэм ежь ы Псэ ЛъапӀэу агухэм къарилъхьащтыр ары. Ащ нэсыфэ Тхьэм ежь ы Псэ ЛъапӀэр шӀошъхъуныгъэ зиӀэхэм агухэм къарилъхьэгъагъэгоп, сыда пӀомэ, Исус ищытхъушхо джыри иӀэ хъугъагъэгоп.
JHN.7.40	А гущыӀэхэр зызэхаххэм, цӀыф купышхом хэт заулэмэ аӀощтыгъ:
JHN.7.40	– ШъыпкъэмкӀэ, мыры пегъымбарыр.
JHN.7.41	– Джары Христосыр, – аӀощтыгъ адрэхэм. Ау нэмыкӀхэми аӀощтыгъ:
JHN.7.41	– Христосыр Галилей хэкум щыщыщтэп, арыба? 
JHN.7.42	Тхьэм игущыӀэ тхыгъэхэм арытба,
JHN.7.43	Аущтэу Исус ехьылӀагъэу цӀыфхэм куп-купэу загощыгъ. 
JHN.7.44	Ахэмэ ащыщэу зы купым Исус ыубытыным фэягъ, ау зыгори ащ ӀэкӀэ нэсыгъэп.
JHN.7.45	Аущтэу а Ӏофтабгэхэр дин пэщэшхохэмрэ фарисейхэмрэ адэжь къэкӀожьыгъэх. КъызэкӀожьхэм, адрэхэм яупчӀыгъэх:
JHN.7.45	– Сыд пае Исус къыздэшъумыщагъа?
JHN.7.46	– А лӀыр къызэрэгущыӀэрэм фэдэу зы цӀыф егъашӀэми гущыӀагъэп, – аӀуагъ Ӏофтабгэхэм.
JHN.7.47	– Ащыгъум шъори шъудихьыхыгъэба? – араӀожьыгъ фарисейхэм. 
JHN.7.48	– Тэ титхьэматэхэм ащыщэу зыгорэми, фарисейхэм ащыщэу зыгорэми ИсускӀэ шӀошъхъуныгъэ иӀэ хъугъа? 
JHN.7.49	Ау мы цӀыф купышхоу пегъымбар Мусэ и Тэурат хабзэ зымышӀэрэм Тхьэм ынае къащифагъ.
JHN.7.50	Фарисейхэм ащыщэу Никодим (ары Исус дэжь чэщым къэкӀогъагъэр) адрэмэ ариӀуагъ:
JHN.7.51	– Ыпэ рапшӀэу емыупчӀэу, ышӀэрэр тэрэзэу зэримыгъашӀэу, цӀыфым хьыкум тырешӀыхьа тихабзэ?
JHN.7.52	– Ори Галилей хэкум ущыща? – къыраӀуагъ Никодим. – Тхьэм игущыӀэ тхыгъэхэм ахаплъи, пегъымбар горэ Галилей зэрэщымыщыр къэпшӀэщт.
JHN.7.53	Ахэр зэбгырыкӀыжьхи, хэти ядэжь кӀожьыгъэ етӀанэ.
JHN.8.1	Елеон Ӏуашъхьэм
JHN.8.2	Нэф къызэшъым, Тхьэм иунэшхо джыри чӀэхьагъ, зэкӀэ цӀыфхэри ежь дэжь къэкӀуагъэх. Исус тӀыси, Тхьэм игущыӀэхэр аригъашӀэхэу ыублагъ. 
JHN.8.3	Ащ дэжьым бзылъфыгъэ горэ, зинэ зышӀэ пэтэу къаубытыгъэр Тэурат егъэджэкӀо пащэхэми фарисейхэми Исус къыфащи, утыгум къырагъэуцуи, 
JHN.8.4	къыраӀуагъ:
JHN.8.4	– Дин гъэсакӀу, мы бзылъфыгъэр, зинэ ышӀэ пэтэу, къаубытыгъ. 
JHN.8.5	Мыщ фэдэхэм мыжъохэмкӀэ тяозэ, тыукӀынхэу Тэурат хабзэм зэритэу пегъымбар Мусэ унашъо къытфишӀыгъ
JHN.8.6	Аущтэу зыкӀаӀуагъэр Исус Ӏоф хагъэфэнышъ, зэрагъэмысэн горэ къагъотыныр ары. Ау Исус зиуфи, ӀапэкӀэ чӀыгум зыгорэ тыритхагъ. 
JHN.8.7	Зэпамыгъэоу къеупчӀыхэ зэхъум, Исус зыкъыузэнкӀыжьи, ариӀуагъ:
JHN.8.7	– Шъуащыщэу псэкӀод зимыӀэр апэу бзылъфыгъэм мыжъокӀэ ерэу.
JHN.8.8	Ар зареӀом, зиуфэжьи, чӀыгум тетхэу ыублэжьыгъ.
JHN.8.9	Ар зызэхахым, агухэмкӀэ загъэмысэжьэу, анахьыжъхэр апэ итхэу, зым ыуж адрэр итэу, аужырэм нэс зэкӀэ ӀукӀыжьыгъ. Исус изакъоу къэнагъ, бзылъфыгъэри утыгум къинагъ. 
JHN.8.10	Исус зыкъыузэнкӀыжьи, бзылъфыгъэм нэмыкӀ зи ылъэгъужьыгъэпти, риӀуагъ:
JHN.8.10	– О бзылъфыгъ, узгъэмысэщтыгъэхэр тыдэ щыӀэха? Узгъэмысэн цӀыф зи къэнагъэп, ара?
JHN.8.11	– Хьау, Зиусхьан, – къыӀуагъ бзылъфыгъэм, – цӀыф зи къэнагъэп.
JHN.8.11	– Сэри узгъэмысэрэп, – къыӀуагъ Исус. – КӀожь, джы щегъэжьагъэу псэкӀод умышӀэжь.
JHN.8.12	Исус джыри цӀыфмэ адэгущыӀи, къыӀуагъ:
JHN.8.12	– Дунаим инэфынэр сэры. Сэ сауж къырыкӀорэр шӀункӀым хэтэу зекӀощтэп, щыӀэныгъэм инэфынэ ыгъотыщт нахь.
JHN.8.13	– О ор-орэу шыхьат узфэхъужьы, – къыраӀуагъ фарисейхэм. – Арышъ, шыхьат ухъущтэп.
JHN.8.14	– Сэ шыхьат сызфэхъужьми, сишыхьатныгъэ шъыпкъэ, – ариӀожьыгъ Исус, – сыда пӀомэ, сэ сызщыщри сыздакӀорэри сэшӀэ. Ау шъо сызщыщри сыздакӀорэри шъушӀэрэп. 
JHN.8.15	Мы дунаим ицӀыфхэм Ӏофхэм хьыкум зэратырашӀыхьэрэм фэдэу хьыкум шъошӀы. Сэ зыми хьыкум тесшӀыхьэрэп. 
JHN.8.16	Ау зыгорэм хьыкум тесшӀыхьэ хъумэ, ащыгъум хьыкумэу тесшӀыхьэрэр шъыпкъэ, сыда пӀомэ, сэ зизакъоп, Ты лъапӀэу сыкъэзгъэкӀуагъэри сигъус. 
JHN.8.17	НэбгыритӀумэ къаушыхьатырэр шыхьат хъунэу шъуи Тэурат хабзэ ит
JHN.8.18	Сэр-сэрэу шыхьат сызфэхъужьы. Ты лъапӀэу сыкъэзгъэкӀуагъэри шыхьат къысфэхъу.
JHN.8.19	Арыти къеупчӀыгъэх:
JHN.8.19	– Тыдэ щыӀа уятэ?
JHN.8.19	– Сэри ся Ти шъо тышъушӀэрэп, – пэгъокӀ ытыжьыгъ Исус. – Сэ сышъушӀэщтыгъэмэ, ся Ти шъушӀэщтыгъэ.
JHN.8.20	Исус Тхьэм иунэшхо чӀэтэу, Тхьэм тын фашӀэу ахъщэр зыдалъхьэрэ пхъуантэхэм адэжь щытэу, цӀыфхэм Тхьэм игущыӀэхэр аригъашӀэ зэхъум, а гущыӀэхэр къыӀуагъэх. Зыми ар ыубытынэу фежьагъэп, сыда пӀомэ, зыщаубытыщтым игъо къэсыгъэгопти ары.
JHN.8.21	Исус джыри ахэмэ ариӀуагъ:
JHN.8.21	– Сэ сышъухэкӀыжьыщт, шъори шъукъыслъыхъущт, ау шъуипсэкӀодшӀагъэхэр шъутелъхэу шъулӀэжьыщт. Сэ сыздакӀорэм шъо шъукъэкӀон шъулъэкӀыщтэп.
JHN.8.22	– Ежь-ежьырэу зиукӀыжьыщта? – аӀуагъ джуртхэм. – Ара «Сэ сыздакӀорэм шъо шъукъэкӀон шъулъэкӀыщтэп» зыкӀиӀорэр?
JHN.8.23	– Шъо ыхэ шъущыщ, сэ ыпшъэ сыщыщ, – ариӀуагъ Исус. – Шъо мы дунаим шъущыщ, сэ мы дунаим сыщыщэп. 
JHN.8.24	«ШъуипсэкӀодшӀагъэхэр шъутелъхэу шъулӀэжьыщт» шъосӀуагъэ. Шъыпкъэ, сэ хэтми сызщыщыр къызышъуасӀокӀэ, шъушӀошъ мыхъумэ, шъуипсэкӀодшӀагъэхэр шъутелъхэу шъулӀэжьыщт.
JHN.8.25	– О хэта узщыщыр адэ? – къыраӀуагъ ахэмэ.
JHN.8.25	– Апэм щегъэжьагъэу сэ хэтми сызщыщыр къызэрэшъосӀуагъэм сытет, – ариӀожьыгъ Исус. 
JHN.8.26	– Шъо къышъохьылӀагъэу шъузэрызгъэмысэн Ӏаджи къэсӀонэу сиӀ, ау сыкъэзгъэкӀуагъэр шъыпкъэ, ащ къыӀохэу зэхэсхыгъэхэр дунаим ицӀыфмэ ясэӀо.
JHN.8.27	Исус Ты лъапӀэм ехьылӀагъэу къызэрадэгущыӀэрэр къагурыӀуагъэп. 
JHN.8.28	Арыти, Исус ариӀуагъ:
JHN.8.28	– ЦӀыф Лъэпкъым ы Къо зышъуӀэтыкӀэ,
JHN.8.29	СыкъэзгъэкӀуагъэр сигъусэ, сизакъоу сыкъыгъэнагъэп, сыда пӀомэ, ежь игъоу ылъытэрэ Ӏофхэр сыдигъуи сэгъэцакӀэхэшъ ары.
JHN.8.30	Исус а гущыӀэхэр къыӀохэзэ, цӀыфыбэмэ ежьыркӀэ шӀошъхъуныгъэ яӀэ хъугъэ.
JHN.8.31	Исус джуртхэу шӀошъхъуныгъэ къыфызиӀэ хъугъэхэм ариӀуагъ:
JHN.8.31	– Сэ сигущыӀэхэр шъугухэм арылъхэмэ, шъыпкъэмкӀэ сигъогу рыкӀохэрэм шъуащыщ. 
JHN.8.32	Джащыгъум шъыпкъэр къэшъушӀэщт, шъыпкъэми шъхьафит шъуишӀыжьыщт.
JHN.8.33	– Тэ Ибрахьимэ къытекӀыгъэ цӀыфхэм тащыщ, егъашӀэми зыми тырипщылӀыгъэп, – къыраӀожьыгъ ахэмэ. – «Шъхьафит шъухъужьыщт» зыфапӀорэм сыда къибгъэкӀырэр?
JHN.8.34	– Шъыпкъэ дэдэр шъосэӀо, – ариӀуагъ Исус. – Хэти псэкӀод зышӀэрэр псэкӀодшӀэным пщылӀы фэхъужьы. 
JHN.8.35	Ау унэм къинэжьынэу пщылӀым къыфанэрэп. Тым ыкъу ары унэм къинэжьырэр. 
JHN.8.36	Арышъ, Къо лъапӀэм шъхьафит шъуишӀыжьмэ, шъхьафит шъыпкъэ шъухъужьыщт. 
JHN.8.37	Ибрахьимэ къытекӀыгъэ цӀыфхэм шъузэращыщыр сэшӀэ, ау сигущыӀэхэр шъугухэм арылъхэпышъ, сышъуукӀынэу сауж шъуит. 
JHN.8.38	Сэ ся Тэ дэжь щыслъэгъугъэхэр ары къасӀохэрэр, шъори шъуятэ дэжь щышъулъэгъугъэ Ӏофхэр ары жъугъэцакӀэхэрэр.
JHN.8.39	– Тэ тятэр Ибрахьим ары, – къыраӀуагъ джуртхэм Исус.
JHN.8.39	– Ибрахьимэ шъурибыныгъэмэ, Ибрахьимэ иӀофхэр жъугъэцэкӀэщтыгъэх, – ариӀожьыгъ Исус. 
JHN.8.40	– Ау джы сышъуукӀынэу сауж шъуит, Тхьэм къыӀорэ шъыпкъэр зэхэсхыгъэу къышъосӀуагъэ пэтми. Ибрахьимэ ащ фэдэ Ӏофхэр ышӀэщтыгъэхэп. 
JHN.8.41	Шъо шъуятэ Ӏофхэу ыгъэцакӀэхэрэр шъори шъогъэцакӀэх.
JHN.8.41	– ЗинэкӀэ тэ тыкъэхъугъэп, – къыраӀуагъ Исус. – Ты закъоу тиӀэр Тхьэр ары.
JHN.8.42	– Тхьэр шъуятагъэмэ, сэ шӀу сышъулъэгъущтыгъ, – ариӀуагъ Исус, – сыда пӀомэ, сэ Тхьэм сыщыщэу мыщ сыкъэкӀуагъ. Сэр-сэрэу сыкъэкӀуагъэп, ежь сыкъыгъэкӀуагъ нахь. 
JHN.8.43	Сэ къасӀохэрэр сыд пае къыжъугурымыӀохэра? Сэ къасӀохэрэм шъуядэӀун шъулъэкӀырэпышъ ары къызкӀыжъугурымыӀорэр. 
JHN.8.44	Шъуятэр шэйтаныр ары. Шъуятэ зыфаер ары шъо жъугъэцэкӀэнэу шъузыфаер. Апэм щегъэжьагъэу ар цӀыф укӀакӀу, шъыпкъэми тетэп, сыда пӀомэ, шъыпкъэ зи хэлъэпышъ ары. Ащ пцӀы зиусыкӀэ, ыгу илъыр къеӀо, сыда пӀомэ, ар пцӀыусышъ, пцӀыри къызхэкӀырэр ежьырышъ ары. 
JHN.8.45	Ау сэ шъыпкъэр къызэрэсӀорэм пае, къасӀохэрэр шъушӀошъ хъурэп. 
JHN.8.46	Сэ псэкӀод сшӀагъэу шъуащыщ горэм къыушыхьатын ылъэкӀына? Шъыпкъэр къэсэӀо пэтми, сыд пае къасӀохэрэр шъушӀошъ мыхъура? 
JHN.8.47	Тхьэм ибынхэр ежь игущыӀэхэм ядэӀух, ау шъо Тхьэм игущыӀэхэм шъузкӀямыдэӀурэр Тхьэм шъурибынэпышъ ары.
JHN.8.48	– Самарие цӀыфхэм уащыщ, джынапцӀи о пхэс тэӀо. Тэ къатӀорэр шъыпкъэба? – къыраӀожьыгъ джуртхэм Исус.
JHN.8.49	– ДжынапцӀэ сэ схэсэп, – апигъодзыжьыгъ Исус. – Сэ ся Тэ лъытэныгъэ фэсэшӀы, ау шъо шъукъысэхъоны. 
JHN.8.50	Сэ сищытхъу ыуж ситэп, ау сищытхъу ыуж итэу, цӀыфхэм хьыкум атезышӀыхьэрэр щыӀ. 
JHN.8.51	Шъыпкъэ дэдэр шъосэӀо, сигущыӀэхэр зыгъэцакӀэрэм егъашӀэми лӀэныгъэр ылъэгъущтэп.
JHN.8.52	Исус ар зеӀом, джуртхэм къыраӀожьыгъ:
JHN.8.52	– ДжынапцӀэр о зэрэпхэсыр джы тшӀагъэ. Ибрахьимэ лӀагъэ, пегъымбархэри лӀагъэх, ау о «Сэ сигущыӀэхэр зыгъэцакӀэрэр егъашӀэми лӀэжьыщтэп» оӀо. 
JHN.8.53	Тятэжъышхо Ибрахьимэ нахьи унахь ина о? Ар лӀагъэ, пегъымбархэри лӀагъэх. О ухэтэу зыплъытэжьыра?
JHN.8.54	– Сэ сыкъызщытхъужьмэ, сищытхъу зи уасэ иӀэп, – пэгъокӀ ытыжьыгъ Исус. – Ау сищытхъу зышӀырэр ся Тэу шъо шъуи Тхьэу зыфашъуӀорэр ары. 
JHN.8.55	Ар шъо шъушӀэрэп, ау сэ сэшӀэ. Ар сымышӀэу сӀуагъэмэ, сэри шъощ фэдэу пцӀыус сыхъущтыгъ. Ау ар сэшӀэ, игущыӀэхэри сэгъэцакӀэх. 
JHN.8.56	Шъуятэжъышхо Ибрахьимэ симафэ зэрилъэгъущтымкӀэ гушӀощтыгъэ. Ар ылъэгъугъ ыкӀи гушӀуагъэ.
JHN.8.57	– Илъэс шъэныкъо умыныбжьэу, ау щытми Ибрахьимэ плъэгъугъэу оӀо, – къыраӀуагъ джуртхэм Исус.
JHN.8.58	– Шъыпкъэ дэдэр шъосэӀо, – ариӀожьыгъ Исус. – Ибрахьимэ къэхъуным ыпэкӀэ сэ сыщыӀ.
JHN.8.59	Исус ар зареӀом, аукӀыным пае еонхэу мыжъохэр къаштагъэх, ау Исус амылъэгъоу къахэкӀыжьи, Тхьэм иунэшхо къычӀэкӀыжьыгъ.
JHN.9.1	Исус къыкӀухьэзэ, нэшъоу къэхъугъэ лӀы горэ ылъэгъугъ. 
JHN.9.2	Игъогу рыкӀохэрэр ежь къеупчӀыгъэх:
JHN.9.2	– Рабби, мы лӀыр нэшъоу къэхъунэу хэта псэкӀод зышӀагъэр, ежьыра, ятэ-янэхэр ара?
JHN.9.3	– Мы лӀыри ятэ-янэхэри арэп зилажьэр, ау нэшъоу къызкӀэхъугъэр ежь къехъулӀэрэмкӀэ Тхьэм иӀофхэр нафэ къэхъунхэр ары, – пэгъокӀ ытыжьыгъ Исус. 
JHN.9.4	– Мафэу щэтыфэ, сыкъэзгъэкӀуагъэм иӀофхэр згъэцэкӀэнхэ фае. Чэщыр къэсыщт. Чэщыр къызысыкӀэ, зыми зи ышӀэн ылъэкӀыщтэп. 
JHN.9.5	Дунаим сытетыфэкӀэ, дунаим инэфынэр сэры.
JHN.9.6	Исус ар къызеӀом, чӀыгум теужъунтхи, ӀупсыкӀэ етӀагъо зэхишӀыхьи, зэхишӀыхьагъэр нэшъум ынэмэ ащифагъ.
JHN.9.7	– Силоам псыхъурэе зыгъэпскӀыпӀэм кӀуи, зыщытхьакӀ, – риӀуагъ Исус нэшъум. (Силоам къикӀырэр «АгъэкӀуагъэр» ары.) Нэшъур кӀуи, зитхьакӀи, ылъэгъу хъугъэу къэкӀожьыгъ.
JHN.9.8	Гъунэгъухэми, ар зэрэнэшъугъэр зылъэгъугъагъэхэми аӀуагъ:
JHN.9.8	– ЛъэӀуакӀоу щысыщтыгъэр арыба мыр?
JHN.9.9	– Ары, – ыӀуагъ зы купым.
JHN.9.9	– Хьау, арэп, ащ фэд ныӀэп, – аӀуагъ нэмыкӀхэм.
JHN.9.9	– Сэры ар, – ыӀуагъ ежь.
JHN.9.10	– О унэхэр сыдэущтэу къаплъэхэу хъугъа? – еупчӀыгъэх ахэр.
JHN.9.11	– Исус зыцӀэ лӀым етӀагъо зэхишӀыхьи, а зэхишӀыхьагъэр сынэмэ къащифи, «Силоам псыхъурэе зыгъэпскӀыпӀэм кӀуи, зыщытхьакӀ» къысиӀуагъ. Аущтэу сыкӀуи, зызысэтхьакӀым, сынэхэр къаплъэхэу хъугъэ, – къариӀожьыгъ а лӀым.
JHN.9.12	– Тыдэ щыӀа ар? – къеупчӀыгъэх ахэр.
JHN.9.12	– СшӀэрэп, – къариӀожьыгъ ащ.
JHN.9.13	Джащыгъум а лӀэу нэшъугъэр фарисейхэм адэжь ащагъ. 
JHN.9.14	Ау Исус етӀагъо зэхишӀыхьи, нэшъум ынэхэр къызигъэплъэгъэ мафэр шэмбэт мэфагъ. 
JHN.9.15	Арыти, фарисейхэр а лӀым къеупчӀыгъэх:
JHN.9.15	– Сыдэущтэу унэхэр къаплъэхэу хъугъэ?
JHN.9.15	– ЯтӀэ сынэхэм ащ къатырилъхьи, зызысэтхьакӀым, слъэгъу хъугъэ, – къариӀожьыгъ а лӀым.
JHN.9.16	– Мы лӀыр Тхьэм дэжь къикӀырэп, – аӀуагъ фарисейхэм ащыщ заулэмэ, – сыда пӀомэ, шэмбэт мафэр ыгъэлъапӀэрэп
JHN.9.16	– ПсэкӀодышӀэ лӀы горэм ащ фэдэ нэшэнэ гъэшӀэгъонхэр ышӀэн ылъэкӀына? – аӀуагъ нэмыкӀхэм. Аущтэу ахэмэ куп-купэу загощыгъ.
JHN.9.17	– О унэхэр ары ащ къыгъэплъагъэхэр. А лӀым сыда епӀуалӀэрэр? – джыри еупчӀыгъэх нэшъугъэм.
JHN.9.17	– Ар пегъымбар гор, – пэгъокӀ ытыжьыгъ а лӀым.
JHN.9.18	Ау щытми, а лӀэу зынэхэр къэплъэжьыгъэм ятэ-янэхэр къарагъащэхэу яупчӀыфэхэ, ар зэрэнэшъугъэри, ынэхэр къаплъэхэу зэрэхъугъэри джуртмэ ашӀошъ хъугъэп.
JHN.9.19	– Шъо шъукъоу нэшъоу къэхъугъэу зыфашъуӀорэр ара мыр? – яупчӀыгъэх ахэмэ. – Сыдэущтэу ылъэгъу хъугъа?
JHN.9.20	– Мыр тэ зэрэткъори, нэшъоу къызэрэхъугъэри тэшӀэ, – къаӀуагъ ятэ-янэмэ. 
JHN.9.21	– Ау джы ылъэгъу зэрэхъугъэри, ынэхэр къэзгъэплъагъэри тшӀэрэп. Ежь шъуеупчӀ, ежь ышъхьэкӀэ джэуап къышъуитыжьынэу ыныбжь икъугъ.
JHN.9.22	Ятэ-янэхэм аущтэу къызкӀаӀуагъэр джуртхэм ащыщынэщтыгъэхэти ары; сыда пӀомэ, хэт щыщми Исус зэрэ Христосыр зыдагъэр синэгогум чӀафынэу
JHN.9.23	Джары, «Ыныбжь икъугъ, ежь шъуеупчӀ» къызкӀаӀуагъэр ятэ-янэхэм.
JHN.9.24	Арыти, джуртхэр нэшъугъэм ятӀонэрэу къежэхи, раӀуагъ:
JHN.9.24	– Тхьэм щытхъу фэшӀ. Мы лӀыр зэрэпсэкӀодышӀэр тэ тэшӀэ.
JHN.9.25	– Ар лӀы псэкӀодышӀэми сшӀэрэп, – къыӀожьыгъ нэшъугъэм. – Ау мы зыр сэшӀэ, сэ сынэшъугъ, джы слъэгъу хъугъэ.
JHN.9.26	– Сыд къыуишӀагъэр? – еупчӀыгъэх етӀани. – Сыдэущтэу унэхэр къыгъэплъагъэха?
JHN.9.27	– ШъосӀогъах, ау шъукъедэӀугъэп, сыд пае джыри зэ зэхэшъухынэу шъуфая? – къариӀуагъ нэшъугъэм. – Шъори ащ игъогу шъурыкӀонэу шъуфая?
JHN.9.28	Аущтэу къызареӀом, ехъоныхи, раӀуагъ:
JHN.9.28	– О мы лӀым игъогу рыкӀохэрэм уащыщ, ау тэ пегъымбар Мусэ игъогу рыкӀохэрэм тащыщ. 
JHN.9.29	Тхьэр пегъымбар Мусэ къызэрэдэгущыӀагъэр тэшӀэ, ау мы лӀыр къыздикӀыгъэр тшӀэрэп.
JHN.9.30	– Ар къыздикӀыгъэр зэрэшъумышӀэрэр арыба гъэшӀэгъоныр, ау ащ сынэхэр къыгъэплъагъэх, – къариӀуагъ лӀым. 
JHN.9.31	– Тхьэр псэкӀодышӀэ цӀыфхэм зэрямыдэӀурэр тэшӀэ, ау Тхьэм шӀолӀыкӀ фызиӀэу, Тхьэм игъоу ылъытэрэ Ӏофхэр зыгъэцакӀэрэр ары Тхьэр зэдэӀурэр. 
JHN.9.32	Ау цӀыф горэм нэшъоу къалъфыгъэр къыгъэплъагъэу егъашӀэми цӀыфмэ зэхахыгъэп. 
JHN.9.33	Мы лӀыр Тхьэм дэжь къимыкӀыгъэмэ, ащ зи ыгъэцэкӀэн ылъэкӀыщтгъэп.
JHN.9.34	– О хъурэябзэу упсэкӀодышӀэу укъалъфыгъ, – раӀожьыгъ ахэмэ. – Зыгорэ о тэбгъэшӀэщт, ара? ЕтӀанэ синэгогум къычӀафыгъ.
JHN.9.35	А лӀыр синэгогум къызэрэчӀафыгъэр Исус зэхихыгъ, ащ нэужми ар зелъэгъум, риӀуагъ:
JHN.9.35	– Тхьэм ы КъокӀэ шӀошъхъуныгъэ уиӀа?
JHN.9.36	– Тхьэматэ, – пэгъокӀ къытыжьыгъ а лӀым, – шӀошъхъуныгъэ фысиӀэнэу хэта зыфапӀорэр, къысаӀу!
JHN.9.37	– Ар о плъэгъугъэ, джы къыбдэгущыӀэрэр ары, – риӀуагъ Исус.
JHN.9.38	– ШӀошъхъуныгъэ сиӀэ хъугъэ, Зиусхьан, – ыӀуи, а лӀыр Исус ыпашъхьэ лъэгонджэмышъхьэкӀэ итӀысхьагъ.
JHN.9.39	– Зымылъэгъухэрэм алъэгъу хъужьынэу, зылъэгъоу зышӀошӀыхэрэм амылъэгъужь хъуным пае, цӀыфхэм хьыкум атесшӀыхьанэу мы дунаим сыкъытехьагъ, – къыӀуагъ Исус.
JHN.9.40	Фарисейхэм ащыщхэу Исус игъусагъэхэм Исус ар къыӀуагъэу зызэхахым, къеупчӀыгъэх:
JHN.9.40	– Тэри тынэшъоу ара зыфапӀорэр?
JHN.9.41	– Шъунэшъугъэмэ, псэкӀод шъуиӀэщтыгъэп, ау «тэлъэгъу» шъоӀошъ, шъуипсэкӀод къышъутенэжьы, – ариӀожьыгъ Исус.
JHN.10.1	– Шъыпкъэ дэдэр сэ шъосэӀо, мэлэщым къэлапчъэмкӀэ дэмыхьэу, нэмыкӀ чӀыпӀэкӀэ дэпшыеу дахьэрэр тыгъуакӀу, хъункӀакӀу. 
JHN.10.2	Ау къэлапчъэмкӀэ дахьэрэр мэлхэм ямэлахъу ары. 
JHN.10.3	Къэрэгъулэм мэлахъом къэлапчъэр къыфыӀуехы, мэлхэри мэлахъом ымакъэ едэӀух. Мэлахъор ежь имэлхэм ацӀэкӀэ яджэ, къыдещых. 
JHN.10.4	Мэлахъом имэл пстэури къыздищхэкӀэ, апэ итэу макӀо. Мэлхэри ащ лъэкӀох, сыда пӀомэ, ымакъэ ашӀэжьышъ ары. 
JHN.10.5	Ау хымэм ыуж ихьэхэрэп, кӀатхъужьы нахь, сыда пӀомэ, хымэ макъэр ашӀэрэпышъ ары.
JHN.10.6	А гъэсэпэтхыдэр Исус ариӀуагъ. Ау ащ къикӀырэр ахэмэ къагурыӀуагъэп.
JHN.10.7	Арыти, Исус джыри къыӀуагъ:
JHN.10.7	– Шъыпкъэ дэдэр шъосэӀо, мэлэщым икъэлапчъэр сэры. 
JHN.10.8	СапэкӀэ къэкӀогъэ пстэури тыгъуакӀох, хъункӀакӀох, мэлхэри ахэмэ ядэӀугъэхэп. 
JHN.10.9	Къэлапчъэр сэры. СэркӀэ дахьэрэр мыкӀодэу къэнэжьыщт, дэхьащт, къыдэкӀыжьыщт, хъупӀи ыгъотыщт. 
JHN.10.10	ТыгъуакӀор къызфакӀорэр тыгъонэуи, ыукӀынэуи, ыгъэкӀодынэуи ары. Сэ сыкъызфэкӀуагъэр щыӀэныгъэшхоу икъугъэр цӀыфмэ ястыныр ары.
JHN.10.11	– Мэлэхъо дэгъур сэры. Мэлэхъо дэгъум ыпсэ мэлхэм апае еты. 
JHN.10.12	Мэлхэр зимыеу пкӀэ хэлъэу лажьэрэ мэлахъом тыгъужъыр къакӀоу зилъэгъукӀэ, мэлхэр къегъанэхэшъ, кӀетхъужьы. ЕтӀанэ тыгъужъыр мэлхэм къахэлъадэшъ, елӀых, зэбгырефых. 
JHN.10.13	А лӀым зыкӀыкӀитхъужьырэр ыпкӀэ хэлъэу лажьэу, мэлхэм зэрафэмыгумэкӀырэр ары.
JHN.10.14+JHN.10.15	– Мэлэхъо дэгъур сэры. Ты лъапӀэм сызэришӀэу, сэри Ты лъапӀэр зэрэсшӀэрэм фэдэу, симэлхэр сэшӀэх, мэлхэми сашӀэ. Сэ спси симэлхэм апае сэты. 
JHN.10.16	Мы мэл Ӏэхъогъум щымыщхэу нэмыкӀ мэлхэри сиӀэх. Ахэри къэсщэнхэ фае, ахэри сымакъэ къедэӀущтых. Аущтэу зы мэл Ӏэхъогъу хъущтых, зы мэлахъуи яӀэщт. 
JHN.10.17	Сэ спсэ къэсштэжьынэу зэрэстырэр ары Ты лъапӀэм шӀу сызкӀилъэгъурэр. 
JHN.10.18	Сэ спсэ зыми стырихырэп, сэр-сэрэу сэты. Ар стынэуи къэсштэжьынэуи лъэкӀ сиӀ. А унашъор сэ ся Тэ къысфишӀыгъ.
JHN.10.19	А гущыӀэхэм апае джуртхэм джыри зэ куп-купэу загощыгъ.
JHN.10.20	– Ащ джынапцӀэ хэс, ыӀорэр ышӀэжьырэп. Сыда ащ шъузкӀедэӀурэр? – аӀощтыгъэ ахэмэ ащыщыбэмэ.
JHN.10.21	Ау нэмыкӀхэм аӀощтыгъ:
JHN.10.21	– А къыӀохэрэр джынапцӀэ зыхэс лӀым игущыӀэхэп. ДжынапцӀэм нэшъур къыгъэплъэн ылъэкӀына?
JHN.10.22	ЕтӀанэ Тхьэм иунэшхо Тхьэм фагъази, зэрэратыжьыгъагъэм пае, мэфэкӀ мэфэшхохэу
JHN.10.23	Исуси Тхьэм иунэшхо чӀэтэу, пачъыхьэ Сэлмэн ыцӀэкӀэ заджэхэрэ щагоу шъхьэ зытелъ къэлапчъэхэр зиӀэм къыщикӀухьэщтыгъэ. 
JHN.10.24	Джуртмэ Исус къауцухьи, къеупчӀыгъэх:
JHN.10.24	– Нафэу къытэмыӀоу, сыд фэдизрэ джыри тэмыгъашӀэу тыщыбгъэӀэщта? Христосыр орымэ, занкӀэу къытаӀу.
JHN.10.25	– ШъосӀуагъэба, ау шъо шъушӀошъ хъурэп, – ариӀожьыгъ Исус. – Сэ ся Тэ ыцӀэкӀэ згъэцакӀэрэ Ӏофхэр шыхьат къысфэхъух. 
JHN.10.26	Ау шъо шъушӀошъ хъурэп, сыда пӀомэ, зэрэшъосӀуагъэм тетэу, симэлхэм шъо шъуащыщэп. 
JHN.10.27	Симэлхэр сымакъэ къедэӀух. Сэ ахэр сэшӀэх, ахэри сауж итхэу къэкӀох. 
JHN.10.28	Ахэмэ мыкӀодыжьын щыӀэныгъэ ясэты, егъашӀэми кӀодыжьыщтхэп. Зыми ахэр сӀэкӀихынхэ ылъэкӀыщтэп. 
JHN.10.29	Сэ ся Тэу ахэр къысэзытыгъэр зэкӀэмэ анахь ин. Зыми ахэр ся Тэ ӀэкӀихынхэ ылъэкӀыщтэп. 
JHN.10.30	Ты лъапӀэмрэ сэррэ тыз.
JHN.10.31	Исус ар зареӀом, джуртхэм ежь аукӀыным пае, еонхэу мыжъохэр къаштагъэх. 
JHN.10.32	Ау Исус ариӀуагъ:
JHN.10.32	– Ты лъапӀэм дэжь къикӀыгъэу, Ӏофышхо гъэшӀэгъон Ӏаджи шъозгъэлъэгъугъэ. Ахэмэ ащыщэу тара мыжъохэмкӀэ шъукъысаозэ, сызфэшъуукӀынэу шъузыфаер?
JHN.10.33	– Ӏофышхо гъэшӀэгъон горэ о зэрэпшӀагъэр арэп мыжъохэмкӀэ тыкъыуаозэ, утыукӀынэу тызыкӀыфаер, ау о уцӀыфэу «Сытхь» пӀоу, Тхьэр зэрэбгъэпцӀырэр ары, – къыраӀожьыгъ джуртхэм.
JHN.10.34	– Шъо шъуи Тэурат хабзэ итба, Тхьэм моущтэу зэриӀуагъэр
JHN.10.35	Аущтэу ежь игущыӀэхэр цӀыфхэу къызфэкӀуагъэхэм «Шъо шъутхьэх», – ариӀуагъ Тхьэм. 
JHN.10.36	Арышъ, сэ Ты лъапӀэм къыгъэнэфагъэу мы дунаим къыгъэкӀуагъэм, «Сэ Тхьэм сыри Къу», зэрэсӀуагъэм пае, сыдэущтэу «О Тхьэр огъэпцӀы», къысэшъуӀон шъулъэкӀыра? 
JHN.10.37	Сэ ся Тэ иӀофхэр сымыгъэцакӀэхэмэ, сэркӀэ шӀошъхъуныгъэ зишъумыгъаӀ. 
JHN.10.38	Ау ся Тэ иӀофхэр сэгъэцакӀэхэмэ, сэркӀэ шӀошъхъуныгъэ шъуимыӀэ пэтми, а ӀофхэмкӀэ шӀошъхъуныгъэ зижъугъаӀ. Ащыгъум сэ Ты лъапӀэм сыщыщэу ыгу сызэрилъ зэпытри, Ты лъапӀэри къысщыщэу сыгу зэрилъ зэпытри къэшъушӀэщт, къыжъугурыӀощт.
JHN.10.39	Джыри зэ Исус аубытынэу фежьагъэх, ау аӀэпыкӀыгъ.
JHN.10.40	Ащ нэужым Исус Иордан зыцӀэ псыхъом джыри зэпырыкӀыжьи, Иуан цӀыфхэр зыщиумэхъыщтыгъэ чӀыпӀэм кӀуи, ащ къэнагъ. 
JHN.10.41	ЦӀыфыбэхэри ыдэжь къэкӀуагъэх.
JHN.10.41	– Иуан зы нэшэнэ гъэшӀэгъони къыгъэлъэгъуагъэп, ау мы лӀым ехьылӀагъэу къыӀуагъэхэр зэкӀэ шъыпкъэх, – къаӀуагъ ахэмэ.
JHN.10.42	А чӀыпӀэми цӀыфыбэмэ ИсускӀэ шӀошъхъуныгъэ яӀэ хъугъэ.
JHN.11.1	Лазар зыцӀэ лӀы горэ сымэджагъ. Ар къуаджэу Бет-Ание
JHN.11.2	А Мерэмыр
JHN.11.3	Арыти, зэшыпхъуитӀум Исус лӀыкӀо фагъакӀуи, рырагъэӀуагъ:
JHN.11.3	– Зиусхьан, о шӀу плъэгъурэр сымадж.
JHN.11.4	Исус ар зызэхехым, къыӀуагъ:
JHN.11.4	– А узыр лӀэныгъэ къызхэкӀырэ узэп, Тхьэм щытхъушхо фэзышӀыщт уз нахь. А узым къыхэкӀыкӀэ цӀыфхэм Тхьэм ы Къо щытхъушхо фашӀыщт.
JHN.11.5	Марти, Мартэ ышыпхъуи, Лазари Исус шӀу ылъэгъущтыгъэх. 
JHN.11.6	Лазар зэрэсымаджэр Исус зызэхехым, зыдэщыӀэ чӀыпӀэм джыри мэфитӀукӀэ къэнагъ 
JHN.11.7	Ащ нэуж игъогу рыкӀохэрэм ариӀуагъ:
JHN.11.7	– Иудей хэкум тэжъугъэгъэзэжь.
JHN.11.8	– Рабби, джуртхэр мыжъохэмкӀэ къыоонхэу, уаукӀынэу уауж зитыгъэхэр бэшӀагъап, джыри ащ окӀожьа? – къыраӀуагъ игъогу рыкӀохэрэм.
JHN.11.9	– Мафэр сыхьат пшӀыкӀутӀу мэхъуба? – къыӀожьыгъ Исус. – Мафэм зекӀорэр лъэпаорэп, сыда пӀомэ, дунаим инэфынэ елъэгъушъ ары. 
JHN.11.10	Ау чэщым зекӀорэр мэлъэпао, сыда пӀомэ, нэфынэм хэтэпышъ ары.
JHN.11.11	Исус а гущыӀэхэр зареӀохэ ужым, пигъэхъожьыгъ:
JHN.11.11	– Тиныбджэгъу Лазар хэчъыягъ, ау къэзгъэущыжьынэу сэкӀо.
JHN.11.12	– Зиусхьан, хэчъыягъэмэ, хъужьыщт, – къыраӀуагъ игъогу рыкӀохэрэм. 
JHN.11.13	Ау Исус зыфиӀуагъэр Лазар зэрэлӀагъэр ары, ау игъусэхэм къызэрагурыӀуагъэр чъыен къызэрыкӀом Исус игугъу ышӀэу ары.
JHN.11.14	Джащыгъум Исус нафэу ариӀуагъ:
JHN.11.14	– Лазар лӀагъэ. 
JHN.11.15	Ау шъощ пае сигуапэ ащ дэжьым сызэрэщымыӀагъэр, шӀошъхъуныгъэ шъуиӀэ хъуным пае. Ау некӀо, ыдэжь тыжъугъакӀу.
JHN.11.16	Исус аущтэу зареӀом, Фомэу ТӀуазэкӀэ заджэхэрэм адрэ нэбгырэхэу Исус игъогу рыкӀохэрэм ариӀуагъ:
JHN.11.16	– НекӀох, тэри Исус тыдэрэкӀод.
JHN.11.17	ЕтӀанэ ащ зынэсым, Лазар къэунэм зычӀалъхьажьыгъэр мэфиплӀ зэрэхъугъэр Исус къышӀагъ. 
JHN.11.18	Къуаджэу Бет-Ание стадие пшӀыкӀутфыкӀэ Ерусалим пэчыжь. 
JHN.11.19	Лазар зэрэлӀагъэм пае, джуртыбэ тхьаусхакӀо Мартэрэ Мерэмрэ къафэкӀуагъ. 
JHN.11.20	Мартэ Исус къызэрэкӀорэр зызэхехым, пэгъокӀыгъ, ау Мерэм унэм къинагъ.
JHN.11.21	– Зиусхьан, – риӀуагъ Исус Мартэ. – О мыщ ущыӀагъэмэ, сэ сшы лӀэщтыгъэп. 
JHN.11.22	Ау о Тхьэм сыд щыщкӀи уелъэӀумэ, джыдэдэми ар къызэрэпфишӀэщтыр сэшӀэ.
JHN.11.23	– О пшы къэтэджыжьыщт, – къыриӀуагъ Исус.
JHN.11.24	– Аужырэ мафэу лӀагъэхэр къызщытэджыжьыщтым ари къызэрэтэджыжьыщтыр сэшӀэ, – къыриӀожьыгъ Мартэ.
JHN.11.25	– ЛӀагъэхэр къэзгъэтэджыжьэу, щыӀэныгъэр язытырэр сэры; сэркӀэ шӀошъхъуныгъэ зиӀэр лӀэми, щыӀэщт; 
JHN.11.26	хэти ащ фэдэ щыӀэныгъэ зиӀэ хъоу, сэркӀэ шӀошъхъуныгъэ зиӀэр егъашӀэми лӀэжьыщтэп. Ар пшӀошъ мэхъуа? – къеупчӀыгъ Исус.
JHN.11.27	– Ары, Зиусхьан, – риӀожьыгъ Мартэ. – Тхьэм ы Къоу дунаим къэкӀон фэегъэ Христосыр зэрэорыр сшӀошъ мэхъу.
JHN.11.28	Мартэ ар къызеӀом, ыгъэзэжьи, ышыпхъу Мерэм къеджи, шъэфэу риӀуагъ:
JHN.11.28	– Дин гъэсакӀор къэкӀуагъэу къыоджэ.
JHN.11.29	Мерэм ар зызэхехым, псынкӀэу къэтэджи, Исус дэжь кӀуагъэ. 
JHN.11.30	Исус джыри къуаджэм дэхьэгъэгъэгоп, Мартэ зыщыӀукӀагъэм дэжь щытыгъ. 
JHN.11.31	Джуртхэу тхьаусхакӀо къэкӀуагъэхэу Мерэм игъусэхэу унэм исыгъэхэм псынкӀэу тэджи, ар унэм икӀыгъэу залъэгъум, къэунэм кӀонышъ, ащ дэжь щыгъынэу ашӀошӀи, ыуж ихьагъэх. 
JHN.11.32	Ау Мерэм Исус зыдэщыӀэм кӀуи, Исус зелъэгъум, ылъакъохэм адэжь зыщыридзыхи, риӀуагъ:
JHN.11.32	– Зиусхьан, о мыщ ущыӀагъэмэ, сшы лӀэщтыгъэп.
JHN.11.33	Исус Мерэм гъэу, ащ игъусэхэу къэкӀогъэ джуртхэри гъыхэу зелъэгъум, ыгу къеуи, лъэшэу къэчэфынчъагъ.
JHN.11.34	– Тыда хьадэр зыщычӀэшъулъхьажьыгъэр? – яупчӀыгъ Исус.
JHN.11.34	– Зиусхьан, къакӀуи, еплъ, – къыраӀуагъ ахэмэ.
JHN.11.35	Джащыгъум Исус къэгъыгъ.
JHN.11.36	Ар залъэгъум, джуртмэ къаӀуагъ:
JHN.11.36	– Ащ шӀу зэрилъэгъущтыгъэм шъуеплъ!
JHN.11.37	– Мы лӀэу нэшъум ынэхэр къэзгъэплъагъэм а лӀыр ымыгъэлӀэн ылъэкӀыщтыгъэба? – къаӀуагъ ахэмэ ащыщхэу заулэмэ.
JHN.11.38	Исус ыгу лъэшэу хэкӀэу, къэунэм кӀуагъэ. Ар гъочӀэгъыгъ, мыжъуи Ӏуалъхьажьыгъагъ.
JHN.11.39	– Мыжъор Ӏушъух, – къыӀуагъ Исус.
JHN.11.39	– Зиусхьан, – къыриуӀагъ лӀагъэм ыщыпхъу Мартэ Исус, – ар зылӀагъэр мэфиплӀ мэхъу, мэ Ӏае къыпихы хъугъэ.
JHN.11.40	– ШӀошъхъуныгъэ уиӀэмэ, Тхьэм ищытхъушхо зэрэплъэгъущтыр къыосӀуагъэба? – риӀуагъ Исус.
JHN.11.41	Аущтэу лӀагъэр зычӀэлъ гъочӀэгъым Ӏулъ мыжъор Ӏуахыгъ. Исуси уашъом дэплъыий, къыӀуагъ:
JHN.11.41	– Сэ ся Т! СилъэӀу укъызэредэӀугъэмкӀэ щытхъу къыпфэсэшӀы. 
JHN.11.42	Сыдигъуи силъэӀухэм укъызэрядэӀурэр сэшӀэ. О сыкъызэрэбгъэкӀуагъэмкӀэ мыщ дэжьым щыт цӀыф купышхом шӀошъхъуныгъэ яӀэ хъуным пае, мы гущыӀэхэр къэсӀуагъ.
JHN.11.43	Исус ар къызеӀом ыуж, мэкъэшхокӀэ къыӀуагъ:
JHN.11.43	– Лазар, къычӀэкӀ!
JHN.11.44	ЛӀагъэм ыӀэхэми ылъакъохэми чэфынхэр къящэкӀыгъэу, ынэгуи шэкӀ фыжь ещэкӀыгъэу къычӀэкӀыгъ.
JHN.11.44	– Чэфынхэу ещэкӀыгъэхэр къытешъухыжьи, орэкӀожь! – ариӀуагъ Исус.
JHN.11.45	Исус Ӏофышхо гъэшӀэгъонэу ышӀагъэр залъэгъум, Мерэм дэжь къэкӀогъэгъэ джуртхэм ащыщхэу бэмэ ИсускӀэ шӀошъхъуныгъэ яӀэ хъугъэ. 
JHN.11.46	Ау а джуртхэм ащыщэу куп фарисеймэ адэжь кӀуи, Исус ышӀагъэр араӀотэжьыгъ. 
JHN.11.47	Дин пэщэшхохэмрэ фарисейхэмрэ хъугъэ-шӀагъэр зызэхахым, Тхьэмэтэ Хэсэшхом хэтхэр зэӀуагъэкӀагъэх.
JHN.11.47	– Сыда тшӀэщтыр? – аӀозэ, зэхэупчӀыхьажьыгъэх. – Мы лӀым нэшэнэ гъэшӀэгъон Ӏаджи къегъэлъагъо. 
JHN.11.48	Ащ тыпэмыуцоу къэдгъанэмэ, цӀыф пстэуми ежьымкӀэ шӀошъхъуныгъэ яӀэ хъущт. Рим къэралыгъошхом щыщхэу, мы хэгъэгур зыӀэ илъхэр къэкӀонхэшъ, Тхьэм иунэшхуи ттырахынышъ, тлъэпкъи агъэкӀодыщт.
JHN.11.49	Джуртхэм ащыщэу, а илъэсым дин пэщэшхоу Кайафэ 
JHN.11.49	– Шъо зи шъушӀахэрэп. 
JHN.11.50	Тэ тлъэпкъ зэкӀэ кӀодыным нахьи, лъэпкъым пае нэбгырэ закъо лӀэмэ, тэркӀэ зэрэнахьышӀур къыжъугурыӀорэба?
JHN.11.51	Ар ежь-ежьырэу къыӀуагъэп, ау а илъэсым дин пэщэшхуагъэти, джурт лъэпкъым пае Исус ыпсэ зэритыщтыр Тхьэм ащ ыгу къырилъхьи, къыригъэӀуагъ. 
JHN.11.52	Исус ыпсэ зыфитыщтыр джурт лъэпкъым пае закъор армырэу, Тхьэм ибынхэу зэбгыридзыгъэхэр зы хъунхэуи зы чӀыпӀэ щиугъоижьынхэуи ары. 
JHN.11.53	Арыти, а мафэм щегъэжьагъэу Исус аукӀынэу рахъухьагъ.
JHN.11.54	Ащ къыхэкӀэу цӀыфхэм алъэгъоу Исус джуртхэм къахэхьажьыгъэп, ау а чӀыпӀэм икӀи, шъоф нэкӀым ылъэныкъокӀэ ит къуаджэу Ефраим
JHN.11.55	Джуртхэм ямэфэкӀ мэфэшхоу Ӏутыжъ зыцӀэр къэблэгъагъэти, диным къызэриӀорэм тетэу, мэфэкӀ мэфэшхом ыпэкӀэ загъэкъэбзэжьынэу а хэкум щыщхэу цӀыфыбэхэр Ерусалим къэкӀуагъэх. 
JHN.11.56	Джащыгъум Исус лъыхъущтыгъэх, Тхьэм иунэшхо чӀэтхэуи зэхэупчӀыхьажьыщтыгъэх:
JHN.11.56	– Сыда шъуӀорэр шъо? МэфэкӀ мэфэшхом пае ар къэкӀонба?
JHN.11.57	Ау дин пэщэшхохэмрэ фарисейхэмрэ Исус аубытыным пае, унашъо къыдагъэкӀыгъагъ:
JHN.11.57	– Хэти Исус зыдэщыӀэр зышӀэрэм макъэ къытигъэӀун фае.
JHN.12.1	МэфэкӀ мэфэшхоу Ӏутыжъ зыцӀэр къэсынкӀэ мэфих къэнагъэу, Исус къуаджэу Бет-Ание къэкӀуагъ. Лазарэу Исус лӀагъэхэм къахигъэтэджыкӀыжьыгъэр ащ щыпсэущтыгъ. 
JHN.12.2	Исус пчыхьэшъхьашхэ къыфагъэхьазырыгъ, Марти бысымгощагъ. Исус игъусэу Ӏанэм пэсыгъэхэм Лазари ахэсыгъ. 
JHN.12.3	Джащыгъум Мерэм нард дэгъэ
JHN.12.4	Ау Исус игъогу рыкӀохэрэм ащыщэу Иудэ Искариотэу, Исус тетыгъо зиӀэхэм язгъэубытыщтым къыӀуагъ:
JHN.12.5	– Мы дагъэу осэшхо зиӀэр динар шъищкӀэ тщэу тхьамыкӀэхэм сыда зыкӀятымытыгъэр?
JHN.12.6	Иудэ ар зыкӀиӀуагъэр тхьамыкӀэхэм ыгу афэгъукӀэ арэп, тыгъокӀуагъэти ары нахь. Ащ ахъщалъэр ыӀыгъыгъэти, ахъщэу ащ ралъхьэрэм хэтыгъухьэщтыгъ.
JHN.12.7	– Мы бзылъфыгъэм ыуж икӀ, – къыӀуагъ Исус. – Сэ сызщычӀалъхьажьыщт мафэм пае мы дагъэр сфиӀыгъыгъ. 
JHN.12.8	Сыда пӀомэ, тхьамыкӀэхэр шъо къышъухэт зэпытых, ау сэ сышъухэт зэпытыщтэп.
JHN.12.9	ЦӀыф купышхоу джуртхэм ащыщхэм Исус ащ дэжь зэрэщыӀэр зэхахыгъэти, къэкӀуагъэх, ау къызфэкӀуагъэхэр Исус изакъоп, Лазарэу лӀагъэхэм къахигъэтэджыкӀыжьыгъэри зэрагъэлъэгъунэу арыгъэ. 
JHN.12.10	Аущтэу дин пэщэшхохэм Лазари аукӀынэу рахъухьагъ, 
JHN.12.11	сыда пӀомэ, Лазар пае джуртыбэхэр ятхьэматэхэм агокӀыхи, ИсускӀэ шӀошъхъуныгъэ яӀэ хъугъэ.
JHN.12.12	ЯтӀонэрэ мафэм мэфэкӀ мэфэшхом пае къэкӀогъэ цӀыф купышхохэм Исус Ерусалим къызэрэкӀорэр зэхахыгъ. 
JHN.12.13	Зызэхахым, пальмэ чъыгым
JHN.12.13	– Хьусаннэ!
JHN.12.14	ЕтӀанэ Исус зы щыд къунан къыгъоти, тетӀысхьагъ, Тхьэм игущыӀэ тхыгъэхэм зэрарытым фэдэу,
JHN.12.15	«Умыщын, къалэу Цион. Мары, уипачъыхьэ щыд къунаным тесэу къэкӀо».
JHN.12.16	Исус игъогу рыкӀохэрэм а хъугъэ-шӀагъэм къикӀырэр къагурыӀуагъэп, ау Исус щытхъушхо иӀэ хъугъэу, уашъом зыдэкӀоежьым ыуж, Исус ехьылӀагъэу Тхьэм игущыӀэ тхыгъэхэм а гущыӀэхэр зэрарытхэри, а гущыӀэхэм атетэу цӀыфхэр Исус зэрэдэзекӀуагъэхэри агу къэкӀыжьыгъ.
JHN.12.17	ЦӀыфхэу купышхом хэтхэу Исус игъусагъэхэм адрэ цӀыфхэм араӀуатэ зэпытыщтыгъ, Исус Лазар еджи, къэунэм къычӀигъэкӀыжьи, лӀагъэхэм къызэрахигъэтэджыкӀыжьыгъэр. 
JHN.12.18	А нэшэнэ гъэшӀэгъоныр къызэригъэлъэгъуагъэр цӀыфыбэмэ зэхахыгъэти, Исус пэгъокӀынхэу дэкӀыгъэх. 
JHN.12.19	Ар залъэгъум, фарисеймэ зэраӀожьыгъ:
JHN.12.19	– Шъуеплъ, ащ зи ешъушӀэн зэрэшъумылъэкӀырэр шъолъэгъу. Мары, дунаим ицӀыф пстэури ащ ыуж ехьэ.
JHN.12.20	МэфэкӀ мэфэшхом Тхьэм елъэӀунхэу къэкӀуагъэхэм алыдж цӀыф заулэхэр ахэтыгъэх. 
JHN.12.21	Ахэр Галилей хэкум ит къалэу Бет-Сайдэ
JHN.12.21	– Тхьэматэ, Исус тлъэгъунэу тыфай.
JHN.12.22	Филиппи кӀуи, Индрыс риӀуагъ. ЕтӀанэ Филиппрэ Индрысрэ кӀохи, Исус раӀуагъ.
JHN.12.23	– ЦӀыф Лъэпкъым ы Къо ищытхъушхо цӀыфхэм зыщалъэгъущт сыхьатыр къэсыгъ, – къариӀуагъ Исус. 
JHN.12.24	– Шъыпкъэ дэдэр шъосэӀо, коцыцэр чӀыгум хафэу мылӀэмэ, изакъоу къэнэжьы, ау чӀыгум хафэу зылӀэкӀэ, гъэбэжъушхо къыхьыщт. 
JHN.12.25	Зыпсэ шӀу зылъэгъурэм ыпсэ шӀокӀодыщт, ау зыпсэ мы дунаим щызыуджэгъурэм сыдигъуи щыӀэнэу къыгъэнэжьыщт. 
JHN.12.26	Сэ къысфэлажьэрэр сауж къырэрэкӀу. Сэ сыздэщыӀэми къысфэлажьэрэри щыӀэщт. Сэ зыгорэ къысфэлажьэмэ Ты лъапӀэм ащ лъытэныгъэ фишӀыщт.
JHN.12.27	– Джы сэгумэкӀы. Сыд сӀона? Сэ ся Т, мы къиныгъом сыхэхыжь есӀона? Мы къиныгъор сщэчынэу ары дунаим сыкъызфэкӀуагъэр. 
JHN.12.28	Сэ ся Т, о пцӀэ ищытхъушхо цӀыфхэм ягъэлъэгъу. Исус ар зеӀом, уашъом макъэ къиӀукӀыгъ:
JHN.12.28	– Сэ сцӀэ ищытхъушхо цӀыфхэм язгъэлъэгъугъ, джыри язгъэлъэгъущт.
JHN.12.29	ЦӀыф купышхом хэт цӀыфхэу ащ дэжьым щытхэм ар зызэхахым, аӀуагъ:
JHN.12.29	– Ар шыблэ гъогъо макъ.
JHN.12.29	– МэлэӀич горэ ащ къыдэгущыӀагъ, – аӀуагъ нэмыкӀхэм.
JHN.12.30	– Мы макъэр сэщ пае къэӀугъэп, шъощ пае нахь, – къыӀуагъ Исус. 
JHN.12.31	– Джы Тхьэм дунаим ицӀыфхэм хьыкум атыришӀыхьащт. Джы Тхьэм мы дунаим ипщ
JHN.12.32	Ау цӀыфхэм сэ сыкъызаӀэтыкӀэ,
JHN.12.33	Ежь зэрэлӀэщт шӀыкӀэр ахэмэ агуригъэӀоным пае, Исус а гущыӀэхэр къыӀуагъ.
JHN.12.34	– Христос егъашӀэми зэрэщыӀэщтыр Тэурат хабзэм тигъэшӀагъ, – къыриӀуагъ цӀыф купышхом. – ЦӀыфхэм ЦӀыф Лъэпкъым ы Къо къызэраӀэтыщтыр къэоӀо, ар сыдэу хъура? ЦӀыф Лъэпкъым ы Къоу зыфапӀорэр хэта?
JHN.12.35	– Нэфынэр джыри зы тӀэкӀурэ къышъухэтыщт, – ариӀуагъ Исус ахэмэ. – ШӀункӀыр къышъутемыоу нэфынэр шъуиӀэфэ шъукӀу. ШӀункӀым хэтэу зекӀорэм зыдакӀорэр ышӀэрэп. 
JHN.12.36	Нэфынэм ибын шъухъуным пае, нэфынэр шъуиӀэфэ, нэфынэмкӀэ шӀошъхъуныгъэ зижъугъаӀ. А гущыӀэхэр Исус къызеӀохэм ыуж, ахэмэ ахэкӀи, амылъэгъужь хъугъэ.
JHN.12.37	Исус ащ фэдиз нэшэнэ гъэшӀэгъонхэр ахэмэ апашъхьэ къыщигъэлъэгъуагъэхэми, ежьыркӀэ шӀошъхъуныгъэ яӀэ хъугъэп. 
JHN.12.38	Аущтэу зыфэхъугъэр мы гущыӀэхэу пегъымбар Ешайа къыӀуагъэхэр
JHN.12.38	«Зиусхьан, къэбарэу дгъэӀугъэр хэта зышӀошъ хъугъэр? Тхьэу Зиусхьаным ыкӀочӀэшхуи хэта нафэ зыфэхъугъэр?»
JHN.12.39	А гущыӀэхэр шъыпкъэх. А цӀыфхэм шӀошъхъуныгъэ яӀэ хъун алъэкӀыщтыгъэп, сыда пӀомэ, пегъымбар Ешайа итхылъ итэу нэмыкӀ чӀыпӀэм къызэрэщиӀуагъэм фэдэу,
JHN.12.40	«Тхьэм ахэмэ анэхэр нэшъоу къыгъэхъугъэх, агухэри гуркъэхэу къыгъэхъугъэх. Аущтэу анэхэмкӀэ алъэгъурэп, агухэмкӀи къагурыӀорэп, ыгъэхъужьынхэм паий, Тхьэм дэжь агъэзэжьрэп».
JHN.12.41	Пегъымбар Ешайа Исус щытхъушхоу иӀэн фэягъэр зэрилъэгъугъэм пае, а гущыӀэхэр къыӀуагъ. Зигугъу ышӀыгъэр Исус ары.
JHN.12.42	Ау щытми, джурт тхьэматэхэм ащыщхэу бэмэ ИсускӀэ шӀошъхъуныгъэ яӀэ хъугъэ, ау цӀыфмэ апашъхьэ ар къыщаӀуагъэп, «Синэгогум тыкъычӀафыщт» аӀозэ, фарисейхэм ащыщынэщтыгъэхэти. 
JHN.12.43	Сыда пӀомэ, Тхьэм ищытхъу нахьи цӀыфмэ ящытхъу нахь шӀу алъэгъущтыгъ.
JHN.12.44	ЕтӀанэ Исус мэкъэшхокӀэ къыӀуагъ:
JHN.12.44	– СэркӀэ шӀошъхъуныгъэ зиӀэ хъурэм шӀошъхъуныгъэ зыфыриӀэ хъурэр сизакъоу арэп, сыкъэзгъэкӀуагъэмкӀи шӀошъхъуныгъэ иӀэ мэхъу. 
JHN.12.45	Сэ сызылъэгъурэм сыкъэзгъэкӀуагъэри елъэгъу. 
JHN.12.46	СэркӀэ шӀошъхъуныгъэ зиӀэр шӀункӀым къыхэмынэным пае, нэфынэу дунаим сыкъэкӀуагъ.
JHN.12.47	– Сэ сигущыӀэхэр зэхэзыххэу, ахэмэ ямыдэӀурэр згъэмысэщтэп. Сыда пӀомэ, дунаим ицӀыфхэр згъэмысэнхэу арэп сыкъызфэкӀуагъэр, ахэр мыкӀодхэу къэзгъэнэжьынхэу ары нахь. 
JHN.12.48	Сэ сызэзымыпэсэу сигущыӀэхэри зымыдэрэм ежь зыгъэмысэн иӀ. ГущыӀэхэу къэсӀуагъэхэм ахърэт мафэм а цӀыфыр агъэмысэщт. 
JHN.12.49	Сыда пӀомэ, сэр-сэрэу сигущыӀэхэр къэсӀуагъэхэп, ау Ты лъапӀэу сыкъэзгъэкӀуагъэм къэсӀощтхэр унашъо къысфишӀыгъ. 
JHN.12.50	Ащ иунашъо цӀыфхэм мыкӀодыжьын щыӀэныгъэ яӀэ зэригъэхъурэр сэшӀэ. Арышъ, къасӀохэрэр зэкӀэ Ты лъапӀэм къызэриӀуагъэм тетэу сэ къэсэӀожьых.
JHN.13.1	Ӏутыжъ зыцӀэ мэфэкӀ мэфэшхор къэсыщтыгъ. Дунаим ехыжьынышъ, Ты лъапӀэм дэжь зыщигъэзэжьыщт сыхьатыр къызэрэсыгъэр Исус ышӀэщтыгъ. Ежь ицӀыфхэу дунаим тетхэр шӀу ылъэгъущтыгъэх, кӀэухыми нэсыфэ шӀу ылъэгъущтыгъэх.
JHN.13.2	Пчыхьэшъхьашхэ ашӀыщтыгъ. Исус тетыгъо зиӀэхэм аӀэкӀигъэхьанэу шэйтаным Симон Искариот ыкъоу Иудэ ыгу рилъхьэгъах. 
JHN.13.3	Исус ыӀэ Ты лъапӀэм зэкӀэ къызэрэрилъхьагъэри, Тхьэм зэрэщыщри, Тхьэм дэжь зэригъэзэжьыщтри ышӀэщтыгъ. 
JHN.13.4	Аущтэу Исус Ӏанэм пэкӀи, ищыгъын кӀыӀутелъ зыщихи, ӀэплъэкӀ къышти, ыбг къырищэкӀыгъ. 
JHN.13.5	ЕтӀанэ лэджэным псы ригъахъуи, игъогу рыкӀохэрэм алъакъохэр афитхьакӀыхэу, ӀэплъэкӀэу ыбг ещэкӀыгъэмкӀи афилъэкӀыжьхэу ыублагъ. 
JHN.13.6	Исус Симон Петрэ зыбгъодахьэм, Симон Петрэ ащ къыриӀуагъ:
JHN.13.6	– Зиусхьан, слъакъохэр о птхьакӀыхэ хъуна?
JHN.13.7	– Сэ сшӀэрэр джы о къыбгурыӀорэп, ау етӀанэ къыбгурыӀощт, – риӀожьыгъ Исус.
JHN.13.8	– Сэ слъакъохэр егъашӀэми озгъэтхьакӀынхэп, – къыриӀуагъ Петрэ.
JHN.13.8	– ПфэсымытхьакӀымэ, сигъогу рыкӀохэрэм уащыщэп, – риӀожьыгъ Исус.
JHN.13.9	– О Зиусхьан, ащыгъум слъакъомэ ямызакъоу сӀэхэри сшъхьи сфэтхьакӀых, – къыриӀуагъ Симон Петрэ.
JHN.13.10	– ЗызгъэпскӀыгъэм ылъакъохэр ары ныӀэп ытхьакӀын фаер, – риӀуагъ Исус, – сыда пӀомэ, ар зэкӀэ къабзэ; шъори шъукъабз, ауми шъо зэкӀэми шъукъабзэп.
JHN.13.11	Исус «Шъо зэкӀэми шъукъабзэп» зыкӀиӀуагъэр ежь тетыгъо зиӀэхэм язгъэубытыщтыр зэрахэтыр ышӀэщтыгъэти ары.
JHN.13.12	Исус ахэмэ алъакъохэр ытхьакӀыхи, ищыгъынхэр зыщилъэжьхи, зэтӀысыжьым, яупчӀыгъ:
JHN.13.12	– КъышъуфэсшӀагъэр шъошӀа? 
JHN.13.13	Шъо «Дин ГъэсакӀокӀэ», «ЗиусхьанкӀэ» шъукъысэджэ; шъуӀорэр тэрэз, аущтэуи сыщыт. 
JHN.13.14	Сэ шъуи Зиусхьанэу, шъуи ГъэсакӀоу сыщыт пэтми, шъо шъулъакъохэр къышъуфэстхьакӀыгъ. Шъори шъулъакъохэр зэфэшъутхьакӀыжьынхэ фае. 
JHN.13.15	ШъушӀэн фаер шъозгъэлъэгъугъ, сэ къышъуфэсшӀагъэм фэдэу, шъори шъушӀэным пае. 
JHN.13.16	Шъыпкъэ дэдэр шъосэӀо, Ӏофтабгэр итхьэматэ нахьи нахь инэп; ащ фэдэуи лӀыкӀор ар зыгъэкӀуагъэм нахьи нахь инэп. 
JHN.13.17	Мы Ӏофхэр къыжъугурыӀохэу, шъогъэцакӀэхэмэ, гъогу мафэ шъутеуцуагъ.
JHN.13.18	– Ау шъо зэкӀэми къышъохьылӀагъэу ар къасӀорэп. Сэ къыхэсхыгъэхэр сэшӀэх, ау Тхьэм мы игущыӀэ тхыгъэхэр
JHN.13.19	– Ар къэмыхъузэ, джы шъосэӀо, ар хъу зыхъукӀэ, сэ сызэрэ ХристосымкӀэ шӀошъхъуныгъэ шъуиӀэ хъуным пае. 
JHN.13.20	Шъыпкъэ дэдэр шъосэӀо, сэ къэзгъакӀорэр къезгъэблагъэрэм сэри сыригъэблэгъагъэ мэхъу, сэ сезгъэблагъэрэми сэ сыкъэзгъэкӀуагъэри ригъэблэгъагъэу мэхъу.
JHN.13.21	Исус а гущыӀэхэр къызеӀохэм ыуж, къэгумэкӀи, къыушыхьатэу къыӀуагъ:
JHN.13.21	– Шъыпкъэ дэдэр шъосэӀо, шъуащыщ горэм тетыгъо зиӀэхэм саригъэубытыщт.
JHN.13.22	Ар къызеӀом, Исус ахэмэ ащыщэу зыфиӀорэр игъогу рыкӀохэрэм амышӀэу зэплъыжьыгъэх.
JHN.13.23	Игъогу рыкӀохэрэм ащыщэу Исус анахь шӀу ылъэгъурэр ежь къыбгъодэсэу Ӏанэм пэсыгъ. 
JHN.13.24	Симон Петрэ а нэбгырэу Исус къыбгъодэсым Ӏэ фишӀыгъ, Исус зыфиӀорэмкӀэ еупчӀынэу.
JHN.13.25	А лӀым Исус ыбгъэгу зычӀидзи, еупчӀыгъ:
JHN.13.25	– Зиусхьан, хэта а зыфапӀорэр?
JHN.13.26	– Мы хьалыгъу Ӏулъхьэр апсым хэзгъэонышъ, зэстыщтыр ары зыфасӀорэр, – пэгъокӀ ытыжьыгъ Исус. ЕтӀанэ хьалыгъу Ӏулъхьэр апсым хигъауи, Симон Искариот ыкъо Иудэ ритыгъ. 
JHN.13.27	Иудэ а хьалыгъу Ӏулъхьэр зештэм, ыгу шэйтаныр къихьагъ.
JHN.13.27	– ПшӀэнэу о угу илъыр шӀэхэу шӀэ! – риӀуагъ Исус Иудэ.
JHN.13.28	Ау Исус ащ аущтэу зыкӀыриӀуагъэр Ӏанэм пэсыгъэмэ ащыщэу зыми къыгурыӀуагъэп. 
JHN.13.29	Иудэ ахэмэ яахъщалъэ ыӀыгъыгъэти, е «Ӏутыжъ мэфэшхом пае тищыкӀагъэр къэщэф», е «ТхьамыкӀэхэм зыгорэ ят» Исус ащ риӀуагъэу заулэмэ къашӀошӀыгъ. 
JHN.13.30	Иудэм хьалыгъу Ӏулъхьэр Исус къызэрэӀихэу, унэм икӀыгъ. Чэщыгъэ.
JHN.13.31	Иудэ унэм зекӀым, Исус къыӀуагъ:
JHN.13.31	– Джы цӀыфхэм ЦӀыф Лъэпкъым ы Къо ищытхъушхо алъэгъущт, ежьыри Тхьэм ищытхъушхо аригъэлъэгъущт. 
JHN.13.32	Ащ Тхьэм ищытхъушхо цӀыфхэм арегъэлъэгъушъ, ежь Тхьэми ЦӀыф Лъэпкъым ы Къо ищытхъушхо цӀыфхэм аригъэлъэгъущт. Бэ темышӀэуи Тхьэм ащ ищытхъушхо аригъэлъэгъущт.
JHN.13.33	– Сибынхэр, сышъуигъусэнэу къэнэжьырэр бэп. Шъо шъукъыслъыхъущт, ау «СыздакӀорэм шъо шъукъэкӀон шъулъэкӀыщтэп» сӀуи, джуртмэ зэрясӀуагъэм фэдэу, джы шъори шъосэӀо.
JHN.13.34	– УнэшъуакӀэ шъосэты: ШӀу шъузэрэлъэгъу. Сэ шӀу шъузэрэслъэгъугъэм фэдэу, шъори шӀу шъузэрэлъэгъу. 
JHN.13.35	Шъо шӀу шъузэрэлъэгъумэ, шъо сигъогу шъузэрэрыкӀорэр цӀыф пстэуми ашӀэщт.
JHN.13.36	Симон Петрэ Исус къыриӀуагъ:
JHN.13.36	– Зиусхьан, тыда уздакӀорэр?
JHN.13.36	– Сэ сыздакӀорэм джы укъыскӀэлъыкӀон плъэкӀыщтэп, ау етӀанэ укъыскӀэлъыкӀощт, – риӀожьыгъ Исус.
JHN.13.37	– Зиусхьан, – къыриӀуагъ Петрэ. – Сыд джы сыкъыпкӀэлъыкӀон зыкӀэсымылъэкӀыщтыр? Ощ пае сэ спсэ стыщт.
JHN.13.38	– Сэщ пае о ппсэ птыщта? – джэуап ытыжьыгъ Исус. – Шъыпкъэ дэдэр осэӀо, атакъэр Ӏоным ыпэкӀэ сэ сызыщыщыр умышӀэу гъогогъуищэ къэпӀощт!
JHN.14.1	– ШъумыгумэкӀ. ТхьэмкӀэ шӀошъхъуныгъэ зижъугъаӀ, сэркӀи шӀошъхъуныгъэ зижъугъаӀ. 
JHN.14.2	Сэ ся Тэ иунэшхо унэу хэтхэр бэ; армырыгъэмэ, шъосӀощтыгъэ: «ЧӀыпӀэ къышъуфэзгъэхьазырынэу сыкӀощт». 
JHN.14.3	СыкӀоу, чӀыпӀэ къызышъуфэзгъэхьазыркӀэ, сыкъэкӀожьынышъ, сыздэщыӀэм шъори шъущыӀэнэу шъуздэсщэщт. 
JHN.14.4	СыздакӀорэм игъогу шъо шъошӀэ.
JHN.14.5	– Зиусхьан, – къыриӀуагъ Фомэ Исус, – уздакӀорэр тшӀэрэп. Арышъ, уздакӀорэм игъогу сыдэущтэу тшӀэн тлъэкӀына?
JHN.14.6	– Гъогури, шъыпкъэри, щыӀэныгъэри сэры, – риӀожьыгъ Исус. – Сэ сигъогу рымыкӀомэ, Ты лъапӀэм дэжь цӀыф зи кӀошъущтэп. 
JHN.14.7	Сэ сышъошӀэмэ, ся Ти шъошӀэ. Джы щегъэжьагъэу ся Тэ шъошӀэ, шъулъэгъугъэ.
JHN.14.8	– Зиусхьан, – къыӀуагъ Филипп, – Ты лъапӀэр тэгъэлъэгъуи, ар тфикъущт.
JHN.14.9	– Мыщ фэдизрэ сышъуигъусагъэу, джыри о сымышӀэу ара, Филипп? – риӀуагъ Исус. – Сэ сызылъэгъугъэм Ты лъапӀэри ылъэгъугъ. Арышъ, о «Ты лъапӀэр тэгъэлъэгъу» сыдэущтэу пӀошъура? 
JHN.14.10	Сэ Ты лъапӀэм сыщыщэу, ежь ыгу сызэрилъ зэпытри, Ты лъапӀэри сэ къысщыщэу, сыгу зэрилъ зэпытри пшӀошъ хъурэба? ГущыӀэхэу къышъуасӀохэрэр сэр-сэрэу къасӀохэрэп. Ты лъапӀэу къысщыщэу, сыгу илъ зэпытым иӀофхэр егъэцакӀэх. 
JHN.14.11	Сэ Ты лъапӀэм сыщыщэу, ежь ыгу сызэрилъ зэпытри, Ты лъапӀэри къысщыщэу, сыгу зэрилъ зэпытри зысӀокӀэ, шъушӀошъ жъугъэхъу. Ар мыхъуми, Ӏофхэу сэ згъэцакӀэхэрэм апае шӀошъхъуныгъэ зижъугъаӀ. 
JHN.14.12	Шъыпкъэ дэдэр шъосэӀо, сэркӀэ шӀошъхъуныгъэ зиӀэм Ӏофхэу згъэцакӀэхэрэр ыгъэцэкӀэщтых, ахэмэ анахьи нахь Ӏофышхохэри ыгъэцэкӀэщтых, сыда пӀомэ, сэ Ты лъапӀэм дэжь сыкӀожьыщт. 
JHN.14.13	Сэ сцӀэкӀэ сыд щыщкӀи Ты ЛъапӀэм шъуелъэӀумэ, къышъуфэсшӀэщт, ы Къо Ты лъапӀэм ищытхъушхо цӀыфхэм аригъэлъэгъуным пае. 
JHN.14.14	Сэ сцӀэкӀэ сыд щыщкӀи шъукъысэлъэӀумэ, къышъуфэсшӀэщт.
JHN.14.15	– Шъо сэ шӀу сышъулъэгъумэ, сиунашъохэр жъугъэцэкӀэщтых. 
JHN.14.16	Сэ Ты лъапӀэм селъэӀунышъ, ащ шъуигукъао Шъушъхьэщызыхыжьын нэмыкӀ горэ къышъуфыригъэхыщт. Ар шъуигъусэ зэпытыщт. 
JHN.14.17	Тхьэм ы Псэ ЛъапӀэу цӀыфхэм шъыпкъэр язгъашӀэрэр ары. Дунаим ицӀыфхэм ар зэрамылъэгъурэм ыкӀи зэрамышӀэрэм пае, ар агу илъынэу адэн алъэкӀырэп, ау шъо ар шъошӀэ, сыда пӀомэ, шъуигъусэшъ, шъугу илъ зэпытышъ ары. 
JHN.14.18	Шъыпкъэ, шъо ибэу шъукъэзгъэнэщтэп; шъуадэжь сыкъэкӀожьыщт. 
JHN.14.19	ТӀэкӀу шӀэмэ, дунаим ицӀыфхэм салъэгъужьыщтэп, ау шъо сышъулъэгъущт, сыда пӀомэ, сэ сыщыӀэшъ, шъори шъущыӀэщт. 
JHN.14.20	Ау ся Тэ ыгу сызэрилъ зэпытри, шъори сыгу шъузэрилъ зэпытри, сэри шъо шъугухэм сызэрарылъ зэпытри а мафэм шъо шъушӀэщт. 
JHN.14.21	Сиунашъохэр зиӀэу, ахэр зыгъэцакӀэрэр ары сэ шӀу сызылъэгъурэр. Сэ шӀу сызылъэгъурэр ся Ти шӀу къылъэгъущт. Сэри ар шӀу слъэгъущт ыкӀи зыкъезгъэлъэгъущт.
JHN.14.22	Джащыгъум Иудэ (Иудэ Искариотыр арэп) Исус къыриӀуагъ:
JHN.14.22	– Зиусхьан, дунаим ицӀыфхэм о зямыгъэлъэгъоу, тэ зыкъытэбгъэлъэгъунэу оӀо, ар сыдэущтэу хъура?
JHN.14.23	– Сэ шӀу сызылъэгъурэм сигущыӀэхэр ыгъэцэкӀэщтых, – риӀожьыгъ Исус. – Сэ ся Ти ар шӀу къылъэгъущт, а цӀыфыми дэжь тэ тыкъэкӀонышъ, ащ ыгу тилъыщт. 
JHN.14.24	ШӀу сызымылъэгъурэм сигущыӀэхэр ыгъэцакӀэхэрэп. ГущыӀэхэу къасӀохэу зэхэшъуххэрэр сэ сигущыӀэхэп, Ты лъапӀэу сыкъэзгъэкӀуагъэм игущыӀэх нахь.
JHN.14.25	– Сышъуигъусэфэ, а гущыӀэхэр къышъосӀуагъ. 
JHN.14.26	Ау шъуигукъао Шъушъхьэщызыхыжьрэр, Тхьэм ы Псэ ЛъапӀ ары, сэ сцӀэкӀэ Ты лъапӀэм къышъуфыригъэхыщт. Ащ зэкӀэ шъуигъэшӀэщт, сэ къышъосӀуагъэхэри зэкӀэ шъугу къыгъэкӀыжьыщтых. 
JHN.14.27	Гупсэф къышъуфэсэгъанэ, сигупсэф шъосэты. Гупсэфэу сэ шъостырэр дунаим къышъуитын ылъэкӀырэп. ШъумыгумэкӀ, шъумыщын.
JHN.14.28	– «СышъухэкӀыжьми, шъуадэжь сыкъэкӀожьыщт» зэрэшъосӀуагъэр зэхэшъухыгъэ. Сэ шӀу сышъулъэгъугъэмэ, «Ты лъапӀэм дэжь сыкӀожьыщт» зэрэсӀуагъэмкӀэ шъугушӀощтыгъ, сыда пӀомэ, Ты лъапӀэр сэщ нахьи нахь ин. 
JHN.14.29	Мы Ӏофыр къэхъуным ыпэкӀэ шъосӀуагъэ, ар хъу зыхъукӀэ, шӀошъхъуныгъэ шъуиӀэ хъуным пае. 
JHN.14.30	Ащ нахьыбэрэ сыкъыжъудэгущыӀэжьыщтэп, сыда пӀомэ, мы дунаим ипщ къэкӀо пэт. Ащ иӀоф сэ къысхэлъэп. 
JHN.14.31	Ау Ты лъапӀэр шӀу зэрэслъэгъурэри, унашъоу къысфишӀыгъэхэр зэрэзгъэцакӀэхэрэри дунаим ицӀыфхэм ашӀэн фае. Шъукъэтэджи, мыщ тыӀужъугъэкӀыжь.
JHN.15.1	– Сэнэшъхьэ къулэ шъыпкъэр сэры, сэнэшъхьэшӀэри ся Т ары. 
JHN.15.2	Сикъутамэхэм ащыщэу зи къызпымыкӀэрэр пеупкӀы. Сыдрэ къутамэуи къызпыкӀэрэр еукъэбзы, нахьыбэ къыпыкӀэным пае. 
JHN.15.3	ГущыӀэхэу шъосӀуагъэхэмкӀэ шъо шъугухэр укъэбзыгъахэх. 
JHN.15.4	Сэ шъугухэм сарыжъугъэлъ зэпыт, шъори сыгу шъуилъ зэпытыщт. Къутамэр сэнэшъхьэ къулэм пымытмэ, зи къызэрэпымыкӀэшъущтым фэдэу, шъори шъугухэм сарышъумыгъэлъ зэпытмэ, шӀугъэ къышъупыкӀыщтэп. 
JHN.15.5	– Сэнэшъхьэ къулэр сэры, къутамэхэри шъоры. ЦӀыф горэм ыгу сэ силъ зэпытэу, ежьыри сыгу илъ зэпытмэ, а цӀыфым бэу шӀугъэ къыпыкӀыщт; сыда пӀомэ, сэ сышъуимыгъусэмэ, зи шъушӀэн шъулъэкӀыщтэп. 
JHN.15.6	ЦӀыф горэм ыгу симылъ зэпытмэ, къутамэм фэдэу ар чӀадзыжьынышъ, гъужьыщт. Ащ фэдэ къутамэхэр аугъоинхэшъ, машӀом падзэнхэшъ, агъэстыжьыщтых. 
JHN.15.7	Шъо шъугухэм сарылъ зэпытэу, сигущыӀэхэри шъугухэм арылъ зэпытхэмэ, сыдми шъузыфаемкӀэ ся Тэ шъуелъэӀу, ащыгъум шъузэрелъэӀурэри шъуиӀэ хъущт. 
JHN.15.8	ЦӀыфмэ сэ ся Тэ щытхъушхо зэрэфяжъугъэшӀыщтыр шъо бэу шӀугъэ къызэрэшъупыкӀырэр ары. Аущтэу сигъогу шъузэрэрыкӀорэр къэжъугъэлъэгъощт.
JHN.15.9	– Ты лъапӀэм шӀу сызэрилъэгъугъэм фэдэу, сэри шъо шӀу шъуслъэгъугъ. СишӀулъэгъуныгъэ зыхэшъумыгъэн. 
JHN.15.10	Сиунашъохэр зыжъугъэцакӀэхэкӀэ, шӀу шъуслъэгъу зэпытыщт, сэри ся Тэ иунашъохэр зэрэзгъэцэкӀагъэхэм пае, ащ шӀу сызэрилъэгъу зэпытрэм фэдэу. 
JHN.15.11	А Ӏофхэр къызфышъосӀуагъэхэр сигушӀуагъо шъугухэм арылъынышъ, шъуигушӀуагъуи икъугъэ хъуныр ары. 
JHN.15.12	Мыры сиунашъо: Сэ шӀу шъузэрэслъэгъугъэм фэдэу, шъори шӀу шъузэрэлъэгъун фае. 
JHN.15.13	ЦӀыфэу ежь иныбджэгъухэм апае зыпсэ зытырэм ишӀулъэгъуныгъэ нахь шӀулъэгъуныгъэшхо щыӀэп. 
JHN.15.14	Сиунашъохэр шъогъэцакӀэхэмэ, шъори шъусиныбджэгъу. 
JHN.15.15	Джы шъо ӀофтабгэхэкӀэ сышъоджэжьрэп, сыда пӀомэ, Ӏофтабгэм ежь итхьэматэ игухэлъ ышӀэрэп. Сэ шъо синыбджэгъухэкӀэ сышъоджагъ, сыда пӀомэ, ся Тэ къыӀохэу зэхэсхыгъэхэр зэкӀэ къышъуфэсӀотэжьыгъэх. 
JHN.15.16	Шъо сэ сыкъыхэшъухыгъэп, ау шъо шъукъыхэсхыгъ. Шъо шъукӀонышъ, шӀугъэ къышъупыкӀынышъ, а шӀугъэри къэнэжьынэу згъэнэфагъэ. Джащыгъум сэ сцӀэкӀэ сыд щыщкӀи Ты лъапӀэм шъуелъэӀумэ, къышъуфишӀэщт. 
JHN.15.17	ШӀу шъузэрэлъэгъуныр ары унашъоу къышъуфэсшӀырэр.
JHN.15.18	– Дунаим ицӀыфхэм шъуауджэгъумэ, шъо шъуауджэгъуным ыпэкӀэ, сэри сызэрауджэгъугъэр зыщышъумыгъэгъупш. 
JHN.15.19	Мы дунаим шъущыщыгъэмэ, мы дунаим ицӀыфхэм ежьхэм афэдэу шӀу шъуалъэгъущтыгъ. Джы зэрэщытымкӀэ, мы дунаим шъущыщэп, ау мы дунаим шъуиӀахь хэмылъынэу шъо шъукъыхэсхыгъ. Джары дунаим ицӀыфхэм шъузыкӀауджэгъурэр. 
JHN.15.20	Сэ къышъосӀогъэ гущыӀэхэр зыщышъумыгъэгъупшэх: Ӏофтабгэр итхьэматэ нахьи нахь инэп. Сэ къин сагъэщэчыгъ, шъори къин шъуагъэщэчыщт. Сэ сигущыӀэхэм ядэӀугъэхэмэ, шъо шъуигущыӀэхэми ядэӀущтых. 
JHN.15.21	Ау сэ сцӀэ зэрэжъугъэлъапӀэрэм пае, а бзэджагъэ пстэури къышъуашӀэщт, сыда пӀомэ, сэ сыкъэзгъэкӀуагъэр ашӀэрэпышъ ары. 
JHN.15.22	Сэ сыкъакӀуи, сигущыӀэхэр ясымыӀуагъэхэмэ, псэкӀод яӀэщтыгъэп, ау джы псэкӀодэу ашӀагъэхэм апае фэгъэгъу зи яӀэп. 
JHN.15.23	Сэ сызыуджэгъурэм ся Ти еуджэгъу. 
JHN.15.24	Сэщ нэмыкӀ зыми ымыгъэцэкӀэгъэ Ӏофышхохэр ахэмэ апашъхьэ щысымышӀагъэхэмэ, ахэмэ псэкӀод яӀэщтыгъэп. Ау джы а Ӏофышхохэу сэ сшӀагъэхэр алъэгъугъэхэ пэтми, сэри ся Ти тауджэгъу. 
JHN.15.25	Ау аущтэу зыфэхъун фаер мы гущыӀэхэу ахэмэ я Тэурат хабзэ итхэр
JHN.15.26	– Ау Ты лъапӀэм дэжь къикӀэу шъуигукъао Шъушъхьэщызыхыжьрэр къышъуфезгъэхыщт. Ар Ты лъапӀэм дэжь къикӀэу, Тхьэм ы Псэ ЛъапӀэу цӀыфхэм шъыпкъэр язгъашӀэрэр ары. Ар къызыкӀокӀэ, шыхьат сэ къысфэхъущт. 
JHN.15.27	Шъори шыхьат шъукъысфэхъущт, сыда пӀомэ, апэм щегъэжьагъэу шъусигъусагъэшъ ары.
JHN.16.1	– А Ӏофхэр зэкӀэ къызыфышъосӀуагъэхэр сэ сигъогу шъутемыкӀыныр ары. 
JHN.16.2	Синэгогухэм шъуакъычӀафыщт. Ащ имызакъоу, хэт щыщми шъузыукӀырэр Тхьэм фэлажьэкӀэ зыгугъэщт мафэри къэсыщт. 
JHN.16.3	Ты лъапӀэри сэри тызэрамышӀагъэм пае, а Ӏофхэр ашӀэщт. 
JHN.16.4	Ау а Ӏофхэр джы къызкӀышъосӀуагъэхэр а мафэр къызыскӀэ, ахэр къызэрэшъосӀуагъэхэр шъугу къэжъугъэкӀыжьынхэу ары. Сышъуигъусагъэти, нахьыпэкӀэ ахэр сэ къышъуасӀощтыгъэхэп.
JHN.16.5	– Джы сыкъэзгъэкӀуагъэм дэжь сыкӀожьыщт. Ау шъуащыщ гори «Тыдэ укӀорэ?» ыӀоу къысэупчӀырэп. 
JHN.16.6	Ау а Ӏофхэр зэрэшъосӀуагъэхэм пае, шъугу мапэ. 
JHN.16.7	Ау шъыпкъэр шъосэӀо, сэ сызэрэшъухэкӀырэр шъоркӀэ нахьышӀу; сыда пӀомэ, сышъухэмыкӀымэ, шъуигукъао Шъушъхьэщызыхыжьрэр къышъуфэкӀощтэп. СызыкӀокӀэ, ар къышъуфезгъэхыщт. 
JHN.16.8	Шъуигукъао Шъушъхьэщызыхыжьрэр къызыкӀокӀэ, псэкӀодшӀэныр зыфэдэри, шъыпкъэр зыфэдэри, Тхьэм мы дунаим ицӀыфхэм хьыкум зэратыришӀыхьащтри зэхаригъэшӀыкӀыщт: 
JHN.16.9	сэркӀэ шӀошъхъуныгъэ яӀэ зэрэмыхъугъэр зэрэпсэкӀодыр зэхаригъэшӀыкӀыщт. 
JHN.16.10	Шъыпкъэр зэрэсиӀэри зэхаригъэшӀыкӀыщт, сыда пӀомэ, сэ Ты лъапӀэм дэжь сыдэкӀоежьынышъ, сышъулъэгъужьыщтэп. 
JHN.16.11	Тхьэм ихьыкум цӀыфхэм атыришӀыхьаныр зыфэдэри зэхаригъэшӀыкӀыщт, сыда пӀомэ, Тхьэм мы дунаим ипщ ыгъэмысэгъах.
JHN.16.12	– Джыри къышъосӀонэу щыӀэр бэ, ау джы шъо ар шъущыӀэн шъулъэкӀыщтэп. 
JHN.16.13	Ау Тхьэм ы Псэ ЛъапӀэу цӀыфхэм шъыпкъэр язгъашӀэрэр къызыкӀокӀэ, шъыпкъэр зэкӀэ зэхышъуигъэшӀыкӀыщт. Ежь-ежьырэу зи къыӀощтэп, Тхьэм къыӀохэу зэхиххэрэр ары къыӀощтхэр, къэхъущт-къэшӀэщтхэри къышъуигъэӀущтых. 
JHN.16.14	Ащ щытхъушхо къысфишӀыщт, сыда пӀомэ, Ӏофхэу шъуигъэшӀэщтхэр зэкӀэ сэ садэжь къекӀыхэшъ ары. 
JHN.16.15	Ты лъапӀэм иӀэр зэкӀэ сэсый. Ары зыкӀэсӀуагъэр Тхьэм ы Псэ ЛъапӀэм сигущыӀэхэр зэрэшъуигъэшӀэщтхэр.
JHN.16.16	– ТӀэкӀу шӀэмэ, сышъулъэгъужьыщтэп, етӀани тӀэкӀу шӀэмэ сышъулъэгъужьыщт; сыда пӀомэ, Ты лъапӀэм дэжь сыдэкӀоежьыщтышъ ары.
JHN.16.17	Исус ар зеӀом, игъогу рыкӀохэрэм ащыщхэм зэраӀожьыгъ:
JHN.16.17	– «ТӀэкӀу шӀэмэ, сышъулъэгъужьыщтэп, етӀани тӀэкӀу шӀэмэ, сышъулъэгъужьыщт», етӀани «Ты лъапӀэм дэжь сыдэкӀоежьыщт» зиӀокӀэ къаригъэкӀырэр сыд шъуӀуа?
JHN.16.18	Аущтэу ахэмэ аӀо зэпытыщтыгъ:
JHN.16.18	– «ТӀэкӀу шӀэмэ» зыфиӀорэм къыригъэкӀырэр тшӀэрэп.
JHN.16.19	Исус ахэр къеупчӀыхэмэ зэрашӀоигъор къышӀи, ариӀуагъ:
JHN.16.19	– «ТӀэкӀу шӀэмэ, сышъулъэгъужьыщтэп, етӀани тӀэкӀу шӀэмэ, сышъулъэгъужьыщт» зыфэсӀуагъэмкӀэ шъузэупчӀыжьа? 
JHN.16.20	Шъыпкъэ дэдэр шъосэӀо, шъо шъугъыщт, шъупыхьащт, ау дунаим ицӀыфхэр гушӀощтых. Шъо шъугу къеощт, ау шъуигукъао текӀынышъ, гушӀуагъокӀэ зэблэхъугъэ хъущт. 
JHN.16.21	Бзылъфыгъэр хъушъэн ихьэмэ
JHN.16.22	Ащ фэдэу шъори джы гукъао шъуиӀ, ау сэ шъуслъэгъужьыщт. Джащыгъум шъори шъугушӀожьыщт, а гушӀуагъори зыми шъутырихыщтэп. 
JHN.16.23	А мафэм зыкӀи шъукъысэупчӀыщтэп. Шъыпкъэ дэдэр шъосэӀо, сэ сцӀэкӀэ Ты лъапӀэм сыд щыщкӀи шъуелъэӀумэ, къышъуфишӀэщт. 
JHN.16.24	Джы нэс сэ сцӀэкӀэ ся Тэ зыкӀи шъуелъэӀугъэп. ШъуелъэӀуи, шъузэрелъэӀурэри шъуиӀэ ыгъэхъущт, шъуигушӀуагъо икъугъэ хъуным пае.
JHN.16.25	– А Ӏофхэр гъэсэпэтхыдэхэмкӀэ шъосӀуагъэх. Ау гъэсэпэтхыдэхэмкӀэ сыкъызыжъудэмыгущыӀэжьын мафэр къэсыщт. А мафэр къызыскӀэ, Ты лъапӀэм ехьылӀагъэу нафэу шъосӀощт. 
JHN.16.26	А мафэм сэ сцӀэкӀэ Ты лъапӀэм шъуелъэӀущт. Шъо къышъохьылӀагъэу Ты лъапӀэм селъэӀунэу шъуасӀорэп; 
JHN.16.27	сыда пӀомэ, шъо шӀу сышъулъэгъугъэу, Тхьэм сызэрэщыщымкӀэ шӀошъхъуныгъэ шъуиӀэ зэрэхъугъэм пае, ежь Ты лъапӀэми шъо шӀу шъуелъэгъу. 
JHN.16.28	Ты лъапӀэм сыщыщэу дунаим сыкъытехьагъ. Джыри зэ дунаим сытекӀыжьынышъ, Ты лъапӀэм дэжь сыдэкӀоежьыщт.
JHN.16.29	– Джы гъэсэпэтхыдэ хэмытэу, нафэу укъэгущыӀэ, – къаӀуагъ Исус игъогу рыкӀохэрэм. 
JHN.16.30	– О зэкӀэри зэрэпшӀэрэри, цӀыф горэм ыгу илъыр пшӀэным пае, а цӀыфыр къыоупчӀыжьынэу щыкӀагъэ зэрэуимыӀэри джы зэдгъэшӀагъ. Ащ пае Тхьэм о узэрэщыщымкӀэ шӀошъхъуныгъэ тиӀ.
JHN.16.31	– Джы шӀошъхъуныгъэ шъуиӀэ хъугъа? – ариӀуагъ Исус ахэмэ. 
JHN.16.32	– Мары, шъо шъузэбгырыкӀыжьэу, шъуащыщэу хэти иунэ зигъэзэжьыщт игъор къэсы пэт ыкӀи къэсыгъах. Сэ сизакъоу утыгум сыкъишъунэщт, ау сизакъоп, сыда пӀомэ, Ты лъапӀэр сигъусэшъ ары.
JHN.16.33	– А Ӏофхэр сэ къызфышъосӀуагъэхэр сэ шъугухэм сызэрарылъым пае, гупсэф шъуиӀэ хъуныр ары. Дунаим къин щышъущэчыщт, ау шъугу шъумыгъэкӀоды: сэ дунаим сытекӀуагъ.
JHN.17.1	А гущыӀэхэр къызеӀохэм, Исус уашъом дэплъыий, къыӀуагъ:
JHN.17.1	– Сэ ся Т, игъо къэсыгъ. О п Къо ищытхъушхо цӀыфхэм ягъэлъэгъу, о п Къуи уищытхъушхо цӀыфхэм аригъэлъэгъуным пае. 
JHN.17.2	Сыда пӀомэ, цӀыф пстэуми тетыгъо афыриӀэнэу о п Къо ыӀэ ахэр иплъхьагъэх, о ащ ыӀэ иплъхьэгъэ цӀыф пстэуми мыкӀодыжьын щыӀэныгъэ аритыным пае. 
JHN.17.3	ЦӀыфхэм мыкӀодыжьын щыӀэныгъэ яӀэ зэрэхъурэ гъогур о Тхьэ шъыпкъэ закъор узэрашӀэщтри, о къэбгъэкӀогъэ Исус Христос зэрашӀэщтри ары. 
JHN.17.4	Сэ Ӏофэу згъэцэкӀэнэу спшъэ къиплъхьагъэр зэрэзгъэцэкӀагъэмкӀэ дунаим ицӀыфхэм о уищытхъушхо язгъэлъэгъугъ. 
JHN.17.5	Джы, ся Т, дунаир къэхъуным ыпэкӀэ, уадэжь щысиӀэгъэ щытхъушхом фэдэ щытхъушхо уадэжь щысиӀэ гъэхъу.
JHN.17.6	– Дунаим яӀахь хэмылъынэу сӀэ къиплъхьэгъэ цӀыфмэ о уязгъэшӀагъ. Ахэр о уицӀыфыгъэх, сӀэ къиплъхьагъэх, уигущыӀэхэри агъэцэкӀагъэх. 
JHN.17.7	Сэ сӀэ къиплъхьагъэр зэкӀэ уадэжь къызэрикӀыгъэр ахэмэ джы ашӀэ; 
JHN.17.8	сыда пӀомэ, о сӀэ къиплъхьэгъэ гущыӀэхэр сэ ахэмэ аӀэ ислъхьажьыгъэх. Ахэмэ а гущыӀэхэр аштагъэх. Сэ о сызэрэпщыщым ишъыпкъагъэ зэрагъэшӀагъ, о сыкъызэрэбгъэкӀуагъэмкӀи шӀошъхъуныгъэ яӀэ хъугъэ. 
JHN.17.9	Сэ ахэмэ апае сыолъэӀу. Дунаим ицӀыфхэр арэп сыкъызфыолъэӀурэр, о сэ сӀэ къиплъхьэгъэ цӀыфхэр ары нахь, сыда пӀомэ, ахэр оуиех. 
JHN.17.10	ЦӀыфхэу сӀэ илъхэр зэкӀэри о уиех, уицӀыфхэри зэкӀэ сэ сиех. Ахэми сищытхъушхо агъэнафэ. 
JHN.17.11	Сэ джы дунаим сытетыжьыщтэп, ау ахэр джыри дунаим тетых. Сэ уадэжь сыкъэкӀожьыщт. Ся Тэ лъапӀ, о пцӀэу сэ къысэптыгъэм ыкӀуачӀэкӀэ ахэр къэухъумэх, оррэ сэррэ зы тызэрэхъурэм фэдэу, ахэри зы хъунхэм пае. 
JHN.17.12	Сэ ахэмэ сызырягъусэм, о пцӀэу къысэптыгъэм ыкӀуачӀэкӀэ ахэр къэсыухъумэщтыгъэх, сафэсакъыщтыгъ. КӀодын фэе цӀыфым
JHN.17.13	– Ау джы уадэжь сыкъэкӀожьыщт. Дунаим сытетыфэ, мы гущыӀэхэр къэсэӀох, сигушӀуагъо ахэмэ агухэм икъугъэу арылъ хъуным пае. 
JHN.17.14	О уигущыӀэхэр ахэмэ аӀэ ислъхьажьыгъэх. Сэ мы дунаим сызэрэщымыщым фэдэу, ахэри мы дунаим зэрэщымыщхэм пае, мы дунаим ицӀыфхэм ахэр ауджэгъугъэх. 
JHN.17.15	СыкъызэрэолъэӀурэр ахэр дунаим тепхыжьынхэр арэп, шэйтаным о щыуухъумэнхэр ары нахь. 
JHN.17.16	Сэ мы дунаим сызэрэщымыщым фэдэу, ахэри мы дунаим щыщхэп. 
JHN.17.17	Ахэмэ шъыпкъэмкӀэ зыкъыуатыжьынэу гъэхъу. О уигущыӀэхэр ары шъыпкъэхэр. 
JHN.17.18	О дунаим сыкъызэрэбгъэкӀуагъэм фэдэу, сэри ахэр дунаим згъэкӀуагъэх. 
JHN.17.19	Сэ ахэмэ яхьатыркӀэ зыкъыосэты, ахэми шъыпкъэу зыкъыуатыгъэ хъуным пае.
JHN.17.20	– Ахэмэ язакъоп сэ сыкъызфыолъэӀурэр, ахэмэ ягущыӀэхэмкӀэ сэркӀэ шӀошъхъуныгъэ зиӀэ хъущт цӀыфхэми сакъыфыолъэӀу. 
JHN.17.21	Ахэри зэкӀэ зы орэхъух. О ся Тэ, сыгу уилъ зэпытэу, сэри о угу сызэрилъ зэпытым фэдэу, тэ ахэми агухэм тарылъ зэпытынэу сыкъыолъэӀу. Ащыгъум о сыкъызэрэбгъэкӀуагъэмкӀэ дунаим ицӀыфмэ шӀошъхъуныгъэ яӀэ хъущт. 
JHN.17.22	О сэ щытхъушхо сиӀэ зэрэбгъэхъугъэм фэдэу, сэри ахэмэ щытхъушхо яӀэ згъэхъугъэ, тэ тызэрэзым фэдэу, ахэри зы хъунхэм пае: 
JHN.17.23	сэ ахэмэ агухэм сарылъ зэпытэу, о сэ сыгу уилъ зэпытэу, шъыпкъэмкӀэ зы орэхъух. Ащыгъум о сыкъызэрэбгъэкӀуагъэри, шӀу сызэрэплъэгъугъэм фэдэу, ахэри шӀу зэрэплъэгъугъэхэри дунаим ицӀыфхэм ашӀэщт.
JHN.17.24	– Ся Т, цӀыфхэу о сӀэ къиплъхьагъэхэр сыздэщыӀэм сигъусэхэу щыӀэхэ сшӀоигъу, щытхъушхоу сиӀэ бгъэхъугъэр алъэгъуным пае. А щытхъушхор сиӀэ зыкӀэбгъэхъугъэр дунаир къэхъуным ыпэкӀэ шӀу сызэрэплъэгъугъэр ары.
JHN.17.25	– Ся Тэ заф, дунаим ицӀыфхэм о уашӀэрэп, ау сэ усэшӀэ. СицӀыфхэм о сыкъызэрэбгъэкӀуагъэр ашӀэ. 
JHN.17.26	Сэ ахэмэ уязгъэшӀагъ, уязгъэшӀэщт, шӀулъэгъуныгъэу о къысфыуиӀэр ахэми агухэм арылъ зэпытыным паий, сэри ахэмэ агухэм сарылъ зэпытыным паий.
JHN.18.1	Исус а гущыӀэхэр къызеӀохэ ужым, дэкӀи, игъогу рыкӀохэрэр игъусэхэу Кедрон зыцӀэ къуладжэм зэпырыкӀыгъ. Ащ дэжьым хатэ горэ Ӏулъыгъ. Исусрэ игъогу рыкӀохэрэмрэ а хатэм дэхьагъэх.
JHN.18.2	Иудэу Исус тетыгъо зиӀэхэм язгъэубытыщтым а чӀыпӀэр ышӀэщтыгъ, сыда пӀомэ, Исусрэ игъогу рыкӀохэрэмрэ а чӀыпӀэм бэрэ щызэӀукӀэщтыгъэх. 
JHN.18.3	Джаущтэу дзэлӀ купрэ къэрэгъулэ купэу дин пэщэшхохэми фарисейхэми агъэкӀуагъэмрэ Иудэ зыдищагъэх. Ахэр машӀо зыхэгъэнэгъэ бэщхэри, остыгъэхэри, Ӏашэхэри аӀыгъхэу къэкӀуагъэх.
JHN.18.4	Исус къехъулӀэщтыр зэкӀэ ешӀэти, апэгъокӀи, яупчӀыгъ:
JHN.18.4	– Хэта шъузлъыхъурэр?
JHN.18.5	– Назарет щыщ Исус ары, – къыраӀуагъ ахэмэ.
JHN.18.5	– Сэры ар, – ариӀуагъ Исус. Иудэу Исус ахэмэ язгъэубытыщтыр ахэтыгъ.
JHN.18.6	«Сэры ар», – Исус зареӀом, зэкӀакӀохи, ахэмэ чӀыгум зырадзыхыгъ.
JHN.18.7	– Хэта шъузлъыхъурэр? – яупчӀыгъ джыри зэ Исус.
JHN.18.7	– Назарет щыщ Исус ары, – къыраӀожьыгъ ахэмэ.
JHN.18.8	– Сэры ар шъосӀуагъэба? – ариӀуагъ Исус. – Сэрымэ шъузлъыхъурэр, сигъусэхэм зи яшъумышӀэу, орэкӀожьых!
JHN.18.9	Исус аущтэу зыфиӀуагъэр ежь мы гущыӀэхэу Ты лъапӀэм риӀогъагъэхэр къэшъыпкъэжьынхэр ары:
JHN.18.9	– О сӀэ къиплъхьэгъэ цӀыфхэм ащыщэу зи згъэкӀодыгъэп.
JHN.18.10	Симон Петрэ чатэ зыдиӀыгъыгъэти, ар къырихи, дин пэщэшхом иунэӀут еуи, иджабгъу тхьакӀумэ гуиупкӀыгъ. А унэӀутым ыцӀагъэр Малх.
JHN.18.11	– Чатэр сапӀэм илъхьажь, – риӀуагъ Петрэ Исус. – Ты лъапӀэм къыситыгъэ къиным ишъуалъэ итым сешъон фаеба?
JHN.18.12	ЕтӀанэ дзэ пащэр ягъусэу дзэлӀ купымрэ джурт къэрэгъулэхэмрэ Исус аубыти, Ӏэхъу тыралъхьагъ. 
JHN.18.13	Ыпэ рапшӀэу Аннэ
JHN.18.14	А Кайафэ ары адрэ джуртхэм агурызгъаӀозэ, моущтэу языӀогъагъэр: «Тэ тлъэпкъ зэкӀэ лӀэным нахьи, нэбгырэ закъо лӀэмэ, нахьышӀу».
JHN.18.15	Симон Петрэрэ Исус игъогу рыкӀохэрэм ащыщэу нэмыкӀ горэмрэ Исус кӀэлъыкӀощтыгъэх. А лӀэу Исус игъогу рыкӀорэр дин пэщэшхом инэӀосагъэти, Исус игъусэу дин пэщэшхом ищагу дэхьагъ. 
JHN.18.16	Ау Петрэ дэмыхьэу, къэлэпчъэ кӀыбым къэнагъ. Ащ нэужым Исус игъогу рыкӀорэ лӀэу дин пэщэшхом инэӀуасэр къыдэкӀыжьи, пчъэӀут пшъашъэм дэгущыӀи, Петрэ щагум дищагъ.
JHN.18.17	– Ори а лӀым игъогу рыкӀохэрэм уащыщба? – къыриӀуагъ пчъэӀут пшъашъэм Петрэ.
JHN.18.17	– Хьау, сэ ахэмэ сащыщэп, – ыӀуагъ Петрэ.
JHN.18.18	ЧъыӀагъэти, унэӀутхэмрэ адрэ лӀыхэмрэ шӀомыкӀ машӀо ашӀыгъэу, зырагъэоу щытыгъэх. Петри ахэмэ задыригъэоу ахэтыгъ.
JHN.18.19	Джащыгъум дин пэщэшхор Исус къеупчӀыгъ:
JHN.18.19	– О уигъогу рыкӀохэрэр хэтха? Ӏофхэу цӀыфхэм ябгъашӀэхэрэр сыдха?
JHN.18.20	– Шъэф хэмылъэу дунаим ицӀыфмэ садэгущыӀэщтыгъ, – джэуап ритыжьыгъ Исус. – Синэгогуми, Тхьэм иунэшхуи, джуртхэр зэкӀэ зыщызэӀукӀэхэрэми, цӀыфхэм Тхьэм игущыӀэхэр щязгъэшӀэ зэпытыщтыгъ. Шъэфэу зи сӀуагъэп. 
JHN.18.21	Сыда сэ укъызкӀысэупчӀырэр? ГущыӀэхэу ясӀуагъэхэр зэхэзыхыгъэмэ яупчӀ. Ахэмэ гущыӀэу сӀуагъэхэр ашӀэба?
JHN.18.22	Исус аущтэу къызеӀом, къэрэгъулэхэм ащыщэу пэгъунэгъум, Исус къенэпэшъуауи, ыӀуагъ:
JHN.18.22	– Дин пэщэшхом сыдэущтэу удэгущыӀэра?
JHN.18.23	– Мыхъун къэсӀуагъэмэ, къысэгъэлъэгъу, – риӀуагъ Исус. – Ау шъыпкъэр къэсӀуагъэмэ, сыд пае укъысаора?
JHN.18.24	Исус Ӏэхъу телъэу дин пэщэшхоу Кайафэ дэжь Аннэ дзэлӀхэм итӀанэ аригъэщэгъагъ.
JHN.18.25	Ащ нэсыфэ Симон Петрэ машӀом Ӏутэу зыригъэущтыгъ.
JHN.18.25	– Ори а лӀым игъогу рыкӀохэрэм уащыщба? – къыраӀуагъ адрэхэм.
JHN.18.25	– Хьау, сэ ахэмэ сащыщэп, – ыӀуагъ Петрэ афемыуцолӀэжьэу.
JHN.18.26	Дин пэщэшхом иунэӀутхэм ащыщэу зытхьакӀумэ Петрэ гуиупкӀыгъэм иблагъэ горэм къыӀуагъ:
JHN.18.26	– А лӀым уригъусэу хатэм удэслъэгъуагъэба?
JHN.18.27	– Хьау, ар шъыпкъэп, – ыӀуи, Петрэ джыри зэ еуцолӀэжьыгъэп. Ардэдэм атакъэр къэӀуагъ.
JHN.18.28	Ащ нэуж Кайафэ иунэ Исус ращыжьи, рим Ӏэшъхьэтетым иунэшхоу преторие зыцӀэм чӀащагъ. Нэф шъыгъагъэ. А джуртхэр преторием чӀэхьагъэхэп, сыда пӀомэ, Ӏутыжъ мэфэкӀ мэфэшхо пчыхьэшъхьашхэр ашӀышъуным пае, мыкъабзэ зашӀыным фэягъэхэп
JHN.18.29	Арыти, Ӏэшъхьэтет Пилат
JHN.18.29	– Мы лӀыр сыда зэрыжъугъэмысэрэр?
JHN.18.30	– Мы лӀым бзэджагъэ ымышӀагъэмэ, уадэжь къэтщэщтыгъэп, – раӀожьыгъ ахэмэ.
JHN.18.31	– Шъо шъущэжьи, шъуихабзэ тетэу ышӀагъэм фэшъуашэу хьыкум тешъушӀыхь! – къариӀуагъ Пилат.
JHN.18.31	– Тэ зыгорэм укӀ тетлъхьан тыфитэп, – раӀуагъ джуртмэ Пилат. 
JHN.18.32	Аущтэу зыкӀэхъугъэр Исус лӀакӀэ фэхъущтыр
JHN.18.33	Джащыгъум Пилат джыри преторием чӀэхьажьи, Исус чӀаригъащи, риӀуагъ:
JHN.18.33	– Джуртхэм уряпачъыхьа?
JHN.18.34	– Ар ор-орэу къэоӀуа, хьауми нэмыкӀхэр къыбдэгущыӀэхэзэ, сэ къысэхьылӀагъэу аӀуагъа? – къыӀожьыгъ Исус.
JHN.18.35	– Сэ сыджурта? – джэуап къытыжьыгъ Пилат. – О плъэпкъырэ дин пэщэшхохэмрэ укъысфащагъ. Сыда пшӀагъэр?
JHN.18.36	– Сипачъыхьагъу мы дунаим щыщэп, – пэгъокӀ къытыжьыгъ Исус. – Сипачъыхьагъу мы дунаим щыщыгъэмэ, джуртхэм саӀэкӀэмыфэным пае, къысфэлажьэхэрэр заощтыгъэх. Ау сэ сипачъыхьагъу мы дунаим щыщэп.
JHN.18.37	– О упачъыхь ащыгъум? – еупчӀыгъ Пилат Исус.
JHN.18.37	– Ары, къызэрэпӀорэм фэд
JHN.18.38	– Шъыпкъэу зыфапӀорэр сыда? – еупчӀыгъ Исус Пилат.
JHN.18.38	Пилат ар къызэреӀоу, джыри джуртмэ адэжь чӀэкӀи, ариӀуагъ:
JHN.18.38	– Мы лӀыр зэрызгъэмысэн езгъотылӀэрэп. 
JHN.18.39	Ау Ӏутыжъ мэфэкӀ мэфэшхо къэс, хьапсчӀэс горэ къышъуфэстӀупщыжьыныр шъуихабзэ. Арышъ, «Джуртхэм япачъыхь» зыфаӀорэр къышъуфэстӀупщыжьыным шъуфая?
JHN.18.40	– Мы лӀыр арэп тызыфаер, Бараббэ шъхьафит къытфэшӀыжь! – аӀозэ къэзэрэгъэкууагъэх ахэр. Бараббэ зыцӀэр хъункӀэкӀуагъ.
JHN.19.1	Ащ нэужым Пилат дзэлӀхэм Исус аригъэубыти, къамыщкӀэ ригъэуагъэх. 
JHN.19.2	ДзэлӀхэм панэм хэшӀыкӀыгъэ пачъыхьэ тандж абли, Исус ышъхьэ тыралъхьагъ. Плъыжь чӀапцӀэу шъошэ кӀыхьи щалъагъ. 
JHN.19.3	ЕтӀанэ къыбгъодахьэхэти, аӀощтыгъ:
JHN.19.3	– Опсэу, джуртмэ япачъыхь! ЕтӀанэ енэпэшъуаощтыгъэх.
JHN.19.4	Пилат джыри зэ преторием къычӀэкӀи, джуртмэ ариӀуагъ:
JHN.19.4	– Зэрызгъэмысэн зи зэресымыгъотылӀэрэр шъушӀэным пае, мары, къышъуфэсэщэ.
JHN.19.5	Ащ нэуж Исус пэнэ танджыр ышъхьэ телъэу, шъошэ кӀыхьэ плъыжь чӀапцӀэр щыгъэу къычӀэкӀыгъ. Пилат цӀыфхэм ариӀуагъ:
JHN.19.5	– Мары а цӀыфыр.
JHN.19.6	Ау дин пэщэшхохэмрэ къэрэгъулэхэмрэ Исус залъэгъум, къэзэрэгъэкуощтыгъэх:
JHN.19.6	– Къащым теӀулӀ! Къащым теӀулӀ!
JHN.19.6	– Ар шъо шъущэжьи, къащым тешъуӀулӀ, – ариӀуагъ Пилат, – сыда пӀомэ, сэ зэрызгъэмысэн зи езгъотылӀэрэп.
JHN.19.7	– Тэ хабзэ тиӀ,
JHN.19.8	Пилат а гущыӀэхэр зызэхехым, лъэшэу къэщтагъ. 
JHN.19.9	Джыри преторием чӀэхьажьи, Исус риӀуагъ:
JHN.19.9	– Тыдэ ущыща? Исус джэуап къыритыжьыгъэп.
JHN.19.10	– УкъыздэгущыӀэрэп, ара? – еупчӀыгъ Пилат Исус. – ПшӀэрэба шъхьафитэу устӀупщыжьынэуи, къащым утырязгъэӀулӀэнэуи тетыгъо зэрэсиӀэр.
JHN.19.11	– Ыпшъэ щыӀэ Тхьэм къыуимытыгъэмэ, зыгорэ къысэпшӀэнэу тетыгъо уиӀэщтыгъэп, – къыриӀожьыгъ Исус. – Аущтэу зэрэщытым пае, о сыкъыпӀэкӀэзгъэхьагъэм псэкӀод нахьыбэ иӀ.
JHN.19.12	Ащ щегъэжьагъэу Исус зэритӀупщыжьыщтым Пилат ыуж итыгъ. Ары шъхьакӀэ джуртхэр къэзэрэгъэкуощтыгъэх:
JHN.19.12	– Ар шъхьафитэу птӀупщыжьмэ, Кайсарым уриныбджэгъоп. Хэтми ежь пачъыхьэ зызышӀыжьырэр Кайсарым ипый.
JHN.19.13	Пилат а гущыӀэхэр зызэхехым, Исус къычӀищи, хьыкум тӀысыпӀэм тетӀысхьагъ. А тӀысыпӀэр зыдэщыӀэ чӀыпӀэм ыцӀэ Литосторотон, джуртыбзэкӀи Габбэтэ ары. 
JHN.19.14	А мафэр Ӏутыжъ зыцӀэ мэфэкӀ мэфэшхом ыпэ бэрэскэшхо мэфагъ. Сыхьатыр пшӀыкӀутӀум дэжьыгъ.
JHN.19.14	– Мары шъуипачъыхьэ! – ариӀуагъ Пилат джуртмэ.
JHN.19.15	– Ӏущ, Ӏущ, ар къащым теӀулӀ, – къэзэрэгъэкуощтыгъэх ахэр.
JHN.19.15	– Шъуипачъыхьэ къащым тесӀулӀэна? – ариӀожьыгъ Пилат.
JHN.19.15	– Кайсарым нэмыкӀ пачъыхьэ тиӀэп, – аӀожьыгъ дин пэщэшхохэм.
JHN.19.16	Аущтэу къызыраӀом, Пилат Исус къащым тыраӀулӀэнэу аӀэкӀилъхьагъ.
JHN.19.16	ЕтӀанэ Исус зыдащи, ӀукӀыжьыгъэх. 
JHN.19.17	Исус икъащ ыхьэу, къалэм дэкӀи, чӀыпӀэу «Шъхьапкъ ЧӀыпӀэ» зыфаӀорэм ащагъ. А чӀыпӀэр джуртыбзэкӀэ Голгофэ зыцӀэр ары. 
JHN.19.18	А чӀыпӀэм Исус къащым щытыраӀулӀагъ. НэбгыритӀу игъусэуи, зыр зы бгъумкӀэ адрэр адырабгъукӀэ, Исус азыфагу дэтэу къащхэм атыраӀулӀагъэх.
JHN.19.19	Пилат пхъэмбгъу горэм «Назарет щыщ Исусэу джуртмэ я Пачъыхь» ыӀоу, идзэлӀхэм тыраригъатхи, къащым тыраригъэгъэуцуагъ. Ар джуртыбзэкӀи, латинабзэкӀи, алыджыбзэкӀи тетхэгъагъ. 
JHN.19.20	Исус къащым зыщытраӀулӀэгъэ чӀыпӀэр къалэм игъунэгъути, джуртхэм ащыщхэу ащ еджагъэр бэ. 
JHN.19.21	Ау джуртхэм ядин пэщэшхохэм Пилат раӀуагъ:
JHN.19.21	– «Джуртмэ я Пачъыхь» пӀоу темытх, ау «Сэ джуртхэм сыря Пачъыхь мы лӀым ыӀуи» зэриӀощтыгъэр тетх.
JHN.19.22	– Сэ тестхагъэр тестхэгъах, – къыӀожьыгъ Пилат.
JHN.19.23	ДзэлӀхэм Исус къащым зытыраӀулӀэм, ищыгъынхэр аштэхи, хэтрэ дзэлӀым Ӏахь фашӀэу, ӀахьиплӀэу агощыгъ. Джанэри аштагъ, ары шъхьакӀэ джанэр мыдыгъэу, ыпшъэ щегъэжьагъэу ылъапэ нэс шъагъэу, зы шэкӀышхуагъ.
JHN.19.24	– Мыр зэготэшъумыгъэтхъэу, пхъэдз итэжъугъадзи, зытефэрэм еттыщт, – зэраӀожьыгъ ахэмэ. Аущтэу зыкӀэхъугъэр мы гущыӀэхэу Исус ехьылӀагъэу Тхьэм игущыӀэ тхыгъэхэр
JHN.19.24	– Сэ сищыгъынхэр зэфагощыгъэх, сиджанэ пае пхъэдз радзагъ. А гущыӀэу тхыгъэхэм атетэу дзэлӀмэ ашӀагъ.
JHN.19.25	Исус икъащ дэжь яни, янэ ышыпхъуи, Клеопэ зыцӀэм ишъхьэгъусэ Мерэми, къуаджэу Магдэлэ щыщ Мерэми щытыгъэх. 
JHN.19.26	Исус янэрэ игъогу рыкӀохэрэм ащыщэу ежь анахь шӀу ылъэгъурэмрэ ащ дэжьым щытхэу зелъэгъухэм, янэ риӀуагъ:
JHN.19.26	– О бзылъфыгъ, джы мары о пкъо!
JHN.19.27	ЕтӀанэ а нэбгырэу игъогу рыкӀорэм риӀуагъ:
JHN.19.27	– Джы мары уянэ! А сыхьатым къыщегъэжьагъэу а лӀэу Исус игъогу рыкӀорэм ежь иунэ Исус янэ щигъэпсэунэу ыщагъ.
JHN.19.28	Ащ нэужым иӀоф зэриухыгъэр Исус ешӀэти, Тхьэм игущыӀэ тхыгъэхэр къэшъыпкъэжьынхэм пае къыӀуагъ:
JHN.19.28	– ПсыфалӀэ сэлӀэ.
JHN.19.29	Ащ дэжьым сэнэпс шӀоӀугъэ изэу апс горэ щытыгъ. КӀышъор зэраӀотырэ горэ сэнэпс шӀоӀугъэм хагъауи, хьисоп зыцӀэ къамыл бэщым палъхьи, Исус ыӀупэ рахьылӀагъ. 
JHN.19.30	Исус сэнэпс шӀоӀугъэм зыкӀэшъу ужым, ыӀуагъ:
JHN.19.30	– СиӀоф ухыгъэ. ЕтӀанэ ышъхьэ къыуфи, ыпсэ ытыгъ.
JHN.19.31	Бэрэскэшхо мэфагъ. Ащ къыкӀэлъыкӀорэ шэмбэтыр мэфэшхуагъ. Шэмбэт мафэм хьадэхэр къащхэм апамыгъэлъынхэм пае, джуртхэр Пилат елъэӀугъэх:
JHN.19.31	– Унашъо шӀы. Къащхэм атыраӀулӀагъэхэм алъэкӀэнхэр зэпарэутхи
JHN.19.32	ДзэлӀхэр къакӀохи, апэрэм ылъэкӀэнхэр зэпаутыгъ. ЕтӀанэ адрэ нэбгырэу адрэ къащым тыраӀулӀагъэм ылъэкӀэнхэр зэпаутыгъ. 
JHN.19.33	Ары шъхьакӀэ, ящэнэрэ къащым, Исус дэжь, Ӏухьэхи, зэрэлӀагъэр залъэгъум, ащ ылъэкӀапӀэхэр зэпаутыгъэхэп. 
JHN.19.34	Ау дзэлӀмэ ащыщэу зыгорэ Исус ычапэ пчыкӀэ хэпыджагъ. Зэрэхэпыджэу, лъи пси къикӀыгъ. 
JHN.19.35	Хъугъэр зылъэгъугъэм ар къыушыхьатыгъ, къыушыхьатыгъэри шъыпкъэ. Ар зэрэшъыпкъэр ащ ешӀэ. Шъо шӀошъхъуныгъэ шъуиӀэныр ары ащ къызкӀиушыхьатырэр. 
JHN.19.36	Мы Ӏофхэр зэкӀэ аущтэу зыкӀэхъугъэхэр Тхьэм мы игущыӀэ тхыгъэхэр
JHN.19.36	– Ащ ыкъупшъхьэхэм ащыщэу зи зэпыутыщтэп.
JHN.19.37	Ащ нэмыкӀэуи Тхьэм игущыӀэ тхыгъэхэм моущтэу арыт
JHN.19.37	– Зыхэпыджагъэхэм еплъыщтых.
JHN.19.38	Юсыф ыцӀэу, къуаджэу Ариматей
JHN.19.38	– Исус ихьадэ къащым къыпысхыжьынэу фит сышӀ. Пилат фит зешӀым, Юсыф кӀуи, Исус ихьадэ къащым къыпихыжьыгъ.
JHN.19.39	Юсыф игъусэу Никодими къэкӀуагъ. А Никодимыр ары Исус дэжь чэщым къэкӀогъагъэр. Ащ литришъэ фэдиз зэхэгъэкӀухьагъэу, мэ ӀэшӀу зыпихырэ уцхэу смирнэрэ алоерэ къыздихьыгъ. 
JHN.19.40	ЕтӀанэ а нэбгыритӀумэ Исус ихьадэ къащым къыпахыжьи, джуртмэ хьадэр зэрэчӀалъхьажьырэ хабзэм тетэу, мэӀэшӀу зыпихырэ уцхэр хэкӀагъэхэу чэфынхэр хьадэм ращэкӀыгъэх. 
JHN.19.41	Исус къащым зыщытыраӀулӀэгъэ чӀыпӀэм хатэ горэ Ӏулъыгъ. А хатэм къэунакӀэу егъашӀэми зы хьадэ зычӀамылъхьажьыгъэр дэтыгъ. 
JHN.19.42	Джуртмэ шэмбэт мафэм пае зызыщагъэхьазырырэ мафэти, а къэунэри гъунэгъугъэти, Исус ихьадэ ащ чӀалъхьажьыгъ.
JHN.20.1	Тхьэмафэм иапэрэ мафэм
JHN.20.2	Мерэм Симон Петрэрэ игъогу рыкӀохэрэм ащыщэу Исус анахь шӀу ылъэгъурэмрэ адэжь чъи, ариӀуагъ:
JHN.20.2	– Зиусхьаныр къэунэм чӀахыгъ, зыдахьыгъэри тшӀэрэп.
JHN.20.3	Петрэрэ адрэ лӀэу Исус игъогу рыкӀорэмрэ унэм икӀыхи, къэунэмкӀэ ежьагъэх. 
JHN.20.4	ТӀури зэгъусэхэу чъагъэх, ау адрэ лӀэу Исус игъогу рыкӀорэр Петрэ нахьи нахь псынкӀэу чъи, апэ къэунэм нэсыгъ. 
JHN.20.5	Зиуфи, чӀаплъи, чэфынхэр щылъхэу ылъэгъугъ, ау къэунэм чӀэхьагъэп. 
JHN.20.6	Ащ ыуж итэу, Симон Петрэ къэси, къэунэм чӀэхьагъ. ЗычӀахьэм, чэфынхэр ащ дэжьым щылъхэу ылъэгъугъ, 
JHN.20.7	ау Исус ышъхьэ ещэкӀыгъэгъэ чэфыныр адрэ чэфынхэм абгъодэмылъэу, зэкӀоцӀыщыхьагъэу чӀыпӀэ шъхьаф щылъыгъ. 
JHN.20.8	ЕтӀанэ адрэ лӀэу Исус игъогу рыкӀорэу апэ къэсыгъагъэр къэунэм чӀэхьагъ. Ащи зэкӀэ ылъэгъуи, ышӀошъ хъугъэ; 
JHN.20.9	сыда пӀомэ, Тхьэм игущыӀэ тхыгъэхэм зэрарытым фэдэу, Исус лӀагъэхэм къахэтэджыкӀыжьын зэрэфэягъэр ахэмэ къагурыӀогъагъэгоп. 
JHN.20.10	ЕтӀанэ а лӀыхэу Исус игъогу рыкӀохэрэм ядэжь агъэзэжьыгъ.
JHN.20.11	Мерэм къэунэм дэжь щытэу гъыщтыгъ. Гъызэ къэунэм чӀэплъэнэу зызеуфэм, 
JHN.20.12	мэлэӀичӀитӀу фыжьыкӀэ фэпагъэхэу, Исус ихьадэ зыдэщылъыгъэм дэжь, зыр ышъхьэкӀэ адрэр ылъапэкӀэ, щысхэу ылъэгъугъ.
JHN.20.13	– О бзылъфыгъ! Сыда узкӀэгъырэр? – къыраӀуагъ ахэмэ Мерэм.
JHN.20.13	– Си Зиусхьан ихьадэ чӀахыгъ, зыдахьыгъэри сшӀэрэп, – ариӀожьыгъ Мерэм.
JHN.20.14	Ар къыӀуагъэу зыкъызызэрегъэзэкӀым, Исус щытэу ылъэгъугъ, ау ар зэрэ Исусыр ышӀагъэп.
JHN.20.15	– О бзылъфыгъ, сыда узкӀэгъырэр? – къыриӀуагъ Исус. – Хэта узлъыхъурэр? Мерэм хатэм пэсырэ лӀыр арэу къышӀошӀи, риӀуагъ:
JHN.20.15	– Тхьэматэ, орымэ ар чӀэзыхыгъэр, зыдэпхьыгъэр къысаӀуи, сэ схьыжьыщт.
JHN.20.16	– Мерэм! – къыриӀуагъ Исус. Ар зеӀом, Мерэм зыкъызэригъэзэкӀи, джуртыбзэкӀэ риӀуагъ:
JHN.20.16	– Раббуни! (Раббуним къикӀырэр «Дин ГъэсакӀор» ары.)
JHN.20.17	– Укъызнэмыс, – къыӀуагъ Исус, – сыда пӀомэ, Ты лъапӀэм дэжь джыри сыдэкӀоежьыгъэгопышъ ары, ау сшыхэм
JHN.20.18	Ар къызыреӀом, Магдалэ щыщ Мерэм Исус игъогу рыкӀохэрэм адэжь кӀуи, Зиусхьаныр зэрилъэгъугъэри мы гущыӀэхэр къызэриӀуагъэхэри ариӀотэжьыгъ.
JHN.20.19	А тхьэмафэм иапэрэ мэфэ дэдэм пчыхьэм Исус игъогу рыкӀохэрэр унэ горэм щызэрэугъоигъэх. Джуртмэ ащыщынэщтыгъэхэти, унэу зыщызэӀукӀагъэхэм ипчъэхэр агъэпытагъэх. Джащыгъум Исус адэжь къакӀуи, пчэгум къиуцуи, къариӀуагъ:
JHN.20.19	– Гупсэф шъуиӀэу шъопсэу!
JHN.20.20	Ар къызеӀом, ыӀэхэри ычапи къаригъэлъэгъугъ. Зиусхьаныр залъэгъум, игъогу рыкӀохэрэр гушӀуагъэх.
JHN.20.21	– Гупсэф шъуиӀэу шъопсэу! – къариӀуагъ Исус джыри зэ. – Ты лъапӀэм сэ сыкъызэригъэкӀуагъэм фэдэу, сэри шъусэгъакӀо.
JHN.20.22	Ар къызеӀо ужым, игъогу рыкӀохэрэм япщи, ариӀуагъ: – Тхьэм ы Псэ ЛъапӀэ шъугухэм арысэжъугъалъхь. 
JHN.20.23	ПсэкӀодхэр шъо зыфэжъугъэгъурэм фэгъущтых, зыфэшъумыгъэгъурэми фэгъущтхэп.
JHN.20.24	Исус игъогу рыкӀорэ нэбгырэ пшӀыкӀутӀумэ язэу Фомэу ТӀуазэкӀэ заджэхэрэр Исус къызэкӀом, адрэмэ ягъусагъэп.
JHN.20.25	Адрэ лӀыхэу Исус игъогу рыкӀохэрэм къыраӀуагъ:
JHN.20.25	– Зиусхьаныр тлъэгъугъэ.
JHN.20.25	– ГъучӀыӀунэ опӀэ гъуанэхэр Исус ыӀэмэ атесымылъагъохэу, сэ сӀэхъуамбэ а гъучӀыӀунэ уапӀэ гъуанэхэм атесымылъхьэу, сэ сӀи Исус ычапэ тесымылъхьэу сшӀошъ хъущтэп, – ариӀуагъ Фомэ ахэмэ.
JHN.20.26	Мэфий зытешӀэм ыуж, Исус игъогу рыкӀохэрэр джыри унэм исыгъэх, Фоми ягъусагъ. Пчъэхэр агъэпытагъэхэ пэтми, Исус къакӀуи, пчэгум къиуцуи, къариӀуагъ:
JHN.20.26	– Гупсэф шъуиӀэу шъопсэу!
JHN.20.27	ЕтӀанэ Исус Фомэ риӀуагъ:
JHN.20.27	– О пӀэхъуамбэ моу къытелъхь, сӀэмэ къяплъ. ПӀи къэщэий, сэ счапэ къытелъхь, пшӀошъ мыхъоу ущымыт, шӀошъхъуныгъэ зигъаӀ.
JHN.20.28	– О уси Зиусхьан ыкӀи уси Тхь! – риӀуагъ Фомэ Исус.
JHN.20.29	– Сэ сыплъэгъугъэти, пшӀошъ хъугъэ, – къыриӀуагъ Исус. – Мы Ӏофхэр амылъэгъугъэхэ пэтми, шӀошъхъуныгъэ зиӀэ хъугъэхэр гъогу мафэ теуцуагъэх.
JHN.20.30	Мы нэшэнэ гъэшӀэгъонхэм анэмыкӀэу Исус игъогу рыкӀохэрэм апашъхьэ мы тхылъым имытхэу, нэшэнэ гъэшӀэгъон Ӏаджыхэри къыгъэлъэгъуагъэх. 
JHN.20.31	Ау мы Ӏофхэр зыкӀэттхыгъэр Исус Христос Тхьэм зэры КъомкӀэ шӀошъхъуныгъэ шъуиӀэ хъуныр ары, а шӀошъхъуныгъэмкӀи Исус ыцӀэкӀэ мыкӀодыжьын щыӀэныгъэ шъуиӀэ хъуныр ары.
JHN.21.1	Ащ нэуж Тибериадэ зыцӀэ псыхъураем
JHN.21.2	Симон Петрэрэ, Фомэу ТӀуазэкӀэ заджэхэрэмрэ, Галилей хэкум ит къуаджэу Канэ щыщ Натанаилрэ, Зебедей ыкъуитӀурэ, нэмыкӀ нэбгыритӀоу Исус игъогу рыкӀохэрэмрэ зэгъусагъэх.
JHN.21.3	– Пцэжъыяшэ сыкӀощт, – ариӀуагъ Симон Петрэ адрэхэм.
JHN.21.3	– Тэри тыкъыбдэкӀощт, – къыраӀожьыгъ ахэмэ. ЕтӀанэ ежьэхи, къуашъом итӀысхьэхи, кӀуагъэх. А чэщым зи къаубытыгъэп.
JHN.21.4	Нэф къызэшъым, Исус псыӀушъом Ӏутыгъ, ау ар зэрэ Исусыр игъогу рыкӀохэрэм ашӀэжьыгъэп.
JHN.21.5	– Ныбджэгъухэр, – ариӀуагъ Исус, – пцэжъые къэшъуубытыгъа?
JHN.21.5	– Хьау, зи къэтыубытыгъэп, – къыраӀожьыгъ ахэмэ.
JHN.21.6	– Къуашъом иджабгъу лъэныкъокӀэ хъытыур хэшъудзи, къэшъуубытыщт, – ариӀуагъ Исус. Ар къызеӀом, хъытыур хадзи, пцэжъыябэ хъытыум къызэрихьагъэм пае, хъытыур къыхахыжьын алъэкӀыгъэп.
JHN.21.7	Игъогу рыкӀохэрэм ащыщэу Исус анахь шӀу ылъэгъурэм Петрэ риӀуагъ:
JHN.21.7	– Мыр Зиусхьаныр ары. Симон Петрэ ар зэрэ Зиусхьаныр зызэхехым, ищыгъын кӀыӀутелъ зыщихыгъагъэти, ар къызэрищэкӀыжьи, псым зыхидзагъ. 
JHN.21.8	Адрэ лӀыхэу Исус игъогу рыкӀохэрэм пцэжъыехэр зэрылъ хъытыур къыздалъэшъузэ, къуашъом исхэу къэсыгъэх, сыда пӀомэ, псыӀушъом пэчыжьэу щытыгъэхэп, Ӏэнтэгъу шъитӀум фэдиз ныӀэп зэрэпэчыжьагъэхэр. 
JHN.21.9	ПсыӀушъом къэзынэсхэм, шӀомыкӀ машӀор хэгъэнагъэу, ащ пцэжъые телъэу, хьалыгъуи бгъодэлъэу алъэгъугъ.
JHN.21.10	– Джы къэшъуубытыгъэ пцэжъыехэм ащыщ къэшъухь, – ариӀуагъ Исус.
JHN.21.11	Симон Петрэ къуашъом дэжь кӀуи, пцэжъые инхэр зэрыз хъытыур Ӏушъом къытырилъэшъуагъ. Пцэжъыехэу хъытыум илъыгъэхэр шъэрэ шъэныкъорэ щырэ хъущтыгъэ. Ащ фэдиз илъыгъэми, хъытыур зэӀэтхъыгъэп.
JHN.21.12	– ШъукъакӀуи, пчэдыжьышхэ шъушӀы, – ариӀуагъ Исус.
JHN.21.12	– О хэт ущыща? – ыӀоу, игъогу рыкӀохэрэм ащыщэу зи Исус къеупчӀынэу тегушхуагъэп. Ар зэрэ Зиусхьаныр ашӀагъ. 
JHN.21.13	Исус къакӀуи, хьалыгъур къышти, аритыгъ. Ащ фэдэу пцэжъыехэри аритыгъ. 
JHN.21.14	Исус лӀагъэхэм къызахэтэджыкӀыжь ужым, игъогу рыкӀохэрэм зыкъызэраригъэлъэгъугъэр мыр ящэнэрагъ.
JHN.21.15	Зэшхэхэм ыуж, Исус Симон Петрэ еупчӀыгъ:
JHN.21.15	– Иуан ыкъо Симон, мыхэм сызэралъэгъурэм нахьи нахь шӀу сыолъэгъуа?
JHN.21.15	– Ары, Зиусхьан, – къыриӀожьыгъ Петрэ. – ШӀу узэрэслъэгъурэр о ошӀэ.
JHN.21.15	– Сэ сишъынэхэр гъэхъух, – риӀуагъ Исус.
JHN.21.16	– Иуан ыкъо Симон, шӀу сыолъэгъуа? – еупчӀыгъ ятӀонэрэу Исус Петрэ.
JHN.21.16	– Ары, Зиусхьан, – къыриӀожьыгъ Петрэ. – ШӀу узэрэслъэгъурэр о ошӀэ.
JHN.21.16	– Сэ симэлхэм Ӏахъо афэхъу, – риӀуагъ Исус.
JHN.21.17	– Иуан ыкъо Симон, шӀу сыолъэгъуа? – еупчӀыгъ ящэнэрэу Исус Петрэ. «ШӀу сыолъэгъуа?» ыӀуи, ящэнэрэу Исус зэреупчӀыгъэм пае, Петрэ ыгу къеуи, къыриӀожьыгъ:
JHN.21.17	– Зиусхьан, зэкӀэри о ошӀэ, шӀу узэрэслъэгъурэри ошӀэ.
JHN.21.17	– Симэлхэр гъэхъух, – риӀуагъ Исус. 
JHN.21.18	– Шъыпкъэ дэдэр осэӀо, уикӀэлэгъум ор-орэу убг бгырыпх иплъхьэти, узыфаем укӀощтыгъ. Ау жъы узыхъукӀэ, о пӀэхэр фэпщэйхэзэ, нэмыкӀ горэм бгырыпхыр убг къырилъхьанышъ, уздэкӀонэу узыфэмыем уищэщт.
JHN.21.19	Исус ащ фэдэу зыкӀыриӀуагъэр лӀакӀэу Петрэ фэхъущтэу
JHN.21.19	– Сэ сауж къырыкӀу.
JHN.21.20	Петрэ зыкъызызэрегъэзэкӀым, игъогу рыкӀохэрэм ащыщэу Исус анахь шӀу ылъэгъурэр ауж итэу къакӀоу ылъэгъугъ. А лӀыр ары пчыхьэшъхьашхэм дэжь Исус къыбгъодэсэу Ӏэнэм пэсэу къезыӀогъагъэр:
JHN.21.20	– Зиусхьан, хэт тетыгъо зиӀэхэм уязгъэубытыщтыр?
JHN.21.21	Петрэ а лӀыр зелъэгъум, Исус къеупчӀыгъ:
JHN.21.21	– Зиусхьан, мы лӀыр сыдэу хъущт?
JHN.21.22	– Сэ дунаим къэсэгъэзэжьыфэ, ар щыӀэнэу сыфаемэ, сыда уиӀофэу ащ хэлъыр? – риӀожьыгъ Исус. – О сауж къырыкӀу!
JHN.21.23	Аущтэу, «А лӀэу Исус игъогу рыкӀорэр лӀэщтэп» зыӀорэ къэбар шӀошъхъуныгъэ зиӀэ къошхэм ахэхьагъ. Ары шъхьакӀэ, «Ар лӀэщтэп» ыӀоу, Исус Петрэ къыриӀогъагъэп. Исус къыриӀогъагъэр мары: «Сэ къэсэгъэзэжьфэ, ар щыӀэнэу сыфаемэ, сыд уиӀофэу ащ хэлъыр?»
JHN.21.24	А лӀэу Исус игъогу рыкӀорэр ары мы Ӏофхэр къэзыушыхьатырэри ахэр зытхыгъэри. Ащ къыушыхьатырэр зэрэшъыпкъэр тэ тэшӀэ.
JHN.21.25	Исус нэмыкӀ Ӏофыбэхэри ышӀагъ. СызэрэгугъэрэмкӀэ, ахэр зэкӀэ зырызэу тхыгъэхэмэ, тхыгъэн фэе тхылъхэр дунаим тефэщтыгъэхэп. Амин.
ACT.1.1+ACT.1.2	Теофил
ACT.1.3	Исус къин зещэчым ыуж, щэч хэмылъэу лӀагъэхэм къызэрахэтэджыкӀыжьыгъэр бэрэ афигъэшъыпкъэжьэу ахэмэ заригъэлъэгъущтыгъ. Мэфэ тӀокӀитӀум къыкӀоцӀ апостолхэм бэрэ заригъэлъэгъущтыгъ, Тхьэм и Тетыгъошхо иӀофхэм яхьылӀагъэуи къадэгущыӀэщтыгъ. 
ACT.1.4	Исус ахэмэ ягъусэ зэхъум, унашъо афишӀыгъ:
ACT.1.4	– Къалэу Ерусалим шъудэмыкӀ, ау сэ зигугъу къышъуфэсшӀыгъэу, Ты лъапӀэм шъукъызэригъэгугъагъэм
ACT.1.5	сыда пӀомэ, Иуан псыкӀэ цӀыфхэр ыумэхъыщтыгъэх, ау мэфэ заулэ зытешӀэкӀэ, Тхьэм ежь ы Псэ ЛъапӀэкӀэ шъуиумэхъыщт.
ACT.1.6	Апостолхэр зызэрэугъоихэм, Исус къеупчӀыгъэх:
ACT.1.6	– Зиусхьан, Израиль ипачъыхьагъу мы мафэхэм зэтебгъэуцожьыщта?
ACT.1.7	– Ты лъапӀэм итетыгъошхокӀэ уахътэхэуи лъэхъанэхэуи ыгъэнэфагъэхэр шъушӀэнхэ шъуфитэп, – ариӀожьыгъ Исус. 
ACT.1.8	– Ау Тхьэм ы Псэ ЛъапӀэ къызышъуфехыкӀэ, лъэкӀ шъуиӀэ хъунышъ, Ерусалими, зэкӀэ Иудей хэкуми, Самарие хэкуми, дунаим ыкъуапэ нэс шыхьат шъукъыщысфэхъущт.
ACT.1.9	Исус а гущыӀэхэр къызеӀохэм ыуж, ахэмэ алъэгъоу Тхьэм ар уашъом дищэежьыгъ. Зы ошъуапщэ горэ Исус къышъхьащыхьи, ежь амылъэгъужьы хъугъэ.
ACT.1.10	Исус уашъом зыдэкӀоежьым, апостолхэм анэхэр уашъом тырагъэдыкъагъэхэу, ошӀэ-дэмышӀэу лӀитӀу шъошэ фыжькӀэ фэпагъэхэу
ACT.1.11	Шъо, Галилей цӀыфхэр, – къаӀуагъ а лӀитӀумэ, – сыд пае мыщ дэжьым шъущытэу уашъом шъудэплъыера? Мы Исусэу Тхьэм уашъом дищэежьыгъэр уашъом дэкӀоежьыгъэу зэрэшъулъэгъугъэм фэдэ къабзэу къехыжьыщт.
ACT.1.12	Ащ нэужым апостолхэр Елеон Ӏуашъхьэм ехыжьхи, Ерусалим агъэзэжьыгъ. Елеон Ӏуашъхьэр Ерусалим игъунэгъоу щыт, шэмбэт гъогум
ACT.1.13	Къалэм дэхьажьхи, ахэр зэрыс унэ лъагэм дэкӀоежьыгъэх; ахэр мыхэр арыгъэх: Петрэ, Иуан, Якъуб, Индрыс; етӀанэ Филипп, Фомэ, Бар-Талмай, Маттэ; Алфей ыкъо Якъуб, Симонэу ихэгъэгу ыпсэ емыблэжьэу фэлажьэщтыгъэр, Якъубэ ыкъо Иуд. 
ACT.1.14	Бзылъфыгъэ заулэ, Исус янэу Мерэм, Исус ышхэр ягъусэхэу, ахэмэ зэкӀэ зэдаштэу Тхьэм елъэӀу зэпытыщтыгъэх.
ACT.1.15	А мафэхэм ИсускӀэ шӀошъхъуныгъэ зиӀэ купэу нэбгыришъэрэ тӀокӀырэ фэдиз хъущтыгъэм Петрэ къыхэуцуи, къыӀуагъ:
ACT.1.16	– Сшыхэр, Тхьэм игущыӀэ тхыгъэхэр Тхьэм ы Псэ ЛъапӀэ пачъыхьэ Даутэ ыгу къырилъхьэхи, Иудэ зыцӀэм ехьылӀагъэу къыригъэӀуагъэхэр къэшъыпкъэжьынхэ фэягъэх. А Иудэр ары
ACT.1.17	Ари тэ тщыщыгъ, мы Ӏофыми тигъусэу фэлажьэщтыгъ.
ACT.1.18	Бзэджагъэу ышӀагъэм пае пкӀэу ратыгъэмкӀэ
ACT.1.18	А хьасэм бгъэгукӀэ хафи, ыныбэ зэгоути, икӀэтӀыйхэр зэкӀэ къикӀыгъэх. 
ACT.1.19	Ерусалим дэс цӀыф пстэуми Иудэ къехъулӀагъэм икъэбар зэхахыгъ, абзэкӀи а хьасэм АкелдамэкӀэ еджэщтыгъэх. Ащ къикӀырэр «Лъыосэ Хьас».
ACT.1.20	ЕтӀанэ Петрэ къыхигъэхъожьыгъ:
ACT.1.20	– Орэд ЛъапӀэхэм мыщ фэдэу арыт
ACT.1.20	«ИпсэупӀэ нэкӀ орэхъу. Зи ерэмыс». Мыщ фэдэуи арыт: «Ащ ипшъэрылъ нэмыкӀ горэм ерэштэжьи, ычӀыпӀэ ерэуцожь».
ACT.1.21+ACT.1.22	– Арыти, Исус лӀагъэхэм къызэрахэтэджыкӀыжьыгъэр Иудэ ычӀыпӀэкӀэ нэмыкӀ горэм къыддиушыхьатын фае. А шыхьатыр Исус къытхахьэу, къытхэкӀэу зыщытыгъэ лъэхъаным зэкӀэ, Иуан Исус зиумэхъыгъэ мафэм щегъэжьагъэу Тхьэм Исус уашъом дищэежьыфэ, тигъусагъэхэм ащыщын фае.
ACT.1.23	Аущтэу нэбгыритӀу агъэуцугъ: Юсыфэу Бар-ШаббэкӀэ заджэхэрэмрэ (ащ Иусти раӀуагъ) Матфыйрэ.
ACT.1.24+ACT.1.25	ЕтӀанэ Тхьэм елъэӀухэзэ аӀуагъ:
ACT.1.24+ACT.1.25	– Зиусхьан, о цӀыф пстэуми агухэм арылъыр ошӀэ. Мы нэбгыритӀумэ ащыщэу, апостолым иӀоф ышӀэнэу хэпхыгъэр къытэгъэлъэгъу; сыда пӀомэ, Иудэ а Ӏофыр къыгъани, ежь фэшъошэ чӀыпӀэм кӀуагъэ.
ACT.1.26	ЕтӀанэ пхъэдз радзи, пхъэдзыр Матфый тефагъ. Аущтэу апостол пшӀыкӀузымэ ягъусэу Матфыий апостол хъугъэ.
ACT.2.1	Пэнтэкост зыцӀэ мэфэкӀ мэфэшхор
ACT.2.2	ОшӀэ-дэмышӀэу жьыбгъэшхоу къепщэрэм ибырсыр мэкъэшхо фэдэ макъэ уашъом къехи, унэу зэрысхэм зэкӀэ мэкъэшхор из хъугъэ. 
ACT.2.3	МашӀом фэдэу бзэгухэр къафэлъэгъуагъэх. А бзэгухэм загощи, ахэмэ ащыщэу хэтрэ цӀыфи зы бзэгу къытенагъэу хъугъэ. 
ACT.2.4	Тхьэм ы Псэ ЛъапӀэ зэкӀэми агухэм инэу арылъ хъуи, хымабзэхэмкӀэ къэгущыӀэхэу аублагъ, Тхьэм ы Псэ ЛъапӀэ къызэригъэгущыӀагъэхэм фэдэу.
ACT.2.5	Дунаим сыдрэ лъэпкъи щыщхэу Тхьэм шӀолӀыкӀ фызиӀэ джуртхэр Ерусалим дэсыгъэх. 
ACT.2.6	А бырсыр мэкъэшхор къызэхъум, зыфахьын амышӀэу, цӀыфыбэхэр зэхэлъэдагъэх; сыда пӀомэ, хэти ежь ыбзэкӀэ ахэр къэгущыӀэхэу зэхахыгъэти ары. 
ACT.2.7	Лъэшэу агъэшӀагъоу зэраӀожьыщтыгъ:
ACT.2.7	– Мы къэгущыӀэрэ лӀыхэр зэкӀэ Галилей хэкум щыщхэба? 
ACT.2.8	Ащыгъум тэ тщыщэу, хэти ежь ыбзэкӀэ ахэр къэгущыӀэхэу зэхихын ылъэкӀэу сыдэущтэу хъура? 
ACT.2.9	Партие хэгъэгум щыщхэми, Мидие хэгъэгум щыщхэми, Елам хэгъэгум щыщхэми, Месопотамие хэгъэгум исхэми, хэкухэу Иудейрэ Каппадокиерэ арысхэми, хэкухэу Понтрэ Асиерэ арысхэми, 
ACT.2.10	хэкухэу Фригиерэ Памфилиерэ арысхэми, Мысырымрэ Либие хэгъэгум щыщ Кириние къалэм пэгъунэгъу лъэныкъомрэ арысхэми, Рим къэлэшхом къикӀыгъэхэми, 
ACT.2.11	джуртхэми, прозелитхэми
ACT.2.12	ЦӀыф пстэуми агъэшӀагъоу, зыфахьын амышӀэу зэраӀожьыщтыгъ:
ACT.2.12	– Сыдым щыща мы къэхъугъэр?
ACT.2.13	Зыгорэхэми акӀэнакӀэхэу къаӀуагъ:
ACT.2.13	– Сэнэпс ӀэшӀум ыгъэутэшъуагъэх.
ACT.2.14	Джащыгъум Петрэ апостол пшӀыкӀузымэ ягъусэу къэтэджи, ымакъэ къыӀэти, гущыӀэр къыублагъ.
ACT.2.14	– Сшы джуртхэмрэ Ерусалим дэсхэмрэ, мыр зэжъугъашӀэ, къасӀохэрэми шъукъядэӀу. 
ACT.2.15	Шъо къызэрэшъушӀошӀырэм фэдэу мы лӀыхэр утэшъуагъэхэп, сыда пӀомэ, пчэдыжь сыхьатыр бгъу
ACT.2.16	Ау мыщ дэжьым къыщыхъугъэр пегъымбар Иоил
ACT.2.17	«Тхьэм моущтэу еӀо: дунаим иаужырэ мафэхэм сэ с Псэ ЛъапӀэ цӀыф пстэуми къафезгъэхыщт. СигущыӀэхэр шъо шъукъохэмрэ шъупхъухэмрэ агухэм къарыслъхьанхэшъ, къязгъэӀощт. ШъуикӀалэхэми Ӏофхэр къафэзгъэлъэгъощтых, шъуинахьыжъхэми пкӀыхьапӀэхэр язгъэлъэгъущтых.
ACT.2.18	А мафэхэм къысфэӀорышӀэрэм, хъулъфыгъэми бзылъфыгъэми, сэ с Псэ ЛъапӀэ къафезгъэхыщт, сигущыӀэхэри ахэм агухэм къарыслъхьанхэшъ, къязгъэӀощтых.
ACT.2.19	Уашъом Ӏофышхо гъэшӀэгъонхэр къыщызгъэлъэгъощтых, чӀылъэми нэшэнэ гъэшӀэгъонхэр къыщызгъэлъэгъощтых, лъы, машӀо, Ӏугъошхо къэхъущтых.
ACT.2.20	Зиусхьаным имэфэшхоу щытхъушхо зиӀэр къэкӀоным ыпэкӀэ, тыгъэри шӀункӀ къэхъущт, мазэри лъым фэдэ хъущт.
ACT.2.21	Хэт щыщи Зиусхьаныр къыдэӀэпыӀэнэу елъэӀурэр мыкӀодэу къэнэжьыщт».
ACT.2.22	Ащ нэужым Петрэ джыри ипсалъэ къыпидзэжьыгъ:
ACT.2.22	– Шъо, израиль лӀыхэр, мы гущыӀэхэм шъукъядэӀу: Назарет щыщ Исус ежь зэрэщыщыр шъо Тхьэм къышъуфигъэшъыпкъэжьыгъ. Тхьэм ар къызэригъэшъыпкъэжьыгъэр Исус лъэкӀ зыхэлъ Ӏофышхохэмрэ Ӏофышхо гъэшӀэгъонхэмрэ шъуадэжь зэрэщыригъэшӀагъэхэри, нэшэнэ гъэшӀэгъонхэр зэрэщыригъэгъэлъэгъуагъэхэри ары. 
ACT.2.23	Тхьэм гухэлъэу ыухэсыгъэм тетэуи, Тхьэм ар къэхъуным ыпэ къэхъунэу зэришӀэщтыгъэм фэдэуи, Исус къышъуӀэкӀэхьагъ. ЦӀыф бзаджэхэм шъо къащым тыряжъугъэӀулӀи, яжъугъэукӀыгъ. 
ACT.2.24	Ау Тхьэм ар лӀэныгъэм икъин щэчыным хищыжьыгъэу, лӀагъэхэм къахигъэтэджыкӀыжьыгъ; сыда пӀомэ, лӀэныгъэм ар зыӀэкӀиубытэн ылъэкӀыщтыгъэп. 
ACT.2.25	Пегъымбар Даутэ Исус ехьылӀагъэу моущтэу къыӀуагъ
ACT.2.25	«Зиусхьаныр сапашъхьэ итэу слъэгъу зэпытыгъ.
ACT.2.25	ЗыкӀи симыгъэгумэкӀыным пае, ар сиджабгъукӀэ къызгот.
ACT.2.26	Арышъ, сыгу мэгушӀо, сыбзэгуи мэгушӀо.
ACT.2.26	Спкъи гугъэпӀэшӀу иӀэу псэфыжьыщт,
ACT.2.27	сыда пӀомэ, лӀагъэхэм ядунаи сэ спсэ къыфэбгъэнэжьыщтэп.
ACT.2.27	УиӀорышӀэ лъапӀэм ихьадэ бгъэшъущтэп.
ACT.2.28	ЩыӀэныгъэм дэжь кӀорэ гъогухэр сэбгъэшӀагъэх.
ACT.2.28	Уадэжь сэ сыщыбгъэгушӀожьыщт».
ACT.2.29	– Сшыхэр, тятэжъышхо Даутэ ехьылӀагъэу гушхоныгъэкӀэ сыкъэгущыӀэн сыфит. Ар дунаим ехыжьыгъагъ ыкӀи чӀалъхьажьыгъагъ, непэ къэсыфэ икъэунэ тадэжь щыӀ. 
ACT.2.30	Даутэ пегъымбарыгъ, ащи ышӀэщтыгъ, Христосэу
ACT.2.31	Арышъ, Даутэ къэхъущтыр ешӀэти, Христос игугъу ышӀэу
ACT.2.32	А Исусыр ары Тхьэм лӀагъэхэм къахигъэтэджыкӀыжьыгъэр, а Ӏофыми тэ зэкӀэри тыришыхьат. 
ACT.2.33	Тхьэм Исус уашъом дищэежьи, иджабгъукӀэ зызыгуегъэтӀысхьэм ыуж, Ты лъапӀэм ежь ы Псэ ЛъапӀэу къызэригъэгугъагъэр къыритыгъ, зэрэшъулъэгъурэми зэрэзэхэшъухырэми фэдэу Исус Тхьэм ы Псэ ЛъапӀэ къытфыригъэхыгъ. 
ACT.2.34	Сыда пӀомэ, Даутэ уашъом дэкӀоежьыгъэп, ау моущтэу къыӀуагъ
ACT.2.34	«Тхьэу Зиусхьаным сэ си Зиусхьан къыриӀуагъ:
ACT.2.35	Уипыйхэр лъэгукӀэтын пфэсшӀыфэхэ, сиджабгъукӀэ о щыс».
ACT.2.36	– Арышъ, израиль цӀыф пстэуми мыр яшъыпкъэу арэшӀ: Мы Исусэу шъо къащым тешъуӀулӀагъэр Тхьэм Зиусхьанэу ыкӀи Христосэу къыгъэхъугъ.
ACT.2.37	ЦӀыфхэм ар зызэхахым, агу хэуӀагъ. Ахэмэ Петрэрэ адрэ апостолхэмрэ къараӀуагъ:
ACT.2.37	– Тшыхэр, сыда тэ тшӀэн фаер?
ACT.2.38	– ШъуипсэкӀодшӀагъэхэм шъуафыкӀэгъожьи, Исус Христос ыцӀэкӀэ шъо пстэуми зытэжъугъэумэхъ, Тхьэм шъуипсэкӀодшӀагъэхэр къышъуфигъэгъунхэм пае, – ариӀожьыгъ Петрэ. – Ащыгъум Тхьэм итынэу ежь ы Псэ ЛъапӀэ шъугухэм къарилъхьащт. 
ACT.2.39	Тхьэм ежь ы Псэ ЛъапӀэ къызыфыригъэхынэу къыгъэгугъагъэхэр шъори, шъуибынхэри, зэкӀэ чыжьэу щыӀэ цӀыфхэри – зэкӀэ цӀыфхэу ежь ибын хъунхэу Зиусхьанэу ти Тхьэ заджэхэрэр ары.
ACT.2.40	НэмыкӀ гущыӀабэкӀэ Петрэ ахэмэ афигъэпытэу ялъэӀугъ:
ACT.2.40	– Мы лъэпкъ къуанчэм Тхьэм зыхежъугъэщыжьи, шъумыкӀодэу зыкъежъугъэгъэнэжь.
ACT.2.41	Аущтэу Петрэ игущыӀэхэр зыштагъэхэм зарагъэумэхъыгъ. А мафэм шӀошъхъуныгъэ зиӀэхэм япчъагъэ минищ фэдиз хэхъуагъ. 
ACT.2.42	Апостолхэм арагъашӀэрэ Тхьэм игущыӀэхэм агу етыгъэу шӀошъхъуныгъэ зиӀэ хъугъэ цӀыфхэр ядэӀущтыгъэх, зэкъошхэм фэдэуи зэхэтыгъэх, хьалыгъур зэгуач зэпытыщтыгъ
ACT.2.43	Апостолхэм Ӏофышхо гъэшӀэгъон Ӏаджыхэр ашӀагъэхэти, нэшэнэ гъэшӀэгъон Ӏаджыхэри къагъэлъэгъуагъэхэти, цӀыфхэм зэкӀэ агухэм щынагъо арылъ хъугъэ. 
ACT.2.44	ШӀошъхъуныгъэ зиӀэхэр зэкӀэ зэгъусагъэх, яӀэри зэкӀэ язэфэдагъ. 
ACT.2.45	Ямылъкухэмрэ яхьапщыпхэмрэ ащэхи, къыкӀэкӀыгъэм щыщ хэти ищыкӀагъэм фэдиз ратыгъ. 
ACT.2.46	Зыгу-зыпсэу мафэ къэси Тхьэм иунэшхо щызэӀукӀэ зэпытыщтыгъэх. Яунэхэми хьалыгъур ащызэгуачыщтыгъ, гушӀохэу, агу шъыпкъагъэ зэфилъэу зэдашхэщтыгъэх. 
ACT.2.47	Тхьэм ищытхъу аӀощтыгъ, цӀыф пстэуми агуи яӀущтыгъ. ЦӀыфхэу мыкӀодхэу къыгъэнэжьхэрэмкӀэ шӀошъхъуныгъэ зиӀэхэм япчъагъэ мафэ къэс Зиусхьаным хигъахъощтыгъ.
ACT.3.1	Мафэ горэм, щэджэгъоужым, цӀыфхэр Тхьэм зыщелъэӀурэ уахътэу сыхьатыр щымэ адэжь
ACT.3.2	ЛӀы горэ къызыхъугъэм щегъэжьагъэу ылъакъохэм атеуцон зымылъэкӀырэр, Тхьэм иунэшхо икъэлапчъэхэм ащыщэу «Къэлэпчъэ дах» зыфаӀорэм дэжь къахьыщтыгъ. Ар мафэ къэс къахьыти, Тхьэм иунэшхо чӀахьэхэрэм сэдакъэкӀэ ялъэӀунэу а къэлапчъэм дэжь агъэтӀысыщтыгъ. 
ACT.3.3	А лӀым Петрэрэ Иуанрэ Тхьэм иунэшхо чӀахьэхэзэ зелъэгъум, ялъэӀугъ:
ACT.3.3	– Сэдакъэ къысэшъут!
ACT.3.4	Петрэрэ Иуанрэ анэхэр а лӀым тырагъэдыкъагъэхэу еплъыхэзэ, Петрэ къыӀуагъ:
ACT.3.4	– Мо зэ къытэплъ!
ACT.3.5	Зыгорэ къыратынкӀэ ащыгугъэу а лӀыр афыдэплъыягъ.
ACT.3.6	– Дышъи тыжьыни сэ зи сиӀэп, – къыӀуагъ Петрэ, – ау сиӀэр осэты: Назарет щыщ Исус Христос ыцӀэкӀэ унашъо пфэсэшӀы, къэтэджи, къэкӀухь!
ACT.3.7	ЕтӀанэ Петрэ а лӀым ыӀэ джабгъу къыубыти, къыгъэтэджыгъ. Ардэдэм а лӀым ылъакъохэмрэ ылъэгуанджэхэмрэ кӀуачӀэ къахэхьагъ. 
ACT.3.8	Ар къызщылъэти, ылъакъохэм атеуцожьи, къыкӀухьэу ыублагъ. ЕтӀанэ Петрэрэ Иуанрэ ягъусэу Тхьэм иунэшхо чӀахьи, къыкӀухьэмэ, дэпкӀаезэ Тхьэм щытхъу фишӀыгъ. 
ACT.3.9	КъыкӀухьэу, Тхьэм щытхъу фишӀэу ар цӀыф пстэуми алъэгъугъ. 
ACT.3.10	Джащыгъум, Тхьэм иунэшхо «и Къэлэпчъэ дах» зыфаӀорэм дэжь лъэӀуакӀоу щысыщтыгъэр къашӀэжьыгъ, агучӀи изыгъэу, а лӀым къехъулӀагъэр лъэшэу агъэшӀэгъуагъ.
ACT.3.11	ЛӀэу агъэхъужьыгъэр ауж имыкӀэу Петрэрэ Иуанрэ пачъыхьэ Сэлмэн ыцӀэкӀэ заджэхэрэ щагоу шъхьэ зытелъ къэлапчъэхэр зиӀэм дэжь щытыгъэх. Лъэшэу агъэшӀагъоу зэкӀэ цӀыфхэр чъэхи, ахэмэ адэжь щызэрэугъоигъэх. 
ACT.3.12	Петрэ ар зелъэгъум, цӀыфмэ ариӀуагъ:
ACT.3.12	– Израиль лӀыхэр, сыд пае ар жъугъэшӀагъора? Сыд пае ащ фэдизэу тэ шъукъытэплъыра? Тэр-тэрэу лъэкӀышхо тиӀэу, е Тхьэр инэу тэ тэгъэлъапӀэшъ, мы лӀым зекӀон едгъэлъэкӀыгъэу шъогугъа? 
ACT.3.13	Ибрахьимэ, Исхьакъ, Якъубэ я Тхьэу тятэжъышхохэм я Тхьэ ежь ы Къо Исус ищытхъушхо къыгъэлъэгъуагъ. Ар тетыгъо зиӀэхэм шъо аӀэкӀэжъугъэхьагъ. Ӏэшъхьэтет Пилат
ACT.3.14	ЦӀыф ЛъапӀэу ыкӀи Зафэр зэшъупэсыгъэп, укӀакӀо горэ шъхьафитэу къышъуфитӀупщыжьынэуи Ӏэшъхьэтет Пилат шъуелъэӀугъ. 
ACT.3.15	ЩыӀэныгъэ шъыпкъэр цӀыфмэ язытырэр аущтэу шъуукӀыгъэ, ау Тхьэм ар лӀагъэхэм къахигъэтэджыкӀыжьыгъ. Тэри а Ӏофым тыришыхьат. 
ACT.3.16	Мы лӀэу шъулъэгъурэм ыкӀи шъушӀэрэм Исус ыцӀэ зэрэщыгугъыгъэм пае, кӀуачӀэ иӀэ хъугъэ. Исус ыцӀэрэ Исус дэжь къикӀырэ шӀошъхъуныгъэмрэ ары шъо пстэуми шъуапашъхьэ мы лӀыр щызгъэхъужьыпагъэр.
ACT.3.17	– Ащ нэмыкӀэу, сшыхэр, шъори шъуитхьэматэхэми Исус ешъушӀагъэр зэхэшъумышӀыкӀэу зэрэшъушӀагъэр сэшӀэ. 
ACT.3.18	Тхьэм пегъымбар пстэуми агухэм къарилъхьи, къаригъэӀуагъ, ежь и Христос къиныбэ ыщэчын зэрэфэягъэр, Тхьэм зэриухэсыгъэм тетэуи хъугъэ. 
ACT.3.19	Арыти, Тхьэм шъуипсэкӀодхэр къышъуфигъэгъунхэм пае, ахэмэ шъуафыкӀэгъожьи, Тхьэм игъогу шъутехь. 
ACT.3.20	Ащыгъум шъугухэм зызщагъэпсэфыжьын лъэхъанхэр Зиусхьаным дэжь къикӀыщтых, Тхьэм Христосэу къышъуфигъэнэфэгъэ Исуси къыгъэкӀожьыщт. 
ACT.3.21	Тхьэм зэпстэури тэрэзэу зэтыригъэуцожьыфэ, Христос уашъом щыӀэн фае, Тхьэм ипегъымбар лъапӀэхэм агухэм къарилъхьи, къызэраригъэӀуагъэм тетэу. 
ACT.3.22	ГущыӀэм пае, пегъымбар Мусэ къыӀуагъ
ACT.3.23	А пегъымбарым къыӀохэрэм хэт щыщми ямыдэӀурэр лъэпкъым хэкӀынышъ, кӀодыжьыщт».
ACT.3.24	– Адрэ пегъымбар пстэуми, пегъымбар Самуел щегъэжьагъэу ащ къыкӀэлъыкӀуагъэхэми, пегъымбархэу Тхьэм игущыӀэхэр зыгу къырилъхьэхи, къызэригъэӀогъэ пстэуми мы мафэхэм ягугъу ашӀыщтыгъ. 
ACT.3.25	Пегъымбархэм аӀупэкӀэ Тхьэм цӀыфхэр къызэригъэгугъэгъэ Ӏофхэр зыгъотхэрэр шъоры; Тхьэм ежьыррэ шъуятэжъышхохэмрэ азыфагу дилъхьэгъэ зэзэгъыныгъэм иӀахьышӀуи зыгъотхэрэр шъоры; сыда пӀомэ, Тхьэм пегъымбар Ибрахьимэ риӀуагъ: «О къыптекӀыщт цӀыфым дунаим илъэпкъ пстэуми сынэшӀу щыфэныр анигъэсынэу сшӀыщт». 
ACT.3.26	Тхьэм ежь ы Къуи къызегъэлъагъом, лъэпкъхэм апэу ежь ы Къо къызфигъэкӀуагъэр шъоры, шъуащыщэу хэти ащ иӀэмыркӀэ игъогу бзаджэ тыригъэкӀэу, ынэшӀу къыщифэным пае.
ACT.4.1	Петрэрэ Иуанрэ цӀыфхэм адэгущыӀэхэзэ, дин пащэхэр, Тхьэм иунэшхо икъэрэгъулэхэм ятхьэматэ, саддукейхэр
ACT.4.2	сыда пӀомэ, Петрэрэ Иуанрэ цӀыфхэм Тхьэм игущыӀэхэр арагъашӀэхэу, Исус лӀагъэхэм къызэрахэтэджыкӀыжьыгъэм пае, лӀагъэхэр къызэрэтэджыжьыщтхэмкӀэ макъэ агъэӀущтыгъэти ары. 
ACT.4.3	Аущтэу ахэмэ Петрэрэ Иуанрэ аубытхи, пчыхьэ хъугъахэти, ятӀонэрэ мафэм нэс хьапсым чӀагъэсыгъэх. 
ACT.4.4	Петрэрэ Иуанрэ къэбарэу агъэӀурэр зэхэзыхыгъэхэм ащыщхэу бэмэ ИсускӀэ шӀошъхъуныгъэ яӀэ хъугъэ. Ахэмэ япчъагъэ нэбгырэ минитф фэдиз хъугъэ.
ACT.4.5	ЯтӀонэрэ мафэм джурт тхьэматэхэр, нахьыжъхэр
ACT.4.6	Дин пэщэшхоу
ACT.4.7	Ахэмэ Петрэрэ Иуанрэ утыгум къыращэхи, яупчӀыгъэх:
ACT.4.7	– Сыд фэдэ лъэкӀыкӀэ е хэт ыцӀэкӀэ а лӀыр хъужьыгъа?
ACT.4.8	Ар заӀом, Тхьэм ы Псэ ЛъапӀэ Петрэ ыгу инэу илъ хъуи, ариӀуагъ:
ACT.4.8	– Шъо тэ тлъэпкъ итхьэматэхэри, инахьыжъхэри! 
ACT.4.9	ЛӀэу зылъакъохэм атеуцон зымылъэкӀыщтыгъэм тэ шӀоу фэтшӀагъэм иӀоф шъухаплъэзэ, «Сыдэущтэу ар хъужьыгъа?» шъуӀозэ, непэ шъукъытэупчӀы. 
ACT.4.10	Арышъ, шъо зэпстэуми, Израиль лъэпкъым зэкӀэ мыр зэжъугъашӀэ: къалэу Назарет щыщ Исус Христос ыцӀэ илъэкӀ ары мы лӀыр зыгъэхъужьыгъэр, ащ ишӀушӀэкӀэ ар шъуапашъхьэ ит. Исус ары къащым тешъуӀулӀагъэр, ау Тхьэм ар лӀагъэхэм къахигъэтэджыкӀыжьыгъ. 
ACT.4.11	Ежьыр ары «Унэ зышӀыхэрэм зэрамыпэсэу чӀадзыжьыгъэ мыжъор
ACT.4.11	унэр зыӀыгъырэ лъэпсэ дэдэ хъугъэ»
ACT.4.12	– ЦӀыфхэр мыкӀодхэу къэзгъэнэжьырэ закъор Исус ары. Тхьэм уашъом ычӀэгъ чӀэт цӀыфхэм аритыгъэу ащ ыцӀэ нэмыкӀ тымыкӀодэу тыкъэзгъэнэжьын зылъэкӀын зи щыӀэп.
ACT.4.13	Джурт тхьэматэхэм Петрэрэ Иуанрэ ягушхоныгъэ залъэгъум, лӀы къызэрыкӀохэу гъэсэныгъэ зэрямыӀэм гу зылъатэм, агъэшӀэгъуагъ, Исус зэригъусагъэхэри къашӀэжьыгъ. 
ACT.4.14	Ау а лӀэу агъэхъужьыгъэр ахэмэ ягъусэу ащ дэжьым щытэу алъэгъугъэти, ащ нахьыбэ араӀожьын алъэкӀыгъэп. 
ACT.4.15	Аущтэу зэхъум, Синедрион
ACT.4.16	ЗэупчӀыжьхэзэ, моущтэу зэраӀожьыгъ:
ACT.4.16	– Мы лӀитӀум сыда ятшӀэщтыр? Ерусалим дэс цӀыф пстэуми ахэмэ Ӏофышхо гъэшӀэгъон зэрашӀагъэр ашӀэ. «Ӏофышхо ашӀагъэп» тэ тӀо хъущтэп. 
ACT.4.17	Ау хъугъэм икъэбар ащ нахьи нахьыбэу цӀыфмэ ахэмыхьаным пае, «Исус ыцӀэкӀэ зы цӀыф горэм шъудэгущыӀэмэ, къиныбэ шъодгъэщэчыщт» тӀонышъ, мы лӀыхэм афэдгъэпытэн фае.
ACT.4.18	ЕтӀанэ Петрэрэ Иуанрэ хэсэ унэм къычӀащэжьхи, Исус ыцӀэкӀэ зи къамыӀожьынэуи, цӀыфхэм зи арамыгъэшӀэжьынэуи афагъэпытагъ. 
ACT.4.19	Ау Петрэрэ Иуанрэ ахэмэ араӀожьыгъ:
ACT.4.19	– Тхьэм тедэӀуным нахьи, шъо тышъодэӀуныр ТхьэмкӀэ тэрэза, мытэрэза, шъор-шъорэу хьыкум тешъушӀыхьан фае. 
ACT.4.20	Ау тэ Ӏофхэу тлъэгъугъэхэмрэ зэхэтхыгъэхэмрэ къэтымыӀо хъущтэп.
ACT.4.21	ЕтӀанэ джурт тхьэматэхэм, «ШъукъытэмыдэӀумэ, къиныбэ шъодгъэщэчыщт» аӀуи, джыри зэ афагъэпыти, къатӀупщыжьыгъэх. Ахэмэ къин арагъэщэчынэу ушъхьагъу агъотыгъэп, сыда пӀомэ, а хъугъэ-шӀагъэм пае, цӀыф пстэуми Тхьэм щытхъу фашӀыщтыгъэти ары. 
ACT.4.22	Мы Ӏофышхо гъэшӀэгъонымкӀэ апостолхэм агъэхъужьыгъэ лӀым ыныбжь илъэс тӀокӀитӀум ехъущтыгъ.
ACT.4.23	Петрэрэ Иуанрэ къызатӀупщыжьхэм, ягъусэхэм адэжь агъэзэжьи, дин пэщэшхохэмрэ нахьыжъхэмрэ къараӀуагъэр аӀотэжьыгъ. 
ACT.4.24	Ахэмэ ар зызэхахым, зэдаштэу амакъэ инэу къаӀэти, Тхьэм елъэӀугъэх:
ACT.4.24	– Зиусхьан, уашъори, чӀыри, хыри, ахэмэ ащыӀэ пстэури къэзгъэхъугъэр оры. 
ACT.4.25	Тятэжъышхо Даутэ ыӀупэкӀэ о укъэгущыӀагъ. Ар о уиӀорышӀагъ, о п Псэ ЛъапӀэ илъэкӀыкӀи мы гущыӀэхэр ащ ебгъэӀуагъэх
ACT.4.25	«Хымэ лъэпкъхэр сыда зыкӀэгубжыхэрэр? ЦӀыфхэм пкӀэ зимыӀэ гухэлъхэри сыда зыкӀашӀыхэрэр?
ACT.4.26	Дунаим ипачъыхьэхэм зыкъаӀэтыгъ, пащэхэри зэрэугъоихи, Зиусхьанэу Тхьэмрэ Ащ и Хэхи
ACT.4.27	– А гущыӀэхэр шъыпкъэх, сыда пӀомэ, пщы Иродрэ
ACT.4.28	О пкӀочӀэшхокӀи, уигухэлъ тетэуи хъун фэегъэ Ӏофхэу ыпэкӀэ бгъэнэфагъэхэр ахэмэ агъэцэкӀагъэх. 
ACT.4.29	Джы, Зиусхьан, «ШъукъытэмыдэӀумэ, къиныбэ шъодгъэщэчыщт» аӀозэ, ахэмэ къызэраӀорэм еплъ, уигущыӀэхэр гушхоныгъэ пстэури тиӀэу дгъэӀунхэу тэ, уиӀорышӀэхэм, кӀуачӀэ къытэт. 
ACT.4.30	Арышъ, п Къо лъапӀэу Исус ыцӀэкӀэ сымаджэхэр бгъэхъужьынхэуи, нэшэнэ гъэшӀэгъонхэр къэбгъэлъэгъонхэуи, Ӏофышхо гъэшӀэгъонхэр пшӀэнхэуи о пӀэ къэщэй.
ACT.4.31	Тхьэм зелъэӀухэ ужым, чӀыпӀэу зыщызэрэугъоигъэр къэсысыгъ. Тхьэм ы Псэ ЛъапӀэ зэкӀэмэ агухэм инэу арылъ хъуи, гушхокӀэ Тхьэм игущыӀэхэр агъэӀоу рагъэжьагъ.
ACT.4.32	ИсускӀэ шӀошъхъуныгъэ зиӀэхэр зэкӀэ зыгу-зыпсэу зэхэтыгъэх. Зыми имылъку ехьылӀагъэу «Мыр сэсый» ыӀуагъэп, зэкӀэ язэфэдагъ. 
ACT.4.33	Апостолхэр Исус лӀагъэхэм къызэрахэтэджыкӀыжьыгъэм лъэкӀышхокӀэ шыхьат фэхъугъэх, Тхьэм ынэшӀуи зэкӀэми инэу къащифэщтыгъ. 
ACT.4.34	ЩыкӀагъэ зиӀэ цӀыф зи ахэтыгъэп; сыда пӀомэ, е чӀыгу, е унэ зиӀэ пстэуми ахэр ащэжьхэти, ахъщэу къыкӀэкӀыгъэр къахьыти, 
ACT.4.35	апостолхэм апашъхьэ ралъхьэщтыгъ. А ахъщэм щыщэу апостолхэм хэти ищыкӀагъэм фэдиз ратыщтыгъ.
ACT.4.36	Кипр хыгъэхъунэм щыщэу, Лэуй лӀакъом щыщэу лӀы горэ щыӀагъ. А лӀым Юсыф ыцӀагъ. Апостолхэр ащ Бар-НаббэкӀэ еджэщтыгъэх. (Бар-Наббэ зыфаӀорэ лӀыцӀэм къикӀырэр «ЦӀыфхэр Зыгъэгушхорэр» ары.) 
ACT.4.37	Ащ хьасэу иӀагъэр ыщи, ахъщэр къыхьи, апостолхэм апашъхьэ къырилъхьагъ.
ACT.5.1	Ананый ыцӀэу лӀы горэ щыӀагъ. Ежьыррэ ишъхьэгъусэу Сапфирэрэ мылъку горэ ащагъ. 
ACT.5.2	Шъузым ышӀэзэ, Ананый мылъкум кӀэкӀыгъэм щыщ ежь пае тӀэкӀу хихи, къэнагъэр апостолхэм апашъхьэ рилъхьагъ.
ACT.5.3	– Ананый, – къыӀуагъ Петрэ, – Тхьэм ы Псэ ЛъапӀэ пцӀы фэуусынэуи, чӀыгум ыуасэ щыщ ощ пае хэпхынэуи шэйтаным угу къырилъхьанэу сыдэущтэу хъугъа? 
ACT.5.4	ЧӀыгур пщэным ыпэкӀэ орыба зиягъэр? Зыощэм ыуж ахъщэм узыфаер епшӀэн плъэкӀыщтыгъэба? Мыщ фэдэу пшӀэнэу сыд пае угу къэбгъэкӀыгъ? ПцӀы зыфэуусыгъэр цӀыфхэр арэп, Тхьэр ары нахь.
ACT.5.5	Ананый а гущыӀэхэр зызэхехым, зэхафи, ыпсэ хэкӀыгъ. Хъугъэ-шӀагъэр зэхэзыхыгъэхэр зэкӀэ щынэгъошхом хэфагъэх. 
ACT.5.6	КӀэлэ ныбжьыкӀэ куп къакӀуи, ихьадэ чэфын ращэкӀи, унэм рахыжьи, къэхалъэм щычӀалъхьажьыгъ.
ACT.5.7	Сыхьэтищ фэдиз тешӀагъэу, къэхъугъэр ымышӀэу Ананый ишъхьэгъусэ унэм къихьагъ.
ACT.5.8	– КъысаӀу, – риӀуагъ Петрэ, – чӀыгур мыщ фэдиз ахъщэкӀэ шъущагъа?
ACT.5.8	– Ары, ащ фэдиз ахъщэр ары зэрытщагъэр, – къыӀуагъ бзылъфыгъэм.
ACT.5.9	– Сыд пае Зиусхьаным ы Псэ ЛъапӀэ шъууплъэкӀунэу шъузэрэгъэгугъэжьыгъа? – риӀуагъ Петрэ. – Еплъ, уилӀ ихьадэ къэм чӀэзылъхьажьыгъэхэр пчъэӀупэм Ӏутых, о уихьади рахыжьыщт.
ACT.5.10	Ардэдэм бзылъфыгъэр Петрэ ылъакъохэм адэжь щызэхафи, ыпсэ хэкӀыгъ. КӀэлэ ныбжьыкӀэхэр къызехьэхэм, ари лӀагъэу щылъыгъ. Ихьадэ унэм рахыжьи, дахи, ишъхьэгъусэ бгъодэлъэу чӀалъхьажьыгъ.
ACT.5.11	Чылыс зэӀукӀэм щыщ пстэури, хъугъэ-шӀагъэхэр зэхэзыхыгъэ пстэури щынэгъошхом хэфагъэх.
ACT.5.12	Апостолхэм цӀыфхэм апашъхьэ нэшэнэ гъэшӀэгъон Ӏаджи къыщагъэлъагъощтыгъ, Ӏофышхо гъэшӀэгъон Ӏаджи щашӀэщтыгъ. ШӀошъхъуныгъэ зиӀэ пстэуми зэдаштэу, пачъыхьэ Сэлмэн ыцӀэкӀэ заджэхэрэ щагоу шъхьэ зытелъ къэлапчъэхэр зиӀэм щызэӀукӀэщтыгъэх. 
ACT.5.13	ШӀошъхъуныгъэ зиӀэхэм ахэхьанхэу цӀыфхэм загъэгушхощтыгъэп, ау лъытэныгъэ афыряӀагъ. 
ACT.5.14	Ащ имызакъоу, цӀыф нахьыбэ, хъулъфыгъэхэми бзылъфыгъэхэми, ЗиусхьанымкӀэ шӀошъхъуныгъэ яӀэ хъоу, агохьэ зэпытыщтыгъэх. 
ACT.5.15	Арышъ, Петрэ зыблэкӀыкӀэ, зи мыхъуми, иныбжьыкъу сымаджэхэм ащыщхэм къатыридзэным пае, цӀыфхэм ясымаджэхэр пӀэхэми пӀуаблэхэми ателъхэу къахьыхэти, урамхэм къатыралъхьащтыгъэх. 
ACT.5.16	Ерусалим игъунэгъу къалэхэми цӀыфыбэхэр къарыкӀыхэти, ясымаджэхэмрэ джынэпцӀэ Ӏаехэм рагъэзыгъэхэмрэ къахьыщтыгъэх. Апостолхэм ахэр зэкӀэ агъэхъужьыщтыгъэх.
ACT.5.17	ЕтӀанэ дин пэщэшхомрэ дин пэщэшхом игъусэ пстэухэмрэ шъугъоныр агу къихьагъ. Дин пэщэшхом игъусэхэр диныр зылэжьырэ цӀыф купэу саддукей купкӀэ заджэхэрэм щыщыгъэх. 
ACT.5.18	Апостолхэр аубытхи, къалэм ихьапс чӀадзагъэх. 
ACT.5.19	Ау чэщым Зиусхьаным имэлэӀич хьапсым ипчъэхэр Ӏуихыхи, ахэр къычӀищыжьхи, къыӀуагъ:
ACT.5.20	– ШъукӀожьи, Тхьэм иунэшхо шъучӀахьи, мы щыӀэныгъэ лъапӀэм икъэбар зэкӀэ цӀыфмэ яшъуӀуат.
ACT.5.21	Апостолхэр едэӀухи, нэф къызэшъым, Тхьэм иунэшхо чӀахьэхи, а къэбарыр цӀыфхэм арагъашӀэу аублагъ. Дин пэщэшхомрэ ащ игъусэхэмрэ къызэкӀохэм, Тхьэмэтэ Хэсэшхом хэтхэм (израиль цӀыфмэ янахьыжъхэр ары) къяджэхи, апостолхэр къащэнхэм пае къэрэгъулэхэр хьапсым агъэкӀуагъэх. 
ACT.5.22	Ахэр хьапсым зэкӀохэм, апостолхэр агъотыгъэхэпти, къагъэзэжьи, къаӀуагъ:
ACT.5.23	– Хьапсыр пытэу гъэпытагъэу, къэрэгъулэхэри пчъэхэм аӀутхэу къэдгъотыгъ, ау пчъэхэр Ӏутхи, тызычӀахьэм, зи чӀэдгъотагъэп.
ACT.5.24	Тхьэм иунэшхо икъэрэгъулэхэм ятхьэматэмрэ дин пэщэшхохэмрэ ар зызэхахым, зыфахьын ашӀагъэп.
ACT.5.25	Джащыгъум зыгорэ къакӀуи, хъугъэр ахэмэ къариӀуагъ:
ACT.5.25	– Шъо хьапсым чӀэшъудзэгъэгъэ лӀыхэр Тхьэм иунэшхо чӀэтхэу, цӀыфхэр Исус икъэбар фагъасэх.
ACT.5.26	Ар зареӀом, лӀыхэр игъусэу къэрэгъулэхэм ятхьэматэ кӀуи, апостолхэр къащагъэх, ау лӀыгъэкӀэ къащагъэхэп, сыда пӀомэ, цӀыфхэр мыжъохэмкӀэ къяонхэшъ, аукӀынхэм щыщынэщтыгъэхэти ары.
ACT.5.27	Апостолхэр къащэхи, Тхьэмэтэ Хэсэшхом ыпашъхьэ ращагъэх. Дин пэщэшхор яупчӀэу ыубли, моущтэу ыӀуагъ:
ACT.5.28	– «Мы лӀым ыцӀэкӀэ цӀыфхэм зи яшъумыгъашӀ!» тӀуи, унэшъо пытэ къышъуфэтшӀыгъэба? Ау шъо цӀыфхэр зыфэжъугъасэхэрэ къэбархэр Ерусалим диз шъушӀыгъэ. Джы мы лӀым ылъ къыттежъугъэфэн шъугу хэлъ.
ACT.5.29	– ЦӀыфхэм анахьи Тхьэм нахь тедэӀун фае, – пэгъокӀ къатыжьыгъ Петрэрэ адрэ апостолхэмрэ. 
ACT.5.30	– Тятэжъхэм я Тхьэ Исус лӀагъэхэм къахигъэтэджыкӀыжьыгъ. Ар шъо пкъэум ешъуӀулӀи, шъуукӀыгъэ. 
ACT.5.31	Исус израиль цӀыфхэр япсэкӀодшӀагъэхэм афыкӀигъэгъожьынхэшъ, къафэгъунхэм пае, Тхьэм Исус Зиусхьанэу ыкӀи КъэгъэнэжьакӀоу уашъом дищэежьи, ежь иджабгъукӀэ зыгуигъэтӀысхьагъ. 
ACT.5.32	Тэри Тхьэм ы Псэ ЛъапӀи мы Ӏоф пстэуми тыряшыхьат. Тхьэм ежь ы Псэ ЛъапӀэ ежь фэӀорышӀэрэ цӀыфхэм агухэм къарелъхьэ.
ACT.5.33	Тхьэмэтэ Хэсэшхом хэтхэм ар зызэхахым, къызэкӀэплъыхьэхи, апостолхэр аукӀы ашӀоигъо хъугъэх. 
ACT.5.34	Ау фарисей горэ, Гамалиил ыцӀэу, цӀыф пстэуми лъытэныгъэ зыфыряӀэ Тэурат егъэджэкӀо пащэр Тхьэмэтэ Хэсэшхом хэсэу къэтэджи, апостолхэр унэм тӀэкӀукӀэ чӀащынхэу унашъо ышӀыгъ. 
ACT.5.35	ЕтӀанэ Тхьэмэтэ Хэсэшхом хэтхэм ариӀуагъ:
ACT.5.35	– Израиль лӀыхэр, мыхэмэ яшъушӀэщтымкӀэ шъузфэсакъыжь, 
ACT.5.36	сыда пӀомэ, бэмышӀэу Фебдэ ыцӀэу, лӀы горэ щыӀагъ. Ежь лӀы инэу цӀыфхэм ашӀуигъэшӀэу, нэбгырэ шъиплӀ фэдиз гъусэ къыфэхъугъ, ау цӀыфхэм ар аукӀыгъ, игъусэхэри зэбгырыкӀыжьхи, кӀодыжьыгъэх. 
ACT.5.37	Ащ къынэуж цӀыфхэм япчъагъэ залъытэм, Иудэ зыцӀэ лӀэу Галилей хэкум щыщыр къэтэджи, цӀыф Ӏэджи гъусэ къыфэхъугъ. ЦӀыфхэм ари аукӀыгъ, игъусэ пстэури зэбгырыкӀыжьыгъэх. 
ACT.5.38	Джы мыр шъосэӀо: «Мы лӀыхэм ауж шъуикӀыжьи, шъутӀупщыжьых. Ахэмэ ягухэлъри яӀофи къызхэкӀырэр цӀыфыр арымэ, кӀодыжьыщт. 
ACT.5.39	Ау яӀоф къызхэкӀырэр Тхьэр арымэ, ахэр жъугъэуцунхэ шъулъэкӀыщтэп. Шъузфэсакъыжь, Тхьэм шъупэуцоу къычӀэкӀынкӀи мэхъу».
ACT.5.40	Аущтэу Гамалиил къыӀуагъэхэм ядэӀугъэх. ЕтӀанэ апостолхэм къяджэжьхи, къамыщкӀэ яуагъэх. Ащ нэужым Исус ыцӀэкӀэ цӀыфмэ зи арамыӀонэу унашъо афашӀи, атӀупщыжьыгъэх.
ACT.5.41	Аущтэу Исус ыцӀэкӀэ лые къарахынэу Тхьэм къызэрафигъэшъошагъэм щыгушӀукӀхэу, апостолхэр Тхьэмэтэ Хэсэшхо унэм къычӀэкӀыжьыгъэх. 
ACT.5.42	Мафэ къэси Тхьэм иунэшхуи унэхэми цӀыфхэм Тхьэм игущыӀэхэр щарагъашӀэ зэпытыщтыгъ, къэбарышӀоу Исусыр зэрэ Христосри цӀыфхэм арагъэӀу зэпытыщтыгъ.
ACT.6.1	А мафэхэм ИсускӀэ шӀошъхъуныгъэ зиӀэхэр нахьыбэ хъухэ зэхъум, алыджыбзэкӀэ гущыӀэрэ джуртхэм
ACT.6.1	– Мафэ къэс шхын зыжъугощыкӀэ, тэ тишъузабэхэр пхъэтэпэмыхь шъошӀых.
ACT.6.2	Джащыгъум, апостол пшӀыкӀутӀур зэкӀэ ИсускӀэ шӀошъхъуныгъэ зиӀэ цӀыфхэм къяджэхи, къаӀуагъ:
ACT.6.2	– Шхын дгощыным пае, Тхьэм игущыӀэхэм цӀыфхэр ятымыгъэдэӀунхэр тэрэзэп. 
ACT.6.3	Ащ пае, тшыхэр, цӀыф пстэуми лъытэныгъэ зыфыряӀэу, Тхьэм ы Псэ ЛъапӀэ инэу зыгу илъхэу, акъылышӀу зиӀэ нэбгырибл шъуащыщэу къыхэшъух. Мы Ӏофыр ахэмэ апшъэ итлъхьан. 
ACT.6.4	Тэри Тхьэм телъэӀуни, Тхьэм игущыӀэхэр цӀыфмэ ядгъэӀунхэми тыпылъ зэпытыщт.
ACT.6.5	ЗэкӀэ зэӀукӀэгъэ цӀыфхэм мы гущыӀэхэр агу рихьыгъэх. Аущтэу Стефанэу шӀошъхъуныгъэмрэ Тхьэм ы Псэ ЛъапӀэрэ инэу зыгу илъ лӀыр къыхахыгъ. Ащ нэмыкӀэу Филипп, Прохор, Никан, Тимон, Пармен, Николасэу Антиохие къалэм щыщэу джурт хъугъэр къахахыгъэх. 
ACT.6.6	Ахэр апостолхэм апашъхьэ рагъэуцуагъэх. Апостолхэр Тхьэм елъэӀугъэх, аӀэхэри ахэмэ ашъхьэхэм атыралъхьагъэх
ACT.6.7	Аущтэу Тхьэм игущыӀэхэм а лъэныкъом инэу зыщаубгъущтыгъ. ИсускӀэ шӀошъхъуныгъэ зиӀэхэм япчъагъэ Ерусалим бэу щыхэхъуагъ. Дин пащэхэм ащыщ купышхоми шӀошъхъуныгъэ иӀэ хъугъэ.
ACT.6.8	Стефан Тхьэм ынэшӀу инэу къызщифагъэу, лъэкӀышхо зиӀэ лӀыгъ. Ащ Ӏофышхо гъэшӀэгъонхэр ышӀэщтыгъ, нэшэнэ гъэшӀэгъонхэри цӀыфмэ апашъхьэ къыщигъэлъагъощтыгъ. 
ACT.6.9	Шъхьафитыныгъэ зиӀэ хъугъэхэу
ACT.6.10	Ау Стефан иакъылышӀуагъэ паий, игущыӀэхэр Тхьэм ы Псэ ЛъапӀэ къызэрэригъэӀуагъэхэм паий пэуцужьынхэ алъэкӀыщтыгъэп.
ACT.6.11	Джащыгъум ахэмэ цӀыф заулэмэ моущтэу арагъэӀуагъ:
ACT.6.11	– Мы лӀыр пегъымбар Мусэмрэ Тхьэмрэ яхъонэу зэхэтхыгъ.
ACT.6.12	Аущтэу заӀом, цӀыфхэри, нахьыжъхэри, Тэурат егъэджэкӀо пащэхэри зэкӀагъэплъыхьагъэх. Ахэми Стефан аубыти, Тхьэмэтэ Хэсэшхом ыпашъхьэ ращагъ. 
ACT.6.13	Шыхьат нэпцӀхэри къащагъэх. А шыхьатхэм мырэущтэу аӀуагъ:
ACT.6.13	– Мы лӀыр мы чӀыпӀэ лъапӀэмрэ Тэурат хабзэмрэ яхъон зэпыт. 
ACT.6.14	Сыда пӀомэ, Назарет щыщ Исус мы чӀыпӀэр зэхикъутэщт ыкӀи пегъымбар Мусэ къытфигъэнэгъэ хабзэхэри зэблихъущтых, мы лӀым джахэр къыӀоу зэхэтхыгъ. 
ACT.6.15	Тхьэмэтэ Хэсэшхом хэт пстэури Стефан езэрэгъэплъыгъ. Ащ ынапэ мэлэӀич напэм фэдэу къащыхъугъ.
ACT.7.1	ЕтӀанэ дин пэщэшхор Стефан еупчӀыгъ:
ACT.7.1	– Мы лӀыхэм къаӀохэрэр шъыпкъэха?
ACT.7.2	– Тшыхэри, тятэхэри, шъукъэдаӀу! – къыӀожьыгъ Стефан. – Тятэжъышхо Ибрахьимэ Хьаран къалэм дэмытӀысхьэзэ, щытхъушхо зиӀэ Тхьэр Месопотамие хэгъэгум ащ къыщыфэлъэгъуагъ. 
ACT.7.3	Тхьэм моущтэу къыриӀуагъ
ACT.7.4	Аущтэу Ибрахьимэ Халдей хэгъэгум икӀи, Хьаран къалэм кӀуи, дэтӀысхьагъ. Ятэ зэлӀэ ужым, мы хэгъэгоу шъо шъузэрысым Тхьэм къыгъэкощи, къэкӀуагъ. 
ACT.7.5	Мыщ дэжьми Тхьэм Ибрахьимэ мылъку зи къыщыритыгъэп, лъэкъо тегъэуцуапӀэ фэдиз чӀыгум щыщи къыритыгъэп. Ау Ибрахьимэ а мафэхэм сабыий имыӀагъэми, мы хэгъэгур ежьыррэ ежь къытекӀыщтхэмрэ хэгъэгу афэхъунэу Тхьэм къыгъэгугъагъ. 
ACT.7.6	Ащ ехьылӀагъэу Тхьэм моущтэу къыӀуагъ
ACT.7.7	Ау ахэр зыгъэпщылӀырэ лъэпкъым сэ езгъэпщыныжьыщт. Ащ ыуж о къыптекӀыщтхэр а хэгъэгум къикӀынхэшъ, мы чӀыпӀэм сыщагъэлъэпӀэщт». 
ACT.7.8	ЕтӀанэ Тхьэм ежьыррэ Ибрахьимэрэ азыфагу зэзэгъыныгъэ зэрэдилъхьагъэм итамыгъэу, Ибрахьимэ сунэтшӀыныр къыфигъэнагъ. ЕтӀанэ Ибрахьимэ Исхьакъ къыфэхъуи, яенэрэ мафэм сунэт ышӀыгъ. Ащ нэужым Исхьакъи къыщи, Якъубэ къыфэхъугъ. Якъуби тэ тятэжъышхоу пшӀыкӀутӀумэ ты афэхъугъ.
ACT.7.9	Ау тятэжъышхохэр ежьхэм аш Юсыф ешъугъухэти, пщылӀэу Мысырым ащэнэу лӀы куп горэм ращагъ. Ау Тхьэр Юсыф игъусагъ, 
ACT.7.10	икъин пстэуми къахищыжьыгъ. Тхьэм Юсыф акъылышӀу къырити, Мысырым ипачъыхьэ, Фырхьауным ынэшӀу къыщыригъэфагъ. Фырхьауным Мысырыми ежь иунэшхуи Юсыф пащэ афишӀыгъ.
ACT.7.11	Ащ нэужым гъэблэшхорэ тхьамыкӀэгъэшхорэ зэкӀэ Мысыр хэгъэгуми Ханаан хэгъэгуми къащыхъугъ. Тятэжъышхохэми шхын агъотыщтыгъэп. 
ACT.7.12	Якъубэ Мысырым гъомлапхъэ щыӀэу зызэхехым, апэу тятэжъхэр
ACT.7.13	Ахэр Мысырым ятӀонэрэу зэкӀохэм, Юсыф ышхэм зыкъаригъэшӀэжьыгъ. Фырхьаунми Юсыф иунагъо ышӀэу хъугъэ. 
ACT.7.14	ЕтӀанэ Юсыф ышхэр ыгъакӀохи, ятэу Якъубэ къэбар фаригъэхьыгъ, зэкӀэ иунэкъощхэр, нэбгырэ тӀокӀищырэ пшӀыкӀутфырэ, Мысырым къэкӀонхэу. 
ACT.7.15	Аущтэу Якъубэ Мысырым кӀуагъэ. Ащ ежьыри тятэжъхэри щылӀагъэх. 
ACT.7.16	Ахэмэ яхьадэхэр Шехэм къалэм ахьыжьхи, Ибрахьимэ тыжьын ахъщэкӀэ Эмор ыкъохэм къащищэфыгъэ къэунэм чӀалъхьажьыгъэх.
ACT.7.17	Тхьэм Ибрахьимэ къызэригъэгугъагъэм игъэшъыпкъэжьыгъо нахь благъэ хъу къэс, тэ тлъэпкъ Мысырым нахьыбэ щыхъущтыгъ, 
ACT.7.18	нэмыкӀ лӀэу Юсыф зымышӀэщтыгъэр пачъыхьэ хъуным нэсыфэ. 
ACT.7.19	А пачъыхьэр тицӀыфхэм тхьагъэпцӀыгъэкӀэ адэзекӀощтыгъ, тицӀыфхэм ясабыйхэри ымыгъэпсэунхэм пае, чӀаригъэдзыжьхэзэ, тятэжъхэм лые арихыщтыгъ.
ACT.7.20	А мафэхэм пегъымбар Мусэ къэхъугъ, Тхьэм дэжькӀи сабый дэхагъ. Мэзищэ ятэ иунэ щаӀыгъыгъ, етӀанэ губгъом къыранагъ. 
ACT.7.21	Губгъом къыранагъэр фырхьауным ыпхъу ыхьи, ыкъом фэдэу ыпӀугъ. 
ACT.7.22	Аущтэу мысыр цӀыфхэм акъылышӀуагъэу ахэлъ пстэури Мусэ рагъэшӀагъ, Муси игущыӀэхэмкӀи ышӀэгъэ ӀофхэмкӀи лъэкӀ зиӀэ лӀы хъугъэ.
ACT.7.23	Мусэ ыныбжь илъэс тӀокӀитӀум зынэсым, ышхэу израиль цӀыфхэр зэригъэлъэгъунхэу рихъухьагъ. 
ACT.7.24	Мысыр лӀы горэм израиль лӀыхэм ащыщэу зыгорэм лые рихэу зелъэгъум, ӀэпыӀэгъу фэхъуи, лые къезыхырэм ышӀэгъэ Ӏофым ипэгъокӀ ригъэгъотызэ, ыукӀыгъ. 
ACT.7.25	Мусэ ышхэм зэхашӀыкӀын шӀошӀыгъ Тхьэм ежь ахэр къиным къызэрэхыригъэщыжьыщтхэр, ау ахэмэ зэхашӀыкӀыгъэп. 
ACT.7.26	ЯтӀонэрэ мафэм ышхэм ащыщхэу нэбгыритӀу зэзаохэу Мусэ зелъэгъум, зэригъэшӀужьынхэм пае ариӀуагъ: «Шъо, лӀитӀум, шъузэкъош, сыд пае лые зэшъухыра?»
ACT.7.27	Ау ыш лые езыхырэр Мусэ еӀункӀи, риӀуагъ: «Хэта о тхьэматэ укъытфэхъунэуи хьыкум къыттепшӀыхьанэуи укъэзгъэлъэгъуагъэр? 
ACT.7.28	Тыгъуасэ мысыр лӀыр зэрэуукӀыгъэм фэдэу сыуукӀынэу уфая?» 
ACT.7.29	А гущыӀэхэр Мусэ зызэхехым, хэхьажьи, Мадиам хэгъэгум кӀуи, итӀысхьагъ. Ащ къуитӀу къыщыфэхъугъ.
ACT.7.30	Илъэс тӀокӀитӀу зытешӀэм, Синай къушъхьэм дэжь шъоф нэкӀым пэнэ куандэу машӀо зыхэнагъэм
ACT.7.31	Мусэ ар зелъэгъум, ыгъэшӀэгъуагъ. Нахь тэрэзэу еплъынэу зекӀуалӀэм, Зиусхьаным ымакъэ къэӀугъ: 
ACT.7.32	«Уятэжъышхохэм я Тхьэу, Ибрахьимэ, Исхьакъ, Якъубэ я Тхьэр сэры». Мусэ къэкӀэзэзи, Ӏуплъэнэу тегушхуагъэп.
ACT.7.33	ЕтӀанэ Зиусхьаным къыриӀуагъ: «О уицуакъэхэр зыщых, сыда пӀомэ, уздэщытыр чӀыпӀэ лъапӀэшъ ары. 
ACT.7.34	Сэ слъэпкъ гузэжъогъу Мысырым зэрэщыхэтыр слъэгъугъэ, ящэӀу макъэхэри зэхэсхыгъэ. Ахэр къиным къыхэсщыжьынхэу сыкъехыгъ. КӀо, о Мысырым узгъэкӀожьыщт».
ACT.7.35	(ЕтӀанэ Стефан ипсалъэ джыри къыпидзэжьыгъ:) – Ахэмэ амыдэу, «хэта о тхьэматэ укъытфэхъунэуи хьыкум къыттепшӀыхьанэуи укъэзгъэлъэгъуагъэр?» зыфаӀогъэгъэ Мусэр ары. А Мусэ дэдэр ары ахэмэ тхьэматэ афэхъунэуи шъхьафит ышӀынхэуи Тхьэм къыгъэкӀуагъэр, мэлэӀичэу пэнэ куандэм хэтэу къыфэлъэгъуагъэм иӀэпыӀэгъукӀэ. 
ACT.7.36	Муси ары израиль цӀыфхэр Мысырым къизыщыжьыгъэр, Мысырыми, Хы Плъыжьми, илъэс тӀокӀитӀо шъоф нэкӀыми Ӏофышхо гъэшӀэгъонхэр ащызышӀагъэр, нэшэнэ гъэшӀэгъонхэри къащызгъэлъэгъуагъэр. 
ACT.7.37	А Мусэр ары израиль цӀыфхэм языӀуагъэри: «Шъушыхэм ащыщэу сэ сфэдэу пегъымбар Зиусхьанэу Тхьэм къышъуфигъэкӀощт». 
ACT.7.38	Мусэр ары тятэжъхэу шъоф нэкӀым щызэрэугъоигъэхэм ахэтыгъэр. Мусэ мэлэӀичэу Синай къушъхьэм къыщыдэгущыӀагъэм игъусагъ, мыкӀодыжьын гущыӀэхэри тэ къытфигъэнэжьынхэу къыӀэкӀэхьагъэх.
ACT.7.39	Ау тятэжъхэр Мусэ едэӀунхэу фаещтыгъэхэп. Мусэ зэрамыпэсэу агухэмкӀэ Мысырым зыфагъэзагъ. 
ACT.7.40	Ахэмэ Хьарунэ раӀуагъ
ACT.7.41	А мафэхэм шкӀэ теплъэ иӀэу тхьэ нэпцӀ ашӀи, къурмэн ащ фашӀыгъ. Ахэмэ ежьхэм аӀэкӀэ ашӀыгъэ тхьэ нэпцӀым щыгушӀукӀхэу, ешхэ-ешъошхо ашӀыгъ. 
ACT.7.42	Ау Тхьэм ыкӀыб ахэмэ къафигъази, ахэмэ уашъом ипкъыгъохэм тхьэ пӀалъэу ялъэӀунхэу къыгъэнагъэх, пегъымбархэм ятхылъ зэритым фэдэу
ACT.7.43	Хьау, къурмэн зыфэшъушӀыщтыгъэр сэрэп, ау къэшъухьыщтыгъэр шъуитхьэ нэпцӀэу Молох
ACT.7.44	– Тятэжъхэм шыхьатныгъэм итхьэлъэӀупӀэу чэтэнгъэӀагъэр
ACT.7.45	Ащ ыужым тэ тятэжъхэм а чэтэнгъэӀагъэр къакӀэныгъэу, къыздахьыгъ. Тхьэм ахэмэ апашъхьэ хымэ лъэпкъхэр къырифыхэзэ, Нун ыкъо Ехьошуа тятэжъхэм япащэу а лъэпкъхэм яхэгъэгу къызатырахым, а чэтэнгъэӀагъэр къыздахьыгъ. ЕтӀанэ пачъыхьэ Даутэ имафэхэм анэсыфэ, чэтэнгъэӀагъэр а хэгъэгум къинагъ. 
ACT.7.46	Тхьэм ынэшӀу къызщифэгъэ Даутэ Тхьэм елъэӀугъ: «О Якъубэ ури Тхь, унэшхо къыпфэсшӀынэу фит сыкъэшӀ». 
ACT.7.47	Ау пачъыхьэ Сэлмэн ары Тхьэм унэшхор фэзышӀыгъэр.
ACT.7.48	АрышъхьэкӀэ Анахь Лъагэр цӀыфхэм аӀэкӀэ ашӀыгъэ унэхэм арысэп. Зиусхьаным къызэриӀорэр пегъымбарым итхылъ зэритым фэд
ACT.7.49	«Уашъор ары сипачъыхьэ тӀысыпӀэ,
ACT.7.49	чӀылъэри ары силъэгукӀэтыныр.
ACT.7.49	Сыд фэдэ уна къысфэшъушӀыщтыр?
ACT.7.49	Тыдэ щыӀа зызщызгъэпсэфыщт чӀыпӀэр?
ACT.7.50	Мыхэр зэкӀэ къэзгъэшӀыгъэр сэрыба?»
ACT.7.51	– Шъо, цӀыф къаигъэхэр! ШъугухэмкӀи шъутхьакӀумэхэмкӀи Тхьэр зымышӀэрэ цӀыфхэм шъуафэд. Шъо шъуятэжъхэм шъуафэдэу, Тхьэм ы Псэ ЛъапӀэ шъупэуцу зэпыт. 
ACT.7.52	Шъуятэжъхэм къин зэрамыгъэщэчыгъэ пегъымбар горэ щыӀагъа? Шъыпкъагъэ ЗиӀэр дунаим къызэрэтехьащтымкӀэ макъэ къэзгъэӀугъэхэри аукӀыгъэх. Шъори тетыгъо зиӀэхэм ар аӀэкӀэжъугъахьи, яжъугъэукӀыгъ. 
ACT.7.53	МэлэӀичхэм Тэурат хабзэр къызыӀэкӀалъхьагъэр шъоры, ау щытми Тэурат хабзэм итхэр жъугъэцакӀэхэрэп.
ACT.7.54	Тхьэмэтэ Хэсэшхом хэтхэм Стефан къыӀорэр зызэхахым, къызэкӀэплъыхьагъэхэу, ацэхэр зэрагъэшхыщтыгъэх. 
ACT.7.55	Ау Тхьэм ы Псэ ЛъапӀэ Стефан ыгу инэу илъ хъуи, уашъом дэплъыий, Тхьэм ищытхъушхуи Исус Тхьэм иджабгъукӀэ готэуи ылъэгъугъ.
ACT.7.56	– Шъуеплъ, – къыӀуагъ Стефан, – уашъохэр зэӀухыгъэхэу, ЦӀыф Лъэпкъым ы Къо Тхьэм иджабгъукӀэ готэу сэлъэгъу.
ACT.7.57	Джащыгъум ахэмэ атхьакӀумэхэр акудэхи, мэкъэшхокӀэ куохэзэ тезэрэгъэбэнагъэх. 
ACT.7.58	ЕтӀанэ Стефан къалэм далъэшъуи, мыжъокӀэ еохэзэ, аукӀэу аублагъ. Шыхьатхэм ящыгъынхэр Шаул
ACT.7.59	АукӀынэу мыжъохэмкӀэ еохэ зэхъум, Стефан лъэӀуагъэ:
ACT.7.59	– Зиусхьан Исус, спсэ хэх!
ACT.7.60	ЕтӀанэ лъэгонджэмышъхьэкӀэ тӀыси, лъэшэу мэкъэшхокӀэ къэкууи, къыӀуагъ:
ACT.7.60	– Зиусхьан, мы псэкӀодыр мы цӀыфхэм апшъэ имылъхь! Ар къыӀуи, ыпсэ хэкӀыгъ.
ACT.8.1	Стефан зэраукӀыгъэр Шаул игъоу ылъэгъугъ.
ACT.8.1	А мэфэ дэдэм цӀыфхэм чылыс зэӀукӀэм щыщхэу Ерусалим дэсхэм лъэшэу къин арагъэщэчэу аублагъ. Апостолхэм анэмыкӀэу, шӀошъхъуныгъэ зиӀэ пстэури Иудей хэкумрэ Самарие хэкумрэ ащызэбгырыкӀыжьыгъэх. 
ACT.8.2	Тхьэм шӀолӀыкӀ фызиӀэ лӀыхэм Стефан чӀалъхьажьи, хьэдэгъэшхо фашӀыгъ. 
ACT.8.3	Ау Шаул чылыс зэӀукӀэм щыщхэр ыгъэкӀодынхэу ауж итыгъ. Зы унэм икӀымэ адрэ унэм ихьэзэ, хъулъфыгъэхэри бзылъфыгъэхэри лӀыгъэкӀэ раригъэщыхэти, хьапсым чӀаригъадзэщтыгъэх.
ACT.8.4	ЦӀыфхэу зэбгырыкӀыжьыгъагъэхэм къакӀухьэзэ, КъэбарышӀур цӀыфхэм арагъэӀущтыгъ. 
ACT.8.5	Филипп
ACT.8.6	ЦӀыф купышхохэм Филипп къэгущыӀэу зэхахэу, Ӏофышхо гъэшӀэгъонхэу ышӀэщтыгъэхэри залъэгъум, къыӀохэрэм яшъыпкъэу ядэӀущтыгъэх; 
ACT.8.7	сыда пӀомэ, цӀыфыбэхэм ахэс джынэпцӀэ Ӏаехэр кӀыихэзэ ахэкӀыщтыгъэх, зыӀэпкъ-лъэпкъ узым зэкӀиубытэгъэ цӀыфыбэхэри, лъащэхэри Филипп ыгъэхъужьыщтыгъэх. 
ACT.8.8	Аущтэу а къалэм ицӀыфхэм гушӀогъошхо яӀэ хъугъэ.
ACT.8.9	Ау а къалэм Симон ыцӀэу лӀы горэ дэсыгъ. Зы заулэрэ ушхъухьаным пылъыгъэу, ежь лӀы инэу ашӀуигъэшӀэу, Самарие хэкум ис цӀыфмэ ашӀогъэшӀэгъоныщтыгъ Симон.
ACT.8.10	– Мы лӀыр Тхьэм илъэкӀышхоу «ЛъэкӀыныгъэ Инэу» зыфаӀорэр ары, – аӀозэ, цӀыф пстэури, ини цӀыкӀуи, Симон къыӀохэрэм агу етыгъэу ядэӀущтыгъэх. 
ACT.8.11	БэшӀагъэу иушхъухьанкӀэ ахэмэ инэу агъэшӀагъоти, яшъыпкъэу едэӀущтыгъэх. 
ACT.8.12	Ау Тхьэм и Тетыгъошхо ехьылӀэгъэ къэбарышӀумрэ Исус Христос ыцӀэ ехьылӀэгъэ къэбарышӀумрэ Филипп аригъэӀухэу, цӀыфхэм шӀошъхъуныгъэ яӀэ хъу зэхъум, хъулъфыгъэхэми бзылъфыгъэхэми Филипп зырагъэумэхъыгъ. 
ACT.8.13	Ежь Симони ИсускӀэ шӀошъхъуныгъэ иӀэ хъуи, Филипп зыригъэумэхъыгъэу, ыуж итэу кӀощтыгъ. Филипп нэшэнэ гъэшӀэгъонхэу къыгъэлъагъощтыгъэхэри Ӏофышхо гъэшӀэгъонхэу ышӀэщтыгъэхэри Симон зилъэгъухэкӀэ, ыгъэшӀагъощтыгъэх.
ACT.8.14	Ерусалим дэс апостолхэм Самарие цӀыфхэм Тхьэм игущыӀэхэр зэрадагъэхэр зызэхахым, Петрэрэ Иуанрэ ахэмэ адэжь агъэкӀуагъэх. 
ACT.8.15	Петрэрэ Иуанрэ зынэсхэм, Тхьэм ы Псэ ЛъапӀэ шӀошъхъуныгъэ зиӀэхэм агухэм арылъ хъунэу Тхьэм афелъэӀугъэх; 
ACT.8.16	сыда пӀомэ, Тхьэм ы Псэ ЛъапӀэ ахэмэ ащыщэу зыми къыфехыгъагъэгоп, Зиусхьан Исус ыцӀэкӀэ Филипп ахэр ыумэхъыгъагъэх ныӀэп. 
ACT.8.17	Джащыгъум Петрэрэ Иуанрэ аӀэхэр ахэмэ атыралъхьэхи, Тхьэм ы Псэ ЛъапӀэ а шӀошъхъуныгъэ зиӀэхэм агухэм арылъ хъугъэ. 
ACT.8.18	Апостолхэм аӀэхэр затыралъхьэм, а цӀыфхэм Тхьэм ы Псэ ЛъапӀэ агухэм арылъ зэрэхъугъэр Симон зелъэгъум, апостолхэм ахъщэ къафихьи, моущтэу къыӀуагъ:
ACT.8.19	– Сэ сӀэхэр цӀыф горэм теслъхьэмэ, Тхьэм ы Псэ ЛъапӀэ ыгу илъ хъуным пае, сэри мы лъэкӀыр къысэшъут.
ACT.8.20	– Тхьэм итын ахъщэкӀэ къэпщэфышъун пшӀошӀыгъэшъ, уиахъщи ори шъузэдэрэкӀод, – риӀуагъ Петрэ. 
ACT.8.21	– Тхьэм дэжькӀэ угу шъыпкъагъэ илъэпышъ, мы Ӏофым ущыщэп, уиӀахьи хэлъэп. 
ACT.8.22	Арышъ, мы бзэджэшӀагъэм фыкӀэгъожьи, Тхьэм елъэӀу. Мыхъун гухэлъэу уиӀэр Тхьэм къыпфигъэгъункӀи мэхъу; 
ACT.8.23	сыда пӀомэ, шъугъоныр о угу инэу илъэу, бзэджагъэми узэкӀиубытагъэу сэлъэгъу.
ACT.8.24	– КъэшъуӀуагъэхэм ащыщ зи къысэмыхъулӀэнэу Тхьэм шъукъысфелъэӀу, – къыӀожьыгъ Симон.
ACT.8.25	Апостолхэр Зиусхьаным шыхьат фэхъухи, игущыӀэхэр къызагъэӀухэ ужым, Самарие хэкум щыщ къоджабэмэ КъэбарышӀур ащагъэӀузэ, Ерусалим агъэзэжьыгъ.
ACT.8.26	– Тэджи, Ерусалим дэкӀи, Газэ къалэм
ACT.8.27	Аущтэу Филипп тэджи, гъогум техьагъ. КӀозэ, Ефиопие хэгъэгум щыщ лӀы горэм ӀукӀагъ. Ефиопием ибзылъфыгъэ пачъыхьэу Кандакие фэлажьэрэ Ӏэшъхьэтетхэм а лӀыр ащыщыгъ. Бзылъфыгъэ пачъыхьэм имылъку зэкӀэ ащ ыӀэ илъыгъ. Ар Ерусалим Тхьэм щелъэӀунэу къэкӀогъагъ. 
ACT.8.28	Ихэгъэгу ыгъэзэжьынэу кум итӀысхьагъэу, пегъымбар Ешайа тхылъэу ытхыгъэм еджэщтыгъ.
ACT.8.29	– Кум екӀуалӀи, ащ готэу кӀо! – къыриӀуагъ Тхьэм ы Псэ ЛъапӀэ Филипп.
ACT.8.30	Филипп кум екӀуалӀи, а лӀыр пегъымбар Ешайа тхылъэу ытхыгъэм еджэу зызэхехым, къыӀуагъ:
ACT.8.30	– Узаджэрэм къикӀырэр къыбгурэӀуа?
ACT.8.31	– Зыгорэм зэхэсимыгъэшӀыкӀмэ, сыдэущтэу къызгурыӀон слъэкӀына? – къыӀожьыгъ Ӏэшъхьэтетым. ЕтӀанэ ар Филипп елъэӀугъ:
ACT.8.31	– Кум къитӀысхьи, къызготӀысхь.
ACT.8.32	Ӏэшъхьэтетыр Тхьэм игущыӀэ тхыгъэхэу зэджагъэр мы гущыӀэхэр ары
ACT.8.32	«Мэлым фэдэу шӀуабзынэу ащагъ. Зыупхъорэм ыпашъхьэ зи ымыӀоу шъынэр зэрэщытым фэдэу, ежь ыжэ зэтырихыгъэп.
ACT.8.33	Ежь агъэпыутыгъ, зэфагъи хэмылъэу хьыкум тырашӀыхьагъ. А лъэхъаным ицӀыфхэм ябзэджагъэ зынэсыгъэр хэта къэзыӀон зылъэкӀырэр? Сыда пӀомэ, ыпсэ мы дунаим щыхахыгъ».
ACT.8.34	– Мыр къысэпӀонкӀэ сыолъэӀу, – къыриӀуагъ Ӏэшъхьэтетым Филипп, – пегъымбарым зигугъу ышӀырэр хэта? Ежьыра, нэмыкӀ цӀыф гора?
ACT.8.35	Джащыгъум Филипп а гущыӀэ дэдэхэу Тхьэм игущыӀэ тхыгъэхэм арытхэмкӀэ къыубли, Исус ехьылӀэгъэ КъэбарышӀур Ӏэшъхьэтетым фиӀотагъ.
ACT.8.36	Гъогум рыкӀохэзэ, псы горэм нэсыгъэх. Ӏэшъхьэтетым къыӀуагъ:
ACT.8.36	– Мыщ псы щыӀ. Сэ сыуумэхъымэ хъуна?
ACT.8.37	– ЗэкӀэ о угукӀэ шӀошъхъуныгъэ уиӀэмэ, усыумэхъ хъущт, – риӀуагъ Филипп.
ACT.8.37	– Исус Христос Тхьэм зэри КъомкӀэ шӀошъхъуныгъэ сиӀ, – къыӀожьыгъ Ӏэшъхьэтетым.
ACT.8.38	ЕтӀанэ Ӏэшъхьэтетым шыкуаом кур къыригъэгъэуцуи, Ӏэшъхьэтетымрэ Филиппрэ псым хахьэхи, Филипп адрэр ыумэхъыгъ. 
ACT.8.39	Псым къызыхэкӀыжьхэм, Зиусхьаным ы Псэ ЛъапӀэ Филипп нэмыкӀ чӀыпӀэ горэм ошӀэ-дэмышӀэу ыхьыгъ, Ӏэшъхьэтетми Филипп ылъэгъужьыгъэп. ГушӀуагъом хэтэу Ӏэшъхьэтетыр игъогу техьажьыгъ. 
ACT.8.40	Ау Филипп Азот къалэм
ACT.9.1	Шаул ИсускӀэ шӀошъхъуныгъэ зиӀэхэм инэу афэгубжэу, «Исус игъогу шъутемыкӀымэ, шъутыукӀыщт» ариӀо зэпытыщтыгъ. Дин пэщэшхом дэжь кӀуи, елъэӀугъ:
ACT.9.2	– Дамаск къалэм щыӀэ синэгогухэм тхылъхэр афэтхыхи, къысэтых. Шаул ар зыкӀишӀагъэр Исус игъогу тетхэм ащыщхэр Дамаск къыщигъотхэмэ, хъулъфыгъэхэми бзылъфыгъэхэми, игъусэ лӀыхэм ахэмэ Ӏэхъухэр атыраригъэлъхьанышъ, Ерусалим къыщэнхэр ары. 
ACT.9.3	Шаул гъогум рыкӀозэ, Дамаск игъунэгъу зэхъум, ошӀэ-дэмышӀэу нэфынэ уашъом къехи, къыуцухьагъ. 
ACT.9.4	Шаул чӀыгум тефагъэу, макъэ горэм къыриӀоу зэхихыгъ:
ACT.9.4	– Шаул, Шаул, сыд пае къин сэбгъэщэчырэ?
ACT.9.5	– О ухэта, Зиусхьан? – къыӀуагъ Шаул.
ACT.9.5	– Исусэу къин зэбгъэщэчырэр сэры, – къыӀожьыгъ адрэ макъэм. – Цур зием ибэщ кӀыхьэ папцӀэ цур ылъакъокӀэ къызэрешъутырырэм фэдэу ошӀымэ, уиягъэ зэогъэкӀыжьы. 
ACT.9.6	Ау къэтэджи, къалэм дахь. О пшӀэн фаер ащ зыгорэм къыщыуиӀощт.
ACT.9.7	Шаул игъусэхэм гущыӀэ горэ къамыӀоу, ащ дэжьым щытхэу къэнагъэх. Макъэр зэхахыгъ, ау цӀыф зи алъэгъугъэп. 
ACT.9.8	Шаул чӀыгум къытетэджыкӀыжьыгъ, ау ынэхэр къызызэтырехыжьхэм, зи ылъэгъужьыгъэп. Арыти, Шаул ыӀэ аӀыгъэу Дамаск дащагъ. 
ACT.9.9	Шаул мэфищым зи ымылъэгъоу къэнагъ, шхагъэп ыкӀи, ешъуагъэп ыкӀи.
ACT.9.10	ИсускӀэ шӀошъхъуныгъэ зиӀэхэм ащыщэу Ананый Дамаск дэсыгъ. Зиусхьаныр ащ къыфэлъагъуи, къеджагъ:
ACT.9.10	– Ананый!
ACT.9.10	– Сэры, Зиусхьан, – къыӀожьыгъ Ананый.
ACT.9.11	– Тэджи, «Урам ЗэнкӀ» зыфаӀорэ урамым тет Иудэ иунэ кӀо, – къыриӀуагъ Зиусхьаным Ананый. – Ащ дэжьым Шаул ыцӀэу Тарс къалэм щыщым кӀэупчӀ, сыда пӀомэ, ар Тхьэм елъэӀу. 
ACT.9.12	Ынэхэри къыгъэплъэжьынхэм пае, Ананый зыцӀэ лӀыр ежь дэжь къакӀоу, ыӀэхэр къытырилъхьэхэу къыфэлъэгъуагъ.
ACT.9.13	– Зиусхьан, – къыӀожьыгъ Ананый, – мы лӀым уицӀыф лъапӀэхэу Ерусалим дэсхэм къинэу аригъэщэчыгъэхэр зыфэдизыр цӀыфыбэмэ къысаӀуагъ. 
ACT.9.14	Джы дин пэщэшхохэм фитыныгъэ къаӀихыгъэу, игъусэ лӀыхэм о къыолъэӀурэ цӀыф пстэуми Ӏэхъухэр атыраригъэлъхьанхэм пае, мыщ къэкӀуагъ.
ACT.9.15	Ау Зиусхьаным Ананый къыриӀуагъ:
ACT.9.15	– КӀо! Хымэ лъэпкъхэми, пачъыхьэхэми, израиль цӀыфхэми сэ сцӀэ икъэбар анигъэсынэу мы лӀыр къыхэсхыгъ. 
ACT.9.16	Сэ сцӀэ пае къинэу ыщэчын фаер зыфэдизыр сэ сшъхьэкӀэ езгъэлъэгъущт.
ACT.9.17	Аущтэу Ананый а унэм ихьагъ. ЫӀэхэр Шаул ышъхьэ тырилъхьи, къыӀуагъ:
ACT.9.17	– Шаул, сэ сшы, мыщ укъакӀо зэхъум, Зиусхьан Исусэу гъогум къыщыпфэлъэгъуагъэм сыкъыгъэкӀуагъ, о унэхэр къэплъэжьынхэм паий, Тхьэм ы Псэ ЛъапӀэ инэу угу илъ хъуным паий.
ACT.9.18	Ар къызеӀом, пцэжъые шъомпӀэ цӀыкӀухэм афэдэхэу Шаул ынэхэм зыгорэхэр къакӀэтэкъухи, ынэхэри къэплъэжьыгъэх. ЕтӀанэ Шаул къэтэджи, Ананый ар ыумэхъыгъ. 
ACT.9.19	Ащ нэужым Шаул шхагъэ, ыкӀуачӀи къыгъотыжьыгъ.
ACT.9.19	ЕтӀанэ ИсускӀэ шӀошъхъуныгъэ зиӀэхэу Дамаск къалэм дэсхэм адэжь Шаул мафэ заулэрэ щыӀагъ. 
ACT.9.20	Исус Тхьэм зэры Къор синэгогухэм ардэдэм ащигъэӀоу ыублагъ. 
ACT.9.21	Ар зэхэзыхыгъэ цӀыфхэм зэкӀэм агъэшӀагъоу къаӀощтыгъ:
ACT.9.21	– Мы лӀыр арыба Исус елъэӀурэ цӀыфхэм Ерусалим къин щязгъэщэчыщтыгъэр? ИлӀыхэу Исус елъэӀухэрэм Ӏэхъухэр атыраригъэлъхьанхэшъ, дин пэщэшхохэм адэжь ыщэнхэу мыщ къэкӀуагъэба?
ACT.9.22	Ау Шаул нахь лъэкӀ иӀэ хъугъэ. Исус зэрэ Христосыр къыгъэшъыпкъэжьызэ, Дамаск дэс джуртхэм ежь къыраӀожьыщтыр амышӀэу къыгъэнагъэх.
ACT.9.23	Мэфэ пчъагъэ зытешӀэ ужым, Шаул аукӀынэу джуртхэм гухэлъ ашӀыгъ, 
ACT.9.24	ау ахэмэ ягухэлъ Шаул къышӀагъ. Ар аукӀынэу чэщи мафи къэлапчъэмэ аӀутхэу паплъэщтыгъэх. 
ACT.9.25	Ау шӀошъхъуныгъэ зиӀэхэм чэщым Шаул зыдащи, къэлэ дэпкъым хэт гъуанэ горэмкӀэ мэтэшхом исэу дэпкъым ратӀупщэхыгъ.
ACT.9.26	Шаул Ерусалим зынэсым, ИсускӀэ шӀошъхъуныгъэ зиӀэхэм ахэхьаным пылъыгъ, ау ащ ИсускӀэ шӀошъхъуныгъэ иӀэ зэрэхъугъэр ашӀошъ мыхъоу щыщынэщтыгъэх. 
ACT.9.27	Ау Бар-Наббэ
ACT.9.28	Аущтэу зэхъум, Шаул ИсускӀэ шӀошъхъуныгъэ зиӀэхэм ахахьэмэ-ахэкӀыжьызэ, ахэмэ адэжь къани, Ерусалим щыӀагъ, Зиусхьаным ыцӀэкӀи цӀыфмэ къэбарышӀур гушхокӀэ аригъэӀущтыгъ. 
ACT.9.29	АлыджыбзэкӀэ гущыӀэрэ джуртхэм
ACT.9.30	Зэшыхэм ар къызашӀэм, Шаул Кесарие къалэм ращэхи, Тарс къалэм
ACT.9.31	Аущтэу зэкӀэ Иудей хэкум, зэкӀэ Галилей хэкум, зэкӀэ Самарие хэкум арыт чылыс зэӀукӀэхэм мамыр яӀэ хъугъэ. ШӀошъхъуныгъэ зиӀэхэм гурэ псэрэкӀэ нахь лъэкӀ агъотызэ, Зиусхьаным шӀолӀыкӀ фыряӀэу, Тхьэм ы Псэ ЛъапӀэ ыгъэгушхохэу, нахьыбэ хъугъэх.
ACT.9.32	Петрэ хэкур къыкӀухьэ зэхъум, Тхьэм ицӀыф лъапӀэхэу Лиддэ къалэм
ACT.9.33	Ащ Эней ыцӀэу лӀы горэм щыӀукӀагъ. Илъэсий хъугъэу, ыӀэпкъ-лъэпкъ узым зэкӀиубытагъэу ар пӀэм хэлъыгъ.
ACT.9.34	– Эней, – риӀуагъ Петрэ, – Исус Христос уегъэхъужьы. Къэтэджи, уипӀэ Ӏухыжь! Ардэдэм Эней къэтэджыжьыгъ. 
ACT.9.35	Лиддэ къалэм зэкӀэ дэсхэми Шарон зыцӀэ шъоф зэшъхьэ-зашъом
ACT.9.36	Иоппие къалэм
ACT.9.37	А мафэхэм ар сымаджэ хъуи, лӀагъэ. Ар агъэпскӀыжьи, унэ зэтетым ишъхьагърэ къатым дахьыий, унэм ралъхьагъ. 
ACT.9.38	Лиддэ къалэр Иоппие къалэм игъунэгъути, Петрэ ащ зэрэщыӀэр ИсускӀэ шӀошъхъуныгъэ зиӀэхэм зызэхахым, «Зымыгъэгужъоу, тадэжь къакӀо!» Петрэ раӀонэу лӀыкӀуитӀу лъагъэкӀуагъ.
ACT.9.39	Петрэ къэтэджи, къадэкӀуагъ. Иоппие къалэм зынэсым, унэ зытетым ишъхьагърэ къатым ращагъ. Шъузабэхэм зэкӀэ Петрэ къауцухьи, Табитэ ягъусэ зэхъум, джанэхэуи щыгъынхэуи ышӀыгъагъэхэр, гъыхэзэ къырагъэлъэгъугъэх.
ACT.9.40	Петрэ цӀыфхэр зэкӀэ унэм ригъэкӀыхи, лъэгонджэмышъхьэкӀэ тӀыси, Тхьэм елъэӀугъ. ЕтӀанэ хьадэм зыфигъази, къыӀуагъ:
ACT.9.40	– Табитэ, къэтэдж! Табитэ ынапӀэхэр къызэтырихи, Петрэ зелъэгъум, къызэшӀотӀысхьагъ. 
ACT.9.41	Петрэ ащ ыӀэ ыубыти, къыгъэтэджыгъ. ЕтӀанэ Тхьэм ицӀыф лъапӀэхэмрэ шъузабэхэмрэ къяджи, Табитэ псаоу аритыжьыгъ. 
ACT.9.42	А къэбарыр Иоппие къалэм дэсхэм зэкӀэмэ зэлъашӀэ хъугъэ, цӀыфыбэхэми ЗиусхьанымкӀэ шӀошъхъуныгъэ яӀэ хъугъэ. 
ACT.9.43	ЕтӀанэ Симон ыцӀэу, шъошӀэ горэм ихьакӀэу Петрэ мэфэ пчъагъэрэ Иоппие къалэм къыдэнагъ.
ACT.10.1	Корнелый зыцӀэ лӀы горэ Кесарие къалэм дэсыгъ. Италие хэгъэгум щыщ дзэм хэтхэу, нэбгыришъэ хъурэ купхэм япащэхэм ар ащыщыгъ. 
ACT.10.2	Ежьыри зэкӀэ иунагъуи Тхьэр агъэлъапӀэщтыгъ
ACT.10.3	Щэджэгъоужым сыхьатыр щым
ACT.10.4	Корнелый къэщыни, ынэхэр тедыкъагъэхэу риӀуагъ:
ACT.10.4	– Зиусхьан, сыда узыфаер?
ACT.10.4	– УитхьэлъэӀухэри уисэдакъэхэри Тхьэм ыпашъхьэ ихьагъэх, Тхьэми ахэр щымыгъупшэжьыгъэхэу ыгу илъых, – къыриӀожьыгъ мэлэӀичым.
ACT.10.5	– ПетрэкӀэ заджэхэрэ Симон къащэнэу Иоппие къалэм лӀыкӀохэр гъакӀох. 
ACT.10.6	Ар шъошӀэ Симонэу зиунэ хы Ӏушъом Ӏутым ихьакӀ.
ACT.10.7	Ар къезыӀогъэ мэлэӀичыр зыӀокӀыжьым, Корнелый иунэӀутхэм ащыщхэу нэбгыритӀурэ иӀофтэбгэ дзэлӀхэм ащыщэу Тхьэр зыгъэлъапӀэрэмрэ къяджи, 
ACT.10.8	хъугъэ-шӀагъэхэр зэкӀэ афиӀотэжьи, Иоппие къалэм ыгъэкӀуагъэх.
ACT.10.9	ЯтӀонэрэ мафэм ахэр гъогум рыкӀохэзэ, къалэм пэгъунэгъу зэхъухэм, сыхьатыр пшӀыкӀутӀу
ACT.10.10	Джащыгъум мэлакӀэ къэлӀагъэти, зыгорэ ышхынэу фэягъ. Шхыныр агъэхьазыр зэхъум, Тхьэм Петрэ зыгорэ къыфигъэлъэгъуагъ. 
ACT.10.11	Уашъор зэӀухыгъэу, шэкӀ фыжь иным фэдэу зыгорэ къехэу ылъэгъугъ. Ар къопиплӀымкӀэ кӀэшӀагъэу, чӀыгум къырагъэлэлэхыгъэм фэдагъ. 
ACT.10.12	Сыд фэдэрэ лъэпкъыгъуи щыщхэу лъэкъуиплӀыкӀэ кӀорэ псэушъхьэхэр, ныбэкӀэ цуахъорэ псэушъхьэхэр, ошъогу бзыухэр а шэкӀ фыжьым кӀоцӀылъыгъэх. 
ACT.10.13	ЕтӀанэ макъэ горэм Петрэ къыриӀуагъ:
ACT.10.13	– Петрэ, къэтэдж. ШӀобзи, шхы.
ACT.10.14	– Хьау, Зиусхьан, – къыӀожьыгъ Петрэ, – ар хъухэщтэп. Мышхыпхъи, хьэрами сэ егъашӀэми сшхыгъэп.
ACT.10.15	ЯтӀонэрэу а макъэм Петрэ къыриӀуагъ:
ACT.10.15	– Тхьэм къабзэу, шхыпхъэу зыфиӀуагъэр о хьэрам умыӀо.
ACT.10.16	Аущтэу гъогогъуищэ хъугъэ. ЕтӀанэ шэкӀ фыжьыр уашъом дэкӀоежьыгъ.
ACT.10.17	Къыфэлъэгъуагъэм къикӀырэм Петрэ егупшысэ пэтэу, Корнелый къыгъэкӀогъэ лӀыхэр Симон иунэ кӀэупчӀэхэзэ, ар къагъотыгъэу къэлапчъэм къыӀууцуагъэх.
ACT.10.18	– ПетрэкӀэ заджэхэрэ Симон мы унэм иса? – аӀозэ, джагъэх.
ACT.10.19	Петрэ къыфэлъэгъуагъэм егупшысэзэ, Тхьэм ы Псэ ЛъапӀэ къыриӀуагъ:
ACT.10.19	– Мары, нэбгырищ къыплъэхъу. 
ACT.10.20	Къэтэджи, ех, угу щэч къимыгъахьэу ахэмэ адакӀу; сыда пӀомэ, ахэр къэзгъэкӀуагъэр сэры.
ACT.10.21	Петрэ ехи, лӀыхэм ариӀуагъ:
ACT.10.21	– Шъо шъузлъыхъурэр сэры. Ӏоф горэ шъуиӀэу шъукъэкӀуагъа?
ACT.10.22	– Тэ тыкъэзгъэкӀуагъэр дзэ пащэу Корнелый ары, – къаӀуагъ лӀыхэм. – Ащ шъыпкъагъэ хэлъ, Тхьэм шӀолӀыкӀ фыриӀ, зэкӀэ джурт лъэпкъым лъытэныгъэ зыфыриӀэ лӀы шъыпкъ. Ащ иунэ лӀыкӀохэм ураригъэщэнышъ, къапӀохэрэм ядэӀунэу мэлэӀич лъапӀэ горэм унашъо къыфишӀыгъ.
ACT.10.23	Джащыгъум Петрэ ахэр къыригъэблагъэхи, ыхьэкӀагъэх. ЯтӀонэрэ мафэм Петрэ ахэмэ ягъусэу гъогум техьагъ. Иоппие къалэм щыщ ыш заули игъусагъ.
ACT.10.24	Ащ къыкӀэлъыкӀорэ мафэм Кесарие къалэм нэсыгъэх. Корнелый иунэкъощхэри иблагъэхэри къыугъоигъэхэу, Петрэрэ игъусэхэмрэ апаплъэщтыгъ. 
ACT.10.25	Петрэ унэм зехьэм, Корнелый къыпэгъокӀи, ылъакъохэм адэжь зыщыридзыхи, лъэгонджэмышъхьэкӀэ тӀысыгъэ. 
ACT.10.26	Ау Петрэ Корнелый къыгъэтэджыжьи, ыӀуагъ:
ACT.10.26	– Къэтэдж, сэри сыцӀыф ныӀэп.
ACT.10.27	ЕтӀанэ Петрэ Корнелый дэгущыӀэзэ унэм зехьэм, цӀыфыбэхэр щызэрэугъоигъэхэу ылъэгъугъ.
ACT.10.28	– Джурт горэ хымэ лъэпкъым щыщхэм е ахэхьанэу, е яунэ ихьанэу тихабзэкӀэ зэрэмыхъущтыр шъори шъошӀэ, – ариӀуагъ Петрэ ахэмэ. – Ау цӀыф горэ мыкъабзэу е шӀоеу сымылъытэн фаеу Тхьэм зэхысигъэшӀыкӀыгъ. 
ACT.10.29	Арыти, мы лӀыкӀохэм сыкъызяшъогъащэм, зыми семынэгуеу сыкъэкӀуагъ. Джы сышъоупчӀы, Ӏоф горэ шъуиӀэу сыкъяжъугъэщагъа?
ACT.10.30	– МэфиплӀыкӀэ узэкӀэӀэбэжьмэ, мы сыхьатым, щэджэгъоужым сыхьатыр щым
ACT.10.31	къыӀуагъ: «Корнелый, Тхьэм уитхьэлъэӀу зэхихыгъ, уисэдакъэхэри щымыгъупшэжьыгъэхэу ыгу илъых. 
ACT.10.32	ПетрэкӀэ заджэхэрэ Симон къыздащэнэу Иоппие къалэм лӀыкӀохэр гъакӀох. Ар шъошӀ Симонэу зиунэ хыӀушъом Ӏутым ихьакӀ. Ар къэкӀонышъ, къыбдэгущыӀэщт». 
ACT.10.33	Арыти, занкӀэу къыплъызгъэкӀуагъэх. УкъызэрэкӀуагъэр дэгъоу пшӀагъэ. Джы тэ зэпстэури о къэпӀонэу, Зиусхьаным унашъо къыпфишӀыгъэхэм тядэӀунэу, мы чӀыпӀэм Тхьэм ыпашъхьэ тит.
ACT.10.34	ЕтӀанэ Петрэ моущтэу къыӀуатэу ыублагъ:
ACT.10.34	– Тхьэр цӀыфхэм ятеплъэ емыплъэу, цӀыф пстэури изэфэдэу зэрилъытэрэр шъыпкъэу зэзгъэшӀагъ. 
ACT.10.35	Сыд фэдэрэ лъэпкъыми щыщэу, ежь шӀолӀыкӀ фыриӀэу шъыпкъагъэр зыгъэцакӀэрэр Тхьэм ештэ. 
ACT.10.36	КъэбарышӀоу Тхьэм израиль цӀыфхэм анигъэсыгъэр шъо шъошӀэ. Моущтэу зыӀорэ къэбарышӀур ары: Исус Христосэу цӀыф пстэуми я Зиусхьан ары цӀыфхэр Тхьэм езгъэшӀужьырэр. 
ACT.10.37	Иуан ежь зырагъэумэхъынэу цӀыфхэм макъэ зарегъэӀум ыуж, Галилей хэкум къыщегъэжьагъэу зэкӀэ Иудей хэкум къыщыхъугъэхэр шъо шъошӀэх. 
ACT.10.38	Назарет щыщ Исус икъэбар шъошӀэ. Тхьэм ежь ы Псэ ЛъапӀэрэ лъэкӀышхомрэ ащ къыфыригъэхыгъэх. Тхьэр ащ зэригъусагъэм пае, шӀу ышӀэу, шэйтаным илъэкӀыкӀэ ригъэзыгъэ цӀыф пстэури ыгъэхъужьхэу къыкӀухьащтыгъ. 
ACT.10.39	Исус джуртхэм яхэгъэгуи Ерусалими а Ӏофхэу щишӀагъэхэм зэкӀэмэ тэ тыряшыхьат. Ар пкъэум тыраӀулӀи, агъэлӀагъ. 
ACT.10.40	Ау ящэнэрэ мафэм Тхьэм ар лӀагъэхэм къахигъэтэджыкӀыжьыгъ ыкӀи цӀыфхэм аригъэлъэгъугъ. 
ACT.10.41	Ау Тхьэм ар зэригъэлъэгъугъэр цӀыф пстэури арэп, Тхьэм ыпэкӀэ къыгъэнэфэгъэгъэ шыхьатхэр ары нахь. Исус лӀагъэхэм къызахэтэджыкӀыжьым, тэ ежь игъусэу дашхэхэу, дешъощтыгъэхэр арых Тхьэм ар зэригъэлъэгъугъэхэр. 
ACT.10.42	Тхьэм игущыӀэхэр цӀыфмэ ядгъэӀунхэуи, псаухэми, лӀагъэхэми хьыкум атезышӀыхьанэу Тхьэм къыгъэнэфагъэр зэрэ Исусыр къэтыушыхьатынэуи Тхьэм унашъо къытфишӀыгъ. 
ACT.10.43	Хэтми ИсускӀэ шӀошъхъуныгъэ зиӀэм ипсэкӀодшӀагъэхэр Исус ыцӀэкӀэ зэрэфэгъущтхэмкӀэ пегъымбар пстэури Исус шыхьат фэхъух.
ACT.10.44	Петрэ а гущыӀэхэр къыӀохэзэ, ахэр зэхэзыхыгъэ пстэуми Тхьэм ы Псэ ЛъапӀэ къафехыгъ. 
ACT.10.45	Петрэ игъусэхэу къэкӀогъэгъэ шӀошъхъуныгъэ зиӀэ лӀыхэу сунэт ашӀыгъэхэм Тхьэм итынэу ежь ы Псэ ЛъапӀэ хымэ лъэпкъхэм ащыщхэми къызэрафыригъэхыгъэр агъэшӀэгъуагъ; 
ACT.10.46	сыда пӀомэ, а хымэхэм амышӀэрэ бзэхэмкӀэ къэгущыӀэхэу, Тхьэм щытхъу фашӀэу зэхахыгъ. Джащыгъум Петрэ къыӀуагъ:
ACT.10.47	– Мы цӀыфхэу тэщ фэдэу Тхьэм ы Псэ ЛъапӀэ зыгу илъ хъугъэхэр псыкӀэ тэ тыумэхъыхэмэ, зыгорэм ымыдэн ылъэкӀына?
ACT.10.48	ЕтӀанэ Исус Христос ыцӀэкӀэ ахэр аумэхъынхэу унашъо ышӀыгъ. Ащ ыуж мэфэ заулэрэ ахэмэ адэжь щыӀэнэу Петрэ къелъэӀугъэх.
ACT.11.1	Хымэ лъэпкъхэм ащыщхэми Тхьэм игущыӀэхэр зэраштагъэхэр апостолхэмрэ Иудей хэкум ис зэшхэмрэ зэхахыгъ. 
ACT.11.2	Аущтэу Петрэ ЕрусалимкӀэ зыдэкӀуаем, сунэт ашӀыгъэхэм Петрэ ышӀагъэр амыдэу, 
ACT.11.3	ащ къыраӀуагъ:
ACT.11.3	– О сунэт амышӀыгъэхэм яунэ уихьи, уадэшхагъ.
ACT.11.4	Джащыгъум Петрэ хъугъэ-шӀагъэхэр хэзыгъэнчъэу къагуригъэӀонэу ыублагъ:
ACT.11.5	– Иоппие къалэм сэ Тхьэм сыщелъэӀущтыгъ. Джащыгъум Тхьэм сэ сиакъыл щыригъэхи, шэкӀ фыжь иным фэдэу зыгорэ уашъом къехэу сигъэлъэгъугъ. Ар къопиплӀымкӀэ кӀэшӀагъэу, уашъом къырагъэлэлэхыгъэм фэдэу къысфехыгъ. 
ACT.11.6	ШэкӀ фыжьым сызеплъым, лъэкъуиплӀыкӀэ кӀорэ былымхэри, хьэкӀэ-къуакӀэхэри, ныбашъокӀэ цуахъорэ псэушъхьэхэри, ошъогу бзыухэри слъэгъугъэх. 
ACT.11.7	«Петрэ, къэтэдж. ШӀобзи, шхы», – макъэ горэм къысиӀоу зэхэсхыгъ.
ACT.11.8	– «Хьау, Зиусхьан, ар хъухэщтэп, мышхыпхъи, хьэрами егъашӀэми зыӀуслъхьагъэп», – есӀожьыгъ.
ACT.11.9	– А макъэм ятӀонэрэу уашъом къиӀукӀэу къыӀожьыгъ: «Тхьэм къабзэу, шхыпхъэу зыфиӀуагъэхэр о хьэрам умыӀо». 
ACT.11.10	Аущтэу гъогогъуищэ хъугъэ. ЕтӀанэ зэкӀэ уашъом дэкӀоежьыгъ.
ACT.11.11	– Ардэдэм Кесарие къалэм къикӀыхэу садэжь къагъэкӀогъэ нэбгырищ сызэрыс унэм икъэлапчъэ къыӀууцуагъ. 
ACT.11.12	Сыгу щэч къисымыгъахьэу ахэмэ садэкӀонэу Тхьэм ы Псэ ЛъапӀэ къысиӀуагъ. Мы зэш нэбгырихыри сигъусэу тыкӀуи, а лӀым иунэ тихьагъ. 
ACT.11.13	Ащ къытиӀотагъ мэлэӀич горэ иунэ итэу моущтэу ыӀозэ, зэрэщилъэгъугъэр: «ПетрэкӀэ заджэхэрэ Симон къыздащэнэу лӀыкӀохэр гъакӀох. 
ACT.11.14	Оррэ зэкӀэ уиунагъорэ шъумыкӀодэу, шъукъэзгъэнэжьыщт гущыӀэхэр ащ къыуиӀощт».
ACT.11.15	– Сэ сыкъэгущыӀэнэу зысэублэм, Тхьэм ы Псэ ЛъапӀэ ахэмэ къафехыгъ, апэу тэри къызэрэтфехыгъагъэм фэдэу. 
ACT.11.16	«Иуан псыкӀэ цӀыфхэр ыумэхъыщтыгъ, ау Тхьэм ежь ы Псэ ЛъапӀэкӀэ шъо шъуиумэхъыщт», – къызеӀом, Зиусхьаным къыӀогъэгъэ гущыӀэхэр
ACT.11.17	Зиусхьанэу Исус ХристоскӀэ шӀошъхъуныгъэ тиӀэ зэхъум, Тхьэм ы Псэ ЛъапӀэ къызэрэтфыригъэхыгъэм фэдэу, ахэми къафыригъэхыгъэу, сэ сыхэта, Тхьэм сыпэуцужьынэу?
ACT.11.18	Ахэмэ мы Ӏофхэр зызэхаххэм, заушъэфыгъ. Тхьэм щытхъу фашӀэу къаӀуагъ:
ACT.11.18	– Ащыгъум хымэ лъэпкъхэри япсэкӀодхэм афыкӀэгъожьынхэшъ, мыкӀодыжьын щыӀэныгъэ яӀэ хъунэу Тхьэм игъоу ылъытагъ.
ACT.11.19	Стефан мыжъокӀэ еохэзэ, заукӀым ыуж, ИсускӀэ шӀошъхъуныгъэ зиӀэхэм къиныбэ зэрагъэщэчыщтыгъэм пае, ахэр зэбгырыкӀыжьыгъэх. Исус ехьылӀэгъэ къэбарышӀур джуртхэм анэмыкӀэу зыми рамыӀуатэу, ахэр Финикие хэкум, Кипр зыцӀэ хыгъэхъунэм, къалэу Антиохие анэс кӀуагъэх. 
ACT.11.20	Ау ахэмэ ащыщхэу зы купэу Кипр хыгъэхъунэм щыщ лӀыхэри, Кириние къалэм щыщ лӀыхэри Антиохие къалэм
ACT.11.21	Зиусхьаныр ягъусагъ, шӀошъхъуныгъэ яӀэу, цӀыфыбэри Зиусхьаным игъогу техьагъэх.
ACT.11.22	Мы Ӏофхэм якъэбар Ерусалим щыӀэ чылыс зэӀукӀэм щыщхэм анэсыгъ. Занэсым, Бар-Наббэ Антиохием агъэкӀуагъ. 
ACT.11.23	Бар-Наббэ Антиохием кӀуи, Тхьэм ынэшӀу ахэмэ къызэращифагъэр зелъэгъум, гушӀуагъэ, агу етыгъэу, емызэщхэу Зиусхьаным фэшъыпкъэнхэуи афигъэпытагъ. 
ACT.11.24	Бар-Наббэ цӀыф дэгъугъ. Тхьэм ы Псэ ЛъапӀи шӀошъхъуныгъэри инэу ыгу илъыгъэх. Аущтэу ЗиусхьанымкӀэ шӀошъхъуныгъэ зиӀэ цӀыфхэм япчъагъэ инэу хэхъуагъ.
ACT.11.25	ЕтӀанэ Шаул лъыхъунэу Тарс къалэм Бар-Наббэ кӀуагъэ. Шаул къызегъотым, Антиохием зыдищагъ. 
ACT.11.26	Илъэс псаум икӀыхьагъэкӀэ чылыс зэӀукӀэм щыщхэм ягъусэу зэрэугъоихэзэ, цӀыф купышхом Тхьэм игущыӀэхэр арагъашӀэщтыгъэх. ИсускӀэ шӀошъхъуныгъэ зиӀэхэм «ЧыристанхэкӀэ» апэ дэдэу зыщяджагъэхэр Антиохиер ары.
ACT.11.27	А мафэхэм пегъымбар куп Ерусалим къикӀи, Антиохие къэкӀуагъ. 
ACT.11.28	Ахэмэ ащыщэу Агаб зыцӀэр къэтэджи, зэкӀэ дунаим гъэблэшхо къызэрэщыхъущтыр Тхьэм ы Псэ ЛъапӀэ ащ ыгу къырилъхьи, къыригъэӀуагъ. Кайсар Клаудый
ACT.11.29	Джащыгъум ИсускӀэ шӀошъхъуныгъэ зиӀэхэм, хэти зэрилъэкӀырэм фэшъуашэу, Иудей хэкум ис ашыхэм ӀэпыӀэгъу афэхъунхэу тыраубытагъ. 
ACT.11.30	ШӀошъхъуныгъэ зиӀэхэм аущтэу ашӀызэ, аугъоигъэ ахъщэр Бар-Наббэрэ Шаулрэ аӀэкӀалъхьи, ахэми чылыс зэӀукӀэм инахьыжъхэм
ACT.12.1	А мафэхэм пачъыхьэ Ирод
ACT.12.2	Иуан ышэу Якъубэ
ACT.12.3	Ар джуртхэм агу зэрэрихьырэр Ирод зелъэгъум, ащ ыуж идзэлӀхэм Петри аригъэубытыгъ. Ар зыхъугъэр Хьалыгъу мыкӀу-мыпшэ зыщашхырэ мэфэкӀ мэфэшхохэр ары. 
ACT.12.4	Ирод Петрэ зарегъэубытым, хьапсым чӀаригъадзи, дзэм щыщхэу нэбгырэ плӀырыплӀэу купиплӀмэ ар къагъэгъунэнэу аӀэкӀилъхьагъ. ЕтӀанэ ӀутӀыжъ мэфэкӀ мэфэшхор зыблэкӀыкӀэ, хьыкумэшӀым ыпашъхьэ рищэнэу Ирод ыгу хэлъыгъ.
ACT.12.5	Аущтэу Петрэ хьапсым чӀадзэгъагъ, ау чылыс зэӀукӀэм щыщхэр яшъыпкъэу Тхьэм ащ фелъэӀущтыгъэх.
ACT.12.6	Пачъыхьэ Ирод Петрэ хьыкумэшӀым ыпашъхьэ зыщырищэщт мафэм ыпэрэ чэщым Петрэ ӀэхъуитӀу телъэу, дзэлӀитӀум азыфагу дэлъэу чъыещтыгъ. Пчъэм Ӏутхэу къэрэгъулэхэм хьапсыр къаухъумэщтыгъ. 
ACT.12.7	ОшӀэ-дэмышӀэу Зиусхьаным имэлэӀич а унэм къыщылъагъуи, унэр къызэпэнэфыгъ. ЫбгъукӀэ етӀыргуи, мэлэӀичым Петрэ къыгъэущыгъ.
ACT.12.7	– ПсынкӀэу тэдж! – ыӀуагъ. Петрэ ӀэхъуитӀоу телъхэр тезыгъэх.
ACT.12.8	– Зыфап, уицуакъэхэри зыщылъ, – риӀуагъ мэлэӀичым Петрэ. Петрэ аущтэу ышӀыгъ. ЕтӀанэ мэлэӀичым къыриӀуагъ:
ACT.12.8	– Уищыгъын кӀыӀутелъ зыщылъэжьи, сауж уитэу къакӀо.
ACT.12.9	Джаущтэу Петрэ мэлэӀичым ыуж итэу хьапсым къычӀэкӀыжьыгъ. Ау мэлэӀичым ышӀагъэхэр шъыпкъэмэ, мышъыпкъэмэ Петрэ ышӀэщтыгъэп, зыгорэ къыфэлъагъоу къышӀошӀыгъ. 
ACT.12.10	Апэрэ къэрэгъул купми, ятӀонэрэ къэрэгъул купми къаблэкӀхи, къэлэ дэхьапӀэм Ӏулъ гъучӀ къэлапчъэм нэсыгъэх. Къэлапчъэр ежь-ежьырэу къафызэӀукӀыгъ. Къэлапчъэм дэкӀхи, зы урамым икӀыхьагъэкӀэ зырэкӀохэ нэужым, ошӀэ-дэмышӀэу Петрэ къыгъани, мэлэӀичыр ӀукӀыжьыгъ.
ACT.12.11	Петрэ зыкъызешӀэжьым, къыӀуагъ:
ACT.12.11	– Зиусхьаным имэлэӀич къыгъакӀуи, Ирод сыкъыӀэкӀихи, джурт цӀыфхэми къысэхъулӀэнэу зыфаӀорэ Ӏэегъэ пстэури симыгъэлъэгъоу, сымыкӀодэу сыкъызэригъэнэжьыгъэр джы зэрэшъыпкъэр къэсшӀагъ.
ACT.12.12	Петрэ къехъулӀагъэр зыздешӀэжьым, Иуанэу МарккӀэ заджэхэрэм янэу Мерэм иунэ кӀуагъэ. ЦӀыфыбэ ащ дэжьым щызэрэугъоигъэх, Тхьэм елъэӀущтыгъэх. 
ACT.12.13	Петрэ къэлапчъэм зытеом, къызэӀуихынэу Родэ зыцӀэ унэӀут пшъашъэр къыӀухьагъ. 
ACT.12.14	Петрэ ымакъэ къызешӀэжьым, гушӀом хэтэу къэлапчъэр Ӏуимыхэу унэм илъэдэжьи, Петрэ къэлапчъэм зэрэӀутыр адрэмэ ариӀуагъ.
ACT.12.15	– КъапӀорэр пшӀэрэп, – къыраӀожьыгъ ахэмэ. Ау ыӀуагъэм пшъашъэр текӀыгъэп. Джащыгъум къаӀуагъ:
ACT.12.15	– Ар Петрэ имэлэӀичын фае. 
ACT.12.16	Ау Петрэ къэлапчъэм зэпымыоу теощтыгъэ. Къэлапчъэр Ӏуахи, Петрэ залъэгъум, лъэшэу агъэшӀэгъуагъ. 
ACT.12.17	Заушъэфынэу Петрэ Ӏэ афишӀи, Зиусхьаным хьапсым къызэрэчӀищыжьыгъэр ахэмэ афиӀотэжьыгъ. ЕтӀанэ къыӀуагъ:
ACT.12.17	– Якъуби
ACT.12.18	Нэф къызэшъым, дзэлӀхэр гузэжъогъушхо хэфагъэхэу зэупчӀыжьыгъэх:
ACT.12.18	– Петрэ сыда къехъулӀагъэр?
ACT.12.19	Пачъыхьэ Ирод дзэлӀхэр Петрэ лъигъэхъухи, къызамыгъотым, къэрэгъулэхэм тэрэзэу яупчӀи, а къэрэгъулэхэр аригъэукӀыгъ. Пачъыхьэ Ирод етӀанэ Иудей хэкум икӀи, къалэу КесариекӀэ ехи, ащ къыдэнагъ.
ACT.12.20	Пачъыхьэ Ирод Тир къалэм дэсхэмрэ Сидон къалэм
ACT.12.21	Ирод ыгъэнэфэгъэ мафэм ипачъыхьэ щыгъынхэр щыгъхэу, пачъыхьэ тӀысыпӀэм тетӀысхьи, ахэмэ апашъхьэ къыщыгущыӀагъ.
ACT.12.22	– Мыр цӀыф макъэп, Тхьэм ымакъ нахь, – цӀыфхэм аӀоти, джэщтыгъэх. 
ACT.12.23	Пачъыхьэ Ирод Тхьэм щытхъушхор зэрэфимышӀыгъэм пае, Тхьэм имэлэӀич горэ ардэдэм ащ къыригъауи, хьамылыухэм ашхызэ, ыпсэ хэкӀыгъ.
ACT.12.24	Ау Тхьэм игущыӀэхэр нахь цӀыфыбэмэ анэсхэзэ, зыщаубгъущтыгъ.
ACT.12.25	Бар-Наббэрэ Шаулрэ яӀоф заухым, Ерусалим къыдэкӀыжьхи, МарккӀэ заджэхэрэ Иуан ягъусэу Антиохие къалэм агъэзэжьыгъ.
ACT.13.1	Пегъымбархэри, дин гъэсакӀохэри Антиохием щыӀэ чылыс зэӀукӀэм щыщхэм ахэтыгъэх: Бар-Наббэ, «ШӀуцӀэкӀэ» заджэхэрэ Симон, Кириние къалэм щыщ Луцый, Манаил (ар пщы Ирод
ACT.13.2	Тхьэм елъэӀухэзэ, чэщи мафи ахэмэ анэкӀы зэхъум, Тхьэм ы Псэ ЛъапӀэ къариӀуагъ:
ACT.13.2	– Бар-Наббэрэ Шаулрэ сыкъызфяджэгъэ Ӏофым пае къысфыхэшъухых.
ACT.13.3	ЕтӀанэ ахэмэ чэщи мафи занэкӀ ужым, Тхьэм елъэӀугъэх, аӀэхэри ашъхьэхэм атыралъхьи
ACT.13.4	Бар-Наббэрэ Шаулрэ, Тхьэм ы Псэ ЛъапӀэ ыгъэкӀуагъэхэр, къалэу Селевкие
ACT.13.5	Саламин къалэм зыдахьэхэм, джуртхэм ясинэгогухэм Тхьэм игущыӀэхэр ащагъэӀущтыгъэх. Иуан ахэмэ яӀэпыӀэгъоу ягъусагъ.
ACT.13.6	Хыгъэхъунэм икӀыхьагъэкӀэ Пафос къалэм
ACT.13.7	Ар хыгъэхъунэм иӀэшъхьэтет
ACT.13.8	Ау ушхъухьаным пылъ Елымэ (Елимэм къикӀырэр «Ушхъухьаным пылъыр» ары) Ӏэшъхьэтетыр шӀошъхъуныгъэм игъогу тыримыгъэхьаным ыуж итыгъэти, Бар-Наббэрэ Шаулрэ апэуцужьыщтыгъ. 
ACT.13.9	Ау Шаулэу ПаулкӀи заджэхэрэм
ACT.13.10	– О шэйтаным урикъу, о шъыпкъагъэм зэкӀэм урипый. ТхьагъэпцӀыгъэ пстэури, бзэджэгъэ пстэури угу инэу илъ. Тхьэм игъогу занкӀэхэр къуащэ пшӀынхэу упылъыным ыуж уикӀыжьыщтба? 
ACT.13.11	Джы Зиусхьаным ыӀэ къыптелъ. Заулэрэ тыгъэм инэфынэ умылъэгъоу, нэшъу ухъущт. Ардэдэм пщагъори шӀункӀыри Елымэ къыфехыгъэх. ЕтӀанэ къыкӀухьэзэ, къезыщэкӀын цӀыф горэм лъыхъущтыгъ. 
ACT.13.12	Ӏэшъхьэтетым хъугъэ-шӀагъэр зелъэгъум, шӀошъхъуныгъэ иӀэ хъугъэ. Бар-Наббэрэ Паулрэ Ӏофхэу Зиусхьаным ехьылӀагъэу Елымэ рагъашӀэхэрэр ыгъэшӀагъощтыгъэх.
ACT.13.13	ЕтӀанэ Паулрэ игъусэхэмрэ Пафос къалэм къухьэкӀэ щежьэхи, Памфилие хэкум ит Пергие къалэм кӀуагъэх. Ащ игъусэхэр Иуан къыдинэхи, Ерусалим ыгъэзэжьыгъ. 
ACT.13.14	Адрэ нэбгыритӀур Пергие къалэм блэкӀхи, Писидие хэкум ит Антиохие къалэм нэсыгъэх. Шэмбэт мафэм
ACT.13.15	Тэурат хабзэм
ACT.13.15	– Тэ тшыхэр, мы цӀыфхэр зэрыжъугъэгушхон гущыӀэхэр шъуиӀэхэмэ, къашъуӀох.
ACT.13.16	Паул къэтэджи, Ӏэ афишӀи, къыӀуагъ:
ACT.13.16	– Шъо, израиль цӀыфхэри, Тхьэм шӀолӀыкӀ фызиӀэхэри, шъукъэдаӀу. 
ACT.13.17	Израиль лъэпкъым и Тхьэ тятэжъхэр къыхихыгъэх. Тэ тлъэпкъ Мысыр хэгъэгум зесым, лъэпкъышхо ышӀи, лъэкӀышхокӀэ ащ къырищыжьыгъэх. 
ACT.13.18	ЕтӀанэ илъэс тӀокӀитӀо шъоф нэкӀым щигъэшхагъэх. 
ACT.13.19	Ханаан хэгъэгум щыпсэурэ лъэпкъиблыр ыгъэкӀоди, ахэмэ яхэгъэгу израиль лъэпкъым иӀахь хъунэу къыфигъэнэжьыгъ. 
ACT.13.20	А зэпстэур илъэс шъиплӀырэ шъэныкъорэ фэдиз хъугъэ.
ACT.13.20	– Ащ ыужым, хьыкумэшӀыхэр Тхьэм аритыгъэх, пегъымбар Самуел имафэхэм анэсыфэхэ. 
ACT.13.21	ЕтӀанэ пачъыхьэ афигъэнэфэнэу израиль цӀыфхэр Самуел елъэӀугъэх. Бен-Ямин илъэпкъ щыщэу, Кис ыкъо Шаул пачъыхьэ афэхъунэу Тхьэм аритыгъ. ЕтӀанэ илъэс тӀокӀитӀурэ ар пачъыхьагъ. 
ACT.13.22	Тхьэм ар тыригъэкӀыжьи, Даутэ пачъыхьэ афишӀыгъ. Тхьэм Даутэ моущтэу шыхьат фэхъугъ
ACT.13.23	Мы лӀым къытекӀыгъэ цӀыфхэм ащыщэу, израиль цӀыфхэр мыкӀодхэу къэзгъэнэжьырэр Исус ары, Тхьэм къафигъэкӀуагъ, ятэжъхэр къызэригъэгугъэгъагъэхэм фэдэу. 
ACT.13.24	Исус къэкӀоным ыпэкӀэ Иуан, «ШъуипсэдкӀодшӀагъэхэм шъуафыкӀэгъожьи, зысэжъугъэумэхъ» ыӀозэ, зэкӀэ израиль цӀыфхэм макъэ аригъэӀугъ. 
ACT.13.25	Иуан иӀоф ыухызэ, къыӀуагъ
ACT.13.26	(Паул джыри ипсалъэ къыпидзэжьыгъ:) – Сэ сшыхэу Ибрахьим къытекӀыгъэ цӀыфхэри, шъо къышъухэтхэу нэмыкӀ цӀыфхэу Тхьэм шӀолӀыкӀ фызиӀэхэри, Тхьэм цӀыфхэр мыкӀодхэу къызэригъэнэжьхэрэм икъэбар къызнэсыгъэхэр тэры. 
ACT.13.27	Ерусалим дэсхэмрэ ахэмэ ятхьэматэхэмрэ цӀыфхэр мыкӀодхэу къэзгъэнэжьырэр зэрэ Исусыр къашӀэжьыгъэп. УкӀ ежь къытыралъхьагъ, ау аущтэу пегъымбархэм ягущыӀэхэу шэмбэт мафэ къэсми синэгогухэм ащызаджэхэрэр къагъэшъыпкъэжьыгъэх. 
ACT.13.28	УкӀ Исус зыкӀытыралъхьащт Ӏоф амыгъотыгъэми, Ӏэшъхьэтет Пилат ар ыукӀынэу елъэӀущтыгъэх. 
ACT.13.29	Исус ехьылӀагъэу Тхьэм игущыӀэ тхыгъэхэм арытхэр зэкӀэ ахэмэ загъэцакӀэ ужым, Исус игъусэхэм ихьадэ къащым къытырахыжьи, къэунэм чӀалъхьажьыгъ. 
ACT.13.30	Ау Тхьэм ар лӀагъэхэм къахигъэтэджыкӀыжьыгъ. 
ACT.13.31	ЕтӀанэ Исус ежь игъусэхэу Галилей хэкум къикӀыгъэхэу, Ерусалим къэкӀогъагъэхэм мэфэ пчъагъэхэм къакӀоцӀ заригъэлъэгъущтыгъ. Джы ахэр ары тэ тлъэпкъ ыпашъхьэ Исус шыхьат щыфэхъухэрэр.
ACT.13.32	– Джы мы къэбарышӀур тэ къышъотэӀо: Тхьэм Исус лӀагъэхэм къызэрахигъэтэджыкӀыжьыгъэмкӀэ тятэжъхэр къызэригъэгугъэгъэ Ӏофхэр къыгъэхъухэзэ, тэ, ахэмэ атекӀыгъэ цӀыфхэм къытфигъэшъыпкъэжьыгъ. 
ACT.13.33	ЯтӀонэрэ Орэд ЛъапӀэм Тхьэм Исус къызэрэщыриӀорэм фэдэу
ACT.13.34	Тхьэм Исус лӀагъэхэм къызэрахигъэтэджыкӀыжьыгъэр егъашӀэми мылӀэжьыным пае, мы гущыӀэхэмкӀэ Тхьэм къыӀуагъ
ACT.13.35	Тхьэм игущыӀэ тхыгъэхэм ащыщэу нэмыкӀ чӀыпӀэм зэритым фэдэу
ACT.13.36	– Сыда пӀомэ, Тхьэм игухэлъ тетэу Даутэ имафэхэм Тхьэм фэлажьэщтыгъ, етӀанэ дунаим ехыжьыгъ. Ятэжъхэм адэжь къэунэм чӀалъхьажьи, ихьади шъугъэ. 
ACT.13.37	Ау Тхьэм лӀагъэхэм къахигъэтэджыкӀыжьыгъэр джыри зэ лӀэжьыгъэп, ихьади шъужьыгъэп. 
ACT.13.38	Арышъ, сэ сшыхэр, мыр зэжъугъашӀэ, шъо шъуипсэкӀодшӀагъэхэр Исус къызэрэшъуфигъэгъухэрэм икъэбар къышъотэгъэӀу. 
ACT.13.39	Хэти ИсускӀэ шӀошъхъуныгъэ зиӀэм ипсэкӀод пстэури ежь Исус тырехых, ау пегъымбар Мусэ и Тэурат хабзэ псэкӀодхэр къышъутырихын ылъэкӀырэп. 
ACT.13.40	Шъузфэсакъыжь, пегъымбархэм мы гущыӀэхэу къаӀуагъэхэр
ACT.13.41	«ШъукъэдаӀу, шъо Тхьэм къыӀуагъэхэм нэмыплъ языххэрэр,
ACT.13.41	жъугъэшӀагъуи, шъукӀод;
ACT.13.41	сыда пӀомэ, шъо шъуимафэхэм Ӏофышхо горэ згъэцэкӀэщт.
ACT.13.41	А Ӏофышхом икъэбар зыгорэм къышъуиӀуагъэми,
ACT.13.41	шъо шъушӀошъ хъущтыгъэп».
ACT.13.42	Паулрэ Бар-Наббэрэ синэгогум къычӀэкӀыжьхэзэ, къыкӀэлъыкӀорэ шэмбэт мафэм а Ӏофхэм атегущыӀэжьынхэу цӀыфхэр къялъэӀугъэх. 
ACT.13.43	ЗэӀукӀэр зызэбгырэкӀыжьым, джуртхэм ащыщхэу бэхэри, хымэхэу джурт хъугъэхэм ащыщхэу бэхэри Паулрэ Бар-Наббэрэ ягъусэхэу кӀощтыгъэх. ИтӀур ахэмэ адэгущыӀэхи, Тхьэм ынэшӀу къызэращифэщтым ыуж ит зэпытынхэу афагъэпытагъ.
ACT.13.44	КъыкӀэлъыкӀорэ шэмбэт мафэм Тхьэм игущыӀэхэм ядэӀунхэм пае, къалэм дэс цӀыф пстэури къэнэгъэ шӀагъо щымыӀэу зэрэугъоигъэх. 
ACT.13.45	Ау джуртхэм цӀыф купышхохэр залъэгъум, шъугъоныр агу къихьи, ехъонхэзэ, Паул къыӀохэрэм апэужьыгъэх.
ACT.13.46	Джащыгъум Паулрэ Бар-Наббэрэ гушхокӀэ къаӀуагъ:
ACT.13.46	– Тхьэм игущыӀэхэр ыпэ рапшӀэу шъо къышъотӀонхэ фэягъ. Ау шъо Тхьэм игущыӀэхэр щыжъугъэзыехэу, аущтэу мыкӀодыжьын щыӀэныгъэ шъуиӀэ хъунэу зыфэжъугъэшъуашэрэп. Арышъ, хымэ лъэпкъхэм ащыщхэм тэ зафэтэгъазэ; 
ACT.13.47	сыда пӀомэ, Тхьэм моущтэу унашъо къытфишӀыгъ
ACT.13.48	Хымэ лъэпкъхэм ащыщхэм ар зызэхахым, гушӀохи, Зиусхьаным игущыӀэхэм щытхъу афашӀыгъ. МыкӀодыжьын щыӀэныгъэ яӀэ хъунэу Тхьэм ыгъэнэфэгъэ цӀыф пстэуми шӀошъхъуныгъэ яӀэ хъугъэ.
ACT.13.49	Зиусхьаным игущыӀэхэр а хэкум тыдэкӀи цӀыфхэм анэсхэу хъугъэ. 
ACT.13.50	Ау джуртхэм лъытэныгъэ зиӀэ бзылъфыгъэхэу Тхьэр зыгъэлъапӀэхэрэмрэ къалэм итхьэматэхэмрэ къызэкӀагъэплъыхьагъэх. ЕтӀанэ цӀыфхэр Паулрэ Бар-Наббэрэ атебэнэнхэу зэкӀагъэблагъэх, яхэкуи къырафыгъэх. 
ACT.13.51	Паулрэ Бар-Наббэрэ алъакъохэм ателъ сапэр цӀыфхэм апашъхьэ атыраутхыпкӀыкӀыжьи, къалэу Иконие кӀуагъэх. 
ACT.13.52	Ау ИсускӀэ шӀошъхъуныгъэ зиӀэхэм агухэм гушӀуагъорэ Тхьэм ы Псэ ЛъапӀэрэ инэу арылъ хъугъэх.
ACT.14.1	Иконие къалэм Паулрэ Бар-Наббэрэ зынэсхэм, яхабзэ тетэу, джуртхэм ясинэгогу чӀэхьагъэх. Джуртхэмрэ алыджхэмрэ ащыщхэу бэмэ шӀошъхъуныгъэ яӀэ агъэхъузэ, адэгущыӀагъэх. 
ACT.14.2	Ау шӀошъхъуныгъэ зиӀэ хъунхэу зымыдэрэ джуртхэм хымэ лъэпкъхэм ащыщхэр зэкӀагъэплъыхьэхи, шӀошъхъуныгъэ зиӀэ зэшхэм къафагъэгубжыгъэх. 
ACT.14.3	Паулрэ Бар-Наббэрэ Зиусхьаным икъэбар гушхокӀэ цӀыфхэм араӀозэ, а къалэм бэрэ щыӀагъэх. Зиусхьаными ынэшӀу щыфэным ехьылӀэгъэ КъэбарышӀур ыгъэшъыпкъэжьызэ, нэшэнэ гъэшӀэгъонхэр къагъэлъэгъонхэуи Ӏофышхо гъэшӀэгъонхэр ашӀэнхэуи Паулрэ Бар-Наббэрэ лъэкӀ аритыгъ. 
ACT.14.4	Ау къалэм ицӀыфхэм лъэныкъуитӀоу загощыгъ. Зы купыр джуртхэм агохьагъ, адрэ купри – апостолхэм. 
ACT.14.5	ЕтӀанэ хымэ лъэпкъхэм ащыщхэри, джуртхэри, ахэмэ ятхьэматэхэри ягъусэхэу зэгурыӀохи, Паулрэ Бар-Наббэрэ лые къарахынэуи мыжъохэмкӀэ къяохэзэ, къаукӀынхэуи гухэлъ ашӀыгъ. 
ACT.14.6	Паулрэ Бар-Наббэрэ ахэмэ ягухэлъ къызашӀэм, Ликаоние хэкум щыщ къалэхэу Листрэрэ Дербиерэ, ахэмэ яӀэгъо-блэгъо хэкум ылъэныкъокӀи кӀатхъужьыгъ. 
ACT.14.7	А чӀыпӀэхэми КъэбарышӀур ащагъэӀугъ.
ACT.14.8	Листрэ къалэм лӀы сэкъат горэ дэсыгъ. Къызыхъугъэм щегъэжьагъэу ылъакъохэм атеуцон ымылъэкӀэу, егъашӀэми мызекӀошъоу щысыгъ. 
ACT.14.9	Паул къыӀорэм а лӀыр едэӀущтыгъ. Паул а лӀым къызеплъым, хъужьынымкӀэ ащ шӀошъхъуныгъэ иӀэу ылъэгъугъ, 
ACT.14.10	мэкъэшхокӀи къыӀуагъ:
ACT.14.10	– Зиусхьан Исус Христос ыцӀэкӀэ къыосэӀо: Къэтэджи, плъакъохэм къатеуцу. А лӀыр къызщылъэти, къыкӀухьэу ыублагъ.
ACT.14.11	Паул ышӀагъэр цӀыф купышхохэм залъэгъум, мэкъэшхокӀэ Ликаоние хэкум ыбзэкӀэ
ACT.14.11	– Тхьэхэр цӀыф плъышъо яӀэу къытфехыгъэх.
ACT.14.12	Бар-Наббэ ЗевскӀэ
ACT.14.13	Зевс иунэшхоу къалэм тӀэкӀу дэдзыгъэу щытым идин пащэ цӀыфхэм цухэр къэлапчъэм дэжь къаригъэщагъэх, танджыхэри къаригъахьыгъэх, ежьыри цӀыф купышхори фэягъэх Бар-Наббэрэ Паулрэ къурмэн афашӀынэу.
ACT.14.14	Ау апостолхэу Бар-Наббэрэ Паулрэ ар зызэхахым, афамыдэу ящыгъынхэр зэӀатхъыжьхи, цӀыф купышхом хэлъадэхи, куохэзэ къаӀуагъ:
ACT.14.15	– Шъо, лӀы купыр, сыда шъушӀэхэрэр? Шъо тышъуфэдэу тэри тыцӀыф. Мы тхьэ нэпцӀхэу зишӀуагъэ къэмыкӀощтхэм шъуакӀыб афэжъугъэзэжьэу Тхьэ шъыпкъэу псаум зыфэжъугъэзэжьыным пае, КъэбарышӀур къышъотэгъэӀу. Тхьэр ары уашъори, чӀыри, хыри, ахэмэ ащыпсэурэ пстэури къэзгъэхъугъэр. 
ACT.14.16	БлэкӀыгъэ лъэхъанхэм лъэпкъхэр зэкӀэри зэрэфаехэу ягъогу рыкӀонхэу фит ышӀыгъагъэх. 
ACT.14.17	Ау щытми, Тхьэм шыхьат имыӀэу зыкъыгъэнагъэп. Уашъом къикӀэу ощх къышъуфыригъэщхызэ, игъом гъажъор къышъуфигъэкӀызэ, гъомылэ шъущимыгъакӀэзэ, шъуигъэгушӀозэ шӀугъэ къышъуфишӀагъ.
ACT.14.18	Паулрэ Бар-Наббэрэ аущтэу аӀозэ, къурмэн зыфарамыгъэшӀэу, цӀыф купышхор ерагъэу зэтыраӀэжьагъ.
ACT.14.19	Ащ нэужым къалэхэу Антиохиерэ Икониерэ къарыкӀыхи, джурт куп къэкӀуагъ. Апостолхэм гушхокӀэ Тхьэм игущыӀэхэр агъэӀухэзэ, а джуртхэм цӀыфхэр апостолхэм агуагъэкӀыгъэх, моущтэу аӀозэ: «Мы лӀыхэм зи шъыпкъэ къаӀорэп, пцӀы къаусы нахь». ЕтӀанэ а джуртхэм цӀыф купышхор зэкӀагъэплъыхьи, Паул мыжъокӀэ къеохэзэ, къаукӀынэу пылъыгъэх, лӀагъэуи аӀозэ, къалэм далъэшъугъ. 
ACT.14.20	Ау етӀанэ Паул игъусэхэм къызауцухьэм, ар къэтэджыжьи, а къалэми дэхьажьыгъ. ЯтӀонэрэ мафэм Бар-Наббэ игъусэу Паул къалэм Дербие кӀуагъэ.
ACT.14.21	Паулрэ Бар-Наббэрэ Дербие къалэми къэбарышӀур щагъэӀузэ, цӀыфыбэхэр Исус игъогу зытырагъахьэхэ ужым, къалэхэу Листрэ, Иконие, Антиохие агъэзэжьыгъ. 
ACT.14.22	А къалэхэм ИсускӀэ шӀошъхъунгъэ зиӀэ хъугъэхэр щагъэгушхохи, шӀошъхъуныгъэм игъогу темыкӀынхэу афагъэпытэзэ араӀуагъ:
ACT.14.22	– Тхьэм и Тетыгъошхо ыӀэчӀэгъ къин тщэчызэ тычӀэхьан фае.
ACT.14.23	Паулрэ Бар-Наббэрэ тыдрэ чылыс зэӀукӀэм нахьыжъхэр фагъэнафэхи, Тхьэм елъэӀухэзэ, чэщи мафи анэкӀэу, ахэмэ Зиусхьанэу шӀошъхъуныгъэ зыфыряӀэ хъугъэм ынаӀэ къатыригъэтынэу фагъэзагъэх. 
ACT.14.24	Ащ нэужым Писидие хэкум пхырыкӀыхи, Памфилие хэкум нэсыгъэх. 
ACT.14.25	Пергие къалэм Зиусхьаным игущыӀэхэр зыщагъэӀухэ ужым, Атталие къалэмкӀэ ехыгъэх.
ACT.14.26	А къалэм къыдэкӀыхи, къухьэкӀэ Антиохие къалэм кӀуагъэх. Антиохиер ары чылыс зэӀукӀэм щыщхэм Паулрэ Бар-Наббэрэ джы агъэцэкӀэгъэ Ӏофым пае, Тхьэм ынэшӀу къащифэнэу зыщыфагъэзагъэр. 
ACT.14.27	Паулрэ Бар-Наббэрэ Антиохием зынэсхэм, чылыс зэӀукӀэм щыщхэр аугъоихи, Тхьэм ахэмэ аригъэгъэцэкӀэгъэ Ӏоф пстэури къаӀотэжьыгъ, хымэ лъэпкъхэм ащыщхэми шӀошъхъуныгъэ яӀэ хъунэу Тхьэм пчъэр зэрафыӀуихыгъэри къаӀотэжьыгъ. 
ACT.14.28	ЕтӀанэ ИсускӀэ шӀошъхъуныгъэ зиӀэхэм адэжь бэрэ щыӀэнхэу къэнагъэх.
ACT.15.1	ЛӀы горэхэр Иудей хэкум къикӀыхи, Антиохием къакӀохи, зэшхэр агъасэхэу аублагъ, моущтэу аӀозэ:
ACT.15.1	– Пегъымбар Мусэ и Тэурат хабзэ сунэт шъуашӀын фаеу зэритым пае, сунэт шъуамышӀымэ, шъумыкӀодэу Тхьэм шъукъыгъэнэжьыщтэп.
ACT.15.2	Паулрэ Бар-Наббэрэ ахэмэ агурымыӀохэу, лъэшэу янэкъокъугъэх. Арыти, Паулрэ Бар-Наббэрэ цӀыф заулэ ягъусэу, мы Ӏофым ехьылӀагъэу Ерусалим дэс апостолхэмрэ нахьыжъхэмрэ адэжь агъэкӀонхэу зэшхэм тыраубытагъ. 
ACT.15.3	Аущтэу чылыс зэӀукӀэм щыщхэр Паулрэ Бар-Наббэрэ адэкӀуатэхэзэ, гъогум тырагъэхьагъэх. Паулрэ Бар-Наббэрэ хэкухэу Финикиерэ Самариерэ пхырыкӀыгъэх. ПхырыкӀыхэзэ, хымэ лъэпкъхэм ащыщхэр Тхьэм игъогу зэрэтехьагъэхэм икъэбар афаӀотэжьызэ, ашыхэр зэкӀэ инэу агъэгушӀуагъэх. 
ACT.15.4	Ерусалим зынэсхэм, чылыс зэӀукӀэм щыщхэми, апостолхэми, нахьыжъхэми ахэр рагъэблэгъагъэх. Тхьэм ахэмэ ашӀэнхэу аригъэлъэкӀыгъэ Ӏоф пстэури араӀотэжьыгъ.
ACT.15.5	Ау шӀошъхъуныгъэ зиӀэ лӀы горэхэу диныр зылэжьырэ цӀыф купэу фарисей купкӀэ заджэхэрэм ащыщхэм къэтэджхи, къаӀуагъ:
ACT.15.5	– Хымэ лъэпкъхэм ащыщхэри сунэт шъушӀынхэ фае, пегъымбар Мусэ и Тэурат хабзэ итхэри яжъугъэгъэцэкӀэнхэ фае.
ACT.15.6	А Ӏофым тегущыӀэнхэу апостолхэри нахьыжъхэри зэрэугъоигъэх. 
ACT.15.7	Бэрэ зызэнэкъокъухэ ужым, Петрэ къэтэджи, адрэхэм ариӀуагъ:
ACT.15.7	– Сшыхэр, шъори шъошӀэба, хымэ лъэпкъхэм ащыщхэм ЗиусхьанымкӀэ шӀошъхъуныгъэ яӀэ хъуным пае, КъэбарышӀур язгъэӀунэу блэкӀыгъэ мафэхэм Тхьэм шъо сыкъызэрэшъухихыгъэр? 
ACT.15.8	ЦӀыфхэм агухэм арылъыр зышӀэрэ Тхьэм ежь ы Псэ ЛъапӀэ тэ къызэрэтфыригъэхыгъэм фэдэу, хымэ лъэпкъхэм ащыщхэми къафыригъэхызэ, ахэр зэридэхэрэр къыгъэлъэгъуагъ. 
ACT.15.9	Тэррэ ахэмрэ Тхьэм тызэхидзыгъэп, сыда пӀомэ, ахэми агухэр шӀошъхъуныгъэмкӀэ ыгъэкъэбзэжьыгъэх. 
ACT.15.10	Тэри тятэжъхэми тфэмыхьыгъэ хьылъэр ИсускӀэ шӀошъхъуныгъэ зиӀэхэм атешъулъхьэзэ, Тхьэр жъугъэунэфыным сыда ыуж шъузыкӀитыр? 
ACT.15.11	Ау ти Зиусхьан Исус Христос ынэшӀу щыфэным игъогукӀэ тэ тымыкӀодэу Тхьэм тыкъызэригъэнэжьырэр тшӀошъ мэхъу, ынэшӀу щыфэным игъогукӀэ хымэ лъэпкъхэм ащыщхэри мыкӀодхэу Тхьэм къызэригъэнэжьыхэрэм фэдэу.
ACT.15.12	Джащыгъум зэӀукӀэгъэ цӀыф пстэуми заушъэфи, хымэ лъэпкъхэм адэжь Тхьэм Бар-Наббэрэ Паулрэ нэшэнэ гъэшӀэгъонхэу къыщаригъэгъэлъэгъуагъэхэри, Ӏофышхо гъэшӀэгъонхэу щаригъэшӀагъэхэри къызэраӀотэжьырэм ядэӀугъэх. 
ACT.15.13	ЕтӀанэ ахэмэ якъэӀотэн заухым, Якъубэ
ACT.15.13	– Сшыхэр, къасӀорэм шъукъедэӀу. 
ACT.15.14	Лъэпкъэу ежь ыцӀэкӀэ зэджэщтыр Тхьэм къыхихыным пае, хымэ лъэпкъхэм ащыщхэм яплъынэу апэу зэрэхъугъэр Симон зэхытигъэшӀыкӀыгъ. 
ACT.15.15	Пегъымбархэм ягущыӀэхэр Петрэ къыӀуагъэхэм атефэх, Тхьэм игущыӀэ тхыгъэхэм зэрарытым фэдэу
ACT.15.16	«ЕтӀанэ къэзгъэзэжьынышъ, пачъыхьэ Даутэ иунэу зэхэуагъэр зэтезгъэуцожьыщт», – Зиусхьаным еӀо. «Зэхэкъутагъэхэри сшӀыжьынхэшъ, а унэр зэтезгъэуцожьыщт,
ACT.15.17	дунаим ицӀыфхэу къэнагъэхэмрэ сэ сицӀыф хъунхэу сызэджэгъэ хымэ лъэпкъ пстэумрэ Зиусхьаным лъыхъунхэм пае.
ACT.15.18	Моущтэу зыӀуагъэр Зиусхьанэу мы Ӏофхэр бэшӀагъэу цӀыфмэ язгъэшӀагъэр ары».
ACT.15.19	Якъубэ етӀанэ къыпигъэхъожьыгъ:
ACT.15.19	– Арышъ, сэ сызэрэгугъэрэмкӀэ, хымэ лъэпкъхэм ащыщхэу, Тхьэм игъогу техьэхэрэм къин атетлъхьэ хъущтэп. 
ACT.15.20	Ау цӀыфхэм афэттхын фае тхьэ нэпцӀхэм афашӀыгъэ къурмэным ыл, зинэ шӀэным, атхьэлэгъэ псэушъхьэхэм
ACT.15.21	сыда пӀомэ, пэсэрэ зэманхэм къащегъэжьагъэу пегъымбар Мусэ и Тэурат хабзэм итхэр къэлэ пстэуми ащызгъэӀунхэр щыӀэх, шэмбэт къэси ащ итхэм синэгогухэми ащеджэх.
ACT.15.22	Аущтэу чылыс зэӀукӀэр зэрэщытэу ягъусэу апостолхэмрэ нахьыжъхэмрэ тыраубытагъ ежьхэм яцӀыфхэм ащыщхэу лӀы заулэ хахынхэу, Паулрэ Бар-Наббэрэ Антиохие адагъэкӀонхэм пае. Зэшхэм ятхьэматэхэм ащыщхэу Иудэу Бар-ШаббэкӀэ заджэхэрэмрэ Силэрэ хахыгъэх. 
ACT.15.23	Мыщ фэдэ тхылъи аратыгъ: «Тэ, шъушыхэу, апостолхэри, нахьыжъхэри, шъо хымэ лъэпкъхэм ащыщ тшыхэу Антиохие къалэм дэсхэми, Сирие хэкуми, Киликие хэкуми арысхэми, шӀуфэс къышъотэхыжьы.
ACT.15.24	ЦӀыф заулэ тэ къытхэкӀи, „Сунэт шъуашӀын фае, Мусэ и Тэурат хабзэ итхэми шъуядэӀун фае“, – аӀозэ, ягущыӀэхэмкӀэ шъузэӀагъэхьагъэуи шъуагъэгумэкӀыгъэуи зэхэтхыгъ, ау тэ ахэр къэдгъэкӀуагъэхэп. 
ACT.15.25	Арышъ, тэ тызэӀукӀагъ. ЛӀы заулэ тэ къыхэтхынышъ, шӀу тлъэгъурэ Бар-Наббэрэ Паулрэ ягъусэхэу къышъуфэдгъэкӀонхэу тызэгурыӀуагъ. 
ACT.15.26	ИтӀур Зиусхьанэу Исус Христос ыцӀэ фэлажьэхэзэ, апсэ еблэжьыгъэхэп. 
ACT.15.27	Аущтэу Иудэрэ Силэрэ къышъуфэтэгъакӀох. Ахэми ттхыгъэр жэдэкӀэу къыжъугурагъэӀощт. 
ACT.15.28	Тхьэм ы Псэ ЛъапӀи тэри игъоу тлъытагъэ мы унашъохэу шъузэдэӀун фаехэм анэмыкӀэу, зи къышъутетымылъхьанэу: 
ACT.15.29	цӀыфхэм тхьэ нэпцӀхэм афашӀыгъэ къурмэным ыл, лъым, атхьэлэгъэ псэушъхьэхэм ал, зинэ шӀэным защышъудзый. Шъо къышъуашӀэнэу шъузыфэмыери нэмыкӀ цӀыфхэм яшъумышӀ. Моущтэу шъупсэумэ, дэгъоу шъушӀэщт. Шъотхъэжь».
ACT.15.30	Аущтэу а лӀыхэр гъогум тырагъэхьагъэх. Ахэр Антиохие зынэсхэм, чылыс зэӀукӀэм щыщхэр аугъоихи, тхылъыр аратыгъ. 
ACT.15.31	Ахэр тхылъым зеджэхэм, къэбарэу ащ итым ыгъэгушхуагъэх ыкӀи ыгъэгушӀуагъэх. 
ACT.15.32	Иудэрэ Силэрэ, ежьхэр пегъымбархэти, гущыӀабэкӀэ ашыхэм агухэр къагъэпытэхэзэ, агъэгушхуагъэх. 
ACT.15.33	Ахэр тӀэкӀурэ ащ зыдэсхэм, къэзгъэкӀуагъэхэм адэжь агъэзэжьынэу ашыхэм гъогумафэкӀэ гъогум къытырагъэхьажьыгъэх. 
ACT.15.34	Ау Силэ Антиохие къыдэнэнэу тыриубытагъ, Иудэ Ерусалим ыгъэзэжьыгъ. 
ACT.15.35	Паулрэ Бар-Наббэрэ Антиохие къыдэнагъэх. НэмыкӀыбэхэм ягъусэхэу, цӀыфхэм Зиусхьаным игущыӀэхэр арагъашӀэу, къэбарышӀури арагъэӀоу, Антиохие дэсыгъэх.
ACT.15.36	Зы тӀэкӀу тешӀагъэу Паул Бар-Наббэ риӀуагъ:
ACT.15.36	– Тхьэм игущыӀэхэр зыщыдгъэӀугъэ къэлэ пстэуми адэс тшыхэм адэжь тэгъэгъэзэжьи, язытет зыфэдэр зэтэгъэгъэлъэгъу.
ACT.15.37	Бар-Наббэ МарккӀэ заджэхэрэ Иуан ягъусэу зыдищэнэу фэягъ. 
ACT.15.38	Ау Паул ар зыдищэныр игъоу ылъытагъэп; сыда пӀомэ, Иуан МарккӀэ заджэхэрэр Памфилие хэкум ахэмэ щагокӀи, Ӏоф адишӀэнэу адэкӀогъагъэп. 
ACT.15.39	Паулрэ Бар-Наббэрэ лъэшэу зэрэзэнэкъокъугъэхэм къыхэкӀэу, зэгокӀыгъэх. Бар-Наббэ Марк зыдищи, Кипр хыгъэхъунэм къухьэкӀэ кӀуагъэ. 
ACT.15.40	Ау Паул гъусэ фэхъунэу Силэ къыхихыгъ. Ашыхэм Тхьэм ынэшӀу ахэмэ къащифэнэу зызыфагъазэ ужым, ахэр гъогум техьагъэх. 
ACT.15.41	Чылыс зэӀукӀэхэм ащыщхэр агъэгушхохэзэ, Сириемрэ Киликиемрэ къакӀухьэщтыгъэх.
ACT.16.1	Ащ нэуж Паул къалэхэу Дербие, етӀанэ Листрэ анэсыгъ. Тимофей зыцӀэу ИсускӀэ шӀошъхъуныгъэ зиӀэ лӀы горэ а къалэм дэсыгъ. Ащ янэ шӀошъхъуныгъэ зиӀэ джуртыгъ, ятэ алыджагъ. 
ACT.16.2	Къалэхэу Листрэрэ Икониерэ адэс зэшхэм а лӀым лъытэныгъэ фыряӀагъ. 
ACT.16.3	Паул Тимофей зыдищэнэу фэягъ. Джуртхэу а лъэныкъом щыпсэухэрэм апае Паул Тимофей сунэт аригъэшӀыгъ
ACT.16.4	Къалэхэр къакӀухьэхэу, Ерусалим дэс апостолхэмрэ нахьыжъхэмрэ ашӀыгъэ унашъохэм ядэӀунхэм пае, шӀошъхъуныгъэ зиӀэхэм а унашъохэр араӀуагъэх. 
ACT.16.5	Аущтэу чылыс зэӀукӀэхэм ащыщхэм нахь шӀошъхъуныгъэшхо яӀэ хъузэ, мафэ къэс шӀошъхъуныгъэ зиӀэхэм япчъагъэ хахъощтыгъ.
ACT.16.6	Паулрэ игъусэхэмрэ Асие хэкум Тхьэм игущыӀэхэр щагъэӀунхэу Тхьэм ы Псэ ЛъапӀэ фит ымышӀыхэзэ, Фригиерэ Галатиерэ яхэку зэпырыкӀыгъэх. 
ACT.16.7	Мисие хэкум зынэсхэм, Битиние хэкум ихьанхэу пылъыгъэх, ау Исус ы Псэ ЛъапӀэ ихьанхэу фит ышӀыгъэхэп. 
ACT.16.8	Аущтэу Мисие хэкум пхырыкӀыхи, Троадэ къалэмкӀэ
ACT.16.9	Чэщым Тхьэм Паул къыфигъэлъэгъуагъ: Македоние хэкум
ACT.16.9	– Македонием къакӀуи, ӀэпыӀэгъу къытфэхъу.
ACT.16.10	Паул ар къызэрэфэлъагъоу, КъэбарышӀур а цӀыфхэми ядгъэӀунэу Тхьэр къызэрэтэджагъэм тицыхьэ телъэу, Македоние хэкум тыкӀонэу зыдгъэхьазырыгъ
ACT.16.11	Аущтэу Троадэ къалэм къухьэкӀэ тыщежьи, занкӀэу Самофракие хыгъэхъунэм тыкӀуи, ятӀонэрэ мафэми Неапол къалэм тынэсыгъ. 
ACT.16.12	ЕтӀанэ ащ тыдэкӀи, Филиппи къалэм тыкӀуагъ. Ар Македоние хэкум щыщэу а лъэныкъом икъэлэшхуагъ. А къалэр зыгъэуцугъагъэхэр Рим къэралыгъошхом ицӀыфхэр ары. А къалэм мэфэ заулэ тыдэсыгъ.
ACT.16.13	Шэмбэт мафэм къалэм тыдэкӀи, псыхъом тыкӀуагъ. Ащ дэжьым цӀыфхэр Тхьэм зыщелъэӀурэ чӀыпӀэ щыдгъотыщт тӀуи, тытӀыси, зэрэугъоигъэ бзылъфыгъэмэ тадэгущыӀагъ. 
ACT.16.14	Бзылъфыгъэ горэ, Лидие ыцӀэу, къэдаӀощтыгъ. Ар Тиатирэ къалэм щыщэу, шэкӀ плъыжь чӀэпцӀэ лъапӀэр зыщэхэрэм ащыщыгъ. Ар Тхьэр зыгъэлъэпӀэрэ бзылъфыгъэу къычӀэкӀыгъ. Паул къыӀохэрэм ыгу етыгъэу ядэӀунэу Зиусхьаным ащ ыгу зэӀуихыгъ. 
ACT.16.15	Ари ащ иунэ исхэри тыумэхъыгъэх. Зытэумэхъхэм, бзылъфыгъэр къытэлъэӀуи, къыӀуагъ:
ACT.16.15	– ЗиусхьанымкӀэ шӀошъхъуныгъэ зиӀэхэм сащыщэу шъолъытэмэ, сиунэ шъуисынэу шъукъеблагъ. Аущтэу ыӀозэ, тыкъыгъэнагъ.
ACT.16.16	Мафэ горэм цӀыфхэр Тхьэм зыщелъэӀурэ чӀыпӀэм тыкӀозэ, джынапцӀэ зыхэсэу, къэхъущт-къэшӀэщт Ӏофхэр къэзыӀон зылъэкӀырэ унэӀут пшъашъэ горэ къытӀукӀагъ. Къэхъущт-къэшӀэщтхэр къыӀохэзэ, итхьэматэхэм ахъщабэ къафигъахъэщтыгъ. 
ACT.16.17	А пшъашъэр Паулрэ тэррэ тауж имыкӀэу, кууозэ моущтэу ыӀощтыгъ:
ACT.16.17	– Мы лӀыхэр Тхьэу анахь Лъагэм илӀыкӀох. ШъумыкӀодэу, Тхьэм шъукъызэригъэнэжьырэ гъогур мыхэмэ къышъуагъэӀу.
ACT.16.18	Джаущтэу мэфэ пчъагъэрэ пшъашъэр ауж итыгъ. ЕтӀанэ Паул губжи, зыкъызэригъэзэкӀи, джынапцӀэм риӀуагъ:
ACT.16.18	– Исус Христос ыцӀэкӀэ мы пшъашъэм ухэкӀынэу унашъо къыпфэсэшӀы. Ардэдэм джынапцӀэр пшъашъэм хэкӀыжьыгъ.
ACT.16.19	Ахъщэ къэкӀуапӀэу зыщыгугъыхэрэр зэрэщымыӀэжьыр пшъашъэм итхьэматэхэм залъэгъум, Паулрэ Силэрэ аубытхи, къалэм изэхэхьапӀэм тетыгъо зиӀэхэм апашъхьэ кӀуачӀэкӀэ ралъэшъуагъэх. 
ACT.16.20	Ӏэшъхьэтетхэм апашъхьэ зыращэхэм, моущтэу къаӀуагъ:
ACT.16.20	– Мы лӀыхэр джуртых. Тикъалэ инэу зэӀагъахьэ. 
ACT.16.21	Тэ Рим къэралыгъошхом ицӀыфхэм хабзэхэу зетымыхьапхъэхэри тымышӀапхъэхэри мы лӀыхэм агъэӀух.
ACT.16.22	ЦӀыф купышхор ахэмэ ягъусэу Паулрэ Силэрэ атебэнагъэх. Ӏэшъхьэтетхэм Паулрэ Силэрэ ящыгъынхэр зэӀатхъыхи, къамыщкӀэ яонхэу дзэлӀхэм унашъо афашӀыгъ. 
ACT.16.23	Утыныбэ зарах ужым, хьапсым чӀадзагъэх. Хьапс къэрэгъулэми афэсакъыпэу ыухъумэнхэу унашъо фашӀыгъ. 
ACT.16.24	Аущтэу унашъо зыфашӀым, къэрэгъулэм ахэр хьапсым иунэ кӀоцӀ дэдэм чӀидзэхи, алъакъохэри пкъэум рипхыгъ.
ACT.16.25	Чэщныкъом Паулрэ Силэрэ Тхьэм елъэӀущтыгъэх, тхьэщытхъу орэдхэри къаӀощтыгъ. Адрэ хьапсчӀэсхэри ахэмэ ядэӀущтыгъэх. 
ACT.16.26	ОшӀэ-дэмышӀэу хьапсым ылъапсэхэр хъыехэзэ, чӀыгур лъэшэу къэсысыгъ. Ардэдэм хьапсым ипчъэхэр зэкӀэ къызэӀукӀыгъэх. ГъучӀ лъэхъухэу хьапсчӀэсхэм ателъыгъэхэри зэкӀэ атезыгъэх. 
ACT.16.27	Хьапс къэрэгъулэр къэущи, хьапсым ипчъэхэр зэӀухыгъэхэу зелъэгъум, хьапсчӀэсхэр хэхьажьыгъэхэу ыӀуи, ичатэ къырихыгъ, зиукӀыжь шӀоигъоу. 
ACT.16.28	Ау Паул мэкъэшхокӀэ къэкууи, къыӀуагъ:
ACT.16.28	– Лые зэмыхыжь! Тэ зэкӀэми мыщ тыщыӀ!
ACT.16.29	ЕтӀанэ хьапс къэрэгъулэм остыгъэ нэфынэ къаригъэхьи, хьапсым чӀэлъади, Паулрэ Силэрэ апашъхьэ кӀэзэзэу зыщыридзыхыгъ. 
ACT.16.30	ЕтӀанэ хьапсым чӀищыхи, моущтэу къыӀуагъ:
ACT.16.30	– Шъо, тхьэматэхэр, сымыкӀодэу Тхьэм сыкъыгъэнэжьыным пае, сыда сшӀэн фаер?
ACT.16.31	– Зиусхьан ИсускӀэ шӀошъхъуныгъэ зигъаӀи, ори уиунагъуи шъумыкӀодэу Тхьэм шъукъыгъэнэжьыщт, – къаӀожьыгъ ахэмэ.
ACT.16.32	ЕтӀанэ Паулрэ Силэрэ хьапс къэрэгъулэми, ащ иунэ ис пстэуми Зиусхьаным игущыӀэхэр араӀотагъэх. 
ACT.16.33	Чэщым а сыхьат дэдэм хьапс къэрэгъулэм Паулрэ Силэрэ унэ горэм рищэхи, яуӀагъэхэр афитхьакӀыгъ. Ащ лъыпытэу ежьыри иунагъо ис пстэуми зарагъэумэхъыгъ. 
ACT.16.34	Ащ нэужым хьапс къэрэгъулэм ахэр ежь иунэ рищэхи, Ӏанэ къафызэӀуихыгъ. ТхьэмкӀэ шӀошъхъуныгъэ яӀэ зэрэхъугъэм пае, ежьыри иунагъуи гушӀуагъэх.
ACT.16.35	Нэф къызэшъым, Ӏэшъхьэтетхэм яӀофтабгэхэм «Мы лӀыхэр тӀупщыжьых» раӀонэу хьапс къэрэгъулэм дэжь агъэкӀуагъэх. 
ACT.16.36	Хьапс къэрэгъулэм а къэбарыр Паул къыриӀуагъ:
ACT.16.36	– Ӏэшъхьэтетхэм шъуатӀупщыжьынэу яӀофтабгэхэр къагъэкӀуагъэх. Арышъ, джы шъучӀэкӀыжь. Гъогумафэх.
ACT.16.37	– Тэ рим цӀыфхэм
ACT.16.38	Ӏофтабгэхэм а гущыӀэхэр Ӏэшъхьэтетмэ араӀотэжьыгъ. Паулрэ Силэрэ Рим къэралыгъошхом ицӀыфхэм зэращыщхэр Ӏэшъхьэтетмэ зызэхахым, щынагъэх. 
ACT.16.39	Ахэр къакӀохи, «Губгъэн къытфэшъумылъэгъу» аӀуи, хьапсым къычӀащыжьхи, къалэм дэкӀыжьынхэу къялъэӀугъэх. 
ACT.16.40	Паулрэ Силэрэ хьапсым къызычӀэкӀыжьхэм, Лидие иунэ кӀуагъэх. Ащ дэжьым зэшхэр щалъэгъухи, агъэгушхуагъэх. ЕтӀанэ къалэм дэкӀыжьыгъэх.
ACT.17.1	Паулрэ игъусэхэмрэ Амфипол къалэмрэ Аполлоние къалэмрэ къаблэкӀхи, Фессалоникэ къалэм къэкӀуагъэх. Джуртхэм а къалэм синэгогу щыряӀагъ. 
ACT.17.2	Паул ихабзэ тетэу ахэмэ адэжь синэгогум чӀахьи, зэкӀэлъыкӀорэ шэмбэт мэфищым Тхьэм игущыӀэ тхыгъэмэ ащыщ къафеджэзэ, янэкъокъугъ. 
ACT.17.3	Христос къин ыщэчынышъ, лӀагъэхэм къахэтэджыкӀыжьын зэрэфэягъэр зэхаригъэшӀыкӀызэ, къафигъэшъыпкъэжьыгъ.
ACT.17.3	– Исусэу зикъэбар сэ къышъозгъэӀурэр Христос ары, – ариӀуагъ Паул. 
ACT.17.4	Джуртхэм ащыщхэм шӀошъхъуныгъэ яӀэ хъуи, Паулрэ Силэрэ гъусэ къафэхъугъэх. Ащ нэмыкӀэу Тхьэр зыгъэлъапӀэрэ алыджхэм ащыщхэу бэхэми, зэлъашӀэрэ бзылъфыгъэмэ ащыщхэу бэхэми шӀошъхъуныгъэ яӀэ хъугъэ.
ACT.17.5	Ау шӀошъхъуныгъэ зиӀэ мыхъугъэ джуртхэр мэшъугъохэти, цӀыф зэхэхьапӀэм къырамыдзэрэ хъулъфыгъэхэр къыщагъотхи, цӀыф купышхо аугъоий, къалэр къагъэбырсырыгъ. ЕтӀанэ Иасон иунэ Ӏулъадэхи, Паулрэ Силэрэ къыращынхэшъ, цӀыфхэм апашъхьэ къыращэнхэу ауж итыгъэх. 
ACT.17.6	Ахэр замыгъотхэм, Иасонрэ зэш заулэ къалэм итхьэматэхэм апашъхьэ ралъашъохи, куохэзэ, моущтэу аӀуагъ:
ACT.17.6	– Дунаир зэкӀэ зэӀэзгъэхьэрэ цӀыфхэр мыщи къэкӀуагъэх. 
ACT.17.7	Иасон ахэр иунэ ригъэблэгъагъэх. «НэмыкӀ пачъыхьэу Исус зыцӀэр щыӀ» аӀозэ, Кайсарым иунашъохэм апэуцужьых.
ACT.17.8	Ахэмэ аущтэу аӀозэ, а гущыӀэхэр зэхэзыхыгъэ цӀыф купышхомрэ къалэм итхьэматэхэмрэ къагъэбырсырыгъэх. 
ACT.17.9	Ащ нэужым къалэм итхьэматэхэм Иасонрэ игъусэхэмрэ шэсы ахъщэр къаӀахи, атӀупщыжьыгъэх.
ACT.17.10	Чэщ зэрэхъоу, зэшхэм Паулрэ Силэрэ Берие къалэм агъэкӀуагъэх. Ахэр зынэсхэм, джуртхэм ясинэгогу чӀэхьагъэх. 
ACT.17.11	Фессалоникэ къалэм дэсхэм анахьи Берие къалэм дэсхэм нахь шъыпкъагъэ яӀагъ. Тхьэм игущыӀэхэр ягуапэу аштагъэх. Паул къыӀуагъэхэр Тхьэм игущыӀэ тхыгъэхэм арытхэм атефэхэмэ алъэгъуным пае, мафэ къэс Тхьэм игущыӀэ тхыгъэхэм ахэплъыхьэщтыгъэх. 
ACT.17.12	Джуртхэм ащыщхэу бэхэми, лъытэныгъэ зиӀэ алыдж бзылъфыгъэхэмрэ хъулъфыгъэхэмрэ ащыщ купхэми шӀошъхъуныгъэ яӀэ хъугъэ.
ACT.17.13	Паул Берие къалэми Тхьэм игущыӀэхэр зэрэщигъэӀурэр Фессалоникэ щыщ джуртхэм зашӀэм, ащ къакӀохи, цӀыф купышхор зэкӀагъэплъыхьагъ ыкӀи агъэбырсырыгъ. 
ACT.17.14	Ардэдэм зэшхэм Паул хыӀушъом агъэкӀуагъ, ау Силэрэ Тимофейрэ Берие къалэм къыдэнагъэх. 
ACT.17.15	Паул зыгъэкӀуатэхэрэр къалэу Афинэ дынэсыгъэх. Силэрэ Тимофейрэ ыдэжь шӀэхэу къэкӀонхэу Паул зыщагъэхэм унашъо зафешӀым, ахэмэ агъэзэжьыгъ.
ACT.17.16	Паул къалэу Афинэ Силэрэ Тимофейрэ щапаплъэзэ, тхьэ нэпцӀ сурэтхэр къалэм дизэу зелъэгъум, ыгу къеуагъ. 
ACT.17.17	Аущтэу Паул джуртхэмрэ Тхьэр зыгъэлъапӀэхэрэмрэ синэгогум гущыӀэгъу афэхъузэ щянэкъокъущтыгъ, мафэ къэс зэхэхьапӀэм цӀыфхэу щызэӀукӀэхэрэм щянэкъокъущтыгъ. 
ACT.17.18	Философхэу эпикурейхэмрэ
ACT.17.18	– Сыда къыӀонэу мы шъхьаубатэр зыфаер? – аӀуагъ заулэмэ.
ACT.17.18	– Мы лӀым хымэ тхьэхэм якъэбар зэрехьэ, – аӀуагъ адрэхэм. Аущтэу зыкӀаӀуагъэр Паул Исус ехьылӀэгъэ КъэбарышӀумрэ лӀагъэхэр къызэрэтэджыжьыщтхэм
ACT.17.19	ЕтӀанэ а философхэм Ареопаг
ACT.17.19	– КъэбарыкӀэхэу о цӀыфхэм ябгъашӀэхэрэр зэхэтэбгъэшӀыкӀынха? 
ACT.17.20	Сыда пӀомэ, гущыӀэ гъэшӀэгъонхэр ттхьакӀумэхэм о къареогъадзэх. Ахэмэ къарыкӀырэр тшӀэ тшӀоигъу.
ACT.17.21	Афинэ къалэм щыщ пстэуми, хымэхэу ащ дэсхэми къэбарыкӀэхэр къаӀонхэмрэ ядэӀунхэмрэ нэмыкӀыкӀэ мафэхэр агъакӀощтыгъэхэп.
ACT.17.22	ЕтӀанэ Паул Ареопаг Ӏуашъхьэм щызэӀукӀэрэ хасэм ыпашъхьэ къиуцуи, моущтэу къыӀуагъ:
ACT.17.22	– Шъо, Афинэ лӀыхэр! Лъэныкъо пстэумкӀэ шъо тхьэ Ӏаджыхэр инэу жъугъэлъапӀэхэу сэлъэгъу; 
ACT.17.23	сыда пӀомэ, къэскӀухьэзэ, шъуитхьэлъэӀупӀэхэм сызяплъым, моущтэу зытетхэгъэ къурмэншӀыпӀэ
ACT.17.24	– Тхьэу дунаири дунаим тетхэри къэзгъэшӀыгъэр уашъоми чӀылъэми я Зиусхьан. Ар цӀыфхэм аӀэкӀэ ашӀыгъэ тхьэлъэӀупӀэ унэшхохэм арысэп. 
ACT.17.25	Ащ щыкӀагъэ горэ иӀэм фэдэу, цӀыфхэр ӀэкӀэ фэлэжьэнхэу ищыкӀагъэп. Ежьыр ары псэ зыхэт пстэури щызгъаӀэрэри, жьы къязгъащэрэри, ящыкӀэгъэ пстэури къязытырэри. 
ACT.17.26	Тхьэм зы цӀыф закъом цӀыф лъэпкъ пстэури къытыригъэкӀыгъ, дунаим тыдэкӀи щыпсэунхэм пае. Ятетыгъохэмрэ япсэупӀэхэмрэ гъунэу афэхъущтхэр къыгъэнэфагъ. 
ACT.17.27	Тхьэм цӀыфхэр къызфигъэхъугъэр ежь лъыхъухэзэ, Ӏэбэ-лъабэхэзэ, зыгорэущтэу къагъотыныр ары. 
ACT.17.28	Ау щытми, Тхьэр тэ хэти тпэчыжьэп.
ACT.17.29	– Арышъ, Тхьэм тызэрибыным пае, цӀыфхэм яӀэпэӀэсагъэрэ яакъылыгъэрэкӀэ ашӀыгъэхэу дышъэм, тыжьыным, мыжъом ахашӀыкӀыгъэхэм Тхьэр афэдгъадэ хъущтэп. 
ACT.17.30	БлэкӀыгъэ лъэхъанхэм цӀыфмэ шӀэныгъэ зямыӀэм, Тхьэр наекӀэ ахэмэ къяплъыгъагъэп, ау джы цӀыф пстэури, тыдэ щыӀэхэми, япсэкӀодшӀагъэхэм афыкӀэгъожьынхэу унашъо къафешӀы; 
ACT.17.31	сыда пӀомэ, Тхьэм зы мафэ къыгъэнэфагъ. А мафэм Тхьэм ежь ыгъэнэфэгъэ лӀым иӀэмыркӀэ дунаим ицӀыф пстэуми шъыпкъагъэкӀэ хьыкум атыришӀыхьащт. Ащ фэдэу зэрэхъущтыр Тхьэм цӀыф пстэуми къафигъэшъыпкъэжьыгъ а лӀыр лӀагъэхэм къызэрахигъэтэджыкӀыжьыгъэмкӀэ.
ACT.17.32	ЛӀагъэхэр къызэрэтэджыжьыщтхэм икъэбар Паул къыӀоу зызэхахым, зы куп Паул дэхьащхыгъ, ау адрэ купым ыӀуагъ:
ACT.17.32	– О къэбарэу къэпӀуатэрэм етӀанэ тедэӀущт.
ACT.17.33	Аущтэу Паул ахэмэ ахэкӀыжьыгъ. 
ACT.17.34	Ау цӀыф заули Паул гъусэ фэхъуи, шӀошъхъуныгъэ яӀэ хъугъэ. Ареопаг Ӏуашъхьэм щызэӀукӀэрэ хасэм щыщ Дионисый, Дамар зыцӀэ бзылъфыгъэ гори, анэмыкӀхэри а шӀошъхъуныгъэ зиӀэ хъугъэхэм ащыщыгъэх.
ACT.18.1	Ащ нэужым Паул Афинэ къалэм дэкӀыжьи, Коринф къалэм кӀуагъэ. 
ACT.18.2	Паул а къалэм Акилэ зыцӀэ джурт горэу, Понт хэкум къыщыхъугъэр къыщигъоти, зыӀуигъэкӀагъ. Ежьыррэ ишъхьэгъусэ Прискиллэрэ Италие хэгъэгум къикӀыгъэкӀагъэх; сыда пӀомэ, Кайсар Клаудый
ACT.18.3	Ясэнэхьэтхэр зэрэзэфэдэм къыхэкӀэу, Паул ахэмэ адэжь къэнагъэу адэлажьэщтыгъ. Ахэмэ ясэнэхьат чэтэнгъэӀэгъэ шӀыныр арыгъэ. 
ACT.18.4	Шэмбэт мафэ къэс Паул къыӀохэрэр джуртхэмрэ алыджхэмрэ ашӀошъ ыгъэхъуным ыуж итэу, синэгогум щянэкъокъущтыгъ.
ACT.18.5	Силэрэ Тимофейрэ Македоние хэкум къикӀыхи, къызэкӀохэм, Паул ыгу етыгъэу Тхьэм игущыӀэхэр цӀыфмэ ариӀотэным пылъзэ, Исус зэрэ Христосыр джуртмэ апашъхьэ къыщиушыхьатыщтыгъ. 
ACT.18.6	Ау джуртхэр Паул пэуцужьхи, зехъонхэм, ищыгъынхэр ахэмэ апашъхьэ щиутхыпкӀыхи, моущтэу ариӀуагъ:
ACT.18.6	– Шъо шъулъы шъушъхьэ къытерэфэжь! Сэ лажьэ сиӀэп. Джы щегъэжьагъэу хымэ лъэпкъхэм зафэзгъэзэщт.
ACT.18.7	Аущтэу Паул синэгогум къычӀэкӀыжьи, Тхьэр зыгъэлъэпӀэрэ лӀэу Иуст иунэ кӀуагъэ. Ащ иунэ синэгогум бгъодэтыгъ. 
ACT.18.8	Синэгогум ипащэу Крисп, зэкӀэ иунагъо игъусэу, ЗиусхьанымкӀэ шӀошъхъуныгъэ иӀэ хъугъэ. Коринф къалэм дэсхэу Паул едэӀухэрэм ащыщхэу цӀыфыбэми шӀошъхъуныгъэ яӀэ хъуи, зырагъэумэхъыгъ.
ACT.18.9	Чэщ горэм Зиусхьаным Паул зыкъыригъэлъэгъуи, къыриӀуагъ:
ACT.18.9	– Умыщын, зымыушъэфэу, гущыӀэ зэпыт, 
ACT.18.10	сыда пӀомэ, сэ сыуигъусэщт. О лые къыуихынэу зыми ыӀэ къыбнэсыщтэп. Сэ сицӀыфхэм ащыщыбэ мы къалэм дэс.
ACT.18.11	Аущтэу Паул цӀыфхэм Тхьэм игущыӀэхэр аригъашӀэхэзэ, илъэсырэ ныкъорэ а къалэм дэсыгъ.
ACT.18.12	Галлион
ACT.18.13	– Хабзэм иунашъо темытэу Тхьэр агъэлъэпӀэнэу мы лӀым цӀыфхэм арегъашӀэ, – къаӀуагъ ахэмэ.
ACT.18.14	Паул къэгущыӀэнэу къызщыригъэжьэщтым, Галлион джуртхэм ариӀуагъ:
ACT.18.14	– Шъо, джуртхэр, мы лӀым мыхъун горэ е бзэджагъэ горэ ышӀагъэмэ, сигуапэу сышъодэӀущтыгъ. 
ACT.18.15	Ау джы гущыӀэхэмкӀи, цӀэхэмкӀи, шъуи Тэурат хабзэкӀи шъузэрэзэнэкъокъурэм пае, шъор-шъорэу мы Ӏофым шъухаплъ. Сэ мы Ӏофым хьыкум тесшӀыхьанэу сыфаеп.
ACT.18.16	Ащ нэужым Галлион ахэр хьыкумэшӀ унэм къычӀигъэкӀыжьыгъэх. 
ACT.18.17	ЕтӀанэ зэкӀэ ахэмэ синэгогум ипащэу Сосфен аубыти, хьыкумэшӀ унэм ипчъэӀупэ щеуагъэх. Ау Галлион ащ ынаӀэ тыридзагъэп.
ACT.18.18	Паул Коринф къалэм мэфэ пчъагъэрэ дэсыгъ. ЕтӀанэ зэшхэм аӀапэ ыубытыжьи, Прискиллэрэ Акилэрэ игъусэхэу, Сирие хэкум кӀонэу къухьэ горэм итӀысхьагъ. Кенхрей къалэм
ACT.18.19	Ефес къалэм къызынэсхэм, Паул Прискиллэрэ Акилэрэ къыгъанэхи, синэгогум чӀахьи, джуртхэм гущыӀэгъу афэхъузэ щянэкъокъугъ. 
ACT.18.20	Паул ахэмэ адэжь нахь баӀорэ щыӀэнэу къызелъэӀухэм, ыдагъэп. 
ACT.18.21	Ау ежьэжьынэу аӀапэ зеубытыжьым, ариӀуагъ:
ACT.18.21	– КъэкӀощт мэфэкӀ мэфэшхом Ерусалим сыщыӀэн фае, ау Тхьэм ыӀомэ, шъуадэжь къэзгъэзэжьыщт. ЕтӀанэ Ефес къалэм къухьэкӀэ щежьэжьыгъ.
ACT.18.22	Кесарие къалэм зынэсым, ЕрусалимкӀэ дэкӀоягъ. Чылыс зэӀукӀэм щыщхэм шӀуфэс арихи, етӀанэ Антиохие къалэмкӀэ ехыгъ. 
ACT.18.23	Зы тӀэкӀурэ Антиохием зыдэс нэужым, Паул гъогум техьажьи, ИсускӀэ шӀошъхъуныгъэ зиӀэ пстэуми агухэр ыгъэпытэхэзэ, зэкӀэлъыкӀоу Галатиерэ Фригиерэ яхэку къыкӀухьагъ.
ACT.18.24	А мафэхэм Александрие къалэм щыщэу, Аполлос зыцӀэ джурт горэ Ефес къэкӀуагъ. Ар жэшӀуагъ, Тхьэм игущыӀэ тхыгъэхэмкӀи шӀэныгъэшхо иӀагъ. 
ACT.18.25	Зиусхьаным игъогу икъэбар ащ рагъэшӀэгъагъ. Ыгу етыгъэу къэгущыӀэзэ, шъыпкъэм тетэу Исус икъэбар цӀыфхэм аригъашӀэщтыгъ. Ау щытми, умэхъыныгъэу Иуан зигугъу ышӀыщтыгъэм нэмыкӀ
ACT.18.26	Ар гушхокӀэ синэгогум къыщыгущыӀэу ригъэжьагъ. Прискиллэрэ Акилэрэ Аполлос къэгущыӀэу зызэхахым, яунэ ащи, Зиусхьаным игъогу икъэбар нахь дэгъоу гурагъэӀуагъ.
ACT.18.27	Аполлос Ахаие хэкум кӀонэу гухэлъ зешӀым, зэшхэм а къалэм дэс шӀошъхъуныгъэ зиӀэхэм тхылъ афатхыгъ, «Аполлос къызыкӀокӀэ ежъугъэблагъ» аӀозэ. Аполлос ащ зынэсым, Тхьэм ынэшӀу къызэращифагъэм пае, шӀошъхъуныгъэ зиӀэ хъугъэхэм инэу адэӀэпыӀэщтыгъ. 
ACT.18.28	Сыда пӀомэ, Тхьэм игущыӀэ тхыгъэхэм арытхэмкӀэ Исус зэрэ Христосыр къафигъэшъыпкъэжьызэ, гущыӀэ лъэшхэмкӀэ цӀыфхэм апашъхьэ джуртхэм щатекӀуагъ.
ACT.19.1	Коринф къалэм Аполлос щыӀэ зэхъум, Паул ыпшъэрэ хэкухэм апхырыкӀи, Ефес къалэм
ACT.19.2	– ШӀошъхъуныгъэ шъуиӀэ зэхъум, Тхьэм ы Псэ ЛъапӀэ шъугухэм арылъ хъугъа?
ACT.19.2	– Тхьэм ы Псэ ЛъапӀэ щыӀэуи тэ зэхэтхыгъэп, – къыраӀожьыгъ ахэмэ.
ACT.19.3	– Сыд умэхъыныгъа
ACT.19.3	– Умэхъыныгъэу Иуан зигугъу ышӀыгъэр ары, – къаӀожьыгъ ахэмэ.
ACT.19.4	– ЗипсэкӀодхэм афыкӀэгъожьыгъэхэр Иуан ыумэхъыщтыгъэх, – къыӀуагъ Паул. – Иуан ежь ыуж къэкӀощтымкӀэ, Христос ИсускӀэ цӀыфхэм шӀошъхъуныгъэ яӀэн фаеу ариӀуагъ.
ACT.19.5	Ар зызэхахым, Зиусхьан Исус ыцӀэкӀэ зарагъэумэхъыгъ. 
ACT.19.6	Паул ыӀэхэр затырелъхьэм, Тхьэм ы Псэ ЛъапӀэ къафехи, амышӀэрэ бзэхэмкӀэ къэгущыӀагъэх. Тхьэм игущыӀэхэри ахэмэ агухэм къарилъхьэхи, ахэр къаригъэӀуагъэх. 
ACT.19.7	Купыр нэбгырэ пшӀыкӀутӀу фэдиз хъущтыгъэ.
ACT.19.8	ЕтӀанэ Паул синэгогум чӀахьи, цӀыфхэм гушхокӀэ янэкъокъузэ, ашӀошъ ыгъэхъузэ, Тхьэм и Тетыгъошхо икъэбар мэзищэ аригъэӀущтыгъ. 
ACT.19.9	Ау зы куп къаигъагъэкӀэ зекӀуагъэ, цӀыфхэм апашъхьэ Зиусхьаным игъогу ӀаекӀэ щытегущыӀэу, шӀошъхъуныгъэ иӀэ хъуныр ыдагъэп. Джащыгъум Паул ахэмэ къахэкӀыжьи, ИсускӀэ шӀошъхъуныгъэ зиӀэхэр къахищыжьыгъэх, мафэ къэси Тиранн иеджапӀэ Тхьэм игущыӀэхэр щигъэӀущтыгъ. 
ACT.19.10	Асие хэкум ис алыджхэри джуртхэри зэкӀэ Зиусхьанэу Исус ехьылӀэгъэ КъэбарышӀум ригъэдэӀухэзэ, Паул илъэситӀо ыкъудыигъ.
ACT.19.11	Тхьэм Паул Ӏофышхо гъэшӀэгъон дэдэхэр ышӀэнхэу ригъэлъэкӀыщтыгъ. 
ACT.19.12	Паул ыкӀышъо нэсыгъэ ӀэплъэкӀхэри кӀыӀутелъхэри сымаджэхэм атыралъхьащтыгъэх. ЗатыралъхьэхэкӀэ, ахэр хъужьыщтыгъэх, ахэс джынапцӀэхэри ахэкӀыжьыщтыгъэх.
ACT.19.13	Ау джурт купэу цӀыфхэм джынапцӀэхэр ахэзыфыхэу къэзыкӀухьэщтыгъэхэм Исус ыцӀэ къаӀозэ, джынапцӀэхэр цӀыфхэм ахафыным пылъыгъэх.
ACT.19.13	– Исусэу зикъэбар Паул ыгъэӀурэм ыцӀэкӀэ мы цӀыфым шъухэкӀынэу унашъо къышъуфэсэшӀы, – аӀощтыгъ ахэмэ.
ACT.19.14	Джурт дин пэщэшхоу Скевэ ыкъуибли аущтэу ашӀыщтыгъ.
ACT.19.15	– Исус сэшӀэ, Паул икъэбари зэхэсхыгъ, ау шъо хэт шъущыщ? – пэгъокӀ упчӀэ къаритыжьыгъ джынэпцӀэ Ӏаем. 
ACT.19.16	ЕтӀанэ джынапцӀэр зыхэс цӀыфыр атебани, зэкӀэми атекӀуагъ. Ахэмэ лыешхо зэрарихыгъэм пае, пцӀанэхэу, уӀагъэхэу унэм ичъыжьыгъэх.
ACT.19.17	Мы къэбарыр зэкӀэ Ефес дэс алыджхэми джуртхэми зызэхахым, зэкӀэри щынэгъошхом хэфагъэх. Джаущтэу Зиусхьан Исус ыцӀэ щытхъу фашӀыщтыгъ. 
ACT.19.18	ШӀошъхъуныгъэ зиӀэ хъугъэхэм ащыщыбэхэр къакӀохэзэ, цӀыфмэ зэхахэу бзэджагъэу ашӀагъэхэм яуцолӀэжьыщтыгъэх. 
ACT.19.19	Ушхъухьаным хэт цӀыф Ӏаджыми ятхылъхэр къаугъоихи, цӀыф пстэумэ апашъхьэ щагъэстыгъэх. А тхылъхэм ауасэхэр залъытэхэм, тыжьын ахъщэ
ACT.19.20	Аущтэу Зиусхьаным игущыӀэхэр цӀыф нахьыбэхэм анэсэу, инэу зыщаубгъущтыгъ.
ACT.19.21	Мы Ӏофхэр зэкӀэ къызэхъухэ ужым, Паул хэкухэу Македониерэ
ACT.19.21	– Ерусалим сызыкӀуахэкӀэ, Рим къэлэшхоми сыкӀон фае, – ыӀуагъ. 
ACT.19.22	Паул иӀэпыӀэгъухэм ащыщэу нэбгыритӀу, Тимофейрэ Эрастрэ, Македоние хэкум ежь ыпэ ыгъэкӀуагъэх. Ежь Асие хэкум охътэ кӀэкӀыкӀэ къэнагъ.
ACT.19.23	А мафэхэм Зиусхьаным игъогу пае бырсырышхо къэхъугъ. 
ACT.19.24	Сыда пӀомэ, Димитрый зыцӀэ тыжьынашӀэ горэ а къалэм дэсыгъ. Артемидэ
ACT.19.25	Димитрый а тыжьынашӀэхэри ащ фэдэ ӀэшӀагъэ Ӏоф зиӀэхэри ыугъоихи, моущтэу къыӀуагъ:
ACT.19.25	– Тиныбджэгъухэр, мы Ӏофым тибаиныгъэ къызэрэхэкӀырэр шъошӀэ. 
ACT.19.26	Ефес къалэм имызакъоу, Асие хэкум нахьыбэрэми, «ЦӀыфхэм ӀэкӀэ ашӀыгъэхэр тхьэ шъыпкъэхэп» ыӀозэ, цӀыфыбэхэм ашӀошъ ыгъэхъузэ, мы Паул зэрэщигъэгъощагъэхэр шъолъэгъу, зэхэшъохы. 
ACT.19.27	Тэ тиӀэшӀэгъэ Ӏофыр цӀыфхэм зэрэзэрамыпэсыщтым изакъоп щынагъор, Артемидэ бзылъфыгъэ тхьэшхом итхьэлъэӀупӀэ унэшхоуи пхъатэ зэрэпамыхьыжьыщтри, зэкӀэ Асие хэкуми зэрэдунаеуи щыдгъэлъэпӀэрэ Артемидэ ищытхъушхо зэрэкӀодыжьыщтри ары щынагъор.
ACT.19.28	Ар зызэхахым, ахэр лъэшэу губжи, куощтыгъэх:
ACT.19.28	– Ефес къалэм и Артемидэ лъэпӀэ дэд!
ACT.19.29	Бырсырышхо къалэм къыщыхъугъ. Македонием щыщхэу Паул игъогогъухэу Гайрэ Аристархрэ аубытхи, зыдащэхэзэ, зэкӀэ зэхэтхэу зэӀукӀэпӀэ пчэгум илъэдагъэх. 
ACT.19.30	Паул цӀыфмэ ахэхьанэу фэягъ, ау ИсускӀэ шӀошъхъуныгъэ зиӀэхэм фадагъэп. 
ACT.19.31	Асие хэкум итхьэматэхэм ащыщхэу, Паул къыпэблагъэу щытхэм макъэ къырагъэӀуи, «ЗэӀукӀапӀэм умыкӀу» аӀозэ, къелъэӀугъэх.
ACT.19.32	Джащыгъум зым зыр, адрэми нэмыкӀ аӀозэ, цӀыфхэр зэрэгъэкуощтыгъэх, сыда пӀомэ, зэӀукӀэгъэ цӀыфхэм бырсырышхо къахэхъухьагъэти ары. Нахьыбэми зыкӀызэӀукӀагъэхэр ашӀэщтыгъэп. 
ACT.19.33	Джуртмэ Александрэ купышхом къыхащи, цӀыфхэм апашъхьэ къырагъэуцуагъ. ЦӀыфхэм апашъхьэ къыщыгущыӀэ шӀоигъоу, Александрэ ыӀэ къыӀэтыгъ. 
ACT.19.34	Ау ар зэрэджуртыр зашӀэм, зэдырагъаштэу зы макъэкӀэ сыхьатитӀо зэкӀэри кууагъэх:
ACT.19.34	– Ефес къалэм и Артемидэ лъэпӀэ дэд!
ACT.19.35	Аужыпкъэм къалэм итхакӀо цӀыф купышхор ыгъэсамбыри, къыӀуагъ:
ACT.19.35	– Ефес лӀыхэр! Бзылъфыгъэ тхьэшхоу Артемидэрэ ащ исурэтэу уашъом къефэхыгъэмрэ Ефес къалэр зэряухъумакӀор зымышӀэрэ цӀыф щыӀа? 
ACT.19.36	Ефес къалэр ахэмэ зэряухъумакӀом щэч хэлъэпышъ, шъо зыжъугъэсамбыр, шъхьэпсынкӀэуи шъумызекӀу. 
ACT.19.37	Мы лӀыхэр тхьэлъэӀупӀэ унэшхохэм ямытыгъуагъэхэу, титхьэу бзылъфыгъэм къемыхъоныгъэхэу, шъо мыщ къэшъущагъэх. 
ACT.19.38	Димитрыйрэ ежь игъусэу ӀэшӀэгъэ Ӏоф зиӀэхэмрэ цӀыф горэм дэон Ӏоф фыряӀэмэ, Ӏэшъхьэтетхэр цӀыфхэм ядэон Ӏофхэм зыщахаплъэрэ мафэхэр щыӀэх. Дэон Ӏоф азыфагу дэлъмэ, зэрэдаох. 
ACT.19.39	Ащ нэмыкӀэу зыгорэм шъуфаемэ, къалэм дэсхэм яхасэу хабзэм тетым а Ӏофыр зэшӀуихын фае. 
ACT.19.40	Ӏофхэу непэ хъугъэхэм апае, «ЗыкъэшъоӀэты» аӀонышъ, рим тетыгъо зиӀэхэм тагъэмысэнэу щынагъо щыӀ. Сыда пӀомэ, мы бырсырышхор къызэрэтӀэтыгъэм пае, къытфагъэгъунэу ушъхьагъу тшӀын зи тиӀэп. А гущыӀэхэр къызеӀом, цӀыфхэр зэбгыригъэкӀыжьыгъэх.
ACT.20.1	Бырсырышхор зэуцужьым, ИсускӀэ шӀошъхъуныгъэ зиӀэхэр Паул къаригъащэхи, ыгъэгушхуагъэх. ЕтӀанэ аӀапэхэр ыубытыжьи, Македоние хэкум кӀонэу гъогум техьагъ. 
ACT.20.2	А лъэныкъохэр къыкӀухьэхэзэ, шӀошъхъуныгъэ зиӀэхэр гущыӀабэкӀэ ыгъэгушхохэзэ, Грецием нэсыгъ. 
ACT.20.3	Ащ мэзищэ щыӀагъ. Сирием къухьэкӀэ кӀон фае зэхъум, джуртхэм гъэбылъыгъэкӀэ аукӀынэу агу зэрэхэлъым пае, Македонием игъогукӀэ ыгъэзэжьынэу тыриубытагъ. 
ACT.20.4	Паул игъусагъэх мы лӀыхэр: Берие къалэм щыщэу Пирр ыкъо Сосипатер; Фессалоникэ къалэм щыщхэу Аристархрэ Секундрэ; Дербие къалэм щыщэу Гай; етӀанэ Тимофей; етӀанэ Асие хэкум щыщхэу Тихикрэ Трофимрэ. 
ACT.20.5	Ахэр тэ
ACT.20.6	Ау Хьалыгъу мыкӀу-мыпшэ зыщашхырэ мэфэкӀ мэфэшхохэр зыблэкӀыхэм
ACT.20.7	Тхьэмафэм иапэрэ мафэм хьалыгъу зэготчынэу
ACT.20.8	Тэ тызыщызэрэугъоирэ унэ зэтетым иящэнэрэ къат остыгъэ бэу къыщыблэщтыгъэ. 
ACT.20.9	Евтих зыцӀэ кӀалэ горэ шъхьангъупчъашъхьэм тесыгъ. Паул гущыӀэныр ымыух зэхъум, ар куоу хэчъыягъэти, ящэнэрэ къатым ефэхи, укӀыгъэу къагъотыжьыгъ. 
ACT.20.10	Паул ехи, кӀалэм зытыридзи, ӀаплӀ рищэкӀи, къыӀуагъ:
ACT.20.10	– ШъумыгумэкӀ. Ыпсэ хэт!
ACT.20.11	Паул етӀанэ къыдэкӀоежьи, хьалыгъур зэгуичи, адрэхэм ягъусэу ышхыгъ. Нэф ошъыфэ, ахэмэ бэрэ адэгущыӀагъэу, ар гъогум техьагъ. 
ACT.20.12	Агухэр лъэшэу Ӏэтыгъэу, кӀалэр ядэжь псаоу ащэжьыгъ.
ACT.20.13	Тэ ыпэ къухьэм титӀысхьи, Асс къалэу Паул къызыщидгъэтӀысхьажьыщтым тежьагъ. Паул а къалэм нэс лъэсэу кӀон ыгу хэлъти, Ӏофыр аущтэу ыгъэпсыгъагъ. 
ACT.20.14	ЕтӀанэ Асс къалэм къызыщытӀокӀэжьым, Паул къухьэм къидгъэтӀысхьи, Митилинэ къалэм тыкӀуагъ. 
ACT.20.15	А къалэм тыщежьи, ятӀонэрэ мафэм Хиос хыгъэхъунэм фэзанкӀэу тыуцугъ. Ыужырэ мафэм Самос хыгъэхъунэм тыкӀуагъ. Трогиллие къалэм тыщыуцуи, ыужырэ мафэм Милит къалэм тынэсыгъ. 
ACT.20.16	Асие хэкум уахътэр щимыгъэкӀодыным пае, Паул Ефес къалэм къыщымыуцоу, блэкӀынэу тыриубытэгъагъ. Сыда пӀомэ, амал иӀэмэ, Пэнтэкост зыцӀэ мэфэкӀ мэфэшхор
ACT.20.17	Милит къалэм тызыщэӀэм, Паул Ефес щыӀэ чылыс зэӀукӀэм инахьыжъхэр къаригъэщагъэх. 
ACT.20.18	Ахэр къызэкӀохэм, Паул ариӀуагъ:
ACT.20.18	– Апэрэ мафэм щегъэжьагъэу Асие хэкум сыкъызехьэм, шъуадэжь зэкӀэ щызгъэкӀогъэ уахътэм сищыӀакӀэ зыфэдагъэр шъошӀэ. 
ACT.20.19	Пэгагъэ зи сыгу имылъэу, бэрэ сыгъызэ, джуртхэм шъэфэу агу хэлъыгъэ бзэджагъэхэу къысашӀэщтыгъэхэмкӀэ къиныбэ сагъэщэчызэ, Зиусхьаным сыфэлажьэщтыгъ. 
ACT.20.20	ЗишӀуагъэ къышъокӀыщт къэбархэр къышъосӀонхэм зыкӀи зыщысымыдзыеу, цӀыфхэм апашъхьи шъуиунэхэми къащышьозгъэӀугъэх, ащышъозгъэшӀагъэх. 
ACT.20.21	Джуртхэри алыджхэри япсэкӀодхэм афыкӀэгъожьынхэшъ, Тхьэм зыфагъэзэжьынэуи, Зиусхьанэу ИсускӀэ шӀошъхъуныгъэ зырагъэӀэнэуи афэзгъэпытэзэ, макъэ язгъэӀущтыгъ.
ACT.20.22	– Джы къысэхъулӀэщтыр сымышӀэу, Тхьэм ы Псэ ЛъапӀэ сыфэӀорышӀэзэ, Ерусалим сэкӀо. 
ACT.20.23	Ау Ӏэхъу-лъэхъухэри гузэжъогъухэри сапэ зэрилъхэр Тхьэм ы Псэ ЛъапӀэ сигъашӀэзэ, къэлэ пстэуми къащеушыхьаты. 
ACT.20.24	СищыӀэныгъэ сэркӀэ лъапӀэу, уасэ иӀэу слъытэрэп, ау Зиусхьан Исус Ӏофэу спшъэ къырилъхьагъэр згъэцэкӀэн фае: Тхьэм ынэшӀу къащифэным ехьылӀэгъэ КъэбарышӀур цӀыфхэм язгъэӀуныр ары.
ACT.20.25	– Тхьэм и Тетыгъошхо ехьылӀэгъэ къэбарыр шъозгъэӀузэ, шъо зэкӀэми шъуадэжь къыщыскӀухьэщтыгъ. Шъуащыщэу зыми сынапэ зэримылъэгъужьыщтыр сэшӀэ. 
ACT.20.26	Арышъ, зы цӀыф ылъ спшъэ къызэрэдэмыфэщтыр непэ шъыпкъэу къышъосэӀо; 
ACT.20.27	сыда пӀомэ, Тхьэр зыфэе пстэури шъозгъэшӀэным зыщысыдзыягъэп. 
ACT.20.28	Шъо шъузфэсакъыжь, Тхьэм ы Псэ ЛъапӀэ ухъумакӀоу шъузыфигъэуцугъэ цӀыф купыми шъуфэсакъ. Мэлахъом мэлхэм ынаӀэ зэратыригъэтырэм фэдэу, Зиусхьанми Тхьэми ячылыс зэӀукӀэм щыщхэу, Исус ылъ уасэкӀэ къыщэфыгъэхэм шъунаӀэ атежъугъэт. 
ACT.20.29	Сыда пӀомэ, сэ дунаим сызехыжьыкӀэ, Ӏэхъогъум шъхьамысыщт тыгъужъ мэхъаджэхэр къызэрэшъухэхьащтхэр сэшӀэ. 
ACT.20.30	Шъо, ИсускӀэ шӀошъхъуныгъэ зиӀэхэми, цӀыфхэр къышъухэкӀыщтых, зигъогу пхэндж тырагъэхьанхэм пае, шъыпкъагъэр зэзыхъокӀыным пылъыщтхэр. 
ACT.20.31	Арышъ, шъумычъыеу шъусакъ! Сынэпс къехызэ, илъэсищым чэщи мафи зэпымыоу шъуащыщэу хэти къызэрэжъугурызгъэӀуагъэр зыщышъумыгъэгъупш.
ACT.20.32	– Джы Тхьэми ынэшӀу щыфэныгъэ ехьылӀэгъэ гущыӀэхэми шъуафэсэгъазэ. А гущыӀэхэм гурэ псэрэкӀэ кӀуачӀэ шъуагъэгъотын алъэкӀы, Тхьэм ицӀыфхэу ежь зезытыгъэ пстэуми шъурягъусэу ӀахьышӀу къышъулъагъэӀэсыни алъэкӀы. 
ACT.20.33	Зы цӀыф итыжьыни, идышъи, ищыгъыни сенэцӀыгъэп. 
ACT.20.34	Сигъусэхэмрэ сэррэ тищыкӀагъэхэр сӀэхэмкӀэ къызэрэзгъэхъагъэр шъошӀэ. 
ACT.20.35	Моущтэу тыулэузэ, лъэкӀ зимыӀэхэм тадэӀэпыӀэн зэрэфаер лъэныкъо пстэумкӀи шъозгъэлъэгъугъэ. Ежь Зиусхьан Исус гущыӀэхэу къыӀуагъэхэр зыщыдгъэгъупшэжьынхэ фаеп: «Къыуатыным нахьи яптыныр нахь сыхатмаф».
ACT.20.36	А гущыӀэхэр къызеӀом, Паул лъэгонджэмышъхьэкӀэ тӀыси, ахэмэ зэкӀэмэ ягъусэу Тхьэм елъэӀугъ. 
ACT.20.37	ЗэкӀэри лъэшэу гъыгъэх, Паул ӀаплӀи ращэкӀыгъ, ебэугъэх. 
ACT.20.38	Анахьыбэу агу къезгъэуагъэр Паул ынапэ егъашӀэми амылъэгъужьыщтэу къазэрэриӀуагъэр ары. ЕтӀанэ къухьэм нэс Паул дэкӀотагъэх.
ACT.21.1	Ахэмэ тыкъызахэкӀыжьым, къухьэмкӀэ тежьи, занкӀэу Кос къалэм тыкӀуагъ. ЯтӀонэрэ мафэм Родос къалэм тыкӀуи, ащ тыщежьи, Патарэ къалэм тынэсыгъ. 
ACT.21.2	Финикие хэкум кӀорэ къухьэ горэ къэдгъоти, титӀысхьи, тежьагъ. 
ACT.21.3	Кипр хыгъэхъунэр къызэлъагъом, къухьэм исэмэгубгъукӀэ ар къэдгъанэзэ, Сирие хэкум тыкӀуи, Тир къалэм къухьэр щеуцолӀагъ, сыда пӀомэ, а къалэм къухьэр щаунэкӀын фэягъ. 
ACT.21.4	ИсускӀэ шӀошъхъуныгъэ зиӀэхэр а къалэм къыщыдгъотхи, мэфиблэ ахэмэ адэжь тыкъэнагъ. Тхьэм ы Псэ ЛъапӀэ ахэмэ зэхаригъэшӀыкӀыгъэу, Ерусалим мыкӀонэу Паул къыраӀуагъ. 
ACT.21.5	Ау а къалэм тызэрэщыӀэн фэе уахътэр зытешӀэм, ащ тыдэкӀи, тигъогу тытехьажьыгъ. ШӀошъхъуныгъэ зиӀэхэр зэкӀэ, бзылъфыгъэхэри сабыйхэри ягъусэхэу, къалэм къыддыдэкӀыгъэх. ЕтӀанэ хыӀушъом лъэгонджэмышъхьэкӀэ тыщытӀыси, Тхьэм телъэӀугъ. 
ACT.21.6	ТӀапэхэр зэрэдгъэубытыжьхи, тэ къухьэм титӀысхьажьыгъ, адрэхэми ядэжь агъэзэжьыгъ.
ACT.21.7	ЕтӀанэ Тир къалэм тыщежьи, къухьэкӀэ тикӀон тыухи, Птолемаидэ къалэм тынэсыгъ. А чӀыпӀэм тшыхэм шӀуфэс щятхи, зы мафэ адэжь тыщыӀагъ. 
ACT.21.8	ЯтӀонэрэ мафэм ащ тыдэкӀыжьи, Кесарие къалэм тыкӀуагъ. Тхьэм игущыӀэхэр зыгъэӀурэ Филипп иунэ тихьи, ащ тыкъинагъ. Ар нэбгыриблым
ACT.21.9	Филипп дэмыкӀуагъэхэу пхъуиплӀ иӀагъ. Тхьэм игущыӀэхэр ахэмэ агухэм къарилъхьагъэхэу къаригъаӀощтыгъэх.
ACT.21.10	Мэфэ заулэрэ ащ дэжь тыщыӀагъэу, Агаб
ACT.21.11	Тадэжь къакӀуи, Паул ибгырыпх къышти, ежь ыӀэхэри ылъакъохэри зэтырипхэхи, къыӀуагъ:
ACT.21.11	– Тхьэм ы Псэ ЛъапӀэ моущтэу къеӀо: «Джуртхэм мы бгырыпхыр зиер Ерусалим щызэкӀоцӀапхэнышъ, хымэ лъэпкъхэм
ACT.21.12	А гущыӀэхэр зызэхэтэххэм, тэри а чӀыпӀэм щыпсэурэ тшыхэри Ерусалим мыкӀонэу Паул телъэӀугъ. 
ACT.21.13	Джащыгъум Паул пэгъокӀ гущыӀэ къытыжьыгъ:
ACT.21.13	– Сыда шъушӀэрэр? Сыда шъузкӀэгъырэр? Сыда сыгу къызкӀежъугъаорэр? Си Зиусхьан Исус ыцӀэ пае Ерусалим сыщырапхыщт закъоп, ары пакъошъ сыщылӀэщтми сыфэхьазыр.
ACT.21.14	Паул къедгъэзэгъын зытэмылъэкӀым, «Тхьэм ыӀуагъэр орэхъу» тӀуи, щыдгъэтыжьыгъ.
ACT.21.15	А мафэхэм ауж зыдгъэхьазыри, Ерусалим тыкӀуагъ. 
ACT.21.16	Кесарием щыщхэу, ИсускӀэ шӀошъхъуныгъэ зиӀэ нэбгырэ заулэ тигъусагъ. Ахэмэ Мнасон зыцӀэм иунэу тызыщыпсэущтым тащагъ. Мнасон Кипр хыгъэхъунэм щыщыгъ, ежьыри апэ дэдэу ИсускӀэ шӀошъхъуныгъэ зиӀэ хъугъэхэм ащыщыгъ.
ACT.21.17	Ерусалим тызынэсым, тшыхэм ягуапэу тырагъэблэгъагъ. 
ACT.21.18	ЯтӀонэрэ мафэм Паул тигъусэу Якъубэ
ACT.21.19	Паул ахэмэ шӀуфэс арихи, иӀофкӀэ Тхьэм хымэ лъэпкъхэм адэжь щишӀагъэхэр зырызэу афиӀотэжьыгъ.
ACT.21.20	Паул ахэр къыӀуатэхэу зызэхахым, ахэмэ Тхьэм щытхъу фашӀыгъ. ЕтӀанэ Паул къыраӀуагъ:
ACT.21.20	– О тшы, джуртхэм ащыщхэу мин пчъагъэхэм шӀошъхъуныгъэ яӀэ зэрэхъугъэри, Мусэ и Тэурат хабзэ яшъыпкъэу зэрэпылъхэри олъэгъу. 
ACT.21.21	Ясабыйхэр сунэт амышӀынхэуи яхабзэхэм атемытынхэуи пӀоу, джуртхэу хымэ лъэпкъхэм ахэсхэри зэкӀэ пегъымбар Мусэ игъогу текӀынхэу о ябгъашӀэу аӀозэ, цӀыфхэм зэрахьэрэ къэбар пхэнджыр а шӀошъхъуныгъэ зиӀэхэм зэхахыгъ. 
ACT.21.22	Сыда тшӀэщтыр? ЦӀыфхэр къэзэрэугъоищтых; сыда пӀомэ, о укъызэрэкӀуагъэр зэхахыщт. 
ACT.21.23	Арышъ, тэ къызэрэуатӀорэм фэдэу зекӀо. ТхьарыӀо зышӀыгъэ нэбгыриплӀ тиӀ. 
ACT.21.24	Ахэр зыдащэхи, урягъусэу Тэурат хабзэм иунашъо тетэу зыгъэкъэбзэжьи, ашъхьэхэр ябгъэупсынхэм пае
ACT.21.25	Ау хымэ лъэпкъхэм ащыщхэу ИсускӀэ шӀошъхъуныгъэ зиӀэ хъугъэхэм тэ зэдэтштэгъэ Ӏофыр тхылъкӀэ
ACT.21.26	ЯтӀонэрэ мафэм Паул а лӀыхэр зыдищэхи, ахэр игъусэу зигъэкъэбзэжьыгъ. ЕтӀанэ Тхьэм иунэшхо чӀахьи, ежьыррэ а лӀыхэмрэ зызыщагъэкъэбзэжьырэ мафэхэр заухыщтри, якъурмэн зырыз дин пащэм зырагъэшӀыщт мафэри дин пащэхэм ариӀуагъ.
ACT.21.27	А мэфиблыр зыщыблэкӀыным, Асие хэкум щыщ джурт заулэмэ Тхьэм иунэшхо Паул щалъэгъугъ. ЦӀыф купышхор зэкӀэ зэкӀагъэплъыхьи, Паул аубыти, 
ACT.21.28	моущтэу кууагъэх:
ACT.21.28	– Шъо, израиль лӀыхэр, шъукъыддэӀэпыӀ! Тэ тлъэпкъми, ти Тэурат хабзэми, мы чӀыпӀэ лъапӀэми къапэуцунхэу тыдэкӀи цӀыфхэм зэкӀэ щязыгъашӀэрэ лӀыр мыры. Ащ нэмыкӀэу алыджхэри Тхьэм иунэшхо чӀигъахьэхэзэ
ACT.21.29	Аущтэу зыкӀаӀуагъэр ыпэкӀэ Ефес къалэм щыщ Трофим Паул игъусэу къалэм щалъэгъугъагъэти ары. Паул ар чӀэмыхьапхъэу Тхьэм иунэшхо чӀигъэхьагъэу ашӀошӀыгъ.
ACT.21.30	Къалэм дэс цӀыфхэр зэкӀэ къэзэрэгъэбырсырыгъэх, зэхэлъэдагъэх. Паул аубыти, Тхьэм иунэшхо къычӀащыжьыгъ. Ардэдэми пчъэхэр агъэпытагъэх. 
ACT.21.31	Паул аукӀынэу зыпэхьэхэм, Ерусалим зэкӀэ зэрэщызэӀыхьагъэм икъэбар рим дзэ пэщэшхом нэсыгъ. 
ACT.21.32	Дзэ пэщэшхом ардэдэм дзэлӀхэри, дзэ пащэхэри зыдищэхи, цӀыфхэм ахэлъэдагъ. ЦӀыфхэм дзэ пэщэшхори дзэлӀхэри залъэгъухэм, Паул еонхэм ыуж икӀыжьыгъэх.
ACT.21.33	Джащыгъум дзэ пэщэшхор къыӀухьи, Паул дзэлӀхэм аригъэубыти, гъучӀ ӀэхъуитӀу тыралъхьанэу унашъо афишӀыгъ. ЕтӀанэ яупчӀыгъ:
ACT.21.33	– Мыр хэта? Сыда ышӀагъэр?
ACT.21.34	ЦӀыф купышхом хэтхэм ащыщэу зым зыр, адрэм нэмыкӀ аӀозэ зэрэгъэкуощтыгъэх. Бырсырышхом къыхэкӀыкӀэ дзэ пэщэшхом шъыпкъэр зэригъэшӀэн ылъэкӀыгъэпти, Паул пытапӀэм
ACT.21.35	ДэкӀояпӀэм Паул зынэсым, цӀыф купышхор къызэрэтебэнагъэхэм пае, дзэлӀхэм ар ӀэкӀэ ахьын фаеу хъугъэ. 
ACT.21.36	ЦӀыф купышхом хэтхэу Паул къыкӀэлъыкӀощтыгъэхэр куощтыгъэх:
ACT.21.36	– УкӀы ар!
ACT.21.37	ДзэлӀхэм Паул пытапӀэм ащэн фае зэхъум, дзэ пэщэшхом риӀуагъ:
ACT.21.37	– Зыгорэ къыосӀонэу фит сыкъэпшӀына?
ACT.21.37	– Алыджыбзэ ошӀа? – къыӀожьыгъ ащ. 
ACT.21.38	– Мысырым щыщэу, бэмышӀэу цӀыфхэм зыкъязгъэӀэтыгъэу, укӀэкӀо миниплӀ
ACT.21.39	– Сэ сыджурт, – къыӀожьыгъ Паул, – Киликие хэкум щыщэу, лъытэныгъэ зиӀэ Тарс къалэм ицӀыфхэм сащыщ. ЦӀыфмэ апашъхьэ сыкъыщыгущыӀэнэу фит сыкъэшӀ, сыолъэӀу.
ACT.21.40	Дзэ пэщэшхом фит къызешӀым, Паул дэкӀояпӀэм теуцуи, ыӀэ цӀыфхэм афиӀэтыгъ. ЗэкӀэри къызэӀасэхэм, Паул джуртыбзэкӀэ моущтэу къыӀуагъ:
ACT.22.1	– Тэ тшыхэри тятэхэри, зызгъэхыежьынэу къышъосӀощтым шъукъедэӀу.
ACT.22.2	Ахэмэ Паул джуртыбзэкӀэ адэгущыӀэу зызэхахым, нахь заушъэфыгъ. ЕтӀанэ Паул къыӀуагъ:
ACT.22.3	– Сэ сыджурт, Киликие хэкум щыщэу Тарс къалэм сыкъыщыхъугъ. Мы къалэм сыщапӀугъ. Гамалиил
ACT.22.4	Зиусхьаным игъогу рыкӀохэрэм олӀэхэфэкӀэ, къин язгъэщэчыщтыгъ. СицӀыфхэм ахэмэ яхъулъфыгъэхэми ябзылъфыгъэхэми Ӏэхъу атырязгъалъхьэти, хьапсым чӀязгъадзэщтыгъэх. 
ACT.22.5	Ар зэрэшъыпкъэр дин пэщэшхоми Тхьэмэтэ Хэсэшхом хэт пстэуми къысфаушыхьатын алъэкӀыщт. Ахэмэ Дамаск дэс джурт тшыхэм тхылъхэр афатхыхи, къысатыгъэх. ЕтӀанэ Дамаск сыкӀуагъ, Ӏэхъухэр ателъхэу Зиусхьаным игъогу рыкӀохэрэу ащ щыӀэхэр Ерусалим къязгъэщэнхэшъ, къинкӀэ агъэпщынэнхэм пае.
ACT.22.6	– Дамаск сыкӀозэ, къалэм иӀэгъо-благъо сызынэсым, щэджагъом дэжь ошӀэ-дэмышӀэу уашъом къехыгъэ нэфынэшхом сыкъиуцухьагъ. 
ACT.22.7	ЧӀыгум сытефагъэу, макъэ горэм къысиӀоу зэхэсхыгъ:
ACT.22.7	– «Шаул, Шаул, сыд пае къин сэбгъэщэчырэ?»
ACT.22.8	– «О ухэта, Зиусхьан?» – сӀуагъэ.
ACT.22.8	– «Назарет щыщ Исусэу къин зэбгъэщэчырэр сэры» – къысиӀожьыгъ ащ. 
ACT.22.9	Сигъусэхэм нэфынэр алъэгъугъ, ау сэ къыздэгущыӀагъэм ымакъэ зэхахыгъэп.
ACT.22.10	– «Сыда сшӀэщтыр, Зиусхьан?» – сӀуагъэ.
ACT.22.10	– «Къэтэджи, Дамаск кӀо» – къысиӀожьыгъ Зиусхьаным. – «О пшӀэнхэу Тхьэм къыпфигъэнэфагъэхэр зэкӀэ ащ зыгорэм къыщыуиӀощтых». 
ACT.22.11	А нэфынэшхом къыхэкӀыкӀэ сынэхэм зи амылъэгъужь зэрэхъугъэм пае, сигъусэхэм сӀэ аӀыгъэу Дамаск сыдащагъ.
ACT.22.12	– Ананый ыцӀэу, Тэурат хабзэм итхэр ыгъэцакӀэу, Тхьэм шӀолӀыкӀ фызиӀэ лӀы горэ Дамаск дэсыгъ. Джурт пстэуми ащ лъытэныгъэ фыряӀагъ. 
ACT.22.13	Ар садэжь къакӀуи, къызбгъодахьи, къысиӀуагъ:
ACT.22.13	– «Сшы Шаул, о унэхэр къэплъэжьыщтых». – Ардэдэм сынэхэр къэплъэжьхи, а лӀыр слъэгъугъэ.
ACT.22.14	– «Тхьэр зыфаер зэбгъэшӀэнэу, Шъыпкъагъэр Зиер плъэгъунэуи ащ ымакъэ зэхэпхынэуи тятэжъхэм я Тхьэ укъыгъэнэфагъ», – къыӀуагъ Ананый. – 
ACT.22.15	«Арышъ, о Ӏофхэу плъэгъугъэхэмрэ зэхэпхыгъэхэмрэ цӀыфхэм зэкӀэ апашъхьэ къыщыпӀохэзэ, Шъыпкъагъэр Зием уришыхьатыщт. 
ACT.22.16	Джы сыда зызкӀэбгъэгужъорэр? Къэтэджи, зысэгъэумэхъи, Зиусхьаным елъэӀуи, ащ уипсэкӀодшӀагъэхэр угу рырегъэукъэбзыкӀыжьых».
ACT.22.17	– ЕтӀанэ Ерусалим къэзгъэзэжьи, Тхьэм иунэшхо сычӀахьи, ащ сычӀэтэу сызыщелъэӀум, зыгорэ къысфэлъэгъуагъ. 
ACT.22.18	Исус сэ слъэгъуи, ащ къысиӀуагъ:
ACT.22.18	– «ЗыгъэпсынкӀи, шӀэхэу Ерусалим дэкӀ, сыда пӀомэ, шыхьат укъызэрэсфэхъурэр адэщтэп».
ACT.22.19	– «Зиусхьан, – къэсӀожьыгъ сэ, – оркӀэ шӀошъхъуныгъэ зиӀэхэр хьапсым зэрэчӀязгъадзэщтыгъэхэри, синэгогухэм зэрэщязгъаощтыгъэхэри мы цӀыфхэм ашӀэ. 
ACT.22.20	О уишыхьатэу Стефан
ACT.22.21	– «КӀожь», – къысиӀуагъ Зиусхьаным. – «Хымэ лъэпкъхэм адэжь чыжьэу узгъэкӀощт».
ACT.22.22	Паул мы гущыӀэхэр къеӀофэ, цӀыфхэр едэӀущтыгъэх. Ау мыщ дэжьым мэкъэшхокӀэ къэзэрэгъэкууагъэх:
ACT.22.22	– А лӀыр дунаим терэмытыжь. Псэуныр фэшъуашэп! – аӀуи.
ACT.22.23	Ахэр къэзэрэгъэкуохэзэ, ящыгъынхэр дадзыехэзэ, сапэр датэкъуаещтыгъ. 
ACT.22.24	Джащыгъум дзэ пэщэшхом дзэлӀхэм Паул пытапӀэм аригъэщагъ. Паул пэуцухэзэ, цӀыфхэр аущтэу зыкӀэкуохэрэр зэригъэшӀэным пае, къамыщкӀэ еохэзэ еупчӀынхэу дзэ пэщэшхом дзэлӀхэм унашъо афишӀыгъ. 
ACT.22.25	КъамыщкӀэ Паул еонхэм пае, шъо кӀапсэхэмкӀэ зырапхым, Паул ащ дэжьым щыт дзэ пащэм риӀуагъ:
ACT.22.25	– ХьыкумэшӀым ыпашъхьэ ишъумыщэу, рим цӀыфхэм
ACT.22.26	Дзэ пащэм ар зызэхехым, дзэ пэщэшхом дэжь кӀуи, къэбар ригъэшӀагъ.
ACT.22.26	– Сыда пшӀэрэр? Мы лӀыр рим цӀыфхэм ащыщ, – риӀуагъ ащ.
ACT.22.27	Дзэ пэщэшхор Паул къыбгъодахьи, къыриӀуагъ:
ACT.22.27	– КъысаӀу! О рим цӀыфхэм уащыща?
ACT.22.27	– Сащыщ, – ыӀуагъ Паул.
ACT.22.28	– Рим цӀыфхэм сащыщ хъуным пае, ахъщабэ тезгъэкӀодагъ, – ыӀуагъ дзэ пэщэшхом.
ACT.22.28	– Ары пакӀошъ, сэ рим цӀыфэу сыкъэхъугъ, – ыӀуагъ Паул.
ACT.22.29	Паул еупчӀынхэу щытыгъэхэр ащ лъыпытэу зэкӀэкӀожьыгъэх. Дзэ пэщэшхом Паул рим цӀыфхэм зэращыщыр зешӀэм, Паул Ӏэхъу зэрэтыраригъэлъхьагъэм пае щынагъэ.
ACT.22.30	ЯтӀонэрэ мафэм джуртхэм Паул зэрагъэмысагъэр дзэ пэщэшхом зэригъэшӀэпэнэу фэягъэти, Паул къаригъэтӀэтэжьи, дин пэщэшхохэри Тхьэмэтэ Хэсэшхом хэт пстэури зэрэугъоинхэу унашъо ышӀыгъ. ЕтӀанэ Паул къыщи, апашъхьэ къыригъэуцуагъ.
ACT.23.1	Паул Тхьэмэтэ Хэсэшхом хэтхэм ахаплъи, ариӀуагъ:
ACT.23.1	– Сшыхэр, сэ непэрэ мафэм нэс Тхьэм ыпашъхьэ мыхъун зи зыдэсымышӀэжьэу гукъэбзагъэкӀэ сыщыпсэугъ.
ACT.23.2	Дин пэщэшхоу Ананый
ACT.23.3	Джащыгъум Паул ащ риӀуагъ:
ACT.23.3	– Тхьэр къыоожьыщт, фыжьэу къэлъэгъоным пае, агъэлэгъэ дэпкъым уфэд! Хабзэм тетэу хьыкум къыстепшӀыхьанэу ущыс, ау щытми, ор-орэу хабзэм утекӀэу къысэогъаоха?
ACT.23.4	Ащ дэжьым щытхэм Паул къыраӀуагъ:
ACT.23.4	– Тхьэм идин пэщэшхом уехъона?
ACT.23.5	– Сшыхэр, ар зэрэдин пэщэшхор сшӀэщтыгъэп, – ыӀуагъ Паул. – Сыда пӀомэ, Тхьэм игущыӀэ тхыгъэхэм арыт
ACT.23.6	Тхьэмэтэ Хэсэшхом хэт зы купыр саддукейхэу
ACT.23.6	– Сшыхэр, сэ сыфарисей, сяти фарисеигъ. ЛӀагъэхэр къызэрэтэджыжьыщтхэм сызэрэщыгугъырэм пае, хьыкумэшӀым ыпашъхьэ сыращагъ.
ACT.23.7	Аущтэу къызеӀом, фарисейхэмрэ саддукейхэмрэ зэщыхьэхэу аублагъ, лъэныкъуитӀоуи загощыгъ; 
ACT.23.8	сыда пӀомэ, саддукейхэм «ЛӀагъэхэр къэтэджыжьхэрэп, мэлэӀич щыӀэп, псэ щыӀэп» – аӀо, ау саддукейхэм афэмыдэхэу фарисейхэм а зэкӀэхэмкӀэ шӀошъхъуныгъэ яӀ.
ACT.23.9	Джащыгъум Тхьэмэтэ Хэсэшхом хэтхэр мэкъэшхокӀэ къэзэрэгъэкуохэу къаублагъ. Фарисейхэм ащыщхэу Тэурат егъэджэкӀо пэщэ заулэ къэтэджи, адрэхэм янэкъокъухэу къаӀуагъ:
ACT.23.9	– Мы лӀым мыхъун горэ етлъэгъулӀэрэп. Псэ горэ е мэлэӀич горэ къыдэгущыӀэгъэнкӀи мэхъу. Тхьэм тыпэшъумыгъэуцу.
ACT.23.10	Лъэшэу зэрэзэщыхьагъэхэм пае, ахэмэ Паул зэпкъыратхъыным дзэ пэщэшхор щыщыни, Паул къахащынышъ, пытапӀэм
ACT.23.11	ЯтӀонэрэ чэщым Зиусхьаным Паул къыфэлъагъуи, къыриӀуагъ:
ACT.23.11	– Угу умыгъэкӀод! Ерусалим шыхьат укъыщызэрэсфэхъугъэм фэдэу, Рим къэлэшхоми шыхьат укъыщысфэхъун фае.
ACT.23.12	КъыкӀэлъыкӀорэ пчэдыжьым джурт заулэ зэгурыӀуи, тхьэ аӀуагъ:
ACT.23.12	– Паул тэукӀыфэ, тышхэщтэп ыкӀи тешъощтэп.
ACT.23.13	Тхьэ зыӀуагъэхэр нэбгырэ тӀокӀитӀум нахьыбэ хъущтыгъэх. Ахэр дин пэщэшхохэмрэ нахьыжъхэмрэ адэжь кӀохи, араӀуагъ:
ACT.23.14	– Паул тэукӀыфэ, тымышхэнэу тхьэ тӀуагъэ. 
ACT.23.15	Арышъ, «Паул иӀоф нахь тэрэзэу тыхэплъэным пае, тадэжь къащэ» шъуӀуи, шъоррэ Тхьэмэтэ Хэсэшхом хэтхэмрэ дзэ пэщэшхом шъуелъэӀу. Паул мыщ дэжьым къэмысызэ, тыукӀынэу тэ тыхьазыр.
ACT.23.16	Ау Паул ышыпхъу ыкъо ахэмэ ягухэлъ къышӀи, пытапӀэм кӀуи, Паул а къэбарыр ригъэшӀагъ.
ACT.23.17	Паул дзэ пащэхэм ащыщ горэм къеджи, риӀуагъ:
ACT.23.17	– Дзэ пэщэшхом дэжь мы кӀалэр щэ. Зыгорэ риӀонэу фай.
ACT.23.18	Дзэ пащэм кӀалэр зыдищи, дзэ пэщэшхом дэжь кӀуи, риӀуагъ:
ACT.23.18	– ТихьапсчӀэсэу Паул зыцӀэр къысаджи, мы кӀалэм зыгорэ къыуиӀонэу фаешъ, уадэжь къэсщэнэу къысэлъэӀугъ.
ACT.23.19	Дзэ пэщэшхом кӀалэм ыӀэ ыубыти, лъэныкъомкӀэ Ӏуищи, еупчӀыгъ:
ACT.23.19	– КъысэпӀонэу сыда узыфаер?
ACT.23.20	– «Паул иӀоф нахь тэрэзэу тыхэплъэным пае, неущ Тхьэмэтэ Хэсэшхом ыпашъхьэ къащэ» аӀонышъ, джуртхэр къыолъэӀунхэу зэгурыӀуагъэх, – ыӀуагъ кӀалэм. 
ACT.23.21	– Ау ахэмэ уямыдэӀу; сыда пӀомэ, ахэмэ ащыщ нэбгырэ тӀокӀитӀум ехъу, Паул аукӀыным пае, шъэфэу пэсых. Ахэмэ ар аукӀыфэ, мышхэнхэуи емышъонхэуи тхьэ аӀуагъ. Загъэхьазырыгъэу уиунашъо къыпэплъэх ныӀэп.
ACT.23.22	Дзэ пэщэшхом кӀалэр къыгъэкӀотэжьызэ, къыриӀуагъ:
ACT.23.22	– Мыр къызэрэсэпӀуагъэр зыми емыӀу!
ACT.23.23	ЕтӀанэ дзэ пэщэшхор дзэ пащэхэм ащыщхэу нэбгыритӀумэ къяджи, ариӀуагъ:
ACT.23.23	– ДзэлӀ нэбгырэ шъитӀу, шыухэу нэбгырэ тӀокӀищырэ пшӀырэ, пчыхэр зыӀыгъ дзэлӀхэу нэбгырэ шъитӀу нычэпэ сыхьатыр бгъум Кесарие къалэм
ACT.23.24	Шыхэри Паул фэжъугъэхьазырхи, шы горэм тежъугъэтӀысхьи, Ӏэшъхьэтет Феликс
ACT.23.25	Дзэ пэщэшхом мыщ фэдэ гущыӀэхэр зэрыт тхылъыри ытхыгъ:
ACT.23.26	«Сэ, Клаудый Лисый, о лъытэныгъэшхо зиӀэ Ӏэшъхьэтет Феликс, шӀуфэс осэхы. 
ACT.23.27	Мы лӀыр джуртхэм аубыти, аукӀынэу фежьэгъагъэх, ау сидзэлӀхэр сигъусэхэу сыкӀуи, рим цӀыфхэм зэращыщыр сшӀагъэти, къаӀэкӀэсхыжьыгъ. 
ACT.23.28	Зэрагъэмысэрэр зэзгъэшӀэнэу сыфаеу, я Тхьэмэтэ Хэсэшхо ыпашъхьэ дзэлӀхэм къырязгъэщагъ. 
ACT.23.29	Ахэмэ зэрагъэмысэхэрэр яхабзэ епхыгъэх нахь, е укӀ, е хьапс зифэшъошэ Ӏоф а лӀым зи ымышӀагъэу зэзгъэшӀагъ. 
ACT.23.30	Ау джуртхэм мы лӀыр шъэфэу аукӀынэу агу зэрэхэлъыр зыгорэм сигъэшӀагъэти, дзэлӀхэм уадэжь занкӀэу къязгъэщагъ. Къедаохэрэми зэрагъэмысэрэ Ӏофхэр уапашъхьэ къыщаӀонхэу макъэ язгъэӀугъ. Отхъэжь!»
ACT.23.31	Аущтэу яунашъо тетэу дзэлӀхэм Паул зыдащи, чэщым Антипатридэ къалэм
ACT.23.32	ДзэлӀхэм ятӀонэрэ мафэм Паул Кесарием ащэнэу шыухэм къафагъани, ежьхэм пытапӀэм агъэзэжьыгъ. 
ACT.23.33	Шыухэр Кесарие къалэм зынэсхэм, Ӏэшъхьэтетым тхылъыр ратыгъ, Паули ащ фагъэзагъ. 
ACT.23.34	Ӏэшъхьэтетыр тхылъым еджи, Паул зыщыщ хэкумкӀэ къеучӀыгъ. Киликие хэкум щыщэу зызэхехым, къыӀуагъ:
ACT.23.35	– Къыодаохэрэр къызысхэкӀэ, тэрэзэу сыоупчӀыщт. ЕтӀанэ Ӏэшъхьэтетым Ирод пачъыхьэ унэшхоу преторие зыцӀэу ыгъэуцугъагъэм дзэлӀхэм Паул щаухъумэнэу унашъо ышӀыгъ.
ACT.24.1	Мэфитф зытешӀэм, дин пэщэшхоу Ананый, нахьыжъхэм ащыщ купрэ гъэмысэкӀо Тертуллрэ игъусэхэу, Кесарие къалэмкӀэ къехыгъэх. Паул зэрагъэмысэхэрэр Ӏэшъхьэтетым ыпашъхьэ къыщаӀотагъ. 
ACT.24.2	Паул пчэгум къызыращэм, Тертулл ар къыгъэмысэу моущтэу игущыӀэ къыублагъ:
ACT.24.2	– Лъытэныгъэшхо зиӀэ Феликс, о уитетыгъокӀэ мамырныгъэшхо тиӀэу тэпсэу; унаӀи тебгъэтызэ, мы хэгъэгур нахь зэтегъэпсыхьагъэ хъугъэ. 
ACT.24.3	Арышъ, сыдигъуи, тыдэ тыщыӀэми, щытхъу къыпфэтэшӀы. 
ACT.24.4	Бащэрэ усымыгъэулэунэу, зэрэуихабзэу, гушъэбагъэ пхэлъэу тилъэӀу кӀэкӀ укъедэӀунэу сыкъыолъэӀу.
ACT.24.5	– Мы лӀыр, къызэрэтшӀагъэмкӀэ, емынэ гор, дунаим тет джурт пстэуми зыкъарегъэӀэты, диныр зылэжьырэ цӀыф купэу Назарет купкӀэ заджэхэрэм
ACT.24.6	Тхьэм иунэшхуи мыкъабзэ ышӀыным пылъыгъ. Ар къызытэубытым, тэ тихабзэ тетэу хьыкум тетшӀыхьанэу тыфэягъ, 
ACT.24.7	ау дзэ пэщэшхо Лисый къакӀуи, лӀыгъэкӀэ ттырихыжьи, уадэжь дзэлӀхэм къаригъэщагъ. 
ACT.24.8	ЕтӀанэ Лисый тэ а лӀым тыридэогъоу уадэжь тыкъэкӀонэу унашъо ышӀыгъ. Ор-орэу ащ уеупчӀымэ, зэрыдгъэмысэхэрэм яшъыпкъагъэ зэбгъэшӀэн плъэкӀыщт.
ACT.24.9	ГъэмысэкӀо Тертулл а гущыӀэхэу къыӀуагъэхэр джуртхэм шъыпкъэхэу аӀозэ, ащ ӀэпыӀэгъу фэхъугъэх.
ACT.24.10	Ӏэшъхьэтетым Паул Ӏэ зыфешӀым, Паул къыӀуагъ:
ACT.24.10	– Илъэсыбэ хъугъэу мы лъэпкъым ихьыкум Ӏоф о ппшъэ зэрилъыр сшӀэзэ, зысыухыижьэу, сиӀоф сигуапэу уапашъхьэ къисэлъхьэ. 
ACT.24.11	Мэфэ пшӀыкӀутӀум нахьыбэ темышӀагъэу Ерусалим Тхьэм сыщелъэӀунэу сыкъызэрэкӀуагъэм ишъыпкъагъэ зэбгъэшӀэн плъэкӀыщт. 
ACT.24.12	Тхьэм иунэшхуи цӀыф горэм сыщенэкъокъоу, синэгогуми, къалэми цӀыфхэр щызгъэбырсырыгъэп. 
ACT.24.13	Сидэогъухэм сызэрагъэмысэрэ Ӏоф пстэуми ащыщэу зи къагъэшъыпкъэжьын алъэкӀыщтэп. 
ACT.24.14	Ау тятэжъхэм я Тхьэ сыфэлажьэзэ, мы цӀыфхэм пхэнджэу зыфаӀорэ гъогум сызэрэрыкӀорэм сеуцуалӀэ. Тэурат хабзэм ит пстэумкӀи пегъымбархэм атхыгъэ тхылъхэм арыт пстэумкӀи
ACT.24.15	Шъыпкъагъэ зиӀэхэмрэ зимыӀэхэмрэ Тхьэм къызэригъэтэджыжьынхэу мо щыт лӀыхэр Тхьэм зэрэщыгугъыхэрэм фэдэу, сэри Тхьэм сыщэгугъы. 
ACT.24.16	Арышъ, Тхьэми цӀыфхэми апашъхьэ гукъэбзагъэкӀэ мыхъун зи зыдэсымышӀэжьэу сызэрэпсэуным сыдигъуи ыуж сит.
ACT.24.17	– Илъэсыбэ Ерусалим сыщымыӀагъэу, сэдакъэхэр слъэпкъ фэсхьынхэуи къурмэн сшӀынэуи джыри зэ сыкъэкӀуагъ. 
ACT.24.18	Аущтэу сшӀэ пэтзэ, Тэурат хабзэм иунашъо тетэу зызгъэкъэбзэжьыгъэу, Тхьэм иунэшхо сычӀэтэу сыкъыщагъотыгъ. ЦӀыф купышхоми сахэтыгъэп, бырсыри щыӀагъэп. 
ACT.24.19	Ау Асие хэкум щыщ джурт куп а чӀыпӀэм щыӀагъ. Ахэмэ сызэрагъэмысэн щыӀэмэ, джы уапашъхьэ къыщылъагъохэу ар къаӀон фэягъ. 
ACT.24.20	Е мо щытхэм къарэӀу, сэ Тхьэмэтэ Хэсэшхом ыпашъхьэ сызыращэм, бзэджагъэу сшӀагъэу къагъотыгъэр. 
ACT.24.21	«ЛӀагъэхэр къызэрэтэджыжьыщтхэмкӀэ шӀошъхъуныгъэ зэрэсиӀэм пае, непэ хьыкумэшӀым ыпашъхьэ сишъущагъ» сӀуи, мы цӀыфхэм сахэтэу мэкъэшхокӀэ къызэрэсӀогъагъэр арыщтын сызэрагъэмысэрэр.
ACT.24.22	Джащыгъум Зиусхьаным игъогу икъэбар тэрэзэу зышӀэщтыгъэ Феликс, яӀоф зыщыхэплъэщт пӀалъэр лъигъэкӀуатэзэ, къыӀуагъ:
ACT.24.22	– Дзэ пэщэшхо Лисый къызэрэкӀоу, шъуиӀоф хьыкум тесшӀыхьан.
ACT.24.23	ЕтӀанэ Феликс дзэ пащэм унашъо фишӀыгъ Паул къагъэгъунэнэу, ау къин рамыгъэлъэгъунэуи, къыпэблэгъэ цӀыфхэу игъусэхэри лъыплъэнхэ фит ышӀынхэуи.
ACT.24.24	Мэфэ заулэ тешӀагъэу, Феликс ишъхьэгъусэ Друзиллэ
ACT.24.25	Ау шъыпкъагъэм, зыпщыӀэным, къэкӀощт ахърэт мафэм Паул къызатегущыӀэм, Феликс къащти, къыӀуагъ:
ACT.24.25	– ДжырэкӀэ кӀожь, игъо сифэмэ, етӀанэ укъязгъэщэщт.
ACT.24.26	Паул ахъщэ къыритынкӀэ ар гугъэщтыгъ. Арыти, бэрэ къаригъащэзэ дэгущыӀэщтыгъ.
ACT.24.27	ИлъэситӀу зытешӀэ ужым, Феликс ычӀыпӀэ Порцый Фест
ACT.25.1	Ӏэшъхьэтет Фест зыцӀэр хэкум
ACT.25.2	Джащыгъум дин пэщэшхохэмрэ джуртхэм ятхьэматэхэмрэ Паул едэонхэм пае, Фест дэжь къэкӀуагъэх. 
ACT.25.3	Ахэмэ яхьатыркӀэ Паул Ерусалим къаригъэщэнэу ыуж имыкӀхэу Фест елъэӀугъэх, сыда пӀомэ, Паул гъогум рыкӀозэ, шъэфэу аукӀын агу хэлъыгъ. 
ACT.25.4	Ау Фест ариӀуагъ:
ACT.25.4	– Паул Кесарие хьапсым чӀэс. Сэри бэ темышӀэу ащ сыкӀощт. 
ACT.25.5	А лӀым бзэджагъэ горэ ышӀагъэмэ, шъуитхьэматэхэм ащыщэу зы куп сигъусэу къэрэкӀуи, къерэдау.
ACT.25.6	Фест мэфий е мэфипшӀ нахьыбэ ахэмэ адэжь щымыӀагъэу, КесариемкӀэ ехыгъ. ЯтӀонэрэ мафэм хьыкум ышӀынэу итӀысыпӀэ тетӀысхьи, дзэлӀхэм Паул къаригъэщагъ. 
ACT.25.7	Паул къызэлъагъом, Ерусалим къикӀыгъэ джуртхэм къауцухьи, бзэджэшӀэгъэшхо пчъагъэкӀэ агъэмысэу аублагъ, ау къаӀуагъэхэр къагъэшъыпкъэжьын алъэкӀыгъэп.
ACT.25.8	– Джуртхэм я Тэурат хабзэкӀи, Тхьэм иунэшхокӀи, КайсарымкӀи мыхъо-мышӀэу зи сшӀагъэп, – къыӀуагъ Паул зиухыижьэу.
ACT.25.9	Джуртхэм шӀугъэ горэ афишӀэнэу Фест фэягъэти, Паул риӀуагъ:
ACT.25.9	– Мы Ӏофым хьыкум тесшӀыхьаным пае, Ерусалим укӀонэу уфая?
ACT.25.10	– ХьыкумэшӀэу Кайсарым ихьыкум сиӀоф тезышӀыхьан фаем ыпашъхьэ сит, – къыӀожьыгъ Паул. – О дэгъоу зэрэпшӀэу, джуртхэм зи мыхъун ясшӀагъэп. 
ACT.25.11	УкӀ зифэшъошэ мыхъун горэ сшӀагъэу силажьэмэ, укӀым зыщысыдзыенэу сыфаеп. Ау къызэрысэдаохэрэм шъыпкъагъэ ахэмылъмэ, зыми ахэмэ саӀэкӀигъэхьан ылъэкӀыщтэп. Кайсарым сиӀоф хьыкум тырерэшӀыхь! 
ACT.25.12	Фест иӀэпыӀэгъухэм задэгущыӀэ ужым, къыӀуагъ:
ACT.25.12	– «Кайсарым сиӀоф хьыкум тырерэшӀыхь» къызэрэпӀуагъэм пае, Кайсарым дэжь укӀощт!
ACT.25.13	Мэфэ заулэ зытешӀэ ужым, пачъыхьэ Агриппэрэ
ACT.25.14	Ахэр мэфэ заулэрэ щыӀагъэхэу, Паул иӀоф пачъыхьэм ыпашъхьэ Фест рилъхьи, риӀуагъ:
ACT.25.14	– ЛӀы горэ хьапсым чӀэсэу Феликс къысфигъэнагъ. 
ACT.25.15	Сэ Ерусалим сызыщэӀэм, джуртхэм ядин пэщэшхохэмрэ джуртхэм янахьыжъхэмрэ садэжь къакӀохи, а лӀым едаохэу, згъэмысэнэу къысэлъэӀугъэх.
ACT.25.16	– Ау сэ ахэмэ ясӀожьыгъ: «ЛӀы горэ къедаохэрэм апашъхьэ къихьэу, зэрагъэмысэрэм ипэгъокӀ аритэу, зиухыижьынэу фитыныгъэ рамытмэ, укӀ тыралъхьанэу рим хабзэмкӀэ хъущтэп». 
ACT.25.17	Ахэр садэжь къызэкӀохэм, Ӏофыр сымыгъэгужъоу ятӀонэрэ мафэм хьыкум тесшӀыхьанэу ситӀысыпӀэ сытетӀысхьи, а лӀыр дзэлӀхэм къязгъэщагъ. 
ACT.25.18	Къедаохэрэр къэтэджыгъэх. Ӏоф мыхъо-мышӀэкӀэ агъэмысэщт сшӀошӀыгъ, ау зэрагъэмысэн бзэджэшӀагъэхэу сызэрэгугъагъэхэм ащыщкӀэ агъэмысагъэп. 
ACT.25.19	Ежьхэр ядин ехьылӀагъэу Ӏоф заулэхэмкӀэ зэгурыӀощтыгъэхэп. Исус зыцӀэу лӀагъэу, ау Паул псаоу зыфиӀуагъэмкӀи зэгурыӀощтыгъэхэп. 
ACT.25.20	Мыщ фэдэ Ӏофхэм хьыкум зэратесшӀыхьащт шӀыкӀэр сшӀагъэпти, а лӀым сеупчӀыгъ: «Ерусалим укӀоу, ащ хьыкум къыщыптесшӀыхьанэу уфая?» 
ACT.25.21	Паул иӀоф Кайсарым хьыкум тырешӀыхьэфэ, хьапсым чӀагъэсынэу къызэлъаӀом, ар Кайсарым дэжь сэгъэкӀофэ, хьапсым чӀагъэсынэу унашъо сшӀыгъэ.
ACT.25.22	– Сэ сшъхьэкӀэ а лӀым къыӀохэрэм сядэӀунэу сыфай, – къыриӀуагъ Агриппэ Фест.
ACT.25.22	– Неущ уезгъэдэӀун, – къыӀожьыгъ Фест.
ACT.25.23	ЯтӀонэрэ мафэм цӀыфхэм лъытэныгъэшхо къафашӀызэ, Агриппэрэ Вереникэрэ цӀыфхэм хьыкум зыщатырашӀыхьэрэ унэшхом къычӀэхьагъэх. Ахэмэ ягъусагъэх дзэ пэщэшхохэри къалэм итхьэматэхэри. ЕтӀанэ Фест унашъо ышӀи, Паул къащагъ.
ACT.25.24	– Ори, пачъыхьэ Агриппэ, шъори тигъусэхэу щыӀэ цӀыф пстэури, мы лӀым шъуеплъ! – къыӀуагъ Фест. – Джуртхэр зэкӀэ Ерусалими мыщи садэжь къакӀохи, агъэмысэзэ, «Мы лӀыр нахьыбэрэ псэу хъущтэп», – аӀозэ, зыфэкуощтыгъэхэр мыры. 
ACT.25.25	УкӀ зифэшъошэ бзэджагъэ зи ымышӀагъэу къэзгъотыгъ, ау ежь «Кайсарым сиӀоф хьыкум тырерэшӀыхь», – ыӀуи, лъэӀуагъэти, Кайсарым дэжь згъэкӀонэу тесыубытагъ. 
ACT.25.26	Ау гъэнэфэгъэ къэбар зи ащ ехьылӀагъэу Кайсарым фэстхынэу сиӀэп. Арыти, шъуапашъхьэ, зэкӀэми анахьэу оры, пачъыхьэ Агриппэ, къырязгъэщагъ, хьапсчӀэс Паул теупчӀызэ, иӀоф тызыхаплъэ ужым, стхыщтыр сшӀэным пае; 
ACT.25.27	сыда пӀомэ, зэрыдгъэмысэрэр ятымыгъашӀэу, хьапсчӀэс горэ афядгъэщэныр емыкӀоу сэлъытэ.
ACT.26.1	Ащ нэужым Агриппэ Паул риӀуагъ:
ACT.26.1	– Зыуухыижьэу укъэгущыӀэн уфит. Паул ыӀэ къыӀэти, зиухыижьэу къыӀуагъ:
ACT.26.2	– Пачъыхьэ Агриппэ, джуртхэм сызэрагъэмысэрэ Ӏоф пстэумкӀи о уапашъхьэ зызэрэщысыухыижьырэр насыпышӀуагъэу зыфэсэлъытэжьы. 
ACT.26.3	Анахьэу, джуртхэм яхабзэхэри зэрызэнэкъокъурэ Ӏоф пстэури дэгъоу зэрэпшӀэхэрэм паешъ ары. Арышъ, сэ къасӀохэрэм щэӀагъэ уиӀэу укъядэӀункӀэ сыолъэӀу.
ACT.26.4	– СикӀэлэгъу къыщегъэжьагъэу, слъэпкъ сыхэсэу Ерусалим сызэрэщыпсэурэр джурт пстэуми дэгъоу ашӀэ. 
ACT.26.5	Ахэмэ сызашӀэрэр бэшӀагъэ. Диныр зылэжьырэ цӀыф купхэм ащыщэу анахь пытэу, фарисей купкӀэ заджэхэрэм игъогу сызэрэрыкӀощтыгъэр, ахэр фаехэмэ, къаушыхьатын алъэкӀыщт. 
ACT.26.6	Тхьэм тятэжъхэр къызэригъэгугъэгъэ Ӏофым
ACT.26.7	Тхьэм тятэжъхэр къызэригъэгугъэгъэ дэдэр ары тлъэпкъ илӀэкъо пшӀыкӀутӀур чэщи мафи агу етыгъэу, Тхьэм фэлажьэхэзэ, къагъотынэу зыщыгугъыхэу зыпаплъэхэрэр. О пачъыхь, сэри ащ сызэрэщыгугъырэр ары джуртхэр къызкӀысэдаохэрэр. 
ACT.26.8	Тхьэм лӀагъэхэр къызэригъэтэджыжьыщтхэр къэмыхъун Ӏофэу сыд пае шъулъытэрэ?
ACT.26.9	– ЗэрэслъэкӀэу Назарет щыщ Исус ыцӀэ сыпэуцужьын фаеу сэри сшӀошъ хъущтыгъэ. 
ACT.26.10	Ерусалим аущтэу щысшӀыщтыгъ. Дин пэщэшхохэм фитыныгъэ къаӀысхыти, сицӀыфхэм Тхьэм ицӀыф лъапӀэхэм ащыщхэу бэхэр хьапсым чӀязгъадзэщтыгъэх. Тетыгъо зиӀэхэм ахэмэ укӀ хьыкум затыралъхьэм, сэри ар игъоу слъытагъэ. 
ACT.26.11	Синэгогу пстэуми ахэмэ бэрэ къин щязгъэщэчыщтыгъ, Исус езгъэхъонынхэуи сыпылъыщтыгъ. Лъэшэу сафэгубжэу, къин язгъэщэчынэу хымэ къалэхэми анэс сакӀэлъыкӀощтыгъ.
ACT.26.12	– Аущтэу дин пэщэшхохэм фитыныгъэ къаӀысхыгъэу, пшъэрылъи къысатыгъэу, Дамаск гъогум сытетыгъ. 
ACT.26.13	Щэджагъом гъогум сырыкӀозэ, тыгъэм нахьи нахь лыдырэ нэфынэ горэ уашъом къехэу, сигъусэхэмрэ сэррэ тыкъиуцухьэу слъэгъугъэ, типачъыхь. 
ACT.26.14	Тэ зэкӀэ чӀыгум тытефагъэу, джуртыбзэкӀэ макъэ горэм моущтэу къыӀоу зэхэсхыгъ:
ACT.26.14	– «Шаул, Шаул, сыд пае къин сэбгъэщэчыра? Цур зием ибэщ кӀыхьэ папцӀэ цур ылъакъокӀэ къызэрешъутырырэм фэдэу ошӀымэ, уиягъэ зэогъэкӀыжьы».
ACT.26.15	– «О ухэта, Зиусхьан?» – сӀуагъэ.
ACT.26.15	– «Исусэу къин зэбгъэщэчырэр сэры», – къыӀожьыгъ Зиусхьаным. – 
ACT.26.16	«Ау джы къэтэджи, о плъакъомэ къатеуцожь. Сэ къысфэлажьэрэ лӀы ухъунэу, Ӏофхэу плъэгъугъэхэмрэ озгъэлъэгъущтхэмрэ къэуушыхьатынхэуи узгъэнэфагъ, зыозгъэлъэгъугъ. 
ACT.26.17	О плъэпкърэ хымэхэу узфэзгъэкӀощтхэмрэ укъаӀэпысхыжьыщт. 
ACT.26.18	Ахэр шӀункӀым къыхэкӀынхэшъ, нэфынэм зыкъыфагъэзэным паий, шэйтаным итетыгъо къычӀэкӀынхэшъ, Тхьэм зыкъыфагъэзэным паий, ахэмэ анэхэр къэбгъэплъэжьынхэу адэжь усэгъакӀо. Аущтэу сэркӀэ шӀошъхъуныгъэ зэряӀэм пае, япсэкӀодшӀагъэхэр афэгъущтых, Тхьэм ицӀыфхэу ежь зыкъезытыгъэхэм ӀахьышӀоу къалъыӀэсыщтри ахэми къалъыӀэсыщт».
ACT.26.19	– Арышъ, пачъыхьэ Агриппэ, уашъом щыӀэу зыкъысэзгъэлъэгъугъэм сыпэуцужьыгъэп. 
ACT.26.20	Апэу Дамаск къалэм дэсхэм, етӀанэ Ерусалим дэсхэм, Иудей хэкум зэкӀэ исхэми, хымэ лъэпкъхэм ащыщхэми язгъэӀущтыгъ, япсэкӀодшӀагъэхэм афыкӀэгъожьынхэшъ, Тхьэм игъогу техьанхэу зэрэфаери, япсэкӀодшӀагъэхэм зэрафыкӀэгъожьыгъэм фэшъошэ ӀофышӀухэр агъэцэкӀэнхэ зэрэфаери. 
ACT.26.21	Джары джуртхэм Тхьэм иунэшхо сыщаубыти, саукӀыным зыкӀыпылъыгъэхэр. 
ACT.26.22	Ау непэ нэсыфэкӀэ Тхьэр ӀэпыӀэгъу къысфэхъузэ, цӀыкӀуми инми апашъхьэ мыщ дэжьым сыщытэу шъыпкъэм шыхьат сыфэхъу. Пегъымбархэмрэ пегъымбар Мусэрэ къэхъун фэе Ӏофхэу зыфаӀуагъэхэм анэмыкӀхэр къасӀохэрэп; 
ACT.26.23	Христос къин ыщэчын зэрэфэягъэри, апэрэу лӀагъэхэм къахэтэджыкӀыжьыгъэу, ежь илъэпкърэ хымэ лъэпкъхэмрэ нэфынэм икъэбар къаригъэӀун зэрэфэягъэри ары зыфасӀохэрэр.
ACT.26.24	Паул аущтэу зиухыижь зэхъум, Фест мэкъэшхокӀэ къыӀуагъ:
ACT.26.24	– Паул, уиакъыл уиежьэп о. УишӀэныгъэшхо пшъхьэ зэригъэкӀокӀыгъ.
ACT.26.25	– Сэ сшъхьэ зэкӀокӀыгъэп, лъытэныгъэ зиӀэ Фест, – къыӀожьыгъ Паул, – сэ къасӀохэрэр гущыӀэ шъыпкъэх, гущыӀэ губзыгъэх. 
ACT.26.26	Пачъыхьэм мы Ӏофхэр ешӀэ, ащ ыпашъхьи гушхокӀэ сыкъыщэгущыӀэ. Ащ гу зылъимытэгъэ Ӏоф а Ӏофхэм зэрахэмытым сицыхьэ телъ, сыда пӀомэ, мы Ӏофхэр зэкӀэ зы къогъу горэм къыщыхъугъэхэп. 
ACT.26.27	Пачъыхьэ Агриппэ, пегъымбархэм атхыгъэхэмкӀэ шӀошъхъуныгъэ уиӀа? ШӀошъхъуныгъэ зэрэуиӀэр сэшӀэ.
ACT.26.28	– Аущтэу псынкӀэу Христос игъогу сытебгъэхьанэу огугъа? – къыриӀуагъ Агриппэ Паул.
ACT.26.29	– ПсынкӀэми мыпсынкӀэми о уимызакъоу, ау непэ сэ къасӀохэрэр зэхэзыхырэ пстэури сэ сфэдэ хъунхэу Тхьэм селъэӀу, ау Ӏэхъу-лъэхъу атерэмылъ, – къыӀожьыгъ Паул.
ACT.26.30	Ащ нэужым пачъыхьэр, Ӏэшъхьэтетыр, Вереникэ, ахэмэ ягъусэхэу щысыгъэхэр къэзэрэгъэтэджыжьыгъэх. 
ACT.26.31	Унэм зекӀыжьхэм, зэраӀожьыгъ:
ACT.26.31	– УкӀ е хьапс зифэшъошэ Ӏоф мы лӀым зи ышӀагъэп.
ACT.26.32	ЕтӀанэ Агриппэ Фест риӀуагъ:
ACT.26.32	– Мы лӀым иӀоф Кайсарым хьыкум тыришӀыхьанэу мылъэӀуагъэмэ, шъхьафитэу ттӀупщыжьын тлъэкӀыщтыгъэ.
ACT.27.1	Италием къухьэкӀэ тэ
ACT.27.2	Адрамит къалэм къикӀырэ къухьэу Асие хэкум ихыӀушъо Ӏут къалэхэм анэсыщтым титӀысхьи, тежьагъ. Аристарх зыцӀэу Македоние хэкум ит Фессалоникэ къалэм щыщыр тигъусагъ.
ACT.27.3	ЯтӀонэрэ мафэм къалэу Сидон тынэсыгъ. Иулый нэшӀукӀэ Паул къеплъи, Паул иныбджэгъухэу ащ дэсхэм Паул ищыкӀагъэхэр къыратынхэм пае, ахэмэ адэжь кӀонэу фит ышӀыгъ. 
ACT.27.4	Ащ тыщежьи, жьыбгъэр къызэрэтпеорэм пае, Кипр хыгъэхъунэм ылъэныкъоу жьыбгъэ къызыщемыпщэрэм тыготэу тыкӀуагъ. 
ACT.27.5	Киликие хэкумрэ Памфилие хэкумрэ афэзэнкӀэ хым тызэпырыкӀи, Ликие хэкум икъалэу Мирэ тынэсыгъ. 
ACT.27.6	Ащ Александрие къалэм къикӀэу, Италием кӀонэу къухьэ горэ дзэ пащэм къыщигъоти, тыригъэтӀысхьагъ. 
ACT.27.7	Мэфэ заулэрэ мэкӀэ-макӀэу тыкӀозэ, къинкӀэ Книд къалэм пэчъынатӀэ тыхъугъ. Ау жьыбгъэм занкӀэу тигъэкӀуагъэпти, хым къыхэщэикӀыгъэ чӀыгу къуапэу Салмонэ зыцӀэм тыблэкӀызэ, Крит хыгъэхъунэм ылъэныкъоу жьыбгъэр къызыщемыпщэрэм тыготэу тыкӀуагъ. 
ACT.27.8	Хы гъунэм тыготэу къинкӀэ тыкӀозэ, Ласей къалэм пэгъунэгъоу «КъухьэуцупӀэшӀухэр» зыфаӀорэ чӀыпӀэм тынэсыгъ.
ACT.27.9	Охътабэ тешӀэгъагъ, къухьэкӀи узекӀоныр щынагъо хъугъагъэ, сыда пӀомэ, нэкӀ мафэри
ACT.27.10	моущтэу ариӀуагъ:
ACT.27.10	– Шъо, лӀы купыр, сэ зэрэслъэгъурэмкӀэ, тигъогу щынагъо хэлъ, хьылъэхэмрэ къухьэмрэ ямызакъоу, тпсэхэри тшӀокӀодынхэкӀэ щынагъо щыӀ.
ACT.27.11	Ау дзэ пащэр Паул къыӀуагъэхэм анахьи, къухьэм итхьэматэми къухьэр зиеми къаӀуагъэхэм нахь ядэӀущтыгъ. 
ACT.27.12	КӀымафэр ащ дэжьым щыдгъэкӀонэу зэрэкъухьэмыуцупӀэшӀум пае, а чӀыпӀэм тыкъыщежьэжьынышъ, амал иӀэмэ, Финик зыцӀэ къухьэуцупӀэм тынэсынышъ, кӀымафэр ащ щыдгъэкӀонэу нахьыбэр зэгурыӀуагъ. Финик зыцӀэ къухьэуцупӀэр Крит хыгъэхъунэм икъухьэуцупӀэхэм ащыщыгъ, къыблэ тыгъэ къохьэпӀэ лъэныкъомкӀи, темыр тыгъэ къохьэпӀэ лъэныкъомкӀи фэгъэзагъ.
ACT.27.13	КъыблэмкӀэ къикӀэу жьыбгъэ тӀэкӀу къепщэ зэхъум, агу хэлъыр къадэхъугъэу ашӀошӀи, ежьагъэх Крит хыгъунэм готхэу. 
ACT.27.14	Ау бэ темышӀэу, «Темыр тыгъэ къокӀыпӀэмкӀэ къикӀырэ жьыбгъэшхор» хыгъэхъунэм ылъэныкъокӀэ къикӀэу къапеуагъ. 
ACT.27.15	Жьыбгъэшхом къухьэр зэкӀиубытагъ. Къухьэр жьыбгъэшхом пэдгъэуцужьын тымылъэкӀ зэхъум, ыуж тикӀыжьыгъ, псыорхэм къухьэр къырахьакӀэу жьыбгъэм тырифыжьагъ. 
ACT.27.16	Клаудэ зыцӀэ хыгъэхъунэ цӀыкӀу горэм ылъэныкъоу жьыбгъэ къызыщемыпщэрэм тыготэу тыкӀозэ, къинкӀэ къухьэм икъуашъо мыкӀодэу къэдгъэнэжьыгъ. 
ACT.27.17	Къуашъор къаӀэти, къухьэм ыкӀоцӀ къызырагъэуцом ыуж, кӀэпсэшхохэр къухьэм къыращэкӀыгъ жьыбгъэшхом зэпкъыримыутыным пае. Къухьэр Сыртис зыцӀэ щэнджыпӀэм къытенэнкӀэ щынагъэхэти, чэтэнхэр къырагъэхыгъ, аущтэуи жьыбгъэшхом зырагъэфыщтыгъ. 
ACT.27.18	ЯтӀонэрэ мафэми жьыбгъэр щынэгъошхуагъэти, хьылъэхэр хым хадзэу аублагъ. 
ACT.27.19	Ящэнэрэ мафэм къухьэм иӀэмэ-псымэхэм ащыщхэр тэр-тэрэу тӀэхэмкӀэ хым хэтыдзагъ. 
ACT.27.20	Мэфэ заулэрэ тыгъи жъуагъуи къэмылъагъохэу, жьыбгъэшхор зэпыугъэпти, тымыкӀодэу тыкъэнэжьыным игугъапӀэ тиӀэжьыгъэп.
ACT.27.21	ЛӀыхэр мышхэхэу бэ зытешӀэм, Паул ахэмэ апашъхьэ къиуцуи, къыӀуагъ:
ACT.27.21	– Шъо, лӀы купыр, сэ шъукъысэдэӀоу Крит шъукъыщемыжьэгъагъэмэ, зэрар зи шъуиӀэщтыгъэп, шъуащыщэу зи кӀодыщтыгъэп. 
ACT.27.22	Ау джы шъугу шъумыгъэкӀоды, къышъосэӀо, шъуащыщэу зи кӀодыщтэп. Къухьэр ары ныӀэп кӀодыщтыр. 
ACT.27.23	Тхьэу зибын сыщыщэу, сызыфэлажьэрэм имэлэӀич нычэпэ къысфэлъагъуи, 
ACT.27.24	къысиӀуагъ: «Умыщын, Паул! Кайсарым ыпашъхьэ уиуцон фае. Къухьэм исхэу къыбдакӀохэрэ пстэури о уихьатыркӀэ Тхьэм ынэшӀукӀэ мыкӀодхэу къыгъэнэжьыщтых». 
ACT.27.25	Арышъ, шъо, лӀы купыр, шъугу шъумыгъэкӀоды. Тхьэм къызэрэсиӀуагъэм фэдэу зэрэхъущтымкӀэ ежь сыщэгугъы. 
ACT.27.26	Ау жьыбгъэшхом хыгъэхъунэ горэм тырифылӀэн фае.
ACT.27.27	ЯпшӀыкӀуплӀэнэрэ чэщым Адриэ хым тытетэу жьыбгъэшхом къухьэр ыфызэ, чэщныкъом лӀыхэм чӀыгу горэ гъунэгъу къызэрэхъугъэм гу лъатагъ. 
ACT.27.28	Хым икуугъэ зашым, ӀэплӀэкӀу тӀокӀ хъугъэ. ТӀэкӀу джыри тыкӀуи, етӀани икуугъэ зашым, ӀэплӀэкӀу пшӀыкӀутф хъугъэ. 
ACT.27.29	Жьыбгъэшхом къухьэр мыжъошхохэм ашӀуигъэнэнкӀэ щынагъэхэти, къухьэм ыкӀэкӀэ гъурзиплӀ радзыхыгъэу, нэф къэшъыным гузажъохэу паплъэщтыгъэх. 
ACT.27.30	Шъэфэу хэхьажьынхэр ягухэлъэу къухьэр зыфыхэрэм ащ ыпэкӀэ гъурз заулэ радзыхырэм фэдэ зашӀи, къуашъор хым ратӀупщэхыгъ. 
ACT.27.31	Джащыгъум Паул дзэ пащэмрэ дзэлӀхэмрэ ариӀуагъ:
ACT.27.31	– А лӀыхэр къухьэм къимынэхэмэ, шъупсэхэр мыкӀодхэу къэжъугъэнэжьынхэ шъулъэкӀыщтэп.
ACT.27.32	Паул аущтэу зареӀом, дзэлӀмэ къуашъом икӀэпсэшхохэр зэпаупкӀыхи, къуашъор рагъэфэхыгъ.
ACT.27.33	Нэф зэшъым, Паул зэкӀэми шхэнхэу ялъэӀуи, къыӀуагъ:
ACT.27.33	– Непэ мэфэ пшӀыкӀуплӀ мэхъу гузэжъогъум шъухэтэу зи зышъумышхыгъэр. 
ACT.27.34	Арышъ, шъушхэнэу лъэшэу сышъолъэӀу, шъумыкӀодэу шъукъэнэжьыным пае, ар шъуищыкӀагъ. Шъуащыщэу зыми ышъхьац налъэ кӀодыщтэп.
ACT.27.35	Паул аущтэу къызеӀом, хьалыгъу къышти, зэкӀэмэ апашъхьэ Тхьэм щытхъу щыфишӀи, хьалыгъур зэгуичи, ышхэу ыублагъ. 
ACT.27.36	ЗэкӀэми гу къызыӀэпашӀыхьажьи, ахэри шхагъэх. 
ACT.27.37	Тэ къухьэм ис пстэури нэбгырэ шъитӀурэ тӀокӀищырэ пшӀыкӀухырэ тыхъущтыгъ.
ACT.27.38	Ахэмэ зызагъэшхэкӀыжьым, коц хьылъэхэр хым хадзэхэзэ, къухьэр нахь псынкӀэ ашӀыгъ.
ACT.27.39	Нэф къызэшъым, хыӀушъор ашӀэжьыгъэп, ау пшахъо Ӏулъэу зы хытӀуалэ
ACT.27.40	Гъурзыхэм якӀэпсэшхохэр зэпаупкӀи, хым къыханагъэх. Ардэдэм къухьэр зыгъэӀорышӀэрэ хьанцэхэм якӀэпсэшхохэри атӀэтагъэх. ЕтӀанэ чэтэн цӀыкӀур жьыбгъэм щагъаӀи, хыӀушъом фаузэнкӀыгъ. 
ACT.27.41	Ау къухьэр пшэхъолъэ чӀыпӀэ горэм хахьи, къытенагъ. Къухьэр мыхъыешъоу щэнджыпӀэм ыпэкӀэ хэнагъ, хыор лъэшхэми ыкӀэ зэпкъыраутэу аублагъ.
ACT.27.42	ХьапсчӀэсхэм ащыщэу зыгорэ есызэ хэмыхьажьыным пае, дзэлӀхэм ахэр аукӀынхэ агу хэлъыгъ. 
ACT.27.43	Дзэ пащэм Паул мыкӀодэу къыгъэнэжьынэу фэягъэти, дзэлӀхэр зэтыриӀэжагъэх ягухэлъ аримыгъашӀэу, есыкӀэ зышӀэхэрэм апэ псым зыхадзэнышъ, хыӀушъом Ӏусыхьанхэу унашъо афишӀыгъ. 
ACT.27.44	Къэнагъэхэри пхъэмбгъухэмрэ къухьэм щыщ къутафэхэмрэ ателъхэу хыӀушъом зынагъэсынэу ариӀуагъ. Аущтэу зэкӀэри хыӀушъом нэсхи, псаухэу къэнэжьыгъэх.
ACT.28.1	Тыпсаоу тыкъызэнэжьым, а хыгъэхъунэм МелиткӀэ
ACT.28.2	Хыгъэхъунэм исхэр шӀугъэшхокӀэ къытпэгъокӀыгъэх. Ощхышхо къещхэу, чъыӀэшхоти, машӀо ашӀи, зэкӀэми тырагъэблэгъагъ. 
ACT.28.3	Паул чы гъугъабэ къыугъоий, машӀом зыпелъхьэм, машӀом блэ горэ чыхэм къахифи, ыӀэ къеуи, къыпынагъ. 
ACT.28.4	Хыгъэхъунэм исхэм блэр Паул ыӀэ къыпылэлэу залъэгъум, зэраӀожьыгъ:
ACT.28.4	– Мы лӀыр укӀэкӀо горэн фае; сыда пӀомэ, хым псаоу къыхэкӀыжьыгъэми, Тхьэм ишъыпкъагъэ псэунэу фит ышӀыгъэп.
ACT.28.5	Ау Паул ыӀэ ыгъэсыси, блэр машӀом хидзи, блэм иягъэ Паул къекӀынэу хъугъэп.
ACT.28.6	«А лӀыр бэгыщт е ошӀэ-дэмышӀэу зэхэфэнышъ, лӀэщт», – аӀуагъ ахэмэ, ау бэрэ пэплъагъэхэу, Паул зи къыщымышӀыгъэу залъэгъум, ягупшысакӀэ зэблахъуи, «Мыр тхьэ гор», – аӀуагъ.
ACT.28.7	А чӀыпӀэм игъунэгъоу, хыгъэхъунэм итхьэматэу Публый зыцӀэм чӀыгушхохэр щыриӀагъ. Ащ тыригъэблагъи, мэфищэ игуапэу тихьэкӀагъ. 
ACT.28.8	Публый ятэ плъыр-стырымрэ ныбэузымрэ зыкӀаубытагъэу пӀэм хэлъыгъ. Паул сымаджэм дэжь ихьи, Тхьэм фелъэӀуи, ыӀэхэр тырилъхьи, ыгъэхъужьыгъ. 
ACT.28.9	Аущтэу зэхъум, хыгъэхъунэм щыӀэ нэмыкӀ сымаджэхэри Паул дэжь къакӀохи, ахэри ыгъэхъужьыгъэх. 
ACT.28.10	Лъытэныгъэ къытфашӀэу тын пчъагъэхэр къытатыгъ, тыкъызежьэжьыми, тищыкӀагъэхэр къытфахьыгъ.
ACT.28.11	Мэзищ зытешӀэм, Александрие къалэм щыщэу, «Тхьэ ЗэтӀуазэхэр»
ACT.28.12	Сиракуз къалэм тыӀухьи, мэфищэ ащ тыщыӀагъ. 
ACT.28.13	Ащ тыкъыщежьэжьи, Ригие къалэм тынэсыгъ. Зы мафэ зытешӀэм, къыблэмкӀэ къикӀырэ жьыбгъэр къепщэу къыубли, ятӀонэрэ мафэм Путеол къалэм тынэсыгъ. 
ACT.28.14	Ащ тшы заулэ къыщыдгъотыгъ, ахэмэ адэжь мэфиблэ тыщыӀэнэу къытэлъэӀухи, тырагъэблэгъагъ. Ащ нэужым Рим къэлэшхом тыкӀонэу гъогум тытехьажьыгъ. 
ACT.28.15	Рим дэс тшыхэм тыкъызэрэкӀощтыр зэхахыгъагъэти, «Аппый ЗэхэхьапӀ»
ACT.28.16	Рим тыкъызынэсым, рим тетыгъо зиӀэхэм Паулрэ ежь икъэрэгъул дзэлӀымрэ шъхьафэу язакъоу дэсынхэу фит ашӀыгъэх.
ACT.28.17	Мэфищ зытешӀэм, Паул джуртхэм ятхьэматэхэр къаригъэщагъ. Ахэр къызызэрэугъоихэм, ариӀуагъ:
ACT.28.17	– Сшыхэр, тэ тлъэпкъ мыхъун зи есымышӀагъэу, тятэжъхэм яхабзэхэми сатемыкӀыгъэми, Ерусалим сыщаубыти, рим цӀыфхэм саӀэкӀалъхьагъ. 
ACT.28.18	Ахэр сиӀоф зыхэплъэхэм, укӀ зифэшъошэ мыхъун зи къысагъотылӀагъэпти, сыкъатӀупщыжьынэу фэягъэх. 
ACT.28.19	Ау джуртхэр рим цӀыфхэм сызэратӀупщыжьыщтым зыпэуцужьхэм, Кайсарым сиӀоф хьыкум тыришӀыхьанэу сылъэӀон фаеу хъугъэ. Ау слъэпкъ седэоныр арэп аущтэу зыкӀэсшӀыгъэр. 
ACT.28.20	Ӏофхэр аущтэу зэрэхъугъэхэр ары шъуслъэгъунэуи сыкъыжъудэгущыӀэнэуи шъукъызкӀязгъэщагъэр. Шъыпкъэ, израиль цӀыфхэр зыщыгугъыхэу, зыпаплъэхэрэм
ACT.28.21	– О уикъэбар зэрыт тхылъ горэ Иудей хэкум къикӀэу къытфэкӀуагъэп, – къыраӀожыгъ ахэмэ. – Ащ дэжьым къикӀыхэу, мыщ къэкӀогъэ тшыхэми ощ пае къэбар Ӏае гори къытфахьыгъэп ыкӀи къытаӀуагъэп. 
ACT.28.22	Ау о уигупшысэхэр къапӀохэзэ, тябгъэдэӀу тшӀоигъу; сыда пӀомэ, цӀыфхэр тыдэкӀи а дин пхэнджым зэрэщыпэуцухэрэр тэ тэшӀэ.
ACT.28.23	Мафэ горэ агъэнафи, Паул зэрыс унэм цӀыф купышхо къэкӀуагъ. Пчэдыжьым щегъэжьагъэу пчыхьэм нэс Тхьэм и Тетыгъошхо икъэбар Паул агуригъаӀозэ, а тетыгъошхом шыхьат фэхъугъ. Пегъымбар Мусэ и Тэурат хабзэ итхэмрэ пегъымбархэм атхыгъэ тхылъхэм арытхэмрэ
ACT.28.24	Паул къыӀуагъэхэр зы куп ышӀошъ хъугъэ, нэмыкӀхэм ашӀошъ хъугъэп.
ACT.28.25	А джуртхэр зэгурымыӀохэу зэбгырыкӀыжьынхэм ыпэкӀэ, Паул мы гущыӀэхэр къыӀуагъ:
ACT.28.25	– Тхьэм ы Псэ ЛъапӀэ пегъымбар Ешайа шъуятэжъхэм яхьылӀагъэу шъыпкъэр къыригъэӀуагъ
ACT.28.26	«Мы лъэпкъым дэжь кӀуи, моущтэу еӀу: Шъо егъашӀэм зэхэшъух зэпытыщт, ау къыжъугурыӀощтэп; шъо егъашӀэм шъулъэгъу зэпытыщт, ау гу лъышъутэщтэп.
ACT.28.27	Сыда пӀомэ, мы цӀыф лъэпкъым щыщхэм агухэм гулъытэ ямыӀэ хъугъэ. Ахэмэ атхьакӀумэхэм жъажъэу зэхахы, анэхэри упӀыцӀагъэх. Аущтэу щымытыгъэмэ, анэхэмкӀэ алъэгъущтыгъ, атхьакӀумэхэмкӀи зэхахыщтыгъ, агухэмкӀи къагурыӀощтыгъ, садэжьи къагъэзэжьыгъэмэ, ахэр згъэхъужьыщтыгъэх».
ACT.28.28	– Арышъ, цӀыфхэр мыкӀодхэу Тхьэм къызэригъэнэжьхэрэм икъэбар хымэ лъэпкъхэм Тхьэм къызэралъигъэӀэсыгъэр зэжъугъашӀэ. Ахэри а къэбарым едэӀущтых!
ACT.28.29	Паул а гущыӀэхэр къызеӀом, джуртхэр лъэшэу зэнэкъокъухэзэ, унэм икӀыжьыгъэх.
ACT.28.30	Паул фэтэрэу ыубытыгъэм илъэситӀум щыпсэугъ, ыдэжь къакӀорэ цӀыф пстэури ригъэблагъэщтыгъ. 
ACT.28.31	Зы цӀыфи зыкӀи къыпэмыуцоу, Тхьэм и Тетыгъошхо икъэбар ыгъэӀущтыгъ, Зиусхьан Исус Христос икъэбари гушхокӀэ цӀыфхэм аригъашӀэщтыгъ.
JAS.1.1	Сэ сы Якъуб, Тхьэмрэ Зиусхьан Исус Христосрэ сафэлажьэ. Шъо, дунаим щитэкъухьагъэу щыпсэурэ лӀэкъо пшӀыкӀутӀум шӀуфэс шъосэхы.
JAS.1.2	Сшыхэр, шъуишӀошъхъуныгъэ ишъыпкъагъэ зыгъэунэфырэ къин зэфэшъхьафхэм шъуахафэмэ, шъугушӀу, 
JAS.1.3	сыда пӀомэ, мы къинхэм шъуишӀошъхъуныгъэ ишъыпкъагъэ загъэунэф ужым, а къинхэм теубытагъэ къазэрыкӀэкӀырэр шъошӀэ. 
JAS.1.4	Теубытагъэми иӀоф рерэгъэкъу, лъэныкъо пстэумкӀи зишъыпкъагъэ щыкӀагъэ зимыӀэ цӀыф икъугъэхэу шъухъуным пае. 
JAS.1.5	Ау шъуащыщ горэм иакъылышӀуагъэ щыкӀагъэ иӀэмэ, Тхьэм ерэлъэӀу, ащи акъылышӀу къыритыщт. Сыда пӀомэ, зыми емыгыеу, игуапэу Тхьэм зэкӀэми аретышъ ары. 
JAS.1.6	Ау емыхъырэхъышэу, шӀошъхъуныгъэкӀэ ерэлъэӀу, сыда пӀомэ, Тхьэм ехъырэхъышэрэр хыорэу жьыбгъэм адыкӀи мыдыкӀи ыфызэ, зэридзэрэм фэд. 
JAS.1.7	Тхьэм зыгорэ къыритынкӀэ ащ фэдэ цӀыфыр орэмыгугъэ. 
JAS.1.8	Ар темыубытагъэу, акъыл тӀуанэ зиӀэ цӀыф, ышӀэрэ пстэумкӀи теубытагъэ иӀэп.
JAS.1.9	Къош тхьамыкӀэр Тхьэм зэриӀэтыгъэмкӀэ орэгушӀо. 
JAS.1.10	Ау баир Тхьэм зэригъэцӀыкӀугъэмкӀи орэгушӀо, сыда пӀомэ, уцым икъэгъагъ фэдэу кӀодыжьыщт. 
JAS.1.11	Тыгъэр къыкъокӀы, къыдэкӀуае, фэбэ дэдэ мэхъу, фэбаем уцыр егъэгъу, икъэгъагъ пэтэкъу, идэхагъэ мэкӀодыжьы. Джащ фэдэу лӀы баир иӀофхэм апылъызэ кӀодыжьыщт.
JAS.1.12	Зишъыпкъагъэ гъэунэфыгъэу, теубытагъэ зиӀэ цӀыфыр гъогу мафэ теуцуагъ, сыда пӀомэ, ишъыпкъагъэ гъэунэфыгъэ зыхъурэ ужым, мыкӀодыжьын щыӀэныгъэ танджэу ежь шӀу зылъэгъухэрэр къызэригъэгугъагъэхэр Тхьэм а цӀыфым къыритыщт.
JAS.1.13	Ишъыпкъагъэ зыгъэунэфын къин цӀыф горэ хафэмэ, «Тхьэр ары сызгъэунэфэу сыдэзыхьыхырэр» ерэмыӀу. Бзэджагъэм Тхьэр зыӀэпищэшъущтэп. Бзэджагъэ ышӀэнэу зы нэбгыри Тхьэм дихьыхыщтэп. 
JAS.1.14	Хэти ежь ихъопсэ Ӏаехэр ары зыӀэпызыщэхэу, зыгъэнацӀэхэу дэзыхьыххэрэр. 
JAS.1.15	Хъопсэ Ӏаер лъэрмыхь хъумэ, псэкӀодшӀэныр къелъфы; псэкӀодшӀэнри икъугъэ зыхъукӀэ, лӀэныгъэр къелъфы.
JAS.1.16	Сшы лъапӀэхэр, зыми зешъумыгъэгъапцӀ. 
JAS.1.17	Сыдрэ тын дэгъуи тын шъыпкъи уашъом къекӀы, уашъом щыӀэ нэфынэхэм я Тэ лъапӀэ дэжь къекӀы. ЗызэзыхъокӀырэ жьаухэм афэдэу ащ зызэблихъужьырэп. 
JAS.1.18	Ежь шӀоигъуагъэти, шъыпкъэм игущыӀэхэмкӀэ тыкъыгъэхъугъ, къыгъэхъугъэ пстэуми ащыщэу апэрэу тыхъуным пае.
JAS.1.19	Сшы лъапӀэхэр, мыр зэжъугъашӀэ. Хэти дэӀонымкӀэ псынкӀэу орэхьазыр, ау шӀэхэу орэмыгущыӀ, псынкӀэуи орэмыгубж. 
JAS.1.20	Сыда пӀомэ, цӀыфым игубж Тхьэм дэжькӀэ шъыпкъагъэр ыгъэцакӀэрэп. 
JAS.1.21	Арышъ, къышъухэнэгъэ гу шӀоигъэ пстэури бзэджэгъэ пстэури хэшъунэжь. Тхьэм шъугухэм къарилъхьэгъэ гущыӀэхэу шъупсэхэр мыкӀодхэу къэзгъэнэжьын зылъэкӀыщтхэр гушъэбагъэкӀэ шъуубытых.
JAS.1.22	Тхьэм игущыӀэхэм шъуядэӀу къодыекӀэ хъущтэп, ахэр жъугъэцэкӀэнхэ фае. Армырмэ зышъогъэпцӀэжьы. 
JAS.1.23	Сыда пӀомэ, а гущыӀэхэм ядэӀоу зымыгъэцакӀэрэр, гъунджэм иплъэу ынапэ изэхэлъыкӀэ еплъыжьрэ цӀыфым фэд. 
JAS.1.24	Ар зэплъыжьышъ, ӀокӀыжьы, итеплъи зыфэдагъэр ащ лъыпытэу щэгъупшэжьы. 
JAS.1.25	Ау цӀыфэу ышӀэрэ пстэумкӀэ гъогу мафэ теуцуагъэр мыры: Тхьэм иунашъохэу щыкӀагъэ зимыӀэхэу, икъугъэхэу, цӀыфхэм шъхьафитыныгъэ яӀэ зыгъэхъухэрэм дэгъоу ахэплъэ зэпытэу, Ӏофхэу зэдэӀугъэри щымыгъупшэжьэу зыгъэцакӀэрэр ары.
JAS.1.26	«Тхьэм шӀолӀыкӀ фысиӀэу сэпсэу» зыфиӀожьэу, ау етӀани ыбзэгу зымыубытырэм зегъэпцӀэжьы, идини пкӀэ иӀэп. 
JAS.1.27	Ау Тхьэу Ты лъапӀэм дэжькӀэ шӀолӀыкӀ къабзэу щыкӀагъэ зимыӀэр мары: гузэжъогъум хэтхэу ибэхэмрэ шъузабэхэмрэ уалъыплъэнри, лажьэ уимыӀэнэу мы дунаим ибзэджагъэ зыщыудзыенри ары.
JAS.2.1	Сшыхэр, ти Зиусхьан Исус Христосэу щытхъушхо зиӀэмкӀэ шӀошъхъуныгъэ шъуиӀэзэ, цӀыфхэм ятеплъэ шъуемыплъэу, пстэури шъуизэфэдэн фае. 
JAS.2.2	Дышъэ Ӏэлъын ыӀэхъуамбэ пылъэу, щыгъын лъапӀэхэр щыгъэу лӀы бай гори, щыгъыныжъхэр щыгъхэу лӀы тхьамыкӀэ гори шъуизэӀукӀэ къыхэхьагъэу тӀон. 
JAS.2.3	Щыгъын лъапӀэхэр зыщыгъ лӀым шъуеплъэу, «моу, къеблагъи къэтӀыс» ешъуӀомэ, ау тхьамыкӀэм, «модэ щыт» шъуӀоу, е «мо слъакъохэм адэжь къэтӀыс» ешъуӀомэ, 
JAS.2.4	ащыгъум цӀыф зэхэдз шъошӀыба? ХьыкумэшӀхэу гупшысэ Ӏаехэр зиӀэхэм афэдэ шъухъугъэба?
JAS.2.5	Сшы лъапӀэхэр, шъукъэдаӀу. Мы дунаим ицӀыф тхьамыкӀэхэр арыба Тхьэм къыхихыгъэхэр, шӀошъхъуныгъэмкӀэ баиныгъэ шъыпкъэр агъотыжьыным паий, ежь шӀу зылъэгъухэрэр къызэригъэгугъэгъэ тетыгъошхомкӀэ ӀахьышӀу къалъысыным паий? 
JAS.2.6	Ау шъо тхьамыкӀэр зэшъупэсыгъэп. Байхэр арыба шъуезгъэзыхэрэри, хьыкумэшӀыхэм апашъхьэ шъуизыщэхэрэри? 
JAS.2.7	Ахэр арыба шъо къызэрышъуаджэхэрэ цӀэу Исус Христос ыцӀэ лъапӀэ ӀаекӀэ тегущыӀэхэрэр?
JAS.2.8	Тхьэм игущыӀэ тхыгъэхэм арытэу
JAS.2.9	Ау цӀыфхэм ятеплъэ шъуеплъэу, цӀыф пстэури шъуизэфэмыдэмэ, псэкӀод шъогъахъэ, Тхьэм иунашъохэми шъуатекӀыгъэу мысэ шъохъу. 
JAS.2.10	Зыгорэ Тхьэм зэкӀэ иунашъохэм ядэӀоу, ау зы унэшъо закъом текӀымэ, унэшъо пстэуми атекӀыгъэу мысэ мэхъу. 
JAS.2.11	Сыда пӀомэ, «зинэ умышӀэ» зыӀуагъэм
JAS.2.12	Арышъ, Тхьэм иунашъохэу цӀыфхэм шъхьафитыныгъэ яӀэ зыгъэхъухэрэм атетэу Тхьэм хьыкум зытыришӀыхьащт цӀыфхэм зэрафэшъуашэм фэдэу, шъугущыӀ, шъузекӀу. 
JAS.2.13	Сыда пӀомэ, гукӀэгъу зыгу имылъым Тхьэм гукӀэгъу фимышӀэу хьыкум тыришӀыхьащт. Ау гукӀэгъур гъэмысэным текӀощт.
JAS.2.14	Сшыхэр, зыгорэм шӀу ымышӀэу, «шӀошъхъуныгъэ сиӀ» ыӀомэ, сыда ащ ишӀуагъэу къэкӀощтыр? Ащ фэдэ шӀошъхъуныгъэм а цӀыфыр мыкӀодэу къыгъэнэжьын ылъэкӀына? 
JAS.2.15	Шъушы горэм е шъушыпхъу горэм щыгъыни, мафэм ышхыни имыӀэу тӀон. 
JAS.2.16	«Гъогумафэх, гупсэф шъуиӀэу шъопсэу. Зыжъугъэфаб, зыжъугъэшхэкӀ» ыӀоу шъуащыщэу зыгорэм ахэмэ ариӀоу, ау ящыкӀагъэр аримытмэ, сыда ащ ишӀуагъэу къэкӀощтыр? 
JAS.2.17	ШӀошъхъуныгъэм иӀоф ащ фэд. ШӀу зымышӀэрэм ишӀошъхъуныгъэ лӀагъэм фэд.
JAS.2.18	Ау зыгорэм къыӀонкӀи мэхъу:
JAS.2.18	– Зы цӀыфым шӀошъхъуныгъэ иӀ, адрэм шӀушӀагъэхэр иӀ. Ащ фэдэ цӀыфым сэ есӀон:
JAS.2.18	– ШӀушӀагъэхэр зимыгъусэ шӀошъхъуныгъэу зыфапӀорэр сэгъэлъэгъу, шӀоу сшӀэхэрэмкӀэ сишӀошъхъуныгъэ озгъэлъэгъущт.
JAS.2.19	Зы Тхьэ нахь зэрэщымыӀэмкӀэ шӀошъхъуныгъэ уиӀ. Ар дэгъу. ДжынапцӀэхэми ар ашӀошъ мэхъушъ, мэкӀэзэзых. 
JAS.2.20	О, зэхэшӀыкӀ зимыӀэ цӀыф, шӀушӀагъэхэр зимыгъусэ шӀошъхъуныгъэм ишӀуагъэ къызэрэмыкӀощтыр къыбгурызгъэӀонэу уфая? 
JAS.2.21	Тятэжъышхо Ибрахьимэ
JAS.2.22	Аущтэу Ибрахьимэ ишӀошъхъуныгъэрэ ишӀушӀагъэхэмрэ зэрэзэгъусагъэхэр олъэгъу. Ибрахьимэ ишӀушӀагъэхэр ары ишӀошъхъуныгъэ изгъэкъугъэхэр. 
JAS.2.23	Мы гущыӀэхэу Тхьэм игущыӀэ тхыгъэхэм арытхэри
JAS.2.24	Аущтэу шъолъэгъуба, цӀыфым шӀошъхъуныгъэ зэриӀэм имызакъоу шӀу зэришӀэрэри ары Тхьэм ежь дэжькӀэ ащ шъыпкъагъэ иӀэу зыкӀилъытэрэр?
JAS.2.25	Ащ фэдэу бзылъфыгъэ хэтакӀоу Рахьаб
JAS.2.26	Аущтэу псэ зимыӀэ пкъыр зэрэлӀагъэм фэдэу, шӀушӀагъэхэр зимыгъусэ шӀошъхъуныгъэри лӀагъэм фэд.
JAS.3.1	Сшыхэр, шъуащыщэу нэбгырабэ гъэсакӀо орэмыхъу, сыда пӀомэ, Тхьэм тэ, гъэсакӀохэм, хьыкумэу къыттыришӀыхьащтыр нахь хьыкумышхо зэрэхъущтыр шъошӀэ. 
JAS.3.2	Тэ зэкӀэми псэкӀодыбэ тэгъахъэ. ЦӀыф горэм игущыӀэхэмкӀэ псэкӀод ымышӀэмэ, зишъыпкъагъэ щыкӀагъэ зимыӀэ цӀыф икъугъэ хъущт, ыпкъ зэкӀэ ыгъэӀорышӀэн ылъэкӀыщт.
JAS.3.3	Шыхэм шхоӀур ажэмэ адэтэлъхьэ, дгъэӀорышӀэнхэм пае. АщкӀэ зэкӀэ апкъ зетэщэ. 
JAS.3.4	Къухьэхэми шъуяплъ. Ахэр иных, жьыбгъэшхохэми афых. Ау щытми, къухьэр зезыфэрэм къухьэм ыкӀэ пыт хьанцэ цӀыкӀумкӀэ зыфэе лъэныкъомкӀэ егъазэ. 
JAS.3.5	Ащ фэдэу бзэгури пкъым щыщэу зы пкъыгъо цӀыкӀу, ау бэ егъахъэ. Шъуеплъ мэшӀо цӀыкӀум мэзышхор зэрэзэкӀигъанэрэм. 
JAS.3.6	Бзэгури машӀоу зэкӀэ зыгъэкӀодырэм фэд. Мы дунаим ибзэджагъэ ащ тиз. Пкъым щыщхэм ащыщэу бзэгур ары пкъыр зэкӀэ мыкъабзэ зышӀырэр, щыӀэныгъэм ищэрэхъи 3:6 щыӀэныгъэм ищэрэхъ – цӀыф горэм зэкӀэ ищыӀэныгъ ары
JAS.3.7	Сыдрэ хьэкӀэ-къуакӀи, бзыуи, ныбэкӀэ цуахъорэ псэушъхьи, псым хэс псэушъхьи цӀыфхэм агъэӀэсэн алъэкӀы ыкӀи агъэӀэсагъэх, 
JAS.3.8	ау бзэгур зыми ыгъэӀэсэн ылъэкӀырэп. Ар къэбгъэуцун умылъэкӀыщт бзаджэ гор, лӀэныгъэ къызхэкӀырэ щынаутри хиз.
JAS.3.9	БзэгумкӀэ Тхьэу Ты лъапӀэм щытхъу фэтэшӀы, ежь фэдэнхэу Тхьэм къыгъэхъугъэ цӀыфхэм бзэгумкӀи тяхъоны. 
JAS.3.10	А жэ дэдэм щытхъури хъоныри къыдэкӀых. Аущтэу щытмэ хъущтэп, сшыхэр. 
JAS.3.11	А зы псынэ дэдэм псы ӀэшӀури псы дыджыри къикӀын ылъэкӀына? 
JAS.3.12	Сшыхэр, ынджыр чъыгым
JAS.3.13	Шъо шъущыщэу хэта акъылышӀуагъи гулъыти зиӀэр? Ащ изекӀокӀэ дэгъукӀэ гушъэбагъэу акъылышӀуагъэм къикӀырэр иӀэу, ишӀушӀагъэхэр къерэгъэлъагъу. 
JAS.3.14	Ау шъугъон дыджымрэ зэщыхьанымрэ шъугухэм арылъхэмэ, шъузыщымытхъужь, шъыпкъагъэри шъумыгъэпцӀы. 
JAS.3.15	Ащ фэдэ акъылышӀуагъэ уашъом къикӀырэп, ар мы дунаим щыщ нахь. Тхьэм ы Псэ ЛъапӀи хэлъэп, джынапцӀэхэр хэлъхэ нахь. 
JAS.3.16	Сыда пӀомэ, шъугъонырэ зэщыхьанырэ зыдэщыӀэм, Ӏофхэр зэӀыхьагъэ щэхъух, сыдрэ дэигъэри щыӀэ мэхъу.
JAS.3.17	Ау уашъом къикӀырэ акъылышӀуагъэр ыпэ рапшӀэу къабзэ, етӀанэ зэшӀужьыныгъэ хэлъ, гушъаб, ӀорышӀ, гукӀэгъу хэлъ зэпыт, шӀу ешӀэ зэпыт, зафэ, тхьагъэпцӀыгъи хэлъэп. 
JAS.3.18	ЗэшӀужьыныгъэ зышӀыхэрэр ары шъыпкъагъэр къызхэкӀырэ чылапхъэр гупсэфкӀэ цӀыфхэм агухэм арызылъхьэрэр.
JAS.4.1	Зэпыинымрэ зэщыхьанымрэ тыдэ къикӀыхэу къышъухахьэхэра? Хъопсэ Ӏаехэу шъугухэм ащызаохэрэр арыба къызхэкӀыхэрэр? 
JAS.4.2	Зыгорэм шъуфай, ау къыжъудэхъурэп. ШъоукӀы, шъохъуапсэ, ау шъузыфаер къышъуӀэкӀахьэрэп. Шъузэщэхьэ, шъузэпыи. Тхьэм къышъуитынэу шъуелъэӀурэпышъ, зи шъуиӀэп. 
JAS.4.3	Тхьэм шъуелъэӀуми, зи къышъуитырэп, сыда пӀомэ, Ӏэягъэ шъугухэм арылъэу, шъугухэр зыкӀэхъопсырэ Ӏофхэм атежъугъэкӀодыныр ары Тхьэм шъузфелъэӀурэр.
JAS.4.4	Шъо зинэ зышӀэхэрэм шъуафэд. Мы дунаим ныбджэгъу шъуфэхъуным Тхьэм пый шъуфэхъуныр ары къикӀырэр, шъошӀэба ар? Аущтэу хэти дунаим ныбджэгъу фэхъунэу фаер Тхьэм пый фэхъу. 
JAS.4.5	Хьауми Тхьэм игущыӀэ тхыгъэхэм моущтэу зэрарытыр хьаулыекӀэ шъогугъа: «Тыгухэм арылъ псэр лъэшэу мэшъугъо»? 
JAS.4.6	Ау тыгухэм арылъым нахьи, Тхьэм ынэшӀу щыфэныгъэ нахь ин. Арышъ, Тхьэм игущыӀэ тхыгъэхэм моущтэу арыт
JAS.4.7	Арышъ, Тхьэм шъуфэӀорышӀ. Шэйтаным шъупэуцуи, шъуапашъхьэ икӀынышъ, кӀитхъужьыщт. 
JAS.4.8	Тхьэм пэгъунэгъу шъухъуи, ежьыри къышъупэгъунэгъу хъущт. ШъуӀэхэр жъугъэкъабзэх, шъо, псэкӀод зышӀэхэрэм, шъугухэр жъугъэкъабзэх, шъо теубытагъэ зимыӀэхэу, акъыл тӀуанэхэр зиӀэхэм. 
JAS.4.9	Шъунэшхъэй, шъугъ, шъупыхь. Шъуишхын гъынкӀэ, шъуигушӀуагъуи нэшхъэигъэкӀэ зэблэхъугъэ орэхъу. 
JAS.4.10	Тхьэм ыпашъхьэ зыщыжъугъэцӀыкӀуи, ежьыри шъукъыӀэтыщт.
JAS.4.11	Сшыхэр, ӀаекӀэ шъузэтемыгущыӀэжь. ЦӀыфэу зыш ӀаекӀэ тегущыӀэу зыгъэмысэрэр Тхьэм иунашъохэм ӀаекӀэ атегущыӀэ, ахэри егъэмысэх. Ау Тхьэм иунашъохэр бгъэмысэхэмэ, ахэр умыгъэцэкӀагъэхэу мэхъу, хьыкум атепшӀыхьагъэуи мэхъу. 
JAS.4.12	ЦӀыфхэм унашъохэр афэзышӀэу, хьыкум атезышӀыхьэрэр зы закъу, цӀыфхэр мыкӀодхэу къэзгъэнэжьынэу ыкӀи зыгъэкӀодынэу лъэкӀ ЗиӀэр ары. Ау о хэт ущыщ, уигъунэгъу бгъэмысэнэу?
JAS.4.13	Джы шъукъэдаӀу, шъо, моущтэу зыӀохэрэр: «Непэ е неущ мо къалэм е адрэ къалэм тыкӀонышъ, зы илъэс тыкъэтыщт, щэф-щэжьынымкӀэ ахъщэ къэдгъэхъэщт». 
JAS.4.14	Ау неущ хъущтыр шъушӀэрэп. ШъуищыӀэныгъэ сыд фэда? Зы тӀэкӀурэ къэлъагъоу, етӀанэ кӀодыжьырэ пахъэм шъуфэд. 
JAS.4.15	Ау аущтэу шъумыӀоу моущтэу шъуӀон фае: «Зиусхьаныр фаемэ, тыпсэущт, мыхэр е мохэр тшӀэщтых». 
JAS.4.16	Ау джы шъузышӀошӀыжьы ыкӀи шъузыщэтхъужьы. Ащ фэдэ зыщытхъужьыныр зэкӀэ дэи. 
JAS.4.17	Арышъ, шӀугъэу ыгъэцэкӀэн фаер гурыӀо пэтми, зымыгъэцакӀэрэм псэкӀод ешӀэ.
JAS.5.1	Шъо, цӀыф байхэр, шъукъэдаӀу. Насыпынчъагъэу къышъулъыӀэсыщтым пае шъугъ ыкӀи шъупыхь. 
JAS.5.2	Шъуимылъку шъугъэ, хъунэхэми шъуищыгъынхэр ашхыгъ. 
JAS.5.3	Шъуидышъи шъуитыжьыни улъыигъэх. Ахэмэ яулъыигъэ шыхьатэу къышъупэуцущт, шъупкъыхэри ыгъэкӀодыщт, машӀом зэригъэкӀодырэм фэдэу. Мы дунаим иаужырэ мафэхэм мылъку шъуугъоигъэ. 
JAS.5.4	ӀофшӀакӀохэу шъуихьасэхэр зыхыжьыгъэхэу, лэжьапкӀэ зэшъумытхэу къэжъугъэнагъэхэр шъуагъэмысэзэ къэкуох. ХынакӀохэм якуо макъэ Зиусхьан Сэбаот
JAS.5.5	Мы дунаим ахъщабэ зытежъугъэкӀодэжьэу, зыжъугъэтхъэжьэу шъущыпсэугъ. ШӀуабзынэу агъэшхэгъэ былымым фэдэу
JAS.5.6	Шъыпкъагъэ зиӀэ цӀыфыр жъугъэмыси, шъуукӀыгъэ. Ар шъо къышъупэуцужьыгъэп.
JAS.5.7	Арышъ, сшыхэр, Зиусхьаныр къэкӀожьыфэ, щэӀагъэ зижъугъаӀ. Мэкъу-мэщышӀэм чӀыгум хипхъэгъэ чылэпхъэ лъапӀэр къэкӀэу лэжьыгъэ охъуфэ, зэрэпаплъэрэм шъуеплъ. Ыпэрэ ощхыри ыужырэ ощхыри къещхыфэ, щэӀагъэ иӀэу пэплъэ. 
JAS.5.8	Джащ фэдэу шъори щэӀагъэри гупытэныгъэри зижъугъаӀ, сыда пӀомэ, Зиусхьаныр дунаим къызыкӀожьыщт мафэр къэблэгъагъ. 
JAS.5.9	Сшыхэр, шъузэфэмытхьаусых, Тхьэм шъуимыгъэмысэным пае. ЦӀыфхэм хьыкум АтезышӀыхьэрэр пчъэӀупэм Ӏут.
JAS.5.10	Сшыхэр, Зиусхьаным ыцӀэкӀэ къэгущыӀэгъэ пегъымбархэм щысэ атешъух. Къин ащэч зэхъум, щэӀагъэ къызхагъэфагъ. 
JAS.5.11	Теубытагъэ зиӀэхэр гъогу мафэ теуцуагъэхэу тэӀо. Пегъымбар Аюбэ
JAS.5.12	Сшыхэр, зэкӀэми анахьэу, тхьарыӀо шъумышӀы. УашъомкӀи, чӀылъэмкӀи, сыд щыщкӀи тхьарыӀо шъумышӀы. «Ары» шъуӀуагъэмэ, жъугъэшъыпкъэжь, «хьау, арэп» шъуӀуагъэми, ари жъугъэшъыпкъэжь, Тхьэм шъуимыгъэмысэным пае.
JAS.5.13	Шъуащыщэу зыгорэм къин ыщэчмэ, Тхьэм ерэлъэӀу. Зыгорэ гушӀомэ, тхьэщытхъу орэдхэр къерэӀу. 
JAS.5.14	Шъуащыщэу зыгорэ сымаджэмэ, чылыс зэӀукӀэм инахьыжъхэм
JAS.5.15	шӀошъхъуныгъи яӀэу Тхьэм елъэӀухэмэ, сымаджэр хъужьыщт. Зиусхьаным ар къыгъэтэджыжьыщт. ПсэкӀод ышӀагъэми, фэгъущт. 
JAS.5.16	Арышъ, Тхьэм шъуигъэхъужьыным пае, шъуипсэкӀодхэр зым адрэм ыпашъхьэ рерэлъхьэхи, Тхьэм шъузэфелъэӀужь. Шъыпкъагъэ зиӀэ цӀыфым итхьэлъэӀу лъэкӀ иӀ, бэ егъахъэ.
JAS.5.17	Пегъымбар Иляс
JAS.5.18	ЕтӀани Тхьэм елъэӀужьи, Тхьэм ощх къыригъэщхи, чӀыгум хэлъхэр къэкӀыжьынхэу ежьагъэх.
JAS.5.19	Сшыхэр, шъуащыщэу зыгорэ шъыпкъагъэм игъогу текӀы хъумэ, ар гъогу занкӀэм тезгъэхьажьырэм мыр ерэшӀ: 
JAS.5.20	псэкӀодышӀэ цӀыфэу игъогу пхэндж тетыр хэтми гъогу занкӀэм тезгъэхьажьырэм адрэр лӀэныгъэм къыхищыжьынышъ, псэкӀодыбэхэри къыфэгъущтых.
1PE.1.1	Сэ сы Петр, Исус Христос сыриапостол. Шъо Тхьэм ицӀыф лъапӀэхэу зэбгырыкӀыгъэхэу хэкухэу Понт, Галатие, Каппадокие, Асие, Битиние ащыпсэухэрэм мы тхылъыр къышъуфэсэтхы. 
1PE.1.2	Тхьэу Ты лъапӀэм ыпэкӀэ зэриухэсыгъэм тетэу, ибынхэм ащыщ шъухъунэу шъукъыхихыгъ, ежь ы Псэ ЛъапӀи шъугухэр егъэкъэбзэ зэпыт, Исус Христос нахьыбэрэ шъуедэӀуным паий, ащ ылъэу къащым щыкӀэкӀыгъэмкӀэ къабзэ шъухъуным паий. Тхьэм ынэшӀу инэу къышъущерэфэ зэпыт, гупсэфышхуи къышъуерэт зэпыт.
1PE.1.3	Тхьэу, ти Зиусхьан Исус Христос я Тэ щытхъушхор ий! Исус лӀагъэхэм къызэрахигъэтэджыкӀыжьыгъэмкӀэ Тхьэм игукӀэгъушхокӀэ икӀэрыкӀэу тыкъалъфыжьыгъэу тигъэхъугъ. Аущтэу мыкӀодыжьын гугъапӀэ тиӀэ хъугъэ, 
1PE.1.4	ӀахьышӀоу Тхьэм ицӀыфхэм афигъэхьазырыгъэри къытлъыӀэсыщт. А мыкӀодыжьын ӀахьышӀоу щыкӀагъэ зимыӀэу, зэрэщытэу къанэрэр Тхьэм уашъом къыщышъуфеухъумэ. 
1PE.1.5	ШӀошъхъуныгъэ зэрэшъуиӀэм пае, Тхьэм илъэкӀыкӀэ шъукъеухъумэ, шъумыкӀодэу шъукъызэригъэнэжьыгъэр дунаим иаужырэ мафэхэм нафэу къэхъуным пае. 
1PE.1.6	Арышъ, зы тӀэкӀурэ къин зэфэшъхьаф зэрэшъущэчырэм пае, джы шъугу къеон фаеми, шъугушӀу. 
1PE.1.7	А къинхэр зыфэшъущэчыхэрэр шъуишӀошъхъуныгъэ загъэунэфыхэкӀэ, ащ ишъыпкъагъэ нафэ хъуныр ары. Дышъэм ишъыпкъагъэ машӀомкӀэ агъэунэфыми, а дышъэр кӀодыжьыщт. ШъуишӀошъхъуныгъэ а дышъэм нахьи нахь лъапӀ. Аущтэу Исус Христос къызыкӀожьыщт мафэм шъуишӀошъхъуныгъэ ишъыпкъагъэ пае, Тхьэм шъхьэкӀафи, щытхъуи, лъытэныгъи къышъуфишӀыщт. 
1PE.1.8	Исус Христос шъумылъэгъугъэми, шӀу шъолъэгъу. Джы дэдэми шъумылъэгъуми, ежьыркӀэ шӀошъхъуныгъэ шъуиӀ, гущыӀэкӀэ къэпӀон умылъэкӀынэу, щытхъушхо зыхэлъ гушӀогъошхуи шъугухэм арылъ. 
1PE.1.9	Сыда пӀомэ, аужыпкъэм шъуишӀошъхъуныгъэкӀэ шъумыкӀодэу Тхьэм шъукъызэригъэнэжьыщтым шъунэсы.
1PE.1.10	Тхьэм ынэшӀу къызэрэшъущифэщтым икъэбар зыгъэӀугъэ пегъымбархэм цӀыфхэр мыкӀодхэу Тхьэм къызэригъэнэжьыщтхэм ехьылӀэгъэ къэбар пстэури ауплъэкӀущтыгъэх, ахэри агъэунэфыщтыгъэх. 
1PE.1.11	Христос къинхэр ыщэчынхэшъ, ащ нэужым щытхъушхо иӀэ зэрэхъущтыр пегъымбархэм агухэм арылъ Христос ы Псэ ЛъапӀэ къызеӀом, уахътэу зигугъу ышӀыгъэри Христос къызэрэкӀожьыщт шӀыкӀэри пегъымбархэм зэрагъэшӀэнэу ыуж итыгъэх. 
1PE.1.12	Пегъымбархэм Ӏофхэу зигугъу ашӀыщтыгъэхэр ежьхэм ялъэхъан къэмыхъузэ, шъо шъуилъэхъан къызэрэхъущтыр Тхьэм къагуригъэӀогъагъ. Тхьэм ежь ы Псэ ЛъапӀэу уашъом къафыригъэхыгъэм илъэкӀыкӀэ КъэбарышӀур къышъозгъэӀугъэхэм мы Ӏофхэм якъэбар къышъуаӀотагъ. МэлэӀичхэри мы Ӏофхэм ахэплъыхьанхэу фаех.
1PE.1.13	Арышъ, шъуицыякӀэхэр дэупкӀагъэхэу, шъугухэмкӀэ шъухьазырэу шъущыт. ЩэӀагъэ зижъугъаӀ. Исус Христос къызыкӀожьыщт мафэм Тхьэм ынэшӀу къызэрэшъущифэщтым шъуишъыпкъэу шъущыгугъэу шъупаплъ. 
1PE.1.14	Шъыпкъэр зыфэдэр шъумышӀэу, шъуихъопсэ Ӏаехэм шъукъызэрэращэкӀыщтыгъэм фэдэу, джы сабый ӀорышӀэхэм афэдэу зыкъыряшъумыгъэщэкӀ. 
1PE.1.15	Ау Тхьэу зибынхэм ащыщ шъухъунэу къышъоджагъэр зэрэлъапӀэм фэдэу, шъори шъугу лъапӀэу, шъугу къабзэу шъушӀэрэ пстэури шъушӀэ. 
1PE.1.16	Сыда пӀомэ, Тхьэм къызэриӀорэр игущыӀэ тхыгъэхэм арыт
1PE.1.17	ЦӀыфхэм ятеплъэ емыплъэу, цӀыф пстэури зизэфэдэу, хэти ышӀагъэм тетэу шъыпкъагъэкӀэ хьыкум тезышӀыхьэрэ Тхьэм шъузелъэӀукӀэ, «О, Ты лъапӀ», – ешъоӀо. Арышъ, шъухымэу мы дунаим щыжъугъакӀорэ уахътэр Тхьэм шӀолӀыкӀ фышъуиӀэу щыжъугъакӀу. 
1PE.1.18	Сыда пӀомэ, зэрэшъушӀэрэм фэдэу, шъуятэжъхэм къакӀэныжьыгъэ псэукӀэу пкӀэ зимыӀэм шъухищыжьынэу Христос шъушъхьэ ыщэфыжьыгъ. Шъушъхьэ зэрищэфыжьыгъэр кӀодыжьын тыжьыныр е дышъэр арэп, 
1PE.1.19	Ежь ылъэу уасэ зыфэпшӀын умылъэкӀыщтыр ары нахь. Ежьыр щыкӀагъэ зимыӀэу, бжьыгъэ зытемылъ шъынэм фэд. 
1PE.1.20	Дунаир къыгъэхъуным ыпэкӀэ, Тхьэм Христос къыхихыгъ, ау джы дунаим икӀэухым шӀугъэ къыжъудигъэхъунэу Христос къэлъэгъуагъ. 
1PE.1.21	Христос ТхьэмкӀэ шӀошъхъуныгъэ шъуиӀэ ыгъэхъугъ. Тхьэр ары Христос лӀагъэхэм къахэзгъэтэджыкӀыжьыгъэр, щытхъушхори къезытыгъэр. Ащ пае ТхьэмкӀэ шӀошъхъуныгъэ шъуиӀэ хъугъэ, Тхьэми шъущэгугъы.
1PE.1.22	Шъыпкъэм шъузэредэӀугъэм пае, шъугухэр къабзэ хъугъэх. Джаущтэу шъушыхэр пцӀы хэмылъэу шӀу шъулъэгъух. Арышъ, гу къабзэкӀэ шӀу шъузэрэлъэгъу зэпыт, 
1PE.1.23	сыда пӀомэ, икӀэрыкӀэу шъукъалъфыжьыгъэшъ ары. ИкӀэрыкӀэу шъукъызэралъфыжьыгъэр кӀодыжьын чылапхъэп, мыкӀодыжьын чылапхъ нахь. А чылапхъэу щыӀэныгъэ къызхэкӀэу, Тхьэм игущыӀэу егъашӀэм зытетым тетэу къэнэжьыщтыр ары. 
1PE.1.24	Сыда пӀомэ, Тхьэм игущыӀэ тхыгъэхэм зэрарытэу
1PE.1.24	«ЦӀыф пстэури уцым фэд,
1PE.1.24	зэкӀэ ящытхъуи уцым икъэгъагъэ фэд.
1PE.1.24	Уцыр мэгъужьы, къэгъагъэри мэкӀодыжьы.
1PE.1.25	Ау Тхьэм игущыӀэхэр мыкӀодыжьхэу егъашӀэм къэнэх».
1PE.1.25	А гущыӀэхэр ары Тхьэм иӀорышӀэхэм къышъуагъэӀугъэхэр.
1PE.2.1	Арышъ, бзэджэгъэ пстэури, тхьагъэпцӀыгъэ пстэури, нэпитӀугъэри, шъугъони, цӀыфхэм ӀаекӀэ шъуатегущыӀэнри хэшъунэжьых. 
1PE.2.2	КъалъфыгъакӀэ сабыйхэр янэ ибыдзыщэ зэрэкӀэхъопсыхэрэм фэдэу, шъори Тхьэм игущыӀэхэу щэ къабзэм фэдэхэм шъуакӀэхъопс, ахэмкӀэ ины шъухъоу, шъумыкӀодэу Тхьэм шъукъыгъэнэжьыным пае. 
1PE.2.3	Сыда пӀомэ, Зиусхьаныр зэрэшӀур зэжъугъэшӀагъэ.
1PE.2.4	Зиусхьаным пэгъунэгъу шъухъу. Ары щыӀэныгъэ зиӀэ мыжъоу, цӀыфхэм зэрамыпэсэу чӀадзыжьыгъэр, ау Тхьэм ар къыхихыгъ, ежьыркӀэ ащ осэшхо иӀ. 
1PE.2.5	Шъори щыӀэныгъэ зиӀэ мыжъохэм шъуафэдэу, Тхьэм ы Псэ ЛъапӀэ зыдэщыӀэ унэшхом щыщ шъухъу. Джаущтэу дин пэщэ лъапӀэ шъухъущт, Исус Христос Ӏофэу ышӀагъэм пае, къурмэныпхъэхэу Тхьэм ыгу зэӀухэрэри гурэ псэрэкӀэ Тхьэм ешъухьылӀэшъущтых. 
1PE.2.6	Сыда пӀомэ, Тхьэм къызэриӀуагъэр игущыӀэ тхыгъэхэм арыт
1PE.2.6	«ШъукъэдаӀу, сэ къыхэсхыгъэу,
1PE.2.6	мыжъо лъапсэу осэшхо зиӀэр
1PE.2.6	Цион къалэм щысэгъэтӀылъы.
1PE.2.6	А мыжъомкӀэ шӀошъхъуныгъэ
1PE.2.6	зиӀэр кӀэгъожьыщтэп».
1PE.2.7	Шъо, шӀошъхъуныгъэ зиӀэхэмкӀэ, а мыжъом
1PE.2.7	«Унэ зышӀыхэрэм чӀадзыжьыгъэ мыжъор
1PE.2.7	унэр зыӀыгъырэ лъэпсэ дэдэ хъугъэ»,
1PE.2.8	ащ нэмыкӀэуи,
1PE.2.8	«ЦӀыфхэр зыгъэлъэпаорэ мыжъоуи,
1PE.2.8	цӀыфхэр чӀыгум тезгъэфэрэ мыжъошхоуи
1PE.2.8	Тхьэм игущыӀэхэм зэрямыдэӀухэрэм пае, мэлъэпаох, Тхьэм ахэмэ зэрафигъэнэфагъэм фэдэу.
1PE.2.9	Ау шъо Тхьэм къыхихыгъэ лӀакъоу, Тхьэу пачъыхьэм иӀорышӀэ дин пащэхэу, лъэпкъ лъапӀэу, Тхьэм ицӀыфхэу шъущыт. Аущтэу зыкӀэхъугъэр шӀункӀым шъукъыхэкӀыжьынышъ, нэфынэ гъэшӀэгъонышхом шъухэхьанэу къышъоджэгъэ Тхьэм иӀоф гъэшӀэгъонхэр жъугъэӀунхэр ары. 
1PE.2.10	Пасэм Тхьэм шъурилъэпкъыгъэп, джы Тхьэм шъурилъэпкъ. Пасэм Тхьэм гукӀэгъу къышъуфишӀыщтыгъэп, джы гукӀэгъу къышъуфешӀы.
1PE.2.11	СилъапӀэхэр, шъо, хымэхэу мы дунаим хымэхэсхэу щыпсэухэрэм, хъопсэ Ӏаехэу шъупсэ къыпэуцухэрэм защышъудзыенэу сышъолъэӀу. 
1PE.2.12	Тхьэр зымышӀэхэрэм апашъхьэ дахэу шъущызекӀу. Сыда пӀомэ, «Мы цӀыфхэр бзэджашӀэх» аӀозэ, ӀаекӀэ шъуигугъу ашӀыми, шъуишӀушӀагъэхэр алъэгъунхэшъ, Тхьэр ахэмэ зяплъыщт мафэм ахэми Тхьэм щытхъу фашӀыщт.
1PE.2.13	Зиусхьаным игъогу шъузэрэрыкӀорэм пае, тетыгъо зиӀэ цӀыф пстэуми шъуафэӀорышӀ: зэкӀэмкӀи, тетыгъо зиӀэ пачъыхьэр арыми, ащ шъуфэӀорышӀ, 
1PE.2.14	бзэджашӀэхэм къин атезылъхьанэуи, шӀу зышӀэхэрэм ащытхъунхэуи пачъыхьэм къыгъэкӀогъэ Ӏэшъхьэтетхэр арыми, ахэмэ шъуафэӀорышӀ. 
1PE.2.15	Сыда пӀомэ, шӀу зэрэтшӀэрэмкӀэ гулъытэ зимыӀэ цӀыфхэу зи зымышӀэхэрэм ажэ ядгъэубытыныр ары Тхьэр зыфаер. 
1PE.2.16	ШъхьафитыныгъэкӀэ шъузекӀу, ау бзэджэшӀэнымкӀэ шъхьафитыныгъэр ушъхьагъу шъумышӀы, ау Тхьэм иӀорышӀэхэм яфэшъуашэу шъузекӀу. 
1PE.2.17	ЦӀыф пстэуми лъытэныгъэ афэшъушӀ, шъушыхэри шӀу шъулъэгъух, Тхьэми шъущыщын, пачъыхьэми лъытэныгъэ фэшъушӀ.
1PE.2.18	Шъо, унэӀутхэр, лъытэныгъэ пстэумкӀи шъуитхьэматэхэм шъуафэӀорышӀ, тхьэмэтэ шъабэу, шэнышӀом изакъоп, тхьэмэтэ пхъашэри ары. 
1PE.2.19	Сыда пӀомэ, лажьэ имыӀэми, къин зырагъэщэчкӀэ, Тхьэм егупшысэу ыгукӀэ щэӀагъэ зиӀэр ары Тхьэм ыгу зэӀурэр. 
1PE.2.20	Ау мыхъун шъушӀагъэу къызышъуаохэкӀэ, шъугухэмкӀэ щэӀагъэ зижъугъаӀэмэ, шъоркӀэ сыд фэдэ щытхъуа ащ хэлъыр? Ау шӀу шъушӀэ пэтми, къин зышъуагъэщэчкӀэ, шъугухэмкӀэ щэӀагъэ зижъугъэӀэныр ары Тхьэм ыгу зэӀурэр. 
1PE.2.21	Аущтэу шъузекӀонэу Тхьэр къышъоджагъ, сыда пӀомэ, Христоси шъощ пае къин ыщэчыгъ, илъэужхэм шъуарыкӀонэу шъушӀапхъэхэри шъуигъэлъэгъугъ. 
1PE.2.22	«Ежь псэкӀод зи ышӀагъэп, узгъэпцӀэн гущыӀи ыжэ къыдэкӀыгъэп». 
1PE.2.23	Къехъоныщтыгъэхэми, яхъоныжьыщтыгъэп. Къин езгъэщэчыщтыгъэ цӀыфхэми, «Сэ къин шъозгъэщэчыжьыщт» ариӀуагъэп, ау а Ӏофыр цӀыфхэм хьыкум зэфагъэкӀэ атезышӀыхьэрэ Тхьэм фигъэзагъ. 
1PE.2.24	Къащым зытыраӀулӀэм, типсэкӀодхэр ттырихызэ, ахэмэ яфэшъошэ къиныр ежь ыпкъ тырилъхьагъ, псэкӀодым лъэкӀ къытфыримыӀэным ыкӀи шъыпкъэм тыфэпсэуным апае. Ежь иуӀагъэхэмкӀэ шъуигъэхъужьыгъ. 
1PE.2.25	Сыда пӀомэ, шъо мэл гъощагъэхэм шъуафэдагъ, ау шъупсэхэм яухъумакӀоу, шъуимэлахъо дэжь джы шъукъэкӀожьыгъ.
1PE.3.1	Шъо, шъузхэм, шъосэӀо, шъуилӀыхэм шъуафэӀорышӀ. Ар шъушӀэмэ, ахэмэ ащыщхэр Тхьэм игущыӀэхэм ямыдэӀухэми, шъо, шъузхэм, зи шъумыӀоу, шъуизекӀуакӀэкӀэ шӀошъхъуныгъэ яӀэ хъущт, 
1PE.3.2	гукъэбзагъэ шъуиӀэу Тхьэм шъушӀолӀыкӀэу шъузэрэпсэурэр залъэгъукӀэ. 
1PE.3.3	Дахэ шъузышӀырэр шъуитеплъэу щэрэмыт, шъхьац блэнри, дышъэкӀэ зыжъугъэдэхэнри, щыгъын дахэхэри арэу орэмыхъу, 
1PE.3.4	ау цӀыфхэм амылъэгъоу, шъугухэм арылъэу, гушъэбагъэмрэ гупсэфымрэ къарыкӀырэ дэхагъэу мыкӀодыжьыщтыр арэу орэхъу дахэ шъузышӀырэр. ТхьэмкӀэ ащ осэшхо иӀ. 
1PE.3.5	Сыда пӀомэ, джары пасэм бзылъфыгъэ лъапӀэхэу Тхьэм щыгугъыщтыгъэхэм зызэрагъэдахэщтыгъэр, ялӀыхэми афэӀорышӀэщтыгъэх. 
1PE.3.6	Аущтэу Сарэ
1PE.3.7	Шъо, лӀыхэм, шъосэӀо, гурыӀоныгъэкӀэ шъуишъузхэм шъуадэзекӀу. Сыда пӀомэ, ахэмэ акӀуачӀэ шъо шъукӀуачӀэ нахьи нахь макӀэшъ ары. Лъытэныгъи афэшъушӀ, сыда пӀомэ, шъо шъуигъусэу Тхьэм ынэшӀу щыфэныгъэкӀэ ахэми ӀахьышӀоу щыӀэныгъэ къаретышъ ары. Аущтэу шъушӀэмэ, шъуитхьэлъэӀухэм зи къапэуцужьыщтэп.
1PE.3.8	Аужыпкъэм шъо пстэуми зыгу-зыпсэу шъущыт. Зыр зым фэгумэкӀэу, шъузэкъошэу шъузэрэхъугъэм пае, шӀу шъузэрэлъэгъоу, гукӀэгъу шъуиӀэу, пэгагъэ шъугухэм арымылъэу шъузекӀу. 
1PE.3.9	Бзэджагъэм бзэджагъэкӀэ шъупэмыгъокӀыжь, хъуанэрэми шъуемыхъоныжь. Ащ ычӀыпӀэкӀэ, «Тхьэм ынэшӀу къышъущерэф» яшъуӀу; сыда пӀомэ, ибынхэм ащыщ шъухъунэу Тхьэр къызфышъоджагъэр ынэшӀу къызэрэшъущифэрэр ӀахьышӀоу къышъулъыӀэсыныр ары. 
1PE.3.10	Сыда пӀомэ,
1PE.3.10	«ЩыӀэныгъэр шӀу зылъэгъоу,
1PE.3.10	мэфэшӀухэр зылъэгъу зышӀоигъо цӀыфым,
1PE.3.10	бзэджэ Ӏоным ыбзэгу щерэухъум,
1PE.3.10	ыӀупэхэри тхьагъэпцӀыгъэм щерэухъумэх.
1PE.3.11	Бзэджагъэм зыщерэдзыий, шӀу ерэшӀ.
1PE.3.11	Зэзэгъыныгъэм игъогу лъыхъоу ыуж ерэт.
1PE.3.12	Сыда пӀомэ, Зиусхьаным ынаӀэ
1PE.3.12	шъыпкъагъэ зиӀэ цӀыфхэм атырегъэты.
1PE.3.12	ЫтхьакӀумэхэри ахэмэ ятхьэлъэӀухэм ядэӀух.
1PE.3.12	Ау бзэджашӀэхэм Зиусхьаным ыкӀыб афегъазэ,
1PE.3.12	(дунаим тыригъэкӀодыкӀынхэм пае)». 
1PE.3.13	Шъуишъыпкъэу шӀушӀэным ыуж шъуитмэ, хэт зиягъэ къышъозгъэкӀын зылъэкӀыщтыр? 
1PE.3.14	Ау шъыпкъагъэм пае къин шъущэчми, гъогу мафэ шъутеуцуагъ. Арышъ, цӀыфхэм зяшъумыгъэгъащт, зыми зешъумыгъэгъэгумэкӀ. 
1PE.3.15	Зиусхьанэу Тхьэр шъугухэмкӀэ жъугъэлъапӀэ. ГугъапӀэу шъуиӀэмкӀэ хэт къышъоупчӀыми, гушъэбагъэ шъуиӀэу Тхьэм шъушӀолӀыкӀэу пэгъокӀ ешъутыжьынэу сыдигъуи хьазырэу шъущыт. 
1PE.3.16	Мыхъун зи зыдэшъумышӀэжьэу шъугухэр къабзэу щыжъугъэтых, Христос зыгу илъхэм яфэшъуашэу шъуизекӀокӀэ дэгъу ехъоныхэрэр аӀуагъэхэмкӀэ укӀытэжьынхэм пае. 
1PE.3.17	Тхьэр аущтэу фаемэ, шӀу зэрэшъушӀэрэм пае, къин шъущэчыныр нахьышӀу, бзэджэшӀэным пае къин шъущэчыным нахьи. 
1PE.3.18	Сыда пӀомэ, Христос Тхьэм пэгъунэгъу тигъэхъуным пае, типсэкӀодхэм апае зэ къин ыщэчыгъ, джыри зэ ахэмэ къин афимыщэчыжьынэу. Ежь шъыпкъагъэ иӀэу, шъыпкъагъэ зимыӀэхэм апае къин ыщэчыгъ. ЦӀыфхэм загъалӀэм, лӀэн фэе цӀыфыгъ. Тхьэм ар лӀагъэхэм къызахегъэтэджыкӀыжьым, мылӀэн псагъ. 
1PE.3.19	Ы Псэ илъэкӀыкӀэ чӀыпӀэ шӀункӀым
1PE.3.20	Ахэр арыгъэх Нухьэ
1PE.3.21	Ащ фэдэу, зызэряжъугъэумэхъырэмкӀэ Исус Христос лӀагъэхэм къызэрахэтэджыкӀыжьыгъэм пае, шъумыкӀодэу Тхьэм джы шъукъегъэнэжьы. Зяжъугъэумэхъыныр зыфасӀорэр шъупкъыхэм шӀоир атешъуукъэбзыкӀыныр арэп, шъугухэмкӀэ мыхъун зи зыдэшъумышӀэжьэу, Тхьэм шъуфэшъыпкъэнэу гущыӀэ ешъутыныр ары нахь. 
1PE.3.22	Исус Христос уашъом дэкӀоягъэу джы мэлэӀичхэри, тетыгъорэ лъэкӀрэ зиӀэхэри ежь фэӀорышӀэхэу Тхьэм иджабгъукӀэ гос.
1PE.4.1	Арышъ, Христос ыпкъыкӀэ къин зэрищэчыгъэм пае, шъори ежь игупшысакӀэкӀэ лъэкӀ зижъугъэӀэн фае, сыда пӀомэ, хэтми ыпкъыкӀэ къин зыщэчыгъэм псэкӀодым иӀоф хэлъыжьэп. 
1PE.4.2	Аущтэу мы дунаим тыщыпсэунэу къытфэнэжьырэ мафэхэм цӀыфхэр зыкӀэхъопсырэ Ӏофхэм атетэу тымызекӀожьэу, Тхьэр зэрэфаем тетэу тэзекӀо. 
1PE.4.3	Тхьэр зымышӀэрэ цӀыфхэр зекӀонхэу зэрякӀасэм фэдэу, шъори пасэм шъузэрэзекӀощтыгъэр икъугъэба? Мыхъо-мышӀэ псэукӀэм зешъутызэ шъупсэущтыгъ, хъопсэ шӀойхэми шъукъыращэкӀыщтыгъ, утэшъоными, ешхэ-ешъоными шъушъхьарытӀупщэу шъуапылъыщтыгъ. Тхьэ нэпцӀ гъэлъэпӀэн емыкӀуми шъухэтыщтыгъ. 
1PE.4.4	Ахэмэ ямыхъо-мышӀэ псэукӀэу гъунэ зимыӀэм джы гъусэ шъузэрэфэмыхъурэм пае, агъэшӀагъо ыкӀи къышъохъоных. 
1PE.4.5	Ау бэ темышӀэу псэухэми лӀагъэхэми хьыкум атезышӀыхьащтым джэуап ратын фае. 
1PE.4.6	Сыда пӀомэ, Христос лӀагъэхэми
1PE.4.7	Ау Ӏоф пстэуми якӀэух къэблэгъагъ. Арышъ, Тхьэм шъуишъыпкъэу шъуелъэӀушъуным пае, гурыӀоныгъи щэӀэныгъи зижъугъаӀ. 
1PE.4.8	ЗэкӀэмэ апэу шъугу етыгъэу шӀу шъузэрэлъэгъу, сыда пӀомэ, шӀулъэгъуныгъэм псэкӀодыбэ егъэгъу. 
1PE.4.9	Шъумытхьаусыхэу шъузэрэгъэхьакӀ. 
1PE.4.10	Тхьэм ынэшӀу щыфэныгъэкӀэ лъэкӀ зэфэшъхьафхэу шъуӀэ къырилъхьагъэхэм шӀоу шъуарылажьэу, лъэкӀэу Тхьэм хэти ыӀэ къырилъхьагъэмкӀэ ишӀуагъэ адрэхэм арерэгъэкӀыжь. 
1PE.4.11	КъэгущыӀэрэм Тхьэм дэжь къикӀырэ гущыӀэхэр къерэӀожьых. ЦӀыфхэм зишӀуагъэ язгъэкӀырэм Тхьэм лъэкӀэу къыритырэмкӀэ ишӀуагъэ арерэгъэкӀ. Ар шъушӀэмэ, Исус Христос шъугухэм зэрарылъым пае, шъушӀэрэ пстэумкӀи цӀыфхэм Тхьэм щытхъу фяжъугъэшӀыщт. МыкӀодыжьын щытхъушхори лъэкӀышхори Тхьэм ий. Амин.
1PE.4.12	СилъапӀэхэр, шъуишъыпкъагъэ зыгъэунэфырэ къинышхоу шъущэчырэр
1PE.4.13	Ау Христос къинхэу ыщэчыгъэхэмкӀэ Ӏахь зэрэшъуиӀэм пае шъугушӀу, сыда пӀомэ, Христос щытхъушхо иӀэу къызылъэгъощт мафэм гушӀогъошхо шъуиӀэщт. 
1PE.4.14	Христос ыцӀэ зэрэжъугъэлъапӀэрэм пае, цӀыфхэр къышъохъонхэмэ, гъогу мафэ шъутеуцуагъ, сыда пӀомэ, Тхьэм ы Псэ ЛъапӀэу щытхъушхо зиӀэр шъуигъусэ. 
1PE.4.15	Шъуащыщэу зыгорэм къин ыщэч хъумэ, зыкӀищэчырэр цӀыф укӀакӀоу, е тыгъуакӀоу, е бзэджашӀэу, е иӀоф зыхэмылъым пылъышъ арэу орэмыхъу. 
1PE.4.16	Ау Христос игъогу зэрэрыкӀорэм пае, зыгорэм къин ыщэчымэ, орэмыукӀытэ, ау Христос игъогу рыкӀохэрэм зэращыщым пае, Тхьэм щытхъу ферэшӀ. 
1PE.4.17	Сыда пӀомэ, Тхьэм ежь иунагъо хьыкум тыришӀыхьанэу зиублэщт уахътэр къэсыгъ. ХьыкумшӀэныр тэркӀэ къеублэмэ, Тхьэм икъэбарышӀу емыдэӀухэрэм сыда къяхъулӀэщтыр?
1PE.4.18	«Шъыпкъагъэ зиӀэ цӀыфхэри ерагъэу мыкӀодхэу къэнэжьхэмэ, Тхьэм шӀолӀыкӀ фызимыӀэхэми псэкӀод зышӀэхэрэми сыда къяхъулӀэщтыр?» 
1PE.4.19	Арышъ, Тхьэр зыфаем тетэу къин зыщэчыхэрэм, Тхьэу ахэр къэзгъэхъугъэу узщыгугъыщтым ыӀэ зырарэлъхьи, шӀу арэшӀэ зэпыт.
1PE.5.1	Чылыс зэӀукӀэм инахьыжъхэу къышъухэтхэм сышъолъэӀу. Сэри чылыс зэӀукӀэ горэм инахьыжъхэм сащыщ. Христос къинэу ыщэчыгъэхэм сыряшыхьат, Христос ищытхъушхоу къэлъэгъощтымкӀи Ӏахь сиӀэщт. СызэрэшъолъэӀурэр мыры: 
1PE.5.2	Мэлахъом мэлхэм ынаӀэ зэратыригъэтырэм фэдэу, шъори Тхьэм ицӀыфхэу шъуадэжь щыӀэхэм мэлахъо шъуафэхъуи, шъунаӀэ атежъугъэт, егъэзыгъэ хэмылъэу, ау шъуигуапэу, Тхьэм ыгу зэӀурэм фэдэу. Мылъкум шъукӀэмыхъопсэу, шъугу етыгъэу ахэмэ шъуафэлажь. 
1PE.5.3	Ау шъуӀэ илъ цӀыфхэм лӀыгъэкӀэ тетыгъо афышъуиӀэу шъуадэмызекӀу, ау шапхъэ шъуафэхъуным пае, шӀу шъушӀэ. 
1PE.5.4	ЕтӀанэ Христосэу апэрэ мэлахъор къызылъэгъожькӀэ, текӀоныгъэм итанджэу щытхъушхо зиӀэу мыкӀодыжьыщтыр къышъуитыщт.
1PE.5.5	Шъо, ныбжьыкӀэхэри, нахьыжъхэм шъуафэӀорышӀ. Пэгагъэ шъугухэм арымылъэу шъузэфыщыт, сыда пӀомэ,
1PE.5.5	«Тхьэр пэгагъэ зыгу илъ цӀыфым пэуцу,
1PE.5.5	ау пэгагъэ зыгу имылъым ынэшӀу къыщефэ».
1PE.5.6	Арышъ, лъэкӀ зиӀэ Тхьэм ыпашъхьэ зыщыжъугъэцӀыкӀу, ежь ыгъэнэфэгъэ уахътэр къызыскӀэ, шъукъыӀэтыжьыным пае. 
1PE.5.7	ШъуигумэкӀ пстэури Тхьэм фэжъугъаз, сыда пӀомэ, ащ ынаӀэ къышъутырегъэтышъ ары.
1PE.5.8	ЩэӀагъэ зижъугъаӀ, шъумычъыеуи шъусакъ. Гъуахъорэ аслъаным фэдэу, шъуипыеу шэйтаным зыгорэ зэхицунтхъэным лъыхъузэ къекӀухьэ. 
1PE.5.9	ШӀошъхъуныгъэм игъогу шъукъызэкӀэмыкӀожьэу шъутетэу, шэйтаным шъупэуцужь, сыда пӀомэ, шъушыхэм, дунаим тыдэ щыӀэхэми, ащ фэдэ къинхэр зэращэчыхэрэр шъошӀэ.
1PE.5.10	ЗэкӀэ шӀугъэрэ гукӀэгъурэ зиӀэ Тхьэм ищытхъушхоу мыкӀодыжьыщтымкӀэ Ӏахь шъуиӀэнэу къышъоджагъ, Христос Исус шъугухэм зэрарылъым пае. Зы тӀэкӀурэ къин зышъущэчырэ ужым, ежь Тхьэм шъукъызэтыригъэуцожьынышъ, шъугухэр ыгъэпытэнхэшъ, шӀошъхъуныгъэм игъогу шъукъызэкӀэмыкӀожьэу, пытэу шъутыригъэтыщт. 
1PE.5.11	МыкӀодыжьын лъэкӀышхор Тхьэм ий. Амин.
1PE.5.12	Сшы шъыпкъэу слъытэрэ Силуан
1PE.5.13	Тхьэм шъукъызэрэхихыгъэм фэдэу, Бабилэн
1PE.5.14	ШӀулъэгъукӀэ ӀаплӀ зэшъущэкӀызэ, шӀуфэс зэшъухыжь. Шъо зэкӀэ Христос зыгу илъхэм гупсэф Тхьэм къышъуерэт. Амин.
2PE.1.1	Исус Христос фэлажьэрэ иапостолэу Симон Петрэ ары мы тхылъыр къэзытхырэр. Сэ сы Симон Петрэ, Исус Христос сыфэлажьэ, сыриапостол. Ти Тхьэу, тымыкӀодэу тыкъэзгъэнэжьырэ Исус Христос изэфагъэкӀэ осэшхо зиӀэ шӀошъхъуныгъэу тиӀэм фэдэ шӀошъхъуныгъэ зиӀэ хъугъэ цӀыфхэр арых мы тхылъыр зыфэстхыхэрэр.
2PE.1.2	Ти Тхьэрэ ти Зиусхьан Исус Христосрэ нахьышӀоу зэрэшъушӀэхэрэмкӀэ Тхьэм ынэшӀу инэу къышъущерэфэ зэпыт, гупсэфышхуи къышъуерэт зэпыт.
2PE.1.3	Тхьэм шӀолӀыкӀ фытиӀэу тыпсэуным пае, тищыкӀэгъэ пстэури Тхьэм илъэкӀышхокӀэ Христос къытитыгъ. Аущтэу зыкӀишӀагъэр зищытхъушхокӀи зишӀугъэшхокӀи ибынхэм ащыщ тыхъунэу къытэджэгъэ Тхьэр зэрэтшӀэрэр ары. 
2PE.1.4	Аущтэу Тхьэм тыкъызэригъэгугъэгъэ Ӏахьышхохэу осэшхо зиӀэхэр къытитыгъэх, ахэмкӀи дунаим тет хъопсэ Ӏаехэу цӀыфхэр зыгъэкӀодхэрэм защышъудзыенышъ, Тхьэм ищытыкӀэ-псэукӀэ щыщ Ӏахь жъугъотыным пае.
2PE.1.5	Арышъ, шъуишӀошъхъуныгъэ шӀугъэри зэрэхэжъугъэхъоным ыуж шъуит; шӀугъэми шӀэныгъэр хэжъугъахъу; 
2PE.1.6	шӀэныгъэми щэӀэныгъэ хэжъугъахъу; щэӀэныгъэми теубытагъэ хэжъугъахъу; теубагъэми Тхьэм шӀолӀыкӀэу фышъуиӀэныр хэжъугъахъу; 
2PE.1.7	Тхьэм шӀолӀыкӀэу фышъуиӀэм зэкъошныгъэр хэжъугъахъу; зэкъошныгъэми шӀулъэгъур хэжъугъахъу. 
2PE.1.8	Мыхэр зэкӀэ шъухэлъхэу, ахахъохэмэ, зи шъумыгъахъэу, шӀугъи къышъухэмыкӀэу шъукъэнэщтэп, ти Зиусхьан Исус Христоси нахьышӀоу шъушӀэщт. 
2PE.1.9	Ау мы Ӏофхэр зыхэмылъ цӀыфыр нэшъу, ынэхэри зэтепӀуагъэх. А цӀыфым ипсэкӀодшӀагъэхэр Тхьэм зэрэригъэукъэбзыкӀыжьыгъэхэр щыгъупшэжьыгъ.
2PE.1.10	Аущтэу зэрэщытым пае, сшыхэр, Тхьэм ибынхэм ащыщ шъухъунэу къызэрэшъоджагъэри шъукъызэрэхихыгъэри къызэрэжъугъэшъыпкъэжьыным нахьыбэу ыуж шъуит зэпыт. Джаущтэу шъушӀымэ, Тхьэм игъогу егъашӀэми шъутекӀыщтэп, 
2PE.1.11	сыда пӀомэ, аущтэу тымыкӀодэу тыкъэзгъэнэжьырэ ти Зиусхьан Исус Христос и Тетыгъошхоу мыкӀодыжьыщтым шъучӀэхьанэу фит шъухъущт.
2PE.1.12	Арышъ, мы Ӏофхэр шъошӀэми, шъыпкъагъэми пытэу шъутет пэтми, мыхэр зэкӀэ шъугу къэзгъэкӀыжь зэпытыщт. 
2PE.1.13	Спкъы ичэтэнгъэӀагъэ сычӀэтэу сэпсэуфэ, мы Ӏофхэр шъугу къызэрэзгъэкӀыжьырэмкӀэ шъукъэзгъэущыныр тэрэзэу сэлъытэ. 
2PE.1.14	Бэ темышӀэу спсэ спкъы зэрэхэкӀыжьыщтыр сэшӀэ, ти Зиусхьан Исус Христос къызэрэзгуригъэӀуагъэм фэдэу. 
2PE.1.15	Мы дунаим сызехыжьырэ ужми, мы Ӏофхэр сыдигъуи шъугу къыжъугъэкӀыжьышъуным джы сыпылъыщт.
2PE.1.16	Исус Христос лъэкӀышхоу иӀэмрэ дунаим къызэригъэзэжьыщтымрэ якъэбар къызышъотэгъэӀум, зэгъэкӀугъэу къэтыугупшысыгъэ тхыдэжъхэр къышъуфэтӀотагъэкӀэ арэп, тэ тынэхэмкӀэ ежь ищытхъушхо тлъэгъугъэ нахь. 
2PE.1.17	Сыда пӀомэ, «Мары сэ шӀу слъэгъурэ с Къо кӀасэу сыгу зэӀурэр» 
2PE.1.18	А макъэу уашъом къиӀукӀыгъэр тэ ттхьакӀумэхэмкӀэ зэхэтхыгъ, сыда пӀомэ, тыригъусэу Ӏошъхьэ лъапӀэм тытетыгъ.
2PE.1.19	Джы нахь лъэшэу цыхьэ афэтэшӀы пегъымбархэм къаӀогъэ гущыӀэхэм. Нэф къэшъынышъ
2PE.1.20	ЗэкӀэми анахьэу мыр шъушӀэн фае: Тхьэм игущыӀэ тхыгъэхэм арытхэу пегъымбархэм къаӀуагъэхэр зыми ежь-ежьырэу зэхифынхэ ылъэкӀыщтэп. 
2PE.1.21	Пегъымбархэм ягущыӀэхэр ежь-ежьырэу къаӀуагъэхэп, ау Тхьэм ы Псэ ЛъапӀэ а гущыӀэхэр пегъымбархэм агухэм къарилъхьэхи, къаригъэӀуагъ.
2PE.2.1	Ау Тхьэм илъэпкъ пегъымбар нэпцӀхэри хэтыгъэх. Ащ фэдэу дин гъэсэкӀо нэпцӀхэр шъори къышъухэтыщтых. ЦӀыфхэр зыгъэунэхъун Ӏофхэм афагъэсэщтых. Ашъхьэ зыщэфыжьыгъэ Зиусхьанри адэщтэп. Аущтэу псынкӀэу ежьхэм загъэунэхъужьы. 
2PE.2.2	Ахэмэ ямыхъо-мышӀэ псэукӀэ игъогу цӀыфыбэ техьащт, аущтэуи шъыпкъагъэм игъогу цӀыфыбэ къырагъэхъоныщт. 
2PE.2.3	ЯнэйпсыягъэкӀэ гущыӀэ нэпцӀхэр къаӀохэзэ, шъуишӀуагъэ зэрагъэкӀыщт. Тхьэм ахэр зигъэмысэхэрэр бэшӀагъэ, Тхьэу ахэр зыгъэкӀодыщтри чъыерэп.
2PE.2.4	Сыда пӀомэ, мэлэӀичхэу псэкӀод зышӀагъэхэми Тхьэр ашъхьасыгъэп, ау Ӏэхъу-лъэхъухэр атырилъхьи, цӀыфхэм хьыкум зыщатыришӀыхьащт ахърэт мафэм нэс, джэхьнэмым ишӀункӀ хэтынхэу фигъэзагъэх. 
2PE.2.5	Тхьэр пасэми дунаим къышъхьасыгъэп, псы къиушхор
2PE.2.6	Къалэхэу Содомрэ Ӏаморрэрэ
2PE.2.7	Шъыпкъагъэ зиӀэ Лутэу
2PE.2.8	сыда пӀомэ, мы лӀэу шъыпкъагъэ зиӀэр адэпсэоу, хабзэ зыхэмылъ Ӏофхэу ашӀэщтыгъэхэр зилъэгъукӀэ ыкӀи зызэхиххэкӀэ, мафэ къэси ыгоу шъыпкъагъэ зиӀэм къеощтыгъ. 
2PE.2.9	Ащ фэдэу Тхьэм шӀолӀыкӀ фызиӀэхэм яшӀошъхъуныгъэ гъэунэфыгъэ хъу зыхъукӀэ, зэрэхищыжьыщт шӀыкӀэр ешӀэ ащ. Шъыпкъагъэ зимыӀэхэми ябзэджагъэ аригъэпщыныжьызэ, ахърэт мафэм нэс къызэригъэнэщт шӀыкӀэри ешӀэ Тхьэм, 
2PE.2.10	зэкӀэми апэу цӀыфхэу зипсэкӀодышӀэ шэныжъым ихъопсэ мыкъабзэхэм къыращэкӀхэу, тетыгъо зиӀэхэр зэзымыпэсхэрэр ары. Дысыхэу, къаигъэхэу, уашъом щытхъушхо щызиӀэхэми яхъоныным щыщынэхэрэп. 
2PE.2.11	МэлэӀичхэм а цӀыфхэм анахьи нахь лъэкӀи, тетыгъуи яӀэ пэтми, Тхьэм ыпашъхьэ ахэмэ щяхъонхэрэп ыкӀи щагъэмысэхэрэп. 
2PE.2.12	Ау мы цӀыфхэр зыфэдэхэр акъыл зимыӀэ хьэкӀэ-къуакӀэхэу зипсэукӀэ къырищэкӀхэрэм фэдэхэу зекӀохэрэр ары. А цӀыфхэр аубытынхэм ыкӀи агъэкӀодынхэм пае къэхъугъэх. Зи зыхамышӀыкӀрэ Ӏофхэм яхъоных ахэр. НэмыкӀрэ цӀыфхэр зэрагъэунэхъухэрэмкӀэ ежьхэм загъэунэхъужьы.
2PE.2.13	Бзэджагъэу ашӀагъэм ифэшъуашэ агъотыжьыщт а цӀыфхэм. Мэфэ реным ахъщабэ зытырагъэкӀодэжьыныр, загъэтхъэжьыныр ягуап. КъызыжъудашхэхэкӀэ, укӀытагъохэу загъэпсы, нэпэтеххэу мэзекӀох, шъузэрагъапцӀэрэмкӀэ загъэтхъэжьы. 
2PE.2.14	Зинэ шӀэным анэхэр фалӀэхэу, псэкӀодшӀэнымкӀэ загъэшхэкӀын алъэкӀырэп. Тхьэм игъогу яшъыпкъэу темытхэр зыӀэпащэх. Агухэр нэйпсыягъэм есагъэх, ахэмэ Тхьэм ынае къащифагъ. 
2PE.2.15	Гъогу занкӀэм текӀыхи, гъощагъэх. Босор ыкъоу БалаӀам
2PE.2.16	Ау бзэджагъэу ышӀагъэм пае, щыдыр къегыигъ. Щыдэу бзэ зимыӀэр цӀыф макъэкӀэ къэгущыӀи, пегъымбарым иакъылынчъагъэ пэуцугъ.
2PE.2.17	А цӀыфхэр псынэ игъукӀыжьыгъэхэми жьыбгъэшхом зэрифэрэ ошъуапщэхэми афэдэх. МыкӀодыжьын шӀункӀым икуупӀэ Тхьэм ахэмэ афигъэнэфагъ. 
2PE.2.18	Ахэмэ пэгагъэ зыхэлъ гущыӀэхэмрэ пкӀэ зимыӀэ гущыӀэхэмрэ къаӀохэзэ, гъогу пхэнджым гъощагъэхэу тетхэм къаӀэпыкӀыжьхэу зыублэгъэ цӀыфхэр зыӀэпащэх. Ахэр зэрызыӀэпащэхэрэ шӀыкӀэр мары: цӀыфым ипсэкӀодышӀэ шэныжъыр зыкӀэхъопсыхэрэ Ӏофхэр агъэцэкӀэнхэуи, мыхъо-мышӀэ псэукӀэм зыратынэуи агъэгушхох. 
2PE.2.19	Шъхьафитыныгъэу зыфаӀорэмкӀи агъэгугъэх, ау ежьхэр кӀодыным ипщылӀых, сыда пӀомэ, сыд щыщми тетыгъо къыпфызиӀэм ипщылӀ ухъугъ. 
2PE.2.20	А цӀыфхэм ти Зиусхьанэу, тымыкӀодэу тыкъэзгъэнэжьырэ Исус Христос зэрашӀагъэмкӀэ дунаим ибзэджэгъэ шӀоим зыщадзыягъэу, ау етӀанэ бзэджагъэм зырагъэубытыжьэу, тетыгъо къафыриӀэу хъужьмэ, кӀэухым дэжь ахэмэ яӀоф ыпэм нахьи нахь Ӏае мэхъу. 
2PE.2.21	Шъыпкъагъэм игъогу ашӀагъэу, етӀанэ текӀыжьхэу унэшъо лъапӀэу къафагъэнагъэм акӀыб фагъэзэным нахьи, Христос икъэбарышӀу игъогу амышӀагъэмэ, а цӀыфхэмкӀэ нахьышӀущтыгъ. 
2PE.2.22	ГущыӀэжъ шъыпкъэм тетэу ахэмэ къяхъулӀагъ: «Хьэм
2PE.3.1	Мыры ятӀонэрэ тхылъэу къышъуфэстхырэр, силъапӀэхэр. Мы тхылъитӀур къызкӀышъуфэстхыгъэр мы Ӏофхэр шъугу къэзгъэкӀыжьызэ, акъылыгъэ хэлъэу шъуязгъэгупшысэныр ары. 
2PE.3.2	Пегъымбар лъапӀэхэм къаӀогъэ гущыӀэхэри, ти Зиусхьанэу тымыкӀодэу Тыкъэзгъэнэжьырэм шъуиапостолхэм къаригъэӀогъэ унашъори шъугу къэжъугъэкӀыжьынэу сыфай.
2PE.3.3	ЗэкӀэмэ анахьэу мыр шъушӀэн фае: мы дунаим иаужыпкъэрэ мафэхэм мыукӀытэрэ кӀэнэкӀакӀохэр къэлъэгъощтых. Яхъопсэ Ӏаехэм къыращэкӀхэзэ, ахэмэ 
2PE.3.4	моущтэу аӀощт: «Исус къыгъэзэжьынэу тыкъыгъэгугъагъ. Адэ тыдэ щыӀа? Сыда пӀомэ, тятэжъхэр дунаим ехыжьыгъэх, ау Тхьэм дунаир къызигъэхъугъэм щегъэжьагъэу зэкӀэ зытетыгъэм тет». 
2PE.3.5	Аущтэу егупшысэхэу, бэшӀагъэу Тхьэм игущыӀэкӀэ уашъохэмрэ чӀылъэмрэ псым къыхигьэшӀыкӀыхэу, псымкӀэ къызэригъэхъугъэхэр ашӀэрэп. 
2PE.3.6	Псыри Тхьэм пэсэрэ дунаим къытыригъауи, ыгъэкӀодыгъагъ. 
2PE.3.7	Ащ фэдэу джырэ уашъохэмрэ джырэ чӀылъэмрэ а гущыӀэ дэдэмкӀэ Тхьэм машӀом къыфигъэнэжьыгъэх. Тхьэм цӀыфхэм хьыкум атыришӀыхьанышъ, ежь шӀолӀыкӀ фызимыӀэхэр зыкӀодыжьыщт ахърэт мафэм нэс ахэр къыгъэнэщтых.
2PE.3.8	Мы шъыпкъэр шъоркӀэ мынафэу щэрэмыт, силъапӀэхэр: Зиусхьаным дэжькӀэ зы мафэр илъэс миным фэд, илъэс минри зы мафэм фэд. 
2PE.3.9	ЦӀыф куп зэрэгугъэрэм фэдэу, Зиусхьаным Ӏофхэу цӀыфхэр къызэригъэгугъагъэхэр ыгъэцэкӀэнхэр ыгъэгужъощтэп. Ау Тхьэм щэӀагъэ къышъуфыриӀ, сыда пӀомэ, зы цӀыфи кӀодынэу фэмыеу, цӀыф пстэури япсэкӀодхэм афыкӀэгъожьынхэу фаешъ ары.
2PE.3.10	Ау Зиусхьаныр къызыкӀожьыщт мафэр тыгъуакӀом фэдэу амышӀахэу къэсыщт. А мафэм мэкъэшхо пыӀукӀызэ, уашъохэр кӀодыжьыщтых, мы дунаир зыхэшӀыкӀыгъэ пстэури машӀом хэстыхьанхэшъ, кӀодыжьыщтых. ЧӀылъэри ащ тет пстэури машӀом хэстыхьажьыщтых.
2PE.3.11+2PE.3.12	ЗэкӀэри аущтэу зэрэкӀодыжьыщтым пае, Тхьэм имафэ шъупаплъэу, а мафэр нахь псынкӀэу къызэрэсыщтым ыуж шъуитэу, гу къабзэкӀи Тхьэм шъушӀолӀыкӀэу шъупсэун фае. А мафэр къызыскӀэ, уашъохэр машӀокӀэ кӀодыжьыщтых. Дунаир зыхэшӀыкӀыгъэхэри фэбэшхом ыгъэткӀущтых. 
2PE.3.13	Ау Тхьэм тыкъызэригъэгугъагъэм тетэу, шъыпкъагъэ зыдэщыӀэ ошъуакӀэри чӀылъакӀэри щыӀэ зэрэхъущтым тыщыгугъэу тыпэплъэ.
2PE.3.14	Арышъ, силъапӀэхэр, ахэмэ шъузэрапаплъэрэм пае, лажьэ зи шъуимыӀэу, зыми шъузэригъэмысэн зи щымыӀэу, гупсэфи шъуиӀэу, Тхьэм ыпашъхьэ шъузэрихьащтым ыуж шъуит. 
2PE.3.15	ШъумыкӀодэу шъукъыгъэнэжьынэу игъо шъуригъэфэныр ары Зиусхьаным щэӀагъэ зыкӀиӀэр, ар зыгурыжъугъаӀу, тэ тшы Паулэу шӀу тлъэгъурэм Тхьэм къыритыгъэ акъылышӀуагъэкӀэ къызэрэшъуфитхыгъэм фэдэу. 
2PE.3.16	Мы Ӏофхэм къатегущыӀэзэ, итхылъ пстэуми аущтэу аритхагъ. Итхылъхэм гурыӀогъуаехэри арытых. ЗэхэшӀыкӀ зимыӀэхэу, агухэмкӀэ теубытагъэ зимыӀэ цӀыфхэм Паул итхылъхэр зэӀагъахьэ, адрэ тхылъ лъапӀэхэр зэрэзэӀагъахьэхэрэм фэдэу. Аущтэу зэрашӀырэмкӀэ загъэкӀодыжьы.
2PE.3.17	Арышъ, силъапӀэхэр, мыр шъушӀэгъахэшъ, Тхьэм иунашъохэм атекӀырэ цӀыфхэм ягъогу пхэнджхэм шъузэрэдамыхьыхыными, шъыпкъагъэу шъузытетым шъузэрэтемыкӀыжьыными шъуфэсакъ. 
2PE.3.18	Ти Зиусхьанэу тымыкӀодэу Тыкъэзыгъэнэжьырэ Исус Христос игукӀэгъурэ ишӀугъэрэ фэдэхэр нахь шъухэлъэу, Тхьэри нахьышӀоу зэрэшъушӀэным ыуж шъуит. Джырэ мафэми мыухыжьын мафэм нэсыфи щытхъушхор ий. Амин.
1JN.1.1	УблапӀэм къыщегъэжьагъэу щыӀагъэу, тэ зэхэтхыгъэу, тынэхэмкӀи тлъэгъугъэу, тызэплъыгъэу, тӀэхэмкӀи тызтеӀэбагъэр – цӀыфхэм щыӀэныгъэ язытырэ ГущыӀэр ары, ежьыри ары зикъэбар къэтӀуатэрэр. 
1JN.1.2	А щыӀэныгъэр къэлъэгъуагъ. Ар тлъэгъугъэ, шыхьати тыфэхъугъ. А мыкӀодыжьын щыӀэныгъэу Ты лъапӀэм дэжь щыӀагъэу, тэ къытфэлъэгъуагъэм икъэбар къышъуфэтэӀуатэ. 
1JN.1.3	Гъусэ шъукъытфэхъуным пае, тлъэгъугъэу, зэхэтхыгъэм икъэбар къышъуфэтэӀуатэ. Гъусэныгъэ зыфытиӀэхэр Ты лъапӀэмрэ ежь ы Къоу Исус Христосрэ ары. 
1JN.1.4	Мыр зыкӀэттхырэр шъуигушӀуагъо щыкӀагъэ имыӀэу, икъугъэ хъуныр ары.
1JN.1.5	Къэбарэу Тхьэм ы Къо тэ къытиӀуагъэу къышъодгъэӀурэр мары: Тхьэр – нэфын, шӀункӀыгъи ащ хэлъэп. 
1JN.1.6	Тхьэм тыригъусэу тӀо пэтми, ау шӀункӀым тыхэтэу тызекӀомэ, пцӀы тэусы, шъыпкъагъэри дгъэцакӀэрэп. 
1JN.1.7	Тхьэр нэфынэм зэрэхэтым фэдэу, нэфынэм тыхэтэу тызекӀомэ, гъусэныгъэ зэфытиӀ, ы Къоу Исус ылъэу къащым щыкӀэкӀыгъэми псэкӀод пстэури тыгухэм ареукъэбзыкӀыжьы.
1JN.1.8	ПсэкӀод зи тимыӀэу тӀомэ, зытэгъэпцӀэжьы, шъыпкъагъи тыгухэм арылъэп. 
1JN.1.9	Ау типсэкӀодхэр Тхьэм ыпашъхьэ итлъхьэхэмэ, ар шъыпкъэныгъэ хэлъэу, зафэу зэрэщытым пае, типсэкӀодхэр къытфигъэгъущтых, зэкӀэ къончагъэхэри тыгухэм ариукъэбзыкӀыжьыщт. 
1JN.1.10	Тэ псэкӀод тымышӀагъэу тӀомэ, Тхьэр пцӀыусэу тӀуагъэу мэхъу, игущыӀэхэри тыгухэм арылъхэп.
1JN.2.1	Шъо, сибынхэр, псэкӀод шъумышӀэным пае, мыр къышъуфэсэтхы. Ау зыгорэм псэкӀод ышӀэмэ, Ты лъапӀэм тэ тфелъэӀун тиӀ – ар шъыпкъагъэ зиӀэ Исус Христос ары. 
1JN.2.2	Къурмэныпхъэу типсэкӀодхэр тфэзыпщыныжьырэр джары, ау тэ типсэкӀодхэм язакъоп, дунаим ицӀыф пстэуми япсэкӀодхэри ары.
1JN.2.3	Тхьэр зэрэтшӀэрэ шъыпкъэр тэзыгъашӀэрэр иунашъохэр зэрэдгъэцакӀэхэрэр ары. 
1JN.2.4	ЦӀыф горэм «Тхьэр сэшӀэ» – еӀо пэтми, Тхьэм иунашъохэр ымыгъэцӀакӀэхэмэ, ар пцӀыус, шъыпкъагъи хэлъэп. 
1JN.2.5	Ау зыгорэм Тхьэм игущыӀэхэр егъэцакӀэхэмэ, шъыпкъэу Тхьэм ишӀулъэгъуныгъэ щыкӀагъэ зи имыӀэу, икъугъэу а цӀыфым ыгу илъ; джары Тхьэр тыгухэм зэрарылъыр тэзгъашӀэрэр. 
1JN.2.6	«Тхьэр сыгу илъ» – зыӀорэр Исус зэрэзекӀощтыгъэм фэдэу зекӀон фае.
1JN.2.7	СилъапӀэхэр, унэшъуакӀэ горэп сэ къышъуфэстхырэр, апэм къыщегъэжьагъэу шъуиӀэгъэ унэшъожъыр ары нахь. А унэшъожъыр къэбарэу зэхэшъухыгъэр ары. 
1JN.2.8	Ау щытми, унашъоу къышъуфэстхырэр унэшъуакӀ; а унашъом ишъыпкъагъэ Христос шъо къышъуигъэлъэгъугъ, сыда пӀомэ, шӀункӀыр мэкӀодыжьы, нэфынэ шъыпкъэр къэлъэгъогъах.
1JN.2.9	ЦӀыф горэм «Сэ нэфынэм сыхэт» еӀо пэтми, ыш
1JN.2.10	Зыш шӀу зылъэгъурэр нэфынэм хэт, псэкӀод ышӀэнэу ар зыгъэлъэпэон зи щыӀэп. 
1JN.2.11	Ау зыш зыуджэгъурэр шӀункӀым хэт, шӀункӀыми хэтэу мэзекӀо, зыдакӀорэри ышӀэрэп, сыда пӀомэ, шӀункӀым ынэхэм амылъэгъу ышӀыгъэхэшъ ары.
1JN.2.12	Шъо, сибынхэр, шъуипсэкӀодхэр Христос ыцӀэкӀэ къызэрэшъуфэгъугъэхэм пае, къышъуфэсэтхы. 
1JN.2.13	Шъо, тыхэр, ублапӀэм къыщегъэжьагъэу ЩыӀэр
1JN.2.14	Шъо, тыхэр, ублапӀэм къыщегъэжьагъэу ЩыӀэр зэрэшъушӀэрэм пае, къышъуфэсэтхы. Шъо, кӀалэхэр, лъэкӀ зэрэшъуиӀэм пае къышъуфэсэтхы. Тхьэм игущыӀэхэр шъугухэм арылъых, шэйтаными шъутекӀуагъ.
1JN.2.15	Мы дунаири, мы дунаим иӀофхэри шӀу шъумылъэгъух. Мы дунаир шӀу зылъэгъурэ цӀыфым ыгу Ты лъапӀэм ишӀулъэгъуныгъэ илъэп. 
1JN.2.16	Сыда пӀомэ, мы дунаим иӀофхэу – цӀыфхэм япсэкӀодышӀэ шэныжъ зыкӀэхъопсырэ Ӏофхэри, цӀыфхэм анэхэр зыкӀэхъопсырэ Ӏофхэри, цӀыфхэр зэрыпэгэрэ Ӏофхэри – Ты лъапӀэм дэжь къикӀыхэрэп, мы дунаир ары нахь къыздикӀыхэрэр. 
1JN.2.17	Мы дунаири, мы дунаим иӀофхэу цӀыфхэр зыкӀэхъопсыхэрэри мэкӀодыжьых, ау Тхьэр зыфаер зыгъэцэкӀэрэ цӀыфыр егъашӀэми щыӀэщт.
1JN.2.18	Шъо, сибынхэр, мыр аужырэ сыхьат дэдэр ары. Антихрист
1JN.2.19	А цӀыфхэр тэ тхэкӀыгъэх, ау ахэр тэ тщыщыгъэхэп. Сыда пӀомэ, ахэр тэ тщыщыгъэхэмэ, тадэжь къанэщтыгъэх. Ау тэ тхэкӀыгъэх, аущтэуи ахэмэ ащыщэу зи зэрэтщымыщыр нафэ хъугъэ.
1JN.2.20	Ау Христос ы Псэ ЛъапӀэ къышъуфыригъэхыгъ, шъо зэкӀэми шъыпкъагъэри шъошӀэ. 
1JN.2.21	Шъыпкъагъэр шъумышӀэу сӀоу арэп тхылъ къызкӀышъуфэстхырэр, ар шъошӀэшъ ары нахь. Шъыпкъагъэм пцӀы къызэрэхэмыкӀыщтри шъошӀэ. 
1JN.2.22	Хэта адэ пцӀы зыусырэр? Исус зэрэ Христосыр зымыдэрэр ары. Ащ фэдэ цӀыфыр ары антихристыр. Ты лъапӀэри Къо лъапӀэри ащ ыдэхэрэп. 
1JN.2.23	Хэти Къо лъапӀэр зымыдэрэм ыгу Ты лъапӀэри илъэп. Къо лъапӀэр зыдэрэм ыгу Ты лъапӀэри илъ.
1JN.2.24	Арышъ, апэм къыщегъэжьагъэу зэхэшъухыгъэр шъугухэм арыжъугъэлъ зэпыт. Апэм къыщегъэжьагъэу зэхэшъухыгъэр шъугухэм арылъ зэпытмэ, Къо лъапӀэри Ты лъапӀэри шъугухэм арылъ зэпытыщтых. 
1JN.2.25	Христос тыкъызэригъэгугъагъэр мыкӀодыжьын щыӀэныгъэр ары.
1JN.2.26	Тхьэм игъогу шъо шъутезгъэкӀынэу ыуж итхэм яхьылӀагъэу мы Ӏофхэр къышъуфэсэтхы. 
1JN.2.27	Ау шъо Христос ежь ы Псэ ЛъапӀэ къышъуфыригъэхыгъ, ы Пси шъугухэм арылъ зэпыт, зыгорэми зыгорэ шъуигъэшӀэнэу шъуищыкӀагъэп, сыда пӀомэ, Христос ы Псэ ЛъапӀэ Ӏоф пстэуми яхьылӀагъэу шъуегъашӀэ. Ащ шъыпкъагъэ иӀ, зы пцӀы ащ хэлъэп. Ащ зэрэшъуигъэшӀагъэм фэдэу, Христос шъугухэм арыжъугъэлъ зэпыт.
1JN.2.28	Аущтэу шъо, сибынхэр, Христос дунаим къызыкӀожьыщт мафэр къэсыгъэу ар къызылъагъокӀэ, ежь ыпашъхьэ гушхо щытиӀэу, тымыукӀытэжьыным пае, ежь шъугухэм арыжъугъэлъ зэпыт.
1JN.2.29	Христос шъыпкъагъэ зэриӀэр шъошӀэшъ, хэтми шъыпкъагъэр зыгъэцакӀэрэри Тхьэм зэрибыныр шъошӀэ.
1JN.3.1	Ты лъапӀэм шӀулъэгъуныгъэшхоу къытфыриӀэм шъуегупшыс, «Шъо шъусибын» еӀо. Тэри ежь тырибын. Мы дунаим ицӀыфхэм тызкӀамышӀэрэр Ты лъапӀэр зэрамышӀагъэр ары. 
1JN.3.2	СилъапӀэхэр, джы Тхьэм тырибын, тэ тызфэдэ хъущтыр джыри нафэп. Ау ар нафэ зыхъукӀэ, ежь фэдэ тызэрэхъущтыр тэшӀэ, сыда пӀомэ, ежь зыфэдэр тлъэгъущт. 
1JN.3.3	Хэти Христос щыгугъэу, аущтэу зэрэхъущтыми щыгугъэу паплъэрэ цӀыфым ыгу егъэкъабзэ, Христос ыгу зэрэкъабзэм фэдэу.
1JN.3.4	Хэти псэкӀод зышӀэрэр Тхьэм иунашъо текӀы, сыда пӀомэ, псэкӀодшӀэныр унашъом текӀыныр ары. 
1JN.3.5	Ау Христос типсэкӀодхэр ттырихынхэу къызэрэкӀуагъэр шъошӀэ. ПсэкӀод ащ хэлъэп. 
1JN.3.6	Хэти Христос зыгу илъ зэпытым ыкӀыб псэкӀодшӀэным фигъэзагъ. Ау хэти псэкӀод зышӀэрэм Тхьэр шӀошъхъуныгъэкӀэ ылъэгъугъэп ыкӀи ышӀагъэп.
1JN.3.7	Шъо, сибынхэр, зыми зыкъешъумыгъэгъапцӀ. Шъыпкъагъэр зыгъэцакӀэрэм шъыпкъагъэ иӀ, Христос шъыпкъагъэр зэриӀэм фэдэу. 
1JN.3.8	ПсэкӀод зышӀэрэр шэйтаным ибын, сыда пӀомэ, ублапӀэм щегъэжьагъэу шэйтаным псэкӀод ешӀэшъ ары. Тхьэм ы Къо мы дунаим къызфэкӀуагъэр шэйтаным иӀофхэр ыгъэкӀодыныр ары. 
1JN.3.9	Хэти Тхьэм ибын хъугъэм псэкӀодшӀэным ыкӀыб фигъэзагъ, сыда пӀомэ, Тхьэм ащ ыгу къырилъхьагъэр ежь ы Псэ ЛъапӀ ары, ари Тхьэм ибыны ыгу илъ зэпытыщт. Тхьэм ы Псэ ЛъапӀэ псэкӀод ышӀэн зэримылъэкӀырэм пае, Тхьэм ибын псэкӀодшӀэным ыкӀыб фигъэзагъ. 
1JN.3.10	Тхьэм ибынхэри шэйтаным ибынхэри зэрэзэхэбдзыщтхэр мары: хэти шъыпкъагъэр зымыгъэцакӀэрэр Тхьэм ибынхэм ащыщэп, ащ фэдэуи хэти зыш шӀу зымылъэгъурэр Тхьэм ибынхэм ащыщэп.
1JN.3.11	Апэм къыщегъэжьагъэу къэбарэу зэхэшъухыгъэр мыры: шӀу шъузэрэлъэгъу. 
1JN.3.12	Шэйтаным ибынхэм ащыщэу Каин
1JN.3.13	Сшыхэр, мы дунаим ицӀыфхэм шъуауджэгъумэ, шъумыгъэшӀагъо. 
1JN.3.14	Тшыхэр шӀу зэрэтлъэгъухэрэм пае, лӀэныгъэм тыӀэкӀэкӀи, щыӀэныгъэм тызэрэӀэкӀэхьагъэр тэшӀэ. Зыш шӀу зымылъэгъурэр лӀэныгъэм ыӀэ илъ. 
1JN.3.15	Хэти зыш зыуджэгъурэр – укӀакӀу. МыкӀодыжьын щыӀэныгъэ цӀыф укӀакӀом ыгу зэримылъыр шъо шъошӀэ.
1JN.3.16	ШӀулъэгъуныгъэр зыфэдэр тэзгъашӀэрэр мыры: Исус Христос ы псэ тфитыгъ. Тэри тпсэ тшыхэм афэттын фае. 
1JN.3.17	Зыгорэм дунаим имылъку иӀэу, ау ыш щыкӀагъэ иӀэу зилъэгъукӀэ, ыгу фигъэпытэмэ, Тхьэм ишӀулъэгъуныгъэ сыдэущтэу ыгу илъын? 
1JN.3.18	Шъо, сибынхэр, бзэгумрэ гущыӀэмрэ язакъокӀэ шӀу тызэрэлъэгъумэ икъущтэп. ШӀушӀагъэхэмрэ шъыпкъагъэхэмрэкӀэ шӀу тызэрэлъэгъун фае.
1JN.3.19	ШӀу тызэрэлъэгъуныр ары шъыпкъагъэм тызэрэтетыр тэзгъашӀэрэри, 
1JN.3.20	тыгухэм тагъэмысэ къэсми, Тхьэм ыпашъхьэ тыгухэр щызгъэпсэфырэри. Сыда пӀомэ, Тхьэр тыгухэм анахьи нахь ин, зэкӀэри ешӀэ.
1JN.3.21	Аущтэу, силъапӀэхэр, тыгухэм тамыгъэмысэмэ, гушхокӀэ Тхьэм пэгъунэгъу тэхъу. 
1JN.3.22	Тхьэм иунашъохэри, ежь Ӏофхэу игъоу ылъытэхэрэри зэрэдгъэцакӀэхэрэм пае, тызкӀэлъэӀурэр къытфешӀэ. 
1JN.3.23	Мары иунашъо: ы Къо Исус Христос ыцӀэкӀэ шӀошъхъуныгъэ тиӀэнри, Христос унашъо къызэрэтфишӀыгъэм фэдэу
1JN.3.24	Тхьэм иунашъохэр зыгъэцакӀэрэ цӀыфым ыгу Тхьэр илъ зэпыт, а цӀыфри Тхьэм ыгу илъ зэпыт. Тхьэр тыгу зэрилъ зэпытыр тэзгъашӀэрэр ежь ы Псэ ЛъапӀэу тыгухэм къарилъхьагъэр ары.
1JN.4.1	СилъапӀэхэр, «Тхьэм ы Псэ ЛъапӀэ сыгу илъ» ыӀоу, хэти зыӀорэр шъушӀошъ шъумыгъэхъу, ау агухэм арылъыр Тхьэм ы Псэ ЛъапӀэ арымэ жъугъэунэфы, сыда пӀомэ, пегъымбар нэпцӀ Ӏаджи дунаим къыщылъэгъуагъ. 
1JN.4.2	Зыгорэм Тхьэм ы Псэ ЛъапӀэ ыгу илъмэ, къэшъозгъэшӀэщтыр мары: Исус Христос дунаим цӀыфэу къызэрэкӀуагъэр хэтми зыдэрэм ыгу Тхьэм ы Псэ ЛъапӀэ илъ. 
1JN.4.3	Хэтми Исус Христос дунаим цӀыфэу къызэрэкӀуагъэр зымыдэрэм ыгу Тхьэм ы Псэ ЛъапӀэ илъэп. А цӀыфым ыгу илъыр антихрист ыпс ары. Ар къызэрэкӀощтыр зэхэшъухыгъ. Джы ар дунаим къэкӀогъах.
1JN.4.4	Шъо, сибынхэр, Тхьэм шъурибын, пегъымбар нэпцӀхэми шъуатекӀуагъ, сыда пӀомэ, псэу шъугухэм арылъыр псэу мы дунаим ицӀыфхэм агухэм арылъым нахьи нахь ин. 
1JN.4.5	А пегъымбар нэпцӀхэр мы дунаим ибыных. Арышъ, мы дунаим иӀофхэм атегущыӀэх, мы дунаим ицӀыфхэри ахэмэ ядэӀух. 
1JN.4.6	Ау тэ Тхьэм тырибын. ЦӀыфэу Тхьэр зышӀэрэр тэ къытэдэӀу, ау Тхьэм имыбыныр къытэдэӀурэп. Джары шъыпкъагъэм ы Псэ зыгу илъыри, гъэпцӀэным ы псэ зыгу илъыри тэзгъашӀэрэр.
1JN.4.7	СилъапӀэхэр, шӀу тызэрэжъугъэлъэгъу, сыда пӀомэ, шӀулъэгъуныгъэр Тхьэм дэжь къекӀы. Хэти шӀулъэгъуныгъэ зыгу илъыр Тхьэм ибын, Тхьэр ешӀэ. 
1JN.4.8	ШӀулъэгъуныгъэ зыгу имылъым Тхьэр ышӀэрэп, сыда пӀомэ, Тхьэр – шӀулъэгъуныгъ. 
1JN.4.9	Тхьэм шӀу тызэрилъэгъурэр моущтэу къыгъэнэфагъ: ежь ы Къо закъо щыӀэныгъэ къытитыным пае, Тхьэм дунаим къыгъэкӀуагъ. 
1JN.4.10	ШӀулъэгъуныгъэу зыфасӀорэр мыры: шӀулъэгъуныгъэу Тхьэм фытиӀэр арэп, ау тэ Тхьэм шӀу тилъэгъуи, типсэкӀодхэр тфэзыпщыныжьырэ къурмэныпхъэ хъунэу ежь ы Къо къызэригъэкӀуагъэр ары. 
1JN.4.11	СилъапӀэхэр, Тхьэм ащ фэдизэу шӀу тызэрилъэгъугъэм пае, тэри шӀу тызэрэлъэгъун фае. 
1JN.4.12	Зыми Тхьэр егъашӀэми нэкӀэ ылъэгъугъэп, ау шӀу тызэрэлъэгъумэ, Тхьэр тыгухэм арылъ зэпыт, ишӀулъэгъуныгъи икъугъэу тыгухэм арылъ.
1JN.4.13	Тхьэм ыгу тызэрилъ зэпытри, ежь тыгухэм зэрарылъ зэпытри тэзгъашӀэрэр Тхьэм ежь ы Псэ ЛъапӀэу тыгухэм къарилъхьагъэр ары. 
1JN.4.14	Ты лъапӀэм дунаим ицӀыфхэр мыкӀодхэу къыгъэнэжьынхэм пае, ежь ы Къо къызэригъэкӀуагъэр тлъэгъугъэ ыкӀи шыхьат тыфэхъу. 
1JN.4.15	Исус Тхьэм зэры Къор зыдэрэ цӀыфым ыгу Тхьэр илъ зэпытыщт, а цӀыфри Тхьэм ыгу илъ зэпытыщт. 
1JN.4.16	Аущтэу Тхьэм шӀулъэгъуныгъэу къытфыриӀэр тшӀагъэ, а шӀулъэгъуныгъэми тыщэгугъы. Тхьэр – шӀулъэгъуныгъ. ШӀулъэгъуныгъэр зыгу илъ зэпыт цӀыфыр Тхьэм ыгу илъ зэпытыщт, Тхьэри а цӀыфым ыгу илъ зэпытыщт. 
1JN.4.17	Ахърэт мафэм гушхо тиӀэнэу Тхьэм ишӀулъэгъуныгъэ икъугъэу тыгухэм арылъ, сыда пӀомэ, Христос зэрэпсэурэм фэдэу, тэри мы дунаим тыщэпсэу. 
1JN.4.18	Тхьэм ишӀулъэгъуныгъэ зыгу илъыр щынэрэп, шӀулъэгъуныгъэ икъугъэми щынагъор хефыжьы. Щынагъор ахърэт мафэм икъин щэчыным епхыгъ. ШӀулъэгъуныгъэ икъугъэр щынэрэ цӀыфым ыгу илъэп.
1JN.4.19	Тхьэм ыпэ рапшӀэу тэ шӀу тызэрилъэгъугъэм пае, тыгухэми шӀулъэгъуныгъэ арылъ. 
1JN.4.20	Зыгорэм, «Тхьэр шӀу сэлъэгъу» еӀо пэтми, ыш ыуджэгъумэ, ар пцӀыус. Сыда пӀомэ, ышэу нэкӀэ ылъэгъугъэр шӀу зымылъэгъурэм, нэкӀэ ымылъэгъугъэ Тхьэр шӀу ылъэгъун ылъэкӀыщтэп. 
1JN.4.21	Тхьэм мы унашъор къытфишӀыгъ: Тхьэр шӀу зылъэгъурэм ыши шӀу ылъэгъун фае.
1JN.5.1	Хэтми Исус зэрэ ХристосымкӀэ шӀошъхъуныгъэ зиӀэр Тхьэм ибын. Хэтми тыр шӀу зылъэгъурэм, ыкъуи шӀу елъэгъу. 
1JN.5.2	Тхьэм ибынхэр шӀу зэрэтлъэгъухэрэр тэзгъашӀэрэр Тхьэр шӀу зэрэтлъэгъурэмрэ иунашъохэр зэрэдгъэцакӀэхэрэмрэ ары. 
1JN.5.3	Тхьэр шӀу тэлъэгъумэ, иунашъохэр дгъэцэкӀэщтых. Иунашъохэри къинхэп. 
1JN.5.4	Сыда пӀомэ, хэтми Тхьэм ибынхэм ащыщыр дунаим ипсэкӀодшӀэн Ӏофхэм атекӀо. Дунаим ипсэкӀодшӀэн Ӏофхэм тызэратекӀуагъэр тишӀошъхъуныгъ ары. 
1JN.5.5	Хэта дунаим текӀорэр? Исус Тхьэм зэры Къор зышӀошъ хъурэр ары ныӀэп.
1JN.5.6	Исус Христос ары псырэ лъырэкӀэ къэкӀуагъэр. Псым
1JN.5.7	Шыхьатэу хъухэрэр щы мэхъух, 
1JN.5.8	Тхьэм ы Псэ ЛъапӀ, псыр, лъыр, а щыми къаӀорэр зэтефэ. 
1JN.5.9	ЦӀыфхэм яшыхьатныгъэ тэдэ, ау Тхьэм ишыхьатныгъэ нахь ин, сыда пӀомэ, ар Тхьэм шыхьатныгъэу ежь ы Къо фишӀыгъэр ары. 
1JN.5.10	Тхьэм ы КъокӀэ шӀошъхъуныгъэ зиӀэ цӀыфым ыгу шыхьатныгъэр илъ. ТхьэмкӀэ шӀошъхъуныгъэ зимыӀэ цӀыфым Тхьэр пцӀыусэу ыӀуагъэу мэхъу, сыда пӀомэ, Тхьэм ежь ы Къо фишӀыгъэ шыхьатыр ышӀошъ хъугъэпышъ ары. 
1JN.5.11	Шыхьатныгъэр мары: Тхьэм мыкӀодыжьын щыӀэныгъэ къытитыгъ, а мыкӀодыжьын щыӀэныгъэри Тхьэм ежь ы Къо къытитынэу ышӀыгъ. 
1JN.5.12	Къо лъапӀэр зыгу илъ цӀыфым а щыӀэныгъэр иӀ. Къо лъапӀэр зыгу имылъым а щыӀэныгъэр иӀэп.
1JN.5.13	Шъо, Тхьэм ы Къо ыцӀэкӀэ шӀошъхъуныгъэ зиӀэхэм, мыкӀодыжьын щыӀэныгъэ шъуиӀэ зэрэхъугъэр шъушӀэным пае, мы Ӏофхэр къышъуфэсэтхых. 
1JN.5.14	Тхьэр зэрэфаем тетэу зыгорэкӀэ телъэӀумэ, къызэрэтэдэӀущтыр тэшӀэшъ, гушхо тиӀэу ащ ыпашъхьэ теуцо. 
1JN.5.15	Сыд щыщкӀи телъэӀумэ, къызэрэтэдэӀущтыр тэшӀэшъ, тызэрелъэӀугъэр тиӀэ зэрэхъугъэр тэшӀэ.
1JN.5.16	Ыш лӀэныгъэ къызхэмыкӀырэ псэкӀод ышӀэу зылъэгъурэр Тхьэм ерэлъэӀу, Тхьэми а тшы щыӀэныгъэ къыритыщт – лӀэныгъэ къызхэмыкӀырэ псэкӀод зышӀагъэр ары зыфасӀорэр. ЛӀэныгъэ къызхэкӀырэ псэкӀодри щыӀ. Ащ фэдэ псэкӀодым пае Тхьэм ерэлъэӀу сӀорэп. 
1JN.5.17	Къончагъэ пстэури псэкӀод мэхъу, ау лӀэныгъэ къызхэмыкӀырэ псэкӀоди щыӀ.
1JN.5.18	Хэтми Тхьэм ибыным псэкӀодшӀэным ыкӀыб зэрэфигъэзагъэр тэшӀэ; ау Тхьэм ибын зыфэсакъыжьы
1JN.5.19	Тэ Тхьэм тызэрибыныр тэшӀэ, дунаир зэкӀэ шэйтаным ыӀэ зэрилъыри тэшӀэ. 
1JN.5.20	Тхьэм ы Къо къакӀуи, Тхьэ шъыпкъэр тшӀэнэу зэхэшӀыкӀ къызэрэтитыгъэр тэшӀэ. Шъыпкъагъэ ЗиӀэр тыгухэм арылъ – Тхьэм ы Къоу Исус Христос ары. Ар Тхьэ шъыпкъ, цӀыфхэм мыкӀодыжьын щыӀэныгъэ язытырэр ежьыр ары.
1JN.5.21	Шъо, сибынхэр, тхьэ нэпцӀхэм защышъуухъум. Амин.
2JN.1.1	Сэ чылыс зэӀукӀэм инахьыжъхэм сащыщэу
2JN.1.2	Шъыпкъагъэу тыгухэм арылъэу, егъашӀэми илъыщтым къыхэкӀыкӀэ шъо шӀу шъутэлъэгъу.
2JN.1.3	Тхьэу Ты лъапӀэмрэ Ты лъапӀэм ы Къоу Зиусхьан Исус Христосрэ тэ шъыпкъэр зышӀэхэрэми шӀу зэрэлъэгъухэрэми анэшӀу къытщафэщт, гукӀэгъушхуи къытфашӀыщт, гупсэфи къытатыщт.
2JN.1.4	Ты лъапӀэм къытфишӀыгъэ унашъом фэдэу, уибынхэм ащыщэу куп шъыпкъагъэм тетэу зекӀоу зысэлъэгъум, лъэшэу сыгушӀуагъ. 
2JN.1.5	Джы гощэ лъапӀ, сыолъэӀу: шӀу тызэрэжъугъэлъэгъу. Ар унэшъуакӀэм фэдэу къыпфэстхырэп, ар апэм къыщегъэжьагъэу тиӀэгъэ унашъу. 
2JN.1.6	ШӀулъэгъуныгъэу зыфасӀорэр Тхьэм иунашъохэм татетэу тызекӀоныр ары. Апэм къыщегъэжьагъэу зэхэшъухыгъэ унашъор – шӀулъэгъуныгъэ шъухэлъэу шъузэрэзекӀорэр ары.
2JN.1.7	Исус Христос дунаим цӀыфэу къызэрэкӀуагъэр зымыдэрэ цӀыфыбэу нэмыкӀ цӀыфхэр зыгъапцӀэхэрэр дунаим къыщылъэгъуагъэх. Ащ фэдэ цӀыфхэр гъэпцӀакӀох ыкӀи антихристых. 
2JN.1.8	Ӏофэу къэжъугъэхъагъэр шъумыгъэкӀодэу, шъуиӀахьышӀу лъыкӀэжъугъахьэу жъугъотыжьыным пае, шъузфэсакъыжь. 
2JN.1.9	Хэти Христос тигъэшӀэгъэ Ӏофхэм атемыт зэпытэу, атекӀырэ цӀыфым ыгу Тхьэр илъэп, ау Христос тигъэшӀэгъэ Ӏофхэм атет зэпытым ыгу Ты лъапӀэри Къо лъапӀэри илъых. 
2JN.1.10	Шъуадэжь зыгорэ къакӀоу, Исус тигъэшӀэгъэ Ӏофхэм атемытэу шъуигъашӀэмэ, ар шъуиунэ къишъумыгъахь, шӀуфэси ешъумых. 
2JN.1.11	Сыда пӀомэ, ащ шӀуфэс езыхырэр ащ ибзэджэшӀагъэхэмкӀи игъус.
2JN.1.12	Джыри къышъуфэстхынэу сиӀэр бэ, ау тхылъыпӀэрэ мэрчэп къамзыйрэкӀэ стхынэу сыфаеп. Ау тигушӀуагъо икъугъэ хъуным пае, шъуадэжь сыкъэкӀонышъ, тызэдэтӀысэу тызэдэгущыӀэным сыщэгугъы.
2JN.1.13	Тхьэм къыхихыгъэ пшыпхъу ибынхэм
3JN.1.1	Сэ чылыс зэӀукӀэм инахьыжъхэм сащыщэу
3JN.1.2	СилъапӀ, упсэоу, пстэумкӀи утхъэжьэу ущыӀэнэу Тхьэм селъэӀу, угурэ упсэрэ зэрэпсэфыхэрэм фэдэу. 
3JN.1.3	Сыда пӀомэ, тшы куп заулэ къакӀуи, о уишъыпкъагъэ игугъу ашӀызэ, шъыпкъагъэм тетэу узэрэзекӀорэр къызаушыхьатым, лъэшэу сыгушӀуагъ. 
3JN.1.4	Сибынхэр шъыпкъагъэм тетхэу зэрэзекӀохэрэр зызэхэсхыкӀэ, ащ нахь гушӀогъошхо зи сиӀэп.
3JN.1.5	СилъапӀ, тшыхэр хымэхэми, шӀоу афапшӀэрэмкӀэ шъыпкъагъэ уиӀэу озекӀо. 
3JN.1.6	Ахэмэ чылыс зэӀукӀэм ыпашъхьэ уишӀулъэгъу къыщаушыхьатыгъ. Тхьэм ыгу зэреӀурэм тетэу, ягъогукӀэ ахэмэ ӀэпыӀэгъу уафэхъумэ, шӀу пшӀагъэу мэхъу. 
3JN.1.7	Сыда пӀомэ, а тшыхэм шӀошъхъуныгъэ зимыӀэхэм ӀэпыӀэгъу зи къаӀамыхэу, Христос ыцӀэ пае гъогум техьагъэх. 
3JN.1.8	Арышъ, ащ фэдэ цӀыфхэм ӀэпыӀэгъу тафэхъун фае, Ӏофэу шъыпкъэм фашӀэрэмкӀэ гъусэ тафэхъуным пае.
3JN.1.9	Чылыс зэӀукӀэм тхылъ фэстхыгъ, ау Диотрефэу ахэмэ пащэу афэхъунэу фаем тидэрэп. 
3JN.1.10	Арышъ, сыкъызыкӀокӀэ, Ӏофхэу ащ ышӀэхэрэр къыхэзгъэщыщтых, гущыӀэ ӀаехэмкӀэ къызэрэттегущыӀэрэр къэсӀощт. Ащи къыщымыуцоу, тшыхэр ригъэблагъэхэрэп, езгъэблэгъэнхэу фаехэми афимыдэу апэуцу, чылыс зэӀукӀэми чӀефыжьых.
3JN.1.11	СилъапӀ, ер зышӀэрэм илъэужхэм шъуарымыкӀоу, шӀу зышӀэрэм илъэужхэм шъуарыкӀу. ШӀу зышӀэрэр ары Тхьэм ибын. Ер зышӀэрэм шӀошъхъуныгъэкӀэ Тхьэр ылъэгъугъэп. 
3JN.1.12	ЦӀыф пстэури Димитрый шӀукӀэ шыхьат къыфэхъух, ежь шъыпкъэри шӀукӀэ ащ шыхьат фэхъу. Тэри шӀукӀэ шыхьат тыфэхъу, тишыхьатныгъи зэрэшъыпкъэр ошӀэ.
3JN.1.13	Къыпфэстхынэу сиӀэр бэ, ау джы къэлэмрэ мэрчэп къамзыйрэкӀэ къыпфэстхынэу сыфаеп. 
3JN.1.14	ШӀэхэу услъэгъунышъ, тызэдэтӀысэу тызэдэгущыӀэным сыщэгугъы.
3JN.1.15	Гупсэф уиӀэу опсэу. МыщкӀэ щыӀэ ныбджэгъухэми шӀуфэс къыуахыжьы. МодыкӀэ щыӀэ ныбджэгъухэм ацӀэкӀи шӀуфэс сфяхыжьи, аӀапэ сфэубытыжь. Амин.
JUD.1.1	Сэ сы Иуд, Исус Христос сыфэлажьэ, Якъуби
JUD.1.2	Тхьэм гукӀэгъушхо къышъуферэшӀ зэпыт, гупсэфышхуи шӀулъэгъушхуи къышъуерэт зэпыт.
JUD.1.3	СилъапӀэхэр, шъори тэри тымыкӀодэу Тхьэм тыкъызэригъэнэжьыгъэм ехьылӀагъэу къышъуфэстхыным лъэшэу сыфэягъ. Ау етӀанэ шӀошъхъуныгъэу Тхьэм ицӀыф лъапӀэхэм аӀэ зэ къырилъхьагъэм пытэу шъутетынэу сышъолъэӀуным пае, къышъуфэстхын фаеу слъытагъэ. 
JUD.1.4	Сыда пӀомэ, цӀыф заулэмэ шъумышӀахэу зыкъышъухагъэкӀокӀагъ. Тхьэм ахэр зэригъэмысэщтхэр игущыӀэ тхыгъэхэм бэшӀагъэу арыт. Тхьэм шӀолӀыкӀ фыряӀэп ахэмэ. Ти Тхьэ ынэшӀу цӀыфхэм къызэращифэрэм икъэбар мыхъо-мышӀэ псэукӀэм зыратынэу ушъхьагъу ашӀы. Типащэу ыкӀи ти Зиусхьан закъоу Исус Христосыр адэрэп.
JUD.1.5	Мыр шъушӀэ пэтми, шъугу къэзгъэкӀыжьынэу сыфай: Зиусхьаным ежь илъэпкъ Мысыр хэгъэгум къырищыжьи, мыкӀодэу къыгъэнэжьыгъэ пэтми, шӀошъхъуныгъэ зимыӀэхэр ащ нэужым ыгъэкӀодыгъэх
JUD.1.6	МэлэӀичхэу тетыгъоу яӀэр къэзгъэнагъэхэу Тхьэм къафигъэнэфэгъэ чӀыпӀэм икӀыгъэхэр, Тхьэм цӀыфхэм хьыкум зыщатыришӀыхьащт мэфэшхом нэсыфэ, егъашӀэм мыкӀодыжьын Ӏэхъу-лъэхъухэр ателъхэу шӀункӀым хегъэтых. 
JUD.1.7	Ащ фэдэу къалэхэу Содомрэ Ӏаморрэрэ
JUD.1.8	Ащ фэдэу мы цӀыфхэм пкӀыхьапӀэхэу алъэгъухэрэм апае, апкъыхэр аушӀоих; тетыгъо зиӀэхэр адэхэрэп, уашъом щытхъушхо щызиӀэхэми яхъоных. 
JUD.1.9	Апэрэ мэлэӀичэу Михаилымрэ шэйтанымрэ пегъымбар Мусэ ихьадэ зэтырахы зэхъум, Михаил хъонэн гущыӀэкӀэ шэйтаныр ыгъэмысэнэу тегушхуагъэп, «Зиусхьаным къыпферэмыд!» риӀуагъ ныӀэп. 
JUD.1.10	А цӀыфхэр зэхамышӀыкӀырэ Ӏофхэми яхъоных; ау акъыл зимыӀэ хьэкӀэ-къуакӀэхэм ящытыкӀэ-псэукӀэ игъогукӀэ Ӏофхэр зэрэзэхашӀыкӀхэрэм фэдэу, а цӀыфхэм Ӏофхэу зэхашӀыкӀхэрэр ары зыгъэунэхъухэрэр.
JUD.1.11	Ахэр гъогу мыгъо теуцуагъэх, сыда пӀомэ, ахэр Каин
JUD.1.12	Ащ фэдэ цӀыфхэр гухэхъо Ӏанэ къыжъудыпэсхэмэ, шъоркӀэ укӀытагъо мэхъу. Сыда пӀомэ, загъэшхэкӀышъурэп, укӀытэ яӀэпышъ ары. Ахэр жьыбгъэм зэрифэхэу, ощх къызхэмыкӀырэ ошъуапщэхэм афэдэх. Бжыхьэми зи къызпымыкӀагъэу, зылъапсэ чӀатхъыжьыгъэхэу, тӀо лӀэгъэ чъыгхэр ары зыфэдэхэр. 
JUD.1.13	Хыорышхохэу зишӀой дэзыдзыехэрэм афэдэх, жъогъо гъощагъэхэу, шӀункӀым икуупӀэ егъашӀэм хэтынхэу Тхьэм зыфигъэнэфагъэхэм афэдэх.
JUD.1.14	Адэм къытекӀыгъэ цӀыфхэм ащыщэу Хьанэхъуэу яхэнэрэм ыгу Тхьэм ежь игущыӀэхэу къырилъхьагъэхэр къыӀохэзэ, а цӀыфхэм яхьылӀагъэу мыщ фэдэу къыӀуагъ: «ШъукъэдаӀу, пчъагъэ зимыӀэ мэлэӀич лъапӀэхэр игъусэхэу Зиусхьаныр къэкӀощт. 
JUD.1.15	КъызфэкӀощтыр цӀыф пстэуми хьыкум атыришӀыхьанэу ары, ахэмэ ащыщхэу Тхьэм шӀолӀыкӀ фызимыӀэ пстэуми ямысэгъэ пстэури аригъэлъэгъунэуи ары. Тхьэм шӀолӀыкӀ фырямыӀэу, бзэджагъэ Ӏофхэу ашӀэгъэ пстэумэ апаий, гущыӀэ пхъашэхэу Зиусхьаным ехьылӀагъэу аӀогъэ пстэуми апаий мысэ зэрэхъугъэхэр а псэкӀодышӀэ цӀыфхэу Тхьэм шӀолӀыкӀ фызимыӀэхэм аригъэлъэгъущт». 
JUD.1.16	Ахэр зыкӀи мыразэхэу мэтхьаусыхэ зэпытых. Яхъопсэ Ӏаехэм къыращэкӀхэу мэзекӀох. Ажэхэм гущыӀэ пэгагъэхэм анэмыкӀ къадэкӀырэп. ЦӀыфхэм яшӀуагъэ ежьхэм къызэрагъэкӀыным пае, ащэтхъух.
JUD.1.17	Ау шъо, силъапӀэхэр, ти Зиусхьан Исус Христос иапостолхэм
JUD.1.18	КъышъуаӀощтыгъэр мыры: «Мы дунаим иаужыпкъэрэ уахътэ кӀэнэкӀалъэ зышӀыхэрэ цӀыфхэу зихъопсэ Ӏае мыкъабзэхэм къыращэкӀхэу зекӀохэрэр къэлъэгъощтых». 
JUD.1.19	Ащ фэдэ цӀыфхэр ары шъузэгурызымыгъаӀохэрэр. Ахэмэ ящытыкӀэ-псэукӀэ къырищэкӀхэрэм фэдэу мэзекӀох, Тхьэм ы Псэ ЛъапӀи агухэм арылъэп.
JUD.1.20	Ау шъо, силъапӀэхэр, гурэ псэрэкӀэ нахь лъэкӀ зыфэжъугъотыжьэу, шъуишӀошъхъуныгъэ лъэпӀэ дэдэм ишъыпкъагъэ шъузэрэтетыщтым ыуж шъуит. Тхьэм ы Псэ ЛъапӀэ илъэкӀыкӀи Тхьэм шъуелъэӀу.
JUD.1.21	Ти Зиусхьанэу Исус Христос гукӀэгъу къышъуфишӀынышъ, мыкӀодыжьын щыӀэныгъэ къызэрэшъуитыщтым шъупаплъэзэ, Тхьэм ишӀулъэгъуныгъэ зыхэшъумыгъэн.
JUD.1.22	ТишӀошъхъуныгъэ ехъырэхъышэхэрэм гукӀэгъу афэшъушӀ. 
JUD.1.23	НэмыкӀхэри машӀом къыхэшъущыжьхи, 
JUD.1.24	Ежь игъогу шъутекӀыным Тхьэм шъущиухъумэн ылъэкӀыщт, лажьи шъуимыӀэу, гушӀогъошхуи шъухэлъэу, щытхъушхо ЗиӀэм ыпашъхьэ шъуригъэуцон ылъэкӀыщт. 
JUD.1.25	Тхьэ закъоу тымыкӀодэу, Исус Христос тыкъезгъэгъэнэжьыгъэм щытхъушхори, иныгъэри, лъэкӀышхори, тетыгъошхори иех, лъэхъан пстэумэ апэуи, джыри, егъашӀэми. Амин.
ROM.1.1	Сэ сы Паул, Исус Христос сыфэлажьэ. Христос иапостол
ROM.1.2	А къэбарышӀур ипегъымбархэм ажэ къыдэкӀэу Тхьэм цӀыфхэр ыгъэгугъагъэх, игущыӀэ тхыгъэ лъапӀэхэм
ROM.1.3	А къэбарышӀур ы Къо ехьылӀагъ. Ар цӀыфэу къэхъугъ, пачъыхьэ Даутэ къытекӀыгъэ цӀыфхэм ащыщыгъ. 
ROM.1.4	Исус лӀагъэхэм къызэрахэтэджыкӀыжьыгъэмкӀэ Тхьэм ы Псэ ЛъапӀэ ар Тхьэм зэры Къор лъэкӀыкӀэ къыгъэнэфагъ. Ежьыр ары Исус Христосэу ти Зиусхьаныр. 
ROM.1.5	Христос иӀэмыркӀэ Тхьэм ынэшӀу сэ къысщифи, Христос ыцӀэкӀэ лъэпкъ пстэуми шӀошъхъуныгъэ яӀэ згъэхъоу, ежь езгъэдэӀунхэм пае, апостолэу сигъэнэфагъ. 
ROM.1.6	Шъори ахэмэ шъуащыщ, Исус Христос шъори ибынхэм ащыщ шъухъунэу къышъоджагъ.
ROM.1.7	Шъо, Рим къэлэшхом дэсхэу, Тхьэм шӀу ылъэгъухэу, ицӀыф лъапӀэхэм ащыщ хъунхэу къызэджагъэхэм, мы тхылъыр къышъуфэсэтхы. Тхьэу тя Тэ лъапӀэмрэ Зиусхьан Исус Христосрэ анэшӀу къышъущарэфи, гупсэф къышъуарэт.
ROM.1.8	Ыпэ рапшӀэу шъуишӀошъхъуныгъэ икъэбар дунаим тыдэкӀи цӀыфхэм зэрэщагъэӀурэм пае, Исус Христос ыцӀэкӀэ пстэуми шъощ пае Тхьэм щытхъу фэсэшӀы, 
ROM.1.9	сыда пӀомэ, Тхьэм ы Къо ехьылӀэгъэ къэбарышӀур згъэӀузэ, сыгу етыгъэу сызфэлажьэрэ Тхьэр сишыхьат. Ащ селъэӀу зыхъукӀэ, сыдигъуи зэпымыоу шъуигугъу зэрэсшӀырэмкӀи ар сишыхьат. 
ROM.1.10	Тхьэм ыӀомэ, шъуадэжь зэгорэм сыкъэкӀоныр къыздэхъункӀэ селъэӀу.
ROM.1.11	Сыда пӀомэ, Тхьэм ы Псэ ЛъапӀэ дэжь къикӀэу, шъугухэр зыгъэпытэн шӀугъэ шъозгъэгъотыным пае, лъэшэу шъуслъэгъу сшӀоигъу. 
ROM.1.12	А зы шӀошъхъуныгъэу тиӀэмкӀэ тызэрэгъэгушхоныр ары зыфасӀорэр. 
ROM.1.13	Шъуадэжь сыкъэкӀонэу бэрэ сыгу зэрэхэлъыгъэр шъушӀэн фае, сшыхэр, ау джы нэсыфэ пэрыохъу горэ къысфэхъущтыгъ. НэмыкӀ лъэпкъхэм адэжь шӀугъэ къызхэкӀырэ Ӏоф зэрэщысшӀагъэм фэдэу, шъуадэжьи Ӏоф щысшӀэнэу сыфай.
ROM.1.14	Алыджхэми нэмыкӀ лъэпкъхэми, акъылышӀу зиӀэхэми, зимыӀэхэми пшъэрылъ афысиӀ. 
ROM.1.15	Джары шъо Рим къэлэшхом дэсхэм къэбарышӀур шъозгъэӀу лъэшэу зыкӀысшӀоигъор.
ROM.1.16	Христос ехьылӀэгъэ къэбарышӀум сытеукӀытыхьэрэп, сыда пӀомэ, къэбарышӀур ары Тхьэм илъэкӀэу хэти шӀошъхъуныгъэ зиӀэр мыкӀодэу къэзгъэнэжьырэр, апэу джуртыр, етӀанэ мыджуртыр. 
ROM.1.17	Сыда пӀомэ, Тхьэм ежь дэжькӀэ цӀыфым шъыпкъагъэ иӀэу зэрилъытэрэ гъогур къэбарышӀум къегъэнафэ. Ыпэ къыщегъэжьагъэу ыкӀэ нэс а Ӏофыр зэрэхъурэр шӀошъхъуныгъэм игъогукӀэ ары, Тхьэм игущыӀэ тхыгъэхэм зэрарытым фэдэу
ROM.1.18	Тхьэм шӀолӀыкӀ фырямыӀэу цӀыфхэр зэрэпсэухэрэм паий, ябзэджэгъэ пстэуми апаий игубжэу уашъом къехырэр Тхьэм къегъэнафэ, сыда пӀомэ, ябзэджагъэкӀэ шъыпкъэр аулъэгу. 
ROM.1.19	Тхьэм ехьылӀагъэу цӀыфмэ ашӀэшъущтыр ахэмкӀэ нафэ, Тхьэм ар къафигъэнэфагъ. 
ROM.1.20	Сыда пӀомэ, Тхьэм дунаир къызигъэхъугъэм щегъэжьагъэу, ежь ищытыкӀэ-псэукӀэу амылъэгъушъурэм Тхьэм къыгъэхъугъэхэмкӀэ цӀыфхэм нафэу гу лъатэн алъэкӀы. ИщытыкӀэ-псэукӀэ амылъэгъушъоу зыфасӀорэр илъэкӀышхоу мыкӀодыжьыщтри ары, ежь зэрэ Тхьэри ары. Арышъ, цӀыфхэм зызэрагъэхыен зи щыӀэп.
ROM.1.21	Тхьэр ашӀагъэ пэтми, ащ фэшъуашэу лъытэныгъи щытхъушхуи фашӀыгъэп. Ау ягупшысэхэр хьаулые хъугъэх, агухэу зэхэшӀыкӀ зимыӀэхэри ушӀункӀыгъэх. 
ROM.1.22	АкъылышӀу яӀэу зашӀошӀыжьэу, зэхэшӀыкӀ ямыӀэ хъугъэх. 
ROM.1.23	Щытхъушхо зиӀэ Тхьэу мыкӀодыжьыщтыр агъэлъапӀэщтыгъэп. Тхьэм ычӀыпӀэ рагъэуцо ежьхэм аӀэкӀэ ашӀыгъэ сурэтхэу кӀодыжьыщт цӀыфхэм, бзыухэм, лъэкъуиплӀыкӀэ зекӀохэрэм, ныбэкӀэ цуахъохэрэм афэдэхэр. Ахэр тхьэпапкӀэу агъэлъэпӀагъэх.
ROM.1.24	Арышъ, ахэмэ агухэр Ӏоф мыхъунхэм акӀэхъопсхэу, апкъыхэмкӀэ мыхъун зэрашӀэжьынэу, шӀоим хэтхэу Тхьэм къыгъэнагъэх. 
ROM.1.25	Тхьэм ишъыпкъэ ычӀыпӀэ пцӀыр рагъэуцуагъ. Тхьэу зэкӀэ къэзгъэхъугъэр амыгъэлъапӀэу, ащ фэмылажьэхэу, Тхьэм къыгъэхъугъэхэр агъэлъэпӀагъэх, ахэми афэлэжьагъэх. Ежь Тхьэм мыкӀодыжьын щытхъушхор ий. Амин.
ROM.1.26	Арышъ, агу зыкӀэхъопсырэ Ӏоф мыхъунхэм апылъынхэу Тхьэм ахэр къыгъэнагъэх. Ябзылъфыгъэхэри зэрэпсэунхэ фаем текӀыхи, зым адрэм мыхъун ришӀэжьыгъ. 
ROM.1.27	Ащ фэдэу хъулъфыгъэхэри зыфэдэнхэ фаем текӀыхи, яшъузхэм якӀолӀэжьынхэр ханэжьи, зы лӀыр адрэ лӀым кӀэхъопс хъугъэ. Аущтэу хъулъфыгъэхэми мыхъун зэрашӀэжьи, апкъыхэмкӀэ язекӀокӀэ емыкӀу ифэшъуашэ агъотыжьыгъ.
ROM.1.28	Ащ нэмыкӀэу, Тхьэр зыфэдэр ашӀэнэу зэрамыдагъэм пае, емыкӀу Ӏофхэр ашӀэнхэу акъыл къуанчэр яӀэу Тхьэм къыгъэнагъэх. 
ROM.1.29	Мышъыпкъэ пстэури, зинэ пстэури, тхьагъэпцӀыгъэ пстэури, нэйпсыягъэ пстэури, бзэджэгъэ пстэури агухэм арыз хъугъэ. Шъугъонри, цӀыф укӀынри, зэщыхьанри, пцӀы усынри, уджэгъунри агухэм арылъ зэпытых. 
ROM.1.30	Ахэр бзэгухьэх, цӀыфхэм ӀаекӀэ атегущыӀэх, Тхьэр ауджэгъу, цӀыфхэм агу хагъэкӀы, зыщэтхъужьых, загъэпагэ, бзэджагъэхэр къаугупшысых, ятэ-янэхэми афэӀорышӀэхэрэп. 
ROM.1.31	ЗэхэшӀыкӀ яӀэп, ягущыӀэхэр агъэцакӀэхэрэп, гуфэбагъи ахэлъэп, зэшӀужьынхэри гукӀэгъури зыфэдэхэр ашӀэрэп. 
ROM.1.32	А цӀыфхэм Тхьэм иунэшъо зафэ ашӀэ, ащ фэдэ Ӏофхэр зышӀэхэрэм укӀ зэряфэшъуашэри. Ау щытми, ежьхэм ащ фэдэхэр зэрашӀэхэрэм имызакъоу, а Ӏофхэр зышӀэхэри адэх.
ROM.2.1	О хэт ущыщми, нэмыкӀ горэ бгъэмысэмэ, зызэрэбгъэхыежьын зи щыӀэп. Ар зэрэбгъэмысэрэмкӀэ о зыогъэмысэжьы, сыда пӀомэ, адрэр зэрыбгъэмысэрэ Ӏофхэр ори ошӀэх. 
ROM.2.2	Ащ фэдэ Ӏофхэр зышӀэхэрэм Тхьэм шъыпкъэм тетэу хьыкум зэратыришӀыхьащтыр тэшӀэ. 
ROM.2.3	Ау а Ӏофхэр зышӀэхэрэр о бгъэмысэхэзэ, ори ахэмэ ашӀагъэм фэдэ пшӀэу, Тхьэм ихьыкум къыптыримышӀыхьанэу огугъа? 
ROM.2.4	Хьауми Тхьэм ишӀугъэшхо, ыгу ишъэбэгъэшхо, ищэӀэгъэшхо зэмыпэсхэу ара? Тхьэм ишӀугъэшхокӀэ уипсэкӀодхэм уафыкӀэгъожьынэу игъо узэрэригъафэрэр къыбгурыӀорэба?
ROM.2.5	Ау уигуркъагъэкӀи, угукӀэ уипсэкӀодхэм узэрафыкӀэмыгъожьырэмкӀи Тхьэм игубжырэ ихьыкум зафэрэ къызылъэгъощт мафэм Тхьэм губжэу къыптырилъхьащтым хэогъахъо. 
ROM.2.6	Тхьэм хэти Ӏофэу ышӀагъэхэм яфэшъуашэ ригъэгъотыжьыщт. 
ROM.2.7	ШӀушӀэным ыуж имыкӀхэу, щытхъушхом, лъытэныгъэшхом, мылӀэныгъэм ауж итхэм мыкӀодыжьын щыӀэныгъэ аритыщт. 
ROM.2.8	Ау зызгъэкъаигъэхэу, шъыпкъэм фэмыӀорышӀэхэу, бзэджагъэм ыӀэ зизылъхьэрэ цӀыфхэм Тхьэм игубжышхо къалъигъэӀэсыщт. 
ROM.2.9	Тхьэм хэти бзэджагъэ зышӀэрэм гузэжъогъурэ гухэкӀрэ къылъигъэӀэсыщт, апэу – джуртым, етӀанэ – мыджуртым. 
ROM.2.10	Ау Тхьэм хэти шӀу зышӀэрэм щытхъур, лъытэныгъэр, гупсэфыр къылъигъэӀэсыщт, апэу – джуртым, етӀанэ – мыджуртым. 
ROM.2.11	Сыда пӀомэ, ятеплъэ емыплъэу, цӀыф пстэури Тхьэм изэфэд.
ROM.2.12	Пегъымбар Мусэ и Тэурат хабзэ зимыӀэхэу, псэкӀод зышӀэгъэ цӀыф пстэури хэбзэнчъэхэу кӀодыжьыщтых, Тэурат хабзэр ямыӀагъэ пэтми. Тэурат хабзэм ыӀэчӀэгъ чӀэтхэу, псэкӀод зышӀэгъэ цӀыф пстэури Тэурат хабзэм тетэу Тхьэм ыгъэмысэщтых. 
ROM.2.13	Сыда пӀомэ, Тэурат хабзэм итхэр зэхэзыххэрэр арэп Тхьэм дэжькӀэ шъыпкъагъэ зиӀэхэр, Тэурат хабзэм итхэр зыгъэцакӀэхэрэр ары нахь. 
ROM.2.14	Хымэ лъэпкъхэм
ROM.2.15	сыда пӀомэ, Тэурат хабзэм иунашъохэр агухэм арытхагъэхэу зэрарылъхэр а цӀыфхэм къагъэлъагъо. Аущтэу зэрэхъугъэр агухэми къаушыхьаты, а цӀыфхэм ягупшысэхэмкӀи зэ загъэмысэ, зэ загъэхые. 
ROM.2.16	А Ӏофыр ащ зэрэтетыр нафэ хъущт, къэбарышӀоу згъэӀурэм тетэу, цӀыфхэм агухэм арылъ шъэфхэм Тхьэм Исус Христос иӀэмыркӀэ хьыкум зыщатыришӀыхьащт мафэм.
ROM.2.17	Мары – «сэ сыджурт», – оӀо. Тэурат хабзэм ущэгугъы, «Тхьэр сэшӀэ» пӀозэ, узщэтхъужьы. 
ROM.2.18	Тэурат хабзэм итхэр зэрэуагъэшӀагъэм пае, Тхьэр зыфаер ошӀэ, дэгъур зыфэдэри зэхэпшӀыкӀын плъэкӀыщт. 
ROM.2.19	ШӀэныгъэ пстэури шъыпкъэ пстэури зэрыт Тэурат хабзэр о пӀэ илъэу, нэшъухэм уряпэрытэу, шӀункӀым хэтхэми урянэфынэу узщэгугъыжьы. 
ROM.2.20	ШӀэныгъэ зимыӀэхэм агурызгъэӀощтыр орэу, ныбжьыкӀэхэми Ӏофхэр язгъэшӀэщтыр орэу узщэгугъыжьы. 
ROM.2.21	НэмыкӀ цӀыфыр огъасэ, ау ор-орэу зыогъаса? 
ROM.2.22	ЦӀыфхэм мытыгъонхэу яоӀо, о пшъхьэкӀэ отыгъуа? «Зинэ шъумышӀы» цӀыфхэм яоӀо, о пшъхьэкӀэ зинэ ошӀа? ӀэрышӀ тхьэ нэпцӀхэр зэмыпэсхэзэ, ахэр зычӀэт унэхэр охъункӀэха? 
ROM.2.23	Тэурат хабзэр зэрэуиӀэм пае узщэтхъужьы, ау Тэурат хабзэм итхэм узэратекӀырэмкӀэ Тхьэр огъэпыута? 
ROM.2.24	Тхьэм игущыӀэ тхыгъэхэм зэрарытэу
ROM.2.25	Сунэт
ROM.2.26	Сунэт амышӀыгъэ цӀыфым Тэурат хабзэм иунашъохэр ыгъэцакӀэхэмэ, сунэт амышӀыгъэми, Тхьэм ар сунэт ашӀыгъэ цӀыфым фэдэу ылъытэнба? 
ROM.2.27	Ащыгъум пкъымкӀэ сунэт амышӀыгъэ цӀыфэу Тэурат хабзэм итхэр зыгъэцакӀэрэм, о, сунэт ашӀыгъэр, уигъэмысэщт. Сыда пӀомэ, Тэурат хабзэу тхыгъэр о пӀэ илъэу, сунэт уашӀыгъэ пэтми, Тэурат хабзэм итхэм уатекӀы. 
ROM.2.28	Сыда пӀомэ, итеплъэкӀэ джуртым фэдэу къэлъагъорэр арэп джурт шъыпкъэр, сунэтэу пкъым къыхэщэу ашӀырэри арэп сунэт шъыпкъэр. 
ROM.2.29	Ау джурт шъыпкъэр ыгукӀэ джуртыр ары. Сунэт шъыпкъэр сунэтэу гум илъыр ары. Ар зыпкъ къикӀырэр тхыгъэ горэп, Тхьэм ы Псэ ЛъапӀ ары нахь. Ащ фэдэ цӀыфым ищытхъу цӀыфым дэжь къикӀырэп, Тхьэм дэжь къекӀы нахь.
ROM.3.1	Ащыгъум уджуртыныр сыда зэрэнахьышӀур? Е сунэт уашӀыгъэмэ, сыд ишӀуагъэу къакӀорэр? 
ROM.3.2	Лъэныкъо пстэумкӀи ишӀуагъэу къакӀорэр бэу ины. Ыпэ рапшӀэу, Тхьэм игущыӀэхэр къызӀэкӀилъхьагъэхэр джуртхэр ары.
ROM.3.3	Ахэмэ ащыщ пчъагъэхэр шъыпкъагъэ ямыӀэу къычӀэкӀыгъэхэмэ, ахэмэ ямышъыпкъагъэ Тхьэм ишъыпкъагъэ ыгъэкӀодышъущта? 
ROM.3.4	Хьау, ыгъэкӀодышъущтэп. Тхьэр сыдигъуи шъыпкъэ, ау хэтрэ цӀыфи пцӀыус, Тхьэм игущыӀэ тхыгъэхэм зэрарытым фэдэу
ROM.3.4	«О Тхьэ, гущыӀэхэу къапӀохэрэмкӀэ узаф,
ROM.3.4	уагъэмысэми, уишъыпкъагъэ атекӀощт».
ROM.3.5	Тэ тибзэджагъэ Тхьэр зэрэшъыпкъэр нахь къегъэнафэмэ, сыд тӀона? Игубж къызыттырилъхьэкӀэ, Тхьэр мызафэу тӀона? ЦӀыфхэр къызэрэгущыӀэхэрэм фэдэу, ахэр къэсэӀох. 
ROM.3.6	Хьау, ар хъухэщтэп. Тхьэр зафэ. Тхьэр мызафэмэ, дунаим ицӀыфхэм сыдэущтэу хьыкум атыришӀыхьэшъущта? 
ROM.3.7	Зыгорэм моущтэу къыӀонкӀи мэхъу: «Сэ симышъыпкъагъэ Тхьэр зэрэшъыпкъэр нахь къыхигъэщэу, Тхьэм ищытхъушхо цӀыфхэм нахьышӀоу къаригъэлъэгъумэ, псэкӀод зышӀэрэм фэдэу Тхьэм сыда сызкӀигъэмысэщтыр?» 
ROM.3.8	ШӀугъи къыхэкӀыным пае, бзэджагъэ тшӀэна? А гущыӀэ дэдэхэр тыжэ къыдэкӀыгъэхэу аӀозэ, цӀыф заулэхэм ӀаекӀэ тигугъу ашӀы. Тхьэм ащ фэдэ цӀыфхэм яфэшъуашэр аригъэпщыныжьыщт.
ROM.3.9	Сыд етӀанэ, тэ, джуртхэр, нэмыкӀ цӀыфхэм танахьышӀуа? Хьау, тэ зыкӀи танахьышӀоп. Джурт пстэури, нэмыкӀ лъэпкъхэм ащыщ пстэури псэкӀодым ыӀэ зэрилъхэр къэдгъэнэфагъ, 
ROM.3.10	Тхьэм игущыӀэ тхыгъэхэм зэрарытым фэдэу
ROM.3.10	«Шъыпкъагъэ зиӀэ цӀыф зи щыӀэп.
ROM.3.11	ЗэхэшӀыкӀ зиӀэ цӀыфи щыӀэп, Тхьэм игъогу лъыхъурэ цӀыфи щыӀэп.
ROM.3.12	ЗэкӀэри Тхьэм игъогу текӀыгъэх; зэкӀэми пкӀэ ямыӀэжь хъугъэ. ШӀу зышӀэрэ зи щыӀэп.
ROM.3.13	Ачыйхэр шъхьэ зытемылъ къэ шӀоихэм афэдэх. АбзэгукӀэ цӀыфхэр агъапцӀэх. Блэм ищэнаут аӀупэхэм ателъ.
ROM.3.14	Ажэхэми хъонэным идыдж адиз.
ROM.3.15	Ахэр цӀыфым ылъ агъэчъэным лъэчъэх.
ROM.3.16	Тыдэ кӀуагъэхэми, цӀыфхэр щагъэкӀодых, къин щарагъэщэчы.
ROM.3.17	Зэзэгъыныгъэм игъогу ашӀэрэп.
ROM.3.18	Тхьэм ишӀолӀыкӀ агухэм арылъэп».
ROM.3.19	Тэурат хабзэм къыӀохэрэр Тэурат хабзэм ыӀэчӀэгъ чӀэт цӀыфхэм зэрариӀохэрэр тэшӀэ. Аущтэу цӀыф пстэуми ажэ аригъэубытыгъэу хъугъэ, дунаим тет цӀыф пстэури Тхьэм дэжькӀэ мысэ хъугъэ, 
ROM.3.20	сыда пӀомэ, цӀыф горэм Тэурат хабзэм итхэр зэригъэцакӀэхэрэмкӀэ Тхьэм дэжькӀэ шъыпкъагъэ иӀэ хъущтэп. Ау Тэурат хабзэм итхэр арых псэкӀод зэрэтшӀагъэр тэзгъашӀэхэрэр.
ROM.3.21	Джы Тэурат хабзэм иӀоф хэмылъэу, Тхьэм ежь дэжькӀэ цӀыфхэм шъыпкъагъэ яӀэу зэрилъытэрэ гъогур къыгъэнэфагъ. Тэурат хабзэм итхэмрэ пегъымбархэм къаӀуагъэхэмрэ
ROM.3.22	Исус ХристоскӀэ шӀошъхъуныгъэу яӀэм игъогу ары Тхьэм ежь дэжькӀэ цӀыфхэм шъыпкъагъэ яӀэу зэрилъытэрэ гъогур. ХристоскӀэ шӀошъхъуныгъэ зиӀэ пстэуми шъыпкъагъэ яӀэу елъытэ. ЦӀыф зэхэдз зи щыӀэп, 
ROM.3.23	сыда пӀомэ, цӀыф пстэуми псэкӀод ашӀагъ, Тхьэм дэжь къикӀырэ щытхъушхомкӀи Ӏахь яӀэп. 
ROM.3.24	Христос Исус ашъхьэ зэрищэфыжьыгъэм пае, Тхьэм ынэшӀу щыфэнымкӀэ уасэ амытэу ежь дэжькӀэ шъыпкъагъэ яӀэу елъытэ. 
ROM.3.25	ИсускӀэ шӀошъхъуныгъэ зиӀэхэр ащ ылъэу къащым щыкӀэкӀыщтымкӀэ Тхьэм ежь зэригъэшӀужьынхэм пае, Исус къурмэныпхъэу ыгъэнэфагъ. Тхьэм ишъыпкъагъэ къыгъэшъыпкъэжьынэу ары Исус къурмэныпхъэу зыкӀигъэнэфагъэр. Сыда пӀомэ, Тхьэм игушъэбагъэкӀэ пасэм цӀыфхэм япсэкӀодшӀагъэхэр аригъэпщыныжьыгъагъэхэп. 
ROM.3.26	Ащ нэмыкӀэу Тхьэм Исус къурмэныпхъэу зыкӀигъэнэфагъэр джырэ лъэхъаными ежь ишъыпкъагъэ къыгъэшъыпкъэжьыныр ары: ежь шъыпкъагъэ зэриӀэри, ИсускӀэ шӀошъхъуныгъэ зиӀэхэми ежь дэжькӀэ шъыпкъагъэ яӀэу зэрилъытэхэрэри ары Тхьэм ащ фэдэу къыгъэлъагъорэр.
ROM.3.27	Ащыгъум тызэрэзыщытхъужьрэр щыӀэжьа? Хьау, щыӀэжьэп. Тара хабзэу ар зыӀорэр? Ӏофхэу тшӀэн фаехэр зыӀорэ хабзэр ара? Хьау, шӀошъхъуныгъэм ихабз ары. 
ROM.3.28	Сыда пӀомэ, цӀыфым шӀошъхъуныгъэ зэриӀэм пае, Тхьэм ежь дэжькӀэ ащ шъыпкъагъэ иӀэу зэрилъытэрэр тшӀошъ мэхъу. Тэурат хабзэм иӀоф ащ хэлъэп. 
ROM.3.29	Тхьэр джурт закъохэм я Тхьа, хьауми нэмыкӀ лъэпкъхэми я Тхьа? Ары адэ, нэмыкӀ лъэпкъхэми я Тхь. 
ROM.3.30	Сыда пӀомэ, зы Тхьэ закъо нахь щыӀэп. Сунэт ашӀыгъэхэм шӀошъхъуныгъэ зэряӀэм пае, Тхьэм ежь дэжькӀэ ахэмэ шъыпкъагъэ яӀэу ылъытэщтых, сунэт амышӀыгъэхэми яшӀошъхъуныгъэкӀэ Тхьэм дэжькӀэ шъыпкъагъэ яӀэщт. 
ROM.3.31	Аущтэу тӀомэ, шӀошъхъуныгъэмкӀэ Тэурат хабзэр тэгъэкӀода? Хьау, дгъэкӀодырэп, Тэурат хабзэр къэтэгъэшъыпкъэжьы нахь.
ROM.4.1	Тятэжъышхо Ибрахьимэ ехьылӀагъэу сыда тӀощтыр? Ежь-ежьырэу сыд ыгъэхъагъэр? 
ROM.4.2	Ибрахьимэ ышӀэгъэ Ӏофхэм апае, Тхьэм ежь дэжькӀэ шъыпкъагъэ иӀэу ылъытагъэмэ, Ибрахьимэ зызэрызыщытхъужьынэу горэ иӀэщтыгъ – ау Тхьэм дэжьыкӀэп. 
ROM.4.3	Сыда пӀомэ, Тхьэм игущыӀэ тхыгъэхэм сыда арытыр?
ROM.4.4	Зыгорэм Ӏоф зишӀэкӀэ, лэжьапкӀэр тынэу къыратырэп, ифэшъуашэшъ къыраты нахь. 
ROM.4.5	Ау шӀушӀагъэхэм ащымыгугъырэ цӀыфэу ТхьэмкӀэ шӀошъхъуныгъэ зиӀэм иӀоф зытетыр мары. А цӀыфым ТхьэмкӀэ шӀошъхъуныгъэ зэриӀэм пае, ащ къикӀырэр Тхьэу псэкӀод зышӀэгъэ цӀыфхэм ежь дэжькӀэ шъыпкъагъэ яӀэу зылъытэн зылъэкӀырэмкӀэ шӀошъхъуныгъэ зэриӀэм пае, Тхьэм ежь дэжькӀэ а цӀыфым шъыпкъагъэ иӀэу ылъытэщт. 
ROM.4.6	Джары пачъыхьэ Даути зытегущыӀагъэр, шӀушӀагъэхэм яӀоф хэмылъэу, Тхьэм ежь дэжькӀэ шъыпкъагъэ иӀэу ылъытэрэ цӀыфыр гъогу мафэ зэрэтеуцуагъэр къызеӀом
ROM.4.7	«ЗибзэджэшӀагъэхэр Тхьэм зыфигъэгъугъэхэу,
ROM.4.7	зипсэкӀодхэр зыфигъэкӀодыгъэ цӀыфхэр гъогу мафэ теуцуагъэх.
ROM.4.8	Зиусхьаным зипсэкӀодхэр зыфимылъытэрэ цӀыфыр гъогу мафэ теуцуагъ».
ROM.4.9	А гъогу мафэр зыгъотхэрэр сунэт ашӀыгъэхэм язакъоу ара, хьауми сунэт амышӀыгъэхэри ара? Сунэт амышӀыгъэхэри ары, сыда пӀомэ, Ибрахьимэ шӀошъхъуныгъэ иӀэ зэрэхъугъэм пае, Тхьэм ежь дэжькӀэ ащ шъыпкъагъэ иӀэу зэрилъытагъэр къэтӀуагъ. 
ROM.4.10	Тхьэм ежь дэжькӀэ Ибрахьимэ шъыпкъагъэ иӀэу зилъытагъэр Ибрахьимэ сунэт ашӀыным ыпа, хьауми ыужа? Ыужэп, ып. 
ROM.4.11	Ибрахьимэ сунэт ашӀыным ыпэкӀэ, шӀошъхъуныгъэ зэриӀагъэм пае, Тхьэм ежь дэжькӀэ ащ шъыпкъагъэ иӀэу зэрилъытагъэр къэзгъэлъагъорэ мыхъурэу е тамыгъэу сунэт шӀыныр ащ къыфигъэнагъ. А Ӏофыр ащ зытеткӀэ, Ибрахьимэ сунэт амышӀыгъэ цӀыфхэу шӀошъхъуныгъэ зиӀэхэм ятэ фэдэу афэхъу, Тхьэм ежь дэжькӀэ ахэми шъыпкъагъэ яӀэу ылъытэным пае. 
ROM.4.12	Ибрахьимэ сунэт ашӀыгъэ цӀыфхэми ятэм фэдэ афэхъу. Ахэми ты фэдэу зыкӀафэхъугъэр сунэт зэрашӀыгъэхэм изакъоп, ахэр Ибрахьимэ илъэужхэм атехьагъэхэу, ар сунэт ашӀыным ыпэ, шӀошъхъуныгъэм игъогоу зэрыкӀуагъэм ахэри зэрэрыкӀохэрэри ары.
ROM.4.13	Тхьэм Ибрахьимэрэ ащ къытекӀыщт цӀыфхэмрэ къыгъэгугъагъэх чӀылъэр яӀахьышӀоу къызэралъыӀэсыщтымкӀэ. Ибрахьимэ Тэурат хабзэм итхэр ыгъэцэкӀагъэхэу арэп Тхьэм а ӀахьышӀумкӀэ зыкӀигъэгугъагъэр, ау Ибрахьимэ шӀошъхъуныгъэ зэриӀагъэм пае, Тхьэм ежь дэжькӀэ ащ шъыпкъагъэ иӀэу зэрилъытагъэр ары нахь. 
ROM.4.14	Тэурат хабзэм итхэр зыгъэцакӀэхэрэр арыгъэмэ, Тхьэм цӀыфхэр къызэригъэгугъэгъэ ӀахьышӀур къызылъыӀэсыщтхэр, ащыгъум шӀошъхъуныгъэр хьаулые хъущтыгъ, Тхьэм къызэригъэгугъагъэми пкӀэ иӀэщтыгъэп. 
ROM.4.15	Сыда пӀомэ, Тэурат хабзэм Тхьэм игубж къехьы, ау хэбзэ унашъо зыдэщымыӀэм хэбзэ укъони щыӀэп.
ROM.4.16	Арышъ, Тхьэм къыгъэгугъагъэхэр шӀошъхъуныгъэ зиӀэхэр ары. Аущтэу зыкӀэхъугъэр Тхьэм тыкъызэригъэгугъэгъэ Ӏофхэр ынэшӀу щыфэныгъэкӀэ къызэрэтитырэр нафэ хъунри ары, шӀошъхъуныгъэ зиӀэхэу, Ибрахьимэ къытекӀыгъэ цӀыф пстэуми Тхьэм къызэригъэгугъэгъэ Ӏофхэр агъотышъунри ары. Ибрахьимэ къытекӀыгъэ цӀыфхэу зыфасӀохэрэр Тэурат хабзэм тетхэм ямызакъоу, Тэурат хабзэм темытхэу Ибрахьимэ шӀошъхъуныгъэу иӀагъэм фэдэ шӀошъхъуныгъэ зиӀэхэри ары. Шъыпкъэ, Ибрахьимэ тэ пстэуми тятэм фэд, 
ROM.4.17	Тхьэм Ибрахьимэ риӀуагъэу, Тхьэм игущыӀэ тхыгъэхэм зэрарытым фэдэу
ROM.4.18	ГугъапӀэ зыщэмыӀэжьым, Ибрахьимэ Тхьэм щыгугъэу, шӀошъхъуныгъэ иӀагъ. Аущтэу, «О къыптекӀыщт цӀыфхэр уашъом ижъуагъохэм афэдизхэу бэ хъущтых» ыӀуи, Тхьэм ащ къызэрэриӀогъагъэм фэдэ къабзэу
ROM.4.19	ИшӀошъхъуныгъэ зи къыщымыкӀэу, ыпкъ лӀэныгъэм пэблагъэ зэрэхъугъэм еплъыгъэп, сыда пӀомэ, илъэсишъэм пэгъунэгъугъэти ары – Сарэ сабый къызэрэхэмыкӀыщтми еплъыгъэп. 
ROM.4.20	ШӀошъхъуныгъэ иӀэу Тхьэм къызэригъэгугъагъэмкӀэ гуцафэ ышӀыгъэп Ибрахьимэ. ИшӀошъхъуныгъэ нахь пытэ хъуи, Тхьэм щытхъу фишӀыгъ. 
ROM.4.21	Тхьэм къызэригъэгугъагъэр ыгъэцэкӀэн зэрилъэкӀыщтым гугъэпӀэшхо фыриӀагъ ащ. 
ROM.4.22	ТхьэмкӀэ ащ фэдизэу шӀошъхъуныгъэ зэриӀагъэм пае, Тхьэм ежь дэжькӀэ ащ шъыпкъагъэ иӀэу ылъытагъ. 
ROM.4.23	«Тхьэм ежь дэжькӀэ ащ шъыпкъагъэ иӀэу ылъытагъ» зыфаӀорэ гущыӀэхэр зэхьылӀагъэхэр Ибрахьимэ изакъоп, 
ROM.4.24	тэри ары. Тхьэм ежь дэжькӀэ шъыпкъагъэ тиӀэу ылъытэщт – тэ, Исус Христосэу ти Зиусхьан лӀагъэхэм къахэзгъэтэджыкӀыжьыгъэ ТхьэмкӀэ шӀошъхъуныгъэ зиӀэхэр. 
ROM.4.25	Тэ псэкӀод зэрэтшӀагъэм пае, Тхьэм Исус лӀэныгъэм ӀэкӀигъэфагъ, ежь дэжькӀэ шъыпкъагъэ тиӀэу тилъытэным паий, Тхьэм ар лӀагъэхэм къахигъэтэджыкӀыжьыгъ.
ROM.5.1	Арышъ, шӀошъхъуныгъэ зэрэтиӀэм пае, Тхьэм ежь дэжькӀэ шъыпкъагъэ тиӀэу елъытэ. Аущтэу зэрэщытым пае, ти Зиусхьан Исус Христос Тхьэм дэжькӀэ гупсэф къытитыгъ. 
ROM.5.2	Христос ары шӀошъхъуныгъэ зэрэтиӀэм пае, Тхьэм ынэшӀу къытщифэнэу гъогу къытфызэӀузыхыгъэр. Тхьэм ынэшӀущыфэныр къытлъегъэӀэс зэпыт, ежь ищытхъушхокӀи Ӏахьэу къытлъыӀэсыщтым тыщыгугъэу, тызэрэпаплъэрэм пае, тэгушӀо. 
ROM.5.3	Ау ахэмэ язакъоп, гузэжъогъухэу тщэчыхэрэми тащэгушӀукӀы, сыда пӀомэ, гузэжъогъу щэчыным теубытагъэр къызэрэхэкӀырэр тэшӀэ. 
ROM.5.4	Теубытагъэми Тхьэм ыгу зэӀурэ шэнышӀур къыхэкӀы. ШэнышӀуми Тхьэм ӀахьышӀур къызэрэтлъигъэӀэсыщтым тызэрэщыгугъырэр къыхэкӀы. 
ROM.5.5	А щыгугъыныгъэми тыкӀигъэгъожьырэп, сыда пӀомэ, Тхьэм ежь ы Псэ ЛъапӀэу тыгу къырилъхьагъэмкӀэ ишӀулъэгъуныгъэ инэу тыгухэм къарилъхьагъ.
ROM.5.6	Христос Тхьэм ыухэсыгъэ уахътэм лӀагъэ, тшъхьэкӀэ ӀэпыӀэгъу тызфэмыхъужьышъоу, тэ, цӀыфхэу Тхьэм шӀолӀыкӀ фызимыӀэхэм апае. 
ROM.5.7	Шъыпкъагъэ зиӀэ цӀыфым ычӀыпӀэкӀэ зыгорэ лӀэныр бэу хъугъуае. ЦӀыфышӀум ычӀыпӀэкӀэ зыгорэ зэрэлӀэщтым еуцолӀэнкӀи мэхъу. 
ROM.5.8	Ау шӀулъэгъоу къытфыриӀэр Тхьэм моущтэу къыгъэлъэгъуагъ: тэ тыпсэкӀодышӀэ пэтызэ, Христос тэщ пае лӀагъэ.
ROM.5.9	Джы Христос къащым лъэу щыкӀэкӀыгъэм пае, Тхьэм ежь дэжькӀэ шъыпкъагъэ тиӀэу елъытэшъ, бэкӀэ нахь цыхьэшӀэгъу Христос Тхьэм игубж тыкъызэрэӀэкӀихыжьыщтыр. 
ROM.5.10	Сыда пӀомэ, тэ Тхьэм тырипыизэ, ежь ы Къо илӀэныгъэкӀэ Тхьэм ежь тызэригъэшӀужьыгъ. Джы ежь тызэрэзэригъэшӀужьыгъэм пае, ащ нахьыбэрэ тымыкӀодэу тыкъыгъэнэжьыщт! 
ROM.5.11	ТымыкӀодэу Тхьэм тыкъызэригъэнэжьыщтым имызакъоу, ти Зиусхьан Исус Христос ихьатыркӀэ Тхьэм тыщэгушӀукӀы. Христос ары Тхьэм тезгъэшӀужьыгъэр.
ROM.5.12	ПсэкӀодыр дунаим къытехьанэу зыпкъ къикӀыгъэр зы цӀыф.
ROM.5.13	Сыда пӀомэ, Тэурат хабзэр къэкӀоным ыпэкӀэ, псэкӀодыр дунаим тетыгъ. Ау хэбзэ унашъохэр щымыӀэхэу, Тхьэм цӀыфхэм япсэкӀодхэр афилъытэхэрэп. 
ROM.5.14	Ары шъхьакӀэ Адэм зыцӀэм имафэхэм къащегъэжьагъэу пегъымбар Мусэ имафэхэм анэс лӀэныгъэм цӀыфхэм тетыгъо афыриӀагъ. Ахэмэ псэкӀодхэу ашӀагъэхэр, Тхьэм иунашъо Адэм зытекӀым, псэкӀодэу ышӀагъэм фэмыдэщтыгъэ пэтми, лӀэныгъэм тетыгъо къафыриӀагъ. Джы дунаим къэкӀон фэегъэ Христосымрэ Адэмрэ зэтэжъугъэгъапщэх.
ROM.5.15	Адэм ипсэкӀодшӀагъэ Тхьэм ынэшӀу щыфэныгъэкӀэ тынышхоу къытитырэм фэдэп. Сыда пӀомэ, нэбгырэ закъом псэкӀодэу ышӀагъэм къыхэкӀыкӀэ цӀыфыбэ лӀагъэ. Ау а псэкӀодшӀагъэм нахьи, Тхьэм ынэшӀу щыфэныгъэ бэкӀэ нахь ин, итынышхоу зы нэбгырэу Исус Христос ынэшӀу щыфэныгъэкӀэ цӀыфыбэмэ аритырэри бэкӀэ нахь ин. 
ROM.5.16	Ащ фэдэуи Тхьэм итынышхо къыхэкӀырэр а нэбгырэ закъом ипсэкӀодшӀагъэ къыхэкӀыгъэм ебгъэпшэнэп. Сыда пӀомэ, а нэбгырэ закъом псэкӀодэу ышӀагъэм къыхэкӀыгъэр Тхьэм зэригъэмысагъэр ары. Ау цӀыфхэм псэкӀодыбэ ашӀагъэ пэтми, Тхьэм ежь дэжькӀэ ахэмэ шъыпкъагъэ яӀэу зэрилъытэхэрэр ары Тхьэм ынэшӀу щыфэныгъэкӀэ тынышхоу аритырэр. 
ROM.5.17	Сыда пӀомэ, нэбгырэ закъом ипсэкӀодшӀагъэ къыхэкӀыкӀэ лӀэныгъэм дунаим ицӀыфхэм тетыгъо афыриӀэ хъугъэ. Ау ащ нахьи бэкӀэ нахьыбэу, нэбгырэ закъоу Исус Христос ышӀагъэм пае цӀыфхэу Тхьэм ынэшӀу инэу зыщифэхэу, уасэ амытэу ежь дэжькӀэ шъыпкъагъэ яӀэу ылъытэхэрэм щыӀэныгъэ агъотынышъ, тетыгъо яӀэ хъущт.
ROM.5.18	Арышъ, зы псэкӀодшӀэгъэ закъом къыхэкӀыгъэр Тхьэм цӀыф пстэури мысэхэу зэрилъытагъэр ары. Ащ фэдэу зы нэбгырэ закъом шъыпкъэгъэ Ӏофэу ышӀагъэм къыхэкӀырэр Тхьэм цӀыф пстэуми щыӀэныгъэ аритызэ, ежь дэжькӀэ шъыпкъагъэ яӀэу зэрилъытэхэрэр ары. 
ROM.5.19	Сыда пӀомэ, зы нэбгырэ закъо Тхьэм зэремыдэӀугъэм пае, цӀыфыбэ псэкӀодышӀэ хъугъэ. Ащ фэдэу зы нэбгырэ закъо Тхьэм зэредэӀугъэм паий, Тхьэм ежь дэжькӀэ цӀыфыбэми шъыпкъагъэ яӀэу ылъытэщтых.
ROM.5.20	ЕтӀанэ Тэурат хабзэр къызэкӀом, псэкӀодшӀагъэхэр нахьыбэ хъугъэх. Ау псэкӀодшӀагъэхэр нахьыбэ хъу зэхъум, Тхьэм ынэшӀу щыфэныгъэри нахь ин хъугъэ. 
ROM.5.21	Арышъ, псэкӀодым цӀыфхэм тетыгъо зэрафыриӀэм пае, лӀэныгъэр Ӏахьэу къалъыӀэсыгъ. Ащ фэдэ къабзэу Тхьэм ынэшӀу щыфэным цӀыфхэм тетыгъо афыриӀэ хъумэ, Исус Христосэу ти Зиусхьан Ӏофэу ышӀагъэм пае, Тхьэм ежь дэжькӀэ цӀыфхэм шъыпкъагъэ яӀэу ылъытэщтых, мыкӀодыжьын щыӀэныгъи аритыщт.
ROM.6.1	Джы сыд тӀона? ПсэкӀодшӀэным тыхэтын фая, Тхьэм ынэшӀу къызэрэтщифэрэм хэхъоным пае? 
ROM.6.2	Хьау, ар хъухэщтэп. ПсэкӀодым иӀоф къытхэмылъыжьмэ, псэкӀодшӀэным ылъэныкъокӀэ цӀыф лӀагъэхэм тафэд. Сыдэущтэу адэ псэкӀод тшӀэ зэпытэу тыпсэушъущта? 
ROM.6.3	Христос Исус тыгухэм арылъынэу тэ зэкӀэ тызаумэхъым, Христос илӀэныгъэ тиӀахь хэлъынэу тызэраумэхъыгъэр шъошӀэба? 
ROM.6.4	Тызаумэхъым, Христос тыригъусэу тылӀи, ежь тыригъусэу тычӀалъхьажьыгъэм фэд. Аущтэу зыкӀэхъурэр, Ты лъапӀэм илъэкӀэу щытхъушхо зиӀэмкӀэ Христос лӀагъэхэм къызэрахэтэджыкӀыжьыгъэм фэдэу, тэри щыӀэныгъакӀэ тиӀэу тыпсэуныр ары.
ROM.6.5	Христос гъусэ тыфэхъуи, ар зэрэлӀагъэм фэдэу тэри тызэрэлӀагъэм пае, ар лӀагъэхэм къызэрахэтэджыкӀыжьыгъэм фэдэу, тэри тыригъусэу лӀагъэхэм тыкъахэтэджыкӀыжьыщт. 
ROM.6.6	Сыда пӀомэ, тишэныжъ бзаджэ Христос игъусэу къащым зэрэтыраӀулӀагъэр тэшӀэ, тыгухэм арылъ псэкӀодым илъэкӀ кӀодыным пае. Ащ пае тэ псэкӀодым тырипщылӀыжьыщтэп. 
ROM.6.7	Сыда пӀомэ, цӀыфэу лӀагъэр псэкӀодым ыӀэмычӀэ чӀэкӀыжьыгъ.
ROM.6.8	Христос тыригъусэу тызэрэлӀагъэм пае, ежь тыригъусэу тызэрэщыӀэщтри тшӀошъ мэхъу. 
ROM.6.9	Тхьэм лӀагъэхэм ахигъэтэджыкӀыжьыгъэу, Христос зэрэмылӀэжьыщтыр тэшӀэ. ЛӀэныгъэм тетыгъо къыфыриӀэжьэп. 
ROM.6.10	Христос зэлӀэм, ащ нахьыбэрэ мылӀэжьынэу, псэкӀодым дэжькӀэ лӀагъэ. Джы щыӀэныгъэ иӀэу Тхьэм фэпсэу.
ROM.6.11	Аущтэу Христос Исусэу ти Зиусхьан шъугухэм зэрарылъым пае, шъори псэкӀодым иӀоф къышъухэмылъыжьэу, псэкӀодым дэжькӀэ цӀыф лӀагъэхэм шъуафэдэу, Тхьэм шъуфэпсэоу зышъулъытэжь. 
ROM.6.12	Арышъ, псэкӀодым шъупкъыхэу лӀэщтхэми тетыгъо афыриӀэу орэмыхъу, шъуихъопсэ мыхъунхэм шъуафэмыӀорышӀэнэу. 
ROM.6.13	Шъупкъы щыщхэм псэкӀод ашӀэнэу бзэджагъэм иӀашэхэм афэдэхэу шъумыгъэхъух, лӀагъэхэм къахэтэджыкӀыжьыгъэ цӀыфхэми шъуафэдэу Тхьэм зешъут. Шъупкъы щыщхэри шъыпкъагъэм иӀашэхэм афэдэхэу Тхьэм фэжъугъазэх. 
ROM.6.14	ПсэкӀодым тетыгъо къышъуфыриӀэщтэп, сыда пӀомэ, хэбзэ унашъохэм аӀэчӀэгъ шъучӀэтэп, Тхьэм ынэшӀу щыфэныгъэм ыӀэчӀэгъ шъучӀэт нахь.
ROM.6.15	Сыд етӀанэ? Хабзэм иунашъохэм ачӀэгъ тычӀэмытэу, Тхьэм ынэшӀу щыфэныгъэм ычӀэгъ тызэрэчӀэтырэм пае, псэкӀод дгъэхъэнэу тыфита? Хьау, ар хъухэщтэп. 
ROM.6.16	Шъо шъошӀэба, ипщылӀхэм афэдэу шъуедэӀунэу зыгорэм зешъутымэ, шъузэдэӀурэ цӀыфым шъурипщылӀ шъыпкъэ шъузэрэхъурэр? ПсэкӀодым шъурипщылӀмэ, лӀэныгъэм игъогу шъутет, ау Тхьэм шъуедэӀумэ, ежь дэжькӀэ шъыпкъагъэ шъуиӀэу шъуилъытэщт. 
ROM.6.17	Ау Тхьэм щытхъу фэтэшӀы, сыда пӀомэ, псэкӀодым шъурипщылӀыщтыгъ, ау тишӀошъхъуныгъэ тигъэшӀэрэ Ӏофхэу зызэшъутыгъэхэм джы шъугу етыгъэу шъуядэӀу. 
ROM.6.18	Тхьэм псэкӀодым илъэкӀ шъукъыӀэкӀихыжьи, шъхьафит шъуишӀыжьыгъ, шъыпкъагъэми пщылӀ шъуфэхъужьыгъ.
ROM.6.19	ШъуигурыӀоныгъэ зэримыкъугъэм пае, цӀыфхэр къызэрэгущыӀэхэрэм фэдэу, къыжъугурызгъэӀонэу мыр къэсэӀо. Шъупкъы щыщхэм бзэджагъэ яжъугъэшӀэнэу шӀоигъэмрэ бзэджагъэмрэ пщылӀхэу зызэряшъутыщтыгъэм фэдэу, джы гукъэбзагъэм игъогу шъурыкӀонэу шъупкъы щыщхэр шъыпкъагъэм фэпщылӀынхэу фэжъугъазэх. 
ROM.6.20	Сыда пӀомэ, псэкӀодым шъурипщылӀ зэхъум, шъыпкъагъэр шъозыгъэгъэцэкӀэн зи щыӀагъэп. 
ROM.6.21	Ащыгъум ишӀуагъэу къышъокӀыгъэр сыда? ИшӀуагъэ зи къышъокӀыгъэп. Ащ фэдэ Ӏофхэу шъузтеукӀытыхьажьхэрэм къахэкӀырэр лӀэныгъэр ары. 
ROM.6.22	Ау джы Тхьэм псэкӀодым илъэкӀ шъукъыӀэкӀихыжьи, шъхьафит шъуишӀыжьыгъ, Тхьэми пщылӀ шъуфэхъугъ. Ащ шӀугъэу къыхэкӀырэр гукъэбзагъэм игъогу шъузэрэрыкӀорэр ары, ӀахьышӀоу къышъулъыӀэсыщтри мыкӀодыжьын щыӀэныгъэр ары. 
ROM.6.23	Сыда пӀомэ, псэкӀодым къыхэкӀырэр лӀэныгъэр ары. Ау Исус Христосэу ти Зиусхьан тыгухэм зэрарылъым пае, Тхьэм тынышхоу къытитырэр мыкӀодыжьын щыӀэныгъэр ары.
ROM.7.1	Сшыхэр, хабзэм ит тхыгъэхэр шъошӀэшъ, цӀыфыр опсэуфэ хабзэм тетыгъо зэрэфыриӀэр шъошӀэба? 
ROM.7.2	ГущыӀэм пае, шъузым илӀ опсэуфэ, хабзэмкӀэ а шъузыр а лӀым епхыгъ. Ау илӀ зылӀэкӀэ, хабзэм шъузыр шъхьафит ешӀы. 
ROM.7.3	Арышъ, илӀ псэузэ, шъузыр нэмыкӀ лӀы горэм дэпсэумэ, зинэ ышӀагъэу аӀощт. Ау илӀ зылӀэкӀэ, а унашъом шъузым тетыгъо фыриӀэжьэп. НэмыкӀрэ лӀы горэм дэкӀожьмэ, зинэ ышӀагъэу хъурэп.
ROM.7.4	Ащ фэдэу, сшыхэр, Христос ыпкъ зэрэлӀагъэм пае, Тэурат хабзэм иӀоф къышъухэмылъыжьэу, а хабзэм дэжькӀэ шъо лӀагъэхэм шъуафэд. Джы Христосэу Тхьэм лӀагъэхэм къахигъэтэджыкӀыжьыгъэм ие шъухъугъ, Тхьэм ищытхъукӀэ шӀу дгъэцэкӀэным пае. 
ROM.7.5	Сыда пӀомэ, типсэкӀодышӀэ шэныжъ игъогу тырыкӀо зэхъум, Тэурат хабзэм зэкӀигъэплъыхьэгъэ псэкӀодышӀэ хъопсэхэр тпкъы щыщхэм ахэлъыгъэх, лӀэныгъэр а хъопсэхэм къахэкӀэу. 
ROM.7.6	Ау джы Тэурат хабзэу тызыпхыщтыгъэм иӀоф къытхэмылъыжьэу, а хабзэм дэжькӀэ цӀыф лӀагъэхэм афэдэ тыхъуи, Тхьэм Тэурат хабзэм ыӀэчӀэгъ тыкъычӀихыжьи, шъхьафит тишӀыжьыгъ. Арышъ, Тхьэм тызэрэфэлажьэрэ шӀыкӀэр ыпэрэм фэдэу тхыгъэ хабзэм тетэп, Тхьэм ы Псэ ЛъапӀэ ихэбзэ тет нахь.
ROM.7.7	Джы сыд тӀона? Тэурат хабзэм псэкӀод хэлъа? Хьау, ар хъухэщтэп! Ау Тэурат хабзэм иунашъохэр щымыӀагъэхэмэ, псэкӀодыр зыфэдэр сшӀэщтыгъэп, сыда пӀомэ, Тэурат унашъом «Хъопсэ мыхъун угу имыгъэлъ»
ROM.7.8	Ау псэкӀодым игъо ифи, а унашъомкӀэ сыд щыщырэ хъопсэ мыхъуныр сыгу къырилъхьагъ; сыда пӀомэ, Тэурат хабзэр щымыӀэмэ, псэкӀодри лӀагъэм фэд. 
ROM.7.9	Зэгорэм Тэурат хабзэр сымышӀэу сыпсэущтыгъ. Ау Тхьэм иунашъо къызэкӀом, псэкӀодым кӀуачӀэ иӀэ хъуи, 
ROM.7.10	сэри лӀагъэм фэдэ сыхъугъ. Аущтэу цӀыфхэм щыӀэныгъэ агъотыным пае, унашъоу Тхьэм къытфишӀыгъэм сигъэлӀагъ. 
ROM.7.11	Тхьэм иунашъо ыгъэфеди, псэкӀодым сигъэпцӀагъ, а унашъомкӀи сигъэлӀагъ. 
ROM.7.12	Аущтэу Тэурат хабзэр лъапӀэ, унашъори лъапӀэ, зафэ ыкӀи, дэгъу ыкӀи.
ROM.7.13	Ащыгъум Ӏоф дэгъу горэм сигъэлӀагъэу ара? Хьау, ар хъухэщтэп! Ау псэкӀодыр зыфэдэр нафэ хъуным пае, Тэуратым ихэбзэшӀукӀэ псэкӀодым сигъэлӀагъ. Аущтэу унашъомкӀэ псэкӀодыр зэрэдэи дэдэр нафэ мэхъу.
ROM.7.14	Тэурат хабзэр Тхьэм дэжь къызэрикӀыгъэр тэшӀэ. Ау сэ сыцӀыф тхьамыкӀ, псэкӀодми сырипщылӀ. 
ROM.7.15	Ӏофэу сэ сшӀэрэр къызгурыӀорэп; сыда пӀомэ, Ӏофэу сшӀэнэу сызыфаер згъэцакӀэрэп, ау сыуджэгъурэ Ӏофыр сэгъэцакӀэ. 
ROM.7.16	Ау Ӏофэу сшӀэнэу сызыфэмыер сэгъэцакӀэмэ, Тэурат хабзэр зэрэдэгъум дезгъаштэу ары ащ къикӀырэр. 
ROM.7.17	Арышъ, а бзэджагъэр зышӀэрэр сэрэп, сыгу илъ псэкӀодыр ары нахь. 
ROM.7.18	СипсэкӀодышӀэ шэныжъ сеплъымэ, шӀу сыгу зэримылъыр сэшӀэ; сыда пӀомэ, шӀу сшӀэнэу сыфаеми, згъэцэкӀэнэу скӀуачӀэ къыхьырэп. 
ROM.7.19	ШӀоу сшӀэнэу сызыфаер згъэцакӀэрэп, ау бзэджагъэу сшӀэнэу сызыфэмыер сэгъэцакӀэ. 
ROM.7.20	Ащыгъум Ӏофэу сшӀэнэу сызыфэмыер сэгъэцакӀэмэ, ар зыгъэцакӀэрэр сэрэп, сыгу илъ псэкӀодыр ары нахь.
ROM.7.21	Аущтэу мыщ фэдэ хабзэ мы Ӏофым хэлъэу сэлъэгъу: шӀу згъэцэкӀэнэу сыфаемэ, бзэджагъэр сапэ къысшӀуефэ. 
ROM.7.22	Сыда пӀомэ, сыгукӀэ Тхьэм ихабзэ сыщэгушӀукӀы, 
ROM.7.23	ау спкъы щыщхэм нэмыкӀ хэбзэжъ ахэсэлъагъо. А хэбзэжъыр сиакъыл ыдэрэ хэбзэшӀум пэуцу. А хэбзэжъым спкъы щыщхэм ахэлъ псэкӀод хэбзэжъым сыфегъэпщылӀы. 
ROM.7.24	Сыдэу сыцӀыф тхьамыкӀа! Спкъэу сызгъэкӀодырэм сыкъыхищыжьэу, сымыкӀодэу хэт сыкъэзгъэнэжьыщтыр? 
ROM.7.25	Тхьэм щытхъушхор ий. Исус Христосэу ти Зиусхьан иӀэмыркӀэ спкъэу сызгъэкӀодырэм сыкъыхищыжьэу, сымыкӀодэу сыкъэзгъэнэжьыщтыр ежьыр ары.
ROM.7.25	Аущтэу сиакъылкӀэ Тхьэм ихабзэ сырипщылӀ, ау сипсэкӀодышӀэ шэныжъкӀэ псэкӀодым ихабзэ сырипщылӀ. Тхьэм ы Псэ ЛъапӀэ илъэкӀыкӀэ тыпсэуныр
ROM.8.1	Арышъ, зипсэкӀодышӀэ шэныжъ игъогу рымыкӀохэу, Тхьэм ы Псэ ЛъапӀэ игъогу рыкӀорэ цӀыфхэу, Христос Исус зыгу илъхэр Тхьэм зыкӀи ыгъэмысэщтхэп. 
ROM.8.2	Сыда пӀомэ, Исус Христос тыгухэм арылъэу, Тхьэм ы Псэ ЛъапӀэу щыӀэныгъэ шъыпкъэр къытэзытырэм ихабзэ псэкӀодымрэ лӀэныгъэмрэ яхабзэ ычӀэгъ сыкъычӀихыжьи, шъхьафит сишӀыжьыгъ. 
ROM.8.3	ТипсэкӀодышӀэ шэныжъ ибзэджагъэ пае, Тэурат хабзэм лъэкӀ имыӀэу ымышӀэшъугъэр Тхьэм ышӀагъ. Ежь ы Къо псэкӀодышӀэ цӀыфхэм апкъ фэдэу пкъы иӀэу, псэкӀодхэм апае къурмэныпхъэ хъунэу Тхьэм къыгъэкӀуагъ, аущтэуи а пкъымкӀэ псэкӀодыр ыгъэмысагъ. 
ROM.8.4	Тхьэм аущтэу зыкӀишӀагъэр тэ, Тхьэм ы Псэ ЛъапӀэ игъогу рыкӀохэрэм, типсэкӀодышӀэ шэныжъ игъогу тырымыкӀоу, шъыпкъагъэр дгъэцэкӀэныр ары, Тэурат хабзэм зэритым фэдэу.
ROM.8.5	Сыда пӀомэ, цӀыфхэу зипсэкӀодышӀэ шэныжъ игъогу рыкӀохэрэр яшэныжъ зыкӀэхъопсырэ Ӏофхэм ягупшысэ зэпытых, ау Тхьэм ы Псэ ЛъапӀэ игъогу рыкӀохэрэр Тхьэм ы Псэ ЛъапӀэ иӀофхэм ягупшысэх. 
ROM.8.6	ШъуипсэкӀодышӀэ шэныжъ зыкӀэхъопсырэ Ӏофхэм шъуягупшысэным Ӏэягъэу къыхэкӀырэр лӀэныгъэр ары, ау Тхьэм ы Псэ ЛъапӀэ иӀофхэм шъуягупшысэным шӀу къыхэкӀырэр щыӀэныгъэрэ гупсэфырэ ары, 
ROM.8.7	сыда пӀомэ, цӀыфэу зипсэкӀодышӀэ шэныжъ зыкӀэхъопсырэ Ӏофхэм ягупшысэрэр Тхьэм ипый мэхъу. А цӀыфыр Тхьэм ихабзэ иунашъо едэӀурэп, едэӀуни ылъэкӀырэп. 
ROM.8.8	Шъыпкъэ, цӀыфхэу зипсэкӀодышӀэ шэныжъым игъогу рыкӀохэрэм Тхьэм ыгу яӀурэп.
ROM.8.9	Ары шъхьакӀэ шъо шъуипсэкӀодышӀэ шэныжъ игъогу шъурыкӀорэп, Тхьэм ы Псэ ЛъапӀэ шъыпкъэу шъугухэм арылъмэ, Тхьэм ы Псэ ЛъапӀэ игъогу шъурэкӀо нахь. Христос ы Псэ ЛъапӀэ зыгу имылъыр Христос ицӀыфхэм ащыщэп. 
ROM.8.10	Ау Христос шъугухэм арылъмэ, шъуипсэкӀодхэм къахэкӀыкӀэ шъупкъыхэр лӀэщтхэми, Тхьэм ежь дэжькӀэ шъыпкъагъэ шъуиӀэу шъузэрилъытэрэм пае, шъугурэ шъупсэрэкӀэ шъупсэу. 
ROM.8.11	Тхьэу Исус лӀагъэхэмэ къахэзгъэтэджыкӀыжьыгъэм ы Псэ ЛъапӀэ шъугухэм арылъмэ, ащыгъум Тхьэу Христос лӀагъэхэм къахэзгъэтэджыкӀыжьыгъэм ы Псэ ЛъапӀэу шъугухэм арылъым илъэкӀыкӀэ шъупкъыхэу лӀэщтхэми щыӀэныгъэ къаритыщт.
ROM.8.12	Арышъ, тшыхэр, типсэкӀодышӀэ шэныжъ игъогу тырыкӀонэу тпшъэ илъэп. 
ROM.8.13	Сыда пӀомэ, шъуипсэкӀодышӀэ шэныжъ игъогу шъурыкӀомэ, шъукӀодыщт, ау Тхьэм ы Псэ ЛъапӀэ илъэкӀыкӀэ бзэджагъэу шъушӀэхэрэр жъугъэкӀодхэмэ, щыӀэныгъэ шъыпкъэр жъугъотыщт.
ROM.8.14	Тхьэм ы Псэ ЛъапӀэ ыгъэӀорышӀэрэ цӀыф пстэури Тхьэм ибыных. 
ROM.8.15	Тхьэм ежь ы Псэ ЛъапӀэу шъугухэм къарилъхьагъэм шъуигъэпщылӀырэп ыкӀи шъуигъэщынэрэп. Ау Тхьэм ежь ы Псэ ЛъапӀэу шъугухэм къарилъхьагъэм Тхьэм ибын фэдэу шъуедэ. А Псэ ЛъапӀэм, «Аббэу
ROM.8.16	Тхьэм ы Псэ ЛъапӀэ Тхьэм тызэрибынхэр къыӀозэ, тыгухэм ягъусэу къеушыхьаты. 
ROM.8.17	Тхьэм тызэрибыным пае, Тхьэм ибынхэм ӀахьышӀоу къалъыӀэсырэр тэри къытлъигъэӀэсыщт. А ӀахьышӀоу Тхьэм Христос къылъигъэӀэсырэри Христос тыригъусэу тэри къытлъигъэӀэсыщт, сыда пӀомэ, Христос тыригъусэу къин тщэчмэ, Христос тыригъусэуи Тхьэм щытхъушхо тиӀэ ышӀыщт.
ROM.8.18	Мы лъэхъаным тщэчыхэрэ къинхэр Тхьэм джы нэсыфэ цӀыфхэм аримыгъэшӀэгъэ щытхъушхоу
ROM.8.19	Тхьэм ежь ибынхэм а щытхъушхор яӀэ зэригъэхъурэр къыгъэхъугъэ пстэуми къызыщаригъэлъэгъущт мафэм зэкӀэ къыгъэхъугъэхэр гузажъозэ пэплъэх. 
ROM.8.20	Сыда пӀомэ, Тхьэм ежь къыгъэхъугъэ пстэуми ягухэлъ амыгъотынэу ыухэсыгъ. Аущтэу зыкӀэхъугъэр ежьхэр аущтэу фэягъэхэкӀэ арэп, ау ягухэлъ амыгъотынэу зыухэсыгъэ Тхьэм шӀоигъуагъэти ары. 
ROM.8.21	Ау Тхьэм къыгъэхъугъэ пстэури Ӏофхэу зыщыгугъыхэу зыпалъэхэрэр мыхэр ары: Тхьэм ахэр кӀодыным ипщылӀыпӀэ къыхихыжьхэу, шхьафит ышӀыжьынхэри, Тхьэм ибынхэм яшъхьафитыныгъэрэ ящытхъушхорэ ахэми яӀэ хъунри ары.
ROM.8.22	Сыда пӀомэ, Тхьэм къыгъэхъугъэ пстэури джы нэсыфэ щэӀухэзэ, хъушъэн ихьэгъэ бзылъфыгъэм
ROM.8.23	Ау къин зыщэчыхэрэр Тхьэм къыгъэхъугъэхэм язакъоп. Тхьэм итынхэм ащыщэу апэрэу ежь ы Псэ ЛъапӀэ тэ зыгу къырилъхьагъэхэри, тыгукӀэ тэщэӀу, Тхьэм ибын фэдэу тидэнышъ, тпкъыхэр шъхьафит зыщишӀыжьыщт мафэм тишъыпкъэу тыпаплъэзэ. 
ROM.8.24	Сыда пӀомэ, мы Ӏофхэм тащыгугъэу тызэрапаплъэрэм пае, тымыкӀодэу Тхьэм тыкъыгъэнэжьыгъ. Ау Ӏофхэу тызщыгугъыхэу тызпаплъэхэрэр къэлъагъохэмэ, ащыгъум ахэмэ тапаплъэрэп. Сыда пӀомэ, ынэкӀэ ылъэгъурэм хэта щыгугъэу паплъэрэр? 
ROM.8.25	Ау тэ тынэкӀэ тымылъэгъурэм тыщыгугъэу тыпэплъэшъ, теубытагъэ тиӀэу тыпэплъэ.
ROM.8.26	Ащ фэдэу тэ, лъэкӀ зимыӀэхэм, Тхьэм ы Псэ ЛъапӀэ къыддэӀэпыӀэ; сыда пӀомэ, Тхьэм тызэрелъэӀун фэе шӀыкӀэр тшӀэрэп. Ау гущыӀэхэм къамыӀошъурэ щэӀухэмкӀэ Тхьэм ы Псэ ЛъапӀэ Тхьэм къытфелъэӀу. 
ROM.8.27	Тхьэу цӀыфхэм агухэм арылъыр зыгъэунэфырэм ежь ы Псэ ЛъапӀэ ыгу илъыри ешӀэ, сыда пӀомэ, Тхьэр зэрэфаем тетэу ы Псэ ЛъапӀэ Тхьэм ицӀыф лъапӀэхэм афелъэӀу.
ROM.8.28	Тхьэр шӀу зылъэгъурэ цӀыфхэу, игухэлъ тетэу ибынхэм ащыщ хъунхэу зэджагъэхэм Ӏоф пстэуми яшӀуагъэ Тхьэм зэраригъэкӀырэр тэшӀэ. 
ROM.8.29	Тхьэм цӀыфхэу къыхихыгъэхэр ежь ы Къо фэдэнхэу ыгъэнэфагъэх, ы Къо къошыбэмэ апэ итыным пае. 
ROM.8.30	Тхьэм цӀыфхэу ыгъэнэфагъэхэр ибынхэм ащыщ хъунхэуи яджагъ. Зэджагъэхэри ылъытагъэх ежь дэжькӀэ шъыпкъагъэ яӀэу. Ежь дэжькӀэ шъыпкъагъэ зиӀэхэу ылъытагъэхэми щытхъушхо яӀэ ыгъэхъугъ.
ROM.8.31	Ахэр зытӀорэ ужым, джыри сыд тӀона? Тхьэр тигъусэмэ, хэта къытпэуцужьын зылъэкӀыщтыр? 
ROM.8.32	Тхьэу зы Къо шъхьамысэу тэ зэкӀэми апае къурмэныпхъэ зышӀыгъэм ы Къо тыригъусэуи шӀу пстэури къытитынба? 
ROM.8.33	Тхьэм къыхихыгъэ цӀыфхэр хэт зыгъэмысэн зылъэкӀыщтыр? Тхьэр ары ежь дэжькӀэ ахэмэ шъыпкъагъэ яӀэу зылъытэрэр. 
ROM.8.34	Хэта тызгъэмысэн зылъэкӀыщтыр? Сыда пӀомэ, Христос Исус лӀи, лӀагъэхэм къахэтэджыкӀыжьыгъ. Джы Тхьэм иджабгъукӀэ гос, Тхьэми къытфелъэӀу. 
ROM.8.35	Тхьэм шӀулъэгъоу къытфыриӀэм хэт тыпызгъэзыкӀын зылъэкӀыщтыр? Гузэжъогъу тыхэтми, гухэкӀыгъо тиӀэми, къин тагъэщэчми, мэлакӀэ тэлӀэми, зыщытлъэн тимыӀэми, щынагъо тыхэтми, чатэкӀэ тагъэщынэми – мы къэтӀуагъэ пстэуми Тхьэм ишӀулъэгъу тыпагъэкӀын алъэкӀырэп. 
ROM.8.36	Тхьэм игущыӀэ тхыгъэхэм зэрарытым фэдэу
ROM.8.36	«(О, Тхьэ) Ау тыуиешъ, мэфэ реным
ROM.8.36	тпсэ хахынэу щынагъом тыхэт,
ROM.8.36	шӀуабзыщт мэлмэ афэдэу талъытэ».
ROM.8.37	Ау мы Ӏоф пстэумкӀи шӀу тызылъэгъугъэм илъэкӀыкӀэ текӀоныгъэшхор тиӀ. 
ROM.8.38	Сыда пӀомэ, хэти Тхьэм шӀулъэгъоу къытфыриӀэм тыпигъэкӀын зэримылъэкӀыщтым сыщэгугъы; лӀэныгъэми, псэуныгъэми, мэлэӀичхэми, джынэ пащэхэми, лъэкӀ зиӀэ джынэхэми, джы Ӏофхэу щыӀэхэми, къэкӀощт уахътэм Ӏофхэу щыӀэщтхэми, 
ROM.8.39	уашъом сыд щыщ щыӀэми, чӀылъэ чӀэгъым сыд щыщ щыӀэми
ROM.9.1	Христос сыгу зэрилъым пае, къасӀорэр шъыпкъэ, пцӀы сыусырэп. Тхьэм ы Псэ ЛъапӀэ игъусэу сыгуи ар зэрэшъыпкъэр къысфеушыхьаты. 
ROM.9.2	Сэ зыфасӀорэр мары: гухэкӀышхорэ зэпымыужьырэ гукъаорэ сиӀ. 
ROM.9.3	Сшыхэу слъэпкъ щыщхэм ащкӀэ сишӀуагъэ якӀыщтыгъэмэ, Тхьэм ынае къысщифэзэ, Христос сызыпигъэкӀыныр нахь къыхэсхыщтыгъ. 
ROM.9.4	А сшыхэр израиль лъэпкъыр ары. Ахэр арых ибынхэм афэдэу Тхьэм ыдагъэхэр. Ахэр ары ищытхъушхо зэригъэлъэгъугъэхэр. Ахэр арых ибынхэм афэдэу Тхьэм ыштагъэхэр, ищытхъушхо зэригъэлъэгъугъэхэр. Тхьэм ежьыррэ ахэмрэ азыфагу зэзэгъыныгъэхэр
ROM.9.5	Ахэр арых тятэжъышхохэм къатекӀыгъэ цӀыфхэр. ЦӀыфым фэдэу ежь Христоси ахэмэ ялъэпкъ щыщ. Ежьыр ары зэкӀэмэ анахь Лъагэу, мыкӀодыжьын щытхъушхор зиӀэ Тхьэр. Амин!
ROM.9.6	Ау Тхьэм игущыӀэхэр ымыгъэшъыпкъагъэхэу арэп сӀорэр. Сыда пӀомэ, израиль лъэпкъым щыщ цӀыф пстэури арэп израиль цӀыф шъыпкъэхэр. 
ROM.9.7	Ибрахьимэ къытекӀыгъэ цӀыф пстэури арэп Ибрахьимэ ибын шъыпкъэхэр. Ау Тхьэм Ибрахьимэ къыриӀуагъ
ROM.9.8	Ащ къикӀырэр, Ибрахьимэ къытекӀыгъэ бын пстэури арэп Тхьэм ибынхэр. Ау Тхьэм Ибрахьимэ къызэригъэгугъагъэм тетэу, ащ къытекӀыгъэ бынхэр
ROM.9.9	Сыда пӀомэ, Тхьэм Ибрахьимэ къызэригъэгугъагъэр
ROM.9.10	Ащ нэмыкӀэуи, Ребеккэ Исхьакъ иехэу къуитӀу къыфэхъунэу лъэрмыхьэ зэхъум, Ӏофыр зытетыгъэр ащ фэдагъ. 
ROM.9.11+ROM.9.12	КӀалэхэр къэмыхъугъэхэу, шӀуи бзаджи амышӀагъэу, Тхьэм Ребеккэ къыриӀуагъ
ROM.9.13	игущыӀэ тхыгъэхэм арытэу Тхьэм зэриӀуагъэм фэдэу
ROM.9.14	Джы сыд тӀона? Тхьэр мызафа? Хьау, ар хъухэщтэп. 
ROM.9.15	Сыда пӀомэ, Тхьэм пегъымбар Мусэ къыриӀуагъ
ROM.9.16	Аущтэу Тхьэм цӀыф горэ къызэрэхихырэр зэпхыгъэр цӀыфыр зыфаер, е цӀыфым Ӏофхэу ышӀэхэрэр арэп, Тхьэм игукӀэгъэшху ары нахь а Ӏофыр зэпхыгъэр. 
ROM.9.17	Сыда пӀомэ, Тхьэм игущыӀэ тхыгъэхэм арыт Тхьэм Мысырым ипачъыхьэ фырхьаунэ къызэрэриӀуагъэр
ROM.9.18	Аущтэу Тхьэм цӀыф горэм гукӀэгъу къыфишӀынэу фаемэ, гукӀэгъу къыфешӀы, цӀыф горэ гуркъэ
ROM.9.19	О къысэпӀонкӀи мэхъу: «Арымэ Ӏофыр зытетыр, Тхьэм цӀыфхэр сыда зыкӀигъэмысэхэрэр? Хэта Тхьэм ыӀуагъэм пэуцун зылъэкӀыщтыр?» 
ROM.9.20	Ау о, цӀыфыр, о хэт ущыщ, Тхьэм уенэкъокъунэу? ЦӀыфэу хьакъу-шыкъур зышӀыгъэм «Сыд мыщ фэдэу сызкӀэпшӀыгъэр?» – къыриӀона? 
ROM.9.21	АнахьышӀу хьакъу-шыкъури къызэрыкӀо хьакъу-шыкъури къошынышӀэм а зы етӀагъом хишӀыкӀын фитба?
ROM.9.22	Ау игубж къыгъэнэфэнэуи илъэкӀышхо цӀыфмэ аригъэшӀэнэуи Тхьэм шӀоигъуагъэти, зыфэгубжырэ цӀыфхэу ыгъэкӀодын фэягъэхэм щэӀэгъэшхокӀэ ашъхьасыгъ. 
ROM.9.23	Тхьэр ахэмэ зыкӀашъхьасыгъэр гукӀэгъу зыфишӀырэ цӀыфхэу щытхъушхо зиӀэ хъунхэу ыгъэпсыгъэхэм ежь ищытхъушхо иинагъэ аригъэшӀэныр ары. 
ROM.9.24	Ибынхэм ащыщ хъунхэу Тхьэр къызэджагъэхэр тэры – тэ, джуртхэм, тимызакъоу нэмыкӀрэ лъэпкъхэми ащыщхэр арых.
ROM.9.25	Пегъымбар Хьошеа итхылъ итэу, Тхьэм къызэриӀорэм фэдэу
ROM.9.25	«Слъэпкъ щымыщ цӀыфхэм „сэ слъэпкъкӀэ“ сяджэщт;
ROM.9.25	шӀу сымылъэгъугъэ лъэпкъыми „шӀу слъэгъурэ лъэпкъкӀэ“ седжэщт».
ROM.9.26	ЫкӀи «„Шъо слъэпкъ шъущыщэп“ Тхьэм зыщиӀогъэ чӀыпӀэм
ROM.9.26	„ЩыӀэныгъэ къэзытырэ Тхьэм ибынхэкӀэ“ щяджэщтых».
ROM.9.27	Пегъымбар Ешайа израиль лъэпкъым ехьылӀагъэу къыӀуагъ
ROM.9.27	«Израиль лъэпкъым ипчъагъэ хым ипшахъо фэдизми,
ROM.9.27	ахэмэ ащыщхэу мыкӀодхэу Тхьэм къыгъэнэжьыщтхэр макӀэ ныӀэп.
ROM.9.28	Сыда пӀомэ, псынкӀэу, зи къэмынэу Тхьэм мы дунаим ицӀыфхэм
ROM.9.28	хьыкум атыришӀыхьащт».
ROM.9.29	Пегъымбар Ешайа ыпэкӀэ къызэриӀуагъэм фэдэу
ROM.9.29	«Зиусхьанэу Сэбаот
ROM.9.29	къалэхэу Содомрэ Ӏаморрэрэ
ROM.9.30	Джы сыд тӀона? Хымэ лъэпкъхэм шъыпкъагъэ зэряӀэщтым ыуж имытыгъэхэми, шӀошъхъуныгъэ зэряӀагъэм пае, Тхьэм ахэмэ шъыпкъагъэ яӀэу ылъытагъ. 
ROM.9.31	Ау израиль цӀыфхэу Тхьэм дэжькӀэ шъыпкъагъэ яӀэ зыгъэхъун хабзэм ыуж итыгъэхэм а хабзэр агъотыгъэп. 
ROM.9.32	Сыда зыкӀамыгъотыгъэр? ШӀошъхъуныгъэм игъогу амыдэу, Ӏофэу ашӀагъэхэм ягъогукӀэ Тхьэм дэжькӀэ шъыпкъагъэ зэряӀэщтым ыуж итыгъэхэти ары. ЦӀыфхэр зыгъэлъэпаорэ мыжъом елъэпэуагъэх. 
ROM.9.33	ИгущыӀэ тхыгъэхэм арытэу Тхьэм къызэриӀорэм фэдэу
ROM.9.33	«ЦӀыфхэр зыгъэлъэпаорэ мыжъоу,
ROM.9.33	мыжъошхоу
ROM.9.33	Цион зыцӀэ къалэм щысэгъэтӀылъы. А мыжъошхомкӀэ шӀошъхъуныгъэ зиӀэр кӀэгъожьыщтэп».
ROM.10.1	Сшыхэр, сыгу зыкӀэхъопсырэри Тхьэм сызэрелъэӀу зэпытырэри Израиль, слъэпкъ, мыкӀодэу ащ къыгъэнэжьыныр ары. 
ROM.10.2	Агу етыгъэу Тхьэм зэрэфэлажьэхэрэмкӀэ сыряшыхьат, ау зэхэшӀыкӀ яӀэу лажьэхэрэп. 
ROM.10.3	Тхьэм ежь дэжькӀэ цӀыфхэм шъыпкъагъэ яӀэу зэрилъытэрэ гъогур къагурымыӀоу, ежьхэм ягъогукӀэ Тхьэм дэжькӀэ шъыпкъагъэ зэряӀэщтым ыуж зэритыгъэхэм пае, Тхьэм ежь дэжькӀэ шъыпкъагъэ яӀэу зэрилъытэрэ гъогур адагъэп. 
ROM.10.4	Сыда пӀомэ, Тэурат хабзэм игугъапӀэр Христос ары. Хэти ХристоскӀэ шӀошъхъуныгъэ зиӀэр Тхьэм ежь дэжькӀэ шъыпкъагъэ иӀэу елъытэ.
ROM.10.5	ЦӀыфым Тэурат хабзэм итхэр зэригъэцакӀэрэм пае, Тхьэм ежь дэжькӀэ ащ шъыпкъагъэ иӀэу зэрилъытэрэм ехьылӀагъэу пегъымбар Мусэ моущтэу ытхыгъ
ROM.10.6	Ау цӀыфым шӀошъхъуныгъэ зэриӀэм пае, Тхьэм ежь дэжькӀэ ащ шъыпкъагъэ иӀэу зэрилъытэрэм ехьылӀагъэу Тхьэм игущыӀэ тхыгъэхэм моущтэу арыт
ROM.10.7	Е «Хэта чӀылъэм икуупӀэ
ROM.10.8	Ау Тхьэм игущыӀэ тхыгъэхэм сыда арытыр?
ROM.10.8	«Тхьэм игущыӀэхэр къыппэгъунэгъух, ужи дэлъых, угуи илъых».
ROM.10.9	УжэкӀэ цӀыфхэм апашъхьэ Исус зэрэ Зиусхьаныр къыщыпӀомэ, Тхьэм ар лӀагъэхэм къызэрахигъэтэджыкӀыжьыгъэмкӀи угукӀэ шӀошъхъуныгъэ уиӀэмэ, умыкӀодэу Тхьэм укъыгъэнэжьыщт. 
ROM.10.10	Сыда пӀомэ, цӀыфэу зыгукӀэ шӀошъхъуныгъэ зиӀэм Тхьэм ежь дэжькӀэ шъыпкъагъэ иӀэу ылъытэщт, цӀыфмэ апашъхьэ Исус зэрэ Зиусхьаныр къыщызыӀорэри мыкӀодэу Тхьэм къыгъэнэжьыщт. 
ROM.10.11	Тхьэм игущыӀэ тхыгъэхэм Христос ехьылӀагъэу зэрарытым фэдэу
ROM.10.12	Джуртхэри алыджхэри зэрэзэтекӀыхэрэ зи щыӀэп. А зы Зиусхьаныр зэкӀэми я Зиусхьан, Ащ елъэӀурэ пстэуми шӀу къафешӀэ. 
ROM.10.13	Сыда пӀомэ, «Хэти къыдэӀэпыӀэнэу ащ елъэӀурэр мыкӀодэу Зиусхьаным къыгъэнэжьыщт».
ROM.10.14	Ау ЗиусхьанымкӀэ шӀошъхъуныгъэ ямыӀэмэ, сыдэущтэу елъэӀунха? Ащ икъэбари зэхамыхыгъэмэ, сыдэущтэу шӀошъхъуныгъэ яӀэ хъущта? Икъэбари зыми аримыгъэӀумэ, сыдэущтэу зэхахына? 
ROM.10.15	Тхьэми цӀыфхэр къымыгъакӀохэмэ, сыдэущтэу Христос ехьылӀэгъэ къэбарышӀур агъэӀуна? Тхьэм игущыӀэ тхыгъэхэм зэрарытым фэдэу
ROM.10.16	Ау щытми, къэбарышӀум едэӀунхэу цӀыф пстэуми адагъэп. Сыда пӀомэ, пегъымбар Ешайа моущтэу къыӀуагъ
ROM.10.17	Аущтэу КъэбарышӀур зэрэзэхахырэмкӀэ цӀыфхэм шӀошъхъуныгъэ яӀэ мэхъу, зыгорэм Тхьэм игущыӀэхэр зэригъэӀухэрэмкӀи а КъэбарышӀур зэхахы. 
ROM.10.18	Ау сэ сыкъэупчӀэ: КъэбарышӀур зэхахыгъэба? Бэу зэхахыгъ, сыда пӀомэ, Тхьэм игущыӀэ тхыгъэхэм зэрарытым фэдэу
ROM.10.18	«КъэбарышӀур зыгъэӀугъэмэ амакъэ чӀылъэм тыдэкӀи
ROM.10.18	цӀыфхэм щызэхахыгъ,
ROM.10.18	ягущыӀэхэри чӀылъэм ыкъуапэхэм анэсыгъэх».
ROM.10.19	Джыри сыкъэупчӀэ: израиль цӀыфхэм къэбарышӀур къагурымыӀуагъэу ара?
ROM.10.19	Хьау, бэу къагурыӀуагъ, сыда пӀомэ, Тхьэм ыцӀэкӀэ пегъымбар Мусэ апэрэу къыӀуагъ
ROM.10.19	«Зы лъэпкъ горэм щымыщхэм шъуязгъэшъугъощт,
ROM.10.19	зэхэшӀыкӀ зимыӀэ лъэпкъыми шъуфэзгъэгубжыщт».
ROM.10.20	ЕтӀанэ Тхьэм ыцӀэкӀэ пегъымбар Ешайа гушхоу къыӀуагъ
ROM.10.20	«Къыслъымыхъугъэ цӀыфхэм сыкъагъотыгъ,
ROM.10.20	къыскӀэмыупчӀагъэхэми зязгъэлъэгъугъ».
ROM.10.21	Ау израиль лъэпкъым ехьылӀагъэу моущтэу къеӀо
ROM.10.21	мэфэ реным сӀэхэр фэсщэигъэх».
ROM.11.1	Арышъ, сыкъэупчӀэ: Тхьэр ежь илъэпкъ фэмыежьэу хъугъа? Хьау, ар хъухэщтэп. Сыда пӀомэ, сэри израиль лъэпкъым сыщыщ, Ибрахьимэ къытекӀыгъэхэм сащыщ, Бен-Ямин илӀакъо сыщыщ. 
ROM.11.2	Шъыпкъэ, Тхьэм лъэпкъэу къыхихыгъэм фэмыежьэу хъугъэп. Тхьэм игущыӀэ тхыгъэхэм арытэу
ROM.11.3	«Зиусхьан, уипегъымбархэр аукӀыгъэх, уикъурмэншӀыпӀэхэри зэхакъутагъэх. Сэ сизакъоу сыкъэнагъ, спси ыуж итых». 
ROM.11.4	Ау Тхьэм Иляс сыда къыриӀожьыгъэр? 
ROM.11.5	Джыри ары зытетыр. Тхьэм ынэшӀу щыфэныгъэкӀэ ежь къыхихыгъэу, цӀыф куп къэнагъэу щыӀ. 
ROM.11.6	Тхьэм ахэр къызкӀыхихыгъэхэр ынэшӀу ащифагъэти ары. Ахэмэ ӀофышӀухэу ашӀагъэхэм яӀоф ащ хэлъэп. Армырмэ Тхьэм ынэшӀоу ащифагъэр нэшӀу щыфэныгъэ хъужьрэп.
ROM.11.7	Сыд етӀанэ? Израиль лъэпкъыр зылъыхъугъэр ыгъотыгъэп, ау Тхьэм къыхихыгъэ цӀыф купым ыгъотыгъ. Къэнагъэхэр гуркъэ хъугъэх. 
ROM.11.8	Тхьэм игущыӀэ тхыгъэхэм зэрарытым фэдэу
ROM.11.8	«Тхьэм ахэмэ агухэм гулъытэ арымылъ ышӀыгъ.
ROM.11.8	Анэхэми амылъэгъоу,
ROM.11.8	атхьакӀумэхэми зэхамыхэу ыгъэхъугъэх,
ROM.11.8	непэрэ мафэм нэсыфэ».
ROM.11.9	Пачъыхьэ Даути къыӀуагъ
ROM.11.9	«Ахэмэ ягухэхъо Ӏанэ лъахъи, хъытыуи,
ROM.11.9	ахэр зыгъэлъэпэорэ мыжъуи афэрэхъу.
ROM.11.9	Тхьэм яфэшъуашэ арерэгъэпщыныжь.
ROM.11.10	Ахэмэ амылъэгъушъунэу Тхьэм анэхэр ерэгъэушӀункӀ,
ROM.11.10	егъашӀэми атхыцӀэхэр амыузэнкӀыжьышъунэу ерэуфэх».
ROM.11.11	Арышъ, сэкъэупчӀэ: джуртхэр зэлъэпаохэм, къэмытэджыжьышъунхэу тефэгъапэха? Хьау, ар хъухэщтэп. Ау джуртхэр гъогу занкӀэм зэрэтекӀыгъэхэм пае, нэмыкӀрэ лъэпкъхэр мыкӀодхэу къэнэжьынхэу Тхьэм гъогу афишӀыгъ, джуртхэр ахэмэ аригъэшъугъунхэм пае. 
ROM.11.12	Джуртхэр гъогу занкӀэм зэрэтекӀыгъэхэм пае, дунаим тет нэмыкӀрэ цӀыфхэм шӀубэ агъотыгъ, джуртхэми яӀоф къызэрадэмыхъугъэм пае, нэмыкӀрэ лъэпкъхэм шӀубэ агъотыгъ. Арышъ, джуртхэу мыкӀодхэу Тхьэм къыгъэнэжьыщтхэм япчъагъэ зикъукӀэ, сыдэу шӀуба ащ къыхэкӀыщтыр!
ROM.11.13	Джы шъо, хымэ лъэпкъхэм, къышъосэӀо: шъо хымэ лъэпкъхэм шъуиапостолэу сызэрэхъугъэм пае, сиӀоф сэгъэлъапӀэ. 
ROM.11.14	СиӀоф зыкӀэзгъэлъапӀэрэр слъэпкъ щыщхэр шъо хымэ лъэпкъхэм къышъозгъэшъугъунхэшъ, ахэмэ ащыщэу зы куп мыкӀодэу Тхьэм къыгъэнэжьынэу ары. 
ROM.11.15	Сыда пӀомэ, Тхьэм джуртхэр ымыдэхэ зэхъум, дунаим тет нэмыкӀ цӀыфхэр ежь зэригъэшӀужьыгъэх. Ащыгъум Тхьэм джуртхэр джыри зэ зидэжьхэкӀэ, сыд хъущт? ЛӀагъэхэм къызэрахэтэджыкӀыжьхэрэм ахэр фэдэщт. 
ROM.11.16	Тхьацум иапэрэ Ӏахь Тхьэм ратымэ, тхьацур зэкӀэ Тхьэм ий. Чъыгым ылъапсэ Тхьэм иемэ, чъыг къутамэхэри Тхьэм иех.
ROM.11.17	Хатэм дэт зейтун чъыгым
ROM.11.18	Арышъ, Тхьэм а чъыгым гуикӀыкӀыгъэ къутамэхэм апашъхьэ узщыщымытхъужь. Узщэтхъужьмэ, мыр зыщымыгъэгъупш: о уишӀуагъэ лъапсэм ебгъэкӀырэп, лъапсэм ишӀуагъэ о къыуегъэкӀы нахь. 
ROM.11.19	Ащыгъум о къысэпӀонкӀи мэхъу: «Чъыгым сэ сыгуигъэкӀыхьанэу Тхьэм чъыгым а къутамэхэр гуикӀыкӀыгъэх». 
ROM.11.20	Шъыпкъэ, ахэмэ шӀошъхъуныгъэ зэрямыӀэм пае, Тхьэм чъыгым гуикӀыкӀыгъэх, ау о шӀошъхъуныгъэ зэрэуиӀэм пае, пчӀыпӀэ укъенэ. Арышъ, зымыгъэпаг, щынагъо зигъаӀ. 
ROM.11.21	Сыда пӀомэ, хатэм дэт чъыгым икъутамэхэм Тхьэр ашъхьамысыгъэмэ, о къыпшъхьасыщта?
ROM.11.22	Мары Тхьэм ишӀугъэрэ ипхъэшагъэрэ: игъогу текӀыгъэхэм афэпхъаш, ау О Тхьэм ишӀугъэ зыхэмыгъэнмэ, ишӀугъэ къыплъигъэӀэсыщт. Армырмэ, ори а чъыгым угуикӀыкӀыщт. 
ROM.11.23	Джуртхэми яшӀошъмыхъуныгъэ ханэжьмэ, Тхьэм ахэри чъыгым гуигъэкӀыхьажьыщтых, сыда пӀомэ, Тхьэм ахэр икӀэрэкӀэу гуигъэкӀыхьажьынхэ ылъэкӀыщт. 
ROM.11.24	О, (хымэ лъэпкъыр), шъофым ит зейтун чъыгым Тхьэм угуикӀыкӀи, хатэм дэт зейтун чъыгым угуигъэкӀыхьагъ. Ащыгъум хатэм дэт зейтун чъыгым щыщ къутамэхэр (джуртхэр), ежьхэм ячъыг гуигъэкӀыхьажьынхэр ТхьэмкӀэ нахь къинына?
ROM.11.25	Сшыхэр, Ӏушыщэу шъузышӀомышӀыжьыным пае, мы шъэфыр шъумышӀэным сыфаеп. Хымэ лъэпкъхэм ащыщхэу Тхьэм игъогу техьащтхэм япчъагъэ екъуфэ, израиль лъэпкъым щыщ куп гуркъэнэу Тхьэм ыгъэхъугъ. 
ROM.11.26	Аущтэу израиль лъэпкъыр зэкӀэ мыкӀодэу Тхьэм къыгъэнэжьыщт, игущыӀэ тхыгъэхэм зэрарытым фэдэу
ROM.11.26	«ЦӀыфхэр мыкӀодхэу къэзгъэнэжьыщтыр
ROM.11.26	Цион къалэм
ROM.11.26	бзэджагъэр Якъубэ илъэпкъ хигъэкӀодыкӀыжьыщт».
ROM.11.27	(ЕтӀанэ Тхьэм ыӀуагъ:)
ROM.11.27	«Мы зэзэгъыныгъэр ары сэррэ ахэмрэ тазыфагу
ROM.11.27	дэслъхьащтыр,
ROM.11.27	япсэкӀодхэр затесхыжьхэкӀэ».
ROM.11.28	Джуртхэм къэбарышӀур зэрамыдагъэм пае, шъо а Ӏофым ишӀуагъэ къышъокӀэу Тхьэм ипый хъугъэх. Ау Тхьэм джуртхэр къызэрэхихыгъэхэм пае, ахэр шӀу елъэгъух, ятэжъышхохэм яхьатыркӀэ. 
ROM.11.29	Сыда пӀомэ, Тхьэм цӀыфхэм тынхэр заритхэкӀэ, ибынхэм ащыщ хъунхэуи зяджэкӀэ, аущтэу зэришӀагъэм фыкӀэгъожьырэп. 
ROM.11.30	Шъо, хымэ лъэпкъхэр, Тхьэм шъуедэӀущтыгъэп, ау израиль лъэпкъыр Тхьэм зэремыдэӀугъэм пае, джы Тхьэм шъо гукӀэгъу къышъуфишӀыгъ. 
ROM.11.31	Ащ фэдэу джы джуртхэр Тхьэм едэӀухэрэп, шъо гукӀэгъоу къышъуфишӀыгъэмкӀэ Тхьэм ахэми гукӀэгъу къафишӀыным пае. 
ROM.11.32	Сыда пӀомэ, Тхьэм цӀыф пстэури мыдэӀоным хэтхэу къыгъэнагъэх, ахэмэ зэкӀэмэ гукӀэгъу къафишӀыным пае.
ROM.11.33	Тхьэм ишӀугъэшхо, иакъылышӀогъэшхо, ишӀэныгъэшхо сыдэу инха! Игухэлъышхохэр зыми зэхифын ылъэкӀыщтэп. ИӀофхэм ауж зи ихьан ылъэкӀыщтэп.
ROM.11.34	«Хэта Зиусхьаным ыгу илъыр зышӀэрэр?
ROM.11.34	Хэта ащ упчӀэжьэгъу фэхъугъэр?
ROM.11.35	Хэта Тхьэм зыгорэ езытыгъэр, Тхьэм ащ тын къыритыжьынэу?» 
ROM.11.36	Ӏоф пстэури Тхьэм ыӀэ къикӀыгъ. ИлъэкӀыкӀи ищытхъушхо паий Ӏоф пстэури щыӀ. МыкӀодыжьын щытхъушхор Тхьэм ий. Амин.
ROM.12.1	Арышъ, Тхьэм гукӀэгъу къызэрэтфишӀыгъэм пае, инэу сышъолъэӀу: Тхьэм ыгу зэӀурэ къурмэныпхъэ псаоу, къурмэныпхъэ лъапӀэм фэдэу зешъут. Ары гурэ псэрэкӀэ Тхьэр зэрэжъугъэлъэпӀэн фаер. 
ROM.12.2	Мы лъэхъаным ихабзэхэм шъукъыращэкӀэу шъущымыт. Ау Тхьэм шъугухэм арылъхэр зэрерэхъокӀых, шэнышӀо шъухъуным пае. Аущтэу шъушӀымэ, Тхьэр зыфаер къыжъугурыӀощт, дэгъур зыфэдэри, Тхьэм ыгу зэӀурэри, щыкӀагъэ зимыӀэ икъугъэр зыфэдэри къыжъугурыӀощт.
ROM.12.3	Тхьэм ынэшӀу сэ къызэрэсщифагъэм пае, шъуащыщ пэпчъ есэӀо: узышӀомышӀыжь ыкӀи зымыгъэин, шӀошъхъуныгъэу Тхьэм о къыпфигъэшъошагъэм ишапхъэ тетэуи гурыӀоныгъэкӀэ зэплъыжь. 
ROM.12.4	Сыда пӀомэ, пкъым щыщхэр бэ, ау ахэмэ зэкӀэмэ Ӏофэу ашӀэрэр зэп. 
ROM.12.5	Джащ фэдэу тэри бэ тэхъу пэтми, Христос тыгухэм зэрарылъым пае, зыпкъ закъо тэхъу, хэт пэпчъи адрэхэм ащыщ. 
ROM.12.6	Тхьэм ынэшӀу хэти къызэрэщифагъэм елъытыгъэу лъэкӀ зэфэшъхьафхэр тиӀэх. Тхьэм игущыӀэхэр зыгорэм ыгу къырилъхьэхэу, ахэр къыӀонхэу лъэкӀ къыритыгъэмэ, а цӀыфым шӀошъхъуныгъэу иӀэм тетэу Тхьэм игущыӀэхэр къерэӀу. 
ROM.12.7	ЦӀыфхэм ишӀуагъэ аригъэкӀынэу Тхьэм зыгорэм лъэкӀ къыритыгъэмэ, а цӀыфым ишӀуагъэ ахэмэ арерэгъэкӀ. ЦӀыфхэм Ӏофхэр аригъэшӀэнхэу Тхьэм зыгорэм лъэкӀ къыритыгъэмэ, а цӀыфым Ӏофхэр арерэгъашӀ. 
ROM.12.8	ЦӀыфхэр ыгъэгушхонхэу Тхьэм зыгорэм лъэкӀ къыритыгъэмэ, ерэгъэгушхох. ИӀэр цӀыфхэм адигощынэу Тхьэм зыгорэм лъэкӀ къыритыгъэмэ, игуапэу адерэгощ. Тхьэмэтэнэу Тхьэм зыгорэм лъэкӀ къыритыгъэмэ, егугъоу орэтхьэмат. ЦӀыфхэм гукӀэгъу афишӀынэу Тхьэм зыгорэм лъэкӀ къыритыгъэмэ, гушӀуагъокӀэ гукӀэгъу аферэшӀ.
ROM.12.9	ШъуишӀулъэгъу шӀулъэгъу шъыпкъэ орэхъу. Бзэджагъэм зыщышъудзый, дэгъум ыуж шъуит. 
ROM.12.10	Зэкъошхэм фэдэу шӀу шъузэрэлъэгъу; шъушъхьэ зэрэшъулъытэрэм нахьи, адрэхэр нахь шъулъытэх. 
ROM.12.11	Гуетыныгъэшхо зижъугъэӀэ зэпыт, Зиусхьаным шъуфэлэжьэным гурэ псэрэкӀэ зешъут. 
ROM.12.12	Ӏофхэу шъузщыгугъыхэу, шъузпаплъэхэрэм шъуакӀэгушӀу. Гузэжъогъу шъухафэмэ, теубытагъэ зижъугъаӀ. Тхьэм шъуелъэӀу зэпыт. 
ROM.12.13	Тхьэм ицӀыф лъапӀэхэм щыкӀагъэ яӀэмэ, шъуадэӀэпыӀ. ХьакӀэр жъугъэлъэпӀэными шъупылъ.
ROM.12.14	Къин шъозгъэщэчыхэрэм ынэшӀу къащифэнэу Тхьэм шъуелъэӀу. Ары сэӀо, ахэмэ шъуямыбгэу, ынэшӀу къащифэнэу Тхьэм шъуелъэӀу. 
ROM.12.15	ГушӀохэрэм шъуадэгушӀу, гъыхэрэми шъуадэгъ. 
ROM.12.16	ШъуигупшысакӀэ зы орэхъу. Зышъумыгъэпаг, цӀыф цӀыкӀухэми ныбджэгъуныгъэ адэшъушӀ. ШъузышӀомышӀыжь.
ROM.12.17	Зыгорэм ибзэджагъэ бзэджагъэкӀэ шъупэмыгъокӀыжь. ЦӀыф пстэуми шӀоу алъытэрэр зэрэшъушӀэным ыуж шъуит. 
ROM.12.18	Амал иӀэмэ, шъулъэкӀыщтым фэдизкӀэ цӀыф пстэуми шъузэрагурыӀоным ыуж шъуит. 
ROM.12.19	СилъапӀэхэр, зыгорэм бзэджагъэ къышъуихмэ, бзэджагъэ ешъумыхыжь, ау Тхьэм цӀыфым ибзэджагъэ рерэгъэпщыныжь, сыда пӀомэ, Зиусхьаным къыӀорэр игущыӀэ тхыгъэхэм арыт
ROM.12.20	Аущтэу «Уипый мэлакӀэ малӀэмэ, гъашхэ, псыфалӀэ малӀэмэ, егъашъу; сыда пӀомэ, аущтэу зыпшӀырэм, шӀомыкӀ плъыгъэхэр ащ ышъхьэ теплъхьащтых».
ROM.12.21	Бзэджагъэр къызтемыгъакӀоу, шӀушӀэнымкӀэ бзэджагъэм текӀу.
ROM.13.1	Хэти тетыгъо зиӀэхэм афэрэӀорышӀ. Сыда пӀомэ, Тхьэм ымыдэмэ, зыми тетыгъо иӀэ хъущтэп. Тетыгъо зиӀэхэу щыӀэхэр зыгъэнэфагъэр Тхьэр ары. 
ROM.13.2	Арышъ, тетыгъо зиӀэхэм апэуцурэ цӀыфыр Тхьэм ыгъэнэфэгъэ цӀыфхэр арых зыпэуцухэрэр. Аущтэу зышӀэхэрэм мысагъэ зытыралъхьажьы. 
ROM.13.3	Сыда пӀомэ, шӀугъэ зышӀэхэрэр тетыгъо зиӀэхэм ащыщынэнхэр ящыкӀагъэп, бзэджагъэ зышӀэхэрэр ары ахэмэ ащыщынэнхэ фаехэр. Тетыгъо зиӀэм ущымыщынэнэу уфая? ШӀу шӀи, ар къыпщытхъущт. 
ROM.13.4	Сыда пӀомэ, тетыгъо зиӀэм ишӀуагъэ къыуигъэкӀынэу Тхьэм фэлажьэ. Ау бзаджэ пшӀэмэ, ущыщынэн фае, сыда пӀомэ, тетыгъо зиӀэм чатэр хьаулыеу ыӀыгъырэп. БзэджашӀэхэм яфэшъошэ къин атырилъхьанэу ар Тхьэм фэлажьэ. 
ROM.13.5	Арышъ, тетыгъо зиӀэхэм уафэӀорышӀэн зыкӀыфаер уифэшъошэ къиныр Тхьэм къыптырилъхьанымкӀэ узэрэщыщынэрэ закъор арэп, ахэмэ уафэӀорышӀэныр зэрэтэрэзыр угукӀэ зэрэпшӀэрэри ары.
ROM.13.6	Ары хьакъулахь ахъщэр
ROM.13.7	Арышъ, цӀыф пстэуми яфэшъуашэ яшъутыжь. Хьакъулахьэу цӀыфхэм атыралъхьэрэр арыми, ар яшъутыжь; хьакъулахьэу хьапщыпхэм атыралъхьэрэр арыми, ари яшъутыжь; гъэлъэпӀэныр арыми, жъугъэлъапӀэх, лъытэныгъэр арыми, лъытэныгъэ афэшъушӀ.
ROM.13.8	ШӀу шъузэрэлъэгъуным ичӀыфэ нэмыкӀэу, зыми ичӀыфэ зытешъумыгъэлъ; сыда пӀомэ, зигъунэгъу шӀу зылъэгъурэм Тэурат хабзэм итхэр ыгъэцэкӀагъэх. 
ROM.13.9	Мы унашъохэу
ROM.13.10	Зигъунэгъу шӀу зылъэгъурэм иягъэ ригъэкӀырэп. Арышъ, шӀулъэгъу уиӀэмэ, хабзэм итхэр бгъэцэкӀагъэхэу мэхъу.
ROM.13.11	Арышъ, джаущтэу шъузекӀу. Уахътэр зынэсыгъэр шъошӀэ, шъукъызыущын фэе сыхьатыр къэсыгъ. Сыда пӀомэ, апэу шӀошъхъуныгъэ тиӀэ зыхъугъэ мафэм нахьи, тымыкӀодэу Тхьэм тыкъызигъэнэжьыщт мафэр джы нахь къытпэблагъэ хъугъэ. 
ROM.13.12	Чэщыр хэкӀотагъ, мафэри къэблэгъагъ. Арышъ, шӀункӀым иӀоф бзаджэхэр хэтэжъугъэнэжьых, нэфынэм иӀашэхэри къэтэжъугъаштэх. 
ROM.13.13	Мафэм инэфынэ щыпсэурэ цӀыфхэм афэдэу, хабзэм тетэу тыжъугъэзекӀу; шъхьарытӀупщ ешхэ-ешъошхомрэ утэшъонымрэ орэмыхъу, зинэ шӀэныр, мыхъо-мышӀэ псэукӀэр, зэщыхьаныр, шъугъоныр къэрэмыхъух. 
ROM.13.14	Ау Зиусхьан Исус Христос шъуишъуашэ фэдэ орэхъу, шъуипсэкӀодышӀэ шэныжъ ихъопсэ мыхъунхэми шъуафэмыӀорышӀ.
ROM.14.1	ШӀошъхъуныгъэ макӀэ зиӀэр пыдзы шъумышӀы, ишӀошӀхэмкӀэ шъуемынэкъокъу. 
ROM.14.2	Зы нэбгырэм сыд фэдэ гъомлапхъи ышхынэу зэрэфитымкӀэ шӀошъхъуныгъэ иӀ, ау шӀошъхъуныгъэ макӀэ зиӀэм хатэм къыдакӀэхэрэм анэмыкӀ ышхырэп. 
ROM.14.3	Шхэрэм мышхэрэр зэримыпэсы хъущтэп. Мышхэрэми шхэрэр ыгъэмысэ хъущтэп, сыда пӀомэ, Тхьэм а цӀыфыри ыдагъ. 
ROM.14.4	О хэт ущыщ, нэмыкӀ горэм фэлажьэрэр бгъэмысэнэу? Ар гъогу тэрэзым тетми, темытми, ежь изиусхьан иӀофба? Ари гъогу тэрэзым тетыщт, сыда пӀомэ, изиусхьан тыригъэтын ылъэкӀыщт.
ROM.14.5	Зы цӀыфым мафэ горэ нахь егъэлъапӀэ, адрэ цӀыфым мафэхэр зэфэдэхэу елъытэ. Хэти ежь ыгукӀэ зэрэтыриубытагъэм тетэу зекӀон фае. 
ROM.14.6	Мафэ горэ зыгъэлъапӀэрэм Зиусхьаным лъытэныгъэ фишӀынэу а мафэр егъэлъапӀэ. ЗымыгъэлъапӀэрэми, Зиусхьаным лъытэныгъэ фишӀынэу аущтэу ешӀы. Сыд щыщ зышхырэми Зиусхьаным лъытэныгъэ фишӀынэу ешхы, сыда пӀомэ, ышхырэм пае Тхьэм щытхъу фешӀы. Мышхэрэми Зиусхьаным лъытэныгъэ фишӀынэу аущтэу ешӀы, ащи Тхьэм щытхъу фешӀы. 
ROM.14.7	Зы цӀыфи ежь ышъхьэ закъо пае псэурэп. Джащ фэдэу, зи ежь ышъхьэ закъо пае лӀэрэп. 
ROM.14.8	Тыпсэуми, Зиусхьаным тыфэпсэу, тылӀэми, Зиусхьаным тыфэлӀэ. Арышъ, тыпсэуми тылӀэми, Зиусхьаным тырий.
ROM.14.9	Христоси лӀи, лӀагъэхэм къахэтэджыкӀыжьи, къэпсэужьыгъ, псаухэмрэ лӀагъэхэмрэ я Зиусхьан хъуным пае. 
ROM.14.10	О пшы сыда зыкӀэбгъэмысэрэр? Е о пшы сыд пае зэмыпэсыра? Тэ пстэуми Тхьэм ихьыкум тӀысыпӀэ лъапӀэ ыпашъхьэ тиуцон фае. 
ROM.14.11	Сыда пӀомэ, Тхьэм игущыӀэ тхыгъэхэм арыт
ROM.14.11	«Сэ сыпсау, – къеӀо Зиусхьаным,
ROM.14.11	сапашъхьи цӀыф пстэуми алъэгуанджэхэр щауфэщтых.
ROM.14.11	Сыдрэ бзэгуи сызэрэ Тхьэр къыӀощт».
ROM.14.12	Аущтэу тэ пстэуми Тхьэм ыпашъхьэ тихьанышъ, джэуап еттыжьын фае.
ROM.14.13	Арышъ, тэ тызэрэгъэмысэн фаеп. Ау зыгъэлъэпаорэ мыжъо шъушы игъогу тешъумылъхьанэу е псэкӀод ышӀэнэу дэзыхьыхырэ Ӏоф шъумышӀэнэу тешъуубытэн фае. 
ROM.14.14	Зиусхьанэу Исус сыгу зэрилъым пае, гъомылэ горэ зэрэмыхьэрамыр сэшӀэ, сицыхьи телъ. Ау зыгорэм хьэрамэу елъытэмэ, ежьыркӀэ хьэрам мэхъу. 
ROM.14.15	О гъомылэу пшхырэм пае пшы ыгу хэогъэкӀымэ, шӀулъэгъум тетэу узекӀожьрэп. О гъомылэу пшхырэмкӀэ Христос зыфэлӀэгъэ пшы умыгъэкӀоды. 
ROM.14.16	Шъо дэгъоу шъулъытэрэр цӀыфхэм дэеу алъытэнэу орэмыхъу. 
ROM.14.17	Сыда пӀомэ, Тхьэм и Тетыгъошхо иӀофхэр зэхьылӀагъэхэр шхынымрэ ешъонымрэ арэп, Тхьэм ы Псэ ЛъапӀэ дэжь къикӀырэ шъыпкъагъэр, гупсэфыр, гушӀуагъор арых нахь. 
ROM.14.18	Христос аущтэу фэлажьэрэ цӀыфым Тхьэм ыгу еӀу, цӀыфхэми ар ягуап.
ROM.14.19	Арышъ, зэзэгъыныгъэ къэзыхьырэ Ӏофхэми, гурэ псэрэкӀэ нахь лъэкӀ зэрэдгъотырэ Ӏофхэми ауж тижъугъэт. 
ROM.14.20	Шхыным пае Тхьэм иӀоф умыгъэкӀоды. Шхын пстэури хьалэл, ау гъомылэу о пшхырэмкӀэ зыгорэм игъогу зыгъэлъэпаорэ мыжъо теплъхьэмэ, псэкӀод мэхъу. 
ROM.14.21	Лы умышхынри, сэнэпс уемышъонри, о пшы игъогу зыгъэлъэпаорэ мыжъо тезылъхьэрэ Ӏоф упымылъынри, е псэкӀод ышӀэнэу дэзыхьыхырэ Ӏофым упымылъынри шӀу. Ащ фэдэу о пшы зыгъэлъэпэорэ Ӏофым упымылъынри шӀу.
ROM.14.22	Мы Ӏофхэм яхьылӀагъэу шӀошъхъуныгъэу уиӀэр Тхьэмрэ оррэ шъуазыфагу дэлъэу орэхъу. Гъомылэу ышхырэм пае зызымыгъэмысэжьрэр гъогу мафэ теуцуагъ. 
ROM.14.23	Ау гъомылэу ышхырэр зэрэхьалэлымкӀэ гуцафэ ышӀэу шхэрэм шӀошъхъуныгъэ имыӀэу зэрэшхэрэм пае, Тхьэм егъэмысэ, сыда пӀомэ, шӀошъхъуныгъэ тимыӀэу тшӀэрэ пстэури псэкӀод мэхъу.
ROM.14.24	Сэ сикъэбарышӀоу, Исус Христос ехьылӀэгъэ къэбарышӀоу згъэӀурэм тетэу, къэбарэу мыухыжьын лъэхъанхэм къащегъэжьагъэу Тхьэм шъэфэу къыгъэнагъэу, ау джы къыгъэнэфагъэм тетэу Тхьэм шъугухэр ыгъэпытэнхэ ылъэкӀыщт. 
ROM.14.25	Джы Тхьэу мыкӀодыжьыщтым иунашъокӀэ пегъымбархэм атхыгъэхэм а къэбарыр къагъэнэфагъ, Тхьэм фэлажьэхэрэм лъэпкъ пстэуми ТхьэмкӀэ шӀошъхъуныгъэ яӀэ хъунышъ, ежь едэӀунхэм пае, а къэбарыр арагъэӀугъ. 
ROM.14.26	АкъылышӀогъэшхо зиӀэ Тхьэ закъом Исус Христос ышӀэгъэ Ӏофхэм апае щытхъушхор ий. Амин.
ROM.15.1	Тэ, шӀошъхъуныгъэшхо зиӀэхэр, тишӀуагъэ зэдгъэкӀыжьыным ыуж тимытэу, шӀошъхъуныгъэ макӀэ зиӀэхэм яхэукъоныгъэхэм щэӀагъэ афытиӀэн фае. 
ROM.15.2	Тэ тщыщэу хэти игъунэгъу шӀу къыфыхигъэкӀызэ ыгъэрэзэн фае, ащ ыгурэ ыпсэрэкӀи нахь лъэкӀ ригъэгъотын фае. 
ROM.15.3	Сыда пӀомэ, Христоси ежь ишӀуагъэ зэригъэкӀыжьыгъэп, ау Тхьэм игущыӀэ тхыгъэхэм зэрарытым фэдэу
ROM.15.4	Сыда пӀомэ, Тхьэм игущыӀэ тхыгъэхэм арыт пстэури зыкӀатхыгъэр шъыпкъэр тагъэшӀэныр ары. Аущтэу Тхьэм игущыӀэ тхыгъэхэм теубытагъэрэ гушхоныгъэрэ тиӀэ агъэхъузэ, Тхьэм ӀахьышӀур къызэрэтлъигъэӀэсыщтым тыщагъэгугъы.
ROM.15.5	Теубытагъэрэ гушхуагъэрэ къытэзытырэ Тхьэм зы гупшысакӀэ шъуиӀэу, Христос Исус игъогу шъурыкӀоу шъуерэгъэпсэу. 
ROM.15.6	Аущтэу Тхьэу ти Зиусхьанэу Исус Христос я Тэ щъо зыгу-зыпсэу шъужэ къыдэкӀызэ, щытхъу фэшъушӀыщт.
ROM.15.7	Аущтэу шъо Христос шъузэридагъэм фэдэу, шъори зым зыр ыдэн фае, цӀыфхэм Тхьэм ищытхъу ашӀыным пае. 
ROM.15.8	Сыда пӀомэ, сэ сэӀо, джуртхэм ишӀуагъэ аригъэкӀынэу Исус Христос къэкӀуагъ. Ахэмэ ишӀуагъэ аригъэкӀынэу къызкӀэкӀуагъэр тятэжъышхохэр Тхьэм къызэригъэгугъэгъэ Ӏофхэр Исус къызэригъэшъыпкъэжьхэрэмкӀэ Тхьэм ишъыпкъагъэ аригъэлъэгъунэу ары. 
ROM.15.9	Ащ нэмыкӀэуи Исус ишӀуагъэ ахэмэ аригъэкӀынэу къызфэкӀуагъэр хымэ лъэпкъхэм
ROM.15.9	«Ащ пае, О, си Зиусхьан, хымэ лъэпкъхэм апашъхьэ уищытхъу щысӀощт,
ROM.15.9	щытхъу орэдхэри о пцӀэ къыфэсӀощт».
ROM.15.10	Тхьэм игущыӀэ тхыгъэхэм моущтэуи арыт
ROM.15.10	«Шъо, хымэ лъэпкъхэр, Тхьэм илъэпкъ шъуригъусэу шъугушӀу».
ROM.15.11	Моущтэуи арыт
ROM.15.11	«Шъо, хымэ лъэпкъ пстэури, Зиусхьаным щытхъу
ROM.15.11	фэшъушӀ,
ROM.15.11	ищытхъу шъуӀэты, зэкӀэ цӀыф лъэпкъ пстэури».
ROM.15.12	Пегъымбар Ешайаи моущтэу къыӀуагъ
ROM.15.12	«Ищай
ROM.15.12	хымэ лъэпкъхэм тхьэматэ афэхъущт.
ROM.15.12	Хымэ лъэпкъхэр ащ щыгугъыхэу, пэплъэщтых».
ROM.15.13	ӀахьышӀур ежь къызэрэтлъигъэӀэсыщтым Тхьэм тыщегъэгугъэ. ЕжьыркӀэ шӀошъхъуныгъэ зэрэшъуиӀэм пае гушӀогъошхорэ гупсэфышхорэ шъугухэм къарерэлъхь. Арышъ, Тхьэм ы Псэ ЛъапӀэ илъэкӀыкӀэ шъугухэм щыгугъыныгъэшхо арыз хъущт.
ROM.15.14	Сшыхэр, шъугухэм шӀугъэшхо зэрарылъымкӀи, шӀэныгъэшхо зэрэшъуиӀэмкӀи, зыр адрэм Тхьэм иӀофхэм афигъэсэн зэрилъэкӀырэмкӀи цыхьэ къышъуфэсэшӀы. 
ROM.15.15	Ау щытми, мы Ӏофхэр шъугу къэзгъэкӀыжьынхэу чӀыпӀэ-чӀыпӀэу гушхоныгъэ хэлъэу къышъуфэсэтхы. Гушхоныгъэ хэлъэу зыкӀэстхырэр, хымэ лъэпкъхэм адэжь Исус Христос сыщыфэлэжьэнэу Тхьэм шӀукӀэ сыхихыгъэшъ ары. 
ROM.15.16	Тхьэм дэжь къикӀыгъэ къэбарышӀур згъэӀузэ, дин пэщэ Ӏоф сэшӀэ. Тхьэм дэжь къикӀыгъэ къэбарышӀур зыкӀэзгъэӀурэр Тхьэм ы Псэ ЛъапӀэ хымэ лъэпкъхэм агухэр зэригъэкъэбзэжьыгъэхэм пае, ахэр Тхьэм ыгу зэӀурэ къурмэныпхъэм фэдэу хъунхэр ары.
ROM.15.17	Исус Христос сыгу илъэу Ӏофэу Тхьэм фэсшӀагъэм сыщэгушӀукӀы. 
ROM.15.18+ROM.15.19	Сэ сигущыӀэхэмкӀи, Ӏофхэу сшӀагъэхэмкӀи, нэшэнэ гъэшӀэгъонхэмрэ Ӏофышхо гъэшӀэгъонхэмрэ ялъэкӀыкӀи, Тхьэм ы Псэ ЛъапӀэ илъэкӀыкӀи, хымэ лъэпкъхэр Тхьэм езгъэдэӀунхэу Христос Ӏофхэу сигъэгъэхъагъэхэм анэмыкӀ сытегущыӀэнэу сытегушхорэп. Аущтэу Ерусалим щегъэжьагъэу Иллирик хэкум
ROM.15.20	НэмыкӀ цӀыф горэм ыгъэуцугъэ лъапсэм сиӀоф тесымыгъэуцоу, Христос ыцӀэ зыщамышӀэгъэ чӀыпӀэмэ къэбарышӀур зэращызгъэӀуным ренэу ыуж ситыгъ. 
ROM.15.21	Тхьэм игущыӀэ тхыгъэхэм зэрарытым фэдэу
ROM.15.21	«Ащ икъэбар зынэмысыгъэхэм ежь щалъэгъущт,
ROM.15.21	икъэбар зэхэзымыхыгъэхэми зэхашӀыкӀыщт».
ROM.15.22	Джары шъуадэжь сыкъэкӀонэу бэрэ ыуж ситыгъэми, къызкӀыздэмыхъугъэр. 
ROM.15.23	Ау джы мы лъэныкъом сэркӀэ Ӏоф щымыӀэжьэу
ROM.15.24	Испание хэгъэгум сыкӀо зыхъукӀэ, шъуадэжь сыкъэкӀощт. Сыда пӀомэ, сигъогукӀэ сыкъышъухэхьанышъ, шъуслъэгъунэуи, шъуиныбджэгъугъэ сыгу ыгъэпсэфынышъ, сигъогукӀэ ӀэпыӀэгъу шъукъысфэхъунэуи сышъущэгугъы. 
ROM.15.25	Джы Тхьэм ицӀыф лъапӀэхэм ӀэпыӀэгъу афэхъущт ахъщэр сӀыгъэу, Ерусалим сыкӀон сыгу хэлъ. 
ROM.15.26	Сыда пӀомэ, хэкухэу Македониерэ Ахаиерэ
ROM.15.27	Ар ягуапэуи аухэсыгъ, адэӀэпыӀэнхэуи япшъэрылъ. Сыда пӀомэ, Тхьэм джуртхэр зэригъэгугъэгъэ ӀахьышӀум щыщ хымэ лъэпкъхэми яӀэ хъугъэ. Арышъ, хымэ лъэпкъхэми мы дунаим иӀахьышӀоу яӀэмкӀэ яшӀуагъэ джуртхэм арагъэкӀын фае. 
ROM.15.28	А пшъэрылъыр згъэцакӀэзэ, ахъщэу зэхалъхьагъэр Ерусалим дэсхэм заӀэкӀэслъхьэ ужым, шъуадэжькӀэ сыкъэкӀонышъ, етӀанэ Испанием сыкӀощт. 
ROM.15.29	Шъуадэжь сыкъызыкӀокӀэ, Христос ынэшӀу щыфэныгъэшхом сыригъусэу сыкъызэрэкӀощтыр сэшӀэ. 
ROM.15.30	Сшыхэр, мыщкӀэ сышъолъэӀу: Ти Зиусхьанэу Исус Христос ыцӀэкӀи, Тхьэм ы Псэ ЛъапӀэ дэжь къикӀырэ шӀулъэгъум паий, гъусэ шъукъысфэхъу, шъугу етыгъэу Тхьэм шъукъысфелъэӀу. 
ROM.15.31	Иудей хэкум исхэу шӀошъхъуныгъэ зимыӀэхэм Тхьэм сащиухъумэнэуи, Тхьэм ицӀыф лъапӀэхэу Ерусалим дэсхэм ӀэпыӀэгъу афэхъун ахъщэу афэсхьыщтым агу еӀунэуи шъуелъэӀу. 
ROM.15.32	Джащыгъум, Тхьэм ыӀомэ, гушӀуагъокӀэ шъуадэжь сыкъэкӀонышъ, сышъуигъусэу зызгъэпсэфыщт. 
ROM.15.33	Гупсэф къытэзытырэ Тхьэр шъуерэгъус. Амин.
ROM.16.1	Тшыпхъоу Фибэ зыцӀэу, Кенкрей къалэм
ROM.16.2	Зиусхьаныр ащ ыгу зэрилъым пае, Тхьэм ицӀыф лъапӀэхэм зэрэрагъэблэгъэн фаем фэдэу ежъугъэблагъи, ищыкӀагъэмкӀи ӀэпыӀэгъу шъуфэхъу, сыда пӀомэ, цӀыфыбэмэ сэри сахэтэу, ар ӀэпыӀэгъу къытфэхъугъ.
ROM.16.3	Прискиллэрэ Акилэрэ сигъусэхэу Исус Христос фэлажьэхэрэм аӀапэхэр сфэшъуубытыжьых. 
ROM.16.4	Ахэмэ сэ спсэ мыкӀодэу къэнэжьыным пае, ежьхэм апсэ шъхьасыжьыгъэхэп. Ахэмэ афэразэу щытхъу афэзышӀырэр сэ сизакъоп, хымэ лъэпкъхэм ячылыс зэӀукӀэ пстэури ары. ШӀошъхъуныгъэ зиӀэхэу яунэ щызэрэугъоихэрэми аӀапэ сфэшъуубытыжь.
ROM.16.5	ШӀу слъэгъурэ Епенет ыӀапэ сфэшъуубытыжь. Ахаие хэкум апэрэу ХристоскӀэ шӀошъхъуныгъэ зиӀэ хъугъэр ары.
ROM.16.6	Мерэмэу бэрэ къышъуфэлэжьагъэм ыӀапэ сфэшъуубытыжь.
ROM.16.7	Сиунэкъощхэу хьапсым къыздычӀэсыгъэ Андроникрэ Юныйрэ аӀапэ сфэшъуубытыжь. Ахэр апостол цӀэрыӀохэм ащыщых. Сэ сапэкӀэ ахэмэ ХристоскӀэ шӀошъхъуныгъэ яӀэ хъугъэ.
ROM.16.8	Христос зыгу илъэу, шӀу слъэгъурэ Амплый ыӀапэ сфэшъуубытыжь.
ROM.16.9	Урбанэу тигъусэу Христос фэлэжьагъэмрэ шӀу слъэгъурэ Стахыйрэ аӀапэ сфэшъуубытыжь.
ROM.16.10	Христос зыгу илъэу, Тхьэм зишъыпкъагъэ ыгъэунэфыгъэ Апеллес ыӀапэ сфэшъуубытыжь. Ариситобул иунагъо щыщхэм аӀапэ сфэшъуубытыжь.
ROM.16.11	Сиунэкъощ Иродион ыӀапэ сфэшъуубытыжь. Зиусхьаныр зыгу илъхэу, Наркисс иунагъо щыщхэм аӀапэ сфэшъуубытыжь.
ROM.16.12	Зиусхьаным бэрэ фэлажьэрэ бзылъфыгъэхэу Трифенэрэ Трифосэрэ аӀапэ сфэшъуубытыжь. ЕтӀани Зиусхьаным бэрэ фэлэжьэгъэ бзылъфыгъэу Персидэу шӀу тлъэгъурэм ыӀапэ сфэшъуубытыжь.
ROM.16.13	Рутэу Зиусхьаным къыхихыгъэмрэ ащ янэу сянэ фэдэмрэ аӀапэ сфэшъуубытыжь.
ROM.16.14	Асинкрит, Флегон, Гермес, Патроб, Ермый, ахэмэ ягъусэ адрэ тшыхэми аӀапэ сфэшъуубытыжь. 
ROM.16.15	Филолог, бзылъфыгъэ Юлие, Нирей, ащ ышыпхъу, Олимпан, ахэмэ ягъусэ Тхьэм ицӀыф лъэпӀэ пстэуми аӀапэ сфэшъуубытыжь.
ROM.16.16	ГукъэбзагъэкӀэ ӀаплӀ зэшъущэкӀэу, шӀуфэс зэшъухыжь. Христос ичылыс зэӀукӀэ пстэуми шӀуфэс къышъуахыжьы.
ROM.16.17	Сшыхэр, тишӀошъхъуныгъэ пае тшӀэрэ Ӏофхэм къапэуцухэзэ, шъузэгурызымыгъаӀохэу, цӀыфхэу адрэ цӀыфхэр гъогу занкӀэм тезгъэкӀхэрэм защышъуухъумэнэу сышъолъэӀу. Ахэмэ защышъудзый. 
ROM.16.18	Сыда пӀомэ, ащ фэдэ цӀыфхэр ти Зиусхьанэу Исус Христос фэлажьэхэрэп, ахэр зыфэлажьэхэрэр аныб ары. ГъэшӀуабзэкӀи гущыӀэ дахэхэмкӀи цӀыф къызэрыкӀохэр дахьыхых. 
ROM.16.19	КъэбарышӀум шъузэредэӀурэм икъэбар цӀыф пстэуми зэхахыгъ. Сэ сыкъышъущэгушӀукӀы, ау шӀугъэр зыфэдэр зэхэшъушӀыкӀынэуи, бзэджагъэ зи шъушъхьэ къимыхьанэуи сыфай. 
ROM.16.20	Гупсэф къытэзытырэ Тхьэм бэмышӀэу шэйтаныр шъулъэкъо чӀэгъ чӀышъуигъэщытӀыхьащт. Ти Зиусхьан Исус ынэшӀу къышъущерэф. Амин.
ROM.16.21	Къыздэлажьэрэ Тимофей, сиунэкъощхэу Луцый, Иасон, Сосипатрэ шӀуфэс къышъуахыжьы.
ROM.16.22	Сэ Тертыеу, Паул къыӀозэ, мы тхылъыр къэзытхырэм, Зиусхьаныр сыгу илъэу шӀуфэс къышъосэхыжьы.
ROM.16.23	Гаеу, сэри Паули тибысымыми, чылыс зэӀукӀэм зэкӀэми ибысымыми, шӀуфэс къышъуехыжьы. Къалэм иахъщэ зыӀэ илъ Эрастрэ тшы Квартрэ шӀуфэс къышъуахыжьы.
ROM.16.24	Ти Зиусхьан Исус Христос ынэшӀу пстэуми къышъущерэф. Амин.
1CO.1.1	Сэ сы Паул. Тхьэм шӀоигъуагъэти, Исус Христос иапостол сыхъунэу къысэджагъ. Тэ тшы Сосфен
1CO.1.2	Зыфэстхыхэрэр шъоры, Коринф къалэм ичылыс зэӀукӀэ щыщхэр ары. Тхьэм Христос Исус шъугухэм арылъынэу шъуигъэнэфагъ, тыдэкӀи ти Зиусхьан Исус Христос елъэӀурэ цӀыф пстэуми шъурягъусэу, ежь ицӀыф лъапӀэхэм ащыщ шъухъунэу къышъоджагъ. Христос ахэми тэри ти Зиусхьан.
1CO.1.3	Тхьэу тя Тэ лъапӀэрэ Зиусхьан Исус Христосрэ анэшӀу къышъущарэфи, гупсэф къышъуарэт.
1CO.1.4	Христос шъугухэм зэрарылъымкӀэ Тхьэм ынэшӀу къызэрэшъущифагъэм пае, Тхьэм ищытхъу сэшӀ зэпыт. 
1CO.1.5	Сыда пӀомэ, Христос шъугухэм зэрарылъымкӀэ зэкӀэмкӀи Тхьэм ынэшӀу къышъущифагъ. Лъэныкъо пстэумкӀи зэхэшъушӀыкӀынэуи, шъукъэгущыӀэнэуи лъэкӀ къышъуитыгъ, 
1CO.1.6	сыда пӀомэ, тэ Христос шыхьат тызэрэфэхъугъэм шъугухэм лъапсэ афишӀыгъ. 
1CO.1.7	Аущтэу зэрэхъугъэм пае, ти Зиусхьан Исус Христос къызылъэгъожьыщт мафэм шъупаплъэзэ, тынхэу Тхьэм ибынхэм аритхэрэм ащыщэу шъуимыӀэ зи щыӀэп. 
1CO.1.8	Ти Зиусхьан Исус Христос къызылъэгъожьыщт мафэм зыми шъузэригъэмысэн щымыӀэу, кӀэухым нэс гъогу занкӀэм пытэу шъутыригъэтыщт. 
1CO.1.9	Тхьэр шъыпкъэ. Ежьыр ары ы Къоу Исус Христосэу ти Зиусхьан гъусэ шъуфэхъунэу къышъоджагъэр.
1CO.1.10	Сшыхэр, шъо зэкӀэми шъузэгурыӀонэуи, куп-купэу шъузэрэмыгощэу зыгу-зыпсэу шъузэхэтынэуи ти Зиусхьан Исус Христос ыцӀэкӀэ сышъолъэӀу.
1CO.1.11	Сшыхэр, шъузэрэзэгурымыӀорэр Хлой зыцӀэ бзылъфыгъэм иунагъо щыщхэм сагъэшӀагъэ. 
1CO.1.12	Сэ зыфасӀорэр мары: шъуащыщ горэм еӀо: «Сэ Паул икуп сыщыщ», нэмыкӀ горэм еӀо: «Сэ Аполлос
1CO.1.13	Христос гощыгъэ хъугъа? Паул ара шъощ пае къащым тыраӀулӀагъэр? Хьауми, Паул ыцӀэкӀэ шъуаумэхъыгъа? 
1CO.1.14	Криспрэ
1CO.1.15	Арышъ, сэ сцӀэкӀэ шъуаумэхъыгъэу зыми къыӀон ылъэкӀыщтэп. 
1CO.1.16	Шъыпкъэ, Стефан
1CO.1.17	Сыда пӀомэ, Христос сыкъызфигъэкӀуагъэр цӀыфхэр сыумэхъынхэу арэп, къэбарышӀур язгъэӀунэу ары нахь – ау цӀыфхэм акъылышӀуагъэу зыфаӀорэр зыхэлъ гущыӀэхэмкӀэ арэп. Аущтэу щымытмэ, Христос къащым зэрэтелӀыхьагъэм икъэбар лъэкӀэу хэлъыр кӀодыжьыщтыгъ.
1CO.1.18	Сыда пӀомэ, кӀодыпӀэм игъогу тетхэмкӀэ къащым икъэбар делагъэ, ау тэ мыкӀодхэу Тхьэм къыгъэнэжьхэрэмкӀэ Тхьэм илъэкӀышхо къащым хэлъ. 
1CO.1.19	Сыда пӀомэ, Тхьэм къызэриӀорэр игущыӀэ тхыгъэхэм арыт
1CO.1.19	«АкъылышӀу зиӀэхэм яакъылышӀуагъэу зыфаӀорэр згъэкӀодыщт,
1CO.1.19	Ӏушхэм яӀушыныгъэу зыфаӀорэр сымыдэу,
1CO.1.19	лъэныкъокӀэ езгъэзыкӀыщт».
1CO.1.20	АкъылышӀу зиӀэ цӀыфыр тыдэ щыӀэу къэнагъа? Тэурат егъэджэкӀо пащэр тыдэ щыӀэу къэнагъа? Мы лъэхъаным щыщ цӀыфэу гущыӀэхэмкӀэ нэкъокъоным фэӀазэр тыдэ щыӀэу къэнагъа? Мы дунаим иакъылышӀуагъэ Тхьэм делагъэу къыгъэлъэгъуагъэба? 
1CO.1.21	Сыда пӀомэ, Тхьэм иакъылышӀуагъэкӀэ зэриухэсыгъэм тетэу, мы дунаим ицӀыфхэм яакъылышӀуагъэу зыфаӀорэмкӀэ Тхьэр зыфэдэр ашӀагъэп, ау тэ дгъэӀурэ къэбарышӀоу ахэмэ делагъэу къашӀошӀырэмкӀэ ХристоскӀэ шӀошъхъуныгъэ зиӀэхэр мыкӀодхэу къыгъэнэжьынхэр Тхьэм игъоу ылъытагъ. 
1CO.1.22	Джуртхэр нэшэнэ гъэшӀэгъонхэм афаех, алыджхэри акъылышӀуагъэм лъэхъух. 
1CO.1.23	Ау къащым тыраӀулӀэгъэ Христос икъэбар тэ тэгъэӀу: джуртхэмкӀэ ар агу зэмыӀун Ӏоф мэхъу, нэмыкӀрэ лъэпкъхэмкӀи делагъэ мэхъу. 
1CO.1.24	Ау тэ, Тхьэм ибынхэм ащыщ хъунхэу къызэджагъэхэмкӀэ, джуртми алыджми, Христос ары Тхьэм илъэкӀышхори иакъылышӀуагъэри. 
1CO.1.25	Сыда пӀомэ, Тхьэм имыакъылышӀуагъэу зыфаӀорэм нахьи цӀыфхэм яакъылышӀуагъэу зыфаӀорэр нахь акъылышӀуагъ, Тхьэм икӀочӀэнчъагъэу зыфаӀорэри цӀыфхэм ялъэкӀ нахьи нахь лъэш.
1CO.1.26	Сшыхэу Тхьэм ибынхэм ащыщ хъунхэу къызэджагъэхэр, шъузэплъыжь. Мы дунаим ицӀыфхэм акъылышӀу зиӀэхэу алъытэхэрэри, тетыгъо зиӀэхэри, унэгъо байхэм ащыщхэри бэ хъухэу къышъухэтхэп. 
1CO.1.27	Ау акъылышӀу зиӀэ цӀыфхэр ыгъэукӀытэжьынхэм пае, мы дунаим ицӀыфхэм акъылынчъэхэу зыфаӀорэ цӀыфхэр Тхьэм къыхихыгъэх. ЛъэкӀ зиӀэхэри ыгъэукӀытэжьынхэм пае, мы дунаим лъэкӀ щызимыӀэхэри Тхьэм къыхихыгъэх. 
1CO.1.28	Мы дунаим ицӀыфхэм тхьамыкӀэхэу зыфаӀорэ цӀыфхэри, зэрамыпэсырэ цӀыфхэри Тхьэм къыхихыгъэх. Аущтэу пкӀэ зимыӀэхэу зыфаӀорэ цӀыфхэр ары Тхьэм къыхихыгъэхэр, пкӀэ зиӀэхэу зыфаӀорэ цӀыфхэр ыгъэцӀыкӀунхэм пае. 
1CO.1.29	Тхьэм аущтэу зыкӀишӀагъэр ежь ыпашъхьэ зы нэбгыри зыщыщымытхъужьыным паешъ ары. 
1CO.1.30	Христос Исус шъугухэм арылъэу зыгъэхъугъэр Тхьэр ары. Христос Исус Тхьэм къытфыригъэхыгъэ акъылышӀуагъ. Ежь Исус ары Тхьэм дэжькӀэ шъыпкъагъэ тиӀэу езгъэлъытэрэри, тыгухэр зыгъэкъэбзэжьыгъэри, тшъхьэхэр зыщэфыжьыгъэри. 
1CO.1.31	Арышъ, Тхьэм игущыӀэ тхыгъэхэм зэрарытым фэдэу
1CO.2.1	Тхьэм ехьылӀэгъэ къэбарыр шъозгъэӀунэу шъуадэжь сыкъызэкӀом, сшыхэр, гущыӀэ дахэхэр къасӀохэу, акъылышӀуагъэкӀэ сыжъудэгущыӀэу арэп а къэбарыр зэрэшъозгъэӀугъэр. 
1CO.2.2	Шъуадэжь сызыщэӀэм, Исус Христос икъэбар нэмыкӀэу зи сшъхьэ имылъынэу тесыубытагъ, зэкӀэми анахьэу ар къащым зэрэтыраӀулӀагъэр ары. 
1CO.2.3	КӀуачӀэ симыӀэу, сыщынэу, сыгуи лъэшэу кӀэзэзэу шъуадэжь сыщыӀагъ. 
1CO.2.4	КъэсӀуагъэхэмрэ къэбарэу згъэӀугъэмрэ цӀыфым иакъылышӀуагъэ зыхэлъхэу, пшӀошъ зыгъэхъун гущыӀэхэр ахэлъыгъэхэп, ау сигущыӀэхэр къэзгъэшъыпкъэжьэу, Тхьэм ы Псэ ЛъапӀэ илъэкӀ ахэмэ ягъусагъ. 
1CO.2.5	Аущтэу зыфэхъугъэр шъуишӀошъхъуныгъэ цӀыфым иакъылышӀуагъэ темытэу, Тхьэм илъэкӀ тетыныр ары.
1CO.2.6	Ау щытми, цӀыфхэу Тхьэм иӀофхэмкӀэ зизэхэшӀыкӀ икъугъэхэм акъылышӀуагъэ зыхэлъ къэбар ятэгъэӀу, ау мы лъэхъанми, мы лъэхъаным тетыгъо зиӀэхэу
1CO.2.7	Ау акъылышӀуагъэу зикъэбар дгъэӀурэр Тхьэм иакъылышӀогъэ шъэфыр ары. Тхьэм а акъылышӀуагъэр цӀыфхэм аригъэшӀэгъагъэп, ау лъэхъанхэм апэ Тхьэм зэриухэсыгъэм тетэу, а акъылышӀуагъэм игъогукӀэ тэ щытхъушхо тиӀэ хъущт. 
1CO.2.8	Мы лъэхъаным тетыгъо зиӀэхэм ащыщэу зыми а акъылышӀуагъэр ышӀагъэп. Ахэмэ ашӀагъэмэ, щытхъушхо зиӀэ Зиусхьаныр
1CO.2.9	Ау Тхьэм игущыӀэ тхыгъэхэм зэрарытым фэдэу
1CO.2.9	«Ӏофхэу нэм ымылъэгъугъэхэри,
1CO.2.9	тхьакӀумэм зэхимыхыгъэхэри,
1CO.2.9	цӀыфым ыгу къэмыкӀыгъэхэри,
1CO.2.9	а Ӏофхэр ары Тхьэм цӀыфхэу
1CO.2.9	ежь шӀу зылъэгъухэрэм афигъэхьазырыгъэхэр».
1CO.2.10	А Ӏофхэр Тхьэм ежь ы Псэ ЛъапӀэкӀэ тэ къытфигъэнэфагъэх; сыда пӀомэ, Тхьэм ы Псэ ЛъапӀэ Ӏоф пстэури егъэунэфы, Тхьэм иӀофхэм якуупӀэхэми анэсы. 
1CO.2.11	Сыда пӀомэ, цӀыфым ыгу илъыр ежь ышъхьэ нэмыкӀэу цӀыфхэм ащыщэу хэт ышӀэна? Ащ фэдэ къабзэу Тхьэм ыгу илъыр Тхьэм ы Псэ ЛъапӀэ нэмыкӀэу зыми ышӀэрэп. 
1CO.2.12	Ау Тхьэм тыгухэм къарилъхьэгъэ псэр мы дунаим ыпсэп, ежь ы Псэ ЛъапӀ ары, Тхьэм тынхэу къытитыгъэхэр къэтшӀэнхэм пае. 
1CO.2.13	Аущтэу цӀыфхэу Тхьэм ы Псэ ЛъапӀэ зыгу илъхэм Тхьэм ы Псэ ЛъапӀэ иӀофхэр зэхядгъэшӀыкӀхэу, Тхьэм тынхэу къытитыгъэхэм татегущыӀэ, ау тызэрыгущыӀэхэрэр цӀыфым иакъылышӀуагъэ тигъэшӀэгъэ гущыӀэхэп, Тхьэм ы Псэ ЛъапӀэ тигъэшӀэгъэ гущыӀэхэр ары нахь. 
1CO.2.14	Тхьэм ы Псэ ЛъапӀэ зыгу имылъ цӀыфым Ӏофхэу Тхьэм ы Псэ ЛъапӀэ дэжь къикӀыхэрэр ыдэхэрэп. Ахэр ежьыркӀэ делагъэх, ахэр зэхишӀыкӀынхи ылъэкӀыщтэп, сыда пӀомэ, Тхьэм ы Псэ ЛъэпӀэ закъу ары цӀыфхэм ахэр зэхязгъэшӀыкӀышъущтыр. 
1CO.2.15	ЦӀыфэу Тхьэм ы Псэ ЛъапӀэ зыгу илъым Ӏоф пстэури зэхешӀыкӀы, ау зыми а цӀыфыр зэхишӀыкӀын ылъэкӀыщтэп.
1CO.2.16	«Зиусхьаным ыгу илъыр хэта зышӀагъэр зыгорэ ащ ригъэшӀэнэу?» 
1CO.3.1	Сшыхэр, Тхьэм ы Псэ ЛъапӀэ зыгу илъ цӀыфхэм сызэрадэгущыӀэрэм фэдэу, сыкъыжъудэгущыӀэн слъэкӀыщтыгъэп, ау мы дунаим ицӀыфхэм сызэрадэгущыӀэрэм фэдэу сыкъыжъудэгущыӀэщтыгъ. Сыда пӀомэ, Христос иӀофхэмкӀэ сабый цӀыкӀухэм шъуафэдагъ. 
1CO.3.2	Сэ гъомылэ шъозгъэшхыщтыгъэп, щэ шъуезгъашъощтыгъэ нахь. Гъомылэ шъушхын шъулъэкӀыщтыгъэп, джыри шъулъэкӀырэп. 
1CO.3.3	Сыда пӀомэ, джыри мы дунаим ицӀыфхэм шъуафэд. Шъугъонымрэ зэщыхьанымрэ шъуазыфагу илъхэшъ, мы дунаим ицӀыфхэм шъуафэдэба? Адрэ цӀыфхэр зэрэзекӀохэрэм фэдэу, шъори шъозекӀоба? 
1CO.3.4	Сыда пӀомэ, шъуащыщ горэм «сэ Паул икуп сыщыщ», нэмыкӀ горэми «сэ Аполлос икуп сыщыщ» зиӀокӀэ, мы дунаим ицӀыфхэм шъуафэдэба?
1CO.3.5	Паул хэт щыща? Аполлос хэт щыща? Тэ Тхьэм фэлажьэрэ тыцӀыф ныӀэп, шӀошъхъуныгъэ шъуиӀэ дгъэхъугъ, Зиусхьаным хэти Ӏоф ыпшъэ къызэрэрилъхьагъэм фэдэу. 
1CO.3.6	Сэ кӀэхэр хэслъхьагъэх, Аполлос псыр кӀигъэхъуагъ, ау Тхьэр ары къэзгъэкӀыгъэр. 
1CO.3.7	Аущтэу кӀэхэр хэзылъхьэрэми, псыр кӀэзгъахъорэми пкӀэ яӀэп, къэзгъэкӀырэ Тхьэ закъор ары нахь. 
1CO.3.8	КӀэхэр хэзылъхьэрэри псыр кӀэзгъахъорэри зэфэдэх. Хэти иӀоф фэшъуашэу иӀахьышӀу ыгъотыжьыщт. 
1CO.3.9	Сыда пӀомэ, тызэгъусэу Тхьэм тыфэлажьэ. Шъо Тхьэм ихьасэ шъуфэд, Тхьэм ышӀырэ унэм шъуфэд.
1CO.3.10	Тхьэм ынэшӀу къызэрэсщифагъэм тетэу, акъылышӀу зиӀэу унэ зышӀырэм фэдэу а унэм лъапсэ фэзгъэуцугъ. НэмыкӀ горэми а лъапсэм тырешӀыхьэ, ау хэтми а лъапсэм зэрэтыришӀыхьэрэ шӀыкӀэм дэгъоу ерэплъ. 
1CO.3.11	Сыда пӀомэ, Тхьэм ыгъэуцугъэ лъапсэр Исус Христос ары. Ащ нэмыкӀ лъапсэ зыми ыгъэуцун ылъэкӀыщтэп. 
1CO.3.12	Зыгорэм дышъэм, тыжьыным, мыжъо лъапӀэхэм, пхъэм, уцым е уарзэм хишӀыкӀэу а лъапсэм тыришӀыхьэмэ, 
1CO.3.13	хэти иӀоф зыфэдэр нафэ хъущт, сыда пӀомэ, Зиусхьаныр къызылъэгъожьыщт мафэм ар къыгъэнэфэщт. А мафэр машӀокӀэ къэкӀощт, машӀоми хэти иӀоф зыфэдэр къыгъэунэфыщт. 
1CO.3.14	Зыгорэм а лъапсэм тыришӀыхьагъэр къанэмэ, ащ ифэшъошэ ӀахьышӀу ыгъотыжьыщт. 
1CO.3.15	Ау зыгорэм лъапсэм тыришӀыхьагъэр машӀом хэстыхьэмэ, ащ иӀахьышӀу шӀокӀодыщт. Ежь мыкӀодэу къэнэжьыщт, ау машӀом къыхэкӀыжьырэ цӀыфыр къызэрэнэжьырэм фэдэу, ерагъэу къэнэжьыщт.
1CO.3.16	Тхьэм иунэшхо шъузэрэфэдэри, Тхьэм ы Псэ ЛъапӀэ шъугухэм зэрарылъыри шъошӀэба? 
1CO.3.17	Зыгорэм Тхьэм иунэшхо зэхикъутэмэ, Тхьэм а цӀыфыр ыгъэкӀодыжьыщт, сыда пӀомэ, Тхьэм иунэшхо лъапӀэ. А унэшхоми шъуфэд.
1CO.3.18	Зыми зерэмыгъэпцӀэжь. Шъуащыщэу зыгорэм мы лъэхъаным акъылышӀу иӀэу зелъытэмэ, акъылышӀу имыӀэу орэхъу, шъыпкъэмкӀэ, акъылышӀу иӀэным пае. 
1CO.3.19	Сыда пӀомэ, мы дунаим ицӀыфхэм акъылышӀуагъэ зыфаӀорэр Тхьэм дэжькӀэ акъылынчъагъ, Тхьэм игущыӀэ тхыгъэхэм зэрарытым фэдэу
1CO.3.20	Моущтэуи Тхьэм игущыӀэ тхыгъэхэм арыт
1CO.3.21	Арышъ, хэт щыщ цӀыфи цӀыф горэм щэрэмытхъу, сыда пӀомэ, зэкӀэри шъуие, 
1CO.3.22	Паул, Аполлос, Кифэ, дунаир, щыӀэныгъэр, лӀэныгъэр, джы щыӀэри щыӀэщтри шъуиех. 
1CO.3.23	Ау шъо Христос шъурий, Христоси Тхьэм ий.
1CO.4.1	Аущтэу Христос фэлэжьэрэ цӀыфхэуи, Тхьэм ишъэфхэр зыӀэ къырилъхьэгъэ цӀыфхэуи талъытэн фае. 
1CO.4.2	ЦӀыфэу Ӏоф горэ зыӀэ иплъхьэрэр узщыгугъун цӀыфын фае. 
1CO.4.3	Шъори нэмыкӀ цӀыфхэри шъукъызэрэсэплъырэм сэркӀэ зи хэлъэп. Сэри хьыкум зытесшӀыхьэжьрэп. 
1CO.4.4	Сэ сыгукӀэ мыхъун горэ зыдэсшӀэжьрэп, ау ащкӀэ зи симылажьэу сыхъугъэп. СиӀоф хьыкум тезышӀыхьэрэр Зиусхьаныр ары. 
1CO.4.5	Арышъ, игъо къэмысэу, Зиусхьанри къэмыкӀоу, Ӏоф горэм хьыкум тешъумышӀыхь. Зиусхьаным Ӏофхэу шӀункӀым хэгъэбылъхьагъэхэр къыгъэнэфэщтых, цӀыфхэм агухэм арылъхэри нафэ къышӀыщтых. Ащыгъум Тхьэм хэти щытхъоу фэшъуашэр къыритыжьыщт.
1CO.4.6	Сшыхэр, ишӀуагъэ къышъокӀыным пае, сӀуагъэхэр сэ сшъхьэрэ Аполлосрэ тигугъу сшӀэу сӀуагъэх, Тхьэм игущыӀэ тхыгъэхэм шъуатемыкӀынэу шъодгъэшӀэным пае. Ащыгъум зы цӀыфым нэмыплъ рихэу, нэмыкӀ цӀыфым рыпагэу шъуащыщэу зи къэнэжьыщтэп. 
1CO.4.7	Адрэ цӀыфхэм анахьи унахь инэу хэт узылъытэрэр? Тхьэм къыуимытыгъэу сыда уиӀэр? УиӀэр къыозытыгъэр Тхьэр арышъ, сыд пае узщытхъужьра, Тхьэм ар къыуимытыгъэм фэдэу?
1CO.4.8	ЗыжъугъэшхэкӀыгъаха? Бай шъухъугъаха? Тэ тышъуимыгъусэу пачъыхьэ шъухъугъа? ШъыпкъэмкӀэ пачъыхьэ шъухъугъагъот, ащыгъум тэри тышъуигъусэу пачъыхьэ тыхъущтыгъ. 
1CO.4.9	Тэ, апостолхэм, тиӀоф сызэреплъырэр мары: укӀ зытыралъхьэгъэ цӀыфхэм тафэдэу аужырэ чӀыпӀэ дэдэм тэ, апостолхэр, Тхьэм тигъэуцугъэм фэд. Зэрэдунаеу, мэлэӀичхэри, цӀыфхэри, ӀаекӀэ къытэплъынхэу зэкӀэмэ апашъхьэ тырагъэуцуагъэм фэд. 
1CO.4.10	Христос игъогу тызэрэрыкӀорэм пае, акъыл зимыӀэ цӀыфхэм тафэд, ау шъо Христос зыгу илъ цӀыф акъылышӀоу зышъолъытэжьы. Тэ лъэкӀ тиӀэп, ау шъо лъэкӀ шъуиӀ. ЦӀыфхэм лъытэныгъэ къышъуфашӀы, ау тэ нэмыплъ къытахы. 
1CO.4.11	Мы сыхьат дэдэм нэсыфэ мэлакӀи псыфалӀи тэлӀэ, зыщытлъэни тызэрысын уни тиӀэп, цӀыфхэми лые къытахы. 
1CO.4.12	Тэ тӀэхэмкӀэ тылажьэзэ, тэулэу. ЦӀыфхэр къызытэхъонхэкӀэ, «Тхьэм ынэшӀу къышъущерэф», – ятэӀожьы. ЦӀыфхэм къин зытагъэщэчкӀэ, тэщыӀэ. 
1CO.4.13	ЦӀыфхэм ӀаекӀэ тигугъу зашӀыкӀэ, дахэкӀэ тапэгъокӀыжьы. Дунаим ихэкӀэу, чӀыгум ишӀоим фэдэу тыкъэнэжьыгъ.
1CO.4.14	ШъузгъэукӀытэжьынэу арэп мыр къызкӀэстхырэр, ау шъо сибын лъапӀэхэм шъуафэдэу къыжъугурызгъэӀонэу ары. 
1CO.4.15	Христос игъогу ехьылӀагъэу шъуагъэшӀэнэу цӀыф мин шъуиӀэми, ты бэу шъуиӀэп. Сыда пӀомэ, къэбарышӀур къызышъосэгъэӀум, ты фэдэу сыкъышъуфэхъугъ, Христос Исус шъугухэм арылъ зэрэхъугъэм пае. 
1CO.4.16	Арышъ, сышъолъэӀу, силъэужхэм шъуарыкӀу. 
1CO.4.17	Ащ пае Зиусхьаныр зыгу илъэу, узщыгугъышъун Тимофееу
1CO.4.18	Шъуадэжь сыкъэмыкӀонэу гугъэхэу, шъущыщ заулэмэ зашӀошӀыжьы. 
1CO.4.19	Ау Зиусхьаным ыӀомэ, бэ темышӀэу шъуадэжь сыкъэкӀощт. Ащыгъум а зызшӀошӀыжьхэрэм ягущыӀэхэм ямызакъоу ялъэкӀи згъэунэфыщт, 
1CO.4.20	сыда пӀомэ, Тхьэм и Тетыгъошхо иӀоф зыдэщыӀэр гущыӀэныр арэп, Тхьэм илъэкӀ ары нахь. 
1CO.4.21	Сыда шъузыфаер? Бэщ сӀыгъэу шъуадэжь сыкъэкӀонэу ара, хьауми шӀулъэгъурэ гушъэбагъэрэкӀэ сыкъэкӀонэу ара?
1CO.5.1	Зинэ шӀэн зэрэшъухэлъыр цӀыфхэм къаӀуатэ: зыгорэм ятэ ишъуз егъэшъузы. Ащ фэдэ зинэ шӀэн хабзэ хымэ лъэпкъхэми ахэлъэп. 
1CO.5.2	Ау етӀани, шъузышӀошӀыжьы! Аущтэу шъузышӀошӀыжьыным ычӀыпӀэкӀэ шъугу къеоу, ар зышӀэгъэ лӀыр зыхэжъугъэкӀын фэягъ. 
1CO.5.3	Сэ сшъхьэрэ спкъиплӀырэкӀэ шъуадэжь сыщымыӀэми, сыгурэ спсэрэкӀэ шъуадэжь сыщыӀ, шъуадэжьи шъыпкъэу сыщыӀэм фэдэу, ар зышӀагъэр згъэмысэгъахэ. 
1CO.5.4	Арышъ, ти Зиусхьан Исус ыцӀэкӀэ шъузэӀукӀэу, сэри сыгурэ спсэрэкӀэ шъуадэжь сыщыӀэ зыхъукӀэ, ти Зиусхьан Исус Христос илъэкӀыкӀэ 
1CO.5.5	а лӀыр шэйтаным фэжъугъаз, ыпкъ кӀодэу, Зиусхьаныр къызыкӀожьыщт мафэм ыпсэ мыкӀодэу къэнэжьыным пае.
1CO.5.6	Шъузэрэзыщытхъужьырэр дэгъоп. Тэджэпс тӀэкӀум тхьацур зэкӀэ зэригъэшӀоӀурэр шъошӀэба? 
1CO.5.7	Арышъ, псэкӀодым итэджэпсыжъ
1CO.5.8	Арышъ, мэфэкӀ мэфэшхор тэжъугъэгъэлъапӀэ, ау бзэджагъэмрэ дэигъэмрэ ятэджэпсыжъ орэмыхъу, ау гукъэбзагъэмрэ шъыпкъагъэмрэ яхьалыгъу мыкӀу-мыпшэ къабзэкӀэ мэфэкӀ мэфэшхор тэжъугъэгъэлъапӀэ.
1CO.5.9	Зинэ зышӀэхэрэм гъусэ шъуафэмыхъунэу къышъуфэстхыгъ. 
1CO.5.10	Сэ къизгъэкӀыгъэр мы дунаим ицӀыфхэм ащыщхэу зинэ зышӀэхэрэри, нэйпсыехэри, хъункӀакӀохэри, тхьэ нэпцӀхэр зыгъэлъапӀэхэрэри арэп. Ащ Ӏофыр тетыгъэмэ, дунаим шъутекӀыжьын фаеу хъущтыгъ. 
1CO.5.11	Ау къышъуфэстхыгъэр мыры: зыгорэ шъушыкӀэ зэджэжьми, ау зинэ ышӀэмэ, е нэйпсыемэ, е тхьэ нэпцӀхэр егъэлъапӀэхэмэ, е нэмыкӀ цӀыфхэм ӀаекӀэ атегущыӀэмэ, е ешъуакӀомэ, е хъункӀакӀомэ, ащ фэдэ цӀыфым гъусэ шъуфэмыхъу. Ары пакӀошъ, ащ фэдэ цӀыфым шъудэмышх.
1CO.5.12	Чылыс зэӀукӀэм щымыщхэм сэ хьыкум атесшӀыхьанэу сиӀоф хэлъа? Чылыс зэӀукӀэм щыщхэр арыба хьыкум зытешъушӀыхьан фаер? 
1CO.5.13	Чылыс зэӀукӀэм щымыщхэм Тхьэм хьыкум атришӀыхьащт. «Арышъ, цӀыф бзаджэр зыхэжъугъэкӀ».
1CO.6.1	Шъуащыщ горэм дэон Ӏоф нэмыкӀ горэм фыриӀэмэ, Тхьэм ицӀыф лъапӀэхэм апашъхьэ римыщэу, хьыкумэшӀыхэу ТхьэмкӀэ шӀошъхъуныгъэ зимыӀэхэм апашъхьэ рищэнэу сыдэущтэу тегушхора? 
1CO.6.2	Тхьэм ицӀыф лъапӀэхэм дунаим ицӀыфхэм хьыкум зэратырашӀыхьащтыр шъошӀэба? Дунаим ицӀыфхэм хьыкум атешъушӀыхьащтмэ, дэон Ӏоф цӀыкӀухэмкӀи хьыкум шъушӀынэу шъуифэшъуашэба? 
1CO.6.3	МэлэӀичхэм хьыкум тэ зэратетшӀыхьащтыр шъошӀэба? Ащ нахьи нахьыбэу мы дунаим иӀофхэмкӀэ хьыкум тшӀышъунба? 
1CO.6.4	Ащ фэдэ дэон Ӏоф шъуиӀэ зыхъукӀэ, чылыс зэӀукӀэм щыщхэм лъытэныгъэ зыфамышӀырэ цӀыфхэм а Ӏофым хьыкум тыряшъумыгъэшӀыхь. 
1CO.6.5	ШъузгъэукӀытэжьынэу къэсэӀо: зэшыхэм язэдэон ӀофыкӀэ хьыкум зышӀын зылъэкӀынэу, акъылышӀу зиӀэ горэ къышъухэтба? 
1CO.6.6	Ау джы зэрэхъурэмкӀэ, зэшхэр хьыкумэшӀым ыпашъхьэ изэрэщэх – шӀошъхъуныгъэ зимыӀэхэм апашъхьэ ащ фэдэ щашӀэ.
1CO.6.7	Шъыпкъэм шъуфаемэ, шъуащыщэу зыгорэм адрэ къошыр хьыкумэшӀым ыпашъхьэ зэрэрищэрэр шъоркӀэ емыкӀу. Аущтэу шъушӀыным нахьи, адрэхэм яягъэ къызэряжъугъэгъэкӀымэ нахьышӀу, зяжъугъэгъапцӀэми нахьышӀу.
1CO.6.8	Ау шъо шъушъхьэкӀи шъушы дэдэхэм шъуиягъэ яшъогъэкӀы, шъогъапцӀэх. 
1CO.6.9	Хьаумэ шъыпкъагъэ зимыӀэ цӀыфхэм Тхьэм и ТетыгъошхокӀэ Ӏахь къызэралъымыӀэсыщтыр шъумышӀа? ЗышъумыгъэпцӀэжь: зинэ зышӀэхэрэми, тхьэ нэпцӀхэр зыгъэлъапӀэхэрэми, хъулъфыгъэхэм шъузпапкӀэу якӀуалӀэхэрэми, 
1CO.6.10	тыгъуакӀохэми, нэйпсыехэми, ешъуакӀохэми, нэмыкӀ цӀыфхэм ӀаекӀэ атегущыӀэхэрэми, хъункӀакӀохэми Тхьэм и ТетыгъошхокӀэ Ӏахь къалъысыщтэп. 
1CO.6.11	Шъуащыщ горэхэри ахэмэ афэдэ цӀыфыгъэх. Ау ти Зиусхьан Исус Христос ыцӀэкӀи, ежь ы Псэ ЛъапӀэ илъэкӀыкӀи Тхьэм шъуипсэкӀодхэр шъугухэм ариукъэбзыкӀыжьыгъэх, ежь ибынхэуи шъуигъэнэфагъ, ежь дэжькӀи шъыпкъагъэ шъуиӀэу ылъытагъ.
1CO.6.12	«Сыд щыщи сшӀэн сыфит», – цӀыфхэм аӀо. Ар шъыпкъэ, ау Ӏоф пстэуми яшӀуагъэ къытэкӀыщтэп. Сыд щыщи сшӀэн сыфит, ау Ӏоф горэми тетыгъо къысфыриӀэ хъущтэп. 
1CO.6.13	«Гъомылэр ныбэм пае щыӀ, ныбэри гъомылэм пае», – цӀыфхэм аӀо. Ари шъыпкъэ, ау Тхьэм тӀури ыгъэкӀодыщт. Ау пкъыр зинэ шӀэным пае щыӀэп, Зиусхьаным пае нахь. Зиусхьанри пкъым пае щыӀ. 
1CO.6.14	Тхьэм Зиусхьаныр лӀагъэхэм къахигъэтэджыкӀыжьыгъ. ИлъэкӀыкӀэ тэри лӀагъэхэм тыкъахигъэтэджыкӀыжьыщт. 
1CO.6.15	Шъупкъыхэр Христос ыпкъ щыщхэм зэрафэдэхэр шъошӀэба? Ащыгъум Христос ыпкъ щыщхэр бзылъфыгъэ хэтакӀом ыпкъ щыщхэу згъэхъуна? Хьау, ар хъухэщтэп. 
1CO.6.16	Зыгорэ бзылъфыгъэ хэтакӀо горэм гъусэ фэхъумэ, а нэбгыритӀур зыпкъ зэрэхъурэр шъушӀэрэба? Сыда пӀомэ, Тхьэм игущыӀэ тхыгъэхэм арыт
1CO.6.17	Ау зыгорэ Зиусхьаным гъусэ фэхъумэ, зыгу-зыпсэу дэхъущт.
1CO.6.18	Зинэ шӀэным зыщышъудзый! Сыд фэдэрэ нэмыкӀ псэкӀодэу цӀыфым ышӀэрэр ыпкъ епхыгъэп, ау зинэ зышӀырэм ежь ыпкъ псэкӀод рехыжьы. 
1CO.6.19	Шъупкъыхэр Тхьэм ы Псэ ЛъапӀэу шъугухэм арылъым зэриунэ лъапӀэр, шъупкъыхэри зэрэшъуимыехэр шъушӀэрэба? 
1CO.6.20	Тхьэм осэ лъапӀэкӀэ шъуищэфыгъ. Арышъ, шъупкъыхэмкӀи шъупсэхэмкӀи Тхьэр жъугъэлъапӀэ.
1CO.7.1	Къысфэшъутхыгъэ Ӏофхэм яхьылӀагъэу мыр къэсэӀо: лӀым шъуз къымыщэныр шӀу. 
1CO.7.2	Ау зинэ шӀэным зыщиухъумэным пае, хэти шъуз ерэӀ, хэтрэ шъузми ежь илӀ ерэӀ. 
1CO.7.3	ЛӀым шъузым фишӀэн фаер ферэшӀ, шъузыми лӀым фишӀэн фаер ферэшӀ. 
1CO.7.4	Шъузым ежь ыпкъ тетыгъо фыриӀэп, тетыгъо фызиӀэр илӀ ары нахь. Ащ фэдэуи, лӀым ыпкъ тетыгъо фыриӀэп, тетыгъо фызиӀэр ишъуз ары нахь. 
1CO.7.5	ТӀуми шъузэгурыӀоу, уахътэу жъугъэнэфагъэм нэкӀымрэ тхьэлъэӀумрэ шъуапылъынэу мыхъумэ, зызэщышъумыдзый. ЕтӀанэ зышъумыщэӀэшъумэ, шъузэкӀолӀэжь, шэйтаным шъудимыхьыхыным пае. 
1CO.7.6	Мыр унашъоу къышъуфэсшӀырэп, аущтэу шъушӀэнэу фит шъусэшӀы нахь. 
1CO.7.7	Сэщ фэдэу цӀыфхэр зэкӀэ псэунхэу сыфаещтыгъ. Ау Тхьэм хэти ежь итын къыритыгъ, зым зы тын, адрэми нэмыкӀ тын къыритыгъ.
1CO.7.8	Къэзымыщэгъэ-дэмыкӀуагъэхэм, шъузабэхэм мыр ясэӀо: Сэ къызэрэсымыщагъэм фэдэу къанэхэмэ шӀу. 
1CO.7.9	Ау защыӀэн амылъэкӀымэ, къарэщ. ХъопсэнымкӀэ машӀом фэдэу гур стыным нахьи, къащэныр нахьышӀу.
1CO.7.10	Къэзыщэгъэ-дэкӀуагъэхэм моущтэу унашъо афэзышӀырэр сэрэп, Зиусхьаныр ары
1CO.7.11	Ау шъузыр илӀ гокӀыжьмэ, дэмыкӀожьэу къэнэн фае, е илӀ ешӀужьын фае. Ащ фэдэу лӀыми ишъуз ытӀупщыжь хъущтэп.
1CO.7.12	Адрэ къанэрэ цӀыфхэм сэ ясэӀо, Зиусхьаныр арэп языӀорэр: шъушы горэм шӀошъхъуныгъэ зимыӀэ шъуз иӀэмэ, шъузми ащ дэпсэунэу ыдэмэ, ар ытӀупщыжь хъущтэп. 
1CO.7.13	Ащ фэдэу шъуз горэм шӀошъхъуныгъэ зимыӀэ лӀы иӀэмэ, лӀыми ащ дэпсэунэу ыдэмэ, шъузыр лӀым гокӀыжь хъущтэп. 
1CO.7.14	Сыда пӀомэ, шӀошъхъуныгъэ зимыӀэ лӀыр, ишъуз ихьатыркӀэ, Тхьэм иеу къыхихыгъ. Ащ фэдэуи, шӀошъхъуныгъэ зимыӀэ шъузыри, илӀ ихьатыркӀэ, Тхьэм иеу къыхихыгъ. Армырмэ шъуилъфыгъэхэр къэбзэщтхэп, ау джы ахэри Тхьэм иех.
1CO.7.15	Ау шӀошъхъуныгъэ зимыӀэр ишъхьэгъусэ гокӀыжьынэу фаемэ, горэкӀыжь. Аущтэу зыхъукӀэ, шӀошъхъуныгъэ зиӀэ шыр е шыпхъур ишъхьэгъусэ епхыгъэп. Сыда пӀомэ, гупсэфэу тыпсэунэу Тхьэр къытэджагъ. 
1CO.7.16	О шъуз, сыдым уигъашӀэра – уилӀ мыкӀодэу къэбгъэнэжьынкӀи мэхъу. О лӀы, сыдым уигъашӀэра – уишъуз мыкӀодэу къэбгъэнэжьынкӀи мэхъу.
1CO.7.17	Хэти Тхьэм псэукӀэ къызэрэфигъэнэфагъэм фэдэу, Зиусхьаныр ибынхэм ащыщ хъунэу къызеджэм, зэрэпсэугъэм фэдэу, псэун фае. Чылыс зэӀукӀэ пстэумкӀи ары сиунашъор. 
1CO.7.18	Тхьэр цӀыф горэм къызеджэм, сунэт ашӀыгъахэмэ
1CO.7.19	Сунэт ташӀыгъэми тамышӀыгъэми арэп Ӏофыр зэлъытыгъэр. Ӏофыр зэлъытыгъэр Тхьэм иунашъохэр дгъэцэкӀэнхэр ары. 
1CO.7.20	Тхьэр хэти къызеджэм, зытетыгъэм терэт. 
1CO.7.21	Тхьэр о къызыоджэм, упщылӀыгъэмэ, ащ земыгъэгъэгумэкӀ. Ау шъхьафит ухъун плъэкӀмэ, игъор блэмыгъэкӀ. 
1CO.7.22	Сыда пӀомэ, Зиусхьаныр къызеджэм, пщылӀыгъэр шъхьафит хъугъэ, Зиусхьаныр ащ ыгу илъ зэрэхъугъэм пае. Ащ фэдэуи Зиусхьаныр къызеджэм, шъхьафитыгъэр Христос фэлажьэхэрэм ащыщ хъугъэ. 
1CO.7.23	Тхьэм пкӀэ лъапӀэкӀэ шъуищэфыгъ. Арышъ, нэмыкӀырэ цӀыфхэм пщылӀ шъуафэмыхъу. 
1CO.7.24	Аущтэу, сшыхэр, хэти Тхьэр къызеджэм, зытетыгъэм Тхьэм ыпашъхьэ терэт.
1CO.7.25	Пшъашъэхэм яхьылӀагъэу Зиусхьаным ышӀыгъэ унашъо сиӀэп. Ау Зиусхьаным ынэшӀу щыфэныгъэкӀэ узщыгугъышъун цӀыфэу сызэрэщытым пае, мы Ӏофым сызэрэхаплъэрэр шъосэӀо. 
1CO.7.26	Джырэ гузэжъогъоу тызхэтым пае, шъузтетыгъэм шъутетыныр нахьышӀоу сэлъытэ. 
1CO.7.27	Шъуз горэм уепхыгъэмэ, птӀупщыжьыным ыуж уимыт. Шъуз уимыӀэмэ, шъуз улъымыхъу. 
1CO.7.28	Ау къапщэмэ, ащкӀэ псэкӀод пшӀагъэ хъурэп; пшъашъэ гори дакӀомэ, ащкӀэ псэкӀод ышӀагъэ хъурэп. Ау къэзыщэхэрэри дакӀохэрэри мы дунаим игузэжъогъу хэфэщтых, ар къышъомыхъулӀэнэуи сыфай.
1CO.7.29	Сшыхэр, зыфасӀорэр мыры: уахътэу къэнэжьырэр макӀэ. Уахътэр зэрэмакӀэм пае, джы щегъэжьагъэу шъуз зиӀэхэр шъуз зимыӀэхэм афэдэ орэхъух; 
1CO.7.30	гъыхэрэри мыгъыхэрэм афэдэ орэхъух; гушӀохэрэри мыгушӀохэрэм афэдэхэ орэхъух; зыгорэ къэзыщэфхэрэр зи зыӀэкӀэмыхьэхэрэм афэдэ орэхъух; 
1CO.7.31	мы дунаим иӀофхэм апылъхэри а Ӏофхэм апымылъыхэрэм афэдэ орэхъух; сыда пӀомэ, мы дунаим ипсэукӀэ мэкӀод пэт.
1CO.7.32	ГумэкӀ шъуимыӀэнэу сыфай. Къэзымыщагъэм Зиусхьаным иӀофхэм ынаӀэ атырегъэты – Зиусхьаным ыгу къызэреӀуным ыуж ит. 
1CO.7.33	Къэзыщагъэми дунаим иӀофхэм ынаӀэ атырегъэты – шъузым ыгу къызэреӀуным ыуж ит. Шъузымрэ пшъашъэмрэ яӀоф зытетыр зэфэшъхьафы. 
1CO.7.34	ДэмыкӀогъэ пшъашъэм Зиусхьаным иӀофхэм ынаӀэ атырегъэты, ыпкъырэ ыгурэкӀэ зэрэкъэбзэщтым ыуж ит. ДэкӀуагъэм дунэе Ӏофхэм ынаӀэ атырегъэты – илӀ ыгу къызэреӀуным ыуж ит. 
1CO.7.35	Мы Ӏофхэр къызкӀасӀорэр Ӏэхъу-лъэхъу къышъутеслъхьанэу арэп, ау сишӀуагъэ шъозгъэкӀэу, хабзэм тетэу зэпымыоу, зыми шъуимыгъэуцоу Зиусхьаным шъуфэзгъэлэжьэныр ары.
1CO.7.36	ЛӀы горэм къыщэнэу ыгъэнэфэгъэ пшъашъэу зыныбжь икъугъэр къымыщэу къыгъэнэныр емыкӀоу ылъытэмэ, къерэщ, псэкӀод ышӀагъэ хъурэп. Ахэмэ къарэщ. 
1CO.7.37	Ау лӀы горэм къымыщэнэу ыгукӀэ пытэу тыриубытагъэу, зыкӀи емыгъэзыгъэу, ишӀоигъоныгъи ыӀэ илъэу, ыгъэнэфэгъэ пшъашъэр къымыщэмэ, тэрэзэу мэзекӀо. 
1CO.7.38	Арышъ, аущтэу ыгъэнэфэгъэ пшъашъэр къэзыщэрэри тэрэзэу мэзекӀо, ау къэзымыщэрэр нахь тэрэзэу мэзекӀо.
1CO.7.39	ИлӀ псэуфэ шъузыр ащ епхыгъ. Ау лӀыр лӀэмэ, шъузыр хэтми зыфаем дэкӀожьын фит, ау зыдакӀорэ лӀым ыгу Зиусхьаныр илъын фае. 
1CO.7.40	Ау сызэрэхаплъэрэмкӀэ, зэрэщытэу къанэмэ, нахь гъогу мафэ теуцощт – сэ сыгуи Тхьэм ы Псэ ЛъапӀэ илъэу сэгугъэ.
1CO.8.1	Къурмэныпхъэу тхьэ нэпцӀхэм афашӀыгъэм ыл
1CO.8.1	– Тэ зэкӀэми шӀэныгъэ зэрэтиӀэр тэшӀэ. ШӀэныгъэм цӀыфхэм зашӀуегъэшӀыжьы, ау шӀулъэгъум цӀыфхэм гурэ псэрэкӀэ лъэкӀ арегъэгъоты. 
1CO.8.2	ЦӀыф горэм шӀэныгъэ иӀэу шӀошӀмэ, зэришӀэн фаем фэдэу джыри ышӀэрэп. 
1CO.8.3	Ау цӀыфэу Тхьэр шӀу зылъэгъурэр Тхьэм ешӀэ.
1CO.8.4	Арышъ, къурмэныпхъэу тхьэ нэпцӀхэм афашӀыгъэм ыл ехьылӀагъэу мыр сэӀо: а тхьэ нэпцӀхэр дунаим зыкӀи зэрэщымыӀэхэри, зы Тхьэ закъом нэмыкӀ Тхьэ зэрэщымыӀэри тэшӀэ. 
1CO.8.5	Уашъоми чӀылъэми цӀыфхэм тхьэу алъытэхэрэр щыӀэхэми, (цӀыфхэм тхьэу алъытэхэрэмрэ зиусхьанхэу алъытэхэрэмрэ бэу зэрэщыӀэхэм фэдэу) 
1CO.8.6	тэ зы Тхьэ закъоу тиӀэр Ты лъапӀэр ары. ЗэкӀэри къэзгъэхъугъэр ары, ежь паий тыщыӀ. Зы Зиусхьан закъоу тиӀэр Исус Христос ары. Тхьэм ащ зэкӀэри къыригъэгъэхъугъ, ащи щыӀэныгъэ къытеты.
1CO.8.7	Ау зэкӀэми а шӀэныгъэр яӀэп. ЦӀыф заули тхьэ нэпцӀхэм ясагъэхэшъ, ащ фэдэ лы зашхыкӀэ, тхьэ нэпцӀ горэм къурмэн фэхъугъэ шъыпкъэм фэдэу, а лыр ашхы. Арышъ, а лыр хьалэлмэ е мыхьалэлмэ амышӀэу, агухэмкӀэ еджэнджэшхэу, а лыр зашхыкӀэ, агухэр аушӀоих.
1CO.8.8	Гъомылапхъэм Тхьэм нахь пэгъунэгъу тигъэхъурэп. Тшхымэ, ишӀуагъэ къытэкӀырэп, тымышхыми иягъэ къытэкӀырэп.
1CO.8.9	Ау шӀошьхъуныгъэ макӀэ зиӀэхэм ягъогу шъуифитыныгъэ зыгъэлъэпаорэ мыжъоу щафэмыхъуным шъуфэсакъ. 
1CO.8.10	Сыда пӀомэ, а лыр хьалэлмэ е мыхьалэлмэ ымышӀэу, ыгукӀэ еджэнджэшрэм о, шӀэныгъэ зиӀэм, тхьэ нэпцӀым иунэшхо ащ фэдэ лыр щыпшхэу ылъэгъумэ, а лыр ащи ебгъэшхынба? 
1CO.8.11	Аущтэу уишӀэныгъэкӀэ шӀошъхъуныгъэ макӀэ зиӀэ пшэу Христос ыпсэ зыфитыгъэр огъэкӀоды. 
1CO.8.12	Шъушыхэу а лыр хьалэлмэ е мыхьалэлмэ амышӀэу агухэмкӀэ еджэнджэшхэрэм псэкӀод яшъушӀэу, агухэмкӀэ зяжъугъэгъэмысэмэ, Христос ары псэкӀодыр зашъушӀэрэр. 
1CO.8.13	Арышъ, сшхырэмкӀэ сшы псэкӀод есэгъашӀэмэ, лы сшхыжьыщтэп, сшы псэкӀод есымыгъэшӀэным пае.
1CO.9.1	Сэ сыапостолба? Сэ сышъхьафитба? Исус Христосэу ти Зиусхьан слъэгъугъэба? Шъорыба Зиусхьаным Ӏофэу фэсшӀагъэм къыкӀэкӀуагъэр? 
1CO.9.2	НэмыкӀ цӀыфхэмкӀэ сымыапостолми, шъоркӀэ сыапостол. Зиусхьаныр шъугухэм арылъ зэрэхъугъэм пае, сызэрэапостолыр къэзгъэшъыпкъэжьырэ мыхъурыр шъоры.
1CO.9.3	Хьыкум сэ къыстезышӀыхьанэу фаехэм мары ясӀорэр: 
1CO.9.4	тэри тышхэнэуи, тешъонэуи тыфитба? 
1CO.9.5	Кифэ, адрэ апостолхэм, Зиусхьаным ышхэм
1CO.9.6	ЗызыӀыгъыжьынэу ежь зыӀэхэмкӀэ лэжьэн фэе закъохэр сэррэ Бар-Наббэрэ
1CO.9.7	ДзэлӀыр ежь иахъщэкӀэ къулыкъу ехьа? Хэта сэнэшъхьэ хатэ зышӀэу сэнашъхьэ зымышхырэр? Ащ фэдэу, щэ емышъоу Ӏэхъогъур хэта зыгъэхъурэр? 
1CO.9.8	ЦӀыфхэм ягупшысакӀэ фэдэу, мыхэр къэсэӀоха? Хьаумэ, Тэурат хабзэм ащ фэдэ къабзэу итба? 
1CO.9.9	Сыда пӀомэ, пегъымбар Мусэ и Тэурат хабзэ моущтэу ит
1CO.9.10	Щэч хэмылъэу Тхьэм зыфиӀорэр тэрыба? Ары, тэщ пае ар тхыгъэ; сыда пӀомэ, лӀэу жъорэми лэжьыгъэр зыӀожьырэми лэжьыгъэм щыщ яӀахь къалъыӀэсынэу гугъэ ямыӀэу лажьэхэ хъущтэп. 
1CO.9.11	Ащ фэдэу, Тхьэм ы Псэ ЛъапӀэ ичылэпхъэшӀу шъугухэм арытлъхьагъэшъ, шъо тиӀоф шӀугъэу къыхэкӀырэр зыгъотхэрэм мы дунаим тищыкӀагъэр къытэшъутымэ, баща? 
1CO.9.12	НэмыкӀ цӀыфхэм ящыкӀагъэр зэряшъутыщтым щыгугъынхэу фитыныгъэ яӀэмэ, ахэмэ анахьыбэу тэ бэкӀэ нахь фитыныгъэ тиӀэба? Ау а фитыныгъэм ишӀуагъэ къызэдгъэкӀыгъэп. Ар мыхъоу, Христос ехьылӀэгъэ къэбарышӀум пэрыохъу тыфэмыхъуным пае, пстэури тэщыӀэ. 
1CO.9.13	ЦӀыфхэм Тхьэм иунэшхо пае псапэу атырэм щыщ ащ щылажьэхэрэм яшхын Ӏахь зэрагъотырэр шъошӀэба? КъурмэншӀыпӀэм щылажьэхэрэми къурмэныпхъэу ащ телъым щыщ яӀахь зэрагъотырэр шъошӀэба? 
1CO.9.14	Ащ фэдэу, къэбарышӀур зыгъэӀухэрэм зэрыпсэун Ӏахь къэбарышӀумкӀэ зэрагъотын фаемкӀэ Зиусхьаным унашъо ышӀыгъ
1CO.9.15	Ащ фэдэ фитыныгъэм ишӀуагъэ къызэзгъэкӀыгъэп, а фитыныгъэри къэзгъотынэу арэп мыр зыкӀэстхырэр. Сызэрыпагэрэ Ӏофыр зыгорэм ыгъэкӀодыным нахьи, лӀэныгъэр нахь къэсэштэ. 
1CO.9.16	Ау къэбарышӀур зэрэзгъэӀурэм сырыпэгэн слъэкӀыщтэп, сыда пӀомэ, къэбарышӀур сымыгъэӀу хъущтэп. КъэбарышӀур сымыгъэӀумэ, гъогу мыгъо сытеуцуагъ. 
1CO.9.17	Ар сыфаеу сшӀэмэ, ӀахьышӀу згъотыщт. Ау сыфэмыеу сшӀэмэ, Ӏофэу Тхьэм спшъэ къырилъхьагъэр сэгъэцакӀэ ныӀэп. 
1CO.9.18	Сыда ащыгъум сиӀахьышӀур? СиӀахьышӀур мыры: къэбарышӀум сыфэлажьэу, сифитыныгъэ ишӀуагъэ зэсымыгъэкӀэу, уасэ хэмылъэу ар зэрэзгъэӀурэр ары.
1CO.9.19	Сыда пӀомэ, зыми тетыгъо къысфыримыӀэу, сышъхьафит пэтми, цӀыфыбэ Христос игъогу тезгъэхьаным пае, цӀыф пстэуми Ӏофтабгэ сафэхъугъ. 
1CO.9.20	Джуртхэр Христос игъогу тезгъэхьанхэм пае, джуртхэм афэдэ зысшӀыгъ. Тэурат хабзэм ыӀэчӀэгъ сычӀэмытми, Тэурат хабзэм ыӀэчӀэгъ чӀэт цӀыфхэр Христос игъогу тезгъэхьанхэм пае, Тэурат хабзэм ыӀэчӀэгъ чӀэт цӀыфхэм афэдэ зысшӀыгъ. 
1CO.9.21	Ащ фэдэу, Тэурат хабзэм ыӀэчӀэгъ чӀэмыт цӀыфхэри Христос игъогу тезгъэхьанхэм пае, Тэурат хабзэм ыӀэчӀэгъ чӀэмыт цӀыфхэм афэдэ зысшӀыгъ. Тхьэм ихабзэ ыӀэчӀэгъ сычӀэмытэу арэп ащ къикӀырэр, Христос ихабзэ ыӀэчӀэгъ сычӀэт. 
1CO.9.22	ШӀошъхъуныгъэ макӀэ зиӀэхэм сишӀуагъэ язгъэкӀыным пае, шӀошъхъуныгъэ макӀэ зиӀэхэм афэдэ зысшӀыгъ. Лъэныкъо пстэумкӀи цӀыф пстэуми афэдэ зысшӀыгъ, зи мыхъуми цӀыф заулэ мыкӀодхэу къэнэжьынхэм пае. 
1CO.9.23	КъэбарышӀум сишӀуагъэ езгъэкӀыным пае, мы Ӏоф пстэури сэшӀэ, къэбарышӀум шӀугъэу къыхэкӀырэм щыщ Ӏахь згъотыным пае.
1CO.9.24	Зэпачъэхэрэр зэкӀэ мачъэх, ары шъхьакӀэ ахэмэ ащыщэу зыр ары ныӀэп текӀоныгъэм итандж къэзыхьырэр, ари шъошӀэба? Ар къэшъухьыным пае, шъучъ. 
1CO.9.25	Хэт чъэми, зэкӀэмкӀи зещыӀэ. Ахэр кӀодыжьын тандж къахьыным пае мачъэх, ау тэ мыкӀодыжьын тандж къызэрэтхьыным ыуж тит. 
1CO.9.26	Арышъ, сызэрэчъэрэр, сыздачъэрэ чӀыпӀэр сымышӀэкӀэ арэп. Жьыбгъэм бжымкӀэ хаорэм сыфэдэп. 
1CO.9.27	Ау спкъы къин есэгъэщэчы, сэгъэдаӀо, адрэ цӀыфхэм къэбарышӀур зязгъэӀу ужым, Тхьэм симыдэу сыкъэмынэным пае.
1CO.10.1	Сшыхэр, тятэжъхэр пегъымбар Мусэ игъусэхэу пстэуми ошъуапщэр
1CO.10.2	Ошъуапщэр пащэ афэхъоу, хым зэпырыкӀыжьыгъэ цӀыф пстэури пегъымбар Мусэ игъогу рыкӀонхэу зэрагъэумэхъыгъэм фэдагъ. 
1CO.10.3	Ахэмэ зэкӀэми Тхьэм дэжь къикӀыгъэ гъомылэр
1CO.10.4	Ахэр зэкӀэ Тхьэм къаритыщтыгъэ псым
1CO.10.5	Ау ахэмэ анахьыбэхэм Тхьэм ыгу яӀугъэп. Аущтэу шъоф нэкӀым щыкӀодыгъэх.
1CO.10.6	Ахэр Ӏоф бзаджэхэм зэракӀэхъопсыщтыгъэхэм фэдэу такӀэмыхъопсынэу, ахэмэ къяхъулӀагъэр тэркӀэ нэшан. 
1CO.10.7	Ахэмэ ащыщ купым фэдэу тхьэ нэпцӀхэр шъумыгъэлъапӀэх, Тхьэм игущыӀэ тхыгъэхэм зэрарытым фэдэу
1CO.10.8	Ахэмэ ащыщ купым зэришӀэщтыгъэм фэдэу, зинэ
1CO.10.9	Зиусхьанри тэшъумыгъэгъэунэфы, ахэмэ ащыщ купым зэригъэунэфыщтыгъэм фэдэу. Ахэр блэхэм аукӀыгъэх.
1CO.10.10	Шъумытхьаусых, ахэмэ ащыщ купым зэришӀыщтыгъэм фэдэу. Ахэр лӀэныгъэ къэзыхьырэ мэлэӀичым ыгъэкӀодыгъэх
1CO.10.11	Мы Ӏофхэр ахэмэ къяхъулӀагъэх, цӀыфхэм нэшанэ къафэхъуным пае. Лъэхъанхэм якӀэух тэ цӀыфхэу къызэнэсыгъэхэм къыдгурагъэӀоным пае, мы Ӏофхэр атхыгъэх. 
1CO.10.12	Ау цӀыфэу пытэу щытэу гугъэрэр емыбэджыным фэрэсакъ. 
1CO.10.13	ЦӀыфхэм псэкӀод ашӀэнэу дэзыхьыхын Ӏофхэу адрэ цӀыфхэм апэ къифэхэрэм анэмыкӀ шъуапэ къифагъэп. Тхьэм шъыпкъагъэ хэлъ, зэрэшъулъэкӀыщтым блэкӀэу, псэкӀод шъушӀэнэу дэзыхьыхын Ӏоф горэ шъуапэ къифэнэу фит ышӀыщтэп. Ау псэкӀод шъушӀэнэу шъудэзыхьыхын Ӏоф горэ шъуапэ къызифэкӀэ, ащ шъупэуцужьышъунэу Тхьэм гъогу къышъуфишӀыщт.
1CO.10.14	Арышъ, силъапӀэхэр, тхьэ нэпцӀ гъэлъэпӀэным зыщышъудзый. 
1CO.10.15	Шъо, зэхэшӀыкӀ зиӀэхэм, ахэр шъосэӀо. Сэ къасӀорэм шъо шъушъхьэкӀэ хьыкум тешъушӀыхьажь. 
1CO.10.16	Ти Зиусхьан Исус зэрэлӀагъэр тыгу къэдгъэкӀыжьэу, тызэдашхэзэ, шъуалъэм ит сэнэпсым пае Тхьэм щытхъу фэтшӀэу тызешъокӀи, Христос ылъэу къащым щыкӀэкӀыгъэмкӀэ ежь щыщ тэхъуба? Хьалыгъур зызэготчыкӀэ, Христос ыпкъ щыщ тэхъуба? 
1CO.10.17	Хьалыгъур зызакъоу зэрэщытым пае, тэ бэ тыхъуми, зы тэхъу; сыда пӀомэ, а зы хьалыгъу закъом тиӀахь хэлъ.
1CO.10.18	Израиль лъэпкъым шъуеплъ. Къурмэным щыщ лыр зышхыхэрэр Тхьэу къурмэн зыфашӀырэм гъусэ фэхъухэба? 
1CO.10.19	Сэ зыфасӀорэр сыда? Къурмэныпхъэм ыл зыгорэу щытэу, е тхьэ нэпцӀыр зыгорэу щытэу сэӀуа? 
1CO.10.20	Хьау, ар сӀуахэрэп. Ау хымэ лъэпкъхэм къурмэн зашӀыкӀэ, джынапцӀэхэм шъыпкъэмкӀэ къурмэн афашӀы нахь, Тхьэм фашӀырэп. Ау шъо джынапцӀэхэм гъусэ шъуафэхъунэу сыфаеп. 
1CO.10.21	Зиусхьаным ишъуалъэми джынапцӀэхэм яшъуалъэми шъуарешъо хъущтэп. Зиусхьаным иӀанэми джынапцӀэхэм яӀанэми шъуапэсы хъущтэп. 
1CO.10.22	Хьауми Зиусхьаныр дгъэгубжыным тыпылъа? Ежь нахьи тынахь лъэша?
1CO.10.23	«Сыд щыщи тшӀэн тыфит», – цӀыфхэм аӀо. Ар шъыпкъэ, ау Ӏоф пстэури ӀэпыӀэгъу къытфэхъурэп. Сыд щыщи тшӀэн тыфит, ау Ӏоф пстэуми яшӀуагъэ къытэкӀырэп. 
1CO.10.24	Хэти ежь ишӀуагъэ ыуж ерэмыт, нэмыкӀ цӀыфхэм яшӀуагъэ ыуж ерэт нахь.
1CO.10.25	Бэдзэрым щащэрэр зэкӀэ шъушхы, щэч зи шъугу къишъумыгъахьэу. 
1CO.10.26	Сыда пӀомэ, «чӀылъэри чӀылъэм тет пстэури Зиусхьаным ий»
1CO.10.27	ШӀошъхъуныгъэ зимыӀэ горэм шъуигъэшхэнэу шъуригъэблэгъагъэмэ, шъукӀонэуи шъуфаемэ, щэч шъугу къишъумыгъахьэу, Ӏанэм къытыралъхьэрэр шъушхы. 
1CO.10.28	Ау цӀыф горэм «мыр тхьэ нэпцӀхэм афашӀыгъэ къурмэным ыл» къышъуиӀомэ, къышъозыӀуагъэм паерэ гум илъым паерэ ар шъумышхы. 
1CO.10.29	Гум илъэу зыфасӀорэр шъо шъугухэм арылъыр арэп, къышъозыӀуагъэм ыгу илъыр ары нахь; сыда пӀомэ, нэмыкӀ цӀыф горэм щэчэу ыгу къыригъахьэрэм сифитыныгъэ сыд пае ыгъэмысэна? 
1CO.10.30	Тхьэм щытхъу сэ фэсшӀэу зыгорэ сшхымэ, зэрэсшхырэмкӀэ сыд пае цӀыфхэм сагъэмысэщта?
1CO.10.31	Арышъ, шъушхэми, шъуешъоми е нэмыкӀ горэ шъушӀэми, цӀыфмэ Тхьэм щытхъушхо фяжъугъэшӀыным пае ар шъушӀэ. 
1CO.10.32	Джуртхэми, алыджхэми, Тхьэм ичылыс зэӀукӀэм щыщхэми ягъогукӀэ зыгъэлъэпаорэ мыжъо шъуафэмыхъу. 
1CO.10.33	Сэри Ӏофэу сшӀэрэ пстэумкӀэ цӀыф пстэуми агу къызэрэсэӀуным сыпылъ, сыда пӀомэ, сэ сишӀуагъэ зэзгъэкӀыжьыным ыуж ситэп, цӀыфыбэмэ сишӀуагъэ язгъэкӀыным ыуж сит нахь, ахэр мыкӀодхэу Тхьэм къыгъэнэжьынхэм пае.
1CO.11.1	Христос илъэужхэм сызэрарыкӀорэм фэдэу, шъори силъэужхэм шъуарыкӀу.
1CO.11.2	КъэсӀогъэ пстэури шъугу къызэрэжъугъэкӀыжьырэм паий, Ӏофхэу шъозгъэшӀагъэхэм шъузэратетым паий сышъущэтхъу.
1CO.11.3	Мыр шъушӀэнэу сыфай: Хэтрэ лӀи ышъхьэ Христосыр ары, хэтрэ шъузи ышъхьэр илӀ ары, Христос ышъхьэри Тхьэр ары. 
1CO.11.4	Хэтрэ хъулъфыгъэу шъхьэтехъо зытезыхъуагъэу Тхьэм елъэӀурэм е Тхьэм ежь игущыӀэхэр зыгу къырилъхьэхэу, ахэр къэзыӀорэм ышъхьэ егъэпыутыжьы
1CO.11.5	Ащ фэдэу хэтрэ бзылъфыгъэу шъхьэтехъо зытезымыхъуагъэу Тхьэм елъэӀурэм е Тхьэм ежь игущыӀэхэр зыгу къырилъхьэхэу, ахэр къэзыӀорэм ышъхьэ егъэпыутыжьы, сыда пӀомэ, а бзылъфыгъэм ышъхьэ упсыгъэм фэд
1CO.11.6	Бзылъфыгъэ горэм шъхьэтехъо зытырихъонэу фэмыемэ, ышъхьац перэупкӀ. Ау бзылъфыгъэмкӀэ ышъхьац пиупкӀыныр е ышъхьэ ыупсыныр зэрэемыкӀум пае, шъхьэтехъо зытырерэхъу. 
1CO.11.7	Хъулъфыгъэм ышъхьэ техъон фишӀын фаеп, сыда пӀомэ, хъулъфыгъэр Тхьэм итеплъэ фэдэшъ ары, Тхьэм ищытхъуи къегъэлъагъошъ ары. Ау шъузым илӀ ищытхъушхо къегъэлъагъо. 
1CO.11.8	Сыда пӀомэ, хъулъфыгъэр бзылъфыгъэм къыхэкӀыгъэп, бзылъфыгъэр хъулъфыгъэм къыхэкӀыгъэ нахь. 
1CO.11.9	Тхьэм хъулъфыгъэри бзылъфыгъэм къыфигъэхъугъэп, бзылъфыгъэр хъулъфыгъэм къыфигъэхъугъ нахь. 
1CO.11.10	Ащ пае, лӀым итетыгъо ыӀэчӀэгъ шъузыр зэрэчӀэтым инэшанэу, мэлэӀичхэм апае
1CO.11.11	Ау щытми, тэ, Зиусхьаныр зыгу илъ цӀыфхэмкӀэ, бзылъфыгъэри хъулъфыгъэм епхыгъ, хъулъфыгъэри бзылъфыгъэм епхыгъ. 
1CO.11.12	Сыда пӀомэ, бзылъфыгъэр хъулъфыгъэм къызэрэхэкӀыгъэм фэдэу, хъулъфыгъэри бзылъфыгъэм къыхэкӀы, ау Ӏоф пстэури къызхэкӀырэр Тхьэр ары. 
1CO.11.13	Шъори хьыкум тешъушӀыхь: ышъхьэ зи тыримыхъуагъэу бзылъфыгъэр Тхьэм елъэӀумэ, емыкӀуба? 
1CO.11.14	ЦӀыфым ыгукӀэ ешӀэба, хъулъфыгъэм ышъхьац кӀыхьэмэ, къызэремыкӀурэр, 
1CO.11.15	ау бзылъфыгъэм ышъхьац кӀыхьэмэ, къызэрекӀурэр? Сыда пӀомэ, Тхьэм бзылъфыгъэм шъхьац кӀыхьэ ритыгъ, ышъхьэ тырихъоным пае. 
1CO.11.16	Ау зыгорэ мы ӀофымкӀэ къытэнэкъокъунэу фаемэ, тэри Тхьэм ичылыс зэӀукӀэхэми нэмыкӀ хабзэ зэрэтимыӀэр ерэшӀ.
1CO.11.17	Ау мы унашъохэр сэ къышъуфэсшӀызэ сышъущытхъурэп, сыда пӀомэ, шъузэрэзэӀукӀэрэм шӀу къыхэкӀырэпышъ, къыхэкӀырэри дэишъ ары. 
1CO.11.18	АпэрэмкӀэ, чылысым шъущызэӀукӀэмэ, куп-купэу шъузэрэзэхэкӀырэр зэхэсэхы. Зы лъэныкъокӀэ, ар сэ сшӀошъ мэхъу. 
1CO.11.19	Куп-купэу шъузэхэкӀын фае, шъуащыщхэу шъыпкъагъэ зиӀэхэр нафэ хъунхэм пае. 
1CO.11.20	Ащ нэмыкӀэу шъушхэнэу шъузызэӀукӀэкӀэ, Зиусхьаным ипчыхьэшъхьашхэп шъушхырэр. 
1CO.11.21	Сыда пӀомэ, шъушхэ зыхъукӀэ, шъуащыщэу хэти адрэм емыжэу, ежь ишхын ышхэу еублэ. Аущтэу зыр мэлакӀэ лӀэу къэнэ, адрэр мэуташъо. 
1CO.11.22	Шъущышхэнэуи шъущешъонэуи унэхэр шъуиӀэба? Хьауми Тхьэм ичылыс зэӀукӀэ зэшъумыпэса, зи зимыӀэхэри шъогъэукӀытэжьха? Сыда шъосӀощтыр? Сэ сышъущытхъуна? Хьау, сышъущытхъунэп.
1CO.11.23	Сыда пӀомэ, мы Ӏофхэу къышъуфэзгъэнагъэхэр ежь Зиусхьаным къысфигъэнагъэх: Зиусхьаныр тетыгъо зиӀэхэм заубытыгъэ чэщым хьалыгъур къыштагъ, 
1CO.11.24	Тхьэм щытхъу фишӀи, зэгуичи, къыӀуагъ: «Мы хьалыгъур сэ спкъэу ишӀуагъэ къышъокӀынэу зэгочыщтыр ары. Шъугу сыкъэжъугъэкӀыжьыным пае, мы хьалыгъур шъушхы». 
1CO.11.25	Ащ фэдэу, пчыхьэшъхьашхэм ыуж Зиусхьаным шъуалъэр къышти, къыӀуагъ: «Мы шъуалъэм сэнэпсэу итым къикӀырэр зэзэгъыныгъакӀэу Тхьэм ежьыррэ шъоррэ шъуазыфагу дилъхьэрэр ары. А зэзэгъыныгъакӀэр къэзгъэшъыпкъэжьырэр лъэу сэ къыскӀэкӀыщтыр ары. Мы сэнэпсым шъуешъо къэсми, шъугу сыкъэжъугъэкӀыжьыным пае, шъуешъу». 
1CO.11.26	Сыда пӀомэ, Зиусхьаныр къэкӀожьыфэ, мы хьалыгъур шъушхы къэсми, мы шъуалъэм итым шъуешъо къэсми, Зиусхьаныр зэрэлӀагъэм икъэбар шъогъэӀу.
1CO.11.27	Арышъ, хэтми фэмышъуашэу Зиусхьаным ихьалыгъу зышхырэм е ащ ишъуалъэ итым ешъорэм Зиусхьаным ыпкъырэ ылъырэ яхьылӀагъэу псэкӀод ышӀагъэшъ, мысэ мэхъу. 
1CO.11.28	Хэтми ежь ыгу илъыр ерэгъэунэф, етӀанэ хьалыгъур ерэшх, шъуалъэм итыми ерэшъу. 
1CO.11.29	Хьалыгъур Зиусхьаным зэрипкъыр зэхимышӀыкӀэу, фэмышъуашэу ар зышхэу, сэнэпсыми ешъорэм, зэрэшхэрэмкӀи зэрешъорэмкӀи мысагъэ зылъегъэӀэсыжьы. 
1CO.11.30	Ащ пае лъэкӀ зимыӀэуи сымаджэуи цӀыфыбэ къышъухэт, лӀагъэхэри макӀэп. 
1CO.11.31	Тэ зыдгъэунэфыжьыгъэмэ, Тхьэм аущтэу тигъэпщынэщтыгъэп. 
1CO.11.32	Ау мы уахътэм Зиусхьаным хьыкум къызыттришӀыхьэкӀэ, тегъэдаӀо, дунаим ицӀыфхэм тырягъусэу мысэ тымыхъуным пае.
1CO.11.33	Арышъ, сшыхэр, шъушхэным пае шъузэӀукӀэмэ, зыр зым ерэж. 
1CO.11.34	Зыгорэ мэлакӀэ лӀэмэ, иунэ щэрэшх, шъузызэӀукӀэкӀэ, мысэ шъумыхъуным пае. Адрэ Ӏофхэу къанэхэрэм яхьылӀагъэу сыкъызыкӀокӀэ, унашъо сшӀыщт.
1CO.12.1	Сшыхэр, Тхьэм ы Псэ ЛъапӀэ цӀыфхэм къаритрэ лъэкӀхэр зыфэдэхэр шъумышӀэу шъукъэзгъэнэнэу сыфаеп. 
1CO.12.2	Христос шъумышӀэ зэхъум, тхьэ нэпцӀ бзакохэм шъукъызэрэращэкӀыщтыгъэм фэдэу, ахэмэ адэжь шъузэрэкӀощтыгъэр шъошӀэ. 
1CO.12.3	Арышъ, мыр къыжъугурызгъэӀонэу сыфай: Тхьэм ы Псэ ЛъапӀэ илъэкӀыкӀэ къэгущыӀэу, хэти Исус ебгын ылъэкӀыщтэп, Тхьэм ы Псэ ЛъапӀэ илъэкӀыкӀи мыхъоу, «Исусыр ары Зиусхьаныр» ыӀошъущтэп.
1CO.12.4	Тхьэм ы Псэ ЛъапӀэ цӀыфхэм лъэкӀхэу къаритхэрэр зэфэшъхьафых, ау Тхьэм ы Псэ ЛъапӀэ зы. 
1CO.12.5	Ӏофхэу цӀыфхэм Зиусхьаным фашӀэхэрэр зэфэшъхьафых, ау а цӀыф пстэури зы Зиусхьан дэдэм фэлажьэх. 
1CO.12.6	Тхьэм цӀыфхэм Ӏоф ашӀэнэу лъэкӀ зэраритырэр зэфэдэп, ау а Ӏофхэр зэкӀэ цӀыф пстэуми ашӀэнхэу лъэкӀ язытырэ Тхьэр зы.
1CO.12.7	Тхьэм ы Псэ ЛъапӀэ хэти зэфэмыдэу зыкъырегъэлъэгъу, шӀошъхъуныгъэ зиӀэ пстэуми ишӀуагъэ аригъэкӀыным пае. 
1CO.12.8	Тхьэм ежь ы Псэ ЛъапӀэ къыбгъодэкӀэу, акъылышӀу зыхэлъ гущыӀэхэр къыӀонхэу цӀыф горэм лъэкӀ къыреты, нэмыкӀ цӀыфми Тхьэм ежь ы Псэ ЛъапӀэ фэшъуашэу, шӀэныгъэ зиӀэ гущыӀэхэр къыӀонхэу лъэкӀ къыреты. 
1CO.12.9	НэмыкӀ цӀыфми а Псэ ЛъэпӀэ дэдэм къыбгъодэкӀэу, шӀошъхъуныгъэ иӀэнэу лъэкӀ къыреты; нэмыкӀ цӀыфми а Псэ ЛъэпӀэ дэдэм къыбгъодэкӀэу, сымаджэхэр ыгъэхъужьынхэу лъэкӀхэр къыреты. 
1CO.12.10	НэмыкӀ цӀыфми Ӏофышхо гъэшӀэгъонхэр ышӀэнхэу лъэкӀ къыреты; нэмыкӀ цӀыфым ыгу Тхьэм ежь игущыӀэхэр къырилъхьэхэу, ахэр къыӀонхэу лъэкӀ къыреты; нэмыкӀ цӀыфми Ӏоф горэ Тхьэм ы Псэ ЛъапӀэ дэжь къикӀырэ-къимыкӀырэр зэхишӀыкӀынэу лъэкӀ къыреты; етӀанэ нэмыкӀ цӀыфми ымышӀэрэ бзэхэмкӀэ къэгущыӀэнэу лъэкӀ къыреты; нэмыкӀ цӀыфми а бзэхэр зэридзэкӀынхэу лъэкӀ къыреты. 
1CO.12.11	А Псэ ЛъэпӀэ дэдэр ары цӀыфхэм ахэр ашӀэнхэу лъэкӀхэр къязытырэр. Хэти шъхьафэу, Тхьэм ы Псэ ЛъапӀэ зэрэфаем тетэу реты.
1CO.12.12	Пкъым щыщхэр бэ хъухэми, пкъыр зы. Пкъым щыщ пстэури бэ хъуми, зы пкъым щыщых. Христос иӀоф ащ фэд. 
1CO.12.13	Сыда пӀомэ, тэ, тыджуртми, тыалыджми, тыпщылӀми, тышъхьафитми, тэ зэкӀэ а зы Псэ ЛъапӀэр тыгухэм арылъынэу тызаумэхъым, Христос ыпкъ щыщ тыхъугъ, Христосми а зы Псэ ЛъапӀэм тэ пстэуми тиӀахь хэлъэу ыгъэхъугъ.
1CO.12.14	Сыда пӀомэ, пкъым щыщхэр зэп, бэ мэхъух. 
1CO.12.15	Лъакъом «сыӀэпышъ, пкъым сыщыщэп» ыӀомэ, ащ пае пкъым щымыщ мэхъуа? 
1CO.12.16	ТхьакӀумэми «сынэпышъ, пкъым сыщыщэп» ыӀомэ, ащ пае пкъым щымыщ мэхъуа? 
1CO.12.17	Пкъыр нэ зэкӀагъэмэ, зэхэхыным иӀоф сыдэущтэу хъущтыгъ? Ащ фэдэуи пкъыр зэкӀэ тхьакӀумагъэмэ, мэм иӀоф сыдэущтэу хъущтыгъ?
1CO.12.18	Ау Тхьэм пкъым щыщ пстэури зэхилъхьагъ, сыд фэди ежь зэрэфаем тетэу. 
1CO.12.19	Пкъым щыщхэр зэкӀэ зэкъуагъэхэмэ, пкъыр тыдэ къэнэщтыгъа? 
1CO.12.20	Ау джы зытетымкӀэ, пкъым щыщхэр бэ мэхъух, ау пкъыр зызакъу.
1CO.12.21	Нэм «сэ усищыкӀагъэп» ыӀоу, Ӏэм риӀошъущтэп. Шъхьэми «сэ шъусищыкӀагъэп» ыӀоу, лъакъохэм ариӀошъущтэп. 
1CO.12.22	Ау пкъым щыщхэу адрэмэ анахьи нахь кӀуачӀэ зимыӀэхэу къэлъагъохэрэр нахь тищыкӀагъэх. 
1CO.12.23	Пкъым щыщхэу лъытэныгъэ зифэмышъуашэу тлъытэхэрэми нахь тафэсакъы. 
1CO.12.24	Пкъым щыщхэу тызтеукӀытэхьэхэри нахь екӀоу тэгъэбылъых. Пкъым щыщхэу тызтемыукӀытыхьэхэрэм ар ящыкӀагъэп. Ау пкъым щыщхэу лъытэныгъэ зимыӀэхэм адрэ щыщхэм анахьи нахь лъытэныгъэ аритэу, Тхьэм пкъыр зэхилъхьагъ. 
1CO.12.25	Тхьэм аущтэу зыкӀишӀыгъэр тэ ежь ыпкъ щыщхэр тызэпэмыуцоу, тызэфэдэу тызэфэсакъыжьыныр ары. 
1CO.12.26	Арышъ, пкъым щыщэу зыгорэм къин ыщэчмэ, а пкъым щыщ пстэуми дащэчы. Ащ фэдэу, пкъым щыщэу зыгорэм лъытэныгъэ ыгъотымэ, а пкъым щыщ пстэури дэгушӀо.
1CO.12.27	Шъо Христос шъурипкъ, шъуащыщэу хэти а пкъым щыщ. 
1CO.12.28	Чылыс зэӀукӀэм фэлэжьэнхэу Тхьэм, апэрэмкӀэ, цӀыф заулэ апостолхэу къыгъэнэфагъ. ЯтӀонэрэмкӀи, цӀыф заулэ пегъымбархэу къыгъэнэфагъ. ЯщэнэрэмкӀи, цӀыф заулэмэ адрэ цӀыфхэм Ӏофхэр арагъэшӀэнхэу къыгъэнэфагъ. ЕтӀанэ Ӏофышхо гъэшӀэгъонхэр ашӀэнхэу цӀыф заули къыгъэнэфагъ. ЕтӀанэ сымаджэхэр агъэхъужьынхэм пае, лъэкӀхэр яӀэнхэу цӀыф заули къыгъэнэфагъ. НэмыкӀхэри адрэ цӀыфхэм ӀэпыӀэгъу афэхъунхэу, нэмыкӀхэри тхьэмэтэнхэу, етӀанэ нэмыкӀхэми ежьхэм амышӀэрэ бзэхэмкӀэ къэгущыӀэнхэу къыгъэнэфагъэх. 
1CO.12.29	ЦӀыф пстэури апостолхэп, арыба? ЦӀыф пстэури пегъымбархэп, арыба? ЦӀыф пстэуми адрэ цӀыфхэм Ӏофхэр арагъашӀэхэрэп, арыба? ЦӀыф пстэуми Ӏофышхо гъэшӀэгъонхэр ашӀэхэрэп, арыба? 
1CO.12.30	ЦӀыф пстэуми сымаджэхэр агъэхъужьынхэу лъэкӀхэр яӀэхэп, арыба? АмышӀэрэ бзэхэмкӀи цӀыф пстэури къэгущыӀэрэп, арыба? ЦӀыф пстэуми ащ фэдэ бзэхэр зэрадзэкӀыхэрэп, арыба?
1CO.12.31	Ау лъэкӀхэу анахь инхэм ауж шъуит. Джы анахьышӀу гъогур шъозгъэлъэгъущт.
1CO.13.1	ЦӀыфхэмрэ мэлэӀичхэмрэ абзэхэмкӀэ сыгущыӀэу, ау шӀулъэгъу сыгу имылъмэ, жъгъыу макъэ зыпыӀукӀырэ гъуаплъэмрэ мэкъае зыпыӀукӀырэ одыджынымрэ сафэд. 
1CO.13.2	Тхьэм ежь игущыӀэхэр сыгу къырилъхьэхэу, ахэр къэсӀонхэу лъэкӀ къыситыгъэу сиӀэми, шъэф пстэури сэшӀэми, шӀэныгъэ пстэури сиӀэми, къушъхьэхэр нэмыкӀ чӀыпӀэм згъэкощынхэу шӀошъхъуныгъэ сиӀэми, ау шӀулъэгъу сыгу имылъмэ, зэуи сыщытэп. 
1CO.13.3	СиӀэр зэкӀэ щыкӀагъэ зиӀэхэм ястыми, цӀыфхэм спкъы машӀокӀэ агъэстынэу ястыми, шӀулъэгъу сыгу имылъмэ, ишӀуагъэ къысэкӀыщтэп.
1CO.13.4	ШӀулъэгъум щэӀагъэ иӀ, гукӀэгъуи иӀ. ШӀулъэгъур шъугъорэп, зыщытхъужьрэп, зышӀошӀыжьрэп. 
1CO.13.5	ШӀулъэгъур емыкӀоу зекӀорэп, ежь ышъхьэ ишӀуагъэ ыуж итэп, зигъэгусэрэп, бзэджагъэм егупшысэрэп. 
1CO.13.6	ШӀулъэгъур бзэджагъэм ыгъэгушӀорэп, шъыпкъагъэм егъэгушӀо нахь. 
1CO.13.7	ШӀулъэгъум мыхъун пстэури егъэгъу, ТхьэмкӀэ шӀошъхъуныгъэ иӀэ зэпыт, Тхьэм щэгугъ зэпыт, теубытагъэ иӀэ зэпыт.
1CO.13.8	ШӀулъэгъур ныбжьи кӀодыжьыщтэп. Тхьэм ежь игущыӀэхэр цӀыфхэм агухэм къарилъхьэхэу, цӀыфхэм къызэраӀохэрэм илъэкӀ уцужьыщт. ЦӀыфхэм амышӀэрэ бзэхэмкӀи къызэрэгущыӀэхэрэм илъэкӀи зэпыужьыщт. ШӀэныгъэри кӀодыжьыщт. 
1CO.13.9	Аущтэу зыкӀэхъущтыр тишӀэныгъэ щыкӀэгъэнчъэу зэрэщымытыр, зэримыкъугъэр ары, Тхьэм ежь игущыӀэхэр цӀыфхэм агухэм къарилъхьэхэу, цӀыфхэм ахэр къызэраӀохэрэм илъэкӀи щыкӀагъэ зэриӀэр, зэримыкъугъэр ары, 
1CO.13.10	Ау щыкӀагъэ зимыӀэу, икъугъэ Ӏофыр къызыкӀокӀэ, щыкӀагъэ зиӀэу, имыкъугъэ Ӏофыр кӀодыжьыщт. 
1CO.13.11	Сызэсабыим, сабыим фэдэу сыгущыӀэщтыгъ, сабыим фэдэу сыгупшысэщтыгъ, сабыим фэдэуи къызгурыӀощтыгъ. Ау лӀы сызэхъум, сисабыигъэ хэсынэжьыгъ. 
1CO.13.12	Джы Ӏоф пстэури шӀункӀышъо гъунджэм
1CO.13.13	Аущтэу джы мы Ӏофищыр мыкӀодыжьынхэу щыӀэх: шӀошъхъуныгъэр, Тхьэм ӀахьышӀур къызэрэтитыщтым тыщыгугъыныр, шӀулъэгъуныгъэр. Ау ахэмэ ащыщэу анахь иныр шӀулъэгъуныгъэр ары.
1CO.14.1	ШӀулъэгъуныгъэр шъугухэм зэрарылъыщтым шъуишъыпкъэу ыуж шъуит. Тхьэм лъэкӀхэр къызэрэшъуитыщтхэм ыуж шъуит, анахьэу Тхьэм ежь игущыӀэхэр шъугухэм къарилъхьанхэшъ, ахэр къэшъуӀонхэу лъэкӀ къызэрэшъуитыщтым ыуж шъуит. 
1CO.14.2	Сыда пӀомэ, Тхьэм ы Псэ ЛъапӀэ илъэкӀыкӀэ ымышӀэрэ бзэкӀэ къэгущыӀэрэр цӀыфмэ адэгущыӀэрэп, Тхьэм дэгущыӀэ нахь, сыда пӀомэ, къыӀохэрэр зыми къыгурыӀохэрэп. Тхьэм ы Псэ ЛъапӀэ илъэкӀыкӀэ шъэфхэр къеӀо. 
1CO.14.3	Ау Тхьэм ежь игущыӀэхэр цӀыфэу зыгу къырилъхьэу, ахэр къэзыӀорэр цӀыфмэ адэгущыӀэ, гурэ псэрэкӀэ нахь лъэкӀ арегъэгъоты, агурегъаӀо ыкӀи егъэгушхох. 
1CO.14.4	ЦӀыфэу ымышӀэрэ бзэкӀэ къэгущыӀэрэм гурэ псэрэкӀэ нахь лъэкӀ зыфегъотыжьы, ау Тхьэм ежь игущыӀэхэр зыгу къырилъхьэу, ахэр къэзыӀорэм чылыс зэӀукӀэм щыщхэм гурэ псэрэкӀэ нахь лъэкӀ арегъэгъоты. 
1CO.14.5	Шъо зэкӀэми шъумышӀэрэ бзэхэмкӀэ шъукъэгущыӀэнэу сыфай, ау ащ нахьи Тхьэм ежь игущыӀэхэр шъугухэм къарилъхьанхэшъ, ахэр къызэрэшъуӀонхэм илъэкӀ шъуиӀэнэу сыфай. Тхьэм ежь игущыӀэхэр зыгу къырилъхьэу ахэр къэзыӀорэр, ымышӀэрэ бзэкӀэ къэгущыӀэрэ цӀыфым нахьи нахь ин, ау а бзэр зэрадзэкӀыжьмэ, чылыс зэӀукӀэм щыщхэм гурэ псэрэкӀэ лъэкӀ агъоты.
1CO.14.6	Джы, сшыхэр, шъуадэжь сыкъакӀоу сымышӀэрэ бзэкӀэ сыкъэгущыӀэмэ, сыда сишӀуагъэу шъозгъэкӀыщтыр? Тхьэм къысфигъэнэфэгъэ Ӏофхэр шъосымыӀохэу, е шӀэныгъэ къышъосымытэу, е Тхьэм ежь игущыӀэхэу сыгу къырилъхьэхэрэр къэсымыӀохэмэ, е Ӏоф горэхэр шъосымыгъашӀэхэмэ, сишӀуагъэ зи шъозгъэкӀырэп, арыба? 
1CO.14.7	Ащ фэдэу, шыкӀэпщынэрэ, къамылрэ, е адрэ псэ зыхэмылъэу макъэ къызпыӀукӀырэмэ мэкъэ зэфэшъхьафхэр ямыӀэмэ, орэдэу къарагъаӀорэр сыдэущтэу зэхэпшӀыкӀыщта? 
1CO.14.8	Бжъэмыешхом ымакъэ икъоу зэхамыхмэ, хэта заом зыфэзгъэхьазырыщтыр? 
1CO.14.9	Шъо шъуиӀоф зытетыр ащ фэд. Шъо шъубзэгукӀэ цӀыфхэм зэхамышӀыкӀырэ гущыӀэхэр къашъуӀохэмэ, сыдэущтэу къашъуӀорэр агурыӀощта? Жьыбгъэм шъудэгущыӀэщт ныӀэп. 
1CO.14.10	Дунаим бзэ зэфэшъхьафыбэ тет, зэкӀэ ахэми зыгорэ къарэкӀы. 
1CO.14.11	Ау бзэм къикӀырэр зэхэсымышӀыкӀымэ, къэгущыӀэрэм хымэ сыфэхъущт, ежьыри хымэ къысфэхъущт. 
1CO.14.12	Аущтэу шъори Тхьэм ежь ы Псэ ЛъапӀэ къыбгъодэкӀэу, лъэкӀхэр къызэрэшъуитыщтхэм ыуж шъуитышъ, чылыс зэӀукӀэм щыщхэм агурэ апсэрэкӀэ нахь лъэкӀ яжъугъэгъотыным пае, ащ фэдэ лъэкӀхэр щыкӀэгъэнчъэу икъугъэу шъуиӀэ зэрэхъущтым ыуж шъуит.
1CO.14.13	Арышъ, цӀыфэу ымышӀэрэ бзэкӀэ къэгущыӀэрэм а бзэр зэридзэкӀынэуи лъэкӀ къыритынкӀэ Тхьэм ерэлъэӀу. 
1CO.14.14	Сыда пӀомэ, сымышӀэрэ бзэкӀэ Тхьэм селъэӀумэ, спсэкӀэ селъэӀу, ау сиакъыл лажьэрэп. 
1CO.14.15	Сыда ащыгъум сшӀэщтыр? СпсэкӀи сиакъылкӀи Тхьэм селъэӀущт. СпсэкӀи сиакъылкӀи тхьэщытхъу орэдхэр къэсӀощт. 
1CO.14.16	Сыда пӀомэ, умышӀэрэ бзэкӀэ Тхьэм ы Псэ ЛъапӀэ илъэкӀыкӀэ Тхьэм ищытхъу пӀомэ, мы Ӏофхэр зэхэзымышӀыкӀырэ цӀыфхэм ащыщэу зыгорэм уитхьэщытхъу сыдэущтэу «Амин»
1CO.14.17	О дэгъоу Тхьэм щытхъу фэоӀо, ау адрэм ишӀуагъэ къакӀорэп.
1CO.14.18	Тхьэм ы Псэ ЛъапӀэ илъэкӀыкӀэ сымышӀэрэ бзэкӀэ шъо пстэуми анахьи нахьыбэу сызэрэгущыӀэрэмкӀэ Тхьэм щытхъу фэсэшӀы. 
1CO.14.19	Ау чылыс зэӀукӀэм сыщыӀэу, сымышӀэрэ бзэкӀэ гущыӀэ мин къэсӀоным нахьи, цӀыфхэр згъэсэнхэм пае, сиакъылкӀэ гущэӀитф къэсӀоныр нахь къэсэштэ.
1CO.14.20	Сшыхэр, шъуигупшысакӀэкӀэ сабыйхэм афэдэ шъумыхъу. Ау бзэджагъэмкӀэ сабыйхэм лажьэ зэрямыӀэм фэдэу, шъори шъухъу, шъуигупшысакӀэкӀи зыныбжь икъугъэ цӀыфхэм афэдэ шъухъу. 
1CO.14.21	Зиусхьаным моущтэу къызэриӀорэр Тэурат хабзэм ит
1CO.14.22	Арышъ, Тхьэм ы Псэ ЛъапӀэ илъэкӀыкӀэ цӀыф горэ ымышӀэрэ бзэхэмкӀэ гущыӀэмэ, ар нэшанэ зыфэхъухэрэр шӀошъхъуныгъэ зиӀэхэр арэп, шӀошъхъуныгъэ зимыӀэхэр ары нахь. Ау Тхьэм ежь игущыӀэхэр зыгу къырилъхьэрэ цӀыфым ахэр къызиӀохэкӀэ, ар нэшанэ зыфэхъухэрэр шӀошъхъуныгъэ зимыӀэхэр арэп, шӀошъхъуныгъэ зиӀэхэр ары нахь. 
1CO.14.23	Чылыс зэӀукӀэм щыщ пстэури зэрэугъоигъэу, шъумышӀэрэ бзэхэмкӀи шъо зэкӀэ шъугущыӀэу, ащ фэдэ Ӏофхэр зымышӀэрэ цӀыф заулэ е шӀошъхъуныгъэ зимыӀэ цӀыф заулэ а зэӀукӀэм къыхахьэмэ, «шъо шъуакъылынчъ» аӀонба? 
1CO.14.24	Ау шъо пстэуми Тхьэм ежь игущыӀэхэу шъугухэм къарилъхьэхэрэр къашъуӀохэ зыхъукӀэ, шӀошъхъуныгъэ зимыӀэ цӀыф горэ е ащ фэдэ Ӏофхэр зымышӀэрэ цӀыф горэ шъуизэӀукӀэ къыхахьэмэ, шъо зэкӀэми къашъуӀорэ гущыӀэхэм зэхырагъэшӀыкӀыщт зэрэпсэкӀодышӀэ цӀыфыр, ыгу илъыри агъэунэфыщт. 
1CO.14.25	Аущтэу а цӀыфым ыгу илъ шъэфхэр нафэ къэхъух. ЫбгъэгукӀэ чӀыгум зытыридзэнышъ, Тхьэр ыгъэлъэпӀэщт, «шъыпкъэмкӀэ Тхьэр шъуигъусэ» къыӀозэ.
1CO.14.26	Сыд етӀанэ, сшыхэр? ШъузызэӀукӀэкӀэ, зым тхьэщытхъу орэд къерэӀу, адрэм Ӏоф горэ шъуерэгъашӀэ, нэмыкӀми Тхьэм къыфигъэнэфэгъэ Ӏоф горэ къерэӀуат, нэмыкӀри ымышӀэрэ бзэкӀэ орэгущыӀэ, нэмыкӀми ар зэрерэдзэкӀ. Мы Ӏоф пстэуми гурэ псэрэкӀэ нахь лъэкӀ шъуагъэгъотынэу орэхъу. 
1CO.14.27	Ежьхэм амышӀэрэ бзэкӀэ цӀыф горэхэр къэгущыӀэхэ хъумэ, нэбгыритӀу е нэбгырищ, нахьыбэ орэмыхъу, зыр зым ыуж итэу орэгущыӀэ. НэмыкӀми ахэмэ къаӀорэр зэрерэдзэкӀ. 
1CO.14.28	Ау зэзыдзэкӀышъун цӀыф щымыӀэмэ, ымышӀэрэ бзэкӀэ къэгущыӀэрэм чылыс зэӀукӀэм зыщерэушъэф. ЫгукӀэ орэгущыӀ, Тхьэми дэрэгущыӀ.
1CO.14.29	ЦӀыфхэу Тхьэм ежь игущыӀэхэр зыгу къырилъхьэхэу, ахэр къаӀонхэу лъэкӀ зэритхэрэм ащыщхэу нэбгыритӀу е нэбгырищ шъуизэӀукӀэ къыщэрэгущыӀ, къаӀохэрэри адрэхэм арэгъэунэфых. 
1CO.14.30	ЗэӀукӀэм хэсхэм ащыщ горэм Ӏоф горэ Тхьэм къыфигъэнафэмэ, гущыӀэр зиягъэм зерэушъэф. 
1CO.14.31	Сыда пӀомэ, зэкӀэ шъо Тхьэм ежь игущыӀэхэу шъугухэм къарилъхьэхэрэр зыр зым ыуж итэу къэшъуӀонхэ шъулъэкӀыщт, адрэ цӀыфхэм зэкӀэми зыгорэ зэрагъэшӀэным паий, зэкӀэри гушхонхэм паий. 
1CO.14.32	ЦӀыфхэу Тхьэм ежь игущыӀэхэр зыгу къырилъхьэхэу, ахэр къаӀонхэу лъэкӀ зэритхэрэм аӀэ а лъэкӀыр илъ, 
1CO.14.33	сыда пӀомэ, Тхьэр гупсэфым и Тхь нахь, зэхэтхъогъэ Ӏофым и Тхьэп. Тхьэм ицӀыф лъапӀэхэм ячылыс зэӀукӀэ пстэуми яӀоф зытетыр ащ фэд.
1CO.14.34	Бзылъфыгъэхэм чылыс зэӀукӀэм зыщарэушъэф. Ахэр къэгущыӀэн фитхэп, ау Тэурат хабзэм зэритым фэдэу, ялӀыхэм афэӀорышӀэнхэ фае. 
1CO.14.35	Ӏоф горэ зэрагъэшӀэнэу фаехэмэ, яшъхьэгъусэмэ унэм щярэупчӀых; сыда пӀомэ, чылыс зэӀукӀэм хэсэу бзылъфыгъэр къэгущыӀэныр екӀурэп. 
1CO.14.36	Тхьэм игущыӀэхэр шъуадэжь къикӀыгъэха, сэӀо? Хьауми а гущыӀэхэр цӀыфхэу зынэсыгъэхэр шъо шъуизакъуа?
1CO.14.37	ЦӀыф горэм ыгу Тхьэм ежь игущыӀэхэр къырилъхьэхэу, ахэр къыӀонхэу лъэкӀ иӀэу шӀошӀымэ, е Тхьэм ы Псэ ЛъапӀэ ыгу илъэу шӀошӀымэ, мы къышъуфэстхырэр Зиусхьаным зэриунашъор къыгурэрэӀу. 
1CO.14.38	Ар къызыгурымыӀорэ цӀыфым къыгурэрэмыӀу.
1CO.14.39	Арышъ, сшыхэр, Тхьэм ежь игущыӀэхэр шъугухэм къарилъхьанхэшъ, ахэр къэшъуӀонхэу лъэкӀ къызэрэшъуитыщтым ыуж шъуит, амышӀэрэ бзэхэмкӀи цӀыфхэр къэшъумыгъэгущыӀэнхэм шъупымылъ. 
1CO.14.40	Ау Ӏофхэр зэкӀэ екӀухэу, зэгъэзэфагъэхэу орэхъу.
1CO.15.1	КъэбарышӀоу къышъозгъэӀугъэр шъугу къэзгъэкӀыжьынэу сыфай. А къэбарышӀур шъуштагъэу, ащ игъогу шъуишъыпкъэу шъутет. 
1CO.15.2	А къэбарышӀумкӀи шъумыкӀодэу Тхьэм шъукъегъэнэжьы, шъозгъэшӀэгъэ Ӏофхэм пытэу шъуатетмэ. Армырмэ, хьаулыеу шӀошъхъуныгъэ шъуиӀэ хъугъэ.
1CO.15.3	Сыда пӀомэ, Ӏоф пстэуми анахьэу къэбарышӀоу Христос къысӀэкӀилъхьагъэр къышъуфэзгъэнагъ: Тхьэм игущыӀэ тхыгъэхэм атетэу, Христос типсэкӀодхэр ыпщыныжьынхэм пае, лӀагъэ. 
1CO.15.4	Къэунэм чӀалъхьажьыгъ, ау ящэнэрэ мафэм Тхьэм лӀагъэхэм ар къахигъэтэджыкӀыжьыгъ, Тхьэм игущыӀэ тхыгъэхэм атетэу. 
1CO.15.5	ЕтӀанэ Христос Кифэ
1CO.15.6	ЕтӀанэ шӀошъхъуныгъэ зиӀэ зэш шъитфым къехъумэ зыкъаригъэлъэгъугъ. Ахэмэ ащыщэу анахьыбэр джыри псэу, заули дунаим ехыжьыгъ. 
1CO.15.7	Ащ ыуж Якъуби
1CO.15.8	ЗэкӀэми ауж сэ сабыйхэр къызэралъфырэ хабзэм фэмыдэу къалъфыгъэ сабыим фэдэм
1CO.15.9	Сыда пӀомэ, апостолхэм ащыщэу анахь цӀыкӀур сэры, апостол къысаӀонэуи сифэшъуашэп, сыда пӀомэ, Тхьэм ичылыс зэӀукӀэ щыщхэм къин язгъэщэчыщтыгъэшъ ары. 
1CO.15.10	Ау Тхьэм ынэшӀу къызэрэсщифагъэм пае, джы сызытетым фэдэ сыхъугъ. ЫнэшӀу къызэрэсщифагъэр хьаулые хъугъэп. Адрэхэм зэкӀэми анахьи нахьыбэу сылэжьагъ, ау сэр-сэрэу сылэжьагъэп, Тхьэм ынэшӀу къысщифи, сигъэлэжьагъ нахь. 
1CO.15.11	КъэбарышӀур цӀыфхэм языгъэӀурэр сэрми, адрэ апостолхэр арми, а зы къэбарышӀур ары дгъэӀурэр. А къэбарышӀумкӀэ шъори шӀошъхъуныгъэ шъуиӀэ хъугъэ.
1CO.15.12	Тхьэм Христос лӀагъэхэм къызэрахигъэтэджыкӀыжьыгъэм икъэбар тэгъэӀуми, шъуащыщэу заулэм, «лӀагъэхэр къэтэджыжьыщтхэп» сыдэущтэу аӀон алъэкӀыра? 
1CO.15.13	ЛӀагъэхэр къэмытэджыжьыщтхэмэ, ащыгъум Тхьэм Христоси лӀагъэхэм къахимыгъэтэджыкӀыжьыгъэу хъущтыгъэ. 
1CO.15.14	Ау Тхьэм Христос лӀагъэхэм къахимыгъэтэджыкӀыжьыгъэмэ, къэбарышӀоу шъодгъэӀурэм пкӀэ иӀэщтыгъэп, тишӀошъхъуныгъи пкӀэ иӀэщтыгъэп. 
1CO.15.15	Ащ нэмыкӀэуи, Тхьэм шыхьат нэпцӀ тыфэхъугъэу къычӀэкӀыщтыгъ, сыда пӀомэ, Тхьэм Христос лӀагъэхэм къызэрахигъэтэджыкӀыжьыгьэм шыхьат тыфэхъугъ, ау «Тхьэм лӀагъэхэр къыгъэтэджыжьыщтхэп» аӀо, ар цӀыфхэм зэраӀорэм тетэу шъыпкъэмэ, Тхьэм Христоси къымыгъэтэджыжьыгъэу хъущтыгъэ. 
1CO.15.16	Сыда пӀомэ, Тхьэм лӀагъэхэр къымыгъэтэджыжьыщтхэмэ, Христоси къымыгъэтэджыжьыгъэу хъущтыгъэ. 
1CO.15.17	Ау Тхьэм Христос лӀагъэхэм къахимыгъэтэджыкӀыжьыгъэмэ, шъуишӀошъхъуныгъэ хьаулые хъущтыгъ, шъуипсэкӀодхэри джыри шъутелъыщтыгъэх. 
1CO.15.18	Ащыгъум цӀыфхэу ХристоскӀэ шӀошъхъуныгъэ зиӀэхэу лӀагъэхэр кӀодыгъэхэу къэнэщтыгъэх. 
1CO.15.19	Мы дунаим ищыӀэныгъэ закъо пае Христос тыщыгугъымэ, цӀыф пстэуми анахьи нахь гъогу мыгъо теуцуагъэхэр тэры.
1CO.15.20	Ау Ӏофыр зытетымкӀэ, Тхьэм Христос лӀагъэхэм къахигъэтэджыкӀыжьыгъ, Тхьэм адрэ лӀагъэхэр къызэригъэтэджыжьыщтхэмкӀэ Христос шэсы
1CO.15.21	Сыда пӀомэ, лӀэныгъэр къызпкъырыкӀыгъэр зы цӀыф, ащ фэдэуи лӀагъэхэм якъэтэджыжьын къызпкъырыкӀырэри зы цӀыф. 
1CO.15.22	ЦӀыф пстэури Адэм къызэрэтекӀыгъэхэм пае, зэрэлӀэхэрэм фэдэу, Христос зыгу илъ цӀыф пстэури Тхьэм къыгъэпсэужьыщт. 
1CO.15.23	Ау а Ӏофхэр къызэкӀэлъыкӀощтых хэти чэзыу иӀэу: апэу лӀагъэхэм къахэтэджыкӀыжьыгъэр Христос ары. ЕтӀанэ ащ дунаим къызигъэзэжькӀэ, ицӀыфхэр къэтэджыжьыщтых. 
1CO.15.24	Ащ ыуж дунаим икӀэух къэсыщт. Ар къызыскӀэ, Христос Ӏэшъхьэтет пстэури, тетыгъо зиӀэ пстэури, лъэкӀ зиӀэ пстэури зегъэкӀод ужым, ащ Тхьэу Ты лъапӀэм тетыгъошхор ритыщт. 
1CO.15.25	Сыда пӀомэ, Христос тетыгъор иӀэн фае, Тхьэм Христос ипыйхэр зэкӀэ Христос ылъэгу чӀэгъ чӀигъэуцофэ нэс. 
1CO.15.26	Ыужырэ пыеу Тхьэм ыгъэкӀодыжьыщтыр лӀэныгъэр ары; 
1CO.15.27	сыда пӀомэ, Тхьэм игущыӀэ тхыгъэхэм зэрарытым фэдэу
1CO.15.28	Тхьэм ы Къоу Христос итетыгъо ыӀэчӀэгъ зэкӀэри зычӀигъэуцокӀэ, Тхьэу ыӀэчӀэгъ зэкӀэри чӀэзгъэуцуагъэм ыӀэчӀэгъ ы Къуи чӀэуцожьыщт. Аущтэу Тхьэр зэкӀэ цӀыфхэм адэжькӀэ зэкӀэу мэхъу.
1CO.15.29	Тхьэм лӀагъэхэр къымыгъэтэджыжьыщтхэмэ, лӀагъэхэм ачӀыпӀэкӀэ зязгъэумэхъыхэрэм
1CO.15.30	Тэри сыхьат къэс щынагъом сыд пае зыхэдгъафэра? 
1CO.15.31	Сшыхэр, Христос Исусэу ти Зиусхьан шъугухэм зэрарылъымкӀэ сызэрэпагэрэр зэрэшъыпкъэм фэдэу, мафэ къэси лӀэныгъэм сызэрэпэӀутри шъыпкъэ. 
1CO.15.32	ЦӀыфхэм ягупшысакӀэ тетэу сегупшысэщтыгъэмэ, Ефес къалэм сыщыӀэу, цӀыфхэу хьэкӀэ-къуакӀэхэм афэдэхэм сызябэным, сыда ишӀуагъэу къэкӀуагъэр? Тхьэм лӀагъэхэр къымыгъэтэджыжьыщтхэмэ, «Тыжъугъашх, тешъугъашъу, сыда пӀомэ, неущ тылӀэщт».
1CO.15.33	Арышъ, цӀыфхэм зяшъумыгъэгъапцӀ: ныбджэгъу дэихэм шэнышӀу зиӀэр агъэкӀоды. 
1CO.15.34	Шъукъэущыжь, акъыл зэжъугъэгъот. ПсэкӀодшӀэным ыуж шъуикӀ; сыда пӀомэ, Тхьэр зымышӀэрэ заулэ къышъухэт. ШъузгъэукӀытэжьынэу ар къэсэӀо.
1CO.15.35	Ау зыгорэм къыӀонкӀи мэхъу: «ЛӀагъэхэр сыдэущтэу къэтэджыжьыщтха? Апкъыхэр сыд фэдэщтха?» 
1CO.15.36	О гурыӀоныгъэ зимыӀэ цӀыф! ЧӀым хаплъхьэрэр мылӀэмэ, къэпсэужьышъущтэп. 
1CO.15.37	Зыгорэ чӀым зыхаплъхьэкӀэ, къыхэкӀыщтым ыпкъ арэп хаплъхьэрэр, чылэпхъэ къодый нахь, коцым ичылапхъи е нэмыкӀым ичылапхъи. 
1CO.15.38	Тхьэр зэрэфаем тетэу пкъы къыреты, сыдрэ чылэпхъэ лъэпкъми ежь иунаеу пкъы къыреты. 
1CO.15.39	Пкъыхэр зэкӀэ зэфэдэхэп. ЦӀыфым ыпкъ зы, хьэкӀэ-къуакӀэхэм апкъи шъхьафы, бзыухэми апкъ нэмыкӀ, пцэжъыехэри ары. 
1CO.15.40	Ошъогум ит пкъыхэри щыӀэх. ЧӀылъэм тет пкъыхэри щыӀэх. Ошъогум ит пкъыхэм ящытхъу зы, чӀылъэм тет пкъыхэм ящытхъу шъхьафы. 
1CO.15.41	Тыгъэм ежь ищытхъу иӀ, мазэми нэмыкӀ щытхъу иӀ, жъуагъохэри ары. ЯщытхъукӀэ жъуагъохэри зэтекӀых.
1CO.15.42	ЛӀагъэхэм якъэтэджыжьын иӀоф джары зыфэдэщтыр. Чылапхъэу чӀым халъхьэрэм фэдэу, пкъэу чӀалъхьэрэр кӀодыщт, ау пкъэу къэтэджыжьыщтыр мыкӀодэу къэнэжьыщт. 
1CO.15.43	Уасэ имыӀэу чӀым чӀалъхьэ, ау щытхъушхо иӀэу къэтэджыжьыщт. ЛъэкӀ имыӀэу чӀалъхьэ, ау лъэкӀышхо иӀэу къэтэджыжьыщт. 
1CO.15.44	ЧӀалъхьэрэр лымрэ къупшъхьэмрэ къахэкӀыгъэ пкъыр ары, ау къэтэджыжьыщтыр Тхьэм ы Псэ ЛъапӀэ цӀыфым пкъэу къыритыщтыр ары. Лымрэ къупшъхьэмрэ къахэкӀыгъэ пкъы щыӀэмэ, пкъэу Тхьэм ы Псэ ЛъапӀэ цӀыфым къыритырэри щыӀ. 
1CO.15.45	Моущтэу Тхьэм игущыӀэ тхыгъэхэм арыт
1CO.15.46	Апэу къакӀорэр Тхьэм ы Псэ ЛъапӀэ цӀыфым къыритырэ пкъыр арэп, лымрэ къупшъхьэмрэ къахэкӀыгъэ пкъыр ары нахь. ЫужкӀэ Тхьэм ы Псэ ЛъапӀэ цӀыфым къыритырэ пкъыр къэкӀощт. 
1CO.15.47	Апэрэ цӀыфыр мы дунаим щыщыгъ, Тхьэм ар етӀагъом къыхигъэхъукӀыгъ. ЯтӀонэрэ цӀыфыр уашъом щыщ, Зиусхьаныр ары. 
1CO.15.48	Мы дунаим тет цӀыфхэр Тхьэм етӀагъом къыхигъэхъукӀыгъэ цӀыфым фэдэх. Ащ фэдэу, уашъом щыпсэурэ цӀыфхэри уашъом щыщым фэдэщтых. 
1CO.15.49	Тхьэм етӀагъом къыхигъэхъукӀыгъэ цӀыфым тызэрэфэдэу, уашъом щыщми тыфэдэщт.
1CO.15.50	Ау, сшыхэр, мыр шъосэӀо: лымрэ лъымрэ къахэкӀыгъэ цӀыфым Тхьэм и ТетыгъошхокӀэ Ӏахь къылъыӀэсышъущтэп. Ащ фэдэу кӀодын фаем мыкӀодыжьын щыӀэныгъэ ӀахьышӀоу къылъыӀэсыщтэп. 
1CO.15.51	ШъукъэдаӀу, шъэф горэ шъосэӀо: тэ зэкӀэми тылӀэщтэп
1CO.15.52	ошӀэ-дэмышӀэу, нэгъэупӀэпӀэгъум дунаим икӀэух дэжь бжъэмыешхом ымакъэ къызыӀукӀэ, Тхьэм тэ зэкӀэ тызэблихъущт. Сыда пӀомэ, бжъэмыешхом ымакъэ къэӀущт, лӀагъэхэри мыкӀодыжьынэу къэтэджыжьыщтых, Тхьэми тызэблихъущт. 
1CO.15.53	Сыда пӀомэ, кӀодыжьыщт пкъым мыкӀодыным ишъуашэ зыщилъэн фае, лӀэжьыщт пкъыми мыкӀодыжьын щыӀэныгъэм ишъуашэ зыщилъэн фае. 
1CO.15.54	ЕтӀанэ кӀодыжьыщт пкъым мыкӀодыным ишъуашэ зызщилъэрэ ужым, пкъыми мыкӀодыжьын щыӀэныгъэм ишъуашэ зызщилъэрэ ужыми, Тхьэм мы игущыӀэ тхыгъэхэр
1CO.15.54	«Тхьэм текӀоныгъэр къыхьи, лӀэныгъэр ыгъэкӀодыгъ».
1CO.15.55	«О лӀэныгъ, уищэ ыкӀуачӀэ тыдэ щыӀа? О джэхьнэм, уитекӀоныгъэ тыдэ щыӀа?»
1CO.15.56	ЛӀэныгъэм ищэ псэкӀодыр ары, унашъохэмкӀи псэкӀодым тетыгъо къытфыриӀ
1CO.15.57	Ау Тхьэм щытхъушхор ий. Ащ ти Зиусхьан Исус Христос текӀоныгъэр къытитынэу ышӀыгъ.
1CO.15.58	Арышъ, сшы лъапӀэхэр, зыми Тхьэм игъогу шъутыригъэкӀынэу амал ешъумыгъэгъот, шъузытет шъыпкъагъэм шъутет. Шъузышъхьамысыжьэу Зиусхьаным иӀоф ыуж шъуит зэпыт, сыда пӀомэ, Зиусхьаным Ӏофэу фашъушӀэрэр хьаулые зэрэмыхъущтыр шъошӀэшъ ары.
1CO.16.1	Тхьэм ицӀыф лъапӀэхэм апае зэхалъхьэрэ ахъщэм ехьылӀагъэу мыр шъосэӀо. Галатие хэкум
1CO.16.2	Хэти къыгъэхъагъэм фэшъуашэу Ӏахь горэ тхьэмафэм иапэрэ мафэ къэс зэӀуерэгъакӀи, ерэгъэтӀылъ. Сэ сыкъызыкӀокӀэ, зэхэшъулъхьаным пае, аущтэу шъушӀэ. 
1CO.16.3	СыкъызыкӀокӀэ, къошхэу хэшъухыгъэхэм тхылъ ястынышъ, шъуитын зыдязгъахьынышъ, Ерусалим згъэкӀощтых. 
1CO.16.4	Сэри сыкӀомэ хъунэу тлъытэмэ, ахэр къыздэкӀощтых.
1CO.16.5	Македоние хэкум
1CO.16.6	Шъуадэжь тӀэкӀурэ сыкъэнэнкӀи е кӀымафэр щызгъэкӀонкӀи мэхъу. Аущтэу тыдэ сыкӀощтми, сигъогухэмкӀэ ӀэпыӀэгъу шъукъысфэхъун. 
1CO.16.7	Мызэгъогум гузэжъогъукӀэ шъуслъэгъоу шъуикъалэ сыблэкӀынэу сыфаеп, ау Зиусхьаным ыӀомэ, шъуадэжь тӀэкӀурэ сыкъэнэн сыгу хэлъ. 
1CO.16.8	Пэнтэкост
1CO.16.9	сыда пӀомэ, къэлэпчъэшхоу, къэлэпчъэ шъуамбгъоу Тхьэм къысфызэӀуихыгъ, къыспэуцухэрэри бэ.
1CO.16.10	Тимофей
1CO.16.11	Зыми пхъэтэпымыхь ерэмышӀ. Разэу садэжь къэкӀонэу игъогукӀэ ӀэпыӀэгъу шъуфэхъу. Сшыхэр сигъусэхэу ащ сыпэплъэ.
1CO.16.12	Тшы Аполлос ехьылӀагъэу мыр шъосэӀо. Тшыхэм ягъусэу шъуадэжь къэкӀонэу инэу селъэӀугъ. Ау джы кӀонэу фэегъахэп. Игъо зыщифэрэм, къэкӀощт.
1CO.16.13	Шъумычъыеу шъусакъ, шӀошъхъуныгъэм игъогу шъутемыкӀ, лӀыгъи пытагъи зыхэжъугъэлъ. 
1CO.16.14	ШъушӀэрэр зэкӀэ шӀу шъулъэгъоу шъушӀэ.
1CO.16.15	Сшыхэр, Ӏоф горэмкӀэ сышъолъэӀу. ЗэрэшъушӀэрэм фэдэу, Ахаие хэкум
1CO.16.16	СышъолъэӀу, ащ фэдэ цӀыфхэм, хэт ахэмэ адэлажьэми, адэулэуми, шъуафэӀорышӀ. 
1CO.16.17	Стефан, Фортунат, Ахаик садэжь къызэкӀохэм, сыгушӀуагъ. Шъо мыщ шъузэрэщымыӀэм пае, шъучӀыпӀэ аубытыгъ. 
1CO.16.18	Ахэмэ сэ сыгуи шъо шъугухэри агъэпсэфыжьыгъэх. Ащ фэдэ цӀыфмэ лъытэныгъэ афэшъушӀ.
1CO.16.19	Асие хэкум
1CO.16.20	Тшы пстэуми шӀуфэс къышъуахыжьы. ГукъэбзагъэкӀэ ӀаплӀ зэшъущэкӀи, шӀуфэс зэшъухыжь.
1CO.16.21	Сэ Паул сӀэкӀэ сишӀуфэс мыщ дэжьым къэсэтхы.
1CO.16.22	Зыгорэм Зиусхьаныр шӀу ымылъэгъумэ, Тхьэм ынае ащ къыщерэф. Мараната! 
1CO.16.23	Ти Зиусхьан Исус ынэшӀу къышъущерэф. 
1CO.16.24	Христос Исус шъугухэм зэрарылъым пае, шъо зэкӀэми шӀу шъусэлъэгъу. Амин.
2CO.1.1	Сэ сы Паул. Тхьэм шӀоигъуагъэти, Исус Христос иапостол сыхъугъ. Тшы Тимофей сигъусэу шъо, Тхьэм ичылыс зэӀукӀэу Коринф къалэм щыӀэм щыщхэмрэ Тхьэм ицӀыф лъапӀэхэу Ахаие хэкум зэкӀэ щыпсэухэрэмрэ, мы тхылъыр къышъуфэсэтхы.
2CO.1.2	Тхьэу тя Тэ лъапӀэрэ Зиусхьан Исус Христосрэ анэшӀу къышъущарэфи, гупсэф къышъуарэт.
2CO.1.3	Тхьэу ти Зиусхьан Исус Христос я Тэ щытхъушхор ий. ГукӀэгъушхо зиӀэ Ты лъапӀэу, гукъаоу тиӀэхэр зэкӀэ тшъхьащызыхырэу къыткъот Тхьэм, 
2CO.1.4	сыд фэдэ гузэжъогъу тыхэтми, тегъэгушхо. Аущтэу Тхьэр къыткъотэу тызэригъэгушхорэм фэдэ къабзэу, тэри сыд фэдэ гузэжъогъу хэтхэри дгъэгушхонхэ тлъэкӀыщт. 
2CO.1.5	Сыда пӀомэ, Христос ыщэчыгъэ къинхэм тиӀахьышхо зэрахэлъым фэдэу, Христос тыгухэм арылъэу Тхьэм инэу тегъэгушхо. 
2CO.1.6	Тэ гузэжъогъу тызыхэткӀэ, ащ тызкӀыхэтыр шъо Тхьэм шъуигъэгушхонэу, шъумыкӀодэу шъукъыгъэнэжьынэу ары. Тхьэм тызигъэгушхокӀэ, тызкӀигъэгушхорэр тэ къинхэу тщэчыхэрэм фэдэ къинхэр теубытагъэкӀэ шъущэчынэу шъуигъэлъэкӀызэ, Тхьэм шъуигъэгушхонэу ары. 
2CO.1.7	Инэу тыкъышъущэгугъы, сыда пӀомэ, къинхэу тщэчыхэрэм шъуиӀахь къыддэшъущэчынэу ахэлъышъ, Тхьэм шъори шъузэригъэгушхощтыр тэшӀэ.
2CO.1.8	Асие хэкум гузэжъогъоу тызщыхэтыгъэм икъэбар шъумышӀэным тыфаеп. Псэоу тыкъэнэжьынэу гугъапӀэ тимыӀэжьэу, тфэщэчыщтым нахьи нахьыбэрэ гузэжъогъушхо дэдэм тыхэтыгъ. 
2CO.1.9	ШъыпкъэмкӀэ, хьыкумэшӀым укӀ хьыкум къыттыралъхьанэу къыӀуагъэм фэдэу къытщыхъугъ. Ар зыкӀэхъугъэр тшъхьэ тыщымыгугъэу, лӀагъэхэр къэзгъэтэджыжьырэ Тхьэм тыщыгугъыныр ары. 
2CO.1.10	Ащ фэдэ лӀэныгъэу къытпыщылъым Тхьэм тыкъыӀэкӀихыжьыгъ, джыри тыкъыӀэкӀихыжьыщт. ШъуитхьэлъэӀухэмкӀи шъукъыддэӀэпыӀэзэ, Тхьэм къиным тыкъыӀэкӀихищыжьынэу ежь тыщэгугъы. 
2CO.1.11	Аущтэу цӀыфыбэ къытфелъэӀунышъ, Тхьэм ынэшӀу къытщифэщт, ынэшӀу къызэрэтщифагъэм паий, цӀыфыбэмэ тэ тцӀэкӀэ Тхьэм ищытхъу аӀотэщт.
2CO.1.12	Мыры тызэрызыщытхъужьырэр: тызэрагъэмысэн зи щымыӀэу, Тхьэм ыгу зэӀурэ гухэлъ къабзэ тиӀэу мы дунаим, пстэуми апэу шъуадэжь, тызэрэщызекӀуагъэмкӀэ тыгухэр шыхьат къытфэхъух. Тхьэм ынэшӀу къызэрэтщифагъэм тетэу, аущтэу тызекӀуагъ, мы дунаим ицӀыфхэм яакъылышӀуагъэу зыфаӀорэм тетэу арэп. 
2CO.1.13+2CO.1.14	Сыда пӀомэ, шъузэджэшъуным, къыжъугурыӀошъуным нэмыкӀ къышъуфэттхырэп. Икъоу къыжъугурымыӀуагъэри ижъугъэкъужьэу къызэрэжъугурыӀощтым сыщэгугъы. Ащыгъум ти Зиусхьан Исус къызыкӀожьыщт мафэм шъоркӀэ тызэрэзыщытхъужьыщтым фэдэу, шъори тэркӀэ шъузщытхъужьыщт.
2CO.1.15	Ащ сыщэгугъыти, апэу шъуадэжь сыкъэкӀонэу сыфэягъ, тӀо сишӀуагъэ къышъозгъэкӀыным пае. 
2CO.1.16	Македоние хэкум сызежьэкӀэ, шъуадэжь сыкъекӀолӀэн сыгу хэлъыгъ; ащ сыкъызикӀыжькӀи, шъуадэжь сыкъыдырекӀолӀэжь сшӀоигъуагъ. Иудей хэкум сыкӀоным пае, сигъогукӀэ ӀэпыӀэгъу шъукъысфэхъунэуи сышъущыгугъыгъ. 
2CO.1.17	Аущтэу гухэлъ сиӀэ зэхъум, сыгу илъыр сымышӀэу сызекӀуагъэу ара? Е мы дунаим ицӀыфхэм ягухэлъхэр зэрашӀыхэрэм фэдэу, сигухэлъхэр сэшӀыха? Зэ «Ары», зэ «Хьау, арэп» сӀонэу сихабза?
2CO.1.18	ГущыӀэу къышъотӀуагъэр зэ арэу, зэ зэрэармырыр Тхьэм ишъыпкъагъэмкӀэ сэӀо. 
2CO.1.19	Сыда пӀомэ, Силуан
2CO.1.20	Сыда пӀомэ, Тхьэм тыкъызэригъэгугъэгъэ Ӏоф пстэуми «Ары» ыкӀи «Амин» афэхъоу, ахэр къэзгъэхъурэр, шъыпкъэуи зышӀырэр Христос ары, тэ Тхьэм щытхъушхо фэтшӀыным пае. 
2CO.1.21	Тхьэр ары шъори тэри Христос игъогу пытэу тытезгъэтырэри, тиӀоф тшӀэнэу тпшъэ къизылъхьагъэр
2CO.1.22	Ежьыр ары ибынхэм тызэращыщыр тэзгъашӀэрэ мыхъурэу, шӀугъэ къызэрэтигъэгъотыщтым ишэсэу ежь ы Псэ ЛъапӀэ тыгухэм къарызылъхьагъэр.
2CO.1.23	Шъыпкъэр сымыӀомэ, сэрэкӀод. Сыкъышъушъхьасыти ары Коринф къалэм джырэ нэс сыкъызкӀэмыкӀуагъэр. АщкӀэ шыхьат къысфэхъунэу, Тхьэм зыфэсэгъазэ. 
2CO.1.24	Шъо шъуишӀошъхъуныгъэ тетыгъо фытиӀэнэу тыфаеп, шъудгъэгушӀонэу тыкъыжъудэлажьэ нахь, сыда пӀомэ, шӀошъхъуныгъэм игъогу пытэу шъутет.
2CO.2.1	Арышъ, шъугу джыри хэсымыгъэкӀынэу шъуадэжь сыкъэмыкӀожьынэу тесыубытагъ. 
2CO.2.2	Сыда пӀомэ, сэ шъугу хэзгъэкӀымэ, шъо зыгу хэзгъэкӀыхэрэм анэмыкӀэу сызгъэгушӀонэу хэта къэнэжьырэр? 
2CO.2.3	Шъо, сызгъэгушӀон фаехэм, сыкъызыкӀокӀэ, сыгу хэшъумыгъэкӀынэу ары джы къызэрэстхыгъэм фэдэу къызкӀышъуфэстхыгъэр. Ӏофэу сэ сызгъэгушӀорэм шъо зэкӀэми шъузэригъэгушӀорэм сицыхьэ телъ. 
2CO.2.4	Сыда пӀомэ, гузэжъогъушхорэ гумэкӀыгъошхорэ сиӀэу, сыгъэуи къышъуфэстхыгъ. Шъугу хэзгъэкӀынэу арэп къызкӀэстхыгъэр, шӀулъэгъушхоу къышъуфысиӀэр шъозгъэшӀэнэу ары нахь.
2CO.2.5	Зыгорэм нэмыкӀ горэм ыгу хигъэкӀыгъэмэ, зыгу хигъэкӀыгъэр сэрэп, есымыгъэлыенэу шъо зэкӀэми гухэкӀ Ӏахь къышъуфэхъугъ. 
2CO.2.6	Шъуащыщэу нахьыбэмэ ащ фэдэ цӀыфым а къинэу тешъулъхьагъэр икъущт. 
2CO.2.7	Арышъ, гухэкӀышхом а цӀыфыр ымыгъэкӀодыным пае, ащ фэжъугъэгъун, жъугъэгушхон фае. 
2CO.2.8	Ащ пае шъуишӀулъэгъу шъыпкъэ ежъугъэлъэгъунэу сышъолъэӀу. 
2CO.2.9	СыкъызкӀэтхагъэр шъуишъыпкъагъэ зынэсырэр згъэунэфынэуи, сыд щыщымкӀэ шъукъысфэӀорышӀэмэ зэзгъэшӀэнэуи ары. 
2CO.2.10	Шъо зыфэжъугъэгъурэ цӀыфым сэри фэсэгъэгъу. Ӏофэу згъэгъугъэр, згъэгъун Ӏоф щыӀагъэмэ, сишӀуагъэ шъозгъэкӀыным пае Христос ыпашъхьэ щызгъэгъугъ, 
2CO.2.11	шэйтаным тыкъымыгъэпцӀэным пае. Сыда пӀомэ, ащ игухэлъхэр тэ тымышӀэу щытэп.
2CO.2.12	Христос ехьылӀэгъэ къэбарышӀур згъэӀунэу Троадэ къалэм
2CO.2.13	гупсэф сиӀагъэп, сыда пӀомэ, сшы Тит
2CO.2.14	Тхьэм щытхъушхор ий. Христос тыгухэм арылъэу Тхьэм текӀоныгъэр къытегъэхь зэпыт, тэ Ӏофэу тшӀэрэмкӀи Христос ехьылӀэгъэ къэбарэу мэ ӀэшӀум фэдэр тыдэкӀи цӀыфхэм ахегъахьэ. 
2CO.2.15	Сыда пӀомэ, цӀыфхэу мыкӀодхэу Тхьэм къыгъэнэжьхэрэми, цӀыфхэу кӀодыпӀэм игъогу тетхэми тахэтэу, тэ тызфэдэр уцэу мэ ӀэшӀу къызпихэу, Тхьэм ыпашъхьэ Христос рихьылӀэрэр ары. 
2CO.2.16	Зы цӀыфхэм алъэныкъокӀэ лӀэныгъэ къызхэкӀырэ мэ Ӏаем тыфэд, адрэ цӀыфхэм алъэныкъокӀи щыӀэныгъэ къызхэкӀырэ мэ ӀэшӀум тыфэд. Ащ фэдэу Ӏоф зыгъэцэкӀэн хэта зылъэкӀыщтыр? 
2CO.2.17	Сыда пӀомэ, Тхьэм игущыӀэхэр зэӀызгъахьэхэрэ цӀыфыбэмэ тафэдэп. Аущтэу мыхъоу, Христос тыгухэм арылъэу, шъыпкъагъэ тиӀэу Тхьэм тырилӀыкӀошъ, ежь ыпашъхьэ игущыӀэхэр щытэгъэӀух.
2CO.3.1	Тызщытхъужьынэу джыри зэ къэтэубла? Хьауми зыгорэм къышъуфитхыгъэу е шъо шъутхыгъэу къытщытхъурэ тхылъ горэ тищыкӀагъа, цӀыф заулэмэ зэрящыкӀагъэм фэдэу? 
2CO.3.2	Тыгухэм арытхагъэу, къытщытхъурэ тхылъыр шъоры. ЦӀыф пстэуми а тхылъыр ашӀэн, аджын алъэкӀыщт. 
2CO.3.3	ТиӀоф шӀугъэу къыхэкӀыгъэу, Христос тхылъэу ытхыгъэм шъузэрэфэдэр къэшъогъэлъагъо. А тхылъыр къамзый мэрчэпкӀэ тхыгъэп, щыӀэныгъэ къытэзытрэ Тхьэм ы Псэ ЛъапӀэкӀэ тхыгъэ нахь. Мыжъобгъухэми атетхагъэп, цӀыфхэм агухэм арытхагъ нахь.
2CO.3.4	Христос Тхьэм тызэрэщигъэгугъырэм пае, аущтэу тэӀо. 
2CO.3.5	Тэр-тэрэу тилъэкӀыкӀэ зыгорэ къэтыгупшысын амал тиӀэу тӀорэп, ау лъэкӀ къытэзытырэр Тхьэр ары. 
2CO.3.6	Ащ зэзэгъыныгъакӀэм
2CO.3.7	ХьарыфхэмкӀэ мыжъобгъухэм атетхэгъэ Тэурат хабзэм Ӏофэу ышӀагъэм лӀэныгъэ цӀыфхэм къафигъэкӀонэу арыгъэми, щытхъушхо иӀэу къэкӀуагъ. Аущтэу пегъымбар Мусэ ынэгу нэфынэшхоу къыкӀэщырэр
2CO.3.8	Аущтэу зэрэщытым пае, Тхьэм ы Псэ ЛъапӀэ Ӏофэу ышӀэрэм ащ нахьи нахь щытхъушхо иӀэн фаеба? 
2CO.3.9	Тэурат хабзэу цӀыфхэр зыгъэмысэрэм Ӏофэу ышӀагъэм щытхъушхо иӀагъэмэ, Тхьэм ы Псэ ЛъапӀэу цӀыфхэм Тхьэм дэжькӀэ шъыпкъагъэ яӀэу зыгъэхъурэм Ӏофэу ышӀэрэм ащ нахьи бэкӀэ нахь щытхъушхо иӀэн фае. 
2CO.3.10	Сыда пӀомэ, Тэурат хабзэу щытхъушхо зиӀагъэм щытхъу зи имыӀэжьэу къэнэ, ыужкӀэ къэкӀогъэ къэбарышӀоу нахь щытхъушхо зиӀэм фэбгъадэмэ. 
2CO.3.11	Тэурат хабзэу кӀодыжьыщтыгъэм щытхъушхо иӀагъэмэ, къэбарышӀоу мыкӀодэу къэнэжьырэм ащ нахьи бэкӀэ нахь щытхъушхо иӀэн фае.
2CO.3.12	Арышъ, ащ фэдэ гугъэ зэрэтиӀэм пае, тыгушхоу тыкъэгущыӀэ. 
2CO.3.13	Пегъымбар Мусэ зэрэзекӀуагъэм фэдэу тызекӀорэп. Израиль цӀыфхэм ащ ынэгу кӀэт нэфынэшхор зэрэкӀодырэр амылъэгъуным пае, ынэгу рихъуагъ. 
2CO.3.14	Яакъылхэр гуркъэ хъугъэх. Непэрэ мафэм нэс пэсэрэ зэзэгъыныгъэм итхылъхэм
2CO.3.15	Израиль цӀыфхэр непи пегъымбар Мусэ и Тэурат хабзэ зеджэхэкӀэ, агу техъон иӀ. 
2CO.3.16	Ау зыгорэм Зиусхьаным зызэрэфигъазэу, а техъуагъэр техыгъэ мэхъу. 
2CO.3.17	Зиусхьаныр Тхьэм ы Псэ ЛъапӀ ары, ар зыдэщыӀэми шъхьафитыныгъэри щыӀ. 
2CO.3.18	Тэ зэкӀэ зынэгу имыхъуагъэу Зиусхьаным ищытхъушхо гъунджэм къызэрищырэм фэдэу еплъыхэрэм, нахь щытхъушхо тиӀэ хъу зэпытэу, ежь фэдэ тыхъоу, зэблэхъугъэ тэхъу зэпыт. А пстэур къызхэкӀырэр Зиусхьаным ы Псэ ЛъапӀ ары.
2CO.4.1	Арышъ, Тхьэм ынэшӀущыфэнкӀэ мы Ӏофыр тэ тпшъэ къырилъхьагъэшъ, тыгу дгъэкӀодырэп. 
2CO.4.2	Гъэбылъыгъэ емыкӀу Ӏофхэми зафэдгъазэрэп. ТхьагъэпцӀыгъэкӀэ тызекӀорэп, Тхьэм игущыӀэхэри зэӀыдгъахьэхэрэп. Ау шъыпкъэр зэрафэдгъэнафэрэмкӀэ цӀыф пстэуми агухэмкӀэ тызэрадэным Тхьэм ыпашъхьэ тыпылъ. 
2CO.4.3	Ау дгъэӀурэ къэбарышӀур мынафэмэ, кӀодыпӀэм игъогу тетхэр ары нафэ зыфэмыхъухэрэр. 
2CO.4.4	Шэйтанэу мы дунаим итхьэм шӀошъхъуныгъэ зимыӀэхэм агухэр нэшъу ышӀыгъэх. Аущтэу зыкӀишӀыгъэр Христосэу Тхьэм фэдэ къабзэм ищытхъушхо ехьылӀэгъэ къэбарышӀум инэфынэу ахэмэ къатепсэрэр амылъэгъуныр ары. 
2CO.4.5	Къэбарэу цӀыфхэм ядгъэӀурэр зэхьылӀагъэр тэрэп, Исус Христос зэрэ Зиусхьаныр ары нахь. Тэри Исус игъогу тызэрэрыкӀорэм пае тыкъышъуфэлажьэ. 
2CO.4.6	Сыда пӀомэ, «ШӀункӀым нэфынэ къыхэрэкӀ»
2CO.4.7	Ау мы мылъкушхор тэ, етӀагъом хэшӀыкӀыгъэ хьакъу-шыкъухэм афэдэхэм, тыгухэм арылъэу тиӀ. Аущтэу зыкӀэхъугъэр лъэкӀышхо зиӀэр Тхьэр арэу, тэрмырэу нафэ хъуныр ары. 
2CO.4.8	Лъэныкъо пстэумкӀи чӀыпӀэ зэжъу тыраубытагъэм фэд, ау тыдэкъузагъэп. ТшӀэщтыр тшӀахэрэп, ау тыгу дгъэкӀодырэп. 
2CO.4.9	ЦӀыфхэм къин тагъэщэчы, ау Тхьэм тизакъоу тыкъыгъанэрэп. ЧӀыгуми тытырадзэ, ау тыкӀодырэп. 
2CO.4.10	Тэ тпкъыхэм ахэлъэу Зиусхьан Исус илӀэныгъэ къетэхьакӀ зэпыт, Исус ищыӀэныгъэ тпкъыхэмкӀэ нафэу къэлъэгъоным пае
2CO.4.11	Сыда пӀомэ, тыщыӀэ пэтэу Исус тызэрэфэлажьэрэм пае, лӀэныгъэм тыӀэкӀалъхьэ зэпыт, Исус ищыӀэныгъэ тпкъыхэу лӀэщтхэм зэрахэлъыр нафэу къэлъэгъоным пае. 
2CO.4.12	Аущтэу тэ къытхэлъэу лӀэныгъэм Ӏоф ешӀэ, ау шъо къышъухэлъэу щыӀэныгъэм Ӏоф ешӀэ. 
2CO.4.13	«ШӀошъхъуныгъэ сиӀэти, сыкъэгущыӀагъ» Тхьэм игущыӀэ тхыгъэхэм арыт. 
2CO.4.14	сыда пӀомэ, Тхьэу Зиусхьан Исус лӀагъэхэм къахэзгъэтэджыкӀыжьыгъэм Исус тыгухэм арылъэу тэри тыкъыгъэтэджыжьынышъ, шъо тышъуигъусэу ежь ыпашъхьэ тызэрэригъэуцощтыр тэшӀэ. 
2CO.4.15	Мыр зэкӀэ зыкӀэхъурэр ишӀуагъэ шъо къышъокӀыныр ары. Аущтэу Тхьэм ынэшӀу щыфэныгъэ цӀыф нахьыбэмэ алъыӀэс къэс, нахьыбэми ищытхъушхо ашӀыщт, илъытэныгъэшхо къагъэлъагъозэ.
2CO.4.16	Арышъ, тыгу дгъэкӀодырэп. Тпкъыхэр кӀод зэпытми, Тхьэм мафэ къэс тыгухэм арылъыр егъэкӀэжь зэпыт. 
2CO.4.17	Сыда пӀомэ, джы гузэжъогъу макӀэу ыкӀи кӀакоу тызхэтым шӀугъэу къыхэкӀырэр гузэжъогъум фэмыгъэдэшъун щытхъушхоу мыкӀодыжьыщтыр ары. 
2CO.4.18	Аущтэу цӀыфхэм Ӏофэу алъэгъушъухэрэм тяплъырэп, Ӏофэу амылъэгъушъухэрэм тяплъы нахь. Сыда пӀомэ, Ӏофэу алъэгъушъухэрэр кӀодыжьыщтых, ау Ӏофэу амылъэгъушъухэрэр мыкӀодыжьхэу къэнэжьыщтых.
2CO.5.1	Мы дунаим тызэрыщыпсэурэ чэтэнгъэӀэгъэ тпкъы кӀодмэ, Тхьэм къытфишӀыгъэ псэупӀэу, ӀэкӀэ мышӀыгъэу, мыкӀодыжьын псэупӀэ
2CO.5.2	Ащ нэсыфэ уашъом щыщ псэупӀэм тыщыпсэунэу тыкӀэхъопсэу тыхэщэтыкӀы. 
2CO.5.3	Сыда пӀомэ, аущтэу тыфэпагъэу, тыкъэнэщтэп пцӀанэу. 
2CO.5.4	Мы тпкъэу чэтэнгъэӀагъэм фэдэм тыщэпсэуфэ, тыхэщэтыкӀы, гузэжъогъуи тыхэт, сыда пӀомэ, лӀэн фэе пкъыр дгъэтӀылъынэу тыфэмыеу, уашъом щыщ пкъыр къытхалъхьаным тыфай. Аущтэу лӀэн фаем ычӀыпӀэ щыӀэныгъэм ыубытыщт. 
2CO.5.5	Тхьэр ары мы Ӏофым пае тыкъэзгъэхъугъэр, шэсым
2CO.5.6	Арышъ, сыдигъуи тэгушхо, тпкъи тыщэпсэуфэ, Зиусхьаным тызэрэпэчыжьэр тэшӀэ. 
2CO.5.7	Сыда пӀомэ, шӀошъхъуныгъэм тетэу тэзекӀо нахь, тлъэгъурэм тетэу тызекӀорэп. 
2CO.5.8	Тэгушхо, тпкъыхэм тахэкӀынышъ, Зиусхьаным тыригъусэу тыщыӀэныр нахь къэтштэщтыгъ. 
2CO.5.9	Арышъ, пкъым тыхэлъми тыхэмылъми, Зиусхьаным ыгу къызэдгъэӀуным лъэшэу ыуж тит. 
2CO.5.10	Сыда пӀомэ, тэ зэкӀэми Христос хьыкум къыттыришӀыхьанэу итӀысыпӀэ лъапӀэ ыпашъхьэ тиуцон фае, мы дунаим хэти щишӀагъэм ифэшъуашэ, шӀугъэми бзэджагъэми, ыгъотыжьыным пае.
2CO.5.11	Зиусхьаным шӀолӀыкӀ фытиӀэныр зыфэдэр зэрэтшӀэрэм пае, цӀыфхэр ащ игъогу тедгъэхьанхэм тыпылъ. Тыгухэм арылъыр ТхьэмкӀэ нафэ, шъори шъугухэмкӀэ тыгухэм арылъыр зэрэшъушӀэрэм сыщэгугъы. 
2CO.5.12	Шъуапашъхьэ джыри зэ тызщытхъужьрэп, ау цӀыфхэу агухэм арылъым емыплъыхэу, ятеплъэкӀэ зыщытхъужьхэрэм яшъуӀон шъуиӀэным пае, шъукъытщытхъунэу игъо шъуитэгъафэ. 
2CO.5.13	Сыда пӀомэ, тэ тшъхьэ зэкӀокӀыгъэмэ, ар Тхьэм ищытхъу къэкӀоным пае. Тшъхьэ зэмыкӀокӀыгъэмэ, шъо ащ ишӀуагъэ къышъокӀы. 
2CO.5.14	Сыда пӀомэ, Христос шӀулъэгъоу къытфыриӀэм тызӀэкӀиубытагъ. Зы нэбгырэ закъо
2CO.5.15	Псэухэр ежьхэм ашъхьэкӀэ зыфэмыпсэухэу, ау ахэмэ апае лӀагъэу, лӀагъэхэми къахэтэджыкӀыжьыгъэм фэпсэунхэм фэшӀ, цӀыф пстэуми апае Христос лӀагъэ.
2CO.5.16	Арышъ, джы щегъэжьагъэу мы дунаим ицӀыфхэр цӀыфхэм зэряплъыхэрэм фэдэу, тэ зыми теплъыжьрэп. Аущтэу зэгорэм Христос теплъыщтыгъэми, джы теплъыжьрэп. 
2CO.5.17	Арышъ, Христос цӀыф горэм ыгу илъ хъумэ, а цӀыфыр Тхьэм икӀэрыкӀэу къыгъэхъужьыгъ. А цӀыфым ищыӀэкӀэжъ блэкӀыгъ, щыӀэкӀакӀэ ыублагъ. 
2CO.5.18	А зэкӀэри Тхьэм дэжь къекӀы. Христос къыпкъырыкӀэу Тхьэм ежь тызригъэшӀужьыгъ, цӀыфхэр ежь едгъэшӀужьын Ӏофи тэ тпшъэ къырилъхьагъ. 
2CO.5.19	Сэ зыфасӀорэр мыры: цӀыфхэм псэкӀод ашӀагъэ пэтми, Тхьэм ежь дэжькӀэ ахэр мысэхэу ымылъытэхэзэ, Христос къыпкъырыкӀэу дунаим ицӀыфхэр Тхьэм ежь зэригъэшӀужьыгъ. ЦӀыфхэр ежь зэрэзэригъэшӀужьыгъэм икъэбар ахэмэ ядгъэшӀэнэу тпшъэ къырилъхьагъ.
2CO.5.20	Арышъ, тэ Христос тырилӀыкӀоу, тӀупэкӀэ Тхьэр къышъолъэӀу. Христос ыцӀэкӀэ тышъолъэӀу: Тхьэм шъуешӀужь. 
2CO.5.21	Сыда пӀомэ, псэкӀод зи зымышӀэгъэ Христосыр псэкӀодыр зыпщыныжьырэ къурмэныпхъэ Тхьэм ышӀыгъ, Христос тыгухэм арылъэу Тхьэм ежь дэжькӀэ шъыпкъагъэ тиӀэу тилъытэным пае.
2CO.6.1	Тхьэм ынэшӀу хьаулыеу къышъущифагъэу къычӀэмыкӀыным шъуфэсакъынэу Тхьэм тызэрэдэлажьэрэм пае тышъолъэӀу. 
2CO.6.2	Сыда пӀомэ, Тхьэм къызэриӀорэр игущыӀэ тхыгъэхэм арыт
2CO.6.2	«Игъоу зыслъытэгъэ мафэм сыкъыодэӀугъ,
2CO.6.2	цӀыфхэр мыкӀодхэу, къызызгъэнэжьырэ мафэми
2CO.6.2	ӀэпыӀэгъу сыкъыпфэхъугъ».
2CO.6.2	ШъукъэдаӀу, Тхьэм игъоу ылъытэрэ уахътэр джыдэдэр ары, цӀыфхэр мыкӀодхэу Тхьэм къызигъэнэжьырэ мафэри джыдэдэр ары.
2CO.6.3	ЦӀыфхэм Ӏофэу тшӀэрэр ашӀомытэрэзыным пае, зыкӀи цӀыф горэм игъогу зыгъэлъэпаорэ мыжъо тетлъхьанэу тыфаеп. 
2CO.6.4	Ащ пае, Тхьэм тызэрэфэлажьэрэр лъэныкъо пстэумкӀи тэгъэлъагъо: теубытэгъэшхо зэрэтиӀэмкӀи, гузэжъогъу тыхэтми, къин тлъэгъуми, гухэкӀ тиӀэми, 
2CO.6.5	къытаохэми, хьапсым тычӀадзагъэу тычӀэсми, бырсырышхо тыхафэми, тыулэуми, тичъые щыкӀагъэ фэхъуми, мэлакӀэ тылӀэми; 
2CO.6.6	гукъэбзагъэкӀи, шӀэныгъэкӀи, щэӀагъэкӀи, шӀугъэкӀи; Тхьэм ы Псэ ЛъапӀэ тыгухэм зэрарылъымкӀи, пцӀы зыхэмылъ шӀулъэгъукӀи Тхьэм тызэрэфэлажьэрэр тэгъэлъагъо; 
2CO.6.7	шъыпкъэр зэрэтӀорэмкӀи, Тхьэм илъэкӀышхокӀи, Ӏэ джабгъуми Ӏэ сэмэгуми арылъэу шъыпкъэм иӀашэхэмкӀи; 
2CO.6.8	цӀыфхэм лъытэныгъэ къытфашӀыми, къытфамышӀыми, ӀаекӀэ къыттегущыӀэхэми, къытщытхъухэми, Тхьэм тызэрэфэлажьэрэр тэгъэлъагъо; цӀыфхэр тэгъэгъуащэхэу алъытэ, ау шъыпкъагъэ зиӀэ тыцӀыф; 
2CO.6.9	тамышӀэ фэдэу цӀыфхэр къытэплъых, ау цӀыф пстэуми ташӀэ; тылӀагъэ фэдэу къытэплъых, ау мары тыщыӀ; къин къыттыралъхьэ, ау таукӀырэп; 
2CO.6.10	тыгу хагъэкӀы, ау тэгушӀо зэпыт; тэ тытхьамыкӀ, ау цӀыфыбэхэр бай тэшӀых; зи тимыӀэу къэлъагъо, ау зэкӀэри тиӀ.
2CO.6.11	Шъо, Коринф цӀыфхэр, нафэу тыкъыжъудэгущыӀагъ, тыгухэри къышъуфызэӀутхыгъ. 
2CO.6.12	Тыгухэр къышъуфэдгъэпытагъэп, ау шъо шъугухэр къытфэжъугъэпытагъ. 
2CO.6.13	Ащ ипэгъокӀ фэдэу, шъори шъугухэр къытфызэӀушъухых. Сабыйхэм сызэрадэгущыӀэрэм фэдэу сыкъыжъудэгущыӀэ.
2CO.6.14	ШӀошъхъуныгъэ зимыӀэхэм гъусэ шъуафэхъунэу зыбжь шъуадыкӀэмыуцу. Шъыпкъагъэмрэ бзэджагъэмрэ сыдэущтэу гъусэ зэфэхъущтха? Нэфынэмрэ шӀункӀымрэ сыд фэдэ гъусагъа зыфыряӀэр? 
2CO.6.15	Христосрэ Белиаррэ
2CO.6.16	Тхьэм иунэшхорэ тхьэ нэпцӀхэмрэ сыд фэдэ зэзэгъыныгъэ азыфагу дэлъына? Сыда пӀомэ, щыӀэныгъэ зиӀэ Тхьэм иунэшхо лъапӀэ тэры, Тхьэм къызэриӀуагъэм фэдэу
2CO.6.16	«Сэ ахэмэ сахэсыщт ыкӀи сахэтыщт.
2CO.6.16	Сэ ахэмэ сыря Тхьэщт,
2CO.6.16	ахэри сэ слъэпкъыщтых.
2CO.6.17	„Арышъ“, къеӀо Зиусхьаным
2CO.6.18	Сэ Ты сыкъышъуфэхъущт, шъори къорэ пхъурэ шъукъысфэхъущт“, – зэкӀэ зыфызэшӀокӀырэ Зиусхьаным къеӀо».
2CO.7.1	ТилъапӀэхэр, а ӀофхэмкӀэ Тхьэм тыкъызэригъэгугъагъэм пае, тпкъыхэмрэ тыгухэмрэ зыгъэушӀоирэ пстэури зыхэтэжъугъэукъэбзыкӀыжьи, Тхьэм шӀолӀыкӀ фытиӀэу, тыгухэм якъэбзагъэ зэридгъэкъуным ыуж тижъугъэт.
2CO.7.2	Шъугухэр къытфызэӀушъухых: зыми тиягъэ едгъэкӀыгъэп, зи дгъэунэхъугъэп, зыми ишӀуагъэ зэдгъэкӀыгъэп. 
2CO.7.3	Шъо шъузгъэмысэнэу арэп ар зыкӀасӀорэр; сыда пӀомэ, ыпэкӀэ къызэрэсӀогъагъэм фэдэу, тызэгъусэу тыпсэунэу, тызэгъусэуи тылӀэнэу тыгухэм шъуарылъ. 
2CO.7.4	Инэу сыкъышъущэгугъы. Бэу сызэрыпагэрэр шъоры. Гузэжъогъу пстэуми тахэтми, гушхорэ гушӀогъошхорэ тиӀэх.
2CO.7.5	Сыда пӀомэ, Македоние тыкъызэкӀом, тэ тпкъыхэмкӀэ гупсэф дгъотыгъэп, лъэныкъо пстэумкӀи гузэжъогъу тыхэтыгъ, зэнэкъокъухэми тахэтыгъ, щынагъуи тыгухэм арылъыгъ. 
2CO.7.6	Ау зыгу кӀодыгъэхэр зыгъэгушхорэ Тхьэм, Тит къызэрэкӀуагъэмкӀэ, тигъэгушхуагъ. 
2CO.7.7	Ау ар къызэрэкӀуагъэм изакъоп тызгъэгушхуагъэр, шъо Тит зэрэжъугъэгушхуагъэм икъэбари ары. Сышъулъэгъунэу инэу зэрэшъушӀоигъори, шъузэрэгъырэри, шъукъызэрэсфэгумэкӀырэри къытиӀотэжьыгъ. Аущтэу ыпэрэм нахьи нахь сыгушӀуагъ.
2CO.7.8	Тхылъэу къышъуфэстхыгъэмкӀэ шъугухэр хэзгъэкӀыгъэми, ащ сыфыкӀэгъожьырэп. СыкӀэгъожьын слъэкӀыщтыгъ; сыда пӀомэ, а тхылъым шъугухэр зэрэхигъэкӀыгъэр сэлъэгъу, ау шъугухэр зэрэхигъэкӀыгъэр зы зэман макӀ ныӀэп. 
2CO.7.9	Ау джы сэгушӀо. СызгъэгушӀорэр шъугухэр зэрэхэкӀыгъэр арэп, шъуигухэкӀымкӀэ шъуипсэкӀодшӀагъэхэм шъузэрафыкӀэгъожьыгъэр ары нахь; сыда пӀомэ, Тхьэр зыфаем тетэу шъугу хэдгъэкӀыгъ. Аущтэу тиягъэ зи шъодгъэкӀыгъэп. 
2CO.7.10	ГухэкӀэу Тхьэм ыдэрэм шӀугъэу къыхэкӀырэр типсэкӀодшӀагъэхэм тафыкӀэгъожьыныр ары. ТипсэкӀодшӀагъэхэм тафыкӀэгъожьыным шӀугъэу къыхэкӀырэри тымыкӀодэу Тхьэм тыкъызэригъэнэжьырэр ары. Ащ фэдэ гухэкӀым уфыкӀэгъожьыщтэп, ау мы дунаим игухэкӀ Ӏэягъэу къыхэкӀырэр лӀэныгъэр ары. 
2CO.7.11	Сыда пӀомэ, Тхьэм мы ыдэрэ гухэкӀым шъоркӀэ шӀугъэу къыхэкӀыгъэм шъуеплъ: мы ӀофымкӀэ сыд гузэжъогъушху шъуиӀэ хъугъэр, зыжъугъэхыенэу сыд фэдизэ шъупылъыгъ, мысэми сыд фэдизэ шъуфэгубжыгъ, сыд щынэгъошхо шъугухэм арылъ хъугъэ, сыд фэдизэ шъукъысфэягъ, сыд гуетыныгъэшхо шъуиӀэ хъугъэ, мыхъун зышӀагъэм ифэшъуашэр ежъугъэпщыныжьыным сыд фэдизэ шъупылъыгъ! Лъэныкъо пстэумкӀи мы ӀофымкӀэ шъузэрэхыер къэжъугъэнэфагъ. 
2CO.7.12	Арышъ, сыкъышъуфэтхагъэми, мыхъун зышӀагъэр
2CO.7.13	А Ӏоф пстэуми тагъэгушхуагъ. Тызэрэгушхорэм къыхахъоу шъо Тит ыгу зэрэжъугъэпсэфыжьыгъэм пае, ар зэрэгушӀуагъэр зытэлъэгъум, тэри гушӀогъошхо тиӀэ хъугъэ. 
2CO.7.14	Тит ыпашъхьэ сыкъышъущытхъугъ, шъори сыжъугъэукӀытэжьыгъэп. Ау шъыпкъэр зэкӀэ къызэрэшъотӀуагъэм фэдэу, Тит ыпашъхьэ Ӏофхэу тыкъызэрэшъущытхъугъэхэри шъыпкъэу къычӀэкӀыжьыгъэх. 
2CO.7.15	Шъо зэкӀэ ежь шъузэредэӀугъэу, шъущынэу, шъугухэр кӀэзэзхэу шъузэрэпэгъокӀыгъэр Тит ыгу къызыкӀыжьыкӀэ, лъэшэу къышъуфэразэ мэхъу. 
2CO.7.16	Сыд щыщымкӀи сышъущыгугъын зэрэслъэкӀырэр сигуапэ.
2CO.8.1	Джы, сшыхэр, Македоние хэкум ит чылыс зэӀукӀэхэм Тхьэм ынэшӀу къызэращифагъэр шъодгъэшӀэнэу тыфай. 
2CO.8.2	Гузэжъогъу хэтхэу, яшъыпкъагъэ инэу гъэунэфыгъэ зэхъум, тхьамыкӀэ дэдэхэм, ягушӀогъошхокӀэ ямылъку шъхьамысыжьхэу тшыхэм адэӀэпыӀагъэх. 
2CO.8.3	АлъэкӀыщтыгъэми нахьыби ежьхэр фаехэу зэратыгъэмкӀэ сыряшыхьат. 
2CO.8.4	Тигъусэхэу Тхьэм ицӀыф лъапӀэхэм адэӀэпыӀэнкӀэ фит тшӀынхэу яшъыпкъэу къытэлъэӀугъэх. 
2CO.8.5	Тызыщыгугъыгъэм изакъоп къатыгъэр, ау ыпэ рапшӀэу Зиусхьаным ежьхэм зырати, етӀанэ Тхьэр зэрэфаем тетэу тэ зыкъытатыжьыгъ. 
2CO.8.6	Аущтэу Тит ахъщэр зэхэлъхьан Ӏофыр ыублагъэти, мы ӀофышӀур шъуигъэухыжьынэу телъэӀугъ. 
2CO.8.7	ШӀошъхъуныгъэмкӀи, гущыӀэнымкӀи, шӀэныгъэмкӀи, гуетыныгъэшхо пстэумкӀи, шӀулъэгъоу къытфышъуиӀэмкӀи, а Ӏоф пстэумкӀэ шъузэрэбаим фэдэу, шъуимылъку шъушъхьамысыжьэу мы Ӏофыр жъугъэцакӀэ.
2CO.8.8	Мыр унашъо сэ къышъуфэсшӀырэп, ау нэмыкӀхэм гуетыныгъэшхоу яӀэм фэзгъадэзэ, шӀулъэгъоу шъуиӀэм ишъыпкъагъэ згъэунэфынэу сыфай. 
2CO.8.9	Сыда пӀомэ, ти Зиусхьан Исус Христос ынэшӀу къызэрэтщифагъэр шъошӀэ. Ар баигъэми
2CO.8.10	Ахъщэ зэхэшъулъхьан Ӏофым сызэрэхаплъэрэр шъосэӀо; сыда пӀомэ, ащ ишӀуагъэ къышъокӀыщт. БлэкӀыгъэ илъэсым къыщыублагъэу мы Ӏофыр зэрежъугъэжьагъэм имызакъоу, мы Ӏофыр апэ дэдэ ашӀэнэу зыгу хэлъ хъугъэхэр шъоры. 
2CO.8.11	Джы а Ӏофыр ыкӀэм нэжъугъэс, шъушӀэнэу шъуишъыпкъэу шъузкӀэхъопсыгъэр мылъкоу шъуиӀэм ифэшъуашэу жъугъэцэкӀагъэ хъуным пае. 
2CO.8.12	Сыда пӀомэ, цӀыфыр тэным фэхьазырмэ, иӀэм елъытыгъэу ары нахь, имыӀэм елъытыгъэу арэп, Тхьэм а тыныр зэридэрэр.
2CO.8.13	НэмыкӀ цӀыфхэм псынкӀагъо афэхъоу, шъо гузэжъогъу шъухэфэн фаеу арэп зыфасӀорэр, ау шъо шъуитӀум шъузэфэдэу шъузэдэӀэпыӀэн фае. 
2CO.8.14	Джырэ уахътэм шъо къышъолыжьыгъэ мылъкумкӀэ ахэмэ ящыкӀагъэр яшъутын фае. ЕтӀанэ шъо щыкӀагъэ шъуиӀэ хъумэ, ахэмэ къялыжьыгъэ мылъкумкӀэ шъо шъуищыкӀагъэр къышъуатыщт. Аущтэу шъо шъуитӀум шъузэфэдэщт. 
2CO.8.15	Тхьэм игущыӀэ тхыгъэхэм зэрарытым фэдэу
2CO.8.15	макӀэ зыугъоигъэми зыфэныкъо иӀагъэп».
2CO.8.16	Сэ шъощ пае гумэкӀэу сиӀэм фэдэ гумэкӀ Тхьэм Тит ыгу къызэрэрилъхьагъэм пае, щытхъу фэсэшӀы. 
2CO.8.17	Тит тызэрелъэӀугъэр ыдэгъэ къодыеп, ау ыгу лъэшэу етыгъэу ежь фаеу шъуадэжь къэкӀо. 
2CO.8.18	Ащ игъусэу къэбарышӀур зэригъэӀурэмкӀэ чылыс зэӀукӀэ пстэури зыщытхъурэ тшы къэтэгъакӀо. 
2CO.8.19	Ащ нэмыкӀэу Зиусхьаным щытхъу фэтшӀыным паий, гумэкӀышхоу къышъуфытиӀэр шъодгъэлъэгъуным паий мы Ӏофэу зишӀуагъэ къакӀорэр тшӀэ зыхъукӀэ, къыддэкӀонэу чылыс зэӀукӀэхэм а тшы къыхахыгъ. 
2CO.8.20	Аущтэу мы тынышхомкӀэ тызэрызекӀорэ шӀыкӀэм пае, цӀыфхэм тызэрагъэмысэщтым зыщытыдзыенэу тыфай. 
2CO.8.21	Сыда пӀомэ, Зиусхьаным дэжькӀи цӀыфмэ адэжькӀи шӀу зэрэтшӀэным тыпылъ.
2CO.8.22	Ащ нэмыкӀэу тшэу зигуетыныгъэшхо бэрэ ыкӀи лъэныкъо ӀаджыкӀэ къытфэзгъэшъыпкъэжьыгъэр адрэхэм ягъусэу къышъуфэтэгъакӀо. Джы инэу къызэрэшъущыгугъырэм пае, ыпэрэм нахьи нахь гуетыныгъэшхо иӀэ хъугъэ. 
2CO.8.23	ТиткӀэ шъукъысэупчӀымэ, ар сигъусэу къышъуфэлажьэ. Мы тшыхэмкӀэ шъукъысэупчӀымэ, ахэр чылыс зэӀукӀэхэм ялӀыкӀохэу Христос щытхъу фэзыӀохэрэр ары. 
2CO.8.24	Арышъ, чылыс зэӀукӀэхэм апашъхьэ шӀулъэгъу зэрэшъуиӀэри шъыпкъагъэм тетэу тыкъызэрэшъущытхъугъэри мы тшыхэм къафэжъугъэшъыпкъэжь.
2CO.9.1	Мы ӀэпыӀэгъоу Тхьэм ицӀыф лъапӀэхэм афядгъэхьырэм ехьылӀагъэу къышъуфэстхыныр ищыкӀагъэп, 
2CO.9.2	сыда пӀомэ, шъуигуетыныгъэшхо сэшӀэ. Шъо, Ахаие хэкум исхэм, блэкӀыгъэ илъэсым щегъэжьагъэу Тхьэм ицӀыф лъапӀэхэм ӀэпыӀэгъу шъуафэхъуным шъуфэхьазыр сӀуи, Македоние хэкум щыщхэм апашъхьи сыщышъущытхъугъ. Шъуигуетыныгъэшхо ахэмэ анахьыбэри ӀэпыӀэгъу хъунхэу ыгъэгушхуагъ. 
2CO.9.3	Ау мы ӀофымкӀэ шъуищытхъоу сшӀыгъэр пкӀэ имыӀэу къычӀэмыкӀыным, зэрэсӀуагъэм фэдэу шъухьазырыным пае, тшыхэр
2CO.9.4	Сыда пӀомэ, Македоние хэкум щыщхэр къызыздакӀохэкӀэ, шъумыхьазырэу къычӀэкӀымэ, тыкъызэрэшъущыгугъыгъэм пае тыукӀытэжьыщт – шъо шъузэрэукӀытэжьыщтыр къэсӀонэу ищыкӀагъэп. 
2CO.9.5	Арыти, тшыхэр шъуадэжь сапэ итхэу кӀонхэшъ, ыпэкӀэ тыкъызэрыжъугъэгугъэгъэ тыным игъэхьазырын пылъынхэу сялъэӀун фаеу сэлъытэ. Аущтэу шъуимыгуапэ хъурэ тын мыхъоу, шъуигуапэ хъурэ тынэу ар хьазырыщт.
2CO.9.6	Сэ зыфасӀорэр мары: макӀэ зыпхъырэм макӀэ ыхыжьыщт. Бэ зыпхъырэми бэ ыхыжьыщт. 
2CO.9.7	Хэти ыгукӀэ зэрэтыриубытагъэм фэдэу ерэт, гухэкӀ хэмылъэу, емыгъэзыгъэу ерэт; сыда пӀомэ, игуапэу зытырэр ары Тхьэм шӀу ылъэгъурэр. 
2CO.9.8	Тхьэм гъунэ имыӀэу ынэшӀу инэу къышъущифэн ылъэкӀыщт. Аущтэу лъэныкъо пстэумкӀи шъуищыкӀагъэр зэкӀэ шъуиӀэ зэпытыщт, сыд щыщырэ Ӏоф дэгъум паий къэшъутынэу икъуным нахьи нахьыбэ шъуиӀэщт. 
2CO.9.9	Тхьэм игущыӀэ тхыгъэхэм зэрарытым фэдэу
2CO.9.9	«Бэу тхьамыкӀэхэм афигощыгъ.
2CO.9.9	Ишъыпкъагъэ егъашӀэми щыӀэщт».
2CO.9.10	Зыпхъырэм чылапхъэ езытырэ Тхьэу, хьалыгъуи ышхынэу езытырэм чылапхъэ къышъуитынышъ, ыгъэбэгъощт. Шъуишъыпкъагъэ шӀугъэу къыхэкӀырэри ыгъэбэгъощт. 
2CO.9.11	Сыдигъуи тынкӀэ шъуимылъку шъушъхьамысыжьынэу сыдрэмкӀи Тхьэм бай шъуишӀыщт. Аущтэу тынкӀэ шъуимылъку шъузэрэшъхьамысыжьырэм пае, а тыныр тшыхэм заӀэкӀэдгъахьэкӀэ, цӀыфыбэмэ Тхьэм ищытхъушхо яжъугъэӀощт.
2CO.9.12	ӀэпыӀэгъу шъузэрэхъурэмкӀэ Тхьэм ицӀыф лъапӀэхэм ящыкӀагъэмкӀэ ӀэпыӀэгъу шъузэрафэхъурэм имызакъоу, цӀыфыбэми Тхьэм ищытхъушхо инэу яшъогъаӀо. 
2CO.9.13	Аущтэу тшыхэм ӀэпыӀэгъу шъузэрафэхъурэмкӀэ шъуишъыпкъагъэ къызыжъугъэшъыпкъэжькӀэ, Христос ехьылӀэгъэ къэбарышӀум шыхьат шъузэрэфэхъурэм ыкӀи шъузэредэӀурэм пае, тшыхэм Тхьэм щытхъу фаӀощт. Ащ нэмыкӀэуи шъушъхьамысыжьэу шъуимылъку щыщ ахэми нэмыкӀ цӀыфхэми зэряшъутырэм пае, тшыхэм Тхьэм щытхъу фаӀощт. 
2CO.9.14	Аущтэу Тхьэм ынэшӀу инэу къызэрэшъущифагъэм пае, гуфэбэныгъэ къышъуфыряӀэу Тхьэм къышъуфелъэӀущтых. 
2CO.9.15	Тхьэм итынышхоу къэмыӀошъущт иным
2CO.10.1	Сэ, Паул, зэрэшъуӀорэмкӀэ, шъуапашъхьэ сит зыхъукӀэ, сэщынэ, ау сышъупэчыжьэ зыхъукӀэ, сэгушхо – сэ Христос игушъэбагъэрэ иӀэсагъэрэкӀэ сышъолъэӀу. 
2CO.10.2	Мы дунаим ицӀыфхэм афэдэу шъозекӀо аӀоу тызгъэмысэрэ цӀыфхэр щыӀэх. Шъуадэжь сыкъызыкӀокӀэ, гушхоныгъэ хэлъэу ахэмэ сапэгъокӀынэу сыгу зэрэхэлъым фэдэу, гушхоныгъэ хэлъэу сыкъышъупэгъокӀынэу щыкӀагъэ шъуимыӀэнэу сышъолъэӀу. 
2CO.10.3	Сыда пӀомэ, мы дунаим тытет пэтми, мы дунаим ицӀыфхэм ягухэлъ тыгу хэлъэу тызаорэп. 
2CO.10.4	Ӏашэхэу тызэрэзаохэрэр мы дунаим иӀашэхэп, ау бзэджагъэм ипытапӀэхэр зэхакъутэнхэу Тхьэм дэжь къикӀырэ кӀуачӀэ ахэлъ. Гупшысэ пхэнджхэри, 
2CO.10.5	цӀыфхэм Тхьэр зэрашӀэным пэуцунэу зыкъэзыӀэтырэ пэгэныгъэри зэкӀэ тэгъэкӀоды, сыд щыщрэ гухэлъи Христос едэӀунэу тэубыты. 
2CO.10.6	Шъо шъуидэӀоныгъэ щыкӀагъэ зи имыӀэу, икъугъэ зэрэхъоу, хэтми мыдаӀорэми ифэшъуашэ едгъэпщыныжьынэу тыхьазыр.
2CO.10.7	Шъунэ къыпэкӀафэрэр шъолъэгъу ныӀэп. Шъуащыщэу зыгорэм ыгу Христос илъэу ышӀошъ хъумэ, ащ фэдэ къабзэу Христос тэри тыгухэм зэрарылъым ерэгупшыс. 
2CO.10.8	ШъусымыгъэкӀодынэу, ау гурэ псэрэкӀэ нахь лъэкӀ шъозгъэгъотынэу Зиусхьаным тетыгъоу къыситыгъэм ехьылӀагъэу бащэу сызщытхъужьэу сыублэмэ, сыукӀытэрэп. 
2CO.10.9	СитхылъхэмкӀэ шъузгъэщынэным сыпылъ фэдэу къэлъэгъонэу сыфаеп. 
2CO.10.10	Сыда пӀомэ, зыгорэм моущтэу къеӀо: «ИтхылъхэмкӀэ пхъашэ ыкӀи лъэшы, ау ежь лъэкӀ зимыӀэ гор, ыӀорэри пхъатэ пахьырэп». 
2CO.10.11	Аущтэу зыӀорэм мыр ерэшӀ: шъуадэжь тыщымыӀэу титхылъхэмкӀэ къатӀорэр, шъуадэжь тыкъызыкӀокӀи дгъэцэкӀэщт.
2CO.10.12	Зышъхьэ щытхъужьхэрэм запэтшӀыжьынэу е зафэдгъэдэнэу тытегушхорэп. Зым адрэм зызыригъэпшэжькӀи, зызыфигъэдэжькӀи, акъылышӀу яӀэп. 
2CO.10.13	Гъунэ имыӀэу тызщытхъужьынэу тыфаеп, Тхьэм Ӏофэу къытфигъэнэфагъэм игъунапкъэхэми таблэкӀыщтэп. А Ӏофым игъунапкъэхэм акӀоцӀ шъо шъуит. 
2CO.10.14	Гъунапкъэхэу тиӀэхэм таблэкӀырэп, шъуадэжь тыкъэмыкӀогъагъэм фэдэу. Сыда пӀомэ, Христос ехьылӀэгъэ къэбарышӀур зыгъэӀунхэу апэрэхэу шъуадэжь къэкӀуагъэхэр тэры. 
2CO.10.15	Тхьэм Ӏофэу къытфигъэнэфагъэм игъунапкъэхэм акӀыбкӀэ адрэ цӀыфхэм Ӏофэу ашӀагъэмкӀэ тызщытхъужьрэп, ау шъуишӀошъхъуныгъэ нахь пытэ хъунэу, Ӏофэу шъуадэжь щытшӀагъэм зызэриушъобгъущтым тыщэгугъы, Тхьэм гъунапкъэу къытфигъэнэфагъэхэм атетэу. 
2CO.10.16	Аущтэу нэмыкӀ цӀыфым гъунапкъэу иӀэхэм ягъунапкъэ Ӏофэу щишӀагъэмкӀэ тызщымытхъужьэу, шъуакӀыбкӀэ щыӀэ хэкухэми къэбарышӀур ащыдгъэӀущт. 
2CO.10.17	Ау зыгорэ зыгорэм щытхъумэ, Зиусхьанымрэ Зиусхьаным ышӀагъэмрэ ащэрэтхъу. 
2CO.10.18	Сыда пӀомэ, ышъхьэ щытхъужьрэр арэп Зиусхьаным ыдэрэр, ежь Зиусхьаныр зыщытхъурэр ары нахь.
2CO.11.1	Сэ сиделагъэ тӀэкӀу къыздэшъущыӀэгъагъот. Шъо ар къыздэшъущыӀэщт. 
2CO.11.2	Тхьэм дэжь къикӀырэ шъугъоныгъэмкӀэ шъо сышъуфэшъугъо, сыда пӀомэ, шъо пшъэшъэ къабзэм фэдэу, лӀы закъоу Христос ыпашъхьэ шъуизгъэхьанышъ, ащ шъудэкӀонэу шъузгъэнэфагъ. 
2CO.11.3	Ау блэжъым итхьагъэпцӀыгъэкӀэ бзылъфыгъэу Хьао
2CO.11.4	Сыда пӀомэ, зыгорэ шъуадэжь къакӀоу, Исус ехьылӀэгъэ къэбарэу тэ шъодгъэӀугъэм нэмыкӀ къэбар ыгъэӀумэ, шъуигуапэу ар шъощыӀэ. Е Тхьэм ы Псэ ЛъапӀэу шъугухэм арылъ дгъэхъугъэм нэмыкӀ псэ горэ шъугухэм арылъ ыгъэхъумэ, ари шъуигуапэу шъощыӀэ. Е шъушӀошъ хъугъэ къэбарышӀум нэмыкӀ къэбарышӀоу зыфиӀорэр зыгорэм ыгъэӀумэ, ари шъуигуапэу шъощыӀэ. 
2CO.11.5	Ау а апостол инхэу зыфашъуӀохэрэм анахьи зыкӀи сынахь цӀыкӀоу зыслъытэжьрэп. 
2CO.11.6	ГущыӀэнкӀэ сымыӀазэми, шӀэныгъэм сырыӀаз. ШӀэныгъэмкӀэ сызэрэӀазэр сыдигъуи лъэныкъо пстэумкӀи къышъуфэзгъэнэфагъ.
2CO.11.7	Уасэ хэмылъэу Тхьэм дэжь къикӀыгъэ къэбарышӀур къышъозгъэӀузэ, шъузгъэиныным пае, зызэрэзгъэцӀыкӀугъэмкӀэ емыкӀу сшӀагъэу хъугъа? 
2CO.11.8	НэмыкӀ чылыс зэӀукӀэхэм ахъщэ къаӀысхызэ, язгъэгъэкӀодыгъ сышъуфэлэжьэным пае. Шъуадэжь сызыщэӀэм, щыкӀагъэ сиӀагъэми, зыми хьылъэ сыфэхъугъэп. 
2CO.11.9	Сыда пӀомэ, сшыхэу Македонием къикӀыгъэхэм сищыкӀагъэр рагъэкъугъ. ЗыкӀи хьылъэ сызэрэшъуфэмыхъуным сыпылъыгъ ыкӀи сыпылъыщт. 
2CO.11.10	Христос ишъыпкъагъэу сыгу илъымкӀэ сэӀо, Ахаие хэкум зэкӀэ исхэм ащыщэу зыми а щытхъоу сиӀэр сӀихын ылъэкӀыщтэп. 
2CO.11.11	Сыд пае аущтэу сызекӀора? ШӀу шъусымылъэгъоу ара? Хьау, шӀу шъузэрэслъэгъурэр Тхьэм ешӀэ. 
2CO.11.12	Ау сызэрэзекӀощтыгъэм фэдэу, сызекӀо зэпытыщт. «Паул зэрэлажьэрэм фэдэ къабзэу тэри тэлажьэ» зыӀоу зыщытхъужьхэрэр зыщытхъужьынхэу игъо изгъэфэнхэм сыфаеп.
2CO.11.13	Ащ фэдэ цӀыфхэр апостол нэпцӀых, лэжьэкӀо гъэпцӀакӀох. Христос иапостолхэм афэдэу загъэлъагъо ныӀэп. 
2CO.11.14	Ар гъэшӀэгъонэп. Ежь шэйтанми нэфынэм имэлэӀич фэдэу нэпцӀыкӀэ зегъэлъагъо. 
2CO.11.15	Арышъ, шэйтаным фэлажьэхэрэр шъыпкъагъэм фэлажьэхэрэм афэдэу нэпцӀыкӀэ загъэлъагъомэ, ар Ӏофышхоп. Ау кӀэухэу афэхъущтыр Ӏофэу ашӀэхэрэм яфэшъошэщт.
2CO.11.16	Джыри сэӀо, зыми зэхэшӀыкӀ зимыӀэм фэдэу серэмылъыт. Ау аущтэу сышъолъытэмэ, зэхэшӀыкӀ зимыӀэм шъузэрэпэгъокӀырэм фэдэу шъукъыспэгъокӀ, тӀэкӀу сызщытхъужьын слъэкӀыным пае. 
2CO.11.17	Джы сӀорэр Зиусхьаныр арэп къэсэзгъаӀорэр. Аущтэу сыгушхоу сызщытхъужьмэ, зэхэшӀыкӀ зимыӀэм фэдэу сэгущыӀэ. 
2CO.11.18	Мы дунаим ицӀыфхэм яхабзэ фэдэу, цӀыфыбэхэр зэрэзыщытхъужьхэрэм пае, сэри сызщытхъужьыщт. 
2CO.11.19	Шъо шъузэрэӀушым пае, зэхэшӀыкӀ зимыӀэхэр шъуигуапэу шъощыӀэх. 
2CO.11.20	Зыгорэм шъуигъэпщылӀми, е шъуигъомылэ шъушӀуешхыжьми, е шъуихъункӀэми, е шъуапашъхьэ зыщигъэпагэми, е шъунэпашъо къеоми, шъощыӀэ. 
2CO.11.21	СыукӀытэзэ сэӀо, ащ фэдэ Ӏофхэр тшӀэнхэу лъэкӀ тиӀагъэп. ЦӀыфыр Ӏоф горэмкӀэ зыщытхъужьыным тегушхомэ, сэри а ӀофымкӀэ сызщытхъужьыным сытегушхо – зэхэшӀыкӀ зимыӀэм фэдэу сэгущыӀэ. 
2CO.11.22	Ахэр джуртха? Сэри сыджурт. Ахэр израиль цӀыфха? Сэри сыизраиль цӀыф. Ахэр Ибрахьимэ къытекӀыгъэ цӀыфхэм ащыщха? Сэри сащыщ. 
2CO.11.23	Ахэр Христос фэлажьэха? Ахэмэ анахьи нахьыбэу сыфэлажьэ. Акъыл зимыӀэм фэдэу сэгущыӀэ. Ахэмэ анахьи нахьыбэу сылэжьагъ, нахьыбэуи хьапсым сычӀэсыгъ, цӀыфхэр къамыщкӀэ нахьыбэуи къысэуагъэх, нахьыбэуи лӀэныгъэм пэгъунэгъу сыхъугъ. 
2CO.11.24	Къамыщ огъу тӀокӀитӀум зы щыкӀэу джуртхэр гъогогъуитфэ къысэуагъэх. 
2CO.11.25	Гъогогъуищэ (рим тетыгъо зиӀэхэр) бэщкӀэ къысэуагъэх. Зэ цӀыфхэм саукӀыным пае, мыжъокӀэ къысэуагъэх, сызэрытӀысхьэгъэ къухьэхэм ащыщэу щыр чӀихьагъ, зы чэщрэ зы мафэрэ хыорхэм сахэлъыгъ. 
2CO.11.26	Гъогухэми бэрэ сатетыгъ. Псыхъохэм сазызэпырэкӀым, щынагъо сыхэфагъ, хъункӀакӀохэми сахафэу, слъэпкъ щыщхэми сахэтэу, хымэ лъэпкъхэм ащыщхэми сахэтэу щынагъо сыхэфагъ; къалэхэми сащыӀэу, шъоф нэкӀхэми сарытэу, хыми сытетэу щынагъо сыхэфагъ; сшы нэпцӀхэми сахэтэу щынагъо сыхэфагъ. 
2CO.11.27	Бэрэ сылажьэзэ, зызгъэулэугъ, сымычъыеу чэщыби исхыгъ; мэлакӀи псыфалӀи сылӀагъ, бэри шхын симыӀэу къыхэкӀыгъ; чъыӀэми щыгъын фабэ сщымыгъэу къысэкӀугъ. 
2CO.11.28	Ӏоф пстэуми анэмыкӀэу чылыс зэӀукӀэ пстэуми сафэгумэкӀызэ, мафэ къэси сэгузажъо. 
2CO.11.29	Хэти гурэ псэрэкӀэ лъэкӀ зимыӀэми сыригъус. ПсэкӀодым хэт зыӀэпищэми, сыгу машӀом ыстырэм фэдэ мэхъу.
2CO.11.30	Сызщытхъужьын фаемэ, лъэкӀ зэрэсимыӀэм пае сызщытхъужьыщт. 
2CO.11.31	Тхьэу ти Зиусхьан Исус Христос я Тэу мыкӀодыжьын щытхъушхор зием пцӀы зэрэсымыусырэр ешӀэ. 
2CO.11.32	Пачъыхьэ Аретэ фэлажьэрэ Ӏэшъхьэтетым саригъэубытыным пае, ицӀыфхэр Дамаск къалэм икъэлапчъэхэм къэрэгъулэхэу Ӏуигъэуцуагъэх. 
2CO.11.33	Ау къэлэ дэпкъым хэт шъхьангъупчъэ горэмкӀэ матэм сисэу синыбджэгъухэм сыкъыратӀупщэхи, Ӏэшъхьэтетым сыкъыӀэпыкӀыжьыгъ
2CO.12.1	ИшӀуагъэ къэмыкӀощтми, сызщытхъужьын фае. Зиусхьаным сигъэлъэгъугъэ Ӏоф гъэшӀэгъонхэми, къысфигъэнэфэгъэ Ӏоф гъэшӀэгъонхэми сакъытегущыӀэщт. 
2CO.12.2	Христос зыгу илъ лӀы горэ
2CO.12.3+2CO.12.4	Тхьэм а лӀыр дихьыий, джэнэтым зэрэригъэхьагъэр сэшӀэ. Пкъы хэлъыгъа, хэмылъыгъа, сэ сшӀэрэп, Тхьэм ар ешӀэ. КъэпӀон умылъэкӀын гущыӀэхэу, цӀыфым къыӀотэжьынхэу зыфимытхэр а лӀым зэхихыгъэх. 
2CO.12.5	А лӀым сыщытхъунэу сыфай; сэ сшъэхьэкӀэ лъэкӀ зэрэсимыӀэм нэмыкӀыкӀэ сызщытхъунэу сыфаеп. 
2CO.12.6	Сызщытхъужьынэу сыфэягъэми, зэхэшӀыкӀ зимыӀэм сыфэдэщтыгъэп, сыда пӀомэ, шъыпкъэр къасӀощтыгъ. Ау зысэщыӀэ, зыгорэм Ӏофхэу сшӀэхэрэр зилъэгъухэкӀэ, е гущыӀэхэу сэ къасӀохэрэр зызэхихыхэкӀэ, сызэрилъытэрэм нахьи нахьыбэу симылъытэным пае.
2CO.12.7	Тхьэм къысфигъэнэфэгъэ Ӏофышхохэм апае зысымыгъэиныщэным пае, уз горэу къысхэорэ панэм фэдэр спкъы хэлъ хъугъэ. Ар шэйтаным иӀофтабгэ фэд. Зысымыгъэиныщэным пае, лые къысехы. 
2CO.12.8	А панэр хихыжьынэу Зиусхьаным гъогогъуищэ селъэӀугъ. 
2CO.12.9	Ау Зиусхьаным къысиӀуагъ: «Сэ сынэшӀу къызэрэпщысфэрэр оркӀэ икъун, сыда пӀомэ, о лъэкӀ уимыӀэ зыхъукӀэ, силъэкӀышхо нахь къэлъагъо». Аущтэу Христос илъэкӀ къысхэлъыным пае, лъэкӀ зэрэсимыӀэмкӀэ нахь сигуапэу сызщытхъужьыщт. 
2CO.12.10	Арышъ, Христос сызэрэфэлажьэрэм пае, лъэкӀ симыӀэми, къысэхъонхэми, къин слъэгъуми, къин сагъэщэчми, гухэкӀ сиӀэми сэгушӀо; сыда пӀомэ, лъэкӀ симыӀэ зыхъукӀэ, нахь лъэш сэхъу.
2CO.12.11	ЗэхэшӀыкӀ зимыӀэм фэдэу сыкъэгущыӀагъ, ау аущтэу сыкъэгущыӀэнэу шъо сежъугъэзыгъ. Шъо шъукъысщытхъун фэягъ, сыда пӀомэ, сэ пкӀэ симыӀэми, а апостол инхэу зыфашъуӀохэрэм анахьи сэ зыкӀи санахь цӀыкӀоп. 
2CO.12.12	Сызэрэапостолыр къэзгъэшъыпкъэжьырэ Ӏофхэу нэшэнэ гъэшӀэгъонхэри, Ӏофышхо гъэшӀэгъонхэри, лъэкӀ зыхэлъ Ӏофышхохэри шъуадэжь теубытэгъэшхокӀэ сэ щысшӀагъэх. 
2CO.12.13	Сэ хьылъэ сызэрэшъуфэмыхъугъэм нэмыкӀэу, адрэ чылыс зэӀукӀэхэм сызэрадэзекӀуагъэм нахьи нахь дэеу сыкъыжъудэзекӀуагъа? Хьылъэ сызэрэшъуфэмыхъугъэмкӀэ губгъэн къысфэшъумылъэгъу.
2CO.12.14	Джы ящэнэрэу шъуадэжь сыкъэкӀонэу сыхьазыр, ау хьылъэ сышъуфэхъущтэп, сыда пӀомэ, сызыфаер шъуимылъкоп, шъоры нахь. Лъфыгъэхэм ятэ-янэхэм апае мылъку аугъоинэу апшъэ илъэп, ау ны-тыхэр ары ялъфыгъэхэм афэзыугъоин фаехэр. 
2CO.12.15	Сэ инэу шъо шӀу шъуслъэгъоу, шъо нахь макӀэу шӀу сышъулъэгъужьыми, шъо шъупсэхэм апае зэкӀэ сиӀэр згъэкӀодэу, сэ зызгъэлӀэжьыщтми сигопэщт. 
2CO.12.16	Сыд фэдэу щытми, хьылъэ сышъуфэхъугъэп. Ау тхьагъэпцӀыгъэкӀэ сыжъудэзекӀуи, шъусыубытыгъэу шъоӀо. 
2CO.12.17	Шъуадэжь сэ къэзгъэкӀогъэ лӀыхэм ащыщ горэмкӀэ шъуишӀуагъэ зэзгъэкӀыжьыгъа? 
2CO.12.18	Тит шъуадэжь къэкӀонэу селъэӀугъ, сшыхэм ащыщэуи зы гъусэ фэсшӀыгъ. Тит шъуишӀуагъэ къызэригъэкӀыгъэп, арыба? Зыгу-зыпсэкӀэ тызекӀоу, а зы гъогум тытетыгъэба?
2CO.12.19	Мыщ фэдизэу тызпылъыгъэр шъуапашъхьэ зыщыдгъэхыеныр арэу шъогугъа? Ау Христос тыгухэм арылъэу Тхьэм ыпашъхьэ тыщыгущыӀагъ, силъапӀэхэр, мы Ӏоф пстэури зыфатшӀэрэр гурэ псэрэкӀэ нахь лъэкӀ шъодгъэгъотыныр ары. 
2CO.12.20	Сыда пӀомэ, шъуадэжь сыкъызыкӀокӀэ, сызэрэфаем шъутемытэу шъузгъотэу, шъори шъузэрэфаеу сышъумыгъотынкӀэ сэщынэ. Зэщыхьаныр, шъугъоныр, губжыныр, зэмызэгъыныр, нэмыкӀ цӀыфхэм ӀаекӀэ атегущыӀэныр, бзэгухьаныр, зышӀошӀыжьыныр, зэхэтхъогъэ Ӏофхэр къэхъунхэкӀэ сэщынэ. 
2CO.12.21	Шъуадэжь сыкъызыкӀожькӀэ, шъуапашъхьэ Тхьэм сыщигъэцӀыкӀуным сыщэщынэ, псэкӀод зышӀэгъэ цӀыфыбэу зыгухэр мыкъэбзэным, зинэ шӀэным, зимыхъо-мышӀэ псэукӀэу зыхэтхэм афыкӀэмыгъожьыгъэхэм сыгу къырагъэоным сыщэщынэ.
2CO.13.1	Шъуадэжь сыкъызэрэкӀорэр мыр ящэнэрэу мэхъу. Ащыгъум сыдрэ Ӏофэу шъуащыщэу зыгорэ зэрыжъугъэмысэрэр анахь макӀэми шыхьатитӀум е шыхьатищым къаӀорэмкӀэ гъэшъыпкъагъэ хъун фае. 
2CO.13.2	ЯтӀонэрэу шъуадэжь сызыщэӀэм, мыр къышъуфэзгъэпытэгъагъ. Джы шъуадэжь сыщымыӀэу джыри зэ къышъуфэсэгъэпытэ: ыпэкӀэ псэкӀод зышӀагъэхэмрэ адрэ къэнэгъэ цӀыф пстэумрэ сыкъызыкӀокӀэ сашъхьасыщтэп, 
2CO.13.3	сыда пӀомэ, къасӀохэрэр къэсэзгъаӀорэр зэрэ Христосыр къэзгъэшъыпкъэжьынэу шъуфай. Христос шъуалъэныкъокӀэ кӀочӀаджэп, илъэкӀышхо шъудэжь къыщегъэлъагъо. 
2CO.13.4	ЛъэкӀ имыӀэу къащым тыраӀулӀагъэ пэтми, Тхьэм илъэкӀыкӀэ джыри псэу. Ащ фэдэу Христос тыгухэм арылъэу тэри лъэкӀ тимыӀэми, Тхьэм илъэкӀыкӀэ тэри Христос тигъусэу тыпсэущт, тышъуфэлэжьэным пае.
2CO.13.5	ШъуишӀошъхъуныгъэ шъыпкъэмэ зэжъугъэшӀэным пае зыжъугъэунэфыжь. Шъо шъушъхьэкӀэ Исус Христос шъугухэм зэрарылъыр шъошӀэба! Армырмэ шъузтетын фаем шъутемытэу къычӀэкӀыщт. 
2CO.13.6	Тэ тызтетын фаем тызэрэтетыр зэрэшъушӀэщтым сицыхьэ телъ. 
2CO.13.7	Мыхъо-мышӀагъэ горэ шъумышӀэнэу Тхьэм телъэӀу. Аущтэу тызфелъэӀурэр тызтетын фаем тытетэу къычӀэкӀыныр арэп, тэ тызтетын фаем тытемытэу цӀыфхэм къащэхъуми, шъо шӀугъэр жъугъэцэкӀэныр ары нахь. 
2CO.13.8	Сыда пӀомэ, шъыпкъэм тыпэуцоу зи тшӀэн тлъэкӀыщтэп, ау шъыпкъэм пае зыгорэ тшӀэн тлъэкӀыщт. 
2CO.13.9	ЛъэкӀ тэ тимыӀэми, шъо лъэкӀ шъуиӀэ зыхъукӀэ, тэгушӀо. Зишъыпкъагъэ щыкӀагъэ зи зимыӀэ цӀыф икъугъэхэу шъуигъэхъунэу Тхьэм телъэӀу. 
2CO.13.10	Шъуадэжь сыщымыӀэу мы Ӏофхэр къызкӀышъуфэстхырэр шъуадэжь сыкъызыкӀокӀэ, Зиусхьаным къыситыгъэ тетыгъомкӀэ пхъашэу сыкъыжъудэзекӀон фаеу мыхъунэу ары. Шъузгъэунэхъунэу арэп, гурэ псэрэкӀэ нахь лъэкӀ шъозгъэгъотынэу ары нахь, Зиусхьаным а тетыгъор къызкӀыситыгъэр.
2CO.13.11	Аужыпкъэм, сшыхэр, шъотхъэжь, зишъыпкъагъэ щыкӀагъэ зи зимыӀэ цӀыф икъугъэхэу шъухъуным ыуж шъуит, зысэжъугъэгъэгушху, шъуигупшысакӀэ зы орэхъу, гупсэф шъуиӀэу шъопсэу. ЕтӀанэ Тхьэу шӀулъэгъумрэ гупсэфымрэ зыдэжь къикӀырэр шъуигъусэщт.
2CO.13.12	ГукъэбзагъэкӀэ ӀаплӀ зэшъущэкӀэу шӀуфэс зэшъухыжь. Тхьэм ицӀыф лъэпӀэ пстэуми шӀуфэс къышъуахыжьы.
2CO.13.13	Ти Зиусхьан Исус Христос ынэшӀу щыфэныгъэ, Тхьэм ишӀулъэгъу, Тхьэм ы Псэ ЛъапӀэ шъо пстэуми шъуерэгъусэх. Амин.
GAL.1.1	Сэ сыапостол Паул. Апостол сыхъунэу сыкъыхэзыхыгъэхэр цӀыфхэр арэп, цӀыф горэми сыкъыгъэкӀуагъэп, сыкъыхэзыхыгъэхэр Исус Христосрэ ар лӀагъэхэм къахэзгъэтэджыкӀыжьыгъэ Тхьэу Ты лъапӀэмрэ ары. 
GAL.1.2	Сэррэ сигъусэ сшы пстэумрэ Галатие хэкум
GAL.1.3	Тхьэу тя Тэ лъапӀэрэ Зиусхьан Исус Христосрэ анэшӀу къышъущарэфи, гупсэф къышъуарэт. 
GAL.1.4	Исус Христос ары джырэ дунаим ибзэджагъэ илъэкӀ тыӀэкӀихыжьыным пае, ти Тхьэу, тя Тэ ЛъапӀэ зэрэфэягъэм тетэу, типсэкӀодхэр ыпщыныжьынхэм пае, зыпсэ зытыгъэр. 
GAL.1.5	МыкӀодыжьын щытхъушхор ий. Амин.
GAL.1.6	Христос ынэшӀу щыфэныгъэкӀэ Тхьэу зибынхэм ащыщ шъухъунэу къышъоджагъэм игъогу шъутекӀэу, нэмыкӀ къэбарышӀоу зыфаӀорэм игъогу ащ фэдэу псынкӀэу шъузэрэтехьагъэр лъэшэу сэгъэшӀагъо. 
GAL.1.7	НэмыкӀ къэбарышӀу зи щыӀэп. Ау цӀыф заулэмэ шъушъхьэхэр зэӀагъэхьэ, Христос ехьылӀэгъэ къэбарышӀури зэблахъунэу фаех. 
GAL.1.8	КъэбарышӀоу тэ шъодгъэӀугъэм нэмыкӀ къэбарышӀоу зыфиӀорэр къышъозгъэӀурэм, тэрми уашъом щыщ мэлэӀичми, Тхьэм ынае къыщерэф. 
GAL.1.9	ЫпэкӀэ къэтӀогъагъэр джыри къэсэӀожьы: КъэбарышӀоу шъудагъэм нэмыкӀ къэбарышӀоу зыфиӀорэр къышъозгъэӀурэм Тхьэм ынае къыщерэф.
GAL.1.10	Джы цӀыфхэм сызэрадэным сыпылъа, хьауми Тхьэм сызэридэныр ара сызыпылъыр? Хьауми цӀыфхэм агу къызэрэсэӀуныр ара сызыпылъыр? Джырэ нэс цӀыфхэм агу къызэрэсэӀуным сыпылъыгъэмэ, Христос сыфэлажьэщтыгъэп.
GAL.1.11	Сшыхэр, сэ шъозгъэӀугъэ къэбарышӀур цӀыфым дэжь къызэримыкӀыгъэр шъушӀэнэу сыфай. 
GAL.1.12	ЦӀыф горэм а къэбарышӀур къыӀысхыгъэп, зыми ар сигъэшӀагъэп, ау ежь Исус Христос а къэбарышӀур къысфигъэнэфагъ.
GAL.1.13	Джурт диныр сылэжьэу сищыӀэкӀагъэр зэхэшъухыгъэ. Тхьэм ичылыс зэӀукӀэ щыщхэм къин дэдэ язгъэщэчэу, згъэкӀодыным ыуж ситыгъ. 
GAL.1.14	Слъэпкъ щыщхэу силэгъубэхэм анахьи, джурт диным сызэрэхэтыгъэмкӀэ апэ ситыгъ. Тятэжъхэм къытфагъэнэгъэ хабзэхэм сыгу етыгъэу сапылъыгъ. 
GAL.1.15+GAL.1.16	Ау сянэ ышъо сыхэлъэу Тхьэм сыкъыхихыгъ. ЫнэшӀу щыфэныгъэкӀи ибынхэм ащыщ сыхъунэу къысэджагъ. ЕтӀанэ ы Къо ехьылӀэгъэ къэбарышӀур хымэ лъэпкъхэм язгъэӀуным пае, ы Къо сигъэлъэгъунэу Тхьэм игъоу зелъытэм, зы цӀыфи упчӀэжьэгъу сшӀыгъэп. 
GAL.1.17	Сэ сапэ апостол хъугъэ цӀыфхэу Ерусалим дэсыгъэхэм адэжь сыкӀуагъэп, ау Арабие хэгъэгум
GAL.1.18	Илъэсищ зытешӀэм, тызэрэшӀэнэу Кифэ
GAL.1.19	Зиусхьаным ыш Якъубэ
GAL.1.20	Тхьэ сэӀо, къышъуфэстхырэмкӀэ пцӀы сыусырэп. 
GAL.1.21	Ащ ыуж Сириерэ Киликиерэ
GAL.1.22	Христос ичылыс зэӀукӀэхэу Иудей хэкум щыӀэхэм сынапэ алъэгъугъэу сашӀэщтыгъэп. 
GAL.1.23	Ахэмэ цӀыфхэм моущтэу зэраӀорэр зэхахыщтыгъ ныӀэп: «ЫпэкӀэ къин тэзгъэщэчыгъэ лӀэу, тишӀошъхъуныгъэ зыгъэкӀодынэу тауж итыгъэм а шӀошъхъуныгъэм икъэбарышӀу джы цӀыфхэм арегъэӀу». 
GAL.1.24	Аущтэу сэщ пае Тхьэм щытхъу фашӀыщтыгъ.
GAL.2.1	ЕтӀанэ илъэс пшӀыкӀуплӀ тешӀагъэу
GAL.2.2	Ерусалим сыкӀон фаеу Тхьэм къызгуригъэӀуагъэти, сыкӀуагъ. КъэбарышӀоу хымэ лъэпкъхэм язгъэӀурэр тхьэматэхэм язакъоу апашъхьэ ислъхьагъ, Ӏофэу сшӀэрэри сшӀагъэри хьаулые мыхъуным пае. 
GAL.2.3	Титэу сигъусагъэр алыджыми, сунэт заригъэшӀынэу рагъэзыгъэп. 
GAL.2.4	Къош нэпцӀ заулэхэу тшыхэм захэзгъэкӀокӀагъэхэр аущтэу фэягъэх. Христос Исус тыгухэм зэрарылъым пае, шъхьафитыныгъэу тиӀэм еплъакӀохэу, ахэмэ Тэурат хабзэм ыӀэчӀэгъ тычӀагъэуцожьыным ыуж итыгъэх. 
GAL.2.5	Ау къэбарышӀум ишъыпкъагъэ мыкӀодэу къышъуфэдгъэнэным пае, а цӀыфхэм зыкӀи тафызэкӀэкӀуагъэп, тафэӀорышӀагъэп.
GAL.2.6	Тшыхэм тхьэматэхэу алъытэхэрэм – ахэр тхьэматэхэми мытхьэматэхэми сэ сизэфэдэх: цӀыфхэм ятеплъэ емыплъэу, пстэури Тхьэм изэфэд – къэбарышӀоу згъэӀурэм зи хагъэхъуагъэп. 
GAL.2.7	Ау сунэт ашӀыгъэхэм
GAL.2.8	Сыда пӀомэ, Петрэ сунэт ашӀыгъэхэм апостол Ӏофэу афишӀэрэмкӀэ къыдэлажьэщтыгъэ Тхьэр, сэри сунэт амышӀыгъэхэм апостол Ӏофэу афасшӀэрэмкӀэ къыздэлажьэщтыгъ. 
GAL.2.9	Тшыхэм тхьэмэтэ пкъэухэу алъытэхэрэ Якъубэ, Кифэ, Иуан Тхьэм ынэшӀу къызэрэсщифагъэр ашӀагъэти, тызэрэзэдэлажьэрэм инэшанэ фэдэу ахэмэ сэррэ Бар-Наббэрэ тӀэхэр аубытыгъэх: тэ хымэ лъэпкъхэм адэжь тыкӀон фэягъ, ахэри сунэт ашӀыгъэхэм адэжь кӀонхэ фэягъ. 
GAL.2.10	«ТитхьамыкӀэхэм шъуадэӀэпыӀэнэу зыщышъумыгъэгъупш» аӀозэ, а Ӏоф закъор ары къызэрытэлъэӀугъэхэр. А Ӏоф дэдэми сишъыпкъэу сыпылъыгъ.
GAL.2.11	Кифэ Антиохие къалэм
GAL.2.12	Сыда пӀомэ, Якъубэ дэжь лӀы заулэ къимыкӀыхэзэ, Петрэ мыджуртхэм адашхэщтыгъ. Ау а лӀыхэр къызэкӀохэм, сунэт ашӀыгъэхэм ащыщынагъэти, Петрэ зэкӀэкӀожьи, мыджуртхэм ыкӀыб афигъэзагъ. 
GAL.2.13	Адрэ джуртхэри Петрэ инэпитӀугъэкӀэ гъусэ фэхъугъэх. Бар-Набби ахэмэ янэпитӀугъэкӀэ зыхащагъ.
GAL.2.14	КъэбарышӀум ишъыпкъагъэ темытхэу зэрэзекӀуагъэхэр зысэлъэгъум, зэкӀэмэ апашъхьэ Петрэ щесӀуагъ: «О уджурт пэтми, джурт хабзэхэм уатемытэу, хымэ лъэпкъхэм яхабзэхэм уатетэу опсэу. Арышъ, сыд паекӀэ джурт хабзэкӀэ мыджуртхэр бгъэпсэунхэм упылъа?»
GAL.2.15	Тэ джуртэу тыкъэхъугъ. Хымэхэу псэкӀод зышӀэхэрэм тащыщэп. 
GAL.2.16	Ау тэ тыджуртми, мыр тэшӀэ: цӀыф горэм Тэурат хабзэм итхэр зэригъэцакӀэхэрэр арэп, Тхьэм ежь дэжькӀэ шъыпкъагъэ иӀэу зыкӀилъытэрэр, Исус ХристоскӀэ шӀошъхъуныгъэ зэриӀэм пае ары нахь. Тэри Христос ИсускӀэ шӀошъхъуныгъэ тиӀэ хъугъэ, ХристоскӀэ шӀошъхъуныгъэ тиӀэ зэрэхъугъэм фэшӀыкӀэ, Тхьэм ежь дэжькӀэ шъыпкъагъэ тиӀэу тилъытэным пае. Тэурат хабзэм итхэр дгъэцэкӀэным иӀоф ащ хэлъэп, сыда пӀомэ, цӀыф горэм Тэурат хабзэм итхэр зэригъэцакӀэхэрэр арэп Тхьэм ежь дэжькӀэ ащ шъыпкъагъэ иӀэу зыкӀилъытэрэр.
GAL.2.17	Ау Христос тыгухэм зэрарылъым пае, Тхьэм ежь дэжькӀэ шъыпкъагъэ тиӀэу тызэрилъытэщтым ыуж титэу, псэкӀодышӀэ цӀыфхэм ащыщэу тыкъычӀэкӀымэ, Христос псэкӀод тигъэшӀагъэу мэхъуа? Хьау, ар хъухэщтэп. 
GAL.2.18	Сыда пӀомэ, зэхэскъутагъэр зэхэзгъэуцожьмэ
GAL.2.19	Тэурат хабзэм иӀоф къысхэмылъыжьэу, Тэурат хабзэм дэжькӀэ цӀыф лӀагъэм сыфэд – ар къызпкъырыкӀыгъэр Тэурат хабзэр ары – Тхьэм сыфэпсэуным пае. Христос сыригъусэу къащым сытыраӀулӀагъэм фэд. 
GAL.2.20	Арышъ, джы псэурэр сэрэп, сыгу илъ Христос ары нахь. Мы дунаим щыӀэныгъэу щысиӀэр, Тхьэм ы КъокӀэ шӀошъхъуныгъэ сыгу илъэу, сиӀ. Ащ шӀу силъэгъуи, ыпсэ сэщ пае ытыгъ. 
GAL.2.21	Тхьэм ынэшӀу щыфэныгъэ сыфэмыеу сӀорэп, сыда пӀомэ, Тхьэм ежь дэжькӀэ Тэурат хабзэм итхэр зыгъэцакӀэрэ цӀыфым шъыпкъагъэ иӀэу ылъытагъэмэ, ащыгъум Христос хьаулыеу лӀагъэу хъущтыгъ.
GAL.3.1	Шъо, зэхэшӀыкӀ зимыӀэ Галатие цӀыфхэр! Хэт шъо шъудэзыхьыхыгъэр? ЗэхэугуфыкӀыгъэу къышъуфэтӀотэжьыгъэба Исус Христос къащым зэрэтыраӀулӀагъэр? 
GAL.3.2	Мы зы закъор сэжъугъэшӀэнэу сыфай. Тхьэм ы Псэ ЛъапӀэ шъугухэм арылъ зэрэхъугъэр Тэурат хабзэм итхэр жъугъэцэкӀэнхэм игъогукӀэ арыгъа, хьауми къэбарышӀоу зэхэшъухыгъэмкӀэ шӀошъхъуныгъэ шъуиӀэ хъуным игъогукӀэ арыгъа? 
GAL.3.3	Ащ фэдизэу зэхэшӀыкӀ шъуимыӀа? Къызышъуублагъэм дэжь Тхьэм ы Псэ ЛъапӀэ шъущыгугъыщтыгъ, джы зишъыпкъагъэ щыкӀагъэ зимыӀэ цӀыф икъугъэхэу шъузэрэхъуным шъо шъукӀуачӀэкӀэ шъунэсынэу шъуфая? 
GAL.3.4	Хьаулыеу ащ фэдиз къиныбэ шъущэчыгъа? Хьау, хьаулыеп, арыба? 
GAL.3.5	Тхьэм ежь ы Псэ ЛъапӀэ шъугухэм къарелъхьэ, Ӏофышхо гъэшӀэгъонхэри шъуадэжь щешӀэх. Аущтэу зыкӀишӀырэр Тэурат хабзэм итхэр шъогъэцакӀэхэшъ ара, е къэбарышӀоу зэхэшъухыгъэмкӀэ шӀошъхъуныгъэ шъуиӀэ хъугъэшъ ара?
GAL.3.6	Джащ фэд, Тхьэм игущыӀэ тхыгъэхэм зэрарытым фэдэу
GAL.3.7	Аущтэу шӀошъхъуныгъэ зиӀэхэр Ибрахьимэ зэрибын шъыпкъэхэр зэжъугъашӀэ. 
GAL.3.8	Тхьэм игущыӀэ тхыгъэхэм арыт
GAL.3.9	Аущтэу Ибрахьимэу ТхьэмкӀэ шӀошъхъуныгъэ зиӀэм Тхьэм ынэшӀу къызэрэщифагъэм фэдэу, ежьыркӀэ шӀошъхъуныгъэ зиӀэ пстэуми ынэшӀу къащифэщт.
GAL.3.10	Тэурат хабзэм итхэр агъэцакӀэхэмэ, Тхьэм ежь дэжькӀэ шъыпкъагъэ яӀэу зэрилъытэщтхэм щыгугъырэ пстэуми Тхьэм ынае къащифагъ, сыда пӀомэ, Тхьэм игущыӀэ тхыгъэхэм арыт
GAL.3.11	Тэурат хабзэм итхэм ягъэцэкӀэн игъогукӀэ Тхьэм дэжькӀэ зыми шъыпкъагъэ зэримыӀэр нафэ, сыда пӀомэ, Тхьэм игущыӀэ тхыгъэхэм зэрарытым фэдэу
GAL.3.12	Тэурат хабзэм итхэр бгъэцэкӀэнхэм иӀоф шӀошъхъуныгъэ уиӀэным иӀоф епхыгъэп, ау Тхьэм игущыӀэ тхыгъэхэм зэрарытым фэдэу
GAL.3.13	Ау тимысагъэ фэшъошэ къиныр Христос зэрэзытырилъхьагъэмкӀэ Тэурат хабзэм тызэригъэмысэгъэ Ӏофыр ттырихыжьи, тшъхьэхэр къыщэфыжьыгъэх, сыда пӀомэ, Тхьэм игущыӀэ тхыгъэхэм зэрарытым фэдэу
GAL.3.14	Христос тшъхьэхэр къызкӀищэфыжьыгъэхэр Тхьэм Ибрахьимэ къызэригъэгугъэгъэ нэшӀу щыфэныгъэр ежь Христос Исус хымэ лъэпкъхэми алъигъэӀэсынри шӀошъхъуныгъэ зэрэтиӀэм пае Тхьэм тызэригъэгугъэгъэ ы Псэ ЛъапӀи тыгумэ къарилъхьанри ары.
GAL.3.15	Сшыхэр, мы дунаим иӀофхэм шапхъэ атесэхы: цӀыфмэ зэдаштэгъэ зэзэгъыныгъэр къызагъэшъыпкъэжьрэ ужым, зыми ар ыгъэкӀодын ылъэкӀыщтэп, зыми ащ хигъэхъони ылъэкӀыщтэп. 
GAL.3.16	Ащ фэдэу Тхьэм Ибрахьимэрэ ащ къытекӀыщт бынымрэ ӀахьышӀухэмкӀэ къыгъэгугъагъэх. «О къыптекӀыщт быныр» ыӀоу зы нэбгырэ закъо къырагъэкӀэу Тхьэм игущыӀэ тхыгъэхэм арыт. 
GAL.3.17	Сэ зыфасӀорэр мары: илъэс шъиплӀырэ щэкӀырэ Тхьэм ежьыррэ Ибрахьимэрэ азыфагу зэзэгъыныгъэ зыделъхьэ ужым, къэлъэгъогъэ Тэурат хабзэм а зэзэгъыныгъэр ыгъэкӀодын ылъэкӀыщтэп, Тхьэм ӀахьышӀоу Ибрахьимэрэ ащ къытекӀыщт бынымрэ къызэригъэгугъагъэри ымыгъэхъун ылъэкӀыщтэп. 
GAL.3.18	Ау Тхьэм цӀыфхэм ӀахьышӀур къалъигъэӀэсыныр Тэурат хабзэм итхэм ягъэцэкӀэн епхыгъэмэ, ащыгъум Тхьэм ӀахьышӀур къызэригъэгугъагъэхэм епхыгъэжьэп. Ау шъыпкъэмкӀэ, Тхьэм Ибрахьимэ къызэригъэгугъагъэр ары ынэшӀу щыфэныгъэкӀэ а ӀахьышӀур зыкӀылъигъэӀэсыгъэр.
GAL.3.19	Ащыгъум Тэурат хабзэр зыкӀыщыӀэр сыда? Хабзэм текӀыныр зыфэдэр цӀыфмэ агуригъэӀоным пае, Тхьэм Тэурат хабзэр къафыригъэхыгъ. Ибрахьимэ къытекӀыщт бынэу
GAL.3.20	Зы нэбгырэ нахь щымыӀэмэ, лӀыкӀо ищыкӀагъэп, ау Тхьэр зы.
GAL.3.21	Тхьэм Ибрахьимэ ӀахьышӀухэу къызэригъэгугъагъэхэм Тэурат хабзэр апэуцуа? Хьау, ар хъухэщтэп. Ау цӀыфхэм щыӀэныгъэ яӀэ зыгъэхъун зылъэкӀырэ хабзэ щыӀагъэмэ, а хабзэмкӀэ Тхьэм дэжькӀэ цӀыфхэм шъыпкъагъэ яӀэ хъущтыгъ. 
GAL.3.22	Ау дунаим ицӀыф пстэури псэкӀодым ыӀэ зэрилъхэр Тхьэм игущыӀэ тхыгъэхэм арыт. 
GAL.3.23	ШӀошъхъуныгъэм игъогу щымыӀэу, Тэурат хабзэм тызэкӀоцӀипхагъэу тиухъумэу тиӀыгъыгъ, шӀошъхъуныгъэм игъогу къэлъэгъофэ. 
GAL.3.24	Аущтэу шӀошъхъуныгъэ зэрэтиӀэм фэшӀ, Тхьэм ежь дэжькӀэ шъыпкъагъэ тиӀэу ылъытэным пае, Исус Христос дэжь тищэнэу Тэурат хабзэр пащэ къытфэхъугъ. 
GAL.3.25	Ау джы шӀошъхъуныгъэм игъогу къызэлъэгъо ужым, Тэурат хабзэм тетыгъо къытфыриӀэжьэп.
GAL.3.26	Сыда пӀомэ, Христос ИсускӀэ шӀошъхъуныгъэ зэрэшъуиӀэм пае, шъо пстэуми Тхьэм шъурибын. 
GAL.3.27	Шъо пстэуми Христос зыгу илъынэу аумэхъыгъэхэм Христос ишэн шъуашэу зэшъущэкӀыгъ. 
GAL.3.28	Джуртрэ алыджырэ, пщылӀрэ шъхьафитрэ, хъулъфыгъэрэ бзылъфыгъэрэ пӀозэ зэхэбдзынхэр ищыкӀэгъэжьэп, сыда пӀомэ, Христос Исус шъугухэм зэрарылъым пае, шъо зэкӀэ зы шъухъугъ. 
GAL.3.29	Христос шъузэрием пае, Ибрахьимэ къытекӀыгъэ цӀыфхэм шъуащыщ. Ащыгъум Тхьэм Ибрахьимэрэ ащ къытекӀыгъэ цӀыфхэмрэ ӀахьышӀоу къызэригъэгугъагъэхэр шъори къышъулъыӀэсыщт.
GAL.4.1	Сэ зыфасӀорэр мары: къоу я Тэ имылъку къызӀэкӀэхьащтыр оцӀыкӀуфэ, мылъкур зэкӀэ къыӀэкӀэхьащтми, унэӀутым зэрэтекӀырэ щыӀэп. 
GAL.4.2	ЦӀыфхэу зынаӀэ ащ къытетхэмрэ имылъку зезыхьэхэрэмрэ афэӀорышӀэн фае, ятэ ыгъэнэфэгъэ мафэр къэсыфэ. 
GAL.4.3	Джащ фэдэу, тэри Тхьэм иӀофхэмкӀэ джыри тызэцӀыкӀум, цӀыфхэм мы дунаим ехьылӀагъэу къызэрыкӀо гурыӀоныгъэу яӀэхэм тыряпщылӀыщтыгъ. 
GAL.4.4	Ау уахътэр зекъум, Тхьэм ы Къо къыгъэкӀуагъ. Ар бзылъфыгъэм къыхэкӀыгъ, Тэуратым ихабзэ ыӀэчӀэгъ чӀэтыгъ. 
GAL.4.5	Тхьэм ар къызкӀигъэкӀуагъэр ащ Тэурат хабзэм ыӀэчӀэгъ чӀэтыгъэхэр къычӀихыжьынхэшъ, ашъхьэ ыщэфыжьынэу ары. Тхьэм тэ зэкӀэри ибын фэдэу тидэным пае. 
GAL.4.6	Тхьэм шъузэрибынхэм пае, ы Къо ы Псэ ЛъапӀэу «Аббэу
GAL.4.7	Арышъ, о уунэӀутыжьэп, къо ухъугъ нахь. Къо узэрэхъугъэм пае, Тхьэм ибынхэм ӀахьышӀоу къалъигъэӀэсырэр ори къыплъигъэӀэсыщт.
GAL.4.8	Пасэм Тхьэр шъумышӀэ зэхъум, тхьэ зыфаӀохэу, ау шъыпкъэмкӀэ мытхьагъэхэм шъуафэлажьэщтыгъ. 
GAL.4.9	Ау джы Тхьэр шъушӀэ хъугъэу хьауми Тхьэм шъукъышӀагъэу сӀомэ нахьышӀуба, а къызэрыкӀо гурыӀоныгъэхэу лъэкӀ зимыӀэхэу, тхьамыкӀэхэм зафэжъугъэзэжьынэу шъузкӀыфаер сыда? Джыри зэ ахэмэ пщылӀ шъуафэхъужьынэу ара? 
GAL.4.10	Гъэнэфэгъэ мафэр, мазэр, уахътэр, илъэсыр шъогъэлъапӀэх. 
GAL.4.11	Сэ сышъуфэгумэкӀы, хьаулыеу шъощ пае сыулэугъэкӀэ сэщынэ.
GAL.4.12	СышъолъэӀу, сшыхэр, сэщ фэдэ шъухъу, сыда пӀомэ, сэри шъощ фэдэ сыхъугъ. Мыхъун зи къысэшъушӀагъэп. 
GAL.4.13	Апэ дэдэу къэбарышӀур зышъосэгъэӀум, сызэрэсымэджагъэр шъошӀэ. 
GAL.4.14	Сэ сисымэджагъэ къин шъуигъэлъэгъугъэ пэтми, нэмыплъ къысэшъухыгъэп, шъукъысфэмыеуи хъугъэп. Тхьэм сыримэлэӀичыгъэм фэдэу, сы Христос Исус фэдэу, шъукъыспэгъокӀыгъ. 
GAL.4.15	Бэу шъутхъэжьыщтыгъ. ШъулъэкӀыгъэмэ, шъунэхэри къызэришъутхъыщтгъагъэмкӀэ сышъуишыхьат. 
GAL.4.16	Шъыпкъэр къызэрэшъосӀуагъэм пае, пыи сыкъышъуфэхъугъа?
GAL.4.17	А цӀыфхэр
GAL.4.18	Гухэлъыр дэгъумэ, зыр зым егугъуныр сыдигъуи дэгъу, сэ шъуадэжь сыщымыӀэми, джары Ӏофыр зытетыр. 
GAL.4.19	Сибынхэр, шъощ пае бзылъфыгъэу хъушъэн ихьагъэм сыфэд, Христос шъугухэм арылъ охъуфэ. 
GAL.4.20	Джы шъуадэжь сыщыӀагъэмэ, сымакъэ мэкъэ шъабэкӀэ зэблэсхъу сшӀоигъощтыгъ, сыда пӀомэ, шъосӀон сшӀэрэп.
GAL.4.21	КъысашъуӀу, шъо, цӀыфхэу Тэурат хабзэм ыӀэчӀэгъ чӀэтынхэу фаехэм, Тэурат хабзэм итхэр зэхэшъушӀыкӀхэрэба? 
GAL.4.22	Тхьэм игущыӀэ тхыгъэхэм арыт Ибрахьимэ къуитӀу зэриӀагъэр, зыр иунэӀут бзылъфыгъэмкӀэ
GAL.4.23	УнэӀут бзылъфыгъэм ыкъо къызэрыкӀо шӀыкӀэу къэхъугъ, ау ишъхьэгъусэ ыкъо Тхьэм Ибрахьимэ къызэригъэгугъагъэм тетэу къэхъугъ.
GAL.4.24	А Ӏофым зы гъэбылъыгъэ Ӏоф горэ къикӀэу хэлъ, сыда пӀомэ, а бзылъфыгъитӀур зэзэгъыныгъитӀум фэбгъэдэн плъэкӀыщт. УнэӀут бзылъфыгъэу Хьэджэр Синай къушъхьэм Тхьэм ежьыррэ пегъымбар Мусэрэ азыфагу щыдилъхьэгъэ зэзэгъыныгъэм фэд. А бзылъфыгъэм къыфэхъугъэхэр пщылӀыгъэх. 
GAL.4.25	Хьэджэр Арабие хэкум щыӀэ Синай къушъхьэм фэбгъэдэн плъэкӀыщт. А бзылъфыгъэр джырэ Ерусалими фэд. Сыда пӀомэ, Ерусалимрэ ащ дэс цӀыфхэмрэ пщылӀыпӀэм хэтых. 
GAL.4.26	Ау уашъом щыӀэ Ерусалим шъхьафит. Ар тэ зэкӀэми ны фэдэ къытфэхъу. 
GAL.4.27	Сыда пӀомэ, Тхьэм игущыӀэ тхыгъэхэм моущтэу арыт
GAL.4.27	«ГушӀо, о сабый къызхэмыкӀэу,
GAL.4.27	сабый къызфэмыхъугъэ бзылъфыгъ.
GAL.4.27	О, хъушъэн имыхьагъэр
GAL.4.27	Сыда пӀомэ, лӀы зиӀэм нахьи
GAL.4.27	лӀым ытӀупщыжьыгъэ бзылъфыгъэм
GAL.4.27	сабыеу иӀэхэр нахьыб».
GAL.4.28	Сшыхэр, Тхьэм Ибрахьимэ къызэригъэгугъагъэм пае, Исхьакъ Ибрахьимэ ибын зэрэхъугъэм фэдэу, тэри Тхьэм ибын тыхъугъ. 
GAL.4.29	Хьэджэр зыцӀэ бзылъфыгъэ унэӀутымкӀэ Ибрахьимэ къыфэхъугъэ ыкъо
GAL.4.30	Ау Тхьэм игущыӀэ тхыгъэхэм арытыр
GAL.4.30	«Мы унэӀут бзылъфыгъэмрэ ащ ыкъорэ ӀугъэкӀыжьых,
GAL.4.30	сыда пӀомэ, шъхьэгъусэ шъыпкъэм ыкъо
GAL.4.30	мылъкоу къыфэнэжьырэмкӀэ
GAL.4.30	унэӀут бзылъфыгъэм ыкъо Ӏахь иӀэщтэп».
GAL.4.31	Арышъ, сшыхэр, тыкъызтекӀыгъэр бзылъфыгъэ унэӀутэп, шъхьэгъусэ шъыпкъэр ары нахь.
GAL.5.1	Арышъ, шъхьафитыныгъэу Христос къышъуитыгъэм игъогу пытэу шъутетэу, джыри зэ пщылӀыныгъэм ибжь цӀыфхэм зытыряшъумыгъэлъхьажь.
GAL.5.2	Сэ, Паул, шъуасӀорэм шъукъедэӀу, цӀыфхэм сунэт зяжъугъэшӀымэ
GAL.5.3	Джыри сэ къэсэушыхьаты, хэтми сунэт зязгъэшӀырэм Тэурат хабзэм ит пстэури ыгъэцэкӀэн фае. 
GAL.5.4	Шъо Тэурат хабзэм итхэр жъугъэцэкӀэнхэм игъогукӀэ Тхьэм ежь дэжькӀэ шъыпкъагъэ шъуиӀэу шъузэрилъытэщтым ыуж шъуитмэ, Христос шъубгъодэкӀыгъ. Тхьэм ынэшӀуи къышъущимыфэжьэуи хъугъэ. 
GAL.5.5	Ау тэ шӀошъхъуныгъэ зэрэтиӀэм пае, Тхьэм ежь дэжькӀэ шъыпкъагъэ тиӀэу тызэрилъытэщтым тыпэплъэ. Тхьэм ы Псэ ЛъапӀи аущтэу зэрэхъущтым тыщегъэгугъы. 
GAL.5.6	Сыда пӀомэ, Христос Исус тыгухэм арылъмэ, сунэт ташӀыгъэми, тамышӀыгъэми арэп Ӏофыр зыдэщыӀэр. Ӏофыр зыдэщыӀэр тишӀошъхъуныгъэ шӀулъэгъу къызэрэхэкӀырэр ары.
GAL.5.7	Гъогу занкӀэм шъутетэу шӀоу шъурыкӀощтыгъ. Шъыпкъагъэм шъуримыгъэдэӀоу, хэта пэрыохъу къышъуфэхъугъэр? 
GAL.5.8	Аущтэу шъозгъэшӀагъэр Тхьэу зибынхэм ащыщ шъухъунэу къышъуаджэрэр арэп. 
GAL.5.9	«Тэджэпсыр макӀэми, тхьацур зэкӀэ егъэшӀоӀу». 
GAL.5.10	Зиусхьаныр тыгухэм зэрарылъым пае, Ӏофхэр сэ къызэрэзгурыӀохэрэм фэдэу, шъори къыжъугурыӀонхэм сыщэгугъы. Хэт щыщми шъузгъэгумэкӀырэм имысагъэ фэшъуашэр ыгъотыжьыщт. 
GAL.5.11	Сшыхэр, цӀыфхэр сунэт ашӀынхэ фаеу джыри ясэӀо зэпытмэ, (сэ язгъэӀугъэу аӀозэ, цӀыфхэм пцӀыкӀэ зэраӀорэм фэдэу), сыд пае цӀыфхэм джыри къин сагъэщэчыра? ЦӀыфхэр сунэт ашӀынхэ фаеу джыри язгъэӀу зэпытыгъэмэ, ащыгъум Христос къащым зэрэтелӀыхьагъэм икъэбар цӀыфхэм агу зэмыӀун зи къыхэнэжьыщтыгъэп. 
GAL.5.12	ШъузгъэгумэкӀыхэрэр ӀуагъэкӀыгъагъэхэмэ!
GAL.5.13	Сшыхэр, шъхьафитыныгъэ шъуиӀэнэу Тхьэр къышъоджагъ. Ау шъуишъхьафитыныгъэ шъуипсэкӀодышӀэ шэныжъ зыкӀэхъопсырэр шъушӀэнэу ушъхьагъу орэмыхъу. Ау шӀулъэгъумкӀэ зыр зым Ӏофтабгэ фэрэхъу. 
GAL.5.14	Сыда пӀомэ, Тэурат хабзэм ит пстэури мы унэшъо закъом
GAL.5.15	Ау шъузэцакъэу, шъузэрэшх зэпытмэ, шъузэрэгъэкӀодыжьыным шъуфэсакъ.
GAL.5.16	Арышъ, къышъосэӀо: Тхьэм ы Псэ ЛъапӀэ къызэрэжъугуригъаӀорэм тетэу шъузекӀу. Ащыгъум шъуипсэкӀодышӀэ шэныжъ зыкӀэхъопсырэр жъугъэцэкӀэщтэп. 
GAL.5.17	ЦӀыфым ипсэкӀодышӀэ шэныжъ зыфаер Тхьэм ы Псэ ЛъапӀэ зыфаем пэуцу. Тхьэм ы Псэ ЛъапӀэ зыфаери цӀыфым ипсэкӀодышӀэ шэныжъ зыфаем пэуцужьы. Шъузыфаер шъумыгъэцэкӀэшъунэу ахэр зэпэуцужьых. 
GAL.5.18	Ау Тхьэм ы Псэ ЛъапӀэ къызэрэжъугуригъаӀорэм тетэу шъузекӀомэ, Тэурат хабзэм ыӀэчӀэгъ шъучӀэтыжьыщтэп.
GAL.5.19	ЦӀыфым ипсэкӀодышӀэ шэныжъ Ӏэягъэу къыхэкӀыхэрэр нафэх. Мыхэр арых: зинэ шӀэныр, гумыкъэбзагъэр, мыхъо-мышӀэ псэукӀэр, 
GAL.5.20	тхьэ нэпцӀхэр гъэлъэпӀэгъэнхэр, ушхъухьаныр, зэпыиныр, зэщыхьаныр, шъугъоныр, губжыныр, цӀыфым ежь ышъхьэ нэмыкӀ шӀу ымылъэгъуныр, зэмызэгъыныр, куп-купэу зэхэкӀыныр, 
GAL.5.21	зэрэуджэгъуныр, цӀыф укӀыныр, утэшъоныр, шъхьарытӀупщэу ешхэ-ешъошхо шӀыныр, ащ фэдэ нэмыкӀ Ӏофхэри. Ыпэм къызэрэшъосӀуагъэм фэдэу джыри шъосэӀожьы, ащ фэдэхэр зышӀэхэрэм Тхьэм и ТетыгъошхокӀэ Ӏахь къалъыӀэсыщтэп.
GAL.5.22	Ау шӀугъэу Тхьэм ы Псэ ЛъапӀэ дэжь къикӀыхэрэр мыхэр арых: шӀулъэгъур, гушӀуагъор, гупсэфыр, щэӀагъэр, шӀугъэр, гукӀэгъур, шӀошъхъуныгъэр, 
GAL.5.23	гушъэбагъэр, зыщыӀэныр. Мы Ӏофхэм къапэуцужьырэ хабзэ зи щыӀэп. 
GAL.5.24	Христос зыгу илъ цӀыфхэм япсэкӀодышӀэ шэныжъи, шӀу алъэгъугъэ бзэджагъэхэри, яхъопсэ мыхъунхэри къащым тыраӀулӀагъэхэм фэд. 
GAL.5.25	Тхьэм ы Псэ ЛъапӀэ илъэкӀыкӀэ тэпсэушъ, ащ къызэрэдгуригъаӀорэм тетэу тызекӀон фае. 
GAL.5.26	ТызышӀошӀыжьэу, тызэрэгъэгубжэу, тызэшъугъоу тырэмыпсэу.
GAL.6.1	Сшыхэр, цӀыф горэм псэкӀод ышӀэмэ, шъо Тхьэм ы Псэ ЛъапӀэ зыгу илъхэм, гушъэбагъэкӀэ ар гъогу тэрэзым къытежъугъэхьажь. Ау псэкӀодшӀэным зыдешъумыгъэхьыхыным шъуфэсакъ. 
GAL.6.2	Зым ихьылъэ адрэм ерэӀэт. Аущтэу шъушӀымэ, Христос иунашъо жъугъэцэкӀагъэу мэхъу. 
GAL.6.3	Зыгорэ цӀыкӀуми, инэу зелъытэжьмэ, ышъхьэ егъэпцӀэжьы. 
GAL.6.4	Хэти ежь иӀоф зытетыр ерэгъэунэф. А Ӏофыр дэгъумэ, нэмыкӀ цӀыфым иӀоф емыплъэу ежь иӀоф зытетым рыпэгэн ылъэкӀыщт, 
GAL.6.5	сыда пӀомэ, хэти ихьылъэ ежь ыпшъэ илъ.
GAL.6.6	Тхьэм игущыӀэхэр зэзгъашӀэрэм шӀоу иӀэ пстэуми щыщ езгъашӀэрэм иӀахьэу рерэт.
GAL.6.7	ЗышъумыгъэпцӀэжь. Тхьэм ыдэщтэп ежь жъугъэпцӀэныр. ЦӀыфым хьасэм чылапхъэ зэрэхилъхьэрэм фэдэу лэжьыгъэр ыгъотыжьыщт. 
GAL.6.8	ЦӀыфэу зипсэкӀодышӀэ шэныжъ ихьасэ чылапхъэ хэзылъхьэрэм кӀодыныгъэр ыгъотыжьыщт. Ау Тхьэм ы Псэ ЛъапӀэ ихьасэ чылапхъэ хэзылъхьэрэм мыкӀодыжьын щыӀэныгъэ ыгъотыжьыщт. 
GAL.6.9	Темызэщэу шӀу тшӀэным тыпыжъугъэлъ зэпыт. Темызэщэу тыпылъмэ, игъо къызыскӀэ, шӀугъэ дгъотыжьыщт. 
GAL.6.10	Арышъ, игъо тифэрэм къэс, цӀыф пстэуми шӀу афэтэжъугъашӀ, зэкӀэмэ апэу шӀошъхъуныгъэ зиӀэхэм яунагъо щыщхэр ары шӀу зыфэтшӀэн фаехэр.
GAL.6.11	Сэ сӀэкӀэ къышъуфэстхыгъэ хьарыфышхохэм шъуяплъ. 
GAL.6.12	Дунаим ицӀыфмэ ящытхъу фэе цӀыфхэр ары сунэт зяжъугъэшӀынэу шъуезгъэзхэу пылъхэр. Аущтэу зыфашӀэрэ закъор Христос икъащ пае ежьхэм къин зэрамыгъэщэчыныр ары. 
GAL.6.13	ЦӀыфхэу сунэт ашӀыгъэ дэдэхэми Тэурат хабзэм итхэр агъэцакӀэхэрэп, ау сунэт шъуашӀынхэу шъуауж итых, сунэт шъузэрашӀыгъэмкӀэ зыщытхъужьынхэм пае. 
GAL.6.14	Ау ти Зиусхьанэу Исус Христос икъащ нэмыкӀ сыщытхъужьынэу сыфаеп. Исус къащым зэрэтелӀыхьагъэм пае, мы дунаим иӀофхэм пкӀэ зи ямыӀэжьэу, садэжькӀэ ахэр къащым тыраӀулӀагъэхэм фэд, сэри мы дунаим иӀофхэм адэжькӀэ цӀыфхэм къащым сытыраӀулӀагъэм фэд. 
GAL.6.15	Сунэт ташӀыгъэми тамышӀыгъэми, арэп Ӏофыр зыдэщыӀэр. Ӏофыр зыдэщыӀэр икӀэрыкӀэу тыкъалъфыжьыгъэ тыхъуныр ары. 
GAL.6.16	Мы унашъом тет цӀыф пстэумрэ Тхьэм иизраиль цӀыфхэмрэ Тхьэм гупсэф къарерэт, гукӀэгъуи къаферэшӀ. 
GAL.6.17	Аужыпкъэм зыми серэмыгъэгумэкӀ, сыда пӀомэ, уӀэгъэ тыркъохэр сэ спкъы зыкӀытелъхэр Исус сызэрэфэлажьэрэр ары.
GAL.6.18	Сшыхэр, ти Зиусхьан Исус Христос ынэшӀу шъугухэм къащерэф. Амин.
EPH.1.1	Сэ сы Паул. Тхьэм шӀоигъуагъэти, Исус Христос иапостол сыхъугъ. Шъо, Тхьэм ицӀыф лъапӀэхэу Ефес къалэм
EPH.1.2	Тхьэу тя Тэ лъапӀэрэ Зиусхьан Исус Христосрэ анэшӀу къышъущарэфи, гупсэф къышъуарэт.
EPH.1.3	Тхьэу ти Зиусхьанэу Исус Христос я Тэ щытхъушхор ий. Христос тыгухэм зэрарылъым пае, уашъом епхыгъэу, лъэныкъо пстэумкӀи гурэ псэрэкӀэ Тхьэм ынэшӀу къытщифагъ. 
EPH.1.4	Сыда пӀомэ, Тхьэм дунаир къыгъэхъуным ыпэкӀэ, Христос тыгухэм зэрарылъымкӀэ ежь ибынхэм ащыщ тыхъунэу тыкъыхихыгъ, тыгухэр къабзэхэу, лажьэ зи тимыӀэу, шӀулъэгъу тыгухэм арылъэу ежь ыпашъхьэ тыщыпсэуным пае. 
EPH.1.5	Исус Христос къыпкъырыкӀэу, Тхьэм ежь ибынхэм ащыщ тыхъунэу бэшӀагъэу тигъэнэфагъ, игъоу зэрилъытагъэм, ыгу хэлъыгъэм тетэу. 
EPH.1.6	Аущтэу зыкӀишӀагъэр ищытхъушхо тетэу ынэшӀу къызэрэтщифагъэм пае, тэ щытхъу фэтшӀыныр ары. Сыда пӀомэ, ежь ы Къоу шӀу ылъэгъурэм къыпкъырыкӀэу Тхьэм инэу ынэшӀу къытщифагъ. 
EPH.1.7	Христос ылъэу къащым щыкӀэкӀыгъэмкӀэ гукӀэгъушхо ыкӀи шӀугъэшхо къытфэзышӀэрэ Тхьэм тэ тшъхьэ ыщэфыжьыгъ, типсэкӀодхэри къытфигъэгъугъ. 
EPH.1.8	АкъылышӀуагъэ пстэумрэ гурыӀоныгъэ пстэумрэ хэлъэу 
EPH.1.9	игухэлъ шъэфэу Христос ригъэгъэцэкӀэнэу ухэсыгъэр игъоу зэрилъытагъэм тетэу Тхьэм къыдгуригъэӀуагъ. 
EPH.1.10	Тхьэм игухэлъэу игъо къызыскӀэ ыгъэцэкӀэщтыр, уашъохэми чӀылъэми ащыӀэр зэкӀэ зы ышӀыхэзэ, Христос итетыгъо ыӀэчӀэгъ чӀигъэуцоныр ары.
EPH.1.11	Христос тыгухэм зэрарылъым пае, Тхьэм тэри ӀахьышӀур къытфигъэшъошагъ. Тхьэм гухэлъэу ыухэсыгъэм тетэу, а ӀахьышӀур къытлъыӀэсынэу бэшӀагъэу ыгъэнэфагъ. Ежьыр ары игухэлърэ ишӀоигъоныгъэрэ атетэу Ӏоф пстэури зыгъэцакӀэрэр. 
EPH.1.12	Тхьэм аущтэу зыкӀишӀагъэр тэ апэрэхэу Христос щыгугъыхэу, пэплъагъэхэм Тхьэм илъытэныгъэшхо щытхъу фэтшӀыныр ары. 
EPH.1.13	Шъо шъугухэми Христос арылъ хъугъэ. Христос шъугухэм арылъ зыхъугъэр шъыпкъагъэм ехьылӀэгъэ къэбарэу, шъумыкӀодэу шъукъэзгъэнэжьырэ къэбарышӀур зызэхэшъухыгъэр ары. ХристоскӀэ шӀошъхъуныгъэ шъуиӀэ зэхъум, Тхьэм ежь ы Псэ ЛъапӀэу тыкъызэригъэгугъагъэр мыхъурым фэдэу шъугухэм къарилъхьагъ. 
EPH.1.14	Тэ, Тхьэм ицӀыфхэм, тшъхьэхэр ыщэфыжьыхэфэ, ӀахьышӀур къызэрэтлъигъэӀэсыщтымкӀэ Тхьэм ы Псэ ЛъапӀэ тишэсы
EPH.1.15	Арышъ, Зиусхьан Исус шӀошъхъуныгъэу фышъуиӀэмрэ шӀулъэгъоу Тхьэм ицӀыф лъапӀэхэм афышъуиӀэмрэ якъэбар зызэхэсхыгъэм щегъэжьагъэу, 
EPH.1.16	Тхьэм селъэӀу зыхъукӀэ, шъуигугъу сэшӀы, шъощ паий Тхьэм щытхъу фэсэшӀ зэпыт. 
EPH.1.17	Ти Зиусхьан Исус Христос и Тхьэу, щытхъушхо зиӀэ Ты лъапӀэм сызэрелъэӀурэр, шъо ежь нахьышӀоу шъушӀэным пае, ежь ы Псэ ЛъапӀэу акъылышӀу тиӀэ зыгъэхъурэри, Тхьэр зыфэдэр къытфэзгъэнафэрэри шъугухэм къарилъхьаныр ары. 
EPH.1.18	Шъугухэр къыгъэплъэжьынхэуи Тхьэм селъэӀу. Ащ фэдэу сызфелъэӀурэр гугъапӀэу Тхьэр къызфышъоджагъэр шъушӀэныр ары, ицӀыф лъапӀэхэм тырягъусэу щытхъушхо зиӀэ Ӏахьышхоу къытлъигъэӀэсырэри 
EPH.1.19	шъушӀэныр ары, тэ, шӀошъхъуныгъэ зиӀэхэм, тыгухэм арылъэу, Тхьэм илъэкӀышхоу гъунэ зимыӀэри шъушӀэныр ары. 
EPH.1.20	А лъэкӀышхор зыфэдэр лъэкӀышхоу Тхьэм Христос лӀагъэхэм къызэрахигъэтэджыкӀыжьэу, иджабгъукӀэ уашъом зэрыщызыгуигъэтӀысхьагъэр ары. 
EPH.1.21	Ӏэшъхьэтетхэми, тетыгъо зиӀэ пстэуми, кӀочӀэшхо пстэуми, пэщэ пстэуми, мы дунаим имызакъоу къэкӀощт дунаими зигугъу щашӀырэ цӀэ пстэуми Тхьэм Христос апшъэ ышӀыгъ. 
EPH.1.22	ЩыӀэ пстэури Христос ылъэгу чӀэгъ чӀигъэуцуи, зэкӀэми апшъэ щыӀэнэуи, чылыс зэӀукӀэм ышъхьэнэуи ыгъэнэфагъ Тхьэм. 
EPH.1.23	Чылыс зэӀукӀэр – Христос ыпкъ. Христосэу тыдэкӀи щыӀэ пстэуми щыкӀагъэ зи ямыӀэу, икъугъэу зыгъэхъурэр икъугъэу чылыс зэӀукӀэм хэлъ.
EPH.2.1	Шъуибзэджагъэрэ шъуипсэкӀодхэмрэ къахэкӀыкӀэ, лӀагъэхэм шъуафэдагъ. 
EPH.2.2	А Ӏофхэм ягъогу шъурыкӀощтыгъ. Мы дунаим ихэбзэжъ Ӏае шъутетэу, жьыбгъэм тетыгъо щызиӀэ Ӏэшъхьэтетэу, джынапцӀэу
EPH.2.3	Тэ пстэури а цӀыфхэм тахэтэу, типсэкӀодышӀэ шэныжъ зыкӀэхъопсыщтыгъэ Ӏоф мыхъунхэм атетэу тыпсэущтыгъ. ТипсэкӀодышӀэ шэныжърэ тигупшысэхэмрэ зыкӀэхъопсыщтыгъэ Ӏофхэр дгъэцакӀэщтыгъэх. Тишэныжъ уеплъымэ, нэмыкӀ цӀыфхэм тафэдэу, тэри Тхьэм игубж ыӀэчӀэгъ тычӀэтыгъ. 
EPH.2.4+EPH.2.5	ТипсэкӀодхэм къахэкӀыкӀэ лӀагъэхэм тафэдагъэ пэтми, Тхьэу гукӀэгъушхо зиӀэм шӀулъэгъоу къытфыриӀэм пае, Христос тыригъусэу тыкъыгъэпсэужьыгъ. Тхьэм ынэшӀу щыфэныгъэкӀэ тымыкӀодэу тыкъыгъэнэжьыгъ. 
EPH.2.6	Христос тыгухэм зэрарылъым пае, ащ тыригъусэу Тхьэм тыкъыгъэтэджыжьыгъ, ащ тыригъусэуи уашъом тӀысыпӀэ къыщытитыгъ. 
EPH.2.7	Тхьэм аущтэу зыкӀишӀагъэр Христос Исус къыпкъырыкӀэу шӀугъэу къытфишӀагъэмкӀэ ежь ынэшӀу щыфэныгъэшхоу гъунэ зимыӀэр къэкӀощт лъэхъанхэм яцӀыфхэми аригъэлъэгъуныр ары. 
EPH.2.8	Тхьэм ынэшӀу щыфэныгъэкӀэ шъумыкӀодэу шъукъыгъэнэжьыгъ, шӀошъхъуныгъэ шъуиӀэ зэрэхъугъэм пае. Ар къызпкъырыкӀыгъэр шъорэп, ар Тхьэм итын нахь. 
EPH.2.9	ШӀу зэрэтшӀагъэр арэп тымыкӀодэу Тхьэм тыкъызкӀигъэнэжьырэр. ЦӀыфыр зыщымытхъужьыным пае, Тхьэм а Ӏофыр аущтэу ыгъэпсыгъ. 
EPH.2.10	Сыда пӀомэ, тыкъэзгъэхъурэр Тхьэр ары. Тхьэм тыкъыгъэхъугъ Христос тыгухэм зэрарылъымкӀэ, ӀофышӀухэу Тхьэм къытфигъэпсыгъагъэхэр дгъэцэкӀэнхэм пае.
EPH.2.11	Арышъ, шъо, хымэ лъэпкъэу къалъфыгъэхэр, шъукъэдаӀу. Сунэт ашӀыгъэхэр (ӀэкӀэ сунэт ашӀыгъэхэр ары зыфасӀохэрэр) шъо, «сунэт амышӀыгъэхэкӀэ» заджэхэрэм, мыр шъугу къэжъугъэкӀыжьын фае: 
EPH.2.12	пасэм Христос шъугухэм арымылъэу шъупсэущтыгъ. Израиль лъэпкъым шъущымыщэу, Тхьэм а лъэпкъыр къызэригъэгугъэгъэ Ӏофхэм атет зэзэгъыныгъэхэмкӀэ
EPH.2.13	Ау джы, Христос шъугухэм арылъ зэрэхъугъэм пае, шъо, зэгорэм Тхьэм пэчыжьагъэхэр, Христос ылъэу къащым щыкӀэкӀыгъэмкӀэ джы Тхьэм пэгъунэгъу шъухъугъ. 
EPH.2.14	Сыда пӀомэ, ежь Христос ары тызэзгъэшӀужьыгъэр. Ежьыр ары итӀур
EPH.2.15	Унашъохэмрэ хабзэхэмрэ зэрыт Тэурат хабзэр лъэныкъокӀэ ригъэзэкӀыгъ. Христос аущтэу зыкӀишӀыгъэр цӀыфхэр ежь зэригъэшӀужьыныр, а лъэпкъитӀур зы лъэпкъ ыгъэхъуныр арых, 
EPH.2.16	зэпыиныгъэри къащым щигъэкӀодэу, итӀур зыпкъ хъугъэу, Христос къащым зэрэтелӀыхьагъэмкӀэ ахэр Тхьэм ригъэшӀужьынхэр ары. 
EPH.2.17	Христос къакӀуи, шъо, Тхьэм пэчыжьэгъэ цӀыфхэми, пэгъунэгъугъэ цӀыфхэми, зэшӀужьыным икъэбар къышъуигъэӀугъ. 
EPH.2.18	Сыда пӀомэ, Христос Ӏофэу ышӀагъэм пае, а Псэ ЛъапӀэр тыгухэм арылъэу, титӀуи Ты лъапӀэм пэгъунэгъу тыхъун тэлъэкӀы.
EPH.2.19	Арышъ, шъухымэжьэп, шъухэхэсыжьэп, ау Тхьэм ицӀыф лъапӀэхэм ащыщ шъухъугъ, Тхьэм иунагъо щыщи шъухъугъ. 
EPH.2.20	Апостолхэмрэ пегъымбархэмрэ
EPH.2.21	Зиусхьан Исус ары унэр зэкӀэри зэтезгъэуцорэр, ежьыри а унэм зэрэщыӀэм пае, Тхьэм иунэшхо лъапӀэ хъунэу хэхъо. 
EPH.2.22	Шъо Христос шъугухэм арылъэу мыжъохэм шъуафэдэу, Тхьэм ы Псэ ЛъапӀэ зэрыс унэм Христос шъори шъухегъэуцо.
EPH.3.1	Ащ пае, сэ, Паул, Христос Исус сыфэлажьэу, шъо хымэ лъэпкъхэм къэбарышӀур къызэрэшъозгъэӀурэм пае, хьапсым сычӀадзагъэу сычӀэс.
EPH.3.2	Тхьэм ынэшӀу щыфэныгъэкӀэ Ӏоф къышъуфэсшӀэнэу спшъэ къызэрэрилъхьагъэм икъэбар зэхэшъухыгъэн фае.
EPH.3.3	Тхьэм игухэлъ шъэф къысфигъэнафи, сигъэшӀагъэ, кӀэкӀэу къызэрэшъуфэстхыгъэм фэдэу. 
EPH.3.4	Мы тхылъым шъузеджэкӀэ, Христос ехьылӀэгъэ шъэфым зэхэшӀыкӀэу фысиӀэм гу лъышъутэн шъулъэкӀыщт. 
EPH.3.5	А шъэфыр Тхьэм ы Псэ ЛъапӀэ мы уахътэм апостол лъапӀэхэмрэ пегъымбар лъапӀэхэмрэ зэрафигъэнэфагъэм фэдэу, ыпэрэ лӀэшӀэгъухэм ащыпсэущтыгъэ цӀыфхэм Тхьэм аригъэшӀэгъагъэп. 
EPH.3.6	А шъэфыр мыры: Христос Исус хымэ лъэпкъхэм агухэм арылъ хъоу, къэбарышӀур зэрадэрэмкӀэ Тхьэм израиль лъэпкъым ӀахьышӀоу фигъэшъуашэрэр ахэми къалъегъэӀэсы; а лъэпкъхэри Израиль игъусэхэу зы пкъым щыщых, Тхьэм израиль лъэпкъыр ӀофышӀухэу къызэригъэгугъагъэхэм ахэми яӀахь ахэлъ.
EPH.3.7	Тхьэм лъэкӀэу къысхилъхьагъэм тетэу, мы Ӏофыр згъэцэкӀэнэу ынэшӀу щыфэныгъэкӀэ тынэу къызэрэситыгъэмкӀэ, мы къэбарышӀум сыфэлэжьэнэу сигъэнэфагъ. 
EPH.3.8	Тхьэм ицӀыф лъапӀэхэм санахь цӀыкӀуми, Тхьэм ынэшӀу щыфэныгъэкӀэ мы Ӏофыр спшъэ къырилъхьагъ: Христос хэлъ баиныгъэшхоу зыми ымыгъэунэфышъущтым икъэбар хымэ лъэпкъхэм язгъэӀунри, 
EPH.3.9	Тхьэм игухэлъ шъэф цӀыф пстэуми нафэ афэсшӀынри ары. БлэкӀыгъэ лъэхъанхэм ащегъэжьагъэу а гухэлъ шъэфыр Тхьэу зэкӀэ къэзгъэхъугъэм аригъэшӀэгъагъэп. 
EPH.3.10	Тхьэм аущтэу зыкӀишӀагъэр чылыс зэӀукӀэмкӀэ иакъылышӀогъэ зэмылӀэужыгъом икъэбар ошъо лъэныкъом щыӀэ Ӏэшъхьэтетхэми, тетыгъо зиӀэхэми джырэ уахътэм щаригъэшӀэныр ары. 
EPH.3.11	МыкӀодыжьын гухэлъэу иӀэм тетэу Тхьэм а Ӏофыр ыгъэцэкӀагъ – ти Зиусхьан Христос Исус иӀэмыркӀэ. 
EPH.3.12	Христос тыгухэм арылъэу, ежьыркӀэ шӀошъхъуныгъэ зэрэтиӀэм пае, тыгушхоу, ежь тыщыгугъэу Тхьэм пэблагъэ тыхъун тэлъэкӀы. 
EPH.3.13	Арышъ, шъо сишӀуагъэ шъозгъэкӀынэу къин зэрэсщэчырэм пае, шъугу шъумыгъэкӀодынэу сышъолъэӀу. А къинэу сэ сщэчырэм шъоркӀэ щытхъу хэлъ.
EPH.3.14	Арышъ, Ты ЛъапӀэм ыпашъхьэ лъэгонджэмышъхьэкӀэ сетӀысхьэ. 
EPH.3.15	Уашъоми чӀылъэми ащыӀэу, сыдрэ унагъоу зыфаӀорэми ыцӀэ къызхэкӀырэр ежьыр ары. 
EPH.3.16	Тхьэм сызэрелъэӀурэр мыры: ищытхъушхо тетэу, ежь ы Псэ ЛъапӀэкӀэ шъугухэмкӀэ кӀуачӀэ шъуигъэгъотыныр, 
EPH.3.17	шъушӀошъ зэрэхъугъэмкӀэ Христос шъугухэм арылъыныр, 
EPH.3.18	шъулъапсэхэр шӀулъэгъум хэлъхэу, ащ шъутетэу, Тхьэм ицӀыф лъэпӀэ пстэуми шъурягъусэу, Христос ишӀулъэгъу ишъомбгъуагъи, икӀыхьагъи, икууагъи, илъэгагъи къыжъугурыӀонхэм пае, лъэкӀ шъуиӀэныр, 
EPH.3.19	а шӀулъэгъоу шӀэныгъэ пстэури зынэмысырэр шъушӀэныр арых, Тхьэм ишэн зэкӀэ шъухэлъыным пае.
EPH.3.20	Тхьэм щытхъушхор ий. Ежь илъэкӀэу къытхэлъымкӀэ Ӏофэу тызэрелъэӀущтхэмрэ тызэгупшысэщтхэмрэ анахьи, егъэлыягъэу нахьыбэ ышӀэн елъэкӀы. 
EPH.3.21	Тэ Христос Исус зыгухэм арылъэу, чылыс зэӀукӀэм щыщхэм мыкӀодыжьын лъэхъанэу къэкӀощтхэмкӀи лӀэшӀэгъоу къэкӀощтхэмкӀи щытхъушхор Тхьэм фэтэжъугъэшӀ. Амин.
EPH.4.1	Сэ Зиусхьаным сызэрэфэлажьэрэм пае, хьапсым сычӀадзагъэу сычӀэсэу сышъолъэӀу: псэукӀэу шъуиӀэнэу Тхьэр къызфышъоджагъэм тетэу шъузекӀу. 
EPH.4.2	Мыпэгэныгъэри, гушъэбагъэри, щэӀагъэри шъугухэм арыжъугъэлъ, шӀулъэгъукӀэ зым зыр ерэщыӀ. 
EPH.4.3	Зы пкъэу шъущытынэу Тхьэм ы Псэ ЛъапӀэ шъуигъэгъотырэр зэзэгъыныгъэу шъузэзыпхырэмкӀэ зэрэшъуухъумэным ыуж шъуит. 
EPH.4.4	Пкъэу тызщыщыр зы, Тхьэм ы Псэ ЛъапӀи зы, Ӏофэу тызщыгугъэу тызпаплъэу, Тхьэр къызфышъоджагъэри зы. 
EPH.4.5	Зиусхьаныри зы, шӀошъхъуныгъэри зы, тызкӀаумэхъырэри зы. 
EPH.4.6	Тхьэу цӀыф пстэуми я Тэ лъапӀи зы. Ащ цӀыф пстэуми тетыгъо афыриӀ, зэкӀэмкӀи Ӏоф ешӀэ, тэ зэкӀэми ар тыгухэм арылъ.
EPH.4.7	Тэ тщыщэу хэти Христос ынэшӀу къыщифагъ, хэти тынэу къыритынэу зэрэфигъэшъошагъэм тетэу. 
EPH.4.8	Джары Тхьэм игущыӀэ тхыгъэхэм зыкӀарытыр: «ЫпшъэкӀэ зыдэкӀоежьым, гъэрхэри игъусэхэу
EPH.4.8	зыдыдищэягъэх, цӀыфхэми тынхэр аритыгъ».
EPH.4.9	(«ЫпшъэкӀэ дэкӀоежьыгъ» зыфиӀорэ гущыӀэхэм къарыкӀырэр ыпэкӀэ чӀылъэм ыхэ дэдэм нэс зэрехыгъэр ары. 
EPH.4.10	Ыхэ дэдэм нэс ехыгъэ дэдэр ары ошъо пстэуми анахьи нахь лъагэу дэкӀоежьыгъэр, щыӀэ пстэуми щыкӀагъэ зи ямыӀэу, икъугъэу ыгъэхъуным пае.) 
EPH.4.11	Христос цӀыфхэм тынхэр зэраритыгъэр мары: ежь цӀыф заулэ апостолхэу ыгъэнэфагъ, нэмыкӀхэри пегъымбархэу
EPH.4.12	Тхьэм ахэр зыкӀигъэнэфагъэхэр ицӀыф лъапӀэхэр ежь фэлэжьэнхэу аригъэлъэкӀынри, Христос ыпкъ щыщхэм гурэ псэрэкӀэ нахь лъэкӀ аригъэгъотынри ары. 
EPH.4.13	Аущтэу тэ зэкӀэ Тхьэм ы КъокӀэ шӀошъхъуныгъэ тиӀэу, ари тшӀэу, зы тыхъущт, Христос зишъыпкъагъэ щыкӀагъэ зи зимыӀэ зэрэцӀыф икъугъэм фэдэу, тэри зишъыпкъагъэ щыкӀагъэ зимыӀэ цӀыф икъугъэ тыхъущт.
EPH.4.14	ЕтӀанэ тысабыижьыщтэп, хыорхэм адыкӀэ мыдыкӀэ тызэрамыдзэжьэу, цӀыфхэм адрэ цӀыфхэр дин Ӏофхэу зыфагъасэхэрэм яжьыбгъэ пстэуми тызэридзэжьыщтэп. ЦӀыфхэу адрэ цӀыфхэр дахьыхынхэмкӀэ фэӀазэхэм ятхьагъэпцӀыгъэ тыкъыфэнэжьыщтэп. 
EPH.4.15	Аущтэу мыхъоу, шӀулъэгъур тыгухэм арылъэу, шъыпкъагъэр къатӀозэ, сыд фэдэ лъэныкъокӀи Христос тыфэдэнэу тхэхъощт. Ежьыр ары шъхьэр. 
EPH.4.16	Ежь Христос ары пкъым кӀуачӀэ езгъэгъотырэри, пкъыр зэзыпхырэ щыӀэ пстэумкӀэ пкъыр зэкӀэ зэхэзгъэуцорэри, зэкӀэзыубытэрэри. Аущтэу пкъым щыщэу сыдрэ Ӏахьыр зэрэлэжьэн фаем фэдэу зылажьэкӀэ, пкъым хэхъо, шӀулъэгъуныгъэкӀи нахь кӀуачӀэ егъоты.
EPH.4.17	Зиусхьаным ыцӀэкӀэ лъэшэу къышъуфэсэгъэпытэ: хымэ лъэпкъхэм яшъхьэнэкӀыгъэкӀэ зэрэзекӀохэрэм фэдэу шъумызекӀу. 
EPH.4.18	ЯзэхэшӀыкӀ шӀункӀы, ягуркъагъэ
EPH.4.19	Агухэм гулъытэ зи ямыӀэу, мыхъо-мышӀэ псэукӀэм зыратыгъ, загъэшхэкӀыни амылъэкӀэу, сыд щыщырэ гумыкъэбзагъэм хэтых.
EPH.4.20	Ау Христос икъэбар шъозгъэшӀэгъэ цӀыфхэм аущтэу шъузекӀонэу шъуагъэшӀагъэп. 
EPH.4.21	Сыда пӀомэ, Христос икъэбар шъо зэхэшъухыгъ, ежьыри шъугухэм арылъэу, ежь хэлъ шъыпкъагъэр зэжъугъэшӀагъ. 
EPH.4.22	ШъуипсэукӀэжъ щыщ шъуишэныжъ бзаджэр хэшъунэжьын зэрэфаер зэжъугъэшӀагъ. Сыда пӀомэ, шъуишэныжъ бзаджэ ихъопсэ мыхъунхэу шъукъэзгъапцӀэхэрэмкӀэ шъуигъэкӀод пэтыгъ. 
EPH.4.23	Шъугухэм арылъи шъуигупшысакӀи Тхьэм зэрежъугъэхъокӀын зэрэфаери зэжъугъэшӀагъэ. 
EPH.4.24	Шъыпкъагъэрэ гукъэбзагъэрэ шъыпкъэу шъуиӀэнэуи, ежь шъуфэдэнэуи, Тхьэм шъукъыгъэхъужьыгъэу, шэныкӀэшӀур шъуашэу зэшъущэкӀын зэрэфаери зэжъугъэшӀагъэ.
EPH.4.25	Арышъ, пцӀыусыныр хэшъунэжьи, хэти игъунэгъу шъыпкъэр рерэӀу, сыда пӀомэ, тэ зэкӀэри зы пкъы закъом тыщыщ. 
EPH.4.26	Шъугубжыми, псэкӀод шъумышӀэ. Шъугубжыгъэу, тыгъэр къошъумыгъэхьажь. 
EPH.4.27	Шэйтаным гъогу ешъумыт. 
EPH.4.28	ТыгъуакӀор орэмытыгъожь, ау орэлажьи, ыӀэхэмкӀэ шӀу ерэшӀ, щыкӀагъэ зиӀэхэм афигощын иӀэным пае.
EPH.4.29	ГущыӀэ емыкӀухэр шъужэхэм къадэшъумыгъэкӀ, ау адрэ цӀыфхэм зэрящыкӀагъэм фэшъуашэу, гурэ псэрэкӀэ нахь лъэкӀ яжъугъэгъотызэ, гущыӀэшӀухэр шъужэхэм къадэжъугъэкӀых нахь, цӀыфхэу зэхэзыххэрэм шъуишӀуагъэ яжъугъэкӀыным пае. 
EPH.4.30	Тхьэм ы Псэ ЛъапӀэ ыгу хэшъумыгъэкӀ. Тхьэм шъушъхьэхэр зищэфыжьыщт мафэм
EPH.4.31	Сыд фэдэ гужъри, къызэкӀэплъыхьанри, губжыни, куо-хьауни, цӀыфхэм ӀаекӀэ атегущыӀэни, сыд щыщырэ бзэджагъи хэшъунэжьых. 
EPH.4.32	Зыр зым шӀу фэрэхъу, гукӀэгъу зэфэшъушӀ, зэфэжъугъэгъу, Тхьэм Христос ихьатыркӀэ шъо къызэрэшъуфигъэгъугъэм фэдэу.
EPH.5.1	Тхьэм шӀу шъуилъэгъоу шъузэрибынхэм пае, ежь илъэужхэм шъуарыкӀу. 
EPH.5.2	Христос шӀу тилъэгъуи, мэ ӀэшӀу зыпихырэ тынэуи Тхьэм ыгу зэӀурэ къурмэныпхъэуи тэщ пае ыпсэ зэритыгъэм фэдэу, шӀулъэгъу шъугухэм арылъэу шъузекӀу.
EPH.5.3	Ау Тхьэм ицӀыф лъапӀэхэм зэряфэшъуашэм фэдэу, зинэ шӀэным е сыд щыщ гумыкъэбзагъэм е нэйпсыягъэм ягугъу шъушӀы хъущтэп. 
EPH.5.4	ЕмыкӀу гущыӀэныр, делэгъэ гущыӀэныр, мыхъун сэмэркъэуныр шъо къышъуфэшъуашэп, Тхьэм ищытхъу шъушӀын фае нахь. 
EPH.5.5	Сыда пӀомэ, мы Ӏофыр зэжъугъашӀэ: зинэ зышӀэрэ цӀыфым е зыгу мыкъэбзэ цӀыфым е нэйпсые цӀыфым – ащ фэдэ цӀыфым тхьэ нэпцӀыр ыгъэлъапӀэу мэхъу – Христосрэ Тхьэмрэ я ТетыгъошхокӀэ Ӏахь къылъыӀэсыщтэп. 
EPH.5.6	ГущыӀэ мыщыухэмкӀэ зыми зыкъешъумыгъэгъапцӀ, сыда пӀомэ, ащ фэдэ Ӏофхэм апае Тхьэм емыдэӀухэрэм игубж къалъигъэӀэсыщт. 
EPH.5.7	Арышъ, ащ фэдэ цӀыфхэм гъусэ шъуафэмыхъу.
EPH.5.8	Сыда пӀомэ, зэгорэм шъушӀункӀыгъ, ау джы Зиусхьаныр шъугухэм зэрарылъым пае, нэфынэ шъухъугъ. Нэфынэм ибынхэр зекӀонхэ зэрэфаем фэдэу шъузекӀу, 
EPH.5.9	сыда пӀомэ, нэфынэм шӀугъэу къыхэкӀырэр шӀугъэ пстэури, зэфэныгъэ пстэури, шъыпкъэгъэ пстэури ары. 
EPH.5.10	Зиусхьаным Ӏофхэу игъоу ылъытэхэрэр жъугъэунэфых, зэжъугъашӀэх. 
EPH.5.11	ПкӀэ зимыӀэ шӀункӀ Ӏофхэм шъуиӀоф ахэшъумылъхь, ау а Ӏофхэр зыфэдэхэр къыхэжъугъэщых. 
EPH.5.12	Сыда пӀомэ, Ӏофхэу шъэфэу ашӀэхэрэм ягугъу пшӀынри емыкӀу. 
EPH.5.13	Ау нэфынэм Ӏофхэр зэкӀэ къызигъэнафэхэкӀэ, ахэр къэлъагъох, сыда пӀомэ, къэлъэгъорэ пстэури нэфынэ мэхъу. 
EPH.5.14	Джары моущтэу зыкӀаӀорэр:
EPH.5.14	«О, чъыерэр, къэущыжь, лӀагъэхэм къахэтэджыкӀыжьи,
EPH.5.14	Христос нэфынэр къыптыригъэпсэщт».
EPH.5.15	Арышъ, шъузэрэзекӀорэм инэу шъуфэсакъ, акъыл зимыӀэхэм шъуафэмыдэу, акъылышӀу зиӀэхэм шъуафэдэу шъузекӀу. 
EPH.5.16	Игъор блэшъумыгъэкӀ, сыда пӀомэ, мы мафэхэр бзаджэхэшъ ары. 
EPH.5.17	Арышъ, шъумыгупшысэу шъумызекӀу, Зиусхьаныр зыфаери зыгурыжъугъаӀу. 
EPH.5.18	СэнэпсымкӀэ зышъумыгъэуташъу. Ащ къыхэкӀырэр мыхъо-мышӀэ псэукӀэр ары. Тхьэм ы Псэ ЛъапӀи икъугъэу шъугухэм арыжъугъэлъ. 
EPH.5.19	ОрэдхэмкӀи, тхьэщытхъу орэдхэмкӀи, Тхьэм ы Псэ ЛъапӀэ шъугухэм къарилъхьэрэ орэдхэмкӀи шъузэдэгущыӀ. Шъугу етыгъэу Зиусхьаным щытхъу фэшъушӀэу, ежь пае орэд къашъуӀо. 
EPH.5.20	Ти Зиусхьанэу Исус Христос ыцӀэкӀэ Ӏоф пстэуми апае Тхьэу Ты лъапӀэм щытхъу фэшъушӀ зэпыт.
EPH.5.21	Христос ишӀолыкӀ шъугухэм зэрарылъым пае, шъузэфэӀорышӀ.
EPH.5.22	Шъо, шъузхэр, Зиусхьаным шъузэрэфэӀорышӀэрэм фэдэу, шъуилӀыхэми шъуафэӀорышӀ. 
EPH.5.23	Сыда пӀомэ, Христос чылыс зэӀукӀэм шъхьэу зэриӀэм фэдэу, лӀыри ишъуз ышъхь. Чылыс зэӀукӀэр Христос ыпкъ, ежьыри ары а пкъыр мыкӀодэу къэзгъэнэжьырэр. 
EPH.5.24	Чылыс зэӀукӀэр Христос зэрэфэӀорышӀэрэм фэдэу, шъузыри сыд щыщымкӀи илӀ фэӀорышӀэн фае.
EPH.5.25	Христос чылыс зэӀукӀэр шӀу ылъэгъоу, ыпсэ ащ зэрэфитыгъэм фэдэу, хэтрэ лӀи ишъуз шӀу ерэлъэгъу. 
EPH.5.26	Христос ыпсэ зыфитыгъэр псыкӀи
EPH.5.27	Ащ нэмыкӀэу, Христос ыпсэ зыфитыгъэр чылыс зэӀукӀэм идэхагъэкӀэ, бжьыгъэ е зэлъагъэ, е ащ фэдэ щыкӀагъэ зи имыӀэу, гукъэбзагъэ иӀэу, лажьэ зи имыӀэу, ежь ыпашъхьэ ригъэуцоныр ары. 
EPH.5.28	Ащ фэдэу лӀым ыпкъ иунае фэдэу ишъуз шӀу ылъэгъун фае. Зишъуз шӀу зылъэгъурэм ышъхьэ шӀу елъэгъужьы. 
EPH.5.29	Зыми ежь ыпкъ зыкӀи ыуджэгъужьыгъэп, ау пкъым ищыкӀагъэр регъэгъоты ыкӀи егугъу, Зиусхьаныр чылыс зэӀукӀэм зэрегугъурэм фэдэу; 
EPH.5.30	сыда пӀомэ, Христос ыпкъ тыщыщ, ыл тыщыщ, икупшъхьэхэми тащыщ. 
EPH.5.31	Тхьэм игущыӀэ тхыгъэхэм зэрарытым фэдэу
EPH.5.32	А гущыӀэхэм шъэфэу ахэлъыр шъэфышху: сэ къызэрэзгурыӀорэмкӀэ, а гущыӀэхэр зэхьылӀагъэхэр Христосрэ чылыс зэӀукӀэмрэ ары. 
EPH.5.33	Аущтэу шъуащыщ пэпчъ ежь ышъхьэ шӀу зэрилъэгъурэм фэдэу, ишъузи шӀу ерэлъэгъу. Шъузыми илӀ лъытэныгъэ ферэшӀ.
EPH.6.1	Шъо, бынхэр, Зиусхьаныр шъугухэм зэрарылъым пае, шъуятэ-шъуянэхэм шъуядэӀу. Аущтэу зышъушӀыкӀэ, тэрэзэу шъозекӀо. 
EPH.6.2	«Уятэрэ уянэрэ лъытэныгъэ афэшӀ» ыӀуи, джары апэрэ унашъоу
EPH.6.3	«шӀу къыохъулӀэным ыкӀи бэрэ мы дунаим ущыпсэуным пае».
EPH.6.4	Шъо, тыхэри, шъуилъфыгъэхэр шъумыгъэгубжых, ау Зиусхьаным зэрэшӀоигъом тетэу, шъупӀух, агурыжъугъаӀу.
EPH.6.5	Шъо, унэӀутхэр, мы дунаим шъутетыфэ, шъуитхьэматэхэм шъуащыщынэу, шъугухэри кӀэзэзхэу шъуядэӀу, гу шъыпкъэкӀи Христос шъузэредэӀурэм фэдэу, ахэми шъуядэӀу. 
EPH.6.6	ШъуядэӀу сэӀо, ау агу къызэдгъэӀун шъуӀоу, анэхэмкӀэ гъунэ къызэрэшъулъафырэм изакъоп, ау Христос шъузэрэфэлажьэрэм пае, сыдигъуи шъугу етыгъэу шъуядэӀузэ, Тхьэр зыфаер жъугъэцакӀэ. 
EPH.6.7	ЦӀыфхэм шъузэрафэлажьэрэм фэдэу орэмыхъу, Зиусхьаным шъузэрэфэлажьэрэм фэдэу, шъуигуапэу шъуитхьэматэхэм шъуафэлажь, 
EPH.6.8	сыда пӀомэ, хэт щыщ цӀыфми, унэӀутми шъхьафитми, сыд фэдэ шӀугъэ ышӀэми, иӀахьышӀу Зиусхьаным ащ къызэрэлъигъэӀэсыщтыр шъо шъошӀэ.
EPH.6.9	Шъо, тхьэматэхэр, шъори шъуиунэӀутхэм джащ фэдэу шъуадэзекӀу, пхъэшагъэкӀэ шъуапэмыгъокӀ, сыда пӀомэ, шъо бгъуитӀуми а зы Зиусхьаныр уашъом зэрэщышъуиӀэр шъошӀэшъ ары. Ятеплъэ емыплъэу, ащ цӀыф пстэури изэфэд.
EPH.6.10	Аужыпкъэм Зиусхьаным илъэкӀышхокӀэ кӀуачӀэ зижъугъаӀ. 
EPH.6.11	Тхьэм зэкӀэ иӀэшэ-шъуашэхэмкӀэ зышъуфап, шэйтаным итхьагъэпцӀыгъэ гухэлъхэм шъуапэуцужьыным пае. 
EPH.6.12	Сыда пӀомэ, тызэзаохэрэр лымрэ лъымрэ къахэкӀыгъэ цӀыфхэр арэп, ау джынэпцӀэ Ӏэшъхьэтетхэри, тетыгъо зиӀэхэри, мы дунэе шӀункӀым ипэщэшхоу джынапцӀэхэри, бзэджагъэм иджынапцӀэу ошъо лъэныкъомкӀэ щыӀэхэри ары. 
EPH.6.13	Арышъ, Тхьэм иӀэшэ-шъуашэхэр къэшъуӀэтых, мэфаер къызыскӀэ, шъузэкӀэмыкӀожьыным, зэкӀэми шъузатекӀуахэкӀэ, шъулъакъохэм шъуатетыным пае. 
EPH.6.14	Джащ фэдэу пытэу шъущыт; шъыпкъагъэр шъуибгырыпхым фэдэу зижъугъаӀ; шъыпкъагъэу Тхьэм дэжькӀэ тиӀэри ашъоджанэм фэдэу зыщышъулъ. 
EPH.6.15	Тхьэм ежь тызэрэзэригъэшӀужьыгъэм икъэбарышӀу жъугъэӀуным ихьазырыни цуакъэхэм афэдэу зыщышъулъ. 
EPH.6.16	Ахэмэ анэмыкӀэу, шӀошъхъуныгъэр мэӀум
EPH.6.17	ШъумыкӀодэу Тхьэм шъукъызэригъэнэжьырэр танджым фэдэу къэшъуӀэт. Чатэу Тхьэм ы Псэ ЛъапӀэ къышъуитырэр къэшъуӀэт. А чатэр Тхьэм игущыӀэхэр ары. 
EPH.6.18	Сыдигъуи Тхьэм ы Псэ ЛъапӀэ илъэкӀыкӀэ тхьэлъэӀу пстэумкӀи шъуелъэӀу, шъуищыкӀагъэмкӀи Тхьэм шъуелъэӀу. Шъусакъэу, шъуемызэщэу Тхьэм ицӀыф лъапӀэхэм зэкӀэмэ шъуафелъэӀу зэпыт.
EPH.6.19	Сэщ паий, сыжэ зызэтесхыкӀэ, къэбарышӀум ишъэф гушхокӀэ къэсӀонхэу гущыӀэхэр Тхьэм сыгу къырилъхьанхэу шъуелъэӀу. 
EPH.6.20	Ӏэхъу-лъэхъу къыстыралъхьагъэу, мы къэбарышӀум сырилӀыкӀу. КъэбарышӀур гушхокӀэ къызэрэсӀон фаем фэдэу къэсӀонэу Тхьэм шъукъысфелъэӀу.
EPH.6.21	Шъори сикъэбархэмрэ Ӏофхэу сшӀэхэрэмрэ шъушӀэнхэм пае, шӀу тлъэгъурэ тшы Тихик
EPH.6.22	Мы Ӏоф дэдэу тиӀофхэр зытетхэр шъуигъэшӀэнри шъуигъэгушхонри ары Тихик шъуадэжь къызфэзгъакӀорэр.
EPH.6.23	Тхьэу Ты лъапӀэмрэ Зиусхьан Исус Христосрэ тшыхэм гупсэфырэ шӀулъэгъоу шӀошъхъуныгъэ зигъусэмрэ къарарэт. 
EPH.6.24	МыкӀодыжьын шӀулъэгъу зиӀэхэу, ти Зиусхьан Исус шӀу зылъэгъухэрэм Тхьэм ынэшӀу къащерэф. Амин.
PHP.1.1	Сэ сы Паул. Сэррэ Тимофейрэ
PHP.1.2	Тхьэу тя Тэ лъапӀэрэ Зиусхьан Исус Христосрэ анэшӀу къышъущарэфи, гупсэф къышъуарэт.
PHP.1.3	Сыгу шъукъэкӀ къэси, си Тхьэ щытхъу фэсэшӀы. 
PHP.1.4	Сыдигъуи шъо пстэуми пае Тхьэм сызелъэӀукӀэ, гушӀуагъокӀэ селъэӀу, 
PHP.1.5	сыда пӀомэ, апэрэ мафэм къыщегъэжьагъэу джырэ нэсыфэ, къэбарышӀум сэ фэсшӀэгъэ Ӏофым шъуиӀахь хэлъыгъэшъ ары. 
PHP.1.6	Шъугухэм ащиублэгъэ Ӏофыр Исус Христос дунаим къызыкӀожьыщт мафэм нэс Тхьэм зэрэригъэкъущтым сыщэгугъы.
PHP.1.7	Шъо пстэуми аущтэу сызэрышъоплъырэр тэрэз, сыда пӀомэ, Ӏэхъу-лъэхъу къыстыралъхьагъэми, къэбарышӀум пэуцухэрэм пэгъокӀ ястыми, къэбарышӀум ишъыпкъагъэ къэзгъэлъагъоми сыгу шъуилъ зэпыт, шъо пстэури сигъусэхэу Тхьэм ынэшӀу къызщифэхэрэр. 
PHP.1.8	Исус Христос ишӀулъэгъу сыгу илъэу шӀу шъузэрэслъэгъурэмкӀэ Тхьэр сишыхьат.
PHP.1.9	Тхьэм сызэрелъэӀурэр шӀэныгъэмрэ зэхэшӀыкӀ пстэумрэ ягъусэу, шӀулъэгъу нахьыбэ шъуиӀэ зэпытыныр ары. 
PHP.1.10	ЕтӀанэ нахьышӀур зыфэдэр зэхэшъушӀыкӀын шъулъэкӀыщт, шъугухэри къабзэхэу, зыми шъузэригъэмысэн зи щымыӀэу, Христос дунаим къызыкӀожьыщт мафэм нэс шъупсэущт. 
PHP.1.11	Аущтэу шӀугъэу шъыпкъэм къыхэкӀырэр Исус Христос шъугухэм инэу къарилъхьащт, цӀыфмэ Тхьэм щытхъушхо фашӀыным, ежь агъэлъэпӀэным пае.
PHP.1.12	ШъушӀэнэу сыфай, сшыхэр, къэбарышӀу гъэӀуным иӀоф сэ къысэхъулӀэгъэ Ӏофхэм яшӀуагъэ зэрэрагъэкӀыгъэр. 
PHP.1.13	Аущтэу Кайсарым иунэшхо преторие икъэрэгъулхэмрэ адрэ цӀыф пстэумрэ нафэ афэхъугъ, Христос сызэрэфэлажьэрэр ары Ӏэхъу-лъэхъур къызкӀыстыралъхьагъэр. 
PHP.1.14	Ащ нэмыкӀэу, цӀыфхэм Ӏэхъу-лъэхъу къызэрэстыралъхьагъэм пае, сшыхэу Зиусхьаныр зыгу илъхэм янахьыбэхэм агухэм зыкъаӀэтызэ, мыщынэхэу Тхьэм игущыӀэхэр нахь гушхокӀэ агъэӀухэу аублагъ.
PHP.1.15	Шъыпкъэ, шъугъонымрэ зэщыхьанымрэ агухэм арылъхэу, Христос икъэбар зыгъэӀухэрэри щыӀэх, ау нэмыкӀ цӀыфхэм агухэм шӀугъэ зэрарылъым пае, Христос икъэбар агъэӀу. 
PHP.1.16	Апэрэхэм агухэм зэщыхьаныр арылъэу, гумыкъэбзагъэкӀэ Христос икъэбар агъэӀу. СиӀэхъу-лъэхъу джыри нахь щэчыгъуае ашӀын агу хэлъ. 
PHP.1.17	Адрэхэм щӀулъэгъу агухэм зэрарылъым пае, Христос икъэбар агъэӀу. Христос икъэбарышӀу пэуцухэрэм пэгъокӀ ястыжьынэу Тхьэм сызэригъэнэфагъэр ашӀэ. 
PHP.1.18	Ар Ӏофэп. Аущтэуми нэмыкӀыми, гухэлъ бзаджэкӀи гухэлъышӀукӀи Христос икъэбар агъэӀу хъумэ, сэгушӀо. ЫкӀи сыгушӀо зэпытыщт, 
PHP.1.19	сыда пӀомэ, Тхьэм шъузэрелъэӀурэм паий, Исус Христос ы Псэ ЛъапӀэ ӀэпыӀэгъу къызэрэсфэхъурэм паий, мы къиным сыкъызэрэхэкӀыжьыщтыр сэшӀэшъ ары. 
PHP.1.20	ЗыкӀи сызтеукӀытыхьан Ӏоф горэ щымыӀэу, джыри сыдигъуи, сыпсауми, сылӀэми, спкъыкӀэ Христос гушхокӀэ зэрэзгъэлъэпӀэ зэпытыщтым сыкӀэхъопсы ыкӀи сыщэгугъы. 
PHP.1.21	Сыда пӀомэ, сэ щыӀэныгъэ шъыпкъэу зыфасӀорэр Христос сыфэлэжьэныр ары, сылӀэми ишӀуагъэ къысэкӀыщт. 
PHP.1.22	Ау мы пкъым сыщыпсэун фаемэ, шӀугъэ къызхэкӀырэ Ӏоф сшӀэн слъэкӀыщт. Ау а ӀофитӀум язэу къыхэсхыщтыр сшӀэрэп. 
PHP.1.23	А ӀофитӀумэ сырагъэзы. Мы дунаим сехыжьынышъ, Христос сыригъусэ сшӀоигъу. Ар бэкӀэ нахьышӀу. 
PHP.1.24	Ау мы пкъым сыкъыхэнэныр нахь шъуищыкӀэгъэшху. 
PHP.1.25	Ащ сыщыгугъэу, мыщ дэжьым сыкъызэрэнэжьыщтри, гушӀуагъо игъусэу шъуишӀошъхъуныгъэ нахь пытэ хъу зэпытыным пае, шъуадэжь сызэрэщыӀэщтри сэшӀэ. 
PHP.1.26	Ащыгъум шъуадэжь сыкъызыкӀожькӀэ, Христос Исус къысфишӀэгъэ Ӏофым лъэшэу шъущыгушӀукӀын шъулъэкӀыщт.
PHP.1.27	ЗэкӀэми анахьэу Христос ехьылӀэгъэ къэбарышӀум фэшъуашэу шъузекӀу. Ащыгъум сыкъакӀоу шъуслъэгъумэ е сыщымыӀэу шъуикъэбар зэхэсхымэ, зыгу-зыпсэу гъогу занкӀэм шъыпкъэу шъурыкӀоу, шъузэгурыӀоу, къэбарышӀоу шъушӀошъ хъурэм пае инэу шъузэдэлажьэу, 
PHP.1.28	къышъупэуцухэрэм зыкӀи шъузэращымыщынэрэри сшӀэщт. Ахэр зэрэкӀодыжьыщтхэри, шъо шъумыкӀодэу шъукъызэрэнэжьыщтри шъуизекӀуакӀэ нафэу аригъэлъэгъущт. ШъумыкӀодэу шъукъэзгъэнэжьыщтыр Тхьэр ары. 
PHP.1.29	Сыда пӀомэ, ХристоскӀэ шӀошъхъуныгъэ шъуиӀэным имызакъоу, Христос паий къин шъущэчынэу Тхьэм ынэшӀу щыфэныгъэкӀэ фит шъуишӀыгъ. 
PHP.1.30	Сэ бэнэным сыхэтэу зэрэшъулъэгъугъэм фэдэу, шъори джы шъухэт, джыри а бэнэным сызэрэхэтыр зэхэшъухыгъ.
PHP.2.1	Христосэу шъугухэм арылъым шъуегъэгушхоба? ИшӀулъэгъу шъуигукъао къышъушъхьэщихырэба? Тхьэм ы Псэ ЛъапӀэ шъугухэм арылъба? Гуфэбагъи гукӀэгъуи зэфышъуиӀэба? 
PHP.2.2	Ащыгъум сигушӀуагъо ижъугъэкъу: шъуигупшысакӀэ зы орэхъу, а зы шӀулъэгъур шъуерэӀ, зыгу-зыпсэ шъухъу. 
PHP.2.3	Зэщыхьанри зышӀошӀыжьынри шъугухэм арылъхэу зи шъумышӀэ, шъумыпагэуи нэмыкӀ цӀыфхэр шъушъхьэ зэрэшъулъытэжьырэм нахьи нахь инхэу шъулъытэх. 
PHP.2.4	Хэти ежь ышъхьэ иӀоф закъо ерэмыплъ, нэмыкӀ цӀыфхэм яӀофми ярэплъ.
PHP.2.5	ШъуигупшысакӀэ Христос Исус игупшысакӀэ фэдэ орэхъу:
PHP.2.6	Христос Исус Тхьэм ищытыкӀэ-псэукӀэ хэлъыгъэ пэтми, Тхьэм зэрэфэдэм ишӀуагъэ ежь зэригъэкӀыжьыным ыуж итыгъэп. 
PHP.2.7	Ау ежь зигъэцӀыкӀуи, Ӏофтабгэм ищытыкӀэ-ипсэукӀэ иӀэ хъугъэ. ЦӀыфым фэдэ хъугъэ, итеплъи цӀыфхэм ятеплъэ фэдагъ. 
PHP.2.8	Ежь зигъэцӀыкӀуи, лӀэныгъэм нэсыфэ Тхьэм фэӀорышӀагъ, къащым зэрэтелӀыхьагъэри къыхиубытэу. 
PHP.2.9	Арышъ, Тхьэм ар ыгъэини, цӀыф пстэуми ацӀэхэм анахь цӀэшхор
PHP.2.10	Аущтэу зыкӀэхъугъэр Исус ыцӀэ щытхъу фашӀэу, щыӀэ пстэури лъэгонджэмышъхьэкӀэ тӀысынхэр ары, уашъоми, чӀылъэми, чӀылъэ чӀэгъыми
PHP.2.11	бзэгу пстэуми Исус Христос зэрэ Зиусхьаныр зэкӀэмэ апашъхьэ къыщаӀонри ары. Аущтэуи Тхьэу Ты лъапӀэм щытхъушхо фашӀыщт.
PHP.2.12	Арышъ, силъапӀэхэр, шъуадэжь сызыщэӀэм, шъукъызэрэсфэӀорышӀэщтыгъэм фэдэу, джы шъуадэжь сызыщымыӀэми, ащ нахьи бэкӀэ нахь шъукъысфэӀорышӀэн фае: Тхьэм ишӀолӀыкӀ шъугухэм арылъэу, шъугухэр кӀэзэзхэу, шъумыкӀодэу шъукъызэрэнэжьыщтым лъэшэу ыуж шъуит, 
PHP.2.13	сыда пӀомэ, ежь игъоу ылъытэрэ Ӏофхэм шъуафэенэуи жъугъэцэкӀэнхэуи шъозгъэлъэкӀырэр Тхьэр ары.
PHP.2.14	Сыд шъушӀэми, шъумытхьаусхэу, шъуемыхъырэхъышэу шъушӀэ, 
PHP.2.15	лажьэ зи шъуимыӀэным, гукъэбзагъэ шъуиӀэным пае. Ащ фэдэ зыхъукӀэ, зыми шъузэригъэмысэн зи щымыӀэу, цӀыф къаигъэхэм, къуанчэхэм шъуахэтэу, Тхьэм шъурибыныщт. 
PHP.2.16	ЩыӀэныгъэр тиӀэ зыгъэхъурэ гущыӀэхэр шъуӀэ илъхэу, дунэе шӀункӀым жъуагъохэм шъуафэдэу а цӀыфхэм шъукъахэлыдыкӀыщт. Аущтэу зыхъукӀэ, хьаулыеу сызэрэмылэжьагъэм ыкӀи сызэрэмыулэугъэм Христос дунаим къызыкӀожьыщт мафэм сыгушӀощт. 
PHP.2.17	Шъо Тхьэм къурмэныпхъэу фэшъушӀырэр шъуишӀошъхъуныгъ ары. А къурмэныпхъэм сищыӀэныгъэ ылъ текӀагъэ хъуми, сыгушӀощт, шъори зэкӀэ сышъуигъусэу сыгушӀощт. 
PHP.2.18	Арышъ, шъори шъуигопэн фае, шъусигъусэуи шъугушӀон фае.
PHP.2.19	Тимофей
PHP.2.20	Ишъыпкъэу къышъуфэгумэкӀэу Тимофей нэмыкӀ зи сиӀэп. 
PHP.2.21	ЦӀыф пстэури яӀофхэм ауж итых нахь, Исус Христос игъоу ылъытэрэ Ӏофхэм ауж итхэп. 
PHP.2.22	Тимофей ишъыпкъагъэ шъо шъошӀэ. Ыкъо ятэ зэрэдэлажьэрэм фэдэу, къэбарышӀу гъэӀуным иӀофкӀэ къыздэӀэпыӀагъ. 
PHP.2.23	СиӀофхэр зэрэхъущтхэр зэрэсшӀэу, къышъуфэзгъэкӀонкӀэ сэгугъэ. 
PHP.2.24	Сэри бэ темышӀэу шъуадэжь сыкъэкӀонэу Зиусхьаным сыщэгугъы.
PHP.2.25	Ащ нэмыкӀэу, Епафродит
PHP.2.26	Шъо зэкӀэми шъуилъэгъужьынэу ар лъэшэу къышъуфэлӀэ, зэрэсымэджагъэр зэрэзэхэшъухыгъэм паий мэгумэкӀы. 
PHP.2.27	Шъыпкъэ, лӀэным нэсыгъэу сымэджагъ. Ау Тхьэм гукӀэгъу къыфишӀыгъ, ежь изакъоп, сэри гукӀэгъу къысфишӀыгъ, сыгу къемыо зэпытыным пае. 
PHP.2.28	КъышъуфэзгъэкӀожьынэу сызфэгузажъорэр ар шъулъэгъужьмэ, шъо гушӀуагъо шъуиӀэнэуи, сэ сигумэкӀ нахь макӀэ хъунэуи ары. 
PHP.2.29	Зиусхьаныр шъо шъугухэм зэрарылъым фэдэу, ащ ыгуи зэрилъым пае, гушӀогъо пстэумкӀэ шъупэгъокӀ. Ежь фэдэ цӀыфхэм лъытэныгъэ афэшъушӀ, 
PHP.2.30	сыда пӀомэ, Христос иӀоф пае лӀэныгъэм пэблагъэ хъугъэ. Шъо сэ къысфэшъушӀэн шъумылъэкӀыгъэ ӀэпыӀэгъу къысфэхъуным пае ыпсэ шъхьасыгъэп.
PHP.3.1	Аужыпкъэм, сшыхэр, Зиусхьаныр шъугухэм зэрарылъым пае шъугушӀу. А Ӏоф дэдэхэр къышъуфэстхыжьынхэр сэркӀэ къинэп, ахэр къызэрэстхыжьхэрэми ишӀуагъэ къышъокӀыщт.
PHP.3.2	Хьэхэм афэдэ цӀыфхэу
PHP.3.3	Шъыпкъэу сунэт ашӀыгъэхэр тэры, тэ, Тхьэм ы Псэ ЛъапӀэ илъэкӀыкӀэ Тхьэм фэлажьэхэу, Христос Исус рыпагэхэу, пкъым епхыгъэ Ӏофхэм ащымыгугъыхэрэр. 
PHP.3.4	Аущтэу щыт пэтми, сэри ащ фэдэ Ӏофхэм сащыгугъын слъэкӀыщтыгъ. ЦӀыф горэ пкъым епхыгъэ Ӏофхэм ащыгугъын ылъэкӀынэу къышӀошӀымэ, сэ а цӀыфым нахьи а Ӏофхэм нахь сащыгугъын слъэкӀыщт. 
PHP.3.5	Сэ мэфий сыныбжьэу сунэт сашӀыгъ, израиль лъэпкъым сыщыщ, Бен-Ямин илӀакъо сыщыщ, джуртмэ сакъыхэкӀыгъ, Тэурат хабзэм тетэу сыпсэоу фарисей купым сыщыщыгъ. 
PHP.3.6	Тхьэ гъэлъэпӀэным сыгу етыгъэу сыпылъэу, чылыс зэӀукӀэм щыщхэм къин язгъэщэчыщтыгъ. Тэурат хабзэм итхэр бгъэцэкӀэнхэм ягъогукӀэ шъыпкъагъэ бгъотыщтыгъэмэ, зыми сызэригъэмысэн зи щыӀэщтыгъэп.
PHP.3.7	Ау джы Христос зыфэдэр зэзгъэшӀэным пае, Ӏофхэу зишӀуагъэ сэркӀэ къакӀощтыгъэхэм пкӀэ ямыӀэжьэу сэлъытэ. 
PHP.3.8	Шъыпкъэ, Ӏоф пстэуми пкӀэ ямыӀэжьэу сэлъытэ. Сыда пӀомэ, си Зиусхьан Христос Исус зыфэдэр зэзгъэшӀэныр Ӏофхэу щыӀэ пстэуми анахьи нахьышӀу. Ежь сыфэлэжьэным пае, зэкӀэри хэсынагъ, Ӏоф пстэуми пкӀэ ямыӀэжьэу сэлъытэ, Христос сиӀахьышӀу хъуным, 
PHP.3.9	ежь сыгу илъыным пае. Тхьэм ежь дэжькӀэ шъыпкъагъэ сиӀэу зэрилъытэрэм хэлъэп сэ ӀофышӀухэу сшӀагъэхэм яӀоф. Сэ зыфасӀорэр Тхьэм ежь дэжькӀэ шъыпкъагъэ сиӀэу зыкӀилъытэрэр ХристоскӀэ шӀошъхъуныгъэ зэрэсиӀэр ары. Тэурат хабзэм итхэр згъэцэкӀэнхэм иӀоф ащ хэлъэп. А шъыпкъагъэу сиӀэр Тхьэм дэжь къекӀы, шӀошъхъуныгъэми тет. 
PHP.3.10	Христос зыфэдэр зэзгъэшӀэнэу сыфай, ар лӀагъэхэм къызэрахэтэджыкӀыжьыгъэм къикӀырэ лъэкӀыр зыфэдэри зэзгъэшӀэнэу сыфай. Христос къинхэу ыщэчыгъэхэм сиӀахь ахэлъынэу сыфай, ежь зэлӀэм, зэрэщытыгъэм фэдэуи сыхъунэу сыфай. 
PHP.3.11	Аущтэу Тхьэм лӀагъэхэм сыкъахигъэтэджыкӀыжьыным сыщэгугъы.
PHP.3.12	А Ӏофхэу сызщыгугъыхэрэм салъыӀэсыгъэу е зишъыпкъагъэ щыкӀагъэ зимыӀэ цӀыф икъугъэу сыхъугъэу сӀорэп. Ау а Ӏофхэм сызэралъыӀэсыным ыуж сит, ицӀыфхэм ащыщ сыхъунэу Христос Исус къызэрэслъыӀэсыгъэм фэдэу. 
PHP.3.13	Сшыхэр, Ӏофхэу сызщыгугъыхэрэм салъыӀэсыгъэу зыслъытэжьрэп, ау зы Ӏоф закъо сыпылъ: блэкӀыгъэ Ӏофхэр сщыгъупшэжьхэу, сапэкӀэ ит Ӏофхэм сызэралъыӀэсыным ыуж сит. 
PHP.3.14	Зэпэчъэным хахьэрэм фэдэу тыныр къэсхьыным пае, кӀэухым сызэрэнэсыным ыуж сит. А тынэу зыфасӀорэр уашъом сыщыпсэуныр ары, ар къэсхьыныр ары ибынхэм ащыщ сыхъунэу Исус Христос иӀэмыркӀэ Тхьэр къызфысэджагъэр. 
PHP.3.15	Тэ тщыщэу хэтрэ цӀыфэу Христос иӀофхэм яхьылӀагъэу щыкӀагъэ зи зимыӀэ цӀыф икъугъэу хъугъэр аущтэу гупшысэн фае. Ӏоф горэм ехьылӀагъэу нэмыкӀ гупшысакӀэ шъуиӀэмэ, Тхьэм ари нафэ къышъуфишӀыщт. 
PHP.3.16	Ау тызнэсыгъэм фэшъуашэу тыгупшысэн фае, ащ тетэуи тызекӀон фае.
PHP.3.17	Сшыхэр, силъэужхэм шъуакъырыкӀу. ШъузэрэзекӀон фаем ишапхъэу шъодгъэлъэгъугъэм тетэу зекӀохэрэм шъуакӀырыплъ. 
PHP.3.18	Сыда пӀомэ, бэрэ къызэрэшъосӀуагъэм фэдэу, джыри сынэпсхэр къехыхэзэ шъосэӀо: цӀыфыбэ Христос икъащ пыи фэхъугъ. 
PHP.3.19	А цӀыфхэм кӀэухэу афэхъущтыр кӀодыныр ары, ятхьэри ныбэр ары, зэрыпэгэрэ ӀофхэмкӀи укӀытэжьыпхъэх. Мы дунаим иӀофхэм анэмыкӀ ягупшысэхэрэп. 
PHP.3.20	Ау тэ тихэку уашъор ары. Зиусхьан Исус Христосэу уашъом къехынышъ, тымыкӀодэу тыкъэзгъэнэжьыщтым тежэ. 
PHP.3.21	Ежь илъэкӀышхоу зэрылажьэу, Ӏоф пстэури итетыгъо ыӀэчӀэгъ зэрычӀигъэуцорэмкӀи тпкъы тхьамыкӀэхэр зэблихъунхэшъ, ежь ыпкъэу щытхъушхо зиӀэм фэдэ ыгъэхъущтых.
PHP.4.1	Арышъ, шъо, сшыхэу шӀу слъэгъухэу, нэкӀэ слъэгъунхэу сызфалӀэхэрэм, сигушӀуагъори ситанджыри шъоры. ШӀу слъэгъухэрэр, Зиусхьаныр шъугухэм зэрарылъым пае, гъогу занкӀэм пытэу шъутетын фае.
PHP.4.2	Зиусхьаныр агухэм зэрарылъым пае, бзылъфыгъэхэу Еводиерэ Синтихиерэ зы гупшысакӀэ яӀэ хъунхэу сялъэӀу. 
PHP.4.3	О, къыздэлажьэрэ ныбджэгъу шъыпкъ, ахэмэ уадэӀэпыӀэнэу сыолъэӀу. Ахэри къэбарышӀур цӀыфхэм язгъэӀунымкӀэ къыздэлэжьагъэх, Климентрэ адрэ къыздэлажьэхэрэмрэ ягъусэхэу. Ахэмэ ацӀэхэр мыкӀодыжьын щыӀэныгъэ зыгъотыщт цӀыфхэм ацӀэхэр зэрыт тхылъым итых.
PHP.4.4	Шъо, Зиусхьаныр зыгу илъхэр, шъугушӀо зэпыт. Джыри зэ шъосэӀожьы: шъугушӀу. 
PHP.4.5	Шъуигушъэбагъэ цӀыф пстэуми нафэ афэрэхъу. Зиусхьаныр дунаим къызыкӀожьыщт мафэр къэблэгъагъ. 
PHP.4.6	Сыд щыщми зешъумыгъэгъап, ау сыд щыщырэ ӀофкӀи Тхьэм шъуелъэӀузэ, щытхъу фэшъушӀызэ, шъуиӀэпыӀэгъу хъунэуи шъуелъэӀузэ, шъуищыкӀагъэхэр ежъугъашӀэх. 
PHP.4.7	ЕтӀанэ Тхьэм дэжь къикӀырэ гупсэфэу цӀыфхэм къагурыӀошъущтым нахьи, бэкӀэ нахь иным шъугухэри шъуигупшысэхэри Христос Исус шъугухэм зэрарылъым пае къыухъумэщтых.
PHP.4.8	Аужыпкъэм, сшыхэр, сыд Ӏоф шъыпкъэми, сыд Ӏоф лъытэныгъэ ифэшъуашэми, сыд Ӏоф зафэми, сыд Ӏоф къабзэми, сыд Ӏофэу шъугу зэӀурэми, сыд Ӏоф гуапэми, сыд Ӏофи хэбзэшӀу хэлъми, сыд Ӏоф щытхъу ифэшъуашэми, ащ фэдэ Ӏофхэм шъуягупшыс. 
PHP.4.9	Ӏофхэу сэ шъозгъэшӀагъэхэри, къышъуфэзгъэнагъэхэри, сэ къасӀохэу зэхэшъухыгъэхэри, сэ сшӀэхэу шъулъэгъугъэхэри жъугъэцакӀэх. Ащыгъум гупсэф къытэзытырэ Тхьэр шъуигъусэ зэпытыщт.
PHP.4.10	Джыри зэ сэ шъукъызэрэсэгугъужьыгъэм пае, Зиусхьаныр сыгу илъэу, лъэшэу гопэшхо сиӀэ хъугъэ. ЫпэкӀи шъукъысфэгумэкӀыщтыгъ, ау шъукъыздэӀэпыӀэнэу игъо шъуифагъэп. 
PHP.4.11	ЩыкӀагъэ горэ зэрэсиӀэр арэп аущтэу зыкӀасӀорэр, сыда пӀомэ, сэ сыд къысэхъулӀэми сырырэзэнэу зызгъэсагъ. 
PHP.4.12	ТхьамыкӀагъом сыхэтынри, баиныгъэм сыхэтынри зыфэдэр сэшӀэ. СышхэкӀыгъэми мэлакӀэ сэлӀэми, сыбаими сытхьамыкӀэми, – сыдигъуи, сыд къысэхъулӀэми, сырырэзэнэу зызгъэсагъ. 
PHP.4.13	Исус Христосэу сэзгъэлъэкӀырэм ыкӀуачӀэкӀэ зэкӀэ сшӀэн слъэкӀыщт.
PHP.4.14	Ау щытми, гузэжъогъоу сызхэтымкӀэ гъусэ шъукъызэрэсфэхъугъэр дэгъоу шъушӀагъэ. 
PHP.4.15	Шъо, Филиппи къалэм дэсхэм, зэрэшъушӀэрэмкӀэ, къэбарышӀур згъэӀунэу сыублагъэу Македоние хэкум
PHP.4.16	Фессалоникэ къалэм
PHP.4.17	Ар зыкӀасӀорэр шъуитын сехъуапсэкӀэ арэп, ау шъуитын ипэгъокӀ фэдэу шӀу жъугъотыныр ары. 
PHP.4.18	Шъуитын пстэури къысӀэкӀэхьагъ, сфикъуным нахьыби сиӀэ хъугъэ. Епафродит
PHP.4.19	Си Тхьэ ибаиныгъэшхоу щытхъушхо зиӀэм фэшъуашэу шъуищыкӀагъэхэр зэкӀэ Христос иӀэмыркӀэ къышъуитыщт.
PHP.4.20	Тхьэу тя Тэ лъапӀэ мыкӀодыжьын щытхъушхор ий. Амин.
PHP.4.21	Тхьэм ицӀыф лъапӀэхэу, Христос Исус зыгу илъхэм аӀапэ сфэшъуубытыжь. Сигъусэ сшыхэм шӀуфэс къышъуахыжьы. 
PHP.4.22	Тхьэм ицӀыф лъапӀэхэм зэкӀэмэ шӀуфэс къышъуахыжьы, анахьэу Кайсарым иунэшхо щыщхэр ары.
PHP.4.23	Зиусхьан Исус Христос игукӀэгъурэ ишӀугъэрэ шъугухэм арылъ орэхъу. Амин.
COL.1.1	Сэ сы Паул. Тхьэм шӀоигъуагъэти, Исус Христос иапостол сыхъугъ. Тшы Тимофей
COL.1.2	шъо, Тхьэм ицӀыф лъапӀэхэу, Колоссэ къалэм
COL.1.3	Тхьэу тя Тэ лъапӀэрэ Зиусхьан Исус Христосрэ анэшӀу къышъущарэфи, гупсэф къышъуарэт.
COL.1.3	Тхьэм тышъуфелъэӀу къэси, Тхьэу ти Зиусхьан Исус Христос я Тэ щытхъу фэтэшӀы, 
COL.1.4	сыда пӀомэ, Христос ИсускӀэ шӀошъхъуныгъэу шъуиӀэмрэ шӀулъэгъоу Тхьэм ицӀыф лъэпӀэ пстэуми афышъуиӀэмрэ якъэбар зэхэтхыгъэ. 
COL.1.5	Ащ фэдэ шӀошъхъуныгъэмрэ шӀулъэгъумрэ зыкӀышъуиӀэр ӀахьышӀоу Тхьэм уашъом къыщышъуфигъэхьазырыгъэр къызэрэшъуитыщтым шъущыгугъэу, шъузэрэпаплъэрэр ары. КъэбарышӀоу къышъонэсыгъэм игущыӀэ шъыпкъэхэмкӀэ Тхьэм шӀугъэу къышъуфигъэхьазырыгъэм икъэбар зэхэшъухыгъэ. 
COL.1.6	Дунаим тыдэкӀи къэбарышӀум шӀугъэ къыхэкӀы, цӀыф нахьыбэми алъыӀэс зэпыт. Аущтэу шъуадэжьи щыхъугъ, къэбарышӀур зэхэшъухи, Тхьэм ынэшӀу щыфэныгъэр шъыпкъэу къызыжъугурыӀогъэ мафэм щегъэжьагъэу. 
COL.1.7	ШӀу тлъэгъурэ Епафрасэу
COL.1.8	Ащ шъуишӀулъэгъоу Тхьэм ы Псэ ЛъапӀэ дэжь къикӀырэм икъэбари къытиӀотагъ.
COL.1.9	Арышъ, шъо шъуикъэбар зызэхэтхыгъэ мафэм щегъэжьагъэу, Тхьэм тышъуфелъэӀуныр хэтынэжьыгъэп. Тхьэр зыфаер икъугъэу къыжъугуригъэӀонэуи, ы Псэ ЛъапӀэ дэжь къикӀырэ акъылышӀуагъэрэ гулъытэныгъэрэ зэкӀэ шъуиӀэнэу телъэӀу. 
COL.1.10	Ащыгъум лъэныкъо пстэумкӀи Зиусхьаным ыгу къызэжъугъэӀоу, ежь шъуфэшъуашэу шъузекӀощт. ШъушӀэрэ Ӏоф дэгъу пстэуми шӀугъэ къахэкӀыщт, Тхьэри нахьышӀоу шъушӀэ зэпытыщт. 
COL.1.11	Сыд щыщымкӀи теубытагъэрэ щэӀагъэрэ шъуиӀэнэу Тхьэм щытхъушхо зыхэлъ лъэкӀэу иӀэмкӀэ зэкӀэ шъугухэм кӀуачӀэ къахилъхьанэу орэхъу. 
COL.1.12	ГушӀуагъокӀи Тхьэу Ты лъапӀэм щытхъу фэшъушӀ. Нэфынэр зыдэщыӀэ чӀыпӀэм
COL.1.13	ШӀункӀым итетыгъо ыӀэчӀэгъ тыкъычӀихыжьи, ы Къоу шӀу ылъэгъурэм итетыгъо ыӀэчӀэгъ тычӀигъэуцуагъ. 
COL.1.14	Ы Къу ары лъэу къащым щыкӀэкӀыгъэмкӀэ тэ тшъхьэхэр зыщэфыжьыгъэр, типсэкӀодхэри къытфэзгъэгъугъэр.
COL.1.15	Христос Тхьэу цӀыфхэм амылъэгъурэм итеплъэ иӀ. Джары Тхьэм къыгъэхъугъэ пстэуми апшъэ щыӀэу ы КъокӀэ заджэрэр. 
COL.1.16	Тхьэм Христос зэкӀэри къыригъэгъэхъугъ, уашъоми чӀылъэми щыӀэ пстэури, цӀыфхэм алъэгъурэ Ӏофхэри, амылъэгъурэ Ӏофхэри, пачъыхьэ тӀысыпӀэхэм тетӀысхьэхэрэри, пащэхэри, Ӏэшъхьэтетхэри, тетыгъо зиӀэхэри Тхьэм ежь ы Къо зэкӀэри къыригъэгъэхъугъ, ы Къо ищытхъушхо паий щыӀэх. 
COL.1.17	Ахэр зэкӀэ зыщэмыӀэхэм, Къо лъапӀэр щыӀагъ. Ежьыр зэкӀэ зэкӀэзыубытэрэр. 
COL.1.18	Чылыс зэӀукӀэр – пкъы, ащ ышъхьэр ежьыр ары. Ежьыр ары чылыс зэӀукӀэр зэтезгъэуцуагъэр, апэрэу лӀагъэхэм къахэтэджыкӀыжьыгъэри ежьыр ары. Аущтэу зэкӀэмкӀи апэрэр ежьыр ары. 
COL.1.19	Сыда пӀомэ, Тхьэм игъоу ылъытагъэти, ищытыкӀэ-псэукӀэ зэкӀэ ы Къо хэлъ хъугъэ. 
COL.1.20	Лъэу ы Къо къащым щыкӀэкӀыгъэмкӀэ Тхьэм ежь тызэригъэшӀужьызэ, ы Къо къыпкъырыкӀэу чӀылъэми уашъоми щыӀэр зэкӀэ ежь зригъэшӀужьыгъ.
COL.1.21	Пасэм Тхьэм бэрэ шъупэчыжьагъ, шъугухэмкӀэ шъурипыигъ, бзэджагъэхэр шъушӀэщтыгъэх. 
COL.1.22	Ау шъугухэр къабзэхэу, лажьэ зи шъуимыӀэу, зыми шъузэригъэмысэн щымыӀэу, Тхьэм ежь ыпашъхьэ шъуригъэуцоным пае, Христос лымрэ лъымрэ къахэкӀыгъэ пкъы иӀэу зэрэлӀагъэмкӀэ джы ежь ышъхьэкӀэ шъузригъэшӀужьыгъ. 
COL.1.23	Ау шъуиӀахьышӀу хъун Ӏофхэу къэбарышӀоу зэхэшъухыгъэм шъузщигъэгугъыгъэхэм зыми зыхешъумыгъэнэу, шӀошъхъуныгъэм игъогу шъутемыкӀэу шъыпкъагъэкӀэ шъурыкӀон фае. Тхьэм фэлажьэхэрэм а къэбарышӀур ошъо чӀэгъым щыпсэурэ цӀыф пстэуми арагъэӀугъ. Сэ, Паул, а къэбарышӀум сыфэлажьэ.
COL.1.24	Джы сэ сишӀуагъэ шъозгъэкӀызэ, къин сщэчми, сэгушӀо, сыда пӀомэ, Христос ыпкъэу чылыс зэӀукӀэм сишӀуагъэ езгъэкӀыным пае, гузэжъогъухэу сщэчынхэу къысфигъэнэфагъэхэр джы сэ спкъыкӀэ исэгъэкъух. 
COL.1.25	Тхьэм Ӏофэу спшъэ къырилъхьагъэм тетэу, Тхьэм икъэбарышӀу икъугъэу шъозгъэӀуным пае, чылыс зэӀукӀэхэм сафэлажьэ. 
COL.1.26	А къэбарышӀур блэкӀыгъэ лъэхъанхэмрэ лӀэшӀэгъухэмрэ ащегъэжьагъэу шъэфым фэдэу Тхьэм цӀыфхэм аригъэшӀэгъагъэп. Мы уахътэм Тхьэм а шъэфыр ицӀыф лъапӀэхэм нафэ къафишӀыгъ. 
COL.1.27	Хымэ лъэпкъхэм щытхъушхо гъэшӀэгъонэу а шъэфым афыхэлъыр Тхьэм ицӀыф лъапӀэхэм аригъэшӀэныр игъоу ылъытагъ. А шъэфыр мары: Христос шъугухэм арылъ, ар шъугухэм зэрарылъым паий, щытхъушхо шъуиӀэ зэрэхъущтым шъущыгугъэу, шъупэплъэ.
COL.1.28	Аущтэу Христос ехьылӀэгъэ къэбарыр тэгъэӀу. Хэтрэ цӀыфи ыгу Христос илъэу, зишъыпкъагъэ щыкӀагъэ зи зимыӀэ цӀыф икъугъэу Тхьэм ыпашъхьэ идгъэуцоным пае, зэкӀэ акъылышӀуагъэкӀэ гурытэгъаӀо, етэгъашӀэ. 
COL.1.29	Ар згъэцэкӀэным пае, Христос зэкӀэ лъэкӀ лъэшэу къысхилъхьагъэмкӀэ сишъыпкъэу сэлажьэ ыкӀи сэулэу.
COL.2.1	Шъощ паий, Лаодикие къалэм
COL.2.2	Лъэшэу сызфэлажьэрэр а цӀыфхэр згъэгушхонхэуи, шӀулъэгъукӀэ зыгу-зыпсэу хъунхэуи ары. Аущтэу Тхьэм ишъэфэу Христос къашӀэным пае, осэшхо зиӀэ зэхэшӀыкӀэу икъугъэр яӀэ хъущт. 
COL.2.3	Осэшхо зиӀэ акъылышӀуагъэ пстэумрэ шӀэныгъэшхо пстэумрэ Христос хэлъых. 
COL.2.4	Ар къызкӀышъуасӀорэр тхьагъэпцӀыгъэ гущыӀэхэмкӀэ зыми шъудимыхьыхыным паешъ ары. 
COL.2.5	Сэ спкъыкӀэ шъуадэжь сыщымыӀэми, сыгурэ спсэрэкӀэ шъуадэжь сыщыӀ. ГъэпсыкӀэшӀоу шъуиӀэри ХристоскӀэ шӀошъхъуныгъэу шъуиӀэм ипытагъи зыслъэгъукӀэ, сэгушӀо.
COL.2.6	Христос Исус Зиусхьанэу зэрэшъудагъэм пае, ар шъугухэм арылъэу шъузекӀу. 
COL.2.7	Шъулъапсэхэр Христос хэжъугъэлъых, шъуищыӀэныгъи ащ тежъугъэт. ЗэрэшъодгъэшӀагъэм фэдэу, ежьыркӀэ шӀошъхъуныгъэ пытэ шъуиӀэу, щытхъу фэшъушӀ зэпыт.
COL.2.8	Шъуфэсакъ, мы дунаим изэхэшӀыкӀ нэкӀэу, цӀыфхэр зыгъапцӀэрэмкӀэ зыми зыдешъумыгъэхьых. Ащ фэдэ зэхэшӀыкӀыр къызхэкӀырэр Христосэп, тятэжъхэм къакӀэныжьыгъэ хабзэхэмрэ мы дунаим ехьылӀагъэу цӀыфхэм къызэрыкӀо гурыӀоныгъэхэу яӀэхэмрэ ары нахь. 
COL.2.9	Сыда пӀомэ, Тхьэм ищытыкӀэ-псэукӀэ зэкӀэ Христос ыпкъ хэлъ. 
COL.2.10	Христос шъугухэм зэрарылъымкӀэ ежь ищыӀэныгъэ икъугъэу къышъухэлъ. Ежь зэкӀэ Ӏэшъхьэтетхэмрэ тетыгъо зиӀэхэмрэ апшъэ щыӀ. 
COL.2.11	Ежь шъугухэм зэрарылъым пае, сунэт шъуашӀыгъэм фэд. Ар цӀыфхэм ӀэкӀэ ашӀыгъэ сунэтэп. Ар къызпкъырыкӀыгъэр Христос ары. Ар зыхъугъэр Христос шъуипсэкӀодышӀэ шэныжъ зыхышъуигъэнэжьыгъэ мафэр ары. 
COL.2.12	Шъузаумэхъым, Христос шъуригъусэу шъучӀалъхьажьыгъэм фэд. Шъузаумэхъым, Тхьэу Исус лӀагъэхэм къахэзгъэтэджыкӀыжьыгъэм илъэкӀыкӀэ шӀошъхъуныгъэ шъуиӀэ зэрэхъугъэм пае, Тхьэм Христос шъуригъусэу лӀагъэхэм шъукъахигъэтэджыкӀыжьыгъ.
COL.2.13	ПсэкӀодхэр зэрэшъушӀагъэхэм, шъугухэмкӀэ сунэт шъузэрамышӀыгъэм пае, лӀагъэхэм шъуафэдагъ, ау Тхьэм Христос шъуригъусэу шъукъыгъэпсэужьыгъ. Тхьэм типсэкӀодхэр зэкӀэ къытфигъэгъугъ. 
COL.2.14	ТичӀыфэхэу унашъохэр зигъусэхэр зэрыт тхылъым илъэкӀ Тхьэм ыгъэкӀодыгъ. А тхылъыр къытпэуцугъ, ау Тхьэм ар Христос икъащ тыриӀулӀэу, лъэныкъокӀэ ригъэзэкӀыгъ. 
COL.2.15	Христос къащым зытелӀыхьэм, джынэпцӀэ Ӏэшъхьэтетхэмрэ тетыгъо зиӀэ джынэпцӀыхэмрэ ялъэкӀ аӀихыжьи, ахэмэ зэратекӀуагъэр шъхьэихыгъэу къыщигъэлъагъоу, анапэ тырихыгъ.
COL.2.16	Арышъ, шъушхырэмрэ шъузашъорэмрэ яхьылӀагъэуи, мэфэкӀ мэфэшхом, мэзакӀэ мэфэшхом, зыгъэпсэфыгъо мафэм ягъэлъэпӀэным ехьылӀагъэуи зыгорэм хьыкум къышъутыришӀыхьанэу фит шъумышӀы. 
COL.2.17	А Ӏоф пстэури къэкӀон фэе Ӏофхэм яжьау ныӀэп, ау жьаур зиер Христос ары. 
COL.2.18	Шъо шъушъхьэ егъэлыягъэу жъугъэцӀыкӀун фаеуи, мэлэӀичхэр жъугъэлъэпӀэнхэ фаеуи зыӀорэм зыдешъумыгъэхьых. Ащ фэдэ цӀыфым Тхьэм Ӏофхэу къыригъэлъэгъугъэу зыфиӀохэрэм атегущыӀэ зэпытэу, мы дунаим ицӀыфхэм ягупшысакӀэ зэриӀэм пае, хьаулыеу зышӀошӀыжьы. 
COL.2.19	Ащ фэдэ цӀыфыр Христосэу шъхьэм гъусэ фэхъурэп. Шъхьэр ары пкъыр зэзыпхэу, щыӀэхэмкӀи фэхыгъэхэмкӀи пкъым зэкӀэм кӀуачӀэ езгъэгъотэу, ар зэкӀэзыубытэрэр. Аущтэу Тхьэр зэрэфаем фэдэу пкъым хэхъо.
COL.2.20	Христос шъуригъусэу шъулӀагъэм фэд, цӀыфхэм къызэрыкӀо гурыӀоныгъэхэу мы дунаим ехьылӀагъэу яӀэхэми тетыгъо къышъуфыряӀэжьэп. Адэ, Ӏофыр ащ зэрэтетым пае, мы дунаим ицӀыфхэм шъуащыщыгъэм фэдэу сыд пае шъузекӀора, мыщ фэдэ унашъохэм сыд пае шъуядэӀура: 
COL.2.21	«Мы шхыным уемыӀ», «Мыр умышхы», «Мыщ унэмыс»? 
COL.2.22	Ащ фэдэ унашъохэр зэхьылӀагъэхэр шхынхэу цӀыфхэм къызэраӀэкӀахьэу кӀодыжьхэрэр ары. А унашъохэр цӀыфмэ ашӀыгъэ унашъохэу, нэмыкӀ цӀыфхэм арагъашӀэхэрэр ары. 
COL.2.23	ЦӀыфхэм къин ащэчызэ, Тхьэр агъэлъэпӀэнэуи, ашъхьэ егъэлыягъэу агъэцӀыкӀунэуи, апкъыхэм къин арагъэщэчынэуи а унашъохэм зэрэрагъэзхэрэм пае, акъылышӀуагъэ ахэлъэу теплъэ яӀ, ау пкӀэ яӀэп. Сыда пӀомэ, Ӏоф мыхъо-мышӀэхэу цӀыфхэм агу зыкӀэхъопсыхэрэм апэуцунхэу ӀэпыӀэгъу афэхъунхэ алъэкӀырэпышъ ары.
COL.3.1	Тхьэм шъо Христос шъуригъусэу лӀагъэхэм шъукъахигъэтэджыкӀыжьыгъ. Арышъ, уашъоу Тхьэм иджабгъукӀэ госэу Христос зыдэщыӀэм иӀофхэм ауж шъуит. 
COL.3.2	Мы дунаим иӀофхэм шъуямыгупшысэу, уашъом иӀофхэм шъуягупшыс. 
COL.3.3	Сыда пӀомэ, шъо шъулӀагъ, шъуищыӀэныгъэ шъыпкъи мыкӀодэу, Тхьэр зыдэщыӀэм дэжь Христос къышъуфегъэнэжьы. 
COL.3.4	Христосэу тищыӀэныгъэшӀу шъыпкъэр къызылъагъокӀэ, шъори ащ шъуригъусэу щытхъушхо шъуиӀэу шъукъэлъэгъощт.
COL.3.5	Арышъ, шъуишэныжъ бзаджэ иӀофхэр жъугъэкӀодых: зинэ шӀэнри, гумыкъэбзагъэри, хъопсэ мыхъо-мышӀэхэри, хъопсэ Ӏаехэри, нэйпсыягъэри – нэйпсыягъэр тхьэ нэпцӀ гъэлъэпӀэным фэдэ мэхъу. 
COL.3.6	Ащ фэдэ Ӏофхэм апае ежь емыдэӀухэрэм Тхьэр къафэгубжы. 
COL.3.7	А цӀыфхэм шъузягъусэм, шъори ащ фэдэ Ӏофхэм шъуапылъыщтыгъ. 
COL.3.8	Ау джы мыщ фэдэ Ӏофхэр зэкӀэ хэшъунэжьынхэ фае: губжынри, къызэкӀэплъыхьанри, бзэджагъэри, нэмыкӀ цӀыфхэм ӀаекӀэ атегущыӀэнри, емыкӀу гущыӀэнри. 
COL.3.9	ШъузэрэмыгъэпцӀэжь, шъуишэныжъ бзаджэ иӀофхэр игъусэхэу хэшъунэжьи, 
COL.3.10	шэнышӀукӀэр шъуашэм фэдэу зэшъущэкӀ. Тхьэу а шэнышӀур къэзгъэхъугъэм ежь ишэн фэдэ хъоу, ар егъэкӀэжь зэпыт, ежь зыфэдэр шъыпкъэу зэжъугъэшӀэным пае. 
COL.3.11	Арышъ, зэрэзэтекӀхэрэ зи щымыӀэу, алыджри, джуртри, сунэт ашӀыгъэри, амышӀыгъэри, хымэри, Скит
COL.3.12	Шъо, гукъэбзагъэ зиӀэхэу, Тхьэм къыхихыгъэ цӀыфхэу, ежь шӀу ылъэгъухэрэм, гукӀэгъуи, шӀугъэри, мыпэгэнри, гушъэбагъэри, щэӀагъэри шъугухэм арыжъугъэлъ. 
COL.3.13	Зым зыр ерэщыӀ, зым адырэм гукъанэ горэ фыриӀэмэ, зэфэжъугъэгъу. Христос къызэрэшъуфигъэгъугъэм фэдэу, шъори зэфэжъугъэгъу. 
COL.3.14	ЗэкӀэмэ анахьэу шӀулъэгъур шъугухэм арыжъугъэлъ. ШӀулъэгъур ары зы пкъы шъухъунэуи, зишъыпкъагъэ щыкӀагъэ зимыӀэ цӀыф икъугъэхэу шъущытынэуи зэкӀэ шъузэзыпхырэр.
COL.3.15	Христос къышъуитырэ гупсэфыр шъугухэм тетыгъор ащыриӀэ орэхъу. Зы пкъым шъуфэдэу а гупсэфыр шъуиӀэнэу Тхьэр къышъоджагъ. Ащи щытхъу фэшъушӀ. 
COL.3.16	Христос игущыӀэхэр шъугухэм куоу арыжъугъэлъ зэпыт. АкъылышӀуагъэмкӀэ зым адрэм рерэгъашӀ ыкӀи гурерэгъаӀу. ШъугухэмкӀи Зиусхьаным щытхъу фэшъушӀэу, орэдхэри, тхьэщытхъу орэдхэри, Тхьэм ы Псэ ЛъапӀэ шъугухэм къарилъхьэрэ орэдхэри Тхьэм пае къашъуӀох. 
COL.3.17	Зиусхьан Исус ыцӀэкӀэ Тхьэу Ты лъапӀэм щытхъу фэшъушӀызэ, сыд шъушӀэми, сыд къашъуӀоми, Исус ыцӀэкӀэ ар шъушӀэ.
COL.3.18	Шъо, шъузхэр, шъуилӀыхэм шъуафэӀорышӀ, Зиусхьаныр зыгу илъ цӀыфхэм зэряфэшъуашэм фэдэу.
COL.3.19	Шъо, лӀыхэр, шъуащыщэу хэти ишъуз шӀу ылъэгъун фае, фэмыпхъашэуи дэпсэун фае.
COL.3.20	Шъо, бынхэр, шъуятэ-шъуянэхэм зэкӀэмкӀи шъуядэӀу, сыда пӀомэ, ар Зиусхьаным игъоу елъытэ.
COL.3.21	Шъо, тыхэри, шъуилъфыгъэхэр шъумыгъэгубжых, агу мыкӀодыным пае.
COL.3.22	Шъо, унэӀутхэр, мы дунаимкӀэ шъузфэлажьэхэрэм зэкӀэмкӀи шъуядэӀу. ШъуядэӀу сэӀо, ау агу къызэдгъэӀун шъуӀоу, анэхэмкӀэ гъунэ къызэрэшъулъафырэм изакъоп, ау Тхьэм шӀолӀыкӀ фызэрэшъуиӀэм пае, сыдигъуи шъугу етыгъэу шъуафэлажь. 
COL.3.23	Сыд шъушӀэми, цӀыфхэм зэрафашъушӀэрэм фэдэ орэмыхъу, ау Зиусхьаным зэрэфашъушӀэрэм фэдэу, шъугу етыгъэу шъушӀэ, 
COL.3.24	сыда пӀомэ, Зиусхьаным ицӀыфхэм афигъэхьазырыгъэ ӀахьышӀур шъо Ӏофэу шъушӀагъэм пае, къызэрэшъулъыӀэсыщтыр шъошӀэшъ ары. Зиусхьан Христос ары шъузфэлажьэрэр. 
COL.3.25	Тхьэм бзэджагъэ зышӀэрэм ибзэджагъэ ригъэпщыныжьыщт; сыда пӀомэ, ятеплъэ емыплъэу, Зиусхьаным цӀыф пстэури изэфэд.
COL.4.1	Шъо, тхьэматэхэр, уашъомкӀэ шъори Зиусхьан зэрэшъуиӀэр шъошӀэшъ, шъуиунэӀутхэм шъузэрадэзекӀон фаем тетэуи зафэу шъуадэзекӀу.
COL.4.2	Тхьэм шъуелъэӀу зэпыт. Тхьэм шъуелъэӀу зыхъукӀэ, шъумычъыеу шъусакъ, Тхьэм щытхъуи фэшъушӀ. 
COL.4.3	Тхьэм тэри шъукъытфелъэӀу. Христос ехьылӀэгъэ Ӏоф шъэфхэр
COL.4.4	ЗэрэзгъэӀун фаем фэдэу, а къэбарышӀур цӀыфхэм зэхэугуфыкӀыгъэу язгъэӀушъунэу Тхьэм шъукъысфелъэӀу. 
COL.4.5	Игъор блэшъумыгъэкӀэу, акъылышӀуагъэкӀэ шъущымыщ цӀыфхэм шъуадэзекӀу. 
COL.4.6	ГущыӀэ мыщыухэр ахэмылъхэу, шъуигущыӀэхэр орэгуапэх. Хэти пэгъокӀ зэрешъутын фаер зэжъугъашӀэ.
COL.4.7	ШӀу тлъэгъурэ тшы Тихик
COL.4.8	Мы Ӏоф дэдэу тиӀофхэр зытетхэр шъуигъэшӀэнри шъуигъэгушхонри ары Тихик шъуадэжь къызкӀэзгъакӀорэр
COL.4.9	Ащ игъусэу Онесимэу
COL.4.10	Аристархэу
COL.4.11	Исусэу ИусткӀэ заджэхэрэми шӀуфэс къышъуехыжьы. Тхьэм и Тетыгъошхо пае къыздэлажьэрэ цӀыфхэм джуртхэу ахэтхэр ахэр ары ныӀэп. Ахэмэ инэу сагъэгушхуагъ. 
COL.4.12	Епафрасэу
COL.4.13	Епафрас шъори, тшыхэу Лаодикиерэ
COL.4.14	ТиӀазэ Лукэу
COL.4.15	Лаодикие дэс тшыхэми, Нимфани, ащ иунэ щызэрэугъоирэ чылыс зэӀукӀэм щыщхэми аӀапӀэ сфэшъуубытыжь.
COL.4.16	Мы тхылъым шъузеджэрэ ужым, Лаодикие щыӀэ чылыс зэӀукӀэм щыщхэри мы тхылъым ерэджэх. Шъори Лаодикие щыӀэ чылыс зэӀукӀэм щыщхэми афэстхыгъэ тхылъэу къышъуфарагъэхьыщтми шъуедж.
COL.4.17	«Зиусхьаным о ппшъэ къырилъхьэгъэ Ӏофыр гъэцакӀэ» шъуӀуи, Архипп
COL.4.18	Сэ, Паул, мы шӀуфэс гущыӀэхэр сӀэкӀэ сэтхых. Мы Ӏэхъу-лъэхъоу къыстыралъхьагъэр зыщышъумыгъэгъупшэжь. Христос ынэшӀу шъо пстэуми къышъущерэф. Амин.
1TH.1.1	Сэ сы Паул. Силуанрэ
1TH.1.2	Шъо пстэуми апае Тхьэм щытхъу фэтэшӀ зэпыт, Тхьэм тызелъэӀукӀи, шъуигугъу тэшӀы. 
1TH.1.3	ШъуишӀошъхъуныгъэ шӀушӀагъэхэр зэрэшъуигъэшӀагъэм ти Тхьэу Ты лъапӀэм ыпашъхьэ игугъу щытэшӀ зэпыт. ШъуишӀулъэгъу инэу шъузэригъэлэжьагъэм, ти Зиусхьан Исус Христос шъущыгугъэу шъузэрэпаплъэрэм пае, теубытагъэ шъуиӀэ зэрэхъугъэми ягугъу Тхьэм ыпашъхьэ щытэшӀ зэпыт.
1TH.1.4	Шъо, тшыхэу Тхьэм шӀу ылъэгъухэрэр, Тхьэм ибын шъухъунэу шъукъызэрэхихыгъэр тэшӀэ, 
1TH.1.5	сыда пӀомэ, къэбарышӀур къызэрышъодгъэӀугъэр гущыӀэхэм язакъоп, кӀуачӀэкӀи Тхьэм ы Псэ ЛъапӀэ илъэкӀыкӀи къэбарышӀур къышъодгъэӀугъ нахь. Икъугъэуи къэбарышӀур шъушӀошъ дгъэхъугъэ. Тызышъухэтым, тишӀуагъэ шъодгъэкӀэу тызэрэзекӀощтыгъэр шъошӀэ. 
1TH.1.6	Тэ тилъэужхэми Зиусхьаным илъэужхэми шъо шъуарыкӀощтыгъ. Сыда пӀомэ, гузэжъогъушхо шъухэтыгъэ пэтми, Тхьэм ы Псэ ЛъапӀэ гушӀуагъоу шъугухэм къарилъхьагъэмкӀэ Тхьэм игущыӀэхэр шъудагъэх. 
1TH.1.7	Аущтэу Македоние хэкумрэ Ахаие хэкумрэ арысхэу шӀошъхъуныгъэ зиӀэ цӀыф пстэуми шапхъэ шъуафэхъугъ. 
1TH.1.8	Сыда пӀомэ, Зиусхьаным ехьылӀэгъэ къэбарышӀур шъуадэжь къикӀэу зынэсыгъэхэр Македоние хэкумрэ Ахаие хэкумрэ язакъоп, ау ТхьэмкӀэ шӀошъхъуныгъэ шъуиӀэ зэрэхъугъэм икъэбар тыдэкӀи цӀыфхэм щашӀэ хъугъэ. Арышъ, а Ӏофым ехьылӀагъэу цӀыфхэм ащ нахьыбэ ятӀон ищыкӀагъэп, 
1TH.1.9	сыда пӀомэ, дахэу тызэрежъугъэблэгъагъэри, щыӀэныгъэ зиӀэ Тхьэ шъыпкъэм шъуфэлэжьэным пае, тхьэ нэпцӀхэм шъуакӀыб зэрафэжъугъэзагъэри ахэмэ къаӀотэжьы. 
1TH.1.10	Тхьэм ы Къоу лӀагъэхэм къахигъэтэджыкӀыжьыгъэр уашъом къызэрехыжьыщтым шъупэплъэ – Исусэу Тхьэм игубжэу къэкӀощтым тыкъыӀэкӀэзыхыжьыщтыр ары.
1TH.2.1	Шъуадэжь тыкъызэрэкӀуагъэр пкӀэнчъэ зэрэмыхъугъэр шъошӀэ. 
1TH.2.2	ЗэрэшъушӀэрэм фэдэу, Филиппи къалэм
1TH.2.3	Сыда пӀомэ, къэбарышӀур шъо шъушӀошъ хъунэу тыкъызкӀышъолъэӀурэр Тхьэм ар дгъэӀунэу тпшъэ къырилъхьагъэшъ ары. Тыгъощагъэп, тыгухэри мыкъабзэхэп, шъудгъэпцӀэнэуи тыпылъэп. 
1TH.2.4	Ау Тхьэм а Ӏофыр дгъэцэкӀэнэу къытфигъэшъуаши, къэбарышӀур цӀыфмэ ядгъэӀунэу тпшъэ къызэрэрилъхьагъэм пае, къэбарышӀур къэтэӀотэжьы. ЦӀыфмэ агу къызэдгъэӀуным тыпылъэп, ау Тхьэу тыгухэм яшъыпкъагъэ зыгъэунэфырэм ыгу къызэдгъэӀуныр ары тызпылъыр. 
1TH.2.5	ГъэшӀобзэ нэпцӀыкӀэ шъо тыкъызэрэшъупэмыгъокӀыгъэр шъошӀэ, шъуишӀуагъэ къызэдгъэкӀынэу гъэбылъыгъэ гухэлъи тиӀагъэп. АщкӀэ Тхьэр тишыхьат. 
1TH.2.6	Шъорми, нэмыкӀ цӀыфхэми щытхъу къызфядгъэшӀынэу тыпылъыгъэп.
1TH.2.7	Христос тыриапостолэу, тетыгъоу тиӀэр дгъэфедэу тыкъышъупэгъокӀын тлъэкӀыщтыгъэми, ныр исабыйхэм шӀукӀэ зэрадэзекӀорэм фэдэу, тэри шӀукӀэ тыкъыжъудэзекӀощтыгъ. 
1TH.2.8	Ащ фэдизэу шӀу шъутлъэгъугъэти, Тхьэм дэжь къикӀырэ къэбарышӀур шъодгъэӀун закъор арэп тызфэягъэр, тпсэ шъуфэттынэуи тыфэягъ. Ащ фэдизэу шӀу шъутлъэгъугъ.
1TH.2.9	Тшыхэр, зызэрэдгъэулэущтыгъэри, къин тлъэгъоу тызэрэлажьэщтыгъэри, шъугу къэжъугъэкӀыжь. Шъуащыщ горэми хьылъэ тыфэмыхъуным пае, Тхьэм дэжь къикӀырэ къэбарышӀур къышъодгъэӀу зэхъум, чэщи мафи тылажьэщтыгъ. 
1TH.2.10	Хэти тызэригъэмысэн щымыӀэу, гукъэбзагъэкӀи, шъыпкъагъэкӀи, тызэрэшъухэтымкӀэ шъо, шӀошъхъуныгъэ зиӀэхэр, шъутишыхьат, Тхьэри тишыхьат. 
1TH.2.11	Тыр илъфыгъэхэм шъабэу зэрадэзекӀорэм фэдэу, шъо шъуащыщэу хэти тызэрэдэзекӀощтыгъэр шъошӀэ. 
1TH.2.12	Итетыгъошхо ыӀэчӀэгъ шъучӀэхьанэуи ищытхъушхокӀэ Ӏахь шъуиӀэнэуи къышъоджэгъэ Тхьэм шъуфэшъуашэу шъузекӀонэу къыжъугурыдгъэӀуагъ, шъудгъэгушхуагъ ыкӀи тышъолъэӀугъ.
1TH.2.13	Тхьэм щытхъу фэтэшӀ зэпыт. Сыда пӀомэ, Тхьэм игущыӀэхэр зышъотэгъэӀухэм, цӀыфхэм ягущыӀэхэм афэмыдэхэу, ау Тхьэм игущыӀэхэм афэдэхэу шъудагъэх, шъыпкъэмкӀэ, ахэр Тхьэм игущыӀэх. А гущыӀэхэр шъо, шӀошъхъуныгъэ зиӀэхэм, шъугухэм арылъхэу, Ӏоф щашӀэ. 
1TH.2.14	Христос Исус зыгу илъэу, Иудей хэкум щыӀэ чылыс зэӀукӀэхэм ащыщ цӀыфхэм ялъэужхэм шъуатехьагъ. Сыда пӀомэ, джуртхэм ахэмэ къин зэрарагъэщэчыщтыгъэм фэдэу, шъулъэпкъ щыщхэм шъо къин шъуагъэщэчыщтыгъ. 
1TH.2.15	Джуртхэм Зиусхьан Исусрэ пегъымбархэмрэ аукӀыгъэх, тэри къин тагъэщэчыгъ. Ахэр Тхьэм ыгу зэмыӀурэ цӀыфых, цӀыф пстэуми япыих. 
1TH.2.16	Хымэ лъэпкъхэр мыкӀодхэу, Тхьэм къыгъэнэжьынхэм пае, къэбарышӀур зятэгъэӀум, къытпэуцунхэу пылъыгъэх. Аущтэу япсэкӀодхэм япчъагъэ рагъэкъу зэпытыщтыгъ. Ау Тхьэм игубж аужыпкъэм къатефагъ.
1TH.2.17	Тыгурэ тпсэрэкӀэ шъуадэжь тыщыӀэу, тпкъыкӀэ охътэ заулэ тышъупэӀапчъэу къызытэхьым, тшыхэр, тыкъышъуфалӀэу шъузэдгъэлъэгъуным инэу тыпылъыгъ. 
1TH.2.18	Шъуадэжь тыкъэкӀонэу тыфэягъ. Сэ, Паул, мызэу-мытӀоу сыкъэкӀоным сыпылъыгъ, ау шэйтаным къыддигъэхъугъэп. 
1TH.2.19	ТызгъэгушӀорэри, тиӀахьышӀу тыпаплъэзэ, тиӀэ зэрэхъущтым тыщызгъэгугъырэри шъорыба? ТекӀоныгъэр къызэрэтхьыгъэр къэзгъэлъагъорэ танджэу, Зиусхьан Исус къызыкӀожьыщт мафэм дэжь ежь ыпашъхьэ щытиӀэу тызэрыпэгэщтыр шъорыба? 
1TH.2.20	Шъыпкъэ, тищытхъуи, тигушӀуагъуи къызхэкӀырэр шъоры.
1TH.3.1	Ащ нахьыбэ тфэмыщэчыжьэу, тизакъоу Афинэ къалэм
1TH.3.2+1TH.3.3	Тимофей тэ тшы, Тхьэм фэлажьэу, Христос ехьылӀэгъэ къэбарышӀур цӀыфхэм ягъэӀун ӀофымкӀи къыддэлажьэ, ар шъуадэжь къэдгъэкӀуагъ. Ар къызфэдгъэкӀуагъэр мы гузэжъогъухэм шъуащыщэу хэти гъогу занкӀэм тырамыгъэкӀыным пае, шъугухэм кӀуачӀэ аригъэгъотынэуи, шъуишӀошъхъуныгъэ шъутетынэу шъуигъэгушхонэуи ары. Ащ фэдэ гузэжъогъухэм тахэфэн фаеу зэрэхъурэр шъо шъошӀэ. 
1TH.3.4	Шъуадэжь тызыщэӀэм, гузэжъогъу тызэрэхэфэщтыр шъотӀогъагъэ. Аущтэуи хъугъэ, шъори ар шъошӀэ. 
1TH.3.5	Арышъ, ащ нахьыбэ сфэмыщэчыжьэу, шъуишӀошъхъуныгъэ зытетыр зэзгъэшӀэнэу Тимофей шъуадэжь къэзгъэкӀуагъ, шэйтанэу цӀыфхэм псэкӀод язгъэшӀэнэу ыуж итым зыгорэкӀэ шъудихьыхыгъэу, тиӀоф хьаулыеу хъугъакъомэ сэщынэти.
1TH.3.6	Джы Тимофей шъуадэжь къикӀыжьи, тадэжь къызэкӀожьым
1TH.3.7	Тшыхэр, къин пстэуми, гузэжъогъу пстэуми тахэт пэтми, шъуишӀошъхъуныгъэ икъэбаркӀэ тыжъугъэгушхуагъ. 
1TH.3.8	Джы Зиусхьаным игъогу пытэу шъузэрэтетым пае, шъыпкъэмкӀэ тэпсэу. 
1TH.3.9	Шъощ пае гушӀуагъоу Тхьэм ыпашъхьэ щытиӀэ пстэуми ипэгъокӀ фэдэу, шъощ пае сыдэущтэу икъунэу Тхьэм щытхъу фэтшӀына? 
1TH.3.10	Шъутлъэгъужьынэуи, шъуишӀошъхъуныгъэ ищыкӀагъэхэр идгъэкъужьынхэуи чэщи мафи тыгу етыгъэу Тхьэм телъэӀу.
1TH.3.11	Ежь ти Тхьэу тя Тэ лъапӀэрэ ти Зиусхьанэу Исус Христосрэ шъуадэжь тыкъэкӀонэу гъогу къытфызэӀуарэх. 
1TH.3.12	Тэ шӀу шъузэрэтлъэгъурэм фэдэу, Зиусхьаным нахь лъэшэу шӀу шъузэригъэлъэгъужь зэпытынэуи цӀыф пстэури шӀу шъуигъэлъэгъужь зэпытынхэуи орэхъу. 
1TH.3.13	Ти Зиусхьан Исус Христос ицӀыф лъэпӀэ пстэури игъусэу мы дунаим къызыкӀожьыкӀэ, зыми шъузэригъэмысэн щымыӀэу, гукъэбзагъэкӀэ Тхьэу Тятэ лъапӀэ ыпашъхьэ шъуиуцоным пае, шъугухэр ерэгъэпытэх.
1TH.4.1	Аужыпкъэм, тшыхэр, мыр шъосэӀо. Тхьэм ыгу къышъоӀуным пае, шъузэрэзекӀон фаер шъодгъэшӀагъ. Аущтэуи шъозекӀо. Аущтэу шъузекӀо зэпытынэу Исус ыцӀэкӀэ тышъолъэӀу ыкӀи къышъуфэтэгъэпытэ. 
1TH.4.2	Зиусхьан Исус ыцӀэкӀэ унашъохэу къышъуфэтшӀыгъэхэр шъошӀэх.
1TH.4.3	Тхьэр зыфаер гукъэбзагъэкӀэ шъупсэунри, зинэ шӀэным зыщышъудзыенри ары. 
1TH.4.4+1TH.4.5	Ащ нэмыкӀэуи Тхьэм шӀоигъор ежь зымышӀэрэ хымэ лъэпкъхэм ащыщ цӀыфхэу зыгукӀэ зыкӀэхъопсырэ зинэ мыхъун Ӏофхэм зязытхэрэм шъуафэмыдэу, гукъэбзагъэкӀэ щытхъу хэлъэу, шъуащыщэу хэти ежь ыпкъ тетыгъо зэрэфыриӀэщтыр ары. 
1TH.4.6	ЕтӀанэ а ӀофымкӀэ зыми ыш мыхъун римышӀэнэу е къымыгъэпцӀэнэу Тхьэм шӀоигъу. КъызэрэшъотӀуагъэм ыкӀи къызэрэжъугурыдгъэӀуагъэм фэдэу, ащ фэдэ бзэджагъэ зышӀэрэ цӀыф пстэуми яфэшъуашэр Зиусхьаным аригъэпщыныжьыщт. 
1TH.4.7	Сыда пӀомэ, тыгухэр мыкъабзэу тыпсэунэу арэп Тхьэр къызфытэджагъэр, тыгухэр къабзэу тыпсэунэу ары нахь. 
1TH.4.8	Арышъ, мы унашъор зымыдэрэм, цӀыфыр арэп ымыдэрэр, Тхьэу зы Псэ ЛъапӀэ тыгухэм къарызылъхьэрэр ары нахь.
1TH.4.9	Зэкъошхэм афэдэу, шӀу шъузэрэлъэгъун зэрэфаер къышъуфэстхынэу ищыкӀагъэп. ШӀу шъузэрэлъэгъунэу Тхьэм шъуигъэшӀагъэ. 
1TH.4.10	Македоние хэкум зэкӀэ ис шы пстэури шӀу шъолъэгъу. Ахэр нахь лъэшэу шӀу шъулъэгъу зэпытынэу сышъолъэӀу.
1TH.4.11	Ӏасэу шъупсэоу, нэмыкӀ цӀыфхэм яӀоф шъуиӀоф хэшъумылъхьэу, шъуӀэхэмкӀэ шъулажьэу шъузэрэпсэущтым ыуж шъуит, унашъо къызэрэшъуфэтшӀыгъэм фэдэу. 
1TH.4.12	Аущтэу къышъущымыщ цӀыфхэм апашъхьэ хабзэм тетэу шъущыпсэущт, щыкӀагъи зи шъуиӀэщтэп.
1TH.4.13	Тшыхэр, лӀагъэхэм яӀоф зытетыр шъумышӀэу шъукъэдгъэнэнэу тыфаеп, нэмыкӀ цӀыфхэу гугъапӀэ зимыӀэхэм агу къызэреорэм фэдэу, шъугу къемыоным пае. 
1TH.4.14	Исус лӀи, лӀагъэхэм къызэрахэтэджыкӀыжьыгъэмкӀэ шӀошъхъуныгъэ тиӀ. Арышъ, ИсускӀэ шӀошъхъуныгъэ зиӀэхэу лӀагъэхэр Исус игъусэхэу Тхьэм ежь дэжь зэрищэщтхэр тшӀошъ мэхъу. 
1TH.4.15	Зиусхьаным игущыӀэхэм атетэу мыр къышъотэӀо: Зиусхьаныр дунаим къызыкӀожькӀэ, тэ, псэоу къэнагъэхэр, лӀагъэхэм апэ тишъыщтэп. 
1TH.4.16	Тхьэм иунашъо хъоу, апэрэ мэлэӀичым ымакъэрэ Тхьэм ыбжъэмыешхо ымакъэрэ къызыӀухэкӀэ, ежь Зиусхьаныр уашъом къехыщт. КъызехыкӀэ, ХристоскӀэ шӀошъхъуныгъэ зиӀэхэу лӀагъэхэр апэу къэтэджыжьыщтых. 
1TH.4.17	ЕтӀанэ тэ, псэоу къэнагъэхэр, ахэмэ тырягъусэу ошъуапщэхэм тахэтэу, Тхьэм тыдихьыещт, жьыбгъэм хэтэу жьым Зиусхьаным тыщыпэгъокӀыным пае. ЕтӀанэ Зиусхьаным тыригъусэ зэпытыщт. 
1TH.4.18	Мы гущыӀэхэмкӀэ шъузэрэгъэгушху.
1TH.5.1	Тшыхэр, а Ӏофхэр къызыхъущт лъэхъанхэми сыхьатхэми яхьылӀагъэу къышъуфэттхыныр ищыкӀагъэп. 
1TH.5.2	ТыгъуакӀор чэщым цӀыфхэм амышӀахэу къызэрякӀурэм фэдэу, Зиусхьаныр дунаим къызыкӀожьыщт мафэр къызэрэкӀощтыр шъошӀэ. 
1TH.5.3	«Джы гупсэфыгъо тиӀ, щынагъо зи щыӀэп», цӀыфхэм заӀокӀэ, етӀанэ амышӀахэу къинышхо къафэкӀощт, хъушъэн ихьэгъэ бзылъфыгъэм къинышхо къызэрэфакӀорэм фэдэу. Ащ хэкӀыжьыпӀэ иӀэщтэп.
1TH.5.4	Ау шъо, тшыхэр, шӀункӀым шъухэтэп. Арышъ, а мафэр тыгъуакӀом фэдэу шъумышӀахэу къышъуфэкӀощтэп. 
1TH.5.5	Шъо, зэкӀэри, нэфынэм шъурибын, мафэми шъурибын. Тэ чэщыми шӀункӀыми ябынхэм тащыщэп. 
1TH.5.6	Арышъ, адрэ цӀыфхэр зэрэчъыехэрэм фэдэу, тычъые хъущтэп, ау тымычъыеу тысакъын фае, щэӀэныгъи тиӀэн фае. 
1TH.5.7	Сыда пӀомэ, чэщыр ары цӀыфхэу чъыехэрэр зычъыехэрэр, чэщри ары ешъохэрэр зешъохэрэр. 
1TH.5.8	Ау тэ мафэм тырибынышъ, щэӀэныгъэ зитэжъугъэгъаӀ. ШӀошъхъуныгъэмрэ шӀулъэгъумрэ ашъоджанэм фэдэу зыщытэжъугъалъ, тымыкӀодэу Тхьэм тыкъызэригъэнэжьыщтыми тыщыгугъэу, тызэрэпаплъэрэр танджым фэдэу къэтэжъугъэӀэт. 
1TH.5.9	Сыда пӀомэ, Тхьэм игубж къыттыригъэфэнэу арэп ибын тыхъунэу тызфигъэнэфагъэр, ти Зиусхьан Исус Христос къыпкъырыкӀэу тымыкӀодэу тыкъыгъэнэжьыныр ары нахь. 
1TH.5.10	Тэщ пае Исус лӀагъэ, тыпсэуми, тылӀагъэми, ежь тыригъусэу тыпсэуным пае. 
1TH.5.11	Арышъ, шъузэрэгъэгушху, зым адрэми нахь лъэкӀ гурэ псэрэкӀэ рерэгъэгъот.
1TH.5.12	Тшыхэр, къышъуфэлажьэхэу, Зиусхьаным иӀофхэмкӀэ тетыгъо къышъуфызиӀэ цӀыфхэу къыжъугурызгъаӀохэрэм лъытэныгъэ афэшъушӀынэу тышъолъэӀу. 
1TH.5.13	Ахэмэ Ӏофэу ашӀэрэм пае лъытэныгъэшхо афэшъушӀ, шӀу шъулъэгъух. ШъузэгурыӀу. 
1TH.5.14	Тшыхэр, тышъолъэӀу, лэжьэнхэу зымыдэхэрэм шъуяушъый, зыгу кӀодыгъэхэр жъугъэгушхох, ӀэпыӀэгъу зищыкӀагъэхэми шъуадэӀэпыӀ, щэӀагъэкӀэ цӀыф пстэуми шъуапэгъокӀ. 
1TH.5.15	Хэти зыгорэм ибзэджагъэ бзэджагъэкӀэ пэрэмыгъокӀыжь. Ау шъо шӀу зэрэзэфэшъушӀэщтым шъупылъ, цӀыф пстэуми шӀу зэрафэшъушӀэщтыми ыуж шъуит зэпыт.
1TH.5.16	Сыдигъуи шъугушӀу. 
1TH.5.17	Зэпымыоу Тхьэм шъуелъэӀу. 
1TH.5.18	Сыд къышъохъулӀэми, Тхьэм щытхъу фэшъушӀ, сыда пӀомэ, шъо, Исус Христос зыгу илъхэм, аущтэу шъузекӀоныр ары Тхьэр зыфаер. 
1TH.5.19	Тхьэм ы Псэ ЛъапӀэ имашӀо шъумыгъэкӀуасэ. 
1TH.5.20	Тхьэм ежь игущыӀэхэр цӀыфхэм агухэм къарилъхьэхэу, къызэраригъаӀохэрэр пхъэтэпэмыхь шъумышӀы. 
1TH.5.21	Ӏоф пстэуми яшъыпкъагъэ жъугъэунэфы, дэгъум шъутет. 
1TH.5.22	Сыд фэдэ бзэджагъэми зыщышъудзый!
1TH.5.23	Гупсэф къытэзытырэ Тхьэм шъугухэр икъукӀэ ерэгъэкъэбзэжь, иягъи къышъомыкӀэу шъугуи, шъупси, шъупкъи къерэухъум, Зиусхьан Исус Христос дунаим къызыкӀожьыкӀэ, зыми шъузэригъэмысэн зи щымыӀэным пае. 
1TH.5.24	Тхьэу къышъуаджэрэр шъыпкъэ, ащи а Ӏофыр ыгъэцэкӀэщт.
1TH.5.25	Тшыхэр, Тхьэм шъукъытфелъэӀу. 
1TH.5.26	Тшы пстэуми гукъэбзагъэкӀэ ӀаплӀ яшъущэкӀэу шӀуфэс сфяшъухыжь. 
1TH.5.27	Мы тхылъым шъушы пстэуми шъукъафеджэнэу Зиусхьаным ыцӀэкӀэ унашъо къышъуфэсэшӀы.
1TH.5.28	Ти Зиусхьан Исус Христос ынэшӀу къышъущерэф. Амин.
2TH.1.1	Сэ сы Паул. Шъо, Тхьэу Тятэ лъапӀэрэ Зиусхьан Исус Христосрэ зыгу илъхэу Фессалоникэ къалэм щыӀэ чылыс зэӀукӀэм щыщхэм, Силуанрэ Тимофейрэ сигъусэхэу мы тхылъыр къышъуфэсэтхы.
2TH.1.2	Тхьэу Тятэ лъапӀэрэ Зиусхьан Исус Христосрэ анэшӀу къышъущарэфи, гупсэф къышъуарэт.
2TH.1.3	Тшыхэр, шъощ пае Тхьэм щытхъу фэтшӀ зэпытын фае. Ари тэрэз, сыда пӀомэ, шъуишӀошъхъуныгъэ хэхъо зэпыт, шъуащыщэу хэти адрэм шӀулъэгъоу фыриӀэми хэхъо зэпыт. 
2TH.1.4	Арышъ, цӀыфхэм сыд фэдиз къин шъуагъэщэчми, сыд фэдиз гузэжъогъу шъухэтми, теубытагъэрэ шӀошъхъуныгъэрэ зэрэшъуиӀэм пае, Тхьэм ичылыс зэӀукӀэхэм адэжь шъуищытхъу щытэӀо.
2TH.1.5	А Ӏоф пстэуми Тхьэм ихьыкум зафэу зэришӀырэр къагъэшъыпкъэ, сыда пӀомэ, теубытагъэ зэрэшъуиӀэм пае, Тхьэм и Тетыгъошхоу къин зыфэшъушэчырэм ыӀэчӀэгъ шъучӀэхьанэу къышъуфигъэшъошэщт. 
2TH.1.6	Шъо гузэжъогъу шъухэзыдзэрэ цӀыфхэр гузэжъогъум хидзэжьынхэр Тхьэм зафэу елъытэ. 
2TH.1.7	Шъо, гузэжъогъум хэтхэр, шъутигъусэу гупсэф къышъуитыжьынри Тхьэм зафэу елъытэ. Ар зыхъущтыр Зиусхьан Исус уашъом къехэу имэлэӀичхэу лъэкӀ зиӀэхэр игъусэхэу къызылъэгъощт мафэр ары. 
2TH.1.8	Тхьэр зымышӀэрэ цӀыфхэу, ти Зиусхьан Исус ехьылӀэгъэ къэбарышӀум емыдэӀухэрэм ябзэджагъэ аригъэпщыныжьыным пае, мэшӀотхъуабзэм хэтэу Зиусхьан Исус дунаим къэкӀожьыщт. 
2TH.1.9	А цӀыфхэр Зиусхьаным ынапэрэ, ежь лъэкӀышхоу щытхъушхо зиӀэмрэ апэчыжьэхэу, мыухыжьын кӀодыныр Ӏахьэу Тхьэм атырилъхьащт. 
2TH.1.10	Ар къызыхъущтыр Зиусхьаныр дунаим къызыкӀожьыщт мафэр ары. А мафэм ицӀыф лъапӀэхэм ежь щытхъу фашӀыщт, ежьыркӀэ шӀошъхъуныгъэ зиӀэ хъугъэ цӀыфхэми зэкӀэми ежь агъэшӀэгъощт. Шъори а цӀыфхэм шъуахэтыщт, сыда пӀомэ, тишыхьатныгъэ шъушӀошъ хъугъэшъ ары.
2TH.1.11	Джары шъощ пае зэпымыоу Тхьэм тызкӀелъэӀурэр. Тхьэр къызэрэшъоджагъэм тетэу, ибын шъухъуныр къышъуфигъэшъошэнэу телъэӀу. ИлъэкӀышхокӀи шӀугъэу шъугухэм арылъ пстэури шъуигъэгъэцэкӀэнэуи, шъуишӀошъхъуныгъэ къыхэкӀырэ ӀофышӀу пстэури рышъуигъэгъэкъунэуи Тхьэм телъэӀу. 
2TH.1.12	Аущтэу ти Зиусхьан Исус ыцӀэ цӀыфхэм щытхъу фяжъугъэшӀыщт, Зиусхьаныр шъугухэм зэрарылъым паий, шъори щытхъу шъуиӀэ хъущт. Ти Тхьэрэ ти Зиусхьан Исус Христосрэ анэшӀу къызэрэшъущафэрэм тетэу аущтэу хъущт.
2TH.2.1	Ти Зиусхьан Исус Христос дунаим къызэрэкӀожьыщтымрэ ежь дэжь тызэрэщызэрэугъоижьыщтымрэ яхьылӀагъэу, тшыхэр, моущтэу тышъолъэӀу: 
2TH.2.2	Христос дунаим къызыкӀожьыщт мафэр къэсыгъэу, Тхьэм ы Псэ ЛъапӀэ ежь ыгу къырилъхьагъэу цӀыф горэм ыӀозэ, пцӀы къеусыми, е а мафэр къэсыгъэу къэбар къаӀуатэми, е тэ тхылъэу къэттхыгъэм аущтэу итэу цӀыфхэм пцӀы къаусыми, а Ӏофым псынкӀэу зешъумыгъэгъэгумэкӀ, зешъумыгъэгъэщын. 
2TH.2.3	Хэт щыщи зыкӀи зыкъешъумыгъэгъапцӀ. ЦӀыфхэм акӀыб Тхьэм фагъазэным ыпэкӀэ, бзэджэныгъэм ицӀыфэу Тхьэм ыгъэкӀодыжьыщтыр къэлъэгъоными ыпэкӀэ, а мафэр къэсыщтэп. 
2TH.2.4	А цӀыфыр тхьэхэу зыфаӀохэрэми, цӀыфхэм агъэлъапӀэрэ Ӏоф пстэуми апэуцужьыщт, ахэмэ пстэуми анахьи нахь инэу зилъытэжьыщт. Тхьэм иунэшхуи итӀысхьанышъ, «Сэ сы Тхь» ыӀощт.
2TH.2.5	Шъуадэжь сызыщэӀэм, мы Ӏофхэр къызэрэшъосӀуагъэхэр шъугу къэкӀыжьырэба? 
2TH.2.6	Бзэджэныгъэм ицӀыф джы гъогу езымытырэри шъо шъошӀэ. Ау игъо къызыскӀэ, бзэджэныгъэм ицӀыф къэлъэгъощт. 
2TH.2.7	Сыда пӀомэ, бзэджэныгъэм илъэкӀ шъэф джы Ӏоф ешӀэ. Ау джы нэс бзэджэныгъэм ицӀыф гъогу езымытыгъэр ыпэ рапшӀэу ӀукӀыжьын фае. 
2TH.2.8	ЕтӀанэ бзэджэныгъэм ицӀыф къэлъэгъощт. Ау Зиусхьан Исус щытхъушхо иӀэу къызыкӀожьыкӀэ, ыжэкӀэ къыщэрэ жьымкӀэ ар ыукӀыжьыщт, ыгъэкӀодыжьыпэщт. 
2TH.2.9	Бзэджэныгъэм ицӀыф къызыкӀокӀэ, шэйтаным илъэкӀ иӀэу къэкӀощт. ЛъэкӀ Ӏофышхо нэпцӀхэри зэкӀэ, нэшэнэ гъэшӀэгъон нэпцӀхэри, Ӏофышхо гъэшӀэгъон нэпцӀхэри цӀыфхэм аригъэлъэгъущт. 
2TH.2.10	Сыд щыщырэ бзэджэныгъэкӀи цӀыфхэу кӀодыпӀэм игъогу тетхэр ыгъэпцӀэщтых. Ахэр зыкӀэкӀодхэрэр мыкӀодхэу зыкъагъэнэжьыным пае, шъыпкъэр шӀу алъэгъунэу зэрамыдагъэр ары. 
2TH.2.11	Арышъ, пцӀыр ашӀошъ хъуным пае, Тхьэм ахэмэ ягупшысакӀэ зэрегъэкӀокӀы. 
2TH.2.12	Аущтэу шъыпкъэр зышӀошъ мыхъугъэхэу бзэджагъэм зыгу еӀурэ цӀыф пстэури Тхьэм ыгъэмысэщт.
2TH.2.13	Ау шъо, тшыхэу Зиусхьаным шӀу ылъэгъухэрэр, шъощ пае Тхьэм щытхъу фэтшӀ зэпытын фае, сыда пӀомэ, ублапӀэм щегъэжьагъэу шъумыкӀодэу шъукъыгъэнэжьыным пае, Тхьэм шъукъыхихыгъ. Тхьэм ежь ы Псэ ЛъапӀэу шъугухэр зыгъэкъэбзэжьырэм илъэкӀыкӀи, шъыпкъэр шъушӀошъ зэрэхъугъэмкӀи шъумыкӀодэу шъукъегъэнэжьы. 
2TH.2.14	Тхьэр ибынхэм ащыщ шъухъунэу къызэрэшъоджагъэр къэбарышӀоу шъодгъэӀугъэр ары. Аущтэу ти Зиусхьан Исус Христос ищытхъушхокӀэ Ӏахь къышъулъыӀэсыщт. 
2TH.2.15	Арышъ, тшыхэр, шъукъызэкӀэмыкӀоу, бзэгукӀи тхылъымкӀи шъодгъэшӀэгъэ Ӏофхэм пытэу шъуатетэу гъогум шъурыкӀон фае.
2TH.2.16+2TH.2.17	Тхьэу Тятэ лъапӀэу шӀу тызылъэгъугъэу, зынэшӀу щыфэныгъэкӀэ сыдигъуи тызгъэгушхорэм шӀум тыщегъэгугъы. Ежьыррэ ти Зиусхьан Исус Христосрэ сыд щыщ шӀугъэ жъугъэцэкӀэным, шъуӀоным пае шъуарэгъэгушху, шъугухэри арэгъэпытэх.
2TH.3.1	Аужыпкъэм, тшыхэр, шъуадэжь зэрэщыхъугъэм фэдэу, Зиусхьаным икъэбарышӀу цӀыфхэм тыдэкӀи анэсынэуи, цӀыфхэм а къэбарышӀум щытхъу фашӀынэуи Тхьэм шъуелъэӀу. 
2TH.3.2	ЦӀыф бзэджэ-наджэхэм тащиухъумэнэу Тхьэм шъуелъэӀу, сыда пӀомэ, зэкӀэ цӀыфхэм шӀошъхъуныгъэ яӀэп. 
2TH.3.3	Ау Зиусхьаным ыӀорэр къегъэшъыпкъэ. Ащ шъугухэр ыгъэпытэщт, шэйтанми шъущиухъумэщт. 
2TH.3.4	Тиунашъохэр зэрэжъугъэцакӀэхэрэмкӀи зэрэжъугъэцэкӀэщтхэмкӀи Зиусхьаным тыкъышъущегъэгугъы. 
2TH.3.5	Тхьэм ишӀулъэгъурэ Христос итеубытагъэрэ Зиусхьаным шъугухэр аферэгъазэх.
2TH.3.6	Тшыхэр, хэтрэ тшэу лэжьэныр зымыдэу, къышъуфэдгъэнэгъэ унашъохэм атемытым зыщышъудзыенэу ти Зиусхьан Исус Христос ыцӀэкӀэ унашъо къышъуфэтэшӀы. 
2TH.3.7	Шъор-шъорэу шъошӀэ тилъэужхэм шъузэрарыкӀон фаер. Шъуадэжь тызыщэӀэм, тымылажьэу къыхэкӀыгъэп. 
2TH.3.8	ЗыдгъэхьакӀэу зыми ихьалыгъуи тшхыгъэп. Ау тыулэоу, лъэшэу тылажьэу, шъуащыщэу зыми хьылъэ тыфэмыхъуным пае, чэщи мафи Ӏоф тшӀэщтыгъ. 
2TH.3.9	ЗышъодгъэхьакӀэнэу фитыныгъэ тимыӀагъэп, ау тилъэужхэм шъуарыкӀоным пае, шапхъэ тышъуфэхъунэу тызэрэфэягъэр ары тызкӀэлэжьагъэр. 
2TH.3.10	Шъуадэжь тызыщэӀэм, мы унашъор къышъуфэтшӀыгъ: лэжьэнэу зымыдэрэр орэмышхэ.
2TH.3.11	Сыда пӀомэ, шъуащыщхэу заулэмэ лэжьэнхэр амыдэу зэхэтхыгъэ. Ахэмэ Ӏоф зи ашӀэрэп, ау яӀоф зыхэмылъым пылъых. 
2TH.3.12	Ащ фэдэ цӀыфхэр самбырэу лэжьэнхэу, ежь яхьалыгъуи ашхынэу ти Зиусхьан Исус Христос ыцӀэкӀэ унашъо афэтэшӀы ыкӀи тялъэӀу. 
2TH.3.13	Шъо, тшыхэр, мыр шъотэӀо, шъуемызэщэу шӀушӀэным шъупылъ.
2TH.3.14	ЦӀыф горэ мы тхылъым итхэу шъуатӀохэрэм ямыдэӀумэ, а цӀыфым гъунэ лъышъуф, жъугъэукӀытэжьыным паи ащ гъусэ шъуфэмыхъу. 
2TH.3.15	Ау шъуипыим фэдэу шъуемыплъ, шъушы фэдэу гурыжъугъаӀу нахь.
2TH.3.16	ЗэкӀэ гупсэфыр къытэзытырэ Зиусхьаным зэкӀэмкӀи сыдигъуи гупсэф къышъуерэт. Зиусхьаныр шъо пстэуми шъуерэгъус.
2TH.3.17	Сэ, Паул, сӀэкӀэ мы шӀуфэс гущыӀэхэр къышъуфэсэтхы. Мары зэрэстхырэр.
2TH.3.18	Ти Зиусхьан Исус Христос ынэшӀу шъо пстэуми къышъущерэф. Амин.
1TI.1.1	Сэ сы Паул. ТымыкӀодэу тыкъэзгъэнэжьырэ Тхьэмрэ Зиусхьан Исус Христосэу тызщыгугъырэмрэ яунашъокӀэ Исус Христос иапостол сыхъугъ. 
1TI.1.2	О, Тимофееу
1TI.1.3+1TI.1.4	Сэ Македоние хэкум
1TI.1.5	Мы унашъор зыкӀэтшӀырэр мыхъун зи зыдэзымышӀэжьырэ гу къабзэмрэ шӀошъхъуныгъэ шъыпкъэмрэ къакӀэкӀырэ шӀулъэгъур тиӀэ хъуныр ары. 
1TI.1.6	ЦӀыф заулэхэр ахэмэ атекӀыгъэхэу, пкӀэ зимыӀэ зэнэкъокъухэм зафагъэзагъ. 
1TI.1.7	Тэурат егъэджэкӀо пащэхэу залъытэми, къаӀохэрэри гушхокӀэ зытегущыӀэхэрэ Ӏофхэри ашӀэхэрэп.
1TI.1.8	Хабзэр
1TI.1.9	Шъыпкъагъэ зиӀэ цӀыфхэм хабзэр зэрафамыгъэуцугъэр тэшӀэ, ау хабзэр зыфагъэуцугъэхэр мыхэр арых: хабзэм текӀыхэрэр, хабзэм пэуцухэрэр, Тхьэм шӀолӀыкӀ фызимыӀэхэр, псэкӀод зышӀэхэрэр, зыгу мыкъабзэхэр, Тхьэр зымыгъэлъапӀэхэрэр, ны-тыхэри зыукӀыхэрэр, цӀыф укӀакӀохэр, 
1TI.1.10+1TI.1.11	зинэ зышӀэхэрэр, хъулъфыгъэхэм шъузпӀапкӀэу якӀуалӀэхэрэр, цӀыфхэр зыщэхэрэр, пцӀы зыусхэрэр, шыхьат нэпцӀ хъухэрэр, хэт щыщми къэбарышӀум тызфигъасэрэ Ӏофхэу тызщыгугъышъунэу щытхэм атемытхэр. А къэбарышӀоу щытхъушхо зиӀэр згъэӀунэу Тхьэу щытхъушхо зиӀэм спшъэ къырилъхьагъ.
1TI.1.12	Исус Христосэу, Ти Зиусхьанэу сиӀоф сшӀэнэу сэзгъэлъэкӀыгъэм щытхъу фэсэшӀы. Ащ цыхьэ къысфишӀи, мы Ӏофыр спшъэ къызэрэрилъхьагъэм пае, щытхъу фэсэшӀы. 
1TI.1.13	Сэ ежь згъапцӀэщтыгъ, ицӀыфхэми къин язгъэщэчыщтыгъ, ежь сехъоныщтыгъэми, гукӀэгъу къысфишӀыгъ, сыда пӀомэ, шӀошъхъуныгъэ симыӀэу Ӏофхэу сшӀэщтыгъэхэр къызгурымыӀохэу сызекӀощтыгъэти ары. 
1TI.1.14	Ау ти Зиусхьан ынэшӀу инэу сэ къысщифагъ, Христос Исус сыгу илъ зэрэхъугъэм паий, шӀошъхъуныгъэрэ шӀулъэгъурэ сыгу илъ хъугъэх.
1TI.1.15	Мы гущыӀэхэр шъыпкъэх, цӀыф пстэуми ахэр адэнхэуи яфэшъуаш: псэкӀод зышӀэхэрэр мыкӀодхэу къыгъэнэжьынхэм пае, Исус Христос мы дунаим къэкӀуагъ. Ахэмэ ащыщэу апэ итыр сэры. 
1TI.1.16	Ау Исус Христос зэкӀэмэ апэу гукӀэгъу къызкӀысфишӀыгъэр сэ къызэрэздэзекӀорэмкӀэ ищэӀэгъэшхо къыгъэлъэгъонэуи ары, ежьыркӀэ шӀошъхъуныгъэ зиӀэ хъун цӀыфхэу мыкӀодыжьын щыӀэныгъэ зыгъотыщтхэм шапхъэ сафэхъунэуи ары. 
1TI.1.17	ЕгъэшӀэрэ пачъыхьэу, мылӀэжьыщтэу, цӀыфхэм амылъэгъоу, Тхьэ закъом мыкӀодыжьын лъытэныгъэшхомрэ щытхъушхомрэ ий. Амин.
1TI.1.18	Скъо Тимофей, Тхьэм ежь игущыӀэхэу о къыохьылӀагъэу цӀыф заулэмэ агухэм къарилъхьэхи, къаригъэӀуагъэхэм
1TI.1.19	шӀошъхъуныгъэ уиӀэу, угукӀэ мыхъун зи зыдэмышӀэжьэу, угу етыгъэу уиӀоф шӀэ. ЦӀыф заулэмэ агухэмкӀэ мыхъун зи зыдамышӀэжьыныр яӀэнэу зэрамыдагъэм пае, шӀошъхъуныгъэм игъогу текӀыжьыгъэх. 
1TI.1.20	Именейрэ Александрэрэ ащ фэдэ цӀыфхэм ащыщых. Ахэр шэйтаным сэ фэзгъэзагъэх
1TI.2.1	ЗэкӀэмэ анахьэу сышъолъэӀу, цӀыф пстэуми апае Тхьэм шъуелъэӀу, ӀэпыӀэгъу афэхъунэуи шъуелъэӀу, шӀугъэ аригъэгъотынэуи шъуелъэӀу, Тхьэми щытхъу фэшъушӀ. 
1TI.2.2	Тхьэм шӀолӀыкӀ фытиӀэу, гукъэбзагъэкӀи, самбырэу ыкӀи гупсэфэу тыпсэушъуным пае, пачъыхьэхэмрэ тетыгъо зиӀэхэмрэ Тхьэм шъуафелъэӀу. 
1TI.2.3	Ар дэгъу, Тхьэу тымыкӀодэу тыкъэзгъэнэжьырэми ар игъоу елъытэ. 
1TI.2.4	Ежь цӀыф пстэури мыкӀодхэу къыгъэнэжьынхэуи, шъыпкъагъэр зэрагъэшӀэнэуи шӀоигъу. 
1TI.2.5	Сыда пӀомэ, Тхьэр зы, Тхьэмрэ цӀыфхэмрэ азыфагу зэгъэшӀужьакӀоу дэтыр зы, ар цӀыфэу Христос Исус ары. 
1TI.2.6	Ащ ыпсэ шъхьэщэфыжьэу цӀыф пстэуми апае ытыгъ. Исус аущтэу игъо дэдэм тефэу, Тхьэм игухэлъ ыгъэшъыпкъэжьыгъ. 
1TI.2.7	Джы Христос ехьылӀэгъэ къэбарышӀур згъэӀунэуи, апостол сыхъунэуи Тхьэм сызкӀигъэнэфагъэр шӀошъхъуныгъэмрэ шъыпкъэмрэ якъэбар хымэ лъэпкъхэм язгъэшӀэнэу ары – сэ шъыпкъэр къэсэӀо, пцӀы сыусырэп.
1TI.2.8	ЛӀыхэр тыдэкӀи Тхьэм елъэӀунхэу сыфай, гукъэбзагъэкӀи аӀэхэр аӀэтызэ, мыгубжыхэу, Тхьэми емыхъырэхъышэхэу.
1TI.2.9	Ащ нэмыкӀэу бзылъфыгъэхэри укӀытэ ахэлъэу, хэбзэшӀум тетэу, екӀоу зафэпэнэу сыфай. Шъхьац благъэкӀи, дышъэмкӀи, налмэс-налкъутэхэмкӀи, щыгъын лъапӀэхэмкӀи замыгъэкӀэракӀэу, 
1TI.2.10	шӀушӀагъэхэмкӀэ зарэгъэкӀэракӀ, «Тхьэм шӀолӀыкӀ фытиӀэу тэпсэу» зыӀорэ бзылъфыгъэхэм зэряфэшъуашэм фэдэу.
1TI.2.11	Бзылъфыгъэм зи ымыӀоу, ӀорышӀэу, Тхьэм иӀофхэр зэригъэшӀэнхэ фае. 
1TI.2.12	Бзылъфыгъэм Тхьэм иӀофхэр цӀыфхэм аригъэшӀэнхэуи, лӀы горэм тетыгъо фыриӀэнэуи сыдэрэп. Зи ымыӀоу псэун фае. 
1TI.2.13	Сыда пӀомэ, Тхьэм апэу къыгъэхъугъэр Адэм ары, етӀанэ – Хьао. 
1TI.2.14	Блэм зыкъезгъэгъэпцӀагъэри Адэм арэп, бзылъфыгъэр ары нахь. Аущтэу бзылъфыгъэр Тхьэм игъогу текӀыгъ. 
1TI.2.15	Ау шӀошъхъуныгъэ, шӀулъэгъу къэбзагъэ ыгу илъ зэпытхэу бзылъфыгъэр хэбзэшӀум тетэу щыӀэмэ, сабый къызэрэфэхъурэмкӀэ мыкӀодэу къэнэжьыщт.
1TI.3.1	Мы гущыӀэхэр шъыпкъэх: чылыс зэӀукӀэм иӀэшъхьэтет
1TI.3.2	Ӏэшъхьэтетыр хэти зэригъэмысэн зыбгъодэмылъэу, зы шъуз нахь зимыӀэу
1TI.3.3	Ащ нэмыкӀэуи ешъуакӀоу е лӀы Ӏэлмэ хъущтэп, ау Ӏасэу, мыцӀэцӀалэу, мылъкум кӀэмыхъопсэуи псэун фае. 
1TI.3.4	Иунагъо дэгъоу зэрихьэу, ибынхэм лъытэныгъэ къызфаригъэшӀэу, ыгъэӀорышӀэнхэ фае. 
1TI.3.5	Сыда пӀомэ, ежь иунагъо зезымыхьэшъурэр Тхьэм ичылыс зэӀукӀэ сыдэущтэу кӀэлъыплъэшъуна? 
1TI.3.6	Ӏэшъхьэтетыр шӀошъхъуныгъэ зиӀэ хъугъакӀэхэм ащыщмэ хъущтэп. Армырмэ зышӀошӀыжьынышъ, шэйтаныр мысэ зэрэхъугъэм фэдэу, ари мысэ хъущт. 
1TI.3.7	ЦӀыфхэр ӀаекӀэ къытемыгущыӀэнхэм, шэйтаным ихъытыу имыфэным пае, чылыс зэӀукӀэм щымыщхэри шыхьат дэгъу зыфэхъурэ лӀын фае.
1TI.3.8	Ащ фэдэу чылыс зэӀукӀэм иӀэпыӀэгъухэри
1TI.3.9	АгухэмкӀи мыхъун зи зыдамышӀэжьэу, шӀошъхъуныгъэм ишъэф аӀыгъын фае. 
1TI.3.10	Ау ыпэ рапшӀэу яшъыпкъагъэ жъугъэунэфын фае. Ахэр зыми зэригъэмысэнхэ щымыӀэмэ, ӀэпыӀэгъухэм ащыщ орэхъух.
1TI.3.11	Ащ фэдэу а ӀэпыӀэгъухэм яшъузхэри лъытэныгъэ зифэшъуашэхэу, нэмыкӀ цӀыфхэм ӀаекӀэ атемыгущыӀэхэу, щэӀагъэ зиӀэхэу, лъэныкъо пстэумкӀи узщыгугъышъун цӀыфынхэ фае.
1TI.3.12	ӀэпыӀэгъур зы шъуз нахь зимыӀэу, илъфыгъэхэмрэ иунагъорэ дэгъоу зезыхьэрэ лӀын фае. 
1TI.3.13	ӀэпыӀэгъухэу зиӀоф дэгъоу зыгъэцэкӀагъэхэм лъытэныгъэ агъоты, Христос ИсускӀэ шӀошъхъуныгъэу яӀэм гушхокӀэ тегущыӀэнхэ алъэкӀыщт.
1TI.3.14	Бэ темышӀэу уадэжь сыкъэкӀонэу сыгугъэу, мы тхылъыр къыпфэсэтхы. 
1TI.3.15	Сыкъэгужъомэ, Тхьэм иунагъо щыщхэр зэрэзекӀонхэ фаер мы тхылъым уигъэшӀэщт. Тхьэм иунагъо щыщхэр щыӀэныгъэ зиӀэ Тхьэм ичылыс зэӀукӀ ары. А чылыс зэӀукӀэр ары шъыпкъагъэр зытет пкъэури лъапсэри. 
1TI.3.16	ШъыпкъэмкӀэ, шъэфэу тишӀошъхъуныгъэ хэлъыр
1TI.4.1	Тхьэм ы Псэ ЛъапӀэ нафэу къеӀо, дунаим иаужырэ лъэхъанхэм цӀыфыбэ шӀошъхъуныгъэм игъогу зэрэтекӀыжьыпэщтыр. ЦӀыфхэр дэзыхьыхырэ джынэхэми, джынапцӀэхэм Ӏофхэу зыфагъасэхэрэми агоуцощтых. 
1TI.4.2	ДжынапцӀэхэм цӀыфхэр зыфагъасэрэ Ӏофхэр ахэзгъахьэхэрэр нэпитӀу зиӀэ цӀыфхэр ары. Ахэмэ шӀури ери зэхадзыжьын амылъэкӀэу гъучӀ плъыгъэмкӀэ агухэм тамыгъэ ядзыгъэм фэдэщт. 
1TI.4.3	Къэщэн-дэкӀонымрэ гъэнэфэгъэ гъомлапхъэр шхынхэмрэ мыхъун Ӏофхэу а пцӀыусхэм цӀыфхэм араӀо. Ау Тхьэм а гъомлапхъэхэр къыгъэхъугъэх, шӀошъхъуныгъэ зиӀэхэу, шъыпкъэр зышӀэхэрэм Тхьэм щытхъу фашӀэу ахэр ашхынхэм пае, 
1TI.4.4	сыда пӀомэ, Тхьэм къыгъэхъугъэ пстэури шӀу. Тхьэм щытхъу фэпшӀэу къапштэмэ, зи хэбдзыжьын ищыкӀагъэп, 
1TI.4.5	сыда пӀомэ, Тхьэм игущыӀэхэмкӀэ, Тхьэм узэрелъэӀурэмкӀэ ар къабзэ мэхъу.
1TI.4.6	Мы Ӏофхэр тшыхэм агурыбгъаӀомэ, ащыгъум шӀошъхъуныгъэм игущыӀэхэмкӀи, тишӀошъхъуныгъэ тызфигъасэрэ ӀофышӀухэу узтетхэмкӀи лъэкӀ зэбгъэгъотэу, Исус Христос шӀоу фэлажьэхэрэм уащыщ. 
1TI.4.7	Тхьэм ишӀолӀыкӀ зыхэмылъ мышъо-мыл тхыдэжъхэм защыдзый. Ау Тхьэм шӀолӀыкӀ фызэрэуиӀэным ыуж ит. 
1TI.4.8	Пкъыр ебгъэсэным шӀуагъэ къыхэкӀы, ау Тхьэм шӀолӀыкӀ фыуиӀэным сыд фэдэ лъэныкъокӀи ишӀуагъэ къэкӀо, сыда пӀомэ, Тхьэм шӀолӀыкӀ фыуиӀэным джырэ щыӀэныгъэмрэ къэкӀощт щыӀэныгъэмрэ апае шӀум ущегъэгугъы.
1TI.4.9	А гущыӀэхэр шъыпкъэх, цӀыф пстэуми ахэр адэнхэр яфэшъуаш. 
1TI.4.10	Тыулэузэ, тишъыпкъэу тызкӀэлажьэрэр цӀыф пстэури, зэкӀэмэ анахьэу шӀошъхъуныгъэ зиӀэхэр, мыкӀодхэу къэзгъэнэжьырэ Тхьэу щыӀэныгъэ зиӀэм тызэрэщыгугъырэр ары.
1TI.4.11	Мы ӀофхэмкӀэ цӀыфхэм унашъо афэшӀ, ахэри агурыгъаӀу. 
1TI.4.12	УиныбжьыкӀагъэ пае зыми нэмыплъ къызэремыгъэт, ау гущыӀэхэмкӀи, зекӀуакӀэмкӀи, шӀулъэгъумкӀи, шӀошъхъуныгъэмкӀи, гукъэбзагъэмкӀи шӀошъхъуныгъэ зиӀэхэм шапхъэ афэхъу. 
1TI.4.13	Сэ сыкъакӀофэ, Тхьэм игущыӀэ тхыгъэхэм
1TI.4.14	Тхьэм ынэшӀу къыпщифэнэу чылыс зэӀукӀэм инахьыжъхэм
1TI.4.15	Мы Ӏофхэм апылъ, уапэкӀэ зэребгъэхъурэр зэкӀэмэ нафэ афэхъуным пае, а Ӏофхэм ауж ит зэпыт. 
1TI.4.16	Зыфэсакъыжь, Ӏофхэу цӀыфхэр зыфэбгъасэхэрэми ябгъашӀэхэрэми афэсакъ. А Ӏофхэм унаӀэ атегъэт зэпыт. Аущтэу пшӀымэ, къыодэӀурэ цӀыфхэр мыкӀодхэу къэбгъэнэжьыщтых, о пшъхьи мыкӀодэу къэбгъэнэжьыщт.
1TI.5.1	Шынахьыжъым уфэмыгубж, ау тым фэдэу гурыгъаӀу; кӀалэхэми пшыхэм узэрафыщытым фэдэу афыщыт; 
1TI.5.2	бзылъфыгъэ нахьыжъхэми ныхэм узэрафыщытым фэдэу афыщыт, бзылъфыгъэ ныбжьыкӀэхэми шыпхъухэм узэрафыщытым фэдэу гукъэбзэ закӀэкӀэ афыщыт.
1TI.5.3	Шъузабэу зизэкъо дэдэхэм лъытэныгъэ афэшӀ. 
1TI.5.4	Шъузабэ горэм лъфыгъэхэри ахэмэ къакӀэхъухьагъэхэри иӀэхэмэ, ежьхэм яунагъо лъытэныгъэ фашӀынэу ыпэ рапшӀэу зэрарэгъашӀ, ятэ-янэхэм къафашӀагъэри афарэшӀэжь, сыда пӀомэ, ар Тхьэм игуап. 
1TI.5.5	Шъузабэу зизэкъо дэдэу къэнагъэр Тхьэм щэгугъы, чэщи мафи Тхьэр къыдэӀэпыӀэнэу елъэӀу зэпыт. 
1TI.5.6	Ау шъузабэу зызэригъэтхъэжьыным нэмыкӀ емыгупшысэрэр, псауми, лӀагъэм фэд. 
1TI.5.7	ШӀошъхъуныгъэ зиӀэхэр зыми зэригъэмысэнхэ щымыӀэным пае, мы Ӏоф пстэумкӀи унашъо афэшӀ. 
1TI.5.8	Ау цӀыфэу зиунэкъощхэм, зэкӀэмэ анахьи иунэ исхэм, алъымыплъэрэм ишӀошъхъуныгъэ ыгъэпцӀыгъ. Ар шӀошъхъуныгъэ зимыӀэм нахьи нахь дэижь.
1TI.5.9	Шъузабэхэм ацӀэхэр зэрыт тхылъым зыцӀэ ратхэн фаер зыныбжь тӀокӀищым нэсыгъэу, зэ нахь дэмыкӀуагъэу, 
1TI.5.10	зишӀушӀагъэхэмкӀэ цӀыфхэр шыхьат зыфэхъурэр ары: гущыӀэм пае, бын зыпӀугъэу, хьакӀэхэр зыгъэлъэпӀагъэу, Тхьэм ицӀыф лъапӀэхэм
1TI.5.11	Шъузэбэ ныбжьыкӀэхэм ацӀэхэр а тхылъым имытхэх. Сыда пӀомэ, хъопсэн агу къихьэмэ, Христос акӀыб къыфагъазэзэ, дэкӀожьынхэм енэцӀыщтых. 
1TI.5.12	Аущтэу гущыӀэ пытэу Христос ратыгъэр зэрамыгъэцэкӀагъэм пае, мысэ хъущтых. 
1TI.5.13	Ащ нэмыкӀэуи, а шъузэбэ ныбжьыкӀэхэм Ӏоф амышӀэу унэ ихьэ-икӀэу къакӀухьэу яхабз. Ӏоф зэрамышӀэрэм изакъоп, Ӏоржъорхэу, яӀоф зыхэмылъым яӀоф халъхьэу, амыӀуапхъэхэри аӀох. 
1TI.5.14	Арышъ, шъузэбэ ныбжьыкӀэхэр дэкӀожьынхэу, быни къакӀэхъонэу, яунагъуи зэрахьанэу, джэгъогъоу шэйтаныр ӀаекӀэ атегущыӀэнэу игъо рамыгъэфэнэу сыфай. 
1TI.5.15	Сыда пӀомэ, ахэмэ ащыщхэр гъогу занкӀэм текӀыхи, шэйтаным игъогу техьагъэх.
1TI.5.16	ШӀошъхъуныгъэ зиӀэ бзылъфыгъэ горэм иунэ шъузабэхэр исхэмэ, ар ахэмэ алъыплъэн фае. Чылыс зэӀукӀэм ахэр хьылъэ фэрэмыхъух, шъузабэу зизэкъо дэдэхэм чылыс зэӀукӀэр ӀэпыӀэгъу афэхъуным пае.
1TI.5.17	Чылыс зэӀукӀэр дэгъоу зезыхьэхэрэ нахьыжъхэм лъытэныгъэ нахьыбэ яфэшъуаш, зэкӀэмэ анахьэу Тхьэм игущыӀэхэр цӀыфхэм язгъэӀухэу, язгъашӀэхэрэр ары. 
1TI.5.18	Сыда пӀомэ, Тхьэм игущыӀэ тхыгъэхэм арыт: «Цум лэжьыгъэр ыӀо зыхъукӀэ, ыжэ зэтемыпх», ыкӀи «ЛэжьакӀом илэжьапкӀэ ыгъотынэу ифэшъуаш». 
1TI.5.19	ШыхьатитӀум е шыхьатищым къаӀорэмкӀэ гъэшъыпкъагъэ мыхъумэ, зыгорэм чылыс зэӀукӀэм инахьыжъхэм ащыщ горэ зэригъэмысэрэр умыдэ. 
1TI.5.20	ПсэкӀод зышӀэхэрэм зэкӀэмэ апашъхьэ ащыгурыгъаӀу, адрэхэр щынэнхэм пае.
1TI.5.21	Тхьэм, Зиусхьан Исус Христос, Тхьэм къыхихыгъэ мэлэӀичхэм апашъхьэ пытэу унашъо къыщыпфэсэшӀы, къыпшӀошӀырэ пхэнджыгъэ Ӏоф хэмылъэу, зыгорэм ылъэныкъокӀи удимыхьыхэу, мы Ӏоф пстэури гъэцакӀэ.
1TI.5.22	ЦӀыф горэ Зиусхьаным фэлэжьэнэу бгъэнэфэным пае, о пӀэхэр ышъхьэ теплъхьанхэм удэмыгузажъу. НэмыкӀ цӀыфхэм япсэкӀодхэм уиӀахь ахэмылъхь. Гукъэбзагъэ зигъэӀэ зэпыт.
1TI.5.23	Псы закъоп узэшъощтыр, ау уныбэрэ бэрэ къыпфакӀорэ узхэмрэ апае сэнэпс тӀэкӀу ешъу.
1TI.5.24	ЦӀыф заулэмэ япсэкӀодшӀагъэхэр нэрылъэгъух, а цӀыфхэри унэшъо шӀыпӀэм нэмысхэзэ мысэ мэхъух. НэмыкӀ цӀыфхэм япсэкӀодшӀагъэхэр ауж итхэу, ыужкӀэ нэрылъэгъу мэхъух. 
1TI.5.25	Ащ фэдэу шӀушӀагъэхэри нафэх. ШӀушӀагъэхэу мынэрылъэгъугъэхэри гъэбылъыгъэу къэнэжьышъущтхэп.
1TI.6.1	УнэӀутыгъэм ибжь зэкӀэ зытелъхэм лъытэныгъэ пстэури ятхьэматэхэм яфэшъуашэу алъытэн фае, цӀыфхэр Тхьэм ыцӀэрэ тишӀошъхъуныгъэ тызфигъэсэрэ Ӏофхэмрэ ямыхъонынхэм пае. 
1TI.6.2	ШӀошъхъуныгъэ зыгу илъ тхьэматэхэр зиӀэ унэӀутхэм зэрэзэкъошхэм пае, ятхьэматэхэм нэмыплъ арарэмыт, ау джыри нахьышӀужьэу афэлэжьэнхэ фае. Сыда пӀомэ, Ӏофэу ашӀэрэм ишӀуагъэ зэкӀырэр шӀошъхъуныгъэ зиӀэхэу шӀу алъэгъухэрэр ары. Мы Ӏофхэр унэӀутхэм ягъашӀэх, афэгъэпыт.
1TI.6.3	Зыгорэ Ӏоф пхэнджхэм шъуафигъасэу, ти Зиусхьан Исус Христос игущыӀэхэу тызщыгугъышъущтхэм атемытмэ, Тхьэм шӀолӀыкӀ фытиӀэным ехьылӀагъэу тишӀошъхъуныгъэ тызфигъэсэрэ Ӏофхэми атемытмэ, 
1TI.6.4	а цӀыфым зышӀошӀыжьы ыкӀи зи зэхишӀыкӀырэп. Ар гущыӀэхэмкӀэ зэнэкъокъунымрэ зэщыхьанымрэ афалӀэ. А Ӏофхэм къарыкӀхэрэр шъугъоныр, зэмызэгъыныр, нэмыкӀ цӀыфхэм ӀаекӀэ атегущыӀэныр, зым адрэм гуцафэ фишӀыныр, 
1TI.6.5	зиакъыл зэщыкъуагъэу, шъыпкъагъэм пэчыжьэ цӀыфхэм язэщыхьанэу пкӀэ зимыӀэр ары. Тхьэ гъэлъэпӀэныр чарэ къэкӀуапӀ ашӀошӀы. Ащ фэдэхэм защыдзый.
1TI.6.6	Шъыпкъэ сэӀо, цӀыф горэ иӀэм рыразэмэ, Тхьэм шӀолӀыкӀ фиӀэмэ, шӀуагъэу ащ хэлъыр ины. 
1TI.6.7	Сыда пӀомэ, дунаим тыкъызытехьэм, зи къыздэтхьыгъэп, дунаим тызытекӀыжьыкӀи зи тетхын тлъэкӀыщтэп. 
1TI.6.8	Ау гъомылэу тшхыщтымрэ щыгъынхэмрэ тиӀэхэмэ, ахэмэ тарырэзэщт. 
1TI.6.9	Ау баи хъунхэу фаехэр псэкӀодшӀэным фыдэзыхьыхын Ӏофым хэфэх, шэйтанми ӀэкӀэфэх. ПкӀэ зимыӀэ хъуапсэу зиягъэ къакӀохэу, цӀыфхэри зыгъэунэхъухэу, кӀодыпӀэм зыӀэпызыщэхэрэм а цӀыфхэр аубытых. 
1TI.6.10	Сыда пӀомэ, бзэджэгъэ пстэури къызхэкӀырэр ахъщэр шӀу плъэгъуныр ары. ЦӀыф заулэ ахъщэм кӀэхъопсэу, шӀошъхъуныгъэм игъогу текӀыхи, гухэкӀ Ӏаджи къызфахьыжьыгъ.
1TI.6.11	Ау о, Тхьэм ицӀыф, а Ӏофхэм защыдзый. Шъыпкъагъэр, Тхьэм шӀолӀыкӀ фыуиӀэныр, шӀошъхъуныгъэр, шӀулъэгъур, теубытагъэр, гушъэбэныгъэр угу зэрилъынхэм ауж ит. 
1TI.6.12	ШӀошъхъуныгъэм шӀоу узэрэфэлэжьэным пылъ. МыкӀодыжьын щыӀэныгъэ зэгъэгъот; сыда пӀомэ, шыхьатыбэмэ апашъхьэ
1TI.6.13	Тхьэу зэкӀэми щыӀэныгъэ къязытырэм ыпашъхьэрэ, Христос Исусэу Понтый Пилат зэхихэу шъыпкъагъэм шыхьат дэгъу фэхъугъэм ыпашъхьэрэ, пытэу унашъо къыпфэсэшӀы: 
1TI.6.14	зи уимылажьэу, зыми узэригъэмысэни щымыӀэу, тиунашъо гъэцакӀэ, ти Зиусхьан Исус Христос дунаим къызыкӀожьыщт мафэм нэсыфэ. 
1TI.6.15	Игъо къызыскӀэ, Тхьэм а мафэр къыгъэлъэгъощт – Тхьэу щытхъушхо зиӀэу, лъэкӀышхо зиӀэ закъор, пачъыхьэхэм я Пачъыхьэжь, тхьэматэхэм я Тхьэмэтэжь. 
1TI.6.16	Ежь Тхьэ закъор ары мылӀэжьыщтыр, узэмыкӀолӀэшъущт нэфынэми хэтыр. ЦӀыфхэм ащыщэу зыми ар ынэкӀэ ылъэгъугъэп, ылъэгъуни ылъэкӀыщтэп. Лъытэныгъэшхори мыкӀодыжьын лъэкӀышхори ий. Амин.
1TI.6.17	Мы дунаим баи щыхъугъэхэр зашӀомышӀыжьынэуи, мылъку нэпцӀым щымыгугъыхэу, Тхьэм нахь щыгугъынхэуи унашъо афэшӀ. Сыда пӀомэ, тызгъэтхъэжьынэу зэкӀэ икъоу къытэзытырэр Тхьэр ары. 
1TI.6.18	ШӀушӀэным пылъынхэуи, шӀушӀэнымкӀэ баи хъунхэуи, ямылъку шъхьамысыжьхэу, яӀэм щыщ ягуапэу нэмыкӀ цӀыфмэ аратынэуи унашъо афэшӀ. 
1TI.6.19	Аущтэу ашӀымэ, мылъкушхо зыфаугъоижьыгъэу мэхъу. МыкӀодыжьын щыӀэныгъэ зэрагъэгъотыным пае, а мылъкушхор къэкӀощт дунаим лъапсэ щафэхъу.
1TI.6.20	О, Тимофей, Ӏофэу Тхьэм ппшъэ къырилъхьагъэм фэсакъ. Тхьэм ишӀолӀыкӀ зыхэмылъ гущыӀэ мыщыухэмрэ пэгущыӀэныгъэу пцӀыкӀэ шӀэныгъэ зыфаӀохэрэмрэ защыдзый. 
1TI.6.21	Сыда пӀомэ, «А шӀэныгъэр тиӀ», зыфаӀожьэу, цӀыф заулэ шӀошъхъуныгъэм игъогу текӀыгъ. Тхьэм ынэшӀу къыпщерэф. Амин.
2TI.1.1	Сэ сы Паул. Тхьэм шӀоигъуагъэти, Исус Христос тыгухэм зэрарылъымкӀэ мыкӀодыжьын щыӀэныгъэ дгъотынэу Тхьэм тыкъызэригъэгугъагъэм икъэбар цӀыфхэм язгъэӀунэу Исус Христос иапостол сыхъугъ. 
2TI.1.2	ШӀу слъэгъурэ скъоу Тимофей мы тхылъыр фэсэтхы. Тхьэу Ты лъапӀэмрэ ти Зиусхьан Христос Исусрэ анэшӀу къыпщарэфи, гукӀэгъу къыпфарэшӀи, гупсэф къыуарэт.
2TI.1.3	Сятэжъхэм сафэдэу сыгукӀэ мыхъун зи зыдэсымышӀэжьэу, сызфэлажьэрэ Тхьэм щытхъу фэсэшӀы. Тхьэм селъэӀузэ, чэщи мафи уигугъу сшӀы зэпытэу, Тхьэм щытхъу фэсэшӀы. 
2TI.1.4	Унэпсхэр сыгу къэкӀыжьых, гушӀуагъо сыгу из хъуным пае, услъэгъу сшӀоигъу. 
2TI.1.5	УишӀошъхъуныгъэ шъыпкъэ сыгу къэкӀыжьы. Ащ фэдэ шӀошъхъуныгъэ уянэжъэу Лоидэрэ уянэу Евникэрэ агухэм арылъыгъ; джы ар о угуи зэрилъым сыщэгугъы. 
2TI.1.6	Арышъ, сэ сӀэхэр о пшъхьэ къызэрэтеслъхьагъэхэмкӀэ
2TI.1.7	Сыда пӀомэ, Тхьэм ежь ы Псэ ЛъапӀэу тыгухэм къарилъхьагъэм щынагъо тыгухэм арылъэу ыгъэхъурэп, лъэкӀи, шӀулъэгъуи, зыщыӀэни тыгухэм арылъхэу егъэхъу нахь.
2TI.1.8	УмыукӀытэу ти Зиусхьан шыхьат фэхъу. Сэри ежь сызэрэфэлажьэрэм пае, хьапсым сызэрэчӀадзагъэм фэшӀ, укъыстемыукӀытыхь, Тхьэм илъэкӀыкӀи къэбарышӀум паий къин къыздэщэч. 
2TI.1.9	Тхьэр ары тымыкӀодэу тыкъэзгъэнэжьыгъэри, гукъэбзагъэкӀэ тыпсэунэу къытэджагъэри. Аущтэу зыкӀишӀагъэр ежь ащ фэдэ гухэлъ ышӀыгъэу, ынэшӀу къытщифагъэшъ ары. ТишӀушӀагъэхэм яӀоф ащ хэлъэп. Христос ИсускӀэ Тхьэм ынэшӀу къызытщифагъэр лъэхъан пстэуми апэ ары, 
2TI.1.10	ау джы тымыкӀодэу тыкъэзгъэнэжьырэ Исус Христос къызэрэлъэгъуагъэмкӀэ, Тхьэм ынэшӀу щыфэныр нафэ къэхъугъ. Исус Христос лӀэныгъэр ыгъэкӀодыгъ, къэбарышӀумкӀи мыкӀодыжьын щыӀэныгъэр нафэ къытфишӀыгъ. 
2TI.1.11	А къэбарышӀур цӀыфхэм язгъэӀунэуи, иапостол сыхъунэуи, а къэбарышӀур цӀыфхэм язгъэшӀэнэуи Тхьэм сыкъыгъэнэфагъ. 
2TI.1.12	Джары мы къиныр зыкӀэсщэчырэр; ау сэ сыукӀытэрэп, сыда пӀомэ, Исус Христосэу шӀошъхъуныгъэ зыфысиӀэр сэшӀэ, ежьыми Ӏофэу сэ спшъэ къырилъхьагъэм а мафэм
2TI.1.13	Христос Исус угу зэрилъым пае, шӀошъхъуныгъэрэ шӀулъэгъурэ уиӀэхэу, гущыӀэхэу сэ къасӀохэу зэхэпхыгъэхэу, узщыгугъышъущтхэр шапхъэм фэдэу Ӏыгъхэу уатемыкӀ. 
2TI.1.14	Тхьэм Ӏофэу о ппшъэ къырилъхьагъэр Тхьэм ы Псэ ЛъапӀэу тыгухэм арылъымкӀэ къэухъум.
2TI.1.15	Асие хэкум ис пстэури, ахэмэ ащыщэу Фигелрэ Ермогенрэ, сыкъызэрабгынагъэр о ошӀэ.
2TI.1.16	Зиусхьаным Онесифор иунагъо гукӀэгъу къыферэшӀ, сыда пӀомэ, бэрэ ащ сыгу ыгъэпсэфыжьыгъ, Ӏэхъу-лъэхъу стелъыгъэми, къыстеукӀытыхьагъэп. 
2TI.1.17	Ар Рим къэлэшхом къызэкӀом, сыкъегъотыфэ, емызэщэу къыслъыхъугъ. 
2TI.1.18	Ахърэт мафэм Зиусхьаным ащ гукӀэгъу ферэшӀ. Ефес къалэм бэрэ къызэрэщыздэӀэпыӀагъэр о нахьышӀоу ошӀэ.
2TI.2.1	Арышъ, о, скъо, Христос Исусэу тыгухэм арылъым ынэшӀу къызэрэпщифэрэмкӀэ угу гъэпытэ. 
2TI.2.2	Ӏофхэу шыхьат Ӏаджхэми апашъхьэ сэ къасӀохэу зэхэпхыгъэхэр, узщыгугъышъун цӀыфхэу нэмыкӀхэм ахэр язгъэшӀэн зылъэкӀыщтхэм апшъэ илъхьэх. 
2TI.2.3	Исус Христос идзэлӀ дэгъу фэдэу къин къыздэщэч. 
2TI.2.4	Дзэм емыпхыгъэ Ӏофхэм дзэлӀым зыдаригъэхьыхырэп – дзэ пащэм ыгу къызэригъэӀу шӀоигъу. 
2TI.2.5	Ащ фэдэу, зэпэчъэныгъэм ихабзэ тетэу мычъэрэм текӀоныгъэм итандж къыратырэп. 
2TI.2.6	Мэкъу-мэщышӀэу зиӀоф къин зышӀэрэм лэжьыгъэу къахыжьыгъэм щыщэу иӀахь апэу къыратын фае. 
2TI.2.7	КъасӀорэм егупшыс. Зиусхьаным Ӏоф пстэумкӀи зэхэшӀыкӀ къыуитыщт.
2TI.2.8	Исус Христос угу игъэлъ; ар пачъыхьэ Даутэ къытекӀыгъэ цӀыфхэм ащыщыгъ, лӀагъэхэми Тхьэм ар къахигъэтэджыкӀыжьыгъ. Джары къэбарышӀоу згъэӀоу, 
2TI.2.9	къин зыфэсщэчэу, бзэджашӀэм фэдэу Ӏэхъу-лъэхъу къызкӀыстыралъхьагъэр. Ау Тхьэм игущыӀэхэм Ӏэхъу-лъэхъу атыралъхьан алъэкӀыщтэп. 
2TI.2.10	Ащ пае, Тхьэм къыхихыгъэ цӀыфмэ сишӀуагъэ язгъэкӀыным пае, теубытагъэ схэлъэу къин пстэури сэщыӀэ. Аущтэу Христос Исус ахэмэ агухэм зэрарылъым пае, ахэри мыкӀодхэу къэнэжьыщтых, мыкӀодыжьын щытхъушхуи яӀэ хъущт.
2TI.2.11	Мы гущыӀэхэр шъыпкъэх: Христос тыригъусэу тылӀагъэмэ, тыригъусэуи тыщыӀэщт.
2TI.2.12	Теубытагъэ тиӀэу къиныр тщыӀэмэ, Ежь тыригъусэу тетыгъо тиӀэщт.
2TI.2.12	«Ежь игъогу рыкӀохэрэм тащыщэп» тӀомэ,
2TI.2.12	ежьыми «Ахэр сигъогу рыкӀохэрэм ащыщхэп»
2TI.2.12	къытфэгъэхьыгъэу къыӀожьыщт.
2TI.2.13	Шъыпкъагъэ тимыӀэми, Ежь шъыпкъагъэ иӀэ зэпытыщт, сыда пӀомэ, ежь зигъэпцӀэжьын ылъэкӀыщтэп.
2TI.2.14	А Ӏофхэр агу игъэлъых. ГущыӀэхэм яхьылӀагъэу зэмынэкъокъунхэу Зиусхьаным ыпашъхьэ лъэшэу щагурыгъаӀу. Ащ фэдэ зэнэкъокъум ишӀуагъэ къакӀорэп, ащ едэӀухэрэм иягъэ арегъэкӀы нахь. 
2TI.2.15	Тхьэм зишъыпкъагъэ ыгъэунэфыгъэ цӀыфэу, Ӏофэу ышӀагъэм теукӀытыхьажьыныр зимыщыкӀагъэу, шъыпкъагъэм игущыӀэхэр тэрэзэу цӀыфмэ язгъашӀэу Тхьэм дэжькӀэ узэрэпсэущтым ыуж ит. 
2TI.2.16	Тхьэм ишӀолӀыкӀ зыхэмылъ гущыӀэ мыщыухэм защыдзый; сыда пӀомэ, ащ фэдэхэм апылъхэм Тхьэм нахь пэчыжьэ зашӀ зэпыт. 
2TI.2.17	Уз Ӏаем
2TI.2.18	ИтӀур шъыпкъагъэм игъогу текӀыгъэх, тэ, шӀошъхъуныгъэ зиӀэхэр, лӀагъэхэм тыкъахэтэджыкӀыжьыгъэу аӀозэ, цӀыф заулэмэ яшӀошъхъуныгъэ агъэкӀоды. 
2TI.2.19	Ау Тхьэм ыгъэуцугъэ лъэпсэ пытэр щыӀэ зэпытыщт. Мыхъурым фэдэу моущтэу ащ тедзагъ: «Зиусхьаным ежь ицӀыфхэр ешӀэх» ыкӀи «Хэти Зиусхьаным ыцӀэ зыдэрэм ыкӀыб бзэджагъэм игъогу ферэгъаз».
2TI.2.20	Унэшхо горэм дышъэмрэ тыжьынымрэ ахэшӀыкӀыгъэ хьакъу-шыкъухэм ямызакъоу, пхъэмрэ етӀагъомрэ ахэшӀыкӀыгъэ хьакъу-шыкъухэри итых. Хьакъу-шыкъу шӀу дэдэхэр ахэтых, къызэрыкӀо хьакъу-шыкъухэри ары. 
2TI.2.21	Зыгорэм ыгу ыгъэкъэбзэжьэу, мы Ӏоф бзаджэхэм защидзыемэ, хьакъу-шыкъу шӀу дэдэм фэдэ хъущт. Зиусхьаным зыритыгъэу, ишӀуагъэ Зиусхьаными ригъэкӀэу, а цӀыфыр шӀушӀэгъэ пстэуми афэхьазыр хъущт.
2TI.2.22	Ау ныбжьыкӀагъэм ихъопсэ Ӏаехэм защыдзый. ГукъэбзагъэкӀэ Зиусхьаным елъэӀухэрэм урягъусэу шъыпкъагъэмрэ шӀошъхъуныгъэмрэ, шӀулъэгъумрэ гупсэфымрэ ауж ит. 
2TI.2.23	Ау пкӀэ зимыӀэхэу, шӀэныгъэ зыхэмылъ зэнэкъокъухэм защыдзый, зэщыхьаныр къызэрахэкӀырэр ошӀэшъ. 
2TI.2.24	Зиусхьаным фэлэжьэрэ цӀыфыр зэщыхьаным пылъ хъущтэп. Ау цӀыф пстэуми шӀу ыгу афилъэу, цӀыфхэм шъыпкъэр язгъэшӀэн зылъэкӀэу, зызымыгъэгусэрэ цӀыфын фае. 
2TI.2.25	Ежь къыпэуцухэрэм гушъэбагъэкӀэ агуригъэӀон фае. Шъыпкъэр ашӀэным пае, Тхьэм ахэри кӀигъэгъожьынхэкӀи мэхъу. 
2TI.2.26	Аущтэу хъумэ, зыфаер аригъэшӀэнэу шэйтаным зиубытхэрэ ужым, ащ ихъытыу икӀыжьыщтых.
2TI.3.1	Дунаим иаужырэ мафэхэм охътэ къинхэр къызэрэкӀощтхэр пшӀэн фае. 
2TI.3.2	Сыда пӀомэ, цӀыфхэм ежь ашъхьэкӀэ шӀу залъэгъужьыщт, ахъщэри шӀу алъэгъущт, зыщытхъужьыщтых, пэгэщтых, хъонэщтых, ятэ-янэхэм ядэӀужьыщтхэп, рэзэныгъэ ахэлъыщтэп, Тхьэр агъэлъэпӀэщтэп, шӀулъэгъуи ахэлъыщтэп; 
2TI.3.3	зэшӀужьыныр зыфэдэр ашӀэщтэп, нэмыкӀ цӀыфхэм ӀаекӀэ атегущыӀэщтых, зыщыӀэныгъэ яӀэщтэп, жъалымыщтых, шӀугъэр шӀу алъэгъущтэп; 
2TI.3.4	уащымыгугъышъунэу псэущтых, шъхьэпсынкӀэщтых, зашӀошӀыжьыщт; Тхьэр шӀу алъэгъуным нахьи, загъэтхъэжьыныр нахь шӀу алъэгъущт; 
2TI.3.5	Тхьэм шӀолӀыкӀ фыряӀэм фэдэу зыкъагъэлъэгъощт, ау Тхьэм илъэкӀ адэщтэп. Ащ фэдэ цӀыфхэм защыдзый.
2TI.3.6	А цӀыфхэм ащыщхэу зы заулэ унэмэ арыцӀанлъэхэзэ, бзылъфыгъэхэу зипсэкӀодхэм ахэкӀуадэхэу, зэмылӀэужыгъо хъопсэ мыхъо-мышӀэхэм зыкъырязгъэщэкӀыхэрэр дахьыхых. 
2TI.3.7	А бзылъфыгъэхэм сыдигъуи сыд зэрагъашӀэми, шъыпкъэр къашӀэн алъэкӀырэп. 
2TI.3.8	Ианныйрэ Иамбрыйрэ
2TI.3.9	Ау ахэмэ яӀоф бэрэ къадэхъущтэп; сыда пӀомэ, Ианныйрэ Иамбрыйрэ яделагъэ цӀыф пстэумкӀи нафэ зэрэхъугъэм фэдэу, мы цӀыфхэм яделагъи цӀыф пстэумкӀи нафэ хъущт.
2TI.3.10	Ӏофхэу сэ цӀыфхэр зыфэзгъасэщтыгъэхэри, сизекӀуакӀи, сигухэлъи, сишӀошъхъуныгъи, сищэӀагъи, сишӀулъэгъуи, ситеубытагъи ошӀэх. 
2TI.3.11	Къалэхэу Антиохие, Иконие, Листрэ
2TI.3.12	Шъыпкъэ, Тхьэм шӀолӀыкӀи фыриӀэу Христос Исусри хэти зыгу илъхэу псэунэу фаем цӀыфхэм къин рагъэщэчыщт. 
2TI.3.13	Ау цӀыф бзаджэхэми гъэпцӀакӀохэми ябзэджагъэ рагъэхъущт; ахэмэ нэмыкӀ цӀыфхэр дахьыхых, ежь ашъхьэкӀи зыдахьыхыжьы. 
2TI.3.14	Ау о Ӏофхэу зэбгъэшӀагъэхэми узщыгугъыхэрэми атет зэпыт, сыда пӀомэ, ахэр озгъэшӀэгъэ цӀыфхэр ошӀэх. 
2TI.3.15	Ащ нэмыкӀэу, уисабыигъо щегъэжьагъэу Тхьэм игущыӀэ тхыгъэ лъапӀэхэм арытхэр зэбгъэшӀагъэх. Христос ИсускӀэ шӀошъхъуныгъэу уиӀэмкӀэ умыкӀодэу, укъызэрэнэжьыщтыр а тхылъхэм арытхэм къыбгурагъэӀон алъэкӀы.
2TI.3.16	Тхьэм игущыӀэ тхыгъэ лъапӀэхэм арыт пстэури Тхьэм ы Псэ ЛъапӀэ дэжь къикӀыгъэх. ЦӀыфхэм шъыпкъэр ябгъэшӀэным, уягыиным, бгъэдэӀонхэм, шъыпкъагъэр зиӀэ псэукӀэр ябгъэшӀэным пае яшӀуагъэ къэкӀо. 
2TI.3.17	Аущтэу Тхьэм фэлажьэрэ цӀыфыр тыдрэ ӀофышӀуи фэхьазырыщт, фэгъэпсыгъэщт.
2TI.4.1	Тхьэм ыпашъхьи, Исус Христосэу псаухэмрэ лӀагъэхэмрэ хьыкум атезышӀыхьащтым ыпашъхьи, Христос дунаим къызэрэкӀожьыщтымкӀи тетыгъоу иӀэмкӀи инэу унашъо къыщыпфэсэшӀы: 
2TI.4.2	Тхьэм игущыӀэхэр цӀыфхэм ягъэӀу, игъоми имыгъоми ахэр ябгъэшӀэнхэм ыуж ит. АгурыгъаӀу, ягый, гъэгушхох, зэкӀэ щыӀагъэмкӀэ шъыпкъэр ягъашӀ. 
2TI.4.3	Сыда пӀомэ, тишӀошъхъуныгъэ тызфигъасэрэ Ӏофхэу тызщыгугъышъунэу щыӀэхэр цӀыфхэм замыдэщт уахътэр къэкӀощт. ЦӀыфхэм атхьакӀумэхэу хъупцӀхэрэм гущыӀэ гохьыхэр рагъэӀохэу, агухэр зыкӀэхъопсырэ Ӏофхэр язгъэшӀэщт цӀыфхэр къызфагъотыжьыщтых. 
2TI.4.4	Шъыпкъэр зэхахыныр амыдэу, гъощагъэхэу, тхыдэжъ гъэшӀэгъонхэм апылъыщтых. 
2TI.4.5	Ау сыд хъуми, о щэӀэныгъэ зигъаӀ, къиныр щэчи, о къэбарышӀур зыгъэӀурэ уцӀыфышъ, уипшъэрылъ гъэцакӀэ.
2TI.4.6	Сыда пӀомэ, сэ къурмэныпхъэ сыхъоу, дунаим сехыжьынэу сиуахътэ къэсыгъ. 
2TI.4.7	КъэбарышӀум пае дэгъоу сыбэнагъ, сичъэн сыухыгъ, сишӀошъхъуныгъэ сыухъумагъ. 
2TI.4.8	Джы Зиусхьаным шъыпкъагъэм итандж къысфигъэнагъэу хьазыр. А танджыр Зиусхьанэу шъыпкъагъэ зиӀэ хьыкум зышӀырэм ахърэт мафэм къысфигъэшъошэщт, ау сэ сизакъоу арэп, ежь дунаим къызэрэкӀожьыщтым гушӀуагъо хэзгъотэгъэ пстэури ары.
2TI.4.9	Садэжь шӀэхэу укъызэрэкӀоным пылъ. 
2TI.4.10	Сыда пӀомэ, Димас
2TI.4.11	Марк къыздащи къакӀо, сыда пӀомэ, сиӀофкӀэ ащ иӀэпыӀэгъу сищыкӀагъ. 
2TI.4.12	Тихик Ефес къалэм згъэкӀуагъэ. 
2TI.4.13	УкъызыкӀокӀэ, Троадэ къалэм
2TI.4.14	ГъоплъашӀэ Александр лыешхо къысихыгъ. Зиусхьаным ащ иӀофхэм яфэшъуашэ къыригъэпщыныжьыщт. 
2TI.4.15	Ори ащ уфэсакъын фае, сыда пӀомэ, тэ тигущыӀэхэм ар лъэшэу апэуцужьыгъ.
2TI.4.16	ХьыкумэшӀым ыпашъхьэ зыщызгъэхыенэу апэ дэдэу сызыпэлъым
2TI.4.17	Хымэ пстэуми зэхахыным пае, ежь икъэбарышӀу зэкӀэ язгъэӀунэу Зиусхьан къызбгъодахьи, кӀуачӀэ къыситыгъ. Аслъаным ыжэ сыкъыдихыжьыгъэм фэд. 
2TI.4.18	Зиусхьаным бзэджэгъэ пстэуми сахищыжьыщт, сиухъумэзэ, ежь и Тетыгъошхоу уашъом щыӀэм ыӀэчӀэгъ сычӀищэщт. МыкӀодыжьын щытхъушхор Зиусхьаным ий. Амин.
2TI.4.19	Прискиллэ, Акилэ, Онесифор иунагъо щыщхэм аӀапэ сфэубытыжь. 
2TI.4.20	Эраст Коринф къалэм къыдэнагъ, Трофим Милит къалэм
2TI.4.21	КӀымафэр
2TI.4.22	Зиусхьаныр ппсэ гъусэ фэрэхъу. Тхьэм ынэшӀу къышъущерэф. Амин.
TIT.1.1	Сэ сы Паул, Тхьэм сыфэлажьэ, Исус Христос сыриапостол. Апостол сызкӀэхъугъэр Тхьэм къыхихыгъэ цӀыфхэм шӀошъхъуныгъэ яӀэ згъэхъунэуи, Тхьэм игъогу ехьылӀэгъэ шъыпкъэр язгъэшӀэнэуи ары. 
TIT.1.2	Аущтэу мыкӀодыжьын щыӀэныгъэ зэрагъотыщтым щыгугъыхэу, пэплъэщтых. А мыкӀодыжьын щыӀэныгъэр цӀыфхэм аритынэу шъыпкъагъэ зиӀэ Тхьэм лъэхъанхэм апэ цӀыфхэр къыгъэгугъагъэх. 
TIT.1.3	КъэбарышӀоу згъэӀурэмкӀэ Тхьэм икъэбар игъо дэдэм нафэ ышӀыгъ. ТымыкӀодэу тыкъэзгъэнэжьырэ Тхьэм а къэбарышӀур спшъэ къырилъхьи, згъэӀунэу унашъо къысфишӀыгъ.
TIT.1.4	О, Тит
TIT.1.5	Крит хыгъэхъунэм укъызкӀэзгъэнагъэр Ӏофхэу къэнагъэхэр ыкӀэм нэбгъэсынхэуи сэ унашъо къызэрэпфэсшӀыгъэм фэдэу, тыдрэ къали нахьыжъхэр чылыс зэӀукӀэхэм афэбгъэнэфэнхэуи ары. 
TIT.1.6	Нахьыжъыр зыми зэригъэмысэн зыбгъодэмылъэу, зы шъуз нахь зимыӀэ лӀын
TIT.1.7	Тхьэм иӀоф чылыс зэӀукӀэм иӀэшъхьэтет
TIT.1.8	Ау хьакӀэхэр зыгъэлъапӀэу, шӀур шӀу зылъэгъоу, гулъытэ зиӀэу, зафэу, гукъэбзагъэ зиӀэу, щэӀагъэ зиӀэ лӀын фае. 
TIT.1.9	ЕтӀанэ Ӏоф шъыпкъэхэу шъодгъэшӀагъэхэм пытэу атетын фае. Аущтэу тишӀошъхъуныгъэ тызфигъэсэрэ Ӏофхэу тызщыгугъушъущтхэмкӀэ цӀыфхэр ыгъэгушхонхэ ылъэкӀыщт, а Ӏофхэм апэуцухэрэми агуригъэӀон ылъэкӀыщт.
TIT.1.10	Сыда пӀомэ, цӀыф мыдаӀоу бэ щыӀэр, зэкӀэми апэу сунэт ашӀыгъэхэм ащыщхэр ары. ПкӀэ зимыӀэ гущыӀэхэр къаӀо зэпыт, нэмыкӀ цӀыфхэри дахьыхых. 
TIT.1.11	Ахэмэ ажэ ябгъэубытын фае, сыда пӀомэ, емыкӀу шӀыкӀэкӀэ ахъщэ къагъэхъэным пае, цӀыфхэр зыфамыгъэсэпхъэ Ӏофхэм афагъасэхэзэ, унагъохэр зэрэунагъохэу агъэунэхъух. 
TIT.1.12	Ахэмэ ащыщэу тхакӀо горэм
TIT.1.13	А тхакӀом ишыхьат шъыпкъэ. Арышъ, пхъашэу агурыгъаӀу, зишӀуагъэ къакӀорэ шӀошъхъуныгъэ яӀэ хъуным паий, 
TIT.1.14	джуртхэм ятхыдэжъхэми, шъыпкъэм зыкӀыб фэзгъэзагъэхэм яунашъохэми анаӀэ тырамыдзэнэу. 
TIT.1.15	Зыгу къабзэхэмкӀэ зэкӀэ къабзэ мэхъу, ау зыгу мыкъабзэхэмкӀи, ТхьэмкӀэ шӀошъхъуныгъэ зимыӀэхэмкӀи къабзэ зи щыӀэп. Сыда пӀомэ, яакъыли зэщыкъуагъэ, агухэми шӀури ери зэхадзыжьын алъэкӀырэп. 
TIT.1.16	Тхьэр ашӀэу аӀо, ары шъхьакӀэ Ӏофхэу ашӀэхэрэмкӀэ Тхьэр зэрамышӀэрэр нафэу къагъэлъагъо. Ахэр гущыкӀыгъо цӀыфых, мыдаӀох, зыкӀи яшӀуагъэ къакӀорэп.
TIT.2.1	ТишӀошъхъуныгъэ тызфигъасэрэ Ӏофхэу тызщыгугъышъухэрэм уатетэу цӀыфхэм ябгъэшӀэн фае. 
TIT.2.2	ЛӀыжъхэм ягъашӀ, зыщэӀэныгъэ яӀэнэуи, лъытэныгъэ яфэшъуашэу зекӀонхэуи, гулъытэ яӀэнэуи, зишӀуагъэ къакӀорэ шӀошъхъуныгъэ, шӀулъэгъу, теубытагъэ къызхагъэфэнхэуи.
TIT.2.3	Ащ фэдэу ныохэми ягъашӀ, Тхьэм ибзылъфыгъэ лъапӀэхэм яфэшъуашэу зекӀонхэуи, нэмыкӀ цӀыфхэм ӀаекӀэ атемыгущыӀэнхэуи, сэнэпс ешъоным пщылӀ фэмыхъунхэуи, цӀыфхэм шӀур арагъэшӀэнэуи. 
TIT.2.4+TIT.2.5	ЕтӀанэ Тхьэм игущыӀэхэм хэти ямыхъоныным пае, а ныохэм бзылъфыгъэ ныбжьыкӀэхэм агурагъэӀон фае ялӀыхэмрэ ялъфыгъэхэмрэ шӀу алъэгъунхэуи, гулъытэ яӀэнэуи, гукъэбзагъэкӀэ псэунхэуи, яунагъохэм дэгъоу алъыплъэнхэуи, шӀоу псэунхэуи, ялӀыхэм афэӀорышӀэнхэуи.
TIT.2.6	КӀалэхэми гулъытэ яӀэнэу агурыгъаӀу. 
TIT.2.7	ШӀу зэрэпшӀэрэмкӀэ лъэныкъо пстэумкӀи цӀыфхэм шапхъэ афэхъу. Угу етыгъэу, лъытэныгъэ уифэшъуашэу Тхьэм игущыӀэхэр ягъашӀэх. 
TIT.2.8	Зыми зэригъэмысэн зыхэмылъ къэбархэу, узыщыгугъышъущтхэр ягъашӀэх, къытаӀолӀэн Ӏае амыгъотэу, о къыппэуцурэ цӀыфхэр укӀытэжьынхэм пае.
TIT.2.9	УнэӀутхэри ятхьэматэхэм зэкӀэмкӀи афэӀорышӀэнхэуи, агу къызэрэзэрагъэӀуным пылъынхэуи, апэмыгущыӀэжьынхэуи ягъашӀ. 
TIT.2.10	Ащ нэмыкӀэу мытыгъонхэуи, сыдигъуи зэкӀэмкӀи яшъыпкъагъэ къагъэлъэгъонэуи ягъашӀ. Аущтэу ахэмэ ашӀэрэ Ӏоф пстэумкӀи адрэ цӀыфхэм Ӏофхэу тишӀошъхъуныгъэ тызфигъасэхэрэм щытхъу афарагъэшӀыщт. А Ӏофхэр Тхьэу тымыкӀодэу тыкъэзгъэнэжьырэм ехьылӀагъэх.
TIT.2.11	Сыда пӀомэ, цӀыф пстэури мыкӀодхэу къыгъэнэжьынхэм пае, Тхьэм ынэшӀу щыфэныр къыгъэлъэгъуагъ. 
TIT.2.12	Тхьэм ынэшӀу щыфэныгъэ тызфигъэсэрэ Ӏофхэр мыхэр ары: Тхьэм ишӀолӀыкӀ зыхэмылъ псэукӀэми, мы дунаим ихъопсэ мыхъо-мышӀэхэми такӀыб афэдгъэзэнри, гулъытэрэ шъыпкъагъэрэ тиӀэхэу, Тхьэм шӀолӀыкӀ фытиӀэу, мы лъэхъаным тыпсэунри ары. 
TIT.2.13	Аущтэу тыпсэун фае, ти Тхьэшхоу, тымыкӀодэу тыкъэзгъэнэжьырэ Исус Христос ищытхъушхо къэзылъэгъощт мафэм тыпэплъэфэ. А гушӀогъо мафэр къызэрэкӀощтым тыщыгугъэу тыпэплъэ. 
TIT.2.14	Христос тэщ пае ыпсэ ытыгъ. Ыпсэ зыкӀитыгъэр бзэджэгъэ пстэуми тыкъаӀэкӀихыжьэу, тэ тшъхьэхэр ыщэфынхэуи, шӀушӀэным тыгу етыгъэу тыпылъэу, ежь илъэпкъ тыхъуным пае, тыгухэр ыгъэкъэбзэжьынхэуи ары.
TIT.2.15	А Ӏофхэр ары цӀыфхэм ябгъэшӀэн фаехэр. Тетыгъоу зэкӀэ уиӀэмкӀэ цӀыфхэр гъэгушхох ыкӀи агурыгъаӀу. Зыми нэмыплъ къызэремыгъэт.
TIT.3.1	ЦӀыфхэм агу къэгъэкӀыжь Ӏэшъхьэтетхэмрэ тетыгъо зиӀэхэмрэ афэӀорышӀэнхэуи, ядэӀунхэуи, сыд фэдэ шӀушӀэным фэхьазырынхэуи. 
TIT.3.2	Ащ нэмыкӀэу агу къэгъэкӀыжь зыми ӀаекӀэ темыгущыӀэнхэуи, мыцӀэцӀэлэнхэуи, ӀэсагъэкӀи гушъэбагъэкӀи зэкӀэ цӀыфхэм афыщытынхэуи.
TIT.3.3	Сыда пӀомэ, тэри зэхэшӀыкӀ тимыӀэу, Тхьэм темыдэӀоу тыпсэущтыгъ. Тыгъощэгъагъ, тыгухэр зыкӀэхъопсыщтыгъэу, тызгъатхъэщтыгъэ Ӏоф мыхъо-мышӀэ зэмылӀэужыгъохэм тыряпщылӀыщтыгъ. Бзэджагъэрэ шъугъорэкӀэ тыпсэущтыгъ, гущыкӀыгъоу тыщытыгъ, тэзэрэуджэгъущтыгъ. 
TIT.3.4	Ау тымыкӀодэу тыкъэзгъэнэжьырэ Тхьэм ишӀугъэрэ шӀулъэгъоу цӀыфхэм афыриӀэмрэ къызытфегъэнафэм, 
TIT.3.5	тымыкӀодэу тыкъыгъэнэжьыгъ. Шъыпкъагъэ зиӀэ Ӏофхэу тэ тшӀагъэхэм яӀоф ащ хэлъыгъэп. Тхьэм гукӀэгъу зэриӀэр ары тымыкӀодэу тыкъызкӀигъэнэжьыгъэр. Тхьэм ы Псэ ЛъапӀэ тыгухэр къызэригъэкъэбзэжьыгъэмкӀэ икӀэрыкӀэу тыкъалъфыжьыгъэу тигъэхъугъ, тыгухэм арылъхэри зэрихъокӀыгъэх. 
TIT.3.6	ТымыкӀодэу тыкъэзгъэнэжьырэ Исус Христос Тхьэм иунашъокӀэ Тхьэм ы Псэ ЛъапӀэ икъоу тыгухэм къарилъхьагъ. 
TIT.3.7	ТымыкӀодэу Тхьэм тыкъызкӀигъэнэжьыгъэр ынэшӀу щыфэныгъэкӀэ ежь дэжькӀэ шъыпкъагъэ тиӀэу тилъытагъэу, мыкӀодыжьын щыӀэныгъэу тызщыгугъэу, тызпаплъэрэр тиӀахьышӀоу къытлъыӀэсыныр ары. 
TIT.3.8	А гущыӀэхэр шъыпкъэх. ТхьэмкӀэ шӀошъхъуныгъэ зиӀэхэр шӀушӀэным пылъынхэм пае, а Ӏофхэм унаӀэ бэу атебгъэтынэу сыфай. А Ӏофхэр дэгъух, яшӀуагъэ цӀыфхэм якӀы.
TIT.3.9	ПкӀэ зимыӀэ зэнэкъокъум, лӀэкъо зэтекӀхэм, Тэурат хабзэм ехьылӀэгъэ зэмызэгъыным, зэщыхьаным защыдзый, сыда пӀомэ, ащ фэдэ Ӏофхэм яшӀуагъэ зи къакӀорэп, пкӀи яӀэп. 
TIT.3.10	ШъузэгурызымыгъаӀорэ цӀыфым зэ, тӀо еушъый, къыомыдэӀумэ, зыщыдзый. 
TIT.3.11	А цӀыфыр зэщыкъуагъэу, зэрэпсэкӀодышӀэ цӀыфыр ошӀэ. Ежь ышъхьэкӀэ зигъэмысэжьыгъ.
TIT.3.12	Артемасрэ Тихикрэ
TIT.3.13	Очыл Зинэрэ Аполлосрэ
TIT.3.14	ТицӀыфхэм шӀу зэрашӀэщтым пылъынхэу зэрарэгъашӀ, щыкӀэгъэшхо зиӀэхэм ӀэпыӀэгъу афэхъунхэм пае, яшӀуагъи къэмыкӀоу къэрэмынэх.
TIT.3.15	Сигъусэ пстэуми шӀуфэс къыуахыжьы. ШӀошъхъуныгъэ зиӀэхэу шӀу тызылъэгъухэрэм аӀапэхэр сфэубытыжь. Тхьэм ынэшӀу шъо зэкӀэми къышъущерэф. Амин.
PHM.1.1	Сэ сы Паул. Исус Христос сызэрэфэлажьэрэм пае, хьапсым сычӀадзагъэу сычӀэс. ШӀу тлъэгъоу къыддэлажьэрэ Филимон, чылыс зэӀукӀэм щыщхэу уиунэ щызэрэугъоихэрэм, 
PHM.1.2	тшыпхъоу Апфие, Христос пае тэ къыддэлажьэрэ Архипп, тшы Тимофей
PHM.1.3	Тхьэу тя Тэ лъапӀэрэ Зиусхьан Исус Христосрэ анэшӀу къышъущарэфи, гупсэф къышъуарэт.
PHM.1.4	Тхьэм селъэӀу зыхъукӀэ, Тхьэм щытхъу фэсэшӀ зэпыт ощ пае. 
PHM.1.5	Сыда пӀомэ, Зиусхьан ИсускӀэ шӀошъхъуныгъэу уиӀэмрэ Тхьэм ицӀыф лъэпӀэ пстэуми шӀулъэгъоу афыуиӀэмрэ якъэбар зэхэсхыгъэшъ ары. 
PHM.1.6	ШӀошъхъуныгъэу тиӀэмкӀэ гъусэ укъытфэхъугъ, Христос тыгухэм зэрарылъым пае, Тхьэм шӀоу къытфишӀэрэ пстэури а гъусэныгъэу оррэ тэррэ зэфытиӀэм нахьыбэ къыдгуригъэӀонэу селъэӀу. 
PHM.1.7	УишӀулъэгъукӀэ инэу сыбгъэгушӀуагъ ыкӀи сыбгъэгушхуагъ, сыда пӀомэ, о, сшы, Тхьэм ицӀыф лъапӀэхэм агу бгъэпсэфыжьыгъ.
PHM.1.8	Арышъ, Христос тыгухэм зэрарылъым пае, пшӀэн фаер унашъо пфэсшӀынэу гушхо сиӀэ пэтми, 
PHM.1.9	шӀулъэгъукӀэ сыкъыолъэӀуныр нахь къэсэштэ. Сэ, Паул, сылӀыжъэу Исус Христос сызэрэфэлажьэрэм пае, хьапсым сычӀадзагъэу, 
PHM.1.10	скъо Онесим пае сыолъэӀу, сыда пӀомэ, хьапсым сычӀэсэу ар скъом фэдэ хъугъэ. 
PHM.1.11	ЫпэкӀэ оркӀэ Онесим ишӀуагъэ къакӀощтыгъэп
PHM.1.12	Ар, спсэ фэдэу шӀу слъэгъурэр, джы къыпфэсэгъэкӀожьы. 
PHM.1.13	КъэбарышӀур зэрэзгъэӀурэм пае, хьапсым сычӀэсыфэ, о пчӀыпӀэкӀэ ӀэпыӀэгъу къысфэхъунэу садэжь щызгъэӀэнэу сыфаещтыгъ, 
PHM.1.14	ау о умыдэу ар сшӀэнэу сыфэягъэп, о уишӀушӀагъэ егъэзыгъэ хэмылъэу, о ар уигуапэу пшӀэным пае. 
PHM.1.15	Зы уахътэ горэкӀэ Онесим къыббгъодэкӀыгъэу зыкӀэхъугъэр 
PHM.1.16	унэӀутым фэдэу мыхъужьэу, ау унэӀутым нахьи нахьышӀужьэу, шӀу плъэгъурэ тшы фэдэу егъашӀэм бгъотыжьынэу къычӀэкӀынкӀи мэхъу. СэркӀэ ар бэу лъапӀэ, оркӀи нахь лъэпӀэжь, цӀыф фэдэу ыкӀи Зиусхьаныр зыгу илъ пшы фэдэу.
PHM.1.17	Сыкъыбдэлажьэу сыолъытэмэ, сэ сызэребгъэблагъэщтыгъэм фэдэу, ари егъэблагъ. 
PHM.1.18	ЗыгорэкӀэ иягъэ къыокӀыгъэмэ е уичӀыфэ телъмэ, сэ ар къысфэгъаз. 
PHM.1.19	Сэ, Паул, ар остыжьыщт, сэ сӀэкӀэ сэтхы, ау Христос угу зэрилъым пае, сичӀыфэ о зэрэптелъыр къыосӀонэу ищыкӀагъэп. 
PHM.1.20	Ары, сшы, Зиусхьаным пае уишӀуагъэ къысэгъэкӀ. Зиусхьаныр угу зэрилъым пае, сыгу гъэпсэфыжь. 
PHM.1.21	УкъызэрэсэдэӀущтымкӀэ сицыхьэ птелъэу къыпфэсэтхы. СыкъызэрэолъэӀурэм нахьи нахьыбэ зэрэпшӀэщтри сэшӀэ.
PHM.1.22	НэмыкӀ горэмкӀэ сыолъэӀу: хьакӀэщ къысфэгъэхьазыр; сыда пӀомэ, Тхьэм шъукъызэрэсфелъэӀугъэм ипэгъокӀ фэдэу сыкъышъуитыжьынэу сыщэгугъы.
PHM.1.23	Епафрасэу
PHM.1.24	Сэ къыздэлажьэрэ Марки, Аристархи, Димаси, Луки шӀуфэс къыуахыжьы.
PHM.1.25	Зиусхьан Исус Христос ынэшӀу шъугумэ къащерэф. Амин.
HEB.1.1	Пасэм Тхьэр пегъымбархэм аӀупэхэмкӀэ бэрэ ыкӀи зэтефыгъэу тятэжъхэм къадэгущыӀэщтыгъ. 
HEB.1.2	Ау мы уахътэм, мы дунаим иаужрэ мэфэ дэдэхэм, ы Къо ыӀупэкӀэ тэ къыддэгущыӀагъ. Тхьэм Ӏоф пстэури ы Къо иӀахьышӀу хъунэу ыгъэнэфагъ, ащи дунаир къыригъэгъэхъугъ. 
HEB.1.3	Тхьэм ищытхъушхо инэфынэ ы Къо дэжь къикӀэу къепсы; ы Къо ищытыкӀэ-псэукӀэ Тхьэм ищытыкӀэ-псэукӀэ фэдэ къабз, игущыӀэу лъэкӀышхо зиӀэмкӀи щыӀэ пстэури щегъаӀэ. ЬӀ Къо цӀыфмэ агухэм псэкӀодхэр зэрариукъэбзыкӀыжьыщт гъогу къафишӀыгъ, уашъоми дэкӀоежьи, тетыгъошхор зэкӀэ зиӀэ Тхьэм иджабгъукӀэ готӀысхьагъ. 
HEB.1.4	Тхьэм «с Къо» ыӀозэ, къызэреджэрэ цӀэшхор мэлэӀичхэм ацӀэ зэрэнахь лъапӀэм фэдэу, Тхьэм ежь ы Къо мэлэӀичхэм апшъэ ышӀыгъ.
HEB.1.5	Сыда пӀомэ, Тхьэм мэлэӀичхэм ащыщэу зыгорэм, «Оры с Къор, непэ Ты сыпфэхъугъ» риӀуагъа?
HEB.1.5	«Сэ Ты ащ сыфэхъущт, ежьыри с Къо хъущт»
HEB.1.5	къыӀуагъа? 
HEB.1.6	ЕтӀани Тхьэм ежь къыхихыгъэ ы Къо кӀасэ дунаим къызытырегъахьэм, къыӀуагъ
HEB.1.7	МэлэӀичхэм яхьылӀагъэу Тхьэм моущтэу къыӀуагъ
HEB.1.7	а Ӏофтабгэхэр мэшӀотхъуабзэхэм афэдэхэ ешӀых».
HEB.1.8	Ау ы Къо ехьылӀагъэу Тхьэм моущтэу къыӀуагъ
HEB.1.8	Уитетыгъошхо ибэщ – зэфагъэр ары.
HEB.1.9	Шъыпкъагъэр шӀу олъэгъу, бзэджагъэри оуджэгъу. Ащ пае Тхьэу уи Тхьэ уигъусэхэм анахьи гушӀуагъом идагъэ
HEB.1.10	Тхьэм моущтэуи къыӀуагъ
HEB.1.10	уашъохэри уиӀэшӀагъэх.
HEB.1.11	Ахэр кӀодыжьыщтых, ау о умыкӀодэу укъэнэжьыщт.
HEB.1.11	Щыгъыным фэдэу ахэр жъы хъущтых.
HEB.1.12	Щыгъыным фэдэу зэкӀоцӀыпщыхьащтых,
HEB.1.12	зэхъокӀыгъэуи хъущтых;
HEB.1.12	ау о узэрэщытым утетэу укъэнэжьыщт,
HEB.1.12	о уиилъэсхэми кӀэух яӀэщтэп».
HEB.1.13	Тхьэм мэлэӀичхэм ащыщэу зыгорэми, «О уипыихэр лъэгукӀэтын пфэсшӀыхэфэ,
HEB.1.13	сиджабгъукӀэ къызготӀысхь» риӀуагъа? 
HEB.1.14	Аущтэу мэлэӀичхэр Тхьэм фэлэжьэрэ псэх, цӀыфхэу мыкӀодхэу Тхьэм къызэригъэнэжьыщтхэр зиӀахьышӀу къызлъыӀэсыщтхэм афэӀофтэбгэнхэуи Тхьэм ахэр къегъакӀох.
HEB.2.1	Аущтэу зэрэщытым фэшӀ Тхьэм игъогу тытемыкӀыным пае, гущыӀэхэу зэхэтхыгъэхэм лъэшэу тынаӀэ атедгъэтын фае. 
HEB.2.2	Сыда пӀомэ, гущыӀэхэу мэлэӀичхэм къагъэӀугъэхэм
HEB.2.3	Арышъ, тымыкӀодэу Тхьэм тыкъызэригъэнэжьырэм икъэбарышӀу лъапӀэ тимыгъапэмэ, тэри къыттефэрэр Тхьэм зэрэтигъэпщыныжьыщтым сыдэущтэу тыӀэкӀэкӀыщта? Ежь Зиусхьаныр ары ыпэ рапшӀэу а къэбарыр къытэзгъэӀугъэр, ащ къыӀуагъэхэр зэхэзыхыгъэхэми а къэбарыр къытфагъэшъыпкъэжьыгъ. 
HEB.2.4	Тхьэри нэшэнэ гъэшӀэгъонхэмкӀи, Ӏофышхо гъэшӀэгъонхэмкӀи, лъэкӀ зыхэлъ Ӏофышхо зэтефыгъэхэмкӀи а къэбарышӀум шыхьат фэхъугъ. Ащ нэмыкӀэу Тхьэм зэрэшӀоигъом тетэу, ежь ы Псэ ЛъапӀэкӀэ Ӏоф зэфэшъхьафхэр ашӀэнхэу цӀыфхэм лъэкӀхэр афигощыгъэх.
HEB.2.5	КъэкӀощт дунаеу джы зигугъу тшӀырэр Тхьэм зыӀэ къырилъхьагъэхэр мэлэӀичхэр арэп. 
HEB.2.6	Ау Тхьэм игущыӀэ тхыгъэхэм арытэу, чӀыпӀэ горэм зыгорэм моущтэу къыщиушыхьатыгъ
HEB.2.6	«О Тхьэ, сыда цӀыфыр зилӀэужыгъор,
HEB.2.6	уегупшысэнэу о ащ,
HEB.2.6	цӀыфлъэпкъым ыкъуи,
HEB.2.6	о ащ укӀэлъыплъэнэу?
HEB.2.7	ТӀэкӀурэ
HEB.2.8	ЩыӀэ пстэури ылъэгу чӀэгъ чӀэбгъэуцуагъ».
HEB.2.8	Тхьэм зэкӀэри цӀыфым ылъэгу чӀэгъ зычӀегъэуцом, ащ ылъэгу чӀэгъ чӀэмытэу зи къыгъэнагъэп. Ау джы пстэури цӀыфым ылъэгу чӀэгъ чӀэтэу тлъэгъурэп. 
HEB.2.9	Ау Исус къин ыщэчэу зэрэлӀагъэм пае, Тхьэм ащ щытхъушхорэ лъытэныгъэшхорэ зэрэфигъэшъошагъэхэр тэлъэгъу. Сыда пӀомэ, Тхьэм ынэшӀу щыфэныгъэкӀэ Исус цӀыф пстэуми ачӀыпӀэкӀэ лӀэным пае, Тхьэм ар тӀэкӀурэ мэлэӀичхэм анахьи нахь ыгъэцӀыкӀугъ.
HEB.2.10	ЦӀыфыбэ ибынхэ хъуным ыкӀи щытхъушхомкӀэ Ӏахь къалъыӀэсыным пае, Тхьэу зэкӀэри къэзгъэхъугъэу, зэкӀэри зыфыщыӀэм Исус къинэу ыщэчыгъэмкӀэ ифэшъошэ тетыгъор иӀэу зэригъэхъугъэр къекӀущтыгъ. Сыда пӀомэ, цӀыфхэр мыкӀодхэу къызэригъэнэжьырэ гъогум тезгъахьэхэу, пащэ афэхъурэр Исус ары. 
HEB.2.11	Сыда пӀомэ, Исусэу цӀыфхэм агухэр зыгъэкъэбзэжьырэмрэ цӀыфхэу зыгу къабзэ хъухэрэмрэ а зы Ты лъапӀэм ибыных. Ащ пае, Исус темыукӀытыхьэу ахэмэ ышыхэкӀэ яджэ. 
HEB.2.12	Ащ Тхьэм моущтэу риӀуагъ
HEB.2.12	«Сэ сшыхэм уикъэбар язгъэшӀэщт.
HEB.2.12	УицӀыфхэм язэӀукӀи сыхэтэу сэ щытхъушхо
HEB.2.12	о къыпфэсшӀыщт».
HEB.2.13	Моущтэуи къыӀуагъ
HEB.2.13	ЕтӀани къыӀуагъ:
HEB.2.13	«Мары, сэррэ Тхьэм къыситыгъэ бынхэмрэ».
HEB.2.14	А бынхэр лымрэ лъымрэ къахэкӀыгъэ цӀыфых. Арышъ, Исуси лымрэ лъымрэ къахэкӀыгъэ цӀыф хъугъэ, илӀэныгъэкӀэ шэйтанэу лӀэныгъэм тетыгъо фызиӀэр ыгъэкӀодыным паий, 
HEB.2.15	лӀэныгъэм зэрэщыщынагъэхэм фэшӀ, мэпсэуфэхэ шэйтаным ипщылӀхэу щыӀагъэхэр шъхьафит ышӀынхэм паий. 
HEB.2.16	Сыда пӀомэ, Исус зыдэӀэпыӀэхэрэр мэлэӀичхэр арэп, Ибрахьимэ къытекӀыгъэ цӀыфхэр
HEB.2.17	Арышъ, Тхьэм фэлажьэрэ дин пэщэшхоу гукӀэгъу зиӀэу, Тхьэм фэшъыпкъэу хъуным пае, ышхэм сыд щыщымкӀи афэдэу хъун фэягъ, цӀыфмэ япсэкӀодхэр атырихынхэм пае. 
HEB.2.18	Исус псэкӀод ригъэшӀэным шэйтаныр зыпэлъым, къин Исус ылъэгъугъэшъ, псэкӀод аригъэшӀэнэу шэйтаныр зыуж ит цӀыфхэм ежьыри адэӀэпыӀэн ылъэкӀыщт.
HEB.3.1	Сшы лъапӀэхэр, Тхьэр шъори ежь ибынхэм ащыщ шъухъунэу къышъоджагъ. Арышъ, тишӀошъхъуныгъэ идин пэщэшхо хъунэу Тхьэм къытфигъэкӀогъэ Исус шъуегупшыс. 
HEB.3.2	Пегъымбар Мусэ Тхьэм иунагъо щыщ цӀыф пстэуми шъыпкъагъэ зэрафыриӀагъэм фэдэу, Исуси Тхьэу ежь зыгъэнэфагъэм шъыпкъагъэ фыриӀагъ. 
HEB.3.3	Унэм нахьи унэ зышӀырэм нахь щытхъу зэриӀэм фэдэу, Мусэ нахьи Исуси нахь щытхъу ифэшъуаш. 
HEB.3.4	Сыда пӀомэ, цӀыф горэм ымышӀыгъэ унэ щыӀэп, ау пстэури зышӀыгъэр Тхьэр ары. 
HEB.3.5	Мусэ Тхьэм фэлажьэу Тхьэм иунэ зэкӀэ Ӏофхэу щишӀэщтыгъэхэмкӀэ шъыпкъагъэ иӀагъ, Тхьэм къыӀощтхэми шыхьат афэхъугъ. 
HEB.3.6	Ау Христос Тхьэм иунагъо зыӀэ илъ Къор ары. Тыгу тымыгъэкӀодэу Ӏофхэу тызэрыгушхохэу, тызщыгугъыхэу тызпаплъэхэрэм кӀэухым нэс тафэшъыпкъэмэ, тэри ащ иунагъо тыщыщ.
HEB.3.7	Арышъ, Тхьэм ы Псэ ЛъапӀэ зэриӀорэм фэдэу
HEB.3.8	шъугухэр гуркъэхэу щышъумыгъэтых, шъуятэжъхэм шъоф нэкӀым зэрэщашӀыщтыгъэм фэдэу. 
HEB.3.8	Тхьэм ищэӀагъэ зынэсырэр агъэунэфынэм пылъыщтыгъэх».
HEB.3.9	(Тхьэм моущтэу еӀо:) «Шъоф нэкӀым шъуятэжъхэр сищэӀагъэ зынэсырэри
HEB.3.9	сиӀофхэр зыфэдэхэри агъэунэфынхэу щыпылъыщтыгъэх.
HEB.3.9	Илъэс тӀокӀитӀум сиӀофхэр алъэгъущтыгъ.
HEB.3.10	Ащ пае, а цӀыфхэм сафэгубжи, моущтэу
HEB.3.10	сӀуагъэ: „Ахэр агухэмкӀэ мэгъощэ зэпытых,
HEB.3.10	сигъогухэр зыфэдэхэри ашӀэрэп“.
HEB.3.11	Аущтэу сафэгубжэу,
HEB.3.11	„Сэ ахэр сизыгъэпсэфыпӀэ къизгъэхьащтхэп“ сӀуи,
HEB.3.11	къэсӀуагъэр згъэшъыпкъэжьызэ, гущыӀэ пытэкӀэ сӀуагъэ».
HEB.3.12	Сшыхэр, шъуащыщэу хэти щыӀэныгъэ зиӀэ Тхьэм игъогу ыкӀыб фигъэзэжьэу, шӀошъхъуныгъэ зимыӀэ гу бзаджэ зэримыӀэным шъуфэсакъ. 
HEB.3.13	Ау псэкӀодшӀэным итхьагъэпцӀыгъэкӀэ шъуащыщэу зыгорэм ыгу гуркъэ мыхъуным пае, мафэ къэси шъузэрэгъэгушху, «Непэ» зыфаӀорэ лъэхъаным тытетыфэ. 
HEB.3.14	Сыда пӀомэ, Ӏофхэу ыпэм тызщыгугъыгъэхэм кӀэухым нэс пытэу татетымэ, тэ пстэури Христос фэшъыпкъэхэм ащыщ тэхъу. 
HEB.3.15	Тхьэм игущыӀэ тхыгъэхэм зэрарытым фэдэу
HEB.3.15	«Непэ Тхьэм ымакъэ зэхэшъухымэ,
HEB.3.15	шъугухэр гуркъэхэу щышъумыгъэтых,
HEB.3.15	шъуятэжъхэм шъоф нэкӀым зэрэщашӀыщтыгъэм фэдэу».
HEB.3.16	Тхьэм ымакъэ зэхэзыхыгъэхэу, едэӀунхэу зымыдагъэхэр хэтха? Пегъымбар Мусэ Мысырым къырищыжьыгъэгъэ цӀыф пстэури арыба? 
HEB.3.17	Тхьэр илъэс тӀокӀитӀум цӀыфхэу зыфэгубжыщтыгъэхэр хэтха? ПсэкӀод зышӀагъэхэу, зыпкъыхэр шъоф нэкӀым къинэжьыгъэхэр арыба? 
HEB.3.18	ЕтӀани «Сэ ахэр сизыгъэпсэфыпӀэ къизгъэхьащтхэп» ыӀуи, къыӀуагъэр ыгъэшъыпкъэжьызэ, Тхьэм гущыӀэ пытэкӀэ зэриӀуагъэхэр хэтха? ЕдэӀунхэу зымыдагъэхэр арыба? 
HEB.3.19	Аущтэу ахэмэ шӀошъхъуныгъэ зэрямыӀагъэм пае, Тхьэм изыгъэпсэфыпӀэ ихьанхэ амылъэкӀэу къызэрэнагъэхэр тэлъэгъу.
HEB.4.1	Тхьэм изыгъэпсэфыпӀэ тызэрихьанымкӀэ тыкъызэригъэгугъэгъэ Ӏофыр джыри зытетыгъэм тетышъ, шъуащыщэу зыгорэ ащ имыхьагъэу къычӀэмыкӀыным пае, шъузфэсакъыжь. 
HEB.4.2	А зыгъэпсэфыпӀэм икъэбар ахэмэ зэранэсыгъэм фэдэу, тэри къытэнэсыгъ. Ау ахэмэ къэбарышӀоу зэхахыгъэм ишӀуагъэ къякӀыгъэп, сыда пӀомэ, а къэбарышӀур зызэхахым, ашӀошъ хъугъэп. 
HEB.4.3	Ау тэ, шӀошъхъуныгъэ зиӀэ хъугъэхэр, ары Тхьэм изыгъэпсэфыпӀэ ихьащтхэр, Тхьэм къызэриӀуагъэм фэдэу,
HEB.4.3	«Сэ губжым сыхэтэу гущыӀэ пытэкӀэ сӀуагъэ:
HEB.4.3	„Ахэр сизыгъэпсэфыпӀэ къизгъэхьащтхэп“».
HEB.4.3	Тхьэм дунаир къызигъэхъугъэм щегъэжьагъэу иӀофхэр ыухыгъагъэхэми, аущтэу ыӀуагъ. 
HEB.4.4	Сыда пӀомэ, яблэнэрэ мафэм ехьылӀагъэу Тхьэм къызэриӀорэр игущыӀэ тхыгъэхэм арытэу чӀыпӀэ горэм хэт
HEB.4.5	А чӀыпӀэм дэжь Тхьэм къызэриӀорэри ит
HEB.4.6	Аущтэу Тхьэм изыгъэпсэфыпӀэ ихьанхэу цӀыф заулэ джыри щыӀ. Ау цӀыфхэу пасэм а зыгъэпсэфыпӀэм икъэбар зынэсыгъэхэр Тхьэм едэӀунхэу зэрамыдагъэм пае, изыгъэпсэфыпӀэ ихьагъэхэп. 
HEB.4.7	Аущтэу зэрэхъугъэм пае, ащ нэуж бэ тешӀагъэу, Тхьэм мы гущыӀэхэр пегъымбар Даутэ ыгу къырилъхьэхи, къызырегъаӀом, нэмыкӀ мафэу «Непэ» зыфиӀуагъэр къыгъэнэфагъ, ыпэкӀэ зэрэтӀуагъэм фэдэу
HEB.4.7	«Непэ Тхьэм ымакъэ зэхэшъухымэ,
HEB.4.7	шъугухэр гуркъэхэу щышъумыгъэтых».
HEB.4.8	Сыда пӀомэ, Нун ыкъо Ехьошуа Тхьэм изыгъэпсэфыпӀэ ахэр ригъэхьагъэхэмэ, Тхьэм нэмыкӀ мафэу «Непэ» зыфиӀуагъэм икъэбар къыӀощтыгъэп. 
HEB.4.9	Арышъ, Тхьэм яблэнэрэ мафэм зызэригъэпсэфыжьыгъэм фэдэу, Тхьэм ицӀыфхэри ежь изыгъэпсэфыпӀэ джыри ихьащтых; 
HEB.4.10	сыда пӀомэ, хэт щыщи Тхьэм изыгъэпсэфыпӀэ ихьэрэм иӀоф ыухыгъэу зегъэпсэфыжьы, Тхьэм иӀофхэр ыухыгъэхэу зызэригъэпсэфыжьыгъэм фэдэу. 
HEB.4.11	Арышъ, а зыгъэпсэфыпӀэм тызэрихьащтым ыуж тижъугъэт. Тятэжъхэр Тхьэм едэӀунхэу зэрамыдагъэм фэдэу, тэ тщыщэу зыгорэ Тхьэм емыдэӀоу орэмыхъу. Армырмэ, Тхьэм изыгъэпсэфыпӀэ тихьащтэп.
HEB.4.12	Тхьэм игущыӀэхэм щыӀэныгъэшхорэ лъэкӀышхорэ ахэлъ. Ахэр бгъуитӀуцэ чэтэ чаным нахьи нахь чаных. Псэри, гури, къупшъхьэри, куцӀыри зэхадзыжьынхэу цӀыфым икуупӀэ нэс пхырэкӀых. ЦӀыфым игупшысэхэри игухэлъхэри зэхафых. 
HEB.4.13	Тхьэм къыгъэхъугъэ пстэуми ащыщэу зи ежь ыпашъхьэ гъэбылъыгъэу щыӀэп. Тхьэм ынэхэм апашъхьэ Ӏоф пстэури шъхьэихыгъэу ыкӀи нафэу щытых. Ежьыр ары пэгъокӀыр зэттыщтыр.
HEB.4.14	Арышъ, уашъом дэкӀоежьыгъэу, Исусэу Тхьэм ы Къо дин пэщэшхоу тиӀэшъ, шӀошъхъуныгъэу тиӀэм тыфэшъыпкъэу тыжъугъэзекӀу. 
HEB.4.15	Сыда пӀомэ, дин пэщэшхоу тиӀэр лъэкӀ зэрэтимыӀэр зыгурыӀон зымылъэкӀырэ дин пэщэшхоп. Шэйтаным псэкӀод тигъэшӀэнэу зэрэпылъым фэдэу, лъэныкъо пстэумкӀи тидин пэщэшхуи псэкӀод ригъэшӀэнэу пылъыгъ, ау псэкӀод зи ригъэшӀэшъугъэп. 
HEB.4.16	Арышъ, ӀэпыӀэгъу тищыкӀагъэ зыхъукӀэ, Тхьэм гукӀэгъу къытфишӀынэу, ынэшӀу къытщифэнэу, гукӀэгъу зиӀэ Тхьэм итӀысыпӀэ лъапӀэ гушхоныгъэ тиӀэу тыӀужъугъахь.
HEB.5.1	Хэтрэ дин пэщэшхуи цӀыфхэм къахахы Тхьэм фэлэжьэнэуи, тынхэр фишӀынхэуи, цӀыфхэм япсэкӀодхэр апщыныжьынхэм пае, къурмэнхэр фишӀынхэуи. 
HEB.5.2	Дин пэщэшхор ыгурэ ыпсэрэкӀэ лъэкӀ зэримыӀэм пае, зэхэшӀыкӀ зимыӀэхэу, гъощэгъэ цӀыфхэм гушъэбэныгъэкӀэ адэзекӀон елъэкӀы. 
HEB.5.3	Арэу зыхъукӀэ, дин пэщэшхом ежь ипсэкӀодхэри цӀыфхэм япсэкӀодхэри ыпщыныжьынхэм пае, Тхьэм къурмэн фишӀын фае.
HEB.5.4	Лъытэныгъэ фашӀэу дин пэщэшхо хъуныр зыми ежь-ежьырэу зыфигъэшъошэшъущтэп. Ау Тхьэр Хьарун
HEB.5.5	Аущтэу Христоси лъытэныгъи зыфаригъэшӀэу дин пэщэшхо хъуныр зыфигъэшъошагъэп, ау Тхьэм ащ къыриӀуагъ
HEB.5.6	Тхьэм къызэриӀуагъэри игущыӀэ тхыгъэхэм арытэу, нэмыкӀ чӀыпӀэм ит
HEB.5.7	Исус дунаим зытетыгъэ мафэхэм мэкъэшхокӀэ джэзэ, ынэпсхэри къеххэу
HEB.5.8	Ежь Тхьэм ы Къуагъэми, къинэу ыщэчыгъэхэмкӀэ Тхьэр зэрэфаем тетэу, едэӀущтыгъ. 
HEB.5.9	ИӀоф зырегъэкъум, ежь къедэӀурэ цӀыф пстэури сыдигъуи мыкӀодхэу къэзгъэнэжьырэр ежьыр арэу хъугъэ, 
HEB.5.10	Тхьэми ар дин пэщэшхоу, Мелхиседекъ фэдэу, ыгъэнэфагъ.
HEB.5.11	Мы Ӏофым ехьылӀагъэу къэтӀон фэягъэр бэ. Ау шъутхьакӀумэхэр жъажъэ хъугъэхэшъ, а Ӏофхэр зэхэшъозгъэшӀыкӀыныр къин. 
HEB.5.12	Уахътэу блэкӀыгъэм шъузеплъыкӀэ, мы уахътэм шъощ нэмыкӀ цӀыфхэм Христос ехьылӀэгъэ къэбарышӀур яжъугъэшӀэн фэягъэ, ау Тхьэм игущыӀэхэм яхьылӀэгъэ Ӏофхэу апэ дэдэ зэжъугъэшӀагъэхэр зыгорэм шъуигъэшӀэжьынхэу шъуищыкӀагъ. ШъуищыкӀагъэр гъомлапхъэр арэп, быдзыщэр ары нахь! 
HEB.5.13	Щэ нахь емышъорэр сабый ныӀэп. Шъыпкъагъэм иӀоф зэхишӀыкӀырэп. 
HEB.5.14	Гъомлапхъэр зыныбжь икъугъэхэм апае. Ахэмэ шӀумрэ емрэ агухэмкӀэ зэхадзыжьынхэу есэхи, зэрагъэшӀагъ.
HEB.6.1	Христос ехьылӀэгъэ Ӏофхэу апэ дэдэу шъуагъэшӀагъэхэм таблэжъугъэкӀи, цӀыфхэу зыныбжь икъугъэхэм зэрагъэшӀэн фэе Ӏофхэм зафэтэжъугъэгъаз. ТишӀошъхъуныгъэ ылъапсэхэр икӀэрэкӀэу дгъэтӀылъыным тыфешъумыгъажь. А лъэпсэ Ӏофхэр мыхэр ары: лӀэныгъэ къызхэкӀырэ Ӏоф мыхъо-мышӀэхэу шъушӀагъэхэм шъуафыкӀэгъожьынри, ТхьэмкӀэ шӀошъхъуныгъэ шъуиӀэнри; 
HEB.6.2	умэхъыным ехьылӀэгъэ Ӏофхэу зэжъугъэшӀагъэхэри, цӀыфхэм Ӏэхэр атеплъхьанри Тхьэм ынэшӀу къащифэным пае; лӀагъэхэм якъэтэджыжьыни, Тхьэм ихьыкумэу мыкӀодыжьыщтыр цӀыфхэм атыришӀыхьанри. 
HEB.6.3	Тхьэм ыӀомэ, а Ӏофхэм таблэкӀыщт. 
HEB.6.4	Сыда пӀомэ, цӀыфхэу зэгорэм Тхьэм инэфынэ хэтыгъэхэу, етӀани зыкӀыб Тхьэм фэзгъэзагъэхэм япсэкӀодхэм афыкӀэгъожьынхэу къябгъэгъэзэжьын плъэкӀыщтэп. Ахэмэ уашъом щыӀэ Тхьэм итын зыфэдэр ашӀэщтыгъ; Тхьэм ы Псэ ЛъапӀи агухэм арылъыгъ; 
HEB.6.5	Тхьэм игущыӀэхэм яшӀугъэри, къэкӀощт дунаим илъэкӀхэри ашӀэщтыгъэх. 
HEB.6.6	Ау щытми, акӀыб Тхьэм фагъэзэжьыгъ. ЯпсэкӀодхэм афыкӀэгъожьынхэу къябгъэгъэзэжьын плъэкӀыщтэп, сыда пӀомэ, Тхьэм ы Къо джыри зэ къащым тыраӀулӀэрэм фэд, цӀыфмэ апашъхьэ ынапэ щытырахырэми фэд.
HEB.6.7	ЧӀыгоу бэрэ ощх къызтещхэу, цӀыфхэу ар зылэжьхэрэмкӀэ зишӀуагъэ къэкӀорэ лэжьыгъэ къызщыкӀырэм Тхьэм ынэшӀу къыщефэ. 
HEB.6.8	Ау панэрэ пырэжъыерэ къызщыкӀырэ чӀыгум пкӀэ иӀэп. Бэ темышӀэу Тхьэм ынае а чӀыгум къыщифэщт. Ыужыпкъэми ар агъэстыжьыщт.
HEB.6.9	СилъапӀэхэр, аущтэу тӀо пэтми, шъуиӀоф нахьышӀоу зэрэхъурэми, шъумыкӀодэу Тхьэм шъукъызэригъэнэжьыщт гъогум шъузэрэтетми тащэгугъы. 
HEB.6.10	Сыда пӀомэ, Тхьэр зафэ, Ӏофэу шъушӀагъэр щыгъупшэщтэп. Тхьэм ицӀыф лъапӀэхэм ӀэпыӀэгъу шъузэрафэхъугъэмрэ джыри ӀэпыӀэгъу шъузэрафэхъурэмкӀэ шӀулъэгъоу Тхьэм фэжъугъэлъэгъуагъэмрэ щыгъупшэщтэп. 
HEB.6.11	Ӏофхэу шъузщыгугъыхэу, шъузпаплъэхэрэр жъугъотынхэм пае, шъуащыщэу хэти ыгу етыгъэу кӀэухым нэс Тхьэм иӀофхэм емызэщэу апылъ тшӀоигъу. 
HEB.6.12	Шъумыфэмыф, ау шӀошъхъуныгъэмрэ щэӀагъэмрэ зэряӀэм пае, Тхьэм Ӏофхэу къызэригъэгугъагъэхэр цӀыфхэу зиӀахьышӀу къызлъыӀэсыщтхэм ялъэужхэм шъуарыкӀу.
HEB.6.13	Тхьэм игущыӀэ Ибрахьимэ къызыретым, ежь нахьи нахь ин зэрэщымыӀэм пае, къыӀуагъэр къыгъэшъыпкъэжьызэ, ежь ыцӀэкӀэ гущыӀэ пытэкӀэ моущтэу къыӀуагъ
HEB.6.14	«ШъыпкъэмкӀэ сынэшӀу къыпщысфэщт, лъфыгъаби къыптезгъэкӀыщт». 
HEB.6.15	Аущтэу Ибрахьимэ щэӀагъэ зыригъаӀи, Тхьэм къызэригъэгугъагъэр иӀэ хъугъэ.
HEB.6.16	ЦӀыфмэ ежьхэм анахьи нахь инэу зыгорэмкӀэ тхьарыӀо ашӀэу яхабз. ТхьарыӀом къаӀогъэ гущыӀэхэр егъэшъыпкъэжьых, зэнэкъокъун Ӏофми кӀэух фешӀы. 
HEB.6.17	Аущтэу Тхьэм Ӏофхэу къызэригъэгугъагъэхэр зиӀахьышӀу къызлъыӀэсыщтхэм игухэлъ зэрэзэблимыхъущтыр аригъэлъэгъунэу шӀоигъуагъэти, Ӏофхэу къызэригъэгугъагъэхэр зэригъэцэкӀэщтхэр гущыӀэ пытэкӀэ къафигъэшъыпкъэжьыгъ. 
HEB.6.18	Аущтэу зэблэмыхъушъун ӀофитӀу
HEB.6.19	ГугъапӀэу Христос фытиӀэр пытэ, цыхьэшӀэгъу, гъурзым фэдэу тыгухэм арылъ. Ащ пае пэӀухъоу Тхьэм иунэшхо ыкӀоцӀ щыӀэм тыблэкӀызэ, унэ кӀоцӀэу анахь лъапӀэм
HEB.6.20	Тэщ пае Исус а унэ кӀоцӀэу анахь лъапӀэм тапэ ихьагъ
HEB.7.1	Мелхиседекъ
HEB.7.2	Джащыгъум Ибрахьимэ мылъкоу заокӀэ къыхьыгъэм ызыпшӀанэ Мелхиседекъ ритыгъ. Мелхиседекъ ыцӀэ къикӀырэм тетэу, ар ыпэ рапшӀэу «шъыпкъагъэ зиӀэ пачъыхь», етӀанэ Салэм ипачъыхь, ащ къикӀырэр «цӀыфхэр зэзгъэшӀурэ пачъыхьэр» ары. 
HEB.7.3	Ни-ти имыӀэу, лӀэкъо зэтекӀ имыӀэу, имафэхэм ублапӀэ ямыӀэу, ищыӀэныгъи ухыпӀэ имыӀэу, Тхьэм ы Къо фэдэу Мелхиседекъ егъэшӀэрэ дин пащ.
HEB.7.4	Мелхиседекъ иинагъэ шъуеплъ: Тятэжъышхоу Ибрахьимэ мылъкоу заокӀэ къыхьыгъэм ызыпшӀанэ ащ ритыгъ. 
HEB.7.5	Лэуй
HEB.7.6	Ау Мелхиседекъ, Лэуй къытекӀыгъэ цӀыфхэм ащымыщыгъэми, Ибрахьимэ мылъкоу заокӀэ къыхьыгъэм ызыпшӀанэ къыӀихыгъ. Ащ нэмыкӀэуи Мелхиседекъ Ибрахьимэу Тхьэм ӀахьышӀукӀэ къыгъэгугъагъэми Тхьэм ынэшӀу къыщифэнэу фелъэӀугъ. 
HEB.7.7	Щэч хэмылъэу, нэмыкӀ цӀыфым Тхьэм ынэшӀу къыщифэнэу фелъэӀугъэ цӀыфыр, адрэм нахьи нахь ин. 
HEB.7.8	ЕтӀанэ дин пащэхэу цӀыфмэ пшӀанэр къаӀызыххэрэм яӀоф ухаплъэмэ, ахэр лӀэнхэ фэе цӀыфых. Ау Мелхиседекъэу Ибрахьимэ пшӀанэр къыӀызыхыгъэм иӀоф ухаплъэмэ, ар зэрэпсэурэмкӀэ Тхьэм игущыӀэ тхыгъэхэр шыхьат фэхъух. 
HEB.7.9	Лэуй къытекӀыгъэ цӀыфхэм мы лъэхъаным пшӀанэр цӀыфхэм къаӀахыми, Ибрахьимэ пшӀанэр Мелхиседекъ зыретым, Лэуй пшӀанэр Мелхиседекъ ритыгъэу пӀоми хъущт, 
HEB.7.10	сыда пӀомэ, Мелхиседекъ Ибрахьимэ зыпэгъокӀым, Лэуй къэмыхъугъагъэми, ятэжъышхоу Ибрахьимэ ыпкъ хэлъыгъ пӀоми хъущт.
HEB.7.11	Аущтэу дин пащэхэу Лэуй илӀакъо щыщхэм Ӏофэу ашӀагъэмкӀэ Тхьэм игухэлъ икъугъэ хъугъэмэ, (сыда пӀомэ, пегъымбар Мусэ и Тэурат хабзэ дин пащэхэу Лэуй илӀакъо щыщхэм яӀоф епхыгъ), ащыгъум Хьарун фэмыдэу Мелхиседекъ фэдэу, нэмыкӀ дин пащэ къэкӀон фаеу хъущтыгъэп. 
HEB.7.12	Сыда пӀомэ, Тхьэм дин пэщэ лъэпкъыр зызэблихъукӀэ, хабзэри зэблэхъугъэ хъун фае. 
HEB.7.13	ЕтӀанэ ти Зиусхьан Исусэу мы Ӏофхэр зэхьылӀагъэхэр нэмыкӀ лӀакъо щыщыгъ. Ежь илӀакъо щыщэу зыми дин пащэу къурмэншӀыпӀэм Ӏоф щишӀагъэп. 
HEB.7.14	Сыда пӀомэ, ти Зиусхьан Иудэ лӀакъом зэрэщыщыр нафэ. Пегъымбар Мусэ дин пащэхэм къызатегущыӀэм, а лӀакъом игугъу ышӀыгъэп. 
HEB.7.15	Мелхиседекъ фэдэу нэмыкӀ дин пащэ къызэрэлъэгъуагъэм Ӏофэу зыфэсӀуагъэр нахь нафэ ешӀы. 
HEB.7.16	Мелхиседекъ илӀэкъо зэтекӀ ехьылӀэгъэ хабзэхэмрэ цӀыф унашъохэмрэ арэп дин пащэ зыгъэхъугъэр, ау зыми ымыгъэкӀодышъун щыӀэныгъэм илъэкӀ ары дин пащэ зыгъэхъугъэр. 
HEB.7.17	Сыда пӀомэ, Тхьэм игущыӀэ тхыгъэхэм моущтэу арыт
HEB.7.18	Ыпэрэ хабзэм лъэкӀ зэримыӀагъэм ыкӀи ишӀуагъэ цӀыфхэм зэраримыгъэкӀыгъэм пае, Тхьэм ар зы бгъукӀэ ригъэзыкӀыгъ. 
HEB.7.19	Сыда пӀомэ, Тэурат хабзэм Ӏоф щыкӀагъэ зи имыӀэу, икъугъэу ыгъэхъун ылъэкӀыгъэп. Ау джы Тхьэм тызщигъэгугъырэ Ӏофыр нахьышӀу, а Ӏофыми Тхьэм пэблагъэ тыхъунэу тегъэлъэкӀы.
HEB.7.20	Ащ нэмыкӀэу Тхьэм гущыӀэ пытэкӀэ къыгъэшъыпкъэжьыгъ Исус дин пащэ зэрэхъущтыр. 
HEB.7.21	НэмыкӀ цӀыфхэр Тхьэм игущыӀэ пытэ хэмылъэу дин пащэ хъугъэх, ау Исус дин пащэ хъу зэхъум, Тхьэм къыӀуагъэр гущыӀэ пытэкӀэ къыгъэшъыпкъэжьыгъ, сыда пӀомэ, моущтэу ит
HEB.7.21	«Тхьэу Зиусхьаным, къыӀуагъэр къыгъэшъыпкъэжьызэ,
HEB.7.21	гущыӀэ пытэ ышӀыгъэшъ, кӀэгъожьыщтэп:
HEB.7.21	О егъашӀэм удин пэщэщт».
HEB.7.22	Аущтэу зэзэгъыныгъэу Тхьэм ежьыррэ тэррэ тазыфагу къыдилъхьагъэр зэрэнахьышӀум тыщызгъэгугъырэр Исус ары.
HEB.7.23	Ащ нэмыкӀэуи адрэ дин пащэхэр бэ хъугъэх, сыда пӀомэ, дин пащэхэу Тхьэм фэлэжьэ зэпытынхэу лӀэныгъэм фит ышӀыгъэхэп. 
HEB.7.24	Ау Исус егъашӀэм зэрэщыӀэщтым пае, идин пэщэ Ӏоф нэмыкӀ горэм къыфигъэнэжьыщтэп. 
HEB.7.25	Ащ паий Тхьэм пэблагъэ хъунхэу Исус зэригъэлъэкӀырэ цӀыфхэр мыкӀодхэу къыгъэнэжьынхэ сыдигъуи елъэкӀы, сыда пӀомэ, Исус а цӀыфхэм Тхьэм афелъэӀунэу егъашӀэм щыӀ.
HEB.7.26	Ащ фэдэ дин пэщэшхор ары тищыкӀагъэр: зыгу къабзэу, зыми зэригъэмысэн зыбгъодэмылъэу, лажьэ зи зимыӀэу, псэкӀод зышӀэрэ цӀыфхэм ахэкӀыжьыгъэу, уашъохэм апшъэ дэкӀоежьыгъэу щыӀэ дин пэщэшхор ары. 
HEB.7.27	Адрэ дин пэщэшхохэм, ыпэ рапшӀэу ежьхэм япсэкӀодхэр апщыныжьынхэм пае, етӀанэ адрэ цӀыфхэм япсэкӀодхэри апщыныжьынхэм пае, мафэ къэси къурмэн ашӀынэу зэрящыкӀагъэм фэдэу, Исус ищыкӀэгъагъэп; сыда пӀомэ, ежь къурмэныпхъэ зызешӀым, цӀыфхэм япсэкӀодхэр ыпщыныжьынхэм пае, джыри зэ къурмэныпхъэ мыхъужьынэу, къурмэныпхъэ хъугъэ. 
HEB.7.28	Зыгурэ зыпсэрэкӀэ лъэкӀ зимыӀэ цӀыфхэр дин пэщэшхо хъунхэу Тэурат хабзэм иунашъо егъэнафэх; ау Тэурат хабзэр къызэкӀо ужым, Тхьэм къыӀуагъэр гущыӀэ пытэкӀэ къызегъэшъыпкъэжьым, ы Къоу зишъыпкъагъэ егъашӀэм щыкӀагъэ зимыӀэ цӀыф икъугъэр дин пэщэшхо хъунэу къыгъэнэфагъ.
HEB.8.1	Шъыпкъэу зыфатӀорэр мары: Уашъохэм ащыӀэу, тетыгъошхор зэкӀэ зиӀэ Тхьэм итӀысыпӀэ лъапӀэ иджабгъукӀэ госэу дин пэщэшхо тиӀ. 
HEB.8.2	ЧэтэнгъэӀэгъэ шъыпкъэу Тхьэр зыдэщыӀэм дин пэщэшхоу Ӏоф щешӀэ. А чэтэнгъэӀагъэр зыгъэуцугъэр цӀыфхэр арэп, Зиусхьаныр ары нахь.
HEB.8.3	Тхьэм хэтрэ дин пэщэшхуи тынхэри ежь фихьынхэуи, къурмэнхэр фишӀынхэуи къегъэнафэ. Ащ пае, тидин пэщэшхуи Тхьэм къурмэныпхъэ горэ фишӀын фае. 
HEB.8.4	Исус дунаим тетыгъэмэ, дин пэщэщтыгъэп, сыда пӀомэ, Тэурат хабзэм ит унашъом тетэу, Тхьэм тынхэр фэзыхьырэ дин пащэхэр щыӀэх. 
HEB.8.5	Ахэр дин пащэхэу Ӏоф зыщашӀэрэр Тхьэм иунэшхоу уашъом щыӀэм итеплъэ фэдэ къодый е ижьау ныӀэп. Сыда пӀомэ, пегъымбар Мусэ чэтэнгъэӀагъэр ыгъэуцоу зыфежьэм, Тхьэм ащ унашъо къыфишӀыгъ: «Къушъхьэм утетэу зэкӀэ къызэрэозгъэлъэгъугъэм тетэу, зэрэпшӀыщтым фэсакъ». 
HEB.8.6	Зэзэгъыныгъэу Исус Тхьэмрэ цӀыфхэмрэ азыфагу дэлъэу ыгъэхъугъэр апэрэ зэзэгъыныгъэм нахьи зэрэнахь лъапӀэм фэдэу, Исус дин пэщэшхо Ӏофэу ышӀэрэр адрэ дин пэщэшхохэм яӀоф нахьи нахь Ӏофышху, сыда пӀомэ, аужырэ зэзэгъыныгъэмкӀэ Ӏофхэу Тхьэм цӀыфхэр къызэригъэгугъагъэхэр нахьышӀух.
HEB.8.7	Апэрэ зэзэгъыныгъэм
HEB.8.8	Ау пегъымбарым цӀыфхэр ыгъэмысэхэу къыӀуагъ
HEB.8.8	«Зиусхьаным моущтэу къеӀо:
HEB.8.8	Сэррэ израиль лӀакъомрэ Иудэ лӀакъомрэ
HEB.8.8	зэзэгъыныгъакӀэ тазыфагу зыдэслъхьащт мафэхэр къэсыщтых.
HEB.8.9	Ау мы зэзэгъыныгъэр зыфэдэщтыр
HEB.8.9	ятэжъхэр Мысырым къызисэщыжьхэм,
HEB.8.9	зэзэгъыныгъэу сэррэ ахэмрэ тазыфагу дэслъхьэгъагъэм фэдэп,
HEB.8.9	сыда пӀомэ, зэзэгъыныгъэу тазыфагу дэслъхьагъэм игъогу
HEB.8.9	ахэр рыкӀо зэпытыгъэхэп. Арышъ,
HEB.8.9	ахэмэ пхъэтэпэмыхьэу сяплъы хъугъэ, Зиусхьаным къеӀо.
HEB.8.10	А мафэхэм ауж зэзэгъыныгъэу
HEB.8.10	сэррэ израиль лъэпкъымрэ тазыфагу дэслъхьащтыр мары:
HEB.8.10	Сиунашъохэр ахэмэ ашъхьэхэм арыслъхьащтых,
HEB.8.10	агухэми атестхэщтых. Сэ ахэмэ сыря Тхьэщт, ахэри сэ слъэпкъыщтых, Зиусхьаным къеӀо.
HEB.8.11	Аущтэу зыхъукӀэ, „Зиусхьаныр зыфэдэр зэгъашӀэ“ аӀоу,
HEB.8.11	зэгъунэгъухэми зэшхэми зэраӀожьыщтэп, сыда пӀомэ,
HEB.8.11	цӀыкӀухэм къащегъэжьагъэу инхэр къыхиубытхэу
HEB.8.11	зэкӀэми сашӀэщт.
HEB.8.12	БзэджашӀэхэми сэ гукӀэгъу афэсшӀыщт.
HEB.8.12	ЯпсэкӀодхэри, бзэджагъэу ашӀагъэхэри
HEB.8.12	сыгу изгъэлъыжьыщтхэп».
HEB.8.13	Тхьэм «зэзэгъыныгъакӀэ» зэриӀуагъэмкӀэ апэрэ зэзэгъыныгъэр жъы зэрэхъугъэр къыгъэлъэгъуагъ. Сыд щыщи жъы хъугъэу, лъэкӀ зимыӀэжьыр бэ темышӀэу кӀодыжьыщт.
HEB.9.1	Апэрэ зэзэгъыныгъэм тетэу цӀыфхэм Тхьэр зэрагъэлъэпӀэн фэе шӀыкӀэм ехьылӀэгъэ унашъохэр щыӀагъэх. ЦӀыфхэм аӀэкӀэ ашӀыгъэу, Тхьэр зыщагъэлъэпӀэн чӀыпӀи щыӀагъ. 
HEB.9.2	Сыда пӀомэ, унитӀу хъурэ чэтэнгъэӀагъэ агъэуцугъагъ. Апэрэ унэм, Унэ КӀоцӀ ЛъапӀэу зыфаӀорэм, остыгъэ тетыпӀэри Ӏанэу Тхьэм ыпашъхьэ агъэтӀылъыгъэ хьалыгъур зытелъыри итыгъэх. 
HEB.9.3	ПэӀухъом ыкӀыбкӀэ Унэ КӀоцӀ Анахь ЛъапӀэу зыфаӀорэр щыӀагъ. 
HEB.9.4	МэӀэшӀу зыпихырэ уцхэм ягъэстыпӀэу дышъэм хэшӀыкӀыгъэмрэ тыдэкӀи дышъэ зытебзэгъэ пхъуантэу Тхьэм ежьыррэ цӀыфхэмрэ азыфагу дилъхьэгъэ зэзэгъыныгъэм ипхъуантэу зыфаӀорэмрэ а унэ кӀоцӀым итыгъэх. Дышъэм хэшӀыкӀыгъэ хьакъушыкъоу мэнн зыцӀэ шхыныр
HEB.9.5	А пхъуантэм ышъхьагъкӀэ Тхьэм ищытхъушхо къэзыушыхьатырэ Херувим зыфаӀорэ мэлэӀичхэр щытыгъэх. Ахэмэ атамэхэмкӀэ Тхьэм цӀыфхэм япсэкӀодхэр къызщафигъэгъурэ чӀыпӀэр къаухъумэщтыгъэ. Ау джы мы Ӏофхэм зырызэу татегущыӀэн тлъэкӀыщтэп.
HEB.9.6	Мы Ӏофхэр моущтэу гъэпсыгъэхэу, яӀоф агъэцэкӀэнэу дин пащэхэр апэрэ унэ кӀоцӀым ихьэ зэпытыщтыгъэх. 
HEB.9.7	Ау ятӀонэрэ унэ кӀоцӀым дин пэщэшхом нэмыкӀ зи, ари илъэсым зэ нахь, ихьэщтыгъэп. Къурмэн ышӀыгъэм ылъ зыдимыхьэуи ихьэщтыгъэп. А къурмэныр ышӀыщтыгъ ежь ипсэкӀодхэри цӀыфмэ амышӀахэу ашӀэгъэ псэкӀодхэри ыпщыныжьынхэм пай. 
HEB.9.8	Тхьэм ы Псэ ЛъапӀэ а гъэпсыкӀэмкӀэ къегъэнафэ, а чэтэнгъэӀэгъэжъыр щэтыфэ, Унэ КӀоцӀэу Анахь ЛъапӀэу уашъом щыӀэм екӀурэ гъогур зэрэзэфэшӀыгъэр. 
HEB.9.9	А Ӏоф пстэуми джырэ лъэхъаным Ӏофыр зытетыр къагъэлъагъо: цӀыфхэм тынхэу Тхьэм фахьыхэрэмрэ къурмэнхэу фашӀыхэрэмрэ агухэр икъоу агъэкъэбзэн алъэкӀырэп. 
HEB.9.10	А тынхэри, а къурмэнхэри зэпхыгъэ Ӏоф закъохэр шхэнми ешъонми яӀофрэ, диным ехьылӀагъэу зэфэмыдэ шӀыкӀэхэу цӀыфхэм зызэрагъэкъэбзэжьынхэм яӀофрэ ары. Ахэр цӀыфхэм апкъ епхыгъэ унашъох; Тхьэм Ӏофхэр зэкӀэ зэблехъужьыфэ, а унашъохэр щыӀэнхэ фэягъ ныӀэп.
HEB.9.11	Ау Христос джы щыӀэ ӀофышӀухэр къыздихьи, дин пэщэшхоу къэкӀуагъ. Мы дунаим тет чэтэнгъэӀагъэм нахьи нахь чэтэнгъэӀэгъэшхоу чэтэнгъэӀагъэ нахь икъугъэм ыкӀоцӀ дин пэщэшхоу Тхьэм щыфэлажьэ. А чэтэнгъэӀагъэр цӀыфхэм аӀэкӀэ ашӀыгъэ чэтэнгъэӀагъэп, ащ къикӀырэр: а чэтэнгъэӀагъэр мы дунаеу Тхьэм къыгъэхъугъэм щыщэп. 
HEB.9.12	Къурмэн ашӀыгъэ пчэнымрэ танэмрэ алъыр зыдимыхьэу, ау ежь ылъэу къащым щыкӀэкӀыгъэр зыдихьи, Унэ КӀоцӀэу Анахь ЛъапӀэу уашъом щыӀэм Христос, джыри зэ ихьан имыщыкӀэгъэжьэу, зэ закъо ихьагъ. Аущтэу ежь ылъкӀэ мыкӀодыжьын шъхьафитыныгъэ тигъэгъотзэ, тэ тшъхьэхэр ыщэфыжьыгъэх. 
HEB.9.13	Дин пащэхэм къурмэн ашӀыгъэ пчэнхэмрэ шкӀэхэмрэ алъырэ къурмэн ашӀэу агъэстыгъэ чэмым ияжьэрэ цӀыфхэу Тхьэм дэжькӀэ мыкъабзэхэм атыраутхэщтыгъэх, ахэр къабзэ хъужьынхэм пае. 
HEB.9.14	Ащ нахьи нахьыбэу лӀэныгъэр къызхэкӀырэ Ӏофхэм тапыкӀыжьынэуи, щыӀэныгъэрэ шъыпкъагъэрэ зиӀэ Тхьэм тыфэлэжьэнэуи Христос ылъ тыгухэр егъэкъэбзэжьых. Христос щыкӀагъэ зи зимыӀэ къурмэныпхъэ икъугъэм фэдэу, Тхьэм ы Псэ ЛъапӀэу сыдигъуи щыӀэм илъэкӀыкӀэ Тхьэм зыритыгъ.
HEB.9.15	Джащ паий, Христос ары Тхьэмрэ цӀыфхэмрэ азыфагу зэзэгъыныгъакӀэр дэлъ зыгъэхъурэр, Тхьэм ибынхэм ащыщ хъунхэу къызэджэгъэ цӀыфхэм мыкӀодыжьын ӀахьышӀоу къызэригъэгугъагъэхэр къалъыӀэсынхэм пай. Сыда пӀомэ, цӀыфхэу апэрэ зэзэгъыныгъэм ыӀэчӀэгъ чӀэтхэу, псэкӀод зышӀагъэхэм ашъхьэхэр Христос илӀэныгъэкӀэ ыщэфыжьыгъэх.
HEB.9.16	Осыет щыӀэмэ, осыетыр къэзышӀыгъэр зэрэлӀагъэр къагъэшъыпкъэжьын фае, 
HEB.9.17	сыда пӀомэ, осыетыр зыбгъэцакӀэ хъущтыр, ар къэзышӀыгъэр зылӀэрэ ыужыр ары ныӀэп. КъэзышӀыгъэр псэумэ, осыетым кӀуачӀэ иӀэп. 
HEB.9.18	Ащ паий, апэрэ зэзэгъыныгъэри бгъэцакӀэ хъун зэзэгъыныгъэу зыгъэхъугъэ закъор лъыр ары. 
HEB.9.19	Сыда пӀомэ, пегъымбар Мусэ Тэурат хабзэм иунашъохэр зэкӀэ цӀыф пстэуми зарегъэӀум ыуж, цы плъыжь чӀапцӀэр иссоп зыцӀэ куандэ къутамэм пишӀи, танэхэмрэ пчэнхэмрэ алъ псы игъусэу ышти, а къутамэхэмкӀэ тхылъымрэ цӀыф пстэумрэ атыриутхагъ. 
HEB.9.20	Мусэ етӀанэ къыӀуагъ
HEB.9.21	Ащ фэдэуи чэтэнгъэӀагъэмрэ Тхьэр зэрагъэлъэпӀэрэ псэолъэ пстэумрэ лъыр атыриутхагъ. 
HEB.9.22	Шъыпкъэ, Тэурат хабзэм зэритым фэдэу, сыд щыщри къэнагъэ шӀагъо щымыӀэу, лъыкӀэ агъэкъэбзэжьы, къурмэнылъи хэмылъэу псэкӀод гъэгъуныгъэ щыӀэп.
HEB.9.23	Аущтэу а Ӏофхэу зигугъу сшӀыгъэхэу, уашъом щыӀэ Ӏоф шъыпкъэхэм ятеплъэ фэдэхэр мы къурмэнхэмкӀэ агъэкъэбзэжьын фэягъ. Ау уашъом щыӀэ Ӏофхэм а къурмэнхэм анахьи нахь къурмэнышӀухэр яфэшъуашэх. 
HEB.9.24	Сыда пӀомэ, Тхьэр зыдэщыӀэ чӀыпӀэ шъыпкъэм итеплъэ фэдэ зиӀэу цӀыфмэ ашӀыгъэ чэтэнгъэӀагъэр арэп Христос зэрыхьагъэр, уашъоу Тхьэр зыдэщыӀэ чӀыпӀэ дэдэр ары зэрыхьагъэр, джы тэщ пае Тхьэм ыпашъхьэ ихьанэу. 
HEB.9.25	Дин пэщэшхор Унэ КӀоцӀ Анахь ЛъапӀэу зыфаӀорэм илъэс къэс ежь ылъэп, къурмэн ашӀыгъэм ылъ зыдихьэу ихьэщтыгъ. Ау Христос уашъоу Тхьэр зыдэщыӀэ чӀыпӀэм зыкӀихьагъэр бэрэ къурмэн зишӀыныр арэп, джыри зэ къурмэн зимышӀыжьынэу, зэ закъо къурмэн зишӀыныр ары нахь. 
HEB.9.26	НэмыкӀыгъэмэ, Тхьэм дунаир къызигъэхъугъэм щегъэжьагъэу Христос бэрэ къин ыщэчын фаеу хъущтыгъ. Ау ежь къурмэн зызэришӀыгъэмкӀэ псэкӀодыр ыгъэкӀодынэу мы лъэхъанхэм якӀэух дэжь, джыри зэ къэмылъэгъожьынэу, зэ закъо къэлъэгъуагъ. 
HEB.9.27	ЦӀыф пстэури зэ лӀэжьын фае, етӀанэ Тхьэм хьыкум атыришӀыхьащт. 
HEB.9.28	Ащ фэдэуи цӀыфыбэмэ япсэкӀодхэр атырихыжьынхэу Христоси зэ закъо къурмэн зишӀыгъ. ЕтӀани зэ къэлъэгъожьыщт. 
HEB.10.1	Тэурат хабзэр ӀофышӀухэу къэкӀощтхэм яжьаугъ ныӀэп, а ӀофышӀухэр зыфэдэщтхэри шъыпкъагъэкӀэ къыгъэлъэгъон ылъэкӀыщтыгъэп. Арышъ, а къурмэн дэдэхэу илъэс къэси ашӀ зэпытыщтыгъэхэмкӀэ цӀыфхэу Тхьэм пэгъунэгъу хъунхэу фаехэр Тэурат хабзэм Тхьэм дэжькӀэ зишъыпкъагъэ щыкӀагъэ зимыӀэ цӀыф икъугъэхэу ыгъэхъунхэ ылъэкӀыщтыгъэп. 
HEB.10.2	Ар ылъэкӀыщтыгъэмэ, цӀыфхэм къурмэншӀыныр ханэжьыщтыгъ. Сыда пӀомэ, Тхьэм пэгъунэгъу хъунхэу фаехэр а къурмэнхэмкӀэ къабзэ хъущтыгъэхэмэ, япсэкӀодхэр агухэмкӀэ зыдашӀэжьыщтыгъэхэп. 
HEB.10.3	Ау а къурмэнхэм илъэс къэси япсэкӀодхэр агу къагъэкӀыжьыщтыгъэх, 
HEB.10.4	сыда пӀомэ, шкӀэхэмрэ пчэнхэмрэ алъ цӀыфхэм япсэкӀодхэр атырихын ылъэкӀыщтэп.
HEB.10.5	Арышъ, Христос мы дунаим къытехьан зэхъум, ащ Тхьэм моущтэу риӀуагъ
HEB.10.5	«Къурмэнхэми тынхэми уафэягъэп,
HEB.10.5	ау пкъы къысфэбгъэхьазырыгъ.
HEB.10.6	ЦӀыфхэм машӀокӀэ агъэстырэ къурмэнхэри,
HEB.10.6	япсэкӀодхэр зытырахыжьынхэм пае
HEB.10.6	ашӀырэ къурмэнхэри игъокӀэ плъытагъэхэп.
HEB.10.7	ЕтӀанэ сэ сӀуагъэ:
HEB.10.7	„О Тхьэ, мары, узыфаер згъэцэкӀэнэу сыкъэкӀуагъ,
HEB.10.7	уитхылъ сикъэбар зэритым фэдэу“».
HEB.10.8	Христос ыпэ рапшӀэу къыӀуагъэхэр мыхэр ары: «Къурмэнхэми, тынхэми, цӀыфхэм агъэстырэ къурмэнхэми, япсэкӀодхэр зытырахыжьынхэм пае, ашӀырэ къурмэнхэми уафэягъэп ыкӀи игъокӀэ плъытагъэхэп». ЦӀыфхэм а къурмэнхэр Тэурат хабзэм иунашъо тетэу ашӀыщтыгъэ пэтми, Христос аущтэу къыӀуагъ. 
HEB.10.9	ЕтӀанэ моущтэу къыӀуагъ: «О Тхьэ, мары, узыфаер згъэцэкӀэнэу сыкъэкӀуагъ». Аущтэу Христос апэрэ Ӏофхэр
HEB.10.10	Тхьэр зыфэягъэр Исус Христос зэригъэцэкӀагъэм пае, ежь ыпкъ зэзакъо къурмэн зэришӀыгъэмкӀэ, джыри зэ къурмэн зимышӀыжьынэу, тыгухэр ыгъэкъэбзэжьыгъэх.
HEB.10.11	Хэтрэ дин пащи мафэ къэс иӀофхэр егъэцакӀэ, пчъагъэрэ цӀыфхэм япсэкӀодхэр атезыхын зымылъэкӀырэ а зы къурмэн дэдэхэр ешӀы. 
HEB.10.12	Ау Христос цӀыфмэ япсэкӀодхэр егъашӀэм ыпщыныжьыпэнхэм пае, къурмэн закъо зешӀ ужым, Тхьэм иджабгъукӀэ щысынэу готӀысхьагъ. 
HEB.10.13	А уахътэм къыщегъэжьагъэу Христос ежэ ипыйхэр Тхьэм ащ лъэгукӀэтын
HEB.10.14	Аущтэу зэзакъо къурмэн зызэришӀыгъэмкӀэ зыгу къабзэ хъухэрэм егъашӀэм Тхьэм дэжькӀэ зишъыпкъагъэ щыкӀагъэ зимыӀэ цӀыф икъугъэхэу ыгъэхъугъэх.
HEB.10.15	Тхьэм ы Псэ ЛъапӀи мы Ӏофыр къытфеушыхьаты; сыда пӀомэ, ыпэ рапшӀэу моущтэу къеӀо
HEB.10.16	«Зиусхьаным къеӀо: А мафэхэм ауж зэзэгъыныгъэу сэррэ ахэмрэ тазыфагу дэслъхьащтыр мыры: Сиунашъохэр ахэмэ агухэм арыслъхьащтых, ашъхьэхэми арыстхэщтых».
HEB.10.17	ЕтӀанэ къеӀо
HEB.10.17	сыгу изгъэлъыжьыщтхэп».
HEB.10.18	Тхьэм цӀыфмэ япсэкӀодхэр зэрафигъэгъугъэхэм пае, ахэр апщыныжьынхэм фэшӀ, къурмэн ашӀынэу щыкӀагъэ яӀэжьэп.
HEB.10.19	Арышъ, тшыхэр, Исус ылъэу къащым щыкӀэкӀыгъэм пае, чӀыпӀэ лъапӀэу Тхьэр зыдэщыӀэм тыгушхозэ тихьан тлъэкӀыщт. 
HEB.10.20	Сыда пӀомэ, Исус ыпкъ къурмэн зэришӀыгъэмкӀэ щыӀэныгъэ тиӀэ зыгъэхъурэ гъогукӀэу пэӀухъом блэкӀырэр къытфызэӀуихыгъ. 
HEB.10.21	Тхьэм иунагъо зыӀэ илъ дин пэщэшхо тиӀ.
HEB.10.22	Арышъ, Исус ылъ тыгухэм атыриутхэзэ, тыгухэмкӀэ зи мыхъун зыдэтымышӀэжьынэу зэригъэкъэбзэжьыгъэхэм паий, тпкъыхэр псы къабзэкӀэ зэрэттхьакӀыгъэхэм паий, тыгухэм шъыпкъагъэрэ шӀошъхъуныгъэшхорэ арылъхэу, Тхьэм пэгъунэгъу тыжъугъэхъу. 
HEB.10.23	Арышъ, тызщыгугъыхэу, тызпаплъэрэ ӀофышӀухэу цӀыфхэм зигугъу афэтшӀыхэрэм тыкъызэкӀэмыкӀоу тафэжъугъэшъыпкъ, сыда пӀомэ, а ӀофышӀухэмкӀэ тыкъэзгъэгугъэгъэ Тхьэм шъыпкъагъэ иӀэшъ ары. 
HEB.10.24	ШӀулъэгъуныгъэ тыгухэм арылъынэуи, шӀушӀэнхэм тапылъынэуи тызэрэгъэгушхоу тызэкӀэлъыжъугъэплъэжь. 
HEB.10.25	ЦӀыф заулэмэ зэряхабзэм фэдэу тызэӀукӀэныр хэтэшъумыгъан, ау тызэрэжъугъэгъэгушху. Зиусхьаным имафэ
HEB.10.26	Шъыпкъэр зэдгъэшӀагъэу, тыфаеу псэкӀодшӀэным тыпылъмэ, типсэкӀодхэр ттезыхын къурмэныпхъэ къэнэжьыгъэп, 
HEB.10.27	ау хьыкум щынагъоу Тхьэм къыттыришӀыхьащтымрэ Тхьэм пэуцухэрэр зыгъэстыщт мэшӀошхомрэ къытэжэх. 
HEB.10.28	Пегъымбар Мусэ и Тэурат хабзэ едэӀунэу зымыдэрэм гукӀэгъу фамышӀэу, шыхьатитӀум е шыхьатищым къаӀорэмкӀэ укӀ тыралъхьэщтыгъ. 
HEB.10.29	Ау цӀыфэу Тхьэм ы Къо зыгъэпыутырэм Тхьэм ащ нахьи бэкӀэ нахь къин ригъэпщыныжьыщт. Сыда пӀомэ, а цӀыфым Христос ылъ пкӀэ имыӀэу елъытэ. Христос ылъэу Тхьэм изэзэгъыныгъэ зыгъэшъыпкъэжьыгъэу, а цӀыфым ыгу зыгъэкъэбзэжьыгъэм пкӀэ имыӀэу елъытэ. ЕтӀани а цӀыфым Тхьэм ы Псэ ЛъапӀэ ыгу хегъэкӀы. ЗынэшӀу къытщызыфэрэ Тхьэм ы Псэ ЛъапӀэ ыгу хегъэкӀы. 
HEB.10.30	Сыда пӀомэ, Зиусхьанэу моущтэу зыӀуагъэр
HEB.10.31	Мыхъо-мышӀагъэ зэрэпшӀагъэм пае, щыӀэныгъэ зиӀэ Тхьэм ыӀэмычӀэ уифэныр сыдэу щынэгъошхуа!
HEB.10.32	БлэкӀыгъэ мафэхэу Тхьэм икъэбар къыжъугурыӀонэу инэфынэ къызышъутепсагъэхэр шъугу къэжъугъэкӀыжьых. Тхьэм игъогу шъукъызэкӀэмыкӀожьэу шъурыкӀоу, а мафэхэм къинышхуабэхэр шъущэчыщтыгъэх. 
HEB.10.33	Загъорэ цӀыфмэ апашъхьэ къыщышъохъоныщтыгъэх, гузэжъогъуми шъухадзэщтыгъ, загъори аущтэу зыдэзекӀуагъэхэм гъусэ шъуафэхъущтыгъ. 
HEB.10.34	ХьапсчӀэсхэми къин адэшъущэчыщтыгъ. ЦӀыфмэ шъуимылъку зэрэшъутырахыгъэр шъуигуапэу шъудэщтыгъ, сыда пӀомэ, ащ нахьи нахь мылъкушхоу мыкӀодыжьыщтыр уашъом зэрэщышъуиӀэр шъушӀагъэшъ ары.
HEB.10.35	Арышъ, шъуигушхуагъэ хэшъумынэжь, сыда пӀомэ, гушхо зиӀэхэм яӀахьышӀу иныщт. 
HEB.10.36	Тхьэр зыфаер зыжъугъэцакӀэ ужым, шъукъызэригъэгугъэгъэ ӀахьышӀур къышъулъыӀэсыным пае, теубытагъэ шъуиӀэн фае. 
HEB.10.37	Сыда пӀомэ, Тхьэм игущыӀэ тхыгъэхэм зэрарытым фэдэу
HEB.10.37	«Бэ дэдэ темышӀэу, къэкӀощтыр мыгужъоу къэсыщт.
HEB.10.38	ШӀошъхъуныгъэ зэриӀэм пае,
HEB.10.38	садэжькӀэ шъыпкъагъэ зиӀэр псэущт.
HEB.10.38	Ау а цӀыфыр зэкӀэкӀожьмэ,
HEB.10.38	ащ сыгу еӀущтэп».
HEB.10.39	Ау зызгъэкӀодхэу зэкӀэкӀожьхэрэм тащыщэп, шӀошъхъуныгъэм игъогу тырэкӀо, ащ пае, тымыкӀодэу Тхьэм тыкъегъэнэжьы.
HEB.11.1	ШӀошъхъуныгъэр зыфэдэр Ӏофхэу тызщыгугъыхэу, тызпаплъэхэрэр къызэрэтлъыӀэсыщтхэр тшӀэныр ары, тымылъэгъурэ Ӏофхэм тицыхьэ ателъынри ары. 
HEB.11.2	Пасэм дунаим щыпсэущтыгъэ цӀыфхэм шӀошъхъуныгъэ зэряӀагъэм пае, Тхьэр шыхьатышӀу афэхъугъ.
HEB.11.3	ШӀошъхъуныгъэ зэрэтиӀэм пае, Тхьэм дунаир игущыӀэкӀэ къызэригъэхъугъэр зэхэтэшӀыкӀы. Аущтэу цӀыфым ынэкӀэ ылъэгъурэр ынэкӀэ ымылъэгъурэм къыхэкӀыгъ.
HEB.11.4	Хьавэл
HEB.11.5	Хьанэхъу
HEB.11.6	ЦӀыфым шӀошъхъуныгъэ имыӀэмэ, Тхьэм ыгу ащ къеӀущтэп; сыда пӀомэ, хэти Тхьэм пэблагъэ хъунэу фаем Тхьэр зэрэщыӀэмкӀи, Тхьэм игъогу лъыхъухэрэм яӀахьышӀу зэралъигъэӀэсырэмкӀи шӀошъхъуныгъэ иӀэн фае.
HEB.11.7	КъэкӀощт Ӏофхэу цӀыфхэм амылъэгъугъэхэм яхьылӀагъэу Тхьэм Нухьэ
HEB.11.8	Ибрахьимэ
HEB.11.9	ШӀошъхъуныгъэ зэриӀагъэм пае, Тхьэм къыритынэу къызэригъэгугъэгъэ хэгъэгум хымэм фэдэу чэтэнгъэӀагъэхэм ачӀэсэу щыпсэущтыгъ. Исхьакъи Якъуби чэтэнгъэӀагъэхэм ачӀэсыгъэх. Тхьэм Ибрахьимэ къызэригъэгугъэгъэ ӀахьышӀур ащ игъусэхэу ахэми къалъыӀэсын фэягъ. 
HEB.11.10	Сыда пӀомэ, къэлэшхоу Тхьэм ыгъэпсыгъэу, ыгъэуцугъэу мыкӀодыжьын лъапсэхэр зиӀэм паплъэщтыгъ.
HEB.11.11	Сарэ
HEB.11.12	Аущтэу лӀэныгъэм пэгъунэгъу хъугъэ пэтми, лӀы закъом лъфыгъэу къытекӀыгъэхэр уашъом ит жъуагъохэми япчъагъэ фэдизэу бэ хъугъэх, хыӀушъом Ӏулъэу, умылъытэшъущт пшахъоми фэдизэу бэ хъугъэх.
HEB.11.13	Мы цӀыфхэр зэкӀэ лӀагъэх шӀошъхъуныгъэ яӀэу. Тхьэм Ӏофхэу къызэригъэгугъагъэхэр ахэмэ агъотыгъэхэп, ау чыжьэкӀэ алъэгъухи, а Ӏофхэм ащыгушӀукӀыгъэх. «Мы дунаим тыхымэхэу, тыхымэхэсхэу тытет», – аӀуагъ. 
HEB.11.14	Аущтэу зыӀохэрэм яхэгъэгу шъыпкъэ ыуж зэритхэрэр къагъэнафэ. 
HEB.11.15	Хэгъэгоу зэрыкӀыжьыгъэхэр арыгъэмэ агу илъыгъэр, агъэзэжьынэу игъо ифэщтыгъэх. 
HEB.11.16	Ау хэгъэгу нахьышӀу горэм кӀэхъопсыщтыгъэх – ар уашъом щыӀэ хэгъэгур ары. Арышъ, ежьхэм я ТхьэкӀэ зеджэхэкӀэ, Тхьэр атеукӀытыхьажьырэп, сыда пӀомэ, ахэмэ зы къалэ афигъэпсыгъ.
HEB.11.17	Ибрахьимэ
HEB.11.18	«Исхьакъ къытекӀыщт цӀыфхэр ары о уибын шъыпкъэхэкӀэ зэджэщтхэр» ыӀозэ, Тхьэм Ибрахьимэ къыгъэгугъагъэми
HEB.11.19	Сыда пӀомэ, Тхьэм Исхьакъ лӀагъэхэм къахигъэтэджыкӀыжьын зэрилъэкӀыщтым Ибрахьимэ щыгугъыщтыгъ, Исхьакъи лӀагъэхэм къахэтэджыкӀыжьыгъэу Ибрахьимэ ыгъотыжьыгъэу пӀоми хъун.
HEB.11.20	Исхьакъ
HEB.11.21	Якъуби
HEB.11.22	Юсыфи
HEB.11.23	Пегъымбар Мусэ ятэ-янэхэм
HEB.11.24	Муси
HEB.11.25	ПсэкӀодшӀэнымкӀэ охътэ кӀэкӀкӀэ зигъэтхъэжьыным нахьи, Тхьэм ицӀыфхэм къин адищэчыныр нахь къыштагъ. 
HEB.11.26	Мысырым имылъку пстэуми анахьи Христос пае ежь агъэпыутыныр нахь баиныгъэу ылъытэщтыгъ, сыда пӀомэ, ӀахьышӀоу къылъыӀэсыщтым еплъыщтыгъ. 
HEB.11.27	ШӀошъхъуныгъэ зэриӀагъэм пае пачъыхьэм игубж щымыщынэу Мысырым икӀыжьыгъ. ЦӀыфхэм амылъэгъурэ Тхьэр ылъэгъущтыгъэм фэдэу, теубытагъэ ыгу илъыгъ. 
HEB.11.28	Мусэ шӀошъхъуныгъэ зэриӀагъэм пае, израиль цӀыфмэ ӀутӀыжъ мэфэкӀ мэфэшхор
HEB.11.29	Израиль цӀыфхэм
HEB.11.30	Израиль цӀыфхэм шӀошъхъуныгъэ зэряӀагъэм пае, Ерихон къалэр
HEB.11.31	Бзылъфыгъэ хэтакӀоу Рахьаб
HEB.11.32	Джыри сыд къэсӀон? Гедеон, Барак, Самсон, Иефтэ, Даутэ, Самуел, адрэ пегъымбархэм якъэбар къэсӀотэнэу игъо сифэрэп. 
HEB.11.33	Ахэмэ шӀошъхъуныгъэ зэряӀагъэм пае, нэмыкӀ пачъыхьагъухэм атекӀуагъэх, зэфагъэри агъэпсыгъ, Тхьэм къызэригъэгугъэгъэ Ӏофхэри яӀэ хъугъэх. Аслъанхэм ажэхэр агъэпытагъэх, 
HEB.11.34	мэшӀошхохэри агъэкӀосагъэх, чатэхэми къаӀэпыкӀыжьыгъэх. КӀуачӀэ ямыӀагъэми, кӀуачӀэ яӀэ хъугъэ. ЗаомкӀэ лъэкӀ яӀэ хъугъэ, хымэхэм ядзэхэри рафыжьыгъэх. 
HEB.11.35	Бзылъфыгъэхэм ялӀагъэхэр къэхъужьыгъэхэу агъотыжьыгъэх. Тхьэм къызигъэтэджыжьхэкӀэ, щыӀэныгъэ нахьышӀур агъотыным пае, шӀошъхъуныгъэ зиӀэхэм Тхьэр агъэпцӀынэу адагъэп. Аущтэу зэхъум, япыихэм амытӀупщыжьхэу, ахэмэ ащыщхэм къин арагъэщэчызэ аукӀыгъэх. 
HEB.11.36	ШӀошъхъуныгъэ зиӀэхэм ащыщхэм яхъонхэзэ, къамыщкӀи яохэзэ, къин арагъэщэчыгъ, етӀанэ Ӏэхъу-лъэхъу атыралъхьи, хьапсым чӀадзагъэх. 
HEB.11.37	ЦӀыф заулэхэри аукӀыгъэх, мыжъокӀэ яохэзэ, заули пхъэм фэдэу зэпахыгъ, заули чатэкӀэ аукӀыгъ. ШӀошъхъуныгъэ зиӀэ цӀыфхэм мэлышъорэ пчэнышъорэ къящэкӀыгъэу къакӀухьащтыгъ, щыкӀагъэ яӀагъ, гузэжъогъум хэтыщтыгъэх, цӀыфхэм ахэмэ лые къарахыщтыгъ. 
HEB.11.38	Ахэмэ яшӀугъэ мы дунаим ифэшъошагъэп. Шъоф нэкӀхэмрэ Ӏуашъхьэхэмрэ къакӀухьэщтыгъэх, гъочӀэгъхэмрэ Ӏошъхьэ тӀуакӀэхэмрэ ащыпсэущтыгъэх.
HEB.11.39	Ау шӀошъхъуныгъэ зэряӀагъэм пае, Тхьэр шыхьатышӀу ахэмэ зэкӀэмэ афэхъугъэми, Тхьэм ежь ицӀыфхэр къызэригъэгугъэгъэ Ӏофхэр агъотыгъэхэп. 
HEB.11.40	Сыда пӀомэ, Тхьэм ыгу хэлъыгъэр тэркӀэ нахьышӀу – ар ахэм тырямыгъусэмэ, ежь дэжькӀэ зишъыпкъагъэ щыкӀагъэ зимыӀэ цӀыф икъугъэхэу ахэр зэрэмыхъущтхэр ары.
HEB.12.1	Арышъ, ащ фэдэ шыхьат купышхо тапэ итэу зэрэтиӀэм пае, сыд фэдэрэ хьылъэу ттелъымрэ псэкӀодэу тызышӀуанэрэмрэ зытетэжъугъэдзыхи, теубытагъэ тиӀэу, зэпэчъэныгъэу тапэ илъыр тэжъугъэчъ. 
HEB.12.2	Исус тинэплъэгъу тетэжъугъэгъэт. Ежьыр ары шӀошъхъуныгъэм игъогу тытезгъахьэу, пащэ къытфэхъоу, тишӀошъхъуныгъэ зи щыкӀагъэ имыӀэу, икъугъэу зыгъэхъурэр. ГушӀуагъо ыпэ зэрилъыгъэм пае, цӀыфхэм къащым зэрэтыраӀулӀагъэм икъин ащ ыщэчыгъ, къащым иемыкӀуми еплъыгъэп, Тхьэм итӀысыпӀэ лъапӀи иджабгъукӀэ готӀысхьагъ.
HEB.12.3	КӀочӀаджэ шъумыхъуным ыкӀи шъугу шъумыгъэкӀодыным пае, Исус шъуегупшыс. ПсэкӀодышӀэ цӀыфхэу ежь ыуджэгъущтыгъэхэм сыдэу къинышхуа рагъэщэчыгъэр! 
HEB.12.4	ПсэкӀодым шъуебэнызэ, лъы къышъукӀэкӀыфэ, шъупэуцужьыгъэгоп. 
HEB.12.5	Тхьэм ибынхэкӀэ къышъуаджэу шъузэригъэгушхорэр
HEB.12.5	«СикӀал, Зиусхьаным узигъэдаӀокӀэ,
HEB.12.5	пхъэтэпэмыхь умышӀы,
HEB.12.5	Ар къызыогыикӀи угу умыгъэкӀоды,
HEB.12.6	сыда пӀомэ, Зиусхьаным шӀу ылъэгъурэр егъэдаӀо,
HEB.12.6	хэти ибын фэдэу ыдэрэми къин регъэщэчы».
HEB.12.7	Арышъ, Тхьэм шъузигъэдаӀокӀэ, теубытагъэ зижъугъаӀ. Шъузэрибыным пае Тхьэр аущтэу къыжъудэзекӀо. Сыда пӀомэ, тым ымыгъэдаӀорэ лъфыгъэ щыӀа?
HEB.12.8	Тхьэм ибын пстэури зэригъэдаӀохэрэм фэдэу шъуимыгъэдаӀомэ, ибынхэм шъуащыщэп, бзэджэрылъфмэ шъуафэд нахь. 
HEB.12.9	Ащ нэмыкӀэу, мы дунаимкӀэ тятэхэм тагъэдаӀомэ, лъытэныгъэ афэтэшӀы. ТыщыӀэным пае, тя Тэ лъапӀэу уашъом щыӀэм ащ нахьи нахьыбэу тыфэӀорышӀэн фаеба? 
HEB.12.10	Охътэ кӀэкӀым пае, игъоу зэралъытагъэм фэдэу, тятэхэм тагъэдаӀощтыгъ. Ау Тхьэм, ежь илъэпӀагъэкӀэ Ӏахь тиӀэным пае, ишӀуагъэ къытигъэкӀынэу тегъэдаӀо. 
HEB.12.11	ТызагъэдаӀокӀэ, гуапэ тщыхъурэп, а сыхьатым тигуао мэхъу нахь. Ау ыужкӀэ Тхьэм зэригъэдаӀохэрэмкӀэ ыгъэсэгъэ цӀыфхэм шӀоу ащ къафыхэкӀырэр шъыпкъагъэмрэ гупсэфымрэ ары.
HEB.12.12	Арышъ, шъо шъуӀэхэу къелэлэхыхэрэмрэ лъэкӀ зыхэмылъыжь лъэгуанджэхэмрэ кӀуачӀэ афэжъугъот. 
HEB.12.13	Лъащэр нахь лъэшэу сэкъат мыхъоу хъужьыным пае, гъогу занкӀэм шъурыкӀу.
HEB.12.14	ЦӀыф пстэуми шъузэрагурыӀонми, гукъэбзагъэ зэрэшъуиӀэнми ыуж шъуит; сыда пӀомэ, гукъэбзагъэ имыӀэу зыми Зиусхьаныр ылъэгъущтэп. 
HEB.12.15	Шъуащыщэу зыми Тхьэм ынэшӀу щыфэныгъэ зызэрэзыхимыгъэныным шъуфэсакъ. Зиягъэ къакӀорэ лъэпсэ дыджэу цӀыфыбэхэр зыгъэушӀоирэр къышъухэкӀынэу орэмыхъу. 
HEB.12.16	Шъуащыщ зинэ зышӀэрэ цӀыфхэм ащыщ орэмыхъу е Эсау
HEB.12.17	ЕтӀани зэрэшъушӀэрэм фэдэу, Тхьэм ынэшӀу къыщифэнэу Эсау ятэ тхьэлъэӀу ригъэшӀынэу фэягъ
HEB.12.18	Шъузынэсын шъулъэкӀынэу, машӀом ыстырэ къушхьэм дэжь шъукъэкӀуагъэп
HEB.12.19	бжъэмыешхом ымакъэ, гущыӀэ макъэм адэжьи шъукъэкӀуагъэп. Тхьэм ымакъэ зэхэзыхыгъэхэр джыри къадэмыгущыӀэжьынэу елъэӀугъэх, 
HEB.12.20	сыда пӀомэ, а макъэм къыӀогъэ унашъор ащэчын алъэкӀыгъэп: «ХьэкӀэ-къуакӀэри къушъхьэм нэсымэ, мыжъокӀэ е щэбзащэкӀэ шъуукӀын фае». 
HEB.12.21	Къафэлъэгъуагъэр щынэгъошхуагъэти, пегъымбар Муси, «Сэщынэ ыкӀи сэкӀэзэзы» къыӀуагъ
HEB.12.22	Ау шъо шъукъыздэкӀуагъэр Цион Ӏуашъхьэр
HEB.12.23	Тхьэм иапэрэ бынхэу уашъом щыӀэ тхылъым зыцӀэ итхэм ямэфэшхо зэӀукӀэ шъукъэкӀуагъ. Тхьэу цӀыф пстэуми хьыкум атезышӀыхьэрэм дэжь шъукъэкӀуагъ, Тхьэм дэжькӀэ зишъыпкъагъэ щыкӀагъэ зимыӀэ цӀыф икъугъэ хъугъэхэм апсэхэм адэжьи шъукъэкӀуагъ. 
HEB.12.24	Исусэу зэзэгъыныгъакӀэр Тхьэмрэ цӀыфхэмрэ азыфагу дэлъэу зыгъэхъугъэмрэ ащ ылъэу къыкӀэкӀыгъэмрэ адэжь шъукъэкӀуагъ. Хьавэл ылъ нахьи Исус ылъ Ӏоф нахьышӀум тыщегъэгугъы.
HEB.12.25	Шъусакъ, къэгущыӀэрэм шъуакӀыб фэшъумыгъаз. Тхьэм дэжь къикӀыгъэ къэбарыр чӀылъэм къыщызыӀогъагъэм зыкӀыб фэзгъэзагъэхэм къинэу яфэшъуашэр амыгъотэу къэнэжьыгъэхэп. Арышъ, уашъом къикӀэу къыддэгущыӀэрэм тэри такӀыб фэдгъазэмэ, ащ нахьи нахь къинэу тфэшъуашэр дгъотыщтба? 
HEB.12.26	Джащыгъум Тхьэм ымакъэ чӀылъэр ыгъэсысыгъ, ау джы Тхьэм гущыӀэ пытэ ытыгъ
HEB.12.27	«Джыри зэ» зыфиӀорэ гущыӀэхэм къагъэнафэ Тхьэм ыгъэсысырэ пстэури – Тхьэм къыгъэхъугъэхэр ары – ячӀыпӀэ зэрэригъэкӀыжьыщтхэр. Аущтэу зыхъукӀэ, Тхьэм ымыгъэсысырэ Ӏофхэр ары къэнэжьыщтхэр.
HEB.12.28	Аущтэу тетыгъоу зыми ымыгъэсысышъущтыр Тхьэм къызэрэтитырэм пае, щытхъу фэтэжъугъэшӀ. ДгъэлъапӀэу, шӀолӀыкӀ фытиӀэу ыгу къызэдгъэӀоу, Тхьэм тыфэжъугъэлажь, 
HEB.12.29	сыда пӀомэ, ти Тхьэ зэкӀэри зыгъэстырэ машӀом фэд.
HEB.13.1	Зэкъошхэм афэдэу шӀу шъузэрэлъэгъу зэпыт. 
HEB.13.2	ХьакӀэр жъугъэлъэпӀэныр зыщышъумыгъэгъупш; сыда пӀомэ, аущтэу цӀыф заулэмэ амышӀахэу мэлэӀичхэр агъэхьэкӀагъэх
HEB.13.3	ХьапсчӀэсхэм хьапсым шъуадычӀэсым фэдэу, къин зыщэчыхэрэми къин адэшъущэчырэм фэдэу, зыщышъумыгъэгъупшэх. Шъори мы дунаим тет цӀыфхэм шъуащыщ.
HEB.13.4	ЗэлӀ-зэшъузыныр зэкӀэми арэгъэлъапӀ, лӀымрэ шъузымрэ япӀэ къабзэу щэрэт. Тхьэм зинэ зышӀэхэрэр ыгъэмысэщтых. 
HEB.13.5	Ахъщэм шъукӀэмыхъопс, шъуиӀэми разэ шъурыхъу. Сыда пӀомэ, ежь Тхьэм къыӀуагъ
HEB.13.5	«Ныбжьи ухэсынэжьыщтэп, уизакъоуи укъэзгъэнэжьыщтэп».
HEB.13.6	Арышъ, тыгушхозэ тэӀо
HEB.13.6	зыми сыщыщынэщтэп;
HEB.13.6	сыд къысишӀэна сэ цӀыфым?»
HEB.13.7	Шъуитхьэматэхэу Тхьэм игущыӀэхэр къышъозыӀуагъэхэр зыщышъумыгъэгъупшэх. Дунаим ахэр зэрехыжьыгъэхэм шъуеплъызэ, яшӀошъхъуныгъэ илъэужхэм шъуарыкӀу. 
HEB.13.8	Исус Христос тыгъуасэ зытетыгъэм зызэблимыхъоу непи зэрэтет, егъашӀэми тетыщт.
HEB.13.9	ГъэшӀэгъон хымэ шӀэныгъэ зэфэшъхьафхэм зыдяшъумыгъэхьых. Тхьэм ынэшӀу щыфэныгъэкӀэ шъугухэр жъугъэпытэхэмэ дэгъу, ау шхынхэм яхьылӀэгъэ унашъохэм пкӀэ яӀэп. А унашъохэм атет цӀыфхэм яшӀуагъэ зи къякӀыгъэп. 
HEB.13.10	Тэ къурмэншӀыпӀэ тиӀ. ЧэтэнгъэӀагъэм щылажьэхэрэм а шӀыпӀэм къытырахэу зи ашхын фитыхэп.
HEB.13.11	Дин пэщэшхом цӀыфхэм япсэкӀодхэр ыпщыныжьынхэм пае, былымхэм алъ зыдихьызэ, Унэ КӀоцӀэу Анахь ЛъапӀэу зыфаӀорэм ихьэщтыгъ, ау былымхэм апкъыхэр къэлэ кӀыбым щагъэстыщтыгъэх. 
HEB.13.12	Ащ пае Исуси ылъыкӀэ цӀыфхэм агухэр ыгъэкъэбзэжьынхэм пае, къэлэпчъэ кӀыбым
HEB.13.13	Аущтэу емыкӀоу рахыгъэр къыдытахы хъунэу, Исус дэжь къэлэ кӀыбым тыжъугъакӀу. 
HEB.13.14	Сыда пӀомэ, мыщ дэжьым мыкӀодыжьын къалэ щытиӀэп, къэкӀощт къалэм тыпэплъэ нахь.
HEB.13.15	Арышъ, Исус ыцӀэкӀэ Тхьэм щытхъу фэтэжъугъэшӀ зэпыт – а щытхъур ары тэ тикъурмэн – ыцӀэ зыгъэлъапӀэрэ Ӏупэхэм къадэкӀырэр ары тикъурмэныр. 
HEB.13.16	ШӀу шъушӀэнри зыщышъумыгъэгъупш, шъуиӀэри нэмыкӀ цӀыфхэм адэжъугощынри зыщышъумыгъэгъупш, сыда пӀомэ, ащ фэдэ къурмэнхэр Тхьэм игуапэх.
HEB.13.17	Шъуитхьэматэхэм аӀохэрэм шъуядэӀу, шъуафэӀорышӀ, сыда пӀомэ, Тхьэм пэгъокӀ ратыжьын фаехэу, шъупсэхэм афэсакъхэу алъэплъэх. ЯӀоф хэщэтыкӀыхэзэ агъэцакӀэ мыхъоу, гушӀохэу ашӀэным пае, шъуядэӀу. ЯӀоф хэщэтыкӀыхэзэ ашӀэмэ, ащ ишӀуагъэ къышъокӀырэп.
HEB.13.18	Тхьэм шъукъытфелъэӀу. Мыхъун зи тыгухэм арылъэу зыдэтшӀэжьырэп, сыда пӀомэ, Ӏоф пстэумкӀи шъыпкъагъэ тиӀэу, тызекӀонэу тыфай. 
HEB.13.19	ЗэкӀэмэ анахьэу сышъолъэӀу, шӀэхэу шъуадэжь Тхьэм къысигъэгъэзэжьынэу шъуелъэӀу.
HEB.13.20	Гупсэф къытэзытырэ Тхьэм ти Зиусхьан Исус Христосэу мэлхэм ямэлэхъошхор лӀагъэхэм къахигъэтэджыкӀыжьыгъ. Исус ылъ ары мыкӀодыжьын зэзэгъыныгъэу Тхьэм ежьыррэ тэррэ тазыфагу къыдилъхьагъэр мыхъурым фэдэу къэзгъэшъыпкъэжьыгъэр. 
HEB.13.21	Тхьэр зыфаер жъугъэцэкӀэным пае, шӀоу шъуищыкӀагъэр зэкӀэ шъугухэм къарерэлъхь. Исус Христос илъэкӀыкӀэ Тхьэм игъоу ылъытэрэ Ӏофхэр шъуерэгъэгъэцакӀэх. МыкӀодыжьын щытхъушхор ий. Амин.
HEB.13.22	Сшыхэр, къызэрыжъугурызгъаӀорэ гущыӀэхэр шъудэнхэу сышъолъэӀу. Бэ къышъуфэстхыгъэп.
HEB.13.23	Тшы Тимофей шъхьафитэу къызэратӀупщыжьыгъэр шъушӀэнэу сыфай. Мыгужъоу къакӀомэ, ащ сыригъусэу шъуслъэгъунэу сыкъэкӀощт.
HEB.13.24	Шъуитхьэмэтэ пстэухэмрэ Тхьэм ицӀыф лъэпӀэ пстэухэмрэ аӀапэ сфэшъуубытыжь. Италием щыщ тшыхэм шӀуфэс къышъуахыжьы.
HEB.13.25	Шъо пстэуми Тхьэм ынэшӀу къышъущерэф. Амин.
REV.1.1	Мы тхылъым итхэр Тхьэм Исус Христос къыфигъэнэфэгъэ къэбархэр ары. Тхьэм ахэр къызкӀигъэнэфагъэр Исус Христос цӀыфхэу Тхьэм иӀорышӀэхэм бэ темышӀэу къэхъущт Ӏофхэр аригъэшӀэнхэр ары. Исус имэлэӀич ежь иӀорышӀэ Иуан дэжь ыгъакӀуи, къэхъущт Ӏофхэр гуригъэӀуагъэх. 
REV.1.2	Аущтэу Иуан ылъэгъугъэ пстэури ыӀуатэзэ, Тхьэм игущыӀэхэми Исус Христос ишыхьатныгъи шыхьат афэхъу. 
REV.1.3	Мы гущыӀэхэу Тхьэм дэжь къикӀыгъэхэу къэхъущт Ӏофхэм яхьылӀагъэхэм яджэрэр гъогу мафэ теуцуагъ. Мы гущыӀэхэр зэхэзыххэу, зыгъэцакӀэхэрэри гъогу мафэ теуцуагъэх, сыда пӀомэ, уахътэу мы Ӏофхэр къызщыхъущтыр къэблэгъагъ.
REV.1.4	Сэ, сы Иуан, шъо, Асие хэкум
REV.1.5	Исус Христос ары шыхьат шъыпкъэр, апэу лӀагъэхэм къахэтэджыкӀыжьыгъэр ежьыр ары, чӀылъэм тет пачъыхьэмэ япащэр ежьыри ары. Ащ тэ шӀу телъэгъу, лъэу къащым щыкӀэкӀыгъэмкӀэ типсэкӀодхэм ялъэкӀ тыкъыӀэкӀихыжьыгъ. 
REV.1.6	Ежь игъусэхэу тетыгъо зиӀэхэу, Тхьэу ежь я Тэ фэӀорышӀэрэ дин пащэхэу тыхъунэу тигъэнэфагъ. МыкӀодыжьын щытхъушхомрэ лъэкӀышхомрэ иех! Амин. 
REV.1.7	ШъукъэдаӀу, ошъуапщэхэм ахэтэу ар къэкӀожьыщт, нэ пстэуми ар алъэгъущт, пчыкӀэ
REV.1.8	ЗэкӀэ зыфызэшӀокӀырэ Зиусхьан Тхьэу щыӀагъэу, щыӀэу, къэкӀощт мафэхэми щыӀэщтым къеӀо: «Альфэрэ Омегэрэ, апэрэри аужырэри Сэры».
REV.1.9	Сэ, Иуанэу шъушыр, Исус тыгухэм зэрарылъым пае, гузэжъогъоу шъузыхэтым сыкъыжъудыхэт, сышъуигъусэуи Тхьэм и Тетыгъошхо ыӀэчӀэгъ сычӀэт, сышъуигъусэуи теубытагъэ сиӀэу сэзекӀо. Тхьэм игущыӀэхэмрэ Исус Христос ишыхьатныгъэрэ цӀыфхэм зэрязгъэӀугъэхэм пае, саубытыгъэу, хыгъэхъунэу Патмос
REV.1.10	Зиусхьаным имафэ
REV.1.11	Плъэгъурэр тхылъ горэм итхи, чылыс зэӀукӀиблымэ афэгъэхь: Къалэхэу Ефес, Смирнэ, Пергам, Тиатирэ, Сардис, Филадельфие, Лаодикие щыӀэ чылыс зэӀукӀэхэр ары».
REV.1.12	КъыздэгущыӀэрэ макъэр зымакъэр слъэгъунэу зыфэзгъэзагъ. Зызыфэсэгъазэм, дышъэм хэшӀыкӀыгъэхэу, остыгъэ тетыпӀибл слъэгъугъэ, 
REV.1.13	остыгъэ тетыпӀиблыми ахэтэу, ЦӀыф Лъэпкъым ы Къо фэдэу
REV.1.14	Ышъхьэ шъхьацэу телъыгъэр цы фыжьым е осым фэдэу фыжьыбзагъ. Ынэхэри мэшӀотхъуабзэм фэдагъэх. 
REV.1.15	Ылъакъохэри хьакум щагъэплъыгъэ гъуаплъэм фэдэу лыдыщтыгъэх, ымакъи псы къиугъабэмэ амэкъэшхо фэдагъ. 
REV.1.16	ЫӀэ джабгъукӀэ жъогъуибл ыӀыгъыгъ, бгъуитӀуцэ зиӀэ чэтэ чан горэ ыжэ къыдэкӀыгъ. Ынэгуи лъэшэу къепсырэ тыгъэм фэдагъ.
REV.1.17	Ар зысэлъэгъум, ылъакъохэм адэжь лӀагъэм фэдэу сыщытефагъ. Джащыгъум ыӀэ джабгъу къыстырилъхьи, къысиӀуагъ: «Умыщын, апэрэри аужырэри сэры. 
REV.1.18	ЩыӀэныгъэ зиӀэр сэры. СылӀагъ, ау джы сыщыӀ, егъашӀэми сыщыӀэщт. Амин. ЛӀэныгъэми лӀагъэхэм ядунаий яӀункӀыбзэхэр сӀыгъых. 
REV.1.19	Арышъ, Ӏофхэу плъэгъугъэхэри, Ӏофхэу джы щыӀэхэри, къэхъущтхэри тхых. 
REV.1.20	СӀэ джабгъукӀэ сӀыгъыгъэ жъогъуиблымрэ дышъэм хэшӀыкӀыгъэ остыгъэ тетыпӀиблымрэ къарыкӀырэр мары: Жъогъуиблымэ къарыкӀырэр чылыс зэӀукӀиблымэ ямэлэӀичхэр
REV.2.1	Ефес къалэм щыӀэ чылыс зэӀукӀэм имэлэӀич мы къэбарыр фэтх: ЫӀэ джабгъукӀэ жъогъуибл зыӀыгъэу, дышъэм хэшӀыкӀыгъэхэу остыгъэ тетыпӀиблым ахэтэу къэзыкӀухьэрэм мы гущыӀэхэр къеӀо: 
REV.2.2	Ӏофхэу жъугъэцакӀэхэрэр сэшӀэх, лъэшэу шъузэрэлэжьагъэри, теубытагъэ шъуиӀэу шъузэрэзекӀуагъэри сэшӀэ. ЦӀыф бзаджэхэр зэрэшъуфэмыщэчыхэрэри сэшӀэ. АпостолхэкӀэ зэджэжьхэрэ мыапостолхэр жъугъэунэфыгъэх, пцӀы зэраусырэри шъулъэгъугъэ. 
REV.2.3	Къиныбэ шъущэчыгъэ, теубытагъэ шъуиӀэу шъозекӀо, сцӀэ пае лъэшэу шъулэжьагъ, шъуезэщыгъэп.
REV.2.4	Ау шъо мыхъун горэ къыжъудэсэлъэгъу: ыпэкӀэ шӀулъэгъоу къысфышъуиӀагъэр зэрэхэшъунэжьыгъэр ары. 
REV.2.5	Шъукъызэфэхыгъэр зыфэдизыр зыщышъумыгъэгъупш. ШъуипсэкӀодхэм шъуафыкӀэгъожьи, ыпэкӀэ Ӏофхэр зэрэжъугъэцэкӀагъэхэм фэдэу, жъугъэцакӀэх. ШъуипсэкӀодхэм шъуафыкӀэмыгъожьмэ, сэ сыкъэкӀонышъ, шъуиостыгъэ тетыпӀэ ӀузгъэкӀотыщт. 
REV.2.6	Ау ӀофышӀу горэ къыжъудэсэлъэгъу: Николас игъогу рыкӀорэ цӀыф купым
REV.2.7	ТхьакӀумэ зиӀэм Тхьэм ы Псэ ЛъапӀэ чылыс зэӀукӀэхэм къариӀорэр зэхерэх. ТекӀоныгъэр къэзыхьырэм Тхьэм иджэнэт ит чъыгэу щыӀэныгъэ къэзытырэм
REV.2.8	Смирнэ къалэм щыӀэ чылыс зэӀукӀэм имэлэӀич мы къэбарыр фэтх: Апэрэу ыкӀи Аужырэу, лӀэгъагъэу къэхъужьыгъэм мы гущыӀэхэр къеӀох: 
REV.2.9	Гузэжъогъоу шъузхэтымрэ шъуитхьамыкӀагъорэ сэшӀэх, ау щытми шъубай. ДжурткӀэ зэджэжьхэрэ мыджуртхэр ӀаекӀэ къызэрэшъутегущыӀэхэрэр сэшӀэ. Ахэр джуртхэп, ау шэйтаным изэӀукӀэ щыщых. 
REV.2.10	Къинхэу шъущэчыщтхэм шъуащымыщын. Мыр шъосэӀо, шъуигъэунэфыным пае, шэйтаным шъуащыщхэу заулэ хьапсым чӀидзэщт, мэфипшӀым гузэжъогъум шъухэтыщт. ЛӀэныгъэм нэс шъукъысфэшъыпкъ. Шъукъысфэшъыпкъэмэ, танджэу мыкӀодыжьын щыӀэныгъэр къышъостыщт.
REV.2.11	ТхьакӀумэ зиӀэм Тхьэм ы Псэ ЛъапӀэ чылыс зэӀукӀэхэм къариӀорэр зэхерэх. ЯтӀонэрэ лӀэныгъэм
REV.2.12	Пергам къалэм щыӀэ чылыс зэӀукӀэм имэлэӀич мы къэбарыр фэтх: БгъуитӀуцэ зиӀэ чэтэ чаныр зиӀэм мы гущыӀэхэр къеӀох: 
REV.2.13	Ӏофхэу жъугъэцакӀэхэрэр сэшӀэх, шэйтаным итӀысыпӀэ зыдэщыӀэм шъузэрэщыпсэурэри сэшӀэ. Сэ сцӀэ шъукъыфэшъыпкъ. Шъо шъуздэщыӀэ чӀыпӀэу шэйтаныр зыдэщыӀэм сишыхьат шъыпкъэу Антипэ зыцӀэр цӀыфхэм заукӀыгъэ мафэхэми сэркӀэ шӀошъхъуныгъэу шъуиӀэр хэшъунэжьыныр шъудагъэп.
REV.2.14	Ау мыхъун Ӏоф горэхэр къыжъудэсэлъэгъух: БалаӀам зыфигъасэхэрэ ишӀэныгъэ тетхэр къышъухэтых. БалаӀам ары Балак
REV.2.15	Джащ фэдэу Николас цӀыфхэр зыфигъасэхэрэ ишӀэныгъэ тетхэр къышъухэтых. 
REV.2.16	Арышъ, шъуипсэкӀодхэм шъуафыкӀэгъожь. Армырмэ, шӀэхэу шъуадэжь сыкъэкӀонышъ, сыжэ къыдэкӀырэ чатэмкӀэ сязэощт.
REV.2.17	ТхьакӀумэ зиӀэм Тхьэм ы Псэ ЛъапӀэ чылыс зэӀукӀэхэм къариӀорэр зэхерэх. ТекӀоныгъэр къэзыхьырэм гъэбылъыгъэ мэнн гъомылэм
REV.2.18	Тиатирэ къалэм щыӀэ чылыс зэӀукӀэм имэлэӀич мы къэбарыр фэтх: Тхьэм ы Къоу зынэхэр мэшӀотхъуабзэм фэдэхэу, зылъакъохэри гъоплъэ плъыгъэм фэдэу лыдхэрэм мы гущыӀэхэр къеӀо: 
REV.2.19	Ӏофхэу жъугъэцакӀэхэрэр сэшӀэх, шъушӀулъэгъуи, шъуишӀошъхъуныгъи, ӀэпыӀэгъу шъузэрэзэфэхъурэри, теубытагъэ шъуиӀэу шъузэрэпсэурэри сэшӀэ. Ыпэм нахьи нахьыбэу шӀу зэрэшъушӀэрэри сэшӀэ.
REV.2.20	Ау мыхъун горэ къыжъудэсэлъэгъу: пегъымбаркӀэ зэджэжьырэ бзылъфыгъэу Иезабел шъупэуцурэп. Зинэ ашӀэнэуи, хымэ лъэпкъхэм ащыщхэм тхьэ нэпцӀхэм афашӀыгъэ къурмэным ыл ашхынэуи сиӀорышӀэхэм арегъашӀэх ыкӀи дехьыхых. 
REV.2.21	Зинэу ышӀагъэм фыкӀэгъожьынэу игъо изгъэфагъ, ау фыкӀэгъожьыгъэп. 
REV.2.22	Ащ пае, къин ыщэчынэу пӀэм хэзгъэлъыщт. Зинэ дэзышӀагъэхэри ашӀагъэхэм афыкӀэмыгъожьхэмэ, гузэжъогъушхо хэзгъэфэщтых. 
REV.2.23	Ащ илъфыгъэхэри згъэлӀэщтых. ЕтӀанэ цӀыфхэм агухэм арылъхэри ягупшысэхэри зыгъэунэфырэр зэрэ Сэрыр чылыс зэӀукӀэ пстэуми ашӀэщт. Шъуащыщэу хэти Ӏофхэу ышӀагъэхэм яфэшъуашэ езгъэгъотыжьыщт. 
REV.2.24	Шъуащыщхэу къэнэгъэ цӀыфхэу Тиатирэ къалэм дэсхэу, Иезабел зыфигъасэхэрэм дезымыгъаштэхэу, шэйтаным ишъэфышхохэр зэзымыгъэшӀагъэхэм, нэмыкӀ хьылъэ горэ къызэрэшъутесымылъхьащтыр шъосэӀо. 
REV.2.25	Сэ сыкъэкӀофэ, шӀошъхъуныгъэу шъуиӀэм шъутемыкӀ.
REV.2.26	ТекӀоныгъэр къэзыхьэу, кӀэухым нэсыфэ сиӀофхэр зыгъэцакӀэрэм лъэпкъхэм тетыгъо афыриӀэнэу сшӀыщт, ся Тэ тетыгъо сиӀэ зэригъэхъугъэм фэдэу. 
REV.2.27	«Ащ гъучӀ бэщкӀэ ыгъэӀорышӀэщтых, етӀагъом хэшӀыкӀыгъэ хьакъу-шыкъухэми афэдэу зэхикъутэщтых».
REV.2.28	ТекӀоныгъэр къэзыхьырэм нэфшъэгъо жъуагъори
REV.2.29	ТхьакӀумэ зиӀэм Тхьэм ы Псэ ЛъапӀэ чылыс зэӀукӀэхэм къариӀорэр зэхерэх.
REV.3.1	Сардис къалэм щыӀэ чылыс зэӀукӀэм имэлэӀич мы къэбарыр фэтх: Тхьэм ипсиблырэ жъогъуиблырэ зыӀыгъырэм мы гущыӀэхэр къеӀох: Ӏофхэу жъугъэцакӀэхэрэр сэшӀэх. Шъупсэоу цӀыфхэм аӀо, ау шъулӀагъ. 
REV.3.2	Шъумычъыеу шъусакъ, къышъуфэнэжьыгъэ щыӀэныгъэу лӀэныгъэм нэсыгъэм кӀуачӀэ ежъугъэгъот; сыда пӀомэ, Ӏофхэу жъугъэцакӀэхэрэр си Тхьэ дэжькӀэ икъугъэхэу слъытэхэрэп. 
REV.3.3	Арышъ, Ӏофхэу зэжъугъэшӀагъэхэри зэхэшъухыгъэхэри шъугу къэжъугъэкӀыжьых. Ахэр жъугъэцакӀэх, шъуипсэкӀодхэми шъуафыкӀэгъожь. Шъучъыеу шъумысакъмэ, шъумышӀахэу тыгъуакӀом фэдэу сыкъэкӀощт. Шъуадэжь сыкъызыкӀощт сыхьатри шъушӀэщтэп.
REV.3.4	Ау зищыгъынхэр зымыгъэушӀоигъэхэу, цӀыф заулэ Сардис къалэм къыщышъухэтых. Ахэр щыгъын фыжьхэр ащыгъхэу къыздэкӀощтых, сыда пӀомэ, ахэмэ яфэшъуашэшъ ары. 
REV.3.5	ТекӀоныгъэр къэзыхьырэм ахэмэ афэдэу щыгъын фыжьхэр щыгъыщтых. МыкӀодыжьын щыӀэныгъэ зыгъотыщтхэм ацӀэхэр зэрыт тхылъым ащ ыцӀэ егъашӀэм изгъэкӀыщтэп. Ащ ыцӀэ зэрэсшӀэрэр ся Тэрэ имэлэӀичхэмрэ апашъхьэ къыщысӀощт. 
REV.3.6	ТхьакӀумэ зиӀэм Тхьэм ы Псэ ЛъапӀэ чылыс зэӀукӀэхэм къариӀорэр зэхерэх.
REV.3.7	Филадельфие къалэм щыӀэ чылыс зэӀукӀэм имэлэӀич мы къэбарыр фэтх: ЛъапӀэу, шъыпкъэу Даутэ иӀункӀыбзэ
REV.3.8	Ӏофхэу жъугъэцакӀэхэрэр сэшӀэх. Мары, пчъэу зыми ымыгъэпытэжьышъурэр шъуапашъхьэ щызэӀусхыгъ. ЛъэкӀышхо шъуиӀэп, ау сигущыӀэхэр жъугъэцэкӀагъэх, сигъогу шъузэрэрыкӀорэри цӀыфмэ апашъхьэ щышъуушъэфыгъэп. 
REV.3.9	ШъукъэдаӀу, шэйтаным изэӀукӀэ щыщхэу, пцӀы зыусхэу, джурткӀэ зэджэжьхэрэ мыджуртхэр, ахэр сэ къэзгъэкӀонхэшъ, шъулъакъохэм адэжь лъэгонджэмышъхьэкӀэ щызгъэтӀысыщтых, шӀу шъузэрэслъэгъурэри ашӀэщт. 
REV.3.10	«Теубытагъэ зижъугъаӀ» зыфэсӀогъэ унашъор зэрэжъугъэцэкӀагъэм пае, дунаим зэкӀэ тетхэм алъэгъущт гузэжъогъу сыхьатым шъущысыухъумэщт. А гузэжъогъу сыхьатыр дунаим тет цӀыфхэм яшъыпкъагъэ ыгъэунэфыным пае къэкӀощт.
REV.3.11	ШӀэхэу сыкъэкӀощт. Зыми шъуитандж шъуӀимыхынэу шӀошъхъуныгъэу шъуиӀэм шъутемыкӀ. 
REV.3.12	ТекӀоныгъэр къэзыхьырэр си Тхьэ иунэшхо пкъэу фэзгъэуцущт, а унэшхоми ныбжьи чӀэкӀыжьыщтэп. Си Тхьэ ыцӀэрэ, си Тхьэ икъэлэшхоу ЕрусалимыкӀэм ыцӀэрэ а цӀыфым ынатӀэ тестхэщтых. А къалэр си Тхьэу уашъом щыӀэм дэжь къикӀэу къехыщт. Сэ кӀэу сиӀэ цӀэри а цӀыфым ынатӀэ тестхэщт. 
REV.3.13	ТхьакӀумэ зиӀэм Тхьэм ы Псэ ЛъапӀэ чылыс зэӀукӀэхэм къариӀорэр зэхерэх.
REV.3.14	Лаодикие къалэм щыӀэ чылыс зэӀукӀэм имэлэӀич мы къэбарыр фэтх:
REV.3.14	АминкӀэ
REV.3.15	Ӏофхэу жъугъэцакӀэхэрэр сэшӀэх. Шъугухэр фабэхэп ыкӀи, чъыӀэхэп ыкӀи. Шъугухэр фэбэгъагъот е чъыӀэгъагъот! 
REV.3.16	Мыфэбэ-мычъыӀэу шъузэрэпсэурэм пае, цӀыфым ыжэ псыр къызэрэдиутхыкӀырэм фэдэу, сыжэ шъукъыдэсыутхыкӀыжьыщт. 
REV.3.17	Шъо моущтэу шъоӀо: «Тыбай, бэ тиӀэ хъугъэ, зи тищыкӀагъэп». Ау гъогу мыгъо шъузэрэтеуцуагъэр, шъузэрэтхьамыкӀэр, гукӀэгъу шъузэрэщыкӀэрэр, шъузэрэнэшъур, шъузэрэпцӀанэр шъушӀэрэп. 
REV.3.18	Арышъ, баи шъухъуным пае, машӀокӀэ гъэкъэбзэжьыгъэ дышъэ сщышъущэфыныр игъоу къышъуфэсэлъытэ. ШъузэрэпцӀанэм пае, шъумыукӀытэнэу щыгъын фыжьхэри сщышъущэфых. Шъунэхэми алъэгъуным пае, ащышъуфэнэу дагъэри сщышъущэф.
REV.3.19	ШӀу слъэгъухэрэм агурысэгъаӀо, сэгъэдаӀох. Арышъ, шъуипсэкӀодхэм шъуафыкӀэгъожьи, шъугу етыгъэу сигъогу шъурыкӀу. 
REV.3.20	Мары, пчъэм сыӀутэу сыкъытео. Зыгорэм сымакъэ зэхихэу, пчъэр къыӀуихымэ, сихьанышъ, сэ ащ сыдэшхэщт, ежьыри сэ къыздэшхэщт.
REV.3.21	ТекӀоныгъэр къэзыхьырэр ситӀысыпӀэ лъапӀэ щысынэу, къызготӀысхьанэу фит сшӀыщт, сэри текӀоныгъэр къэсхьи, ся Тэ итӀысыпӀэ лъапӀэ сыщысынэу ежь сызэрэготӀысхьагъэм фэдэу. 
REV.3.22	ТхьакӀумэ зиӀэм Тхьэм ы Псэ ЛъапӀэ чылыс зэӀукӀэхэм къариӀорэр зэхерэх.
REV.4.1	Ащ нэужым сызэплъэм, уашъом щыӀэ пчъэ горэ зэӀухыгъэу слъэгъугъэ. Бжъэмыешхом ымакъэ фэдэу, къыздэгущыӀэу зэхэсхыгъэгъэ макъэм къыӀуагъ: «Моу къыдэкӀуай, Ӏофхэу джырэ нэуж къэхъун фаехэр озгъэлъэгъущтых». 
REV.4.2	Ардэдэм Тхьэм ы Псэ ЛъапӀэ къысфехыгъ, сызэплъэм, уашъом тӀысыпӀэ лъапӀэ горэ щыслъэгъугъ, зыгори ащ тесыгъ. 
REV.4.3	Ащ тесым итеплъэ мыжъо лъэпӀэ фыжьэу яспис зыцӀэмрэ мыжъо лъэпӀэ плъыжьэу сардис зыцӀэмрэ ятеплъэ фэдагъ. ТӀысыпӀэ лъапӀэм ихъурэягъэкӀэ лэгъупкъопсэу зитеплъэ мыжъо лъэпӀэ уцышъоу смарагд зыцӀэм фэдэр щыӀагъ. 
REV.4.4	ТӀысыпӀэ лъапӀэм ихъурэягъэкӀэ къегъэуцокӀыгъэхэу нэмыкӀрэ тӀысыпӀэ лъэпӀэ тӀокӀырэ плӀырэ щытыгъэх. А тӀысыпӀэ лъапӀэхэм атесхэу тхьэмэтэ нахьыжъхэу нэбгырэ тӀокӀырэ плӀырэмэ щыгъын фыжьхэр ащыгъхэу, ашъхьэхэми дышъэм хэшӀыкӀыгъэ танджыхэр ателъхэу слъэгъугъэх. 
REV.4.5	ТӀысыпӀэ лъапӀэм пчыкӀэхэр къикӀыгъэх, шыблэ гъогъо мэкъэшхохэри къыпыӀукӀыгъэх. ТӀысыпӀэ лъапӀэм ыпашъхьэ остыгъибл итыгъ – ахэр Тхьэм ыпсибл ары. 
REV.4.6	А тӀысыпӀэ лъапӀэм ыпашъхьэ апчым хэшӀыкӀыгъэу, кристаллым фэдэу нэфэу ыкӀи къабзэу, хы теплъэ иӀэу зыгорэ слъэгъугъэ. Гузэгум, тӀысыпӀэ лъапӀэм ихъурэягъэкӀэ къеуцокӀыгъэхэу псэушъхьиплӀ итыгъ. АгупэкӀи акӀыбкӀи нэ бэдэхэр яӀагъэх. 
REV.4.7	Апэрэ псэушъхьэр аслъаным фэдагъ, ятӀонэрэр шкӀэм фэдагъ, ящэнэрэм ынэгу цӀыфым ынэгу фэдагъ, яплӀэнэр быбырэ бгъэжъым фэдагъ. 
REV.4.8	ПсэушъхьиплӀым щыщ пэпчъ тэмих иӀагъ, тыдэкӀи нэхэр бэу яӀагъ. Чэщи мафи зэпымыоу ахэмэ моущтэу аӀо:
REV.4.8	«ЗэкӀэ зыфызэшӀокӀырэ Зиусхьан Тхьэу,
REV.4.8	щыӀагъэу, щыӀэу, къэкӀощт мафэхэми щыӀэщтыр
REV.4.8	лъапӀэу, лъапӀэу, лъапӀэ».
REV.4.9	Псэушъхьэхэм щытхъушхуи, лъытэныгъэшхуи, шъхьэкӀэфэныгъэшхуи тӀысыпӀэ лъапӀэм тесэу, егъашӀэм щыӀэщтым 
REV.4.10	фашӀы къэс, тхьэмэтэ нахьыжъхэу нэбгырэ тӀокӀырэ плӀырэми тӀысыпӀэ лъапӀэм тесэу егъашӀэм щыӀэщтым ыпашъхьэ зыщырадзыхызэ агъэлъапӀэ. ТӀысыпӀэ лъапӀэм ыпашъхьэ ятанджыхэр агъэтӀылъхэзэ, моущтэу аӀо:
REV.4.11	«О ти Зиусхьан,
REV.4.11	щытхъушхори, лъытэныгъэшхори, лъэкӀышхори
REV.4.11	зифэшъуашэр оры,
REV.4.11	сыда пӀомэ, пстэури къэзгъэхъугъэр оры,
REV.4.11	о пшӀоигъуагъэти, ахэри къэхъухи, щыӀэныгъэ яӀэ хъугъэ».
REV.5.1	ЕтӀанэ тӀысыпӀэ лъапӀэм тесым ыӀэ джабгъукӀэ тхылъ горэ ыӀыгъэу слъэгъугъэ. Ар ыкӀоцӀыкӀи ыкӀыбкӀи тхыгъэу, зэкӀоцӀыщыхьагъэу, мыхъурибли тедзэгъагъ. 
REV.5.2	ЛъэкӀ зиӀэ мэлэӀич гори слъэгъугъэ мэкъэшхокӀэ къэзыӀоу: «Мыхъурыр тезыхынэу, тхылъыр зэгозыхынэу хэта зифэшъуашэр?» 
REV.5.3	Ау уашъоми, чӀылъэми, чӀылъэм ычӀэгъыми а тхылъыр зэгозыхынэу е ыкӀоцӀ дэплъэнэу зылъэкӀырэ цӀыф зи ащыӀагъэп. 
REV.5.4	Тхылъыр зэгозыхынэу е ыкӀоцӀ дэплъэнэу зифэшъошэ цӀыф горэ къызэрамыгъотыгъэм пае, лъэшэу сыгъыгъ. 
REV.5.5	Ау тхьэмэтэ нахьыжъхэм ащыщ горэм къысиӀуагъ: «Умыгъ, моу къэдаӀу! Иудэ лӀакъом щыщ аслъанкӀэ заджэхэу, пачъыхьэ Даутэ къытекӀыгъэ бын лъапӀэм
REV.5.6	ЕтӀанэ Шъынэ шӀуабзыгъэм фэдэу тӀысыпӀэ лъапӀэм ыгузэгу итэу, псэушъхьиплӀымрэ тхьэмэтэ нахьыжъхэмрэ къеуцокӀыгъэхэу слъэгъугъэ. Ащ бжъэкъуибл тетыгъ, нибли иӀагъ. Ниблыр дунаим тыдэкӀи Тхьэм ыгъэкӀогъэ псиблыр ары. 
REV.5.7	А Шъынэр кӀуи, тӀысыпӀэ лъапӀэм тесым ыӀэ джэбгъукӀэ ыӀыгъ тхылъыр къыӀихыгъ. 
REV.5.8	Ар къызыӀехым, псэушъхьиплӀымрэ тхьэмэтэ нахьыжъхэу нэбгырэ тӀокӀырэ плӀырэмрэ Шъынэм ыпашъхьэ зыщырадзыхыгъ. Хэти шыкӀэпщынэм фэдэу пщынэ лъэпкъ горэ ыӀыгъыгъ, Ӏэгубжъэхэу дышъэм хэшӀыкӀыгъэхэу, мэ ӀэшӀу зыпихырэ уцхэр зэрытхэри аӀыгъыгъэх. А уцхэм апихырэ мэ ӀэшӀур Тхьэм ицӀыф лъапӀэхэм ялъэӀухэр арыгъэ. 
REV.5.9	ОрэдыкӀэ къаӀуагъ:
REV.5.9	«Тхылъыр пштэнэу, имыхъурхэри тепхынхэу уифэшъуаш,
REV.5.9	сыда пӀомэ, цӀыфхэм ушӀуабзыгъ,
REV.5.9	о плъыкӀи лӀэкъо пстэуми, бзэ пстэуми,
REV.5.9	хэгъэгу пстэуми, лъэпкъ пстэуми ащыщхэу
REV.5.9	цӀыфхэм ашъхьэхэр Тхьэм пае къэпщэфыжьыгъэх.
REV.5.10	О уигъусэхэу тетыгъо зиӀэхэу, ти Тхьэ фэӀорышӀэрэ
REV.5.10	дин пащэхэ тыхъунэу о тыбгъэнэфагъ;
REV.5.10	дунаими тетыгъо щытиӀэщт».
REV.5.11	ЕтӀанэ сызэплъэм, тӀысыпӀэ лъапӀэм, псэушъхьиплӀым, тхьэмэтэ нахьыжъхэм къяуцокӀыгъэхэу мэлэӀич бэ дэдэхэм амакъэ
REV.5.11	зэхэсхыгъэ, япчъагъи мин бэ дэдэ хъущтыгъ. 
REV.5.12	Ахэмэ мэкъэшхокӀэ моущтэу аӀуагъ:
REV.5.12	«ЛъэкӀышхор, баиныгъэшхор,
REV.5.12	акъылышӀогъэшхор, кӀочӀэшхор,
REV.5.12	лъытэныгъэшхор, щытхъушхор, шъхьэкӀэфэныгъэшхор Шъынэу цӀыфхэм шӀуабзыгъэм ифэшъуашэх».
REV.5.13	ЕтӀанэ уашъом, чӀым, чӀы чӀэгъым, хым, ахэми ащыпсэухэу,
REV.5.13	Тхьэм къыгъэхъугъэ псэ зыхэлъ пстэуми къаӀоу зэхэсхыгъ:
REV.5.13	«ШъхьэкӀэфыныгъэшхор, лъытэныгъэшхор,
REV.5.13	щытхъушхор, тетыгъошхор
REV.5.13	егъашӀэм тӀысыпӀэ лъапӀэм тесымрэ Шъынэмрэ яй!»
REV.5.14	ПсэушъхьиплӀыми къаӀуагъ: «Амин». Тхьэмэтэ нахьыжъхэу нэбгырэ тӀокӀырэ плӀырэмэ чӀыгум зырадзыхи, сыдигъуи ЩыӀэщтыр агъэлъэпӀагъ.
REV.6.1	ЕтӀанэ Шъынэм мыхъуриблымэ ащыщэу апэрэр зэрэтырихырэр слъэгъугъэ. Джащыгъум псэушъхьиплӀым щыщэу зым шыблэ гъуагъом ымакъэ фэдэ макъэкӀэ «КъакӀо!» ыӀоу зэхэсхыгъэ. 
REV.6.2	ЕтӀанэ сызэплъэм, пкӀэгъуалэ слъэгъугъэ. Шым тесым щабзэ горэ ыӀыгъыгъ, мэлэӀич горэми тандж къыритыгъ. ТекӀоныгъэр къэзыхьырэм фэдэу, текӀоныгъэр къыхьынэу ежьагъ.
REV.6.3	ЕтӀанэ Шъынэм ятӀонэрэ мыхъурыр зытырехым, ятӀонэрэ псэушъхьэм «КъакӀуи еплъ!» къыӀоу зэхэсхыгъ. 
REV.6.4	Джащыгъум нэмыкӀ шы горэ, шы пцӀэгъоплъэу къыдэкӀыгъ. Ащ тесым дунаим мамырныгъэр тырихынэуи, цӀыфхэр зэригъэукӀынхэуи Тхьэм фитыныгъэ къыритыгъ. МэлэӀич горэм ащ чатэ къыритыгъ.
REV.6.5	ЕтӀанэ Шъынэм ящэнэрэ мыхъурыр зытырехым, ящэнэрэ псэушъхьэм, «КъакӀуи еплъ!» къыӀоу зэхэсхыгъ. Сызэплъэм, шы къарэ слъэгъугъэ. Ащ тесым щэчалъэ ыӀыгъыгъ. 
REV.6.6	ЕтӀанэ псэушъхьиплӀымэ ахэтэу макъэ горэ къахэӀукӀэу моущтэу къыӀоу зэхэсхыгъ: «Коцэу лэгъищым арылъыр зы мэфапкӀэ мэхъу, хьэу лэгъибгъум арылъыри зы мэфапкӀэ мэхъу. Дагъэми сэнэпсми уиягъэ ямыгъэкӀ».
REV.6.7	ЕтӀанэ Шъынэм яплӀэнэрэ мыхъурыр зытырехым, яплӀэнэрэ псэушъхьэм ымакъэ «КъакӀуи еплъ!» къыӀоу зэхэсхыгъ. 
REV.6.8	Сызэплъэм, шы джэф слъэгъугъэ. Ащ тесым ыцӀагъэр ЛӀэныгъ. ЛӀагъэхэм я Дунай зыцӀэр ащ лъыкӀощтыгъ. Ахэми чатэкӀи, гъаблэкӀи, зэпахырэ узхэмкӀи, чӀылъэм ихьэкӀэ-къуакӀэхэм яӀэпыӀэгъукӀи цӀыфхэр агъэлӀэнхэу чӀылъэм ыплӀанэ тетыгъо фыряӀэ хъугъэ.
REV.6.9	ЕтӀанэ Шъынэм ятфэнэрэ мыхъурыр зытырехым, цӀыфхэу Тхьэм игущыӀэхэр къызэрагъэӀугъэхэм апаий, а гущыӀэхэм шыхьат зэрафэхъугъэхэм паий аукӀыгъэхэм апсэхэр къурмэншӀыпӀэм ычӀэгъ щыӀэхэу щыслъэгъугъэх. 
REV.6.10	Ахэр мэкъэшхокӀэ къэджагъэх: «О Зиусхьан лъапӀ, шъыпкъагъэ зиӀэ Зиусхьан, дунаим тет цӀыфхэу тэ тлъы зыгъэчъагъэхэм хьыкум атепшӀыхьанэуи, яфэшъуашэ ябгъэпщыныжьынэуи сыдигъо нэс тыпэбгъэплъэщт?» 
REV.6.11	Аущтэу мэлэӀич горэм ахэмэ ащыщэу хэти шъошэ кӀыхьэ къырити, тӀэкӀурэ загъэпсэфынэу ариӀуагъ, дунаим ицӀыфхэм ахэр зэраукӀыгъэхэм фэдэу, ахэмэ ягъусэхэу аукӀыщт цӀыфхэу Тхьэм фэлажьэхэрэмрэ адрэ зэшхэу аукӀыщтхэмрэ япчъагъэ екъуфэ.
REV.6.12	ЕтӀанэ Шъынэм яхэнэрэ мыхъурыр зэрэтырихырэр слъэгъугъэ. Джащыгъум чӀылъэр лъэшэу къэсысыгъ, тыгъэри пчэныцым хэшӀыкӀыгъэ шэкӀ шӀуцӀэм фэдэу ушӀункӀыгъэ, мазэри лъым фэдэу плъыжьы хъугъэ.
REV.6.13	Уашъом ижъуагъохэри чӀылъэм къефэхыгъэх, жьыбгъэшхо къызепщэкӀэ, ынджыр чъыгым пытхэр къызэрэпытэкъухэрэм фэдэу. 
REV.6.14	Тхылъ ущэрахьыгъэм фэдэу, уашъор бзэхыгъэ; къушъхьэ пстэури хыгъэхъунэ пстэури ячӀыпӀэхэм арыкӀыгъэх.
REV.6.15	Дунаим ипачъыхьэхэми, тетыгъо зиӀэхэми, дзэм ипэщэшхохэми, байхэми, лъэкӀышхо зиӀэхэми, пщылӀми, шъхьафитми, гъочӀэгъхэмрэ къушъхьэ мыжъошхохэм ачӀэгъхэмрэ защагъэбылъыжьыгъ. 
REV.6.16	Ахэмэ къушъхьэхэмрэ къушъхьэ мыжъошхохэмрэ араӀуагъ: «Шъукъыттефи, тӀысыпӀэ лъапӀэм тесым тешъумыгъэлъэгъу, Шъынэм игубжи тыщышъуухъум. 
REV.6.17	Сыда пӀомэ, ахэр зыгубжырэ мэфэшхор къэсыгъ, ахэми хэта апэуцужьын зылъэкӀыщтыр?»
REV.7.1	Ащ нэужым чӀылъэм икъопиплӀмэ мэлэӀичиплӀ атетэу слъэгъугъэ. Жьыбгъэр чӀыми хыми къыщемыпщэнэу, чъыгхэми къямыонэу чӀылъэм икъопиплӀ къикӀырэ жьыбгъэхэм ахэр апэуцужьыщтыгъэх. 
REV.7.2	ЕтӀанэ нэмыкӀ мэлэӀич горэм щыӀэныгъэ къыздикӀырэ Тхьэм имыхъур ыӀыгъэу, тыгъэ къокӀыпӀэмкӀэ къикӀэу слъэгъугъэ. ЧӀымрэ хымрэ яягъэ арагъэкӀынэу фитыныгъэ зиӀэ мэлэӀичиплӀым мэкъэшхокӀэ ариӀуагъ: 
REV.7.3	«Ти Тхьэ фэӀорышӀэрэ цӀыфхэм анатӀэ мыхъур тетэдзэфэ, чӀым, хым, чъыгхэм шъуиягъэ яжъугъэкӀыкъон!» 
REV.7.4	ЕтӀанэ цӀыфхэу мэлэӀичхэм мыхъурыр зытырадзагъэхэм япчъагъэ зэхэсхыгъ: Израиль илӀэкъо пстэуми ащыщхэу мэлэӀичхэм мыхъурыр зытырадзагъэхэр нэбгырэ минишъэрэ тӀокӀитӀурэ плӀырэ хъущтыгъэх.
REV.7.5	Иудэ лӀакъом щыщхэу нэбгырэ мин пшӀыкӀутӀум мыхъурыр атырадзагъ; Рубин лӀакъом щыщхэу нэбгырэ мин пшӀыкӀутӀум мыхъурыр атырадзагъ; Гад лӀакъом щыщхэу нэбгырэ мин пшӀыкӀутӀум мыхъурыр атырадзагъ; 
REV.7.6	Ашер лӀакъом щыщхэу нэбгырэ мин пшӀыкӀутӀум мыхъурыр атырадзагъ; Нафталый лӀакъом щыщхэу нэбгырэ мин пшӀыкӀутӀум мыхъурыр атырадзагъ; Манассэ лӀакъом щыщхэу нэбгырэ мин пшӀыкӀутӀум мыхъурыр атырадзагъ; 
REV.7.7	Симеон лӀакъом щыщхэу нэбгырэ мин пшӀыкӀутӀум мыхъурыр атырадзагъ; Лэуй лӀакъом щыщхэу нэбгырэ мин пшӀыкӀутӀум мыхъурыр атырадзагъ; Иссашкар лӀакъом щыщхэу нэбгырэ мин пшӀыкӀутӀум мыхъурыр атырадзагъ; 
REV.7.8	Зебулон лӀакъом щыщхэу нэбгырэ мин пшӀыкӀутӀум мыхъурыр атырадзагъ; Юсыф лӀакъом щыщхэу нэбгырэ мин пшӀыкӀутӀум мыхъурыр атырадзагъ; Бен-Ямин лӀакъом щыщхэу нэбгырэ мин пшӀыкӀутӀум мыхъурыр атырадзагъ.
REV.7.9	Ащ нэужым сызэплъэм, лъэпкъ пстэуми, лӀэкъо пстэуми, хэгъэгу пстэуми, бзэ пстэуми ащыщхэу умылъытэшъун цӀыф купышхо слъэгъугъэ. Шъошэ фыжь кӀыхьэхэр ащыгъхэу, пальмэ чъыгым икъутамэхэр аӀыгъхэу, тӀысыпӀэ лъапӀэмрэ Шъынэмрэ апашъхьэ итыгъэх.
REV.7.10	Ахэр мэкъэшхокӀэ къэджагъэх:
REV.7.10	«Ти Тхьэу тӀысыпӀэ лъапӀэм тесымрэ
REV.7.10	Шъынэмрэ ары тымыкӀодэу тыкъэзгъэнэжьыгъэхэр».
REV.7.11	ТӀысыпӀэ лъапӀэм, тхьэмэтэ нахьыжъхэм, псэушъхьиплӀым къяуцокӀыгъэхэу мэлэӀич пстэури щытыгъ. Ахэмэ тӀысыпӀэ лъапӀэм ыпашъхьэ абгъэгукӀэ зыщырадзыхи, Тхьэр агъэлъапӀэзэ аӀощтыгъ:
REV.7.12	«Амин! ШъхьэкӀэфэныгъэшхор, щытхъушхор,
REV.7.12	акъылышӀогъэшхор, лъытэныгъэшхор,
REV.7.12	лъэкӀышхор, кӀочӀэшхор
REV.7.12	егъашӀэм ти Тхьэ иех. Амин!»
REV.7.13	ЕтӀанэ тхьэмэтэ нахьыжъхэм ащыщэу зыгорэ къысэупчӀыгъ:
REV.7.13	– Мы шъошэ фыжь кӀыхьэхэр зыщыгъхэр хэт щыщха, тыда къыздикӀыгъэхэр?
REV.7.14	– Тхьэматэ, ахэр о ошӀэх, – есӀожьыгъ.
REV.7.14	– Мыхэр ары гузэжъогъушхом къыхэкӀыгъэхэр, – къысиӀуагъ ащ. – Шъынэм ылъыкӀэ яшъошэ кӀыхьэхэр агъэкъэбзэжьхи, фыжьыбзэ ашӀыжьыгъэх.
REV.7.15	Ащ пае ахэр Тхьэм итӀысыпӀэ лъапӀэ ыпашъхьэ итых,
REV.7.15	чэщи мафи Тхьэм иунэшхо чӀэтхэу, Тхьэр агъэлъапӀэ.
REV.7.15	ТӀысыпӀэ лъапӀэм тесыри адэпсэущт.
REV.7.16	ЕгъашӀэм мэлакӀэ лӀэжьыщтхэп, псыфалӀи лӀэжьыщтхэп. Тыгъэри фэбэшхори ахэмэ къягоожьыщтхэп.
REV.7.17	Сыда пӀомэ, тӀысыпӀэ лъапӀэм ыгузэгу тес Шъынэр
REV.7.17	ахэмэ мэлахъо афэхъущт,
REV.7.17	щыӀэныгъэ къэзытырэ псынэхэм адэжьи ахэр ыщэщтых.
REV.7.17	Тхьэм ахэмэ анэхэм нэпс пстэури акӀилъэкӀыкӀыжьыщт.
REV.8.1	Шъынэм яблэнэрэ мыхъурыр зытырехым, сыхьатныкъо фэдизкӀэ уашъом кӀым-сым щыхъугъ.
REV.8.2	ЕтӀанэ Тхьэм ыпашъхьэ ит мэлэӀичиблыр слъэгъугъэ. МэлэӀич горэм бжъэмыешхуибл ахэмэ аритыгъ.
REV.8.3	НэмыкӀ мэлэӀич горэм мэ ӀэшӀу зыпихырэ уцхэм апае дышъэм хэшӀыкӀыгъэ уц гъэстылъэ ыӀыгъэу къакӀуи, къурмэншӀыпӀэм ыпашъхьэ къиуцуагъ. НэмыкӀ мэлэӀич горэм мэ ӀэшӀу зыпихырэ уцыбэ а мэлэӀичым къыритыгъ, Тхьэм ицӀыф лъапӀэхэм ятхьэлъэӀухэу тӀысыпӀэ лъапӀэм ыпашъхьэ ит къурмэншӀыпӀэм телъхэм ахигъэхъоным пае. 
REV.8.4	Мэ ӀэшӀу зыпихырэ уцхэм яӀугъо Тхьэм ицӀыф лъапӀэхэм ятхьэлъэӀухэм ягъусэу мэлэӀичым ыӀэ къикӀи, Тхьэм дэжь дэкӀоягъ. 
REV.8.5	Ащ нэужым мэлэӀичым уц гъэстылъэр къышти, къурмэншӀыпӀэм имашӀо щыщ из ышӀи, чӀылъэм къыридзыхыгъ. Джащыгъум шыблэ гъогъо мэкъэшхохэр къэӀугъэх, пчыкӀэхэри къэджэгугъэх, чӀылъэри къэсысыгъ.
REV.8.6	ЕтӀанэ бжъэмыиешхуибл зыӀыгъыхэрэ мэлэӀичиблым ахэмэ къяпщэнхэу загъэхьазырыгъ.
REV.8.7	Апэрэ мэлэӀичыр ибжъэмыешхо къепщагъ. Джащыгъум ошъу, машӀо, лъы зэхэкӀухьагъэхэу чӀылъэм къехыгъэх. ЧӀылъэм ызыщанэ хэстыкӀыгъ, чъыгмэ азыщани хэстыкӀыгъ, уц шхъонтӀэ пстэури стыгъэ.
REV.8.8	ЯтӀонэрэ мэлэӀичыри ибжъэмыешхо къепщагъ. Ащ дэжьым машӀокӀэ зэкӀэнэгъэ къушъхьэшхом фэдэу зыгорэ хым хэфагъ. Хым ызыщани лъым фэдэ хъугъэ. 
REV.8.9	Хым хэс псэушъхьэхэм азыщани лӀагъэ, къухьэхэм азыщани кӀодыгъэ.
REV.8.10	ЕтӀанэ ящэнэрэ мэлэӀичыри ибжъэмыешхо къепщагъ. Джащыгъум мэшӀо пхъэцӀакӀэм
REV.8.11	Жъогъошхом ыцӀэр Уц Дыдж. Псыхэм азыщанэ дыдж хъугъэ, а псы дыджым ешъуагъэхэу цӀыфыбэхэри лӀагъэх.
REV.8.12	ЕтӀанэ яплӀэнэрэ мэлэӀичыри ибжъэмыешхо къепщагъ. Джащыгъум тыгъэм ызыщани, мазэм ызыщани, жъуагъохэм азыщани кӀосагъэ. Аущтэу ахэмэ янэфынэ ызыщанэ шӀункӀ хъугъэ. Мафэм ызыщани, чэщым ызыщани ушӀункӀыгъэх.
REV.8.13	ЕтӀанэ сызэплъэм, ошъогум щыбыбырэ мэлэӀич слъэгъугъэ, мэкъэшхокӀэ къаджэуи зэхэсхыгъ: «Къэнэгъэ мэлэӀичищым ябжъэмыешхохэм къызяпщэхэкӀэ, чӀылъэм тетхэр сыхьатмыгъо ежьэщтых, сыхьатмыгъо ежьэщтых, сыхьатмыгъо ежьэщтых!»
REV.9.1	ЕтӀанэ ятфэнэрэ мэлэӀичыр ибжъэмыешхо къепщагъ. Джащыгъум уашъом къикӀэу, чӀылъэм къехыгъэгъэ жъуагъор
REV.9.2	Жъуагъом чӀылъэм икуупӀэу чӀэ зимыӀэм ичӀэхьапӀэ Ӏуихыгъ. ЗыӀуехым, хьакушхом иӀугъо фэдэ Ӏугъо къычӀэугъ. А чӀэхьапӀэм къычӀэугъэ Ӏугъом тыгъэри уашъори ыгъэушӀункӀыгъэх. 
REV.9.3	ЕтӀанэ мацӀэхэр Ӏугъом къыхэкӀыхи, чӀым къытехьагъэх. ЧӀым искорпионхэм
REV.9.4	ЧӀым иуцхэм, ичъыгхэм, чӀым икъэкӀыгъэхэм яягъэ арамыгъэкӀынэу Тхьэм ариӀуагъ. Тхьэм имыхъур зынатӀэ темыдзэгъэ цӀыф закъохэр ары яягъэ зэрагъэкӀын фэягъэр. 
REV.9.5	МацӀэхэм а цӀыфхэр агъэлӀэнхэ фитыгъэхэп, мэзитфэ къин арагъэщэчын фитыгъэх ныӀэп. А къинэу арагъэщэчыгъэр, скорпионыр цӀыфым зеокӀэ, къинэу ыщэчырэм фэд. 
REV.9.6	А мафэхэм цӀыфхэр лӀэныгъэм лъыхъущтых, ау агъотыщтэп. ЛӀэнхэуи фэещтых, ау лӀэныгъэр аӀэпыкӀыщт.
REV.9.7	МацӀэхэм ятеплъэ цӀыфхэм заом фагъэхьазырыгъэ шыхэм ятеплъэ фэдагъ. Дышъэм хэшӀыкӀыгъэ танджхэм афэдэхэр ашъхьэхэм ателъыгъэх, анэгухэри цӀыфхэм анэгухэм афэдагъэх. 
REV.9.8	Ашъхьацхэр бзылъфыгъэ шъхьацхэм афэдагъэх, ацэхэри аслъаным ыцэхэм афэдагъэх. 
REV.9.9	Яашъоджанэхэр гъучӀым хэшӀыкӀыгъэ ашъоджанэхэм афэдагъэх. Атамэхэм макъэу апыӀукӀыщтыгъэр заом ежьэгъэ шыкубэхэмрэ шыбэхэмрэ апыӀукӀырэ мэкъэшхом фэдагъ. 
REV.9.10	Скорпионхэми кӀэхэр зэряӀэм фэдэу кӀэхэри яӀагъэх. КӀэхэми щэхэр
REV.9.11	Ахэмэ пачъыхьэу яӀагъэр чӀылъэм икуупӀэу чӀэ зимыӀэм имэлэӀич ары. Ащ ыцӀэ джуртыбзэкӀэ Абаддон, алыджыбзэкӀэ Аполлион
REV.9.12	Аущтэу апэрэ сыхьатмыгъор блэкӀыгъ. Джыри сыхьатмыгъуитӀу къэкӀощт.
REV.9.13	ЕтӀанэ яхэнэрэ мэлэӀичыр ибжъэмыешхо къепщагъ. Джащыгъум Тхьэм ыпашъхьэ ит къурмэншӀыпӀэу дышъэм хэшӀыкӀыгъэм икъопиплӀымэ къарыкӀэу макъэ горэ зэхэсхыгъэ. 
REV.9.14	А макъэм бжъэмыешхор зыӀыгъырэ яхэнэрэ мэлэӀичым риӀуагъ: «Евфрат псыхъошхом
REV.9.15	Мы сыхьэт дэдэм, мы мэфэ дэдэм, мы мэзэ дэдэм, мы илъэс дэдэм цӀыф пстэуми азыщанэ агъэлӀэнэу Тхьэм афигъэхьазырыгъэгъэ мэлэӀичиплӀыр атӀупщыжьыгъ. 
REV.9.16	А шыудзэм хэтыгъэхэм япчъагъэ миллион шъитӀу хъущтыгъэ. Япчъагъэ зыфэдизыр зэхэсхыгъэ.
REV.9.17	Шыхэри шыухэри моущтэу къысфэлъэгъуагъэх: ашъоджанэхэр машӀом фэдэу плъыжьхэу, шхъуантӀэхэу, гъожьхэу ащыгъыгъэх. Яшыхэм ашъхьэхэр аслъанышъхьэхэм афэдагъэх. Шыхэм ажэхэми машӀо, Ӏугъо, тхъомзашхъо къадэкӀыгъэх. 
REV.9.18	МашӀоу, Ӏугъоу, тхъомзашхъоу, а къинышхуищэу а шыхэм ажэхэм къадэкӀыгъэхэмкӀэ цӀыф пстэуми азыщанэ лӀагъэ. 
REV.9.19	Шыхэм акӀуачӀэ ажэхэм адэлъыгъ, акӀэхэми ахэлъыгъ; сыда пӀомэ, акӀэхэр блэхэм афэдагъэх; акӀэхэм шъхьэхэр апытхэу, ахэмкӀэ яягъэ цӀыфхэм арагъэкӀыгъ.
REV.9.20	Ау къэнэгъэ цӀыфхэу а къинышхохэм ахэмылӀыхьагъэхэм аӀэкӀэ ашӀыгъэ тхьэ нэпцӀхэм акӀыб афагъэзэжьынэу адагъэп. ДжынапцӀэхэр агъэлъэпӀэнхэм ауж икӀыжьыгъэхэп, дышъэм, тыжьыным, гъуаплъэм, мыжъом, пхъэм ахэшӀыкӀыгъэ тхьэ нэпцӀхэу зылъэгъун, зэхэзыхын ыкӀи къэзыкӀухьан зымылъэкӀхэрэр агъэлъэпӀэнхэми ыуж икӀыжьыгъэхэп. 
REV.9.21	Джащ фэдэу, Ӏофхэу зыпылъхэу цӀыф укӀыным, ушхъухьаным, зинэ шӀэным, тыгъоным афыкӀэгъожьыгъэхэп.
REV.10.1	ЕтӀанэ лъэкӀ зиӀэу, нэмыкӀ мэлэӀич горэ уашъом къехэу слъэгъугъэ; ошъуапщэ горэ шъуашэу щыгъыгъ; лэгъупкъопсыри шъхьэщытыгъ, ынэгуи тыгъэм фэдагъ, ылъакъохэри мэшӀо пкъэухэм афэдагъэх. 
REV.10.2	Тхылъ цӀыкӀу горэ зэгохыгъэу ыӀэкӀэ ыӀыгъыгъ. Лъэкъо джабгъур хым хигъэуцуагъ, лъэкъо сэмэгури чӀым тыригъэуцуагъ. 
REV.10.3	Аслъанхэр зэрэгъогхэрэм фэдэу, мэкъэшхокӀэ къэкууагъ. Ар къызэкуом, ошъо шыблиблым ягъогъо макъэхэр къэӀугъэх. 
REV.10.4	Ошъо шыблиблым ягъогъо макъэхэр къызэӀухэ ужым, сытхэнэу сыублэ къодыягъ, ау уашъом къикӀэу макъэ горэм къыӀоу зэхэсхыгъ:
REV.10.4	– Шыблиблымэ къаӀуагъэхэр умытхыхэу ушъэфых.
REV.10.5	ЕтӀанэ мэлэӀичэу зылъэкъо лъэныкъо хым хэзгъэуцуагъэу, адрэ лъэкъо лъэныкъор чӀым тезгъэуцуагъэу слъэгъугъагъэм ыӀэ джабгъу уашъомкӀэ диӀэтэягъ. 
REV.10.6	Тхьэу егъашӀэм щыӀэу, уашъохэмрэ уашъохэм ащыӀэ пстэумрэ, чӀымрэ чӀым тет пстэумрэ, хымрэ хым хэс пстэумрэ къэзгъэхъугъэм ыцӀэкӀэ а мэлэӀичым тхьарыӀо ышӀи, моущтэу ыӀуагъ:
REV.10.6	– Уахътэу бэп къэнэжьыгъэр. 
REV.10.7	Ау яблэнэрэ мэлэӀичыр ибжъэмыешхо къызепщэщт мафэхэм Тхьэм ежь фэӀорышӀэрэ пегъымбархэм къызэраригъэӀугъэм фэдэу, игухэлъ шъэф ыгъэцэкӀэщт.
REV.10.8	Уашъом къикӀэу зэхэсхыгъэгъэ макъэр джыри зэ къэгущыӀи, къысиӀуагъ:
REV.10.8	– КӀуи, мэлэӀичэу зылъэкъо лъэныкъо хым хэзгъэуцуагъэу, адрэ лъэкъо лъэныкъори чӀым тезгъэуцуагъэм ыӀыгъырэ тхылъ цӀыкӀоу зэгохыгъэр къыӀых.
REV.10.9	Аущтэу мэлэӀичым дэжь сыкӀуи, есӀуагъ:
REV.10.9	– Мы тхылъ цӀыкӀур къысэт.
REV.10.9	– Ма, къыосэты, шхы, – къысиӀуагъ ащ. – УныбэкӀэ дыджыщт, ау ужэкӀэ шъоум фэдэу ӀэшӀу хъущт.
REV.10.10	Тхылъ цӀыкӀур мэлэӀичым къыӀысхи, сшхыгъэ. СыжэкӀэ шъоум фэдэу ӀэшӀугъ, ау зэсэшхым, сыныбэ дыджы щыхъугъ. 
REV.10.11	ЕтӀанэ моущтэу къысиӀуагъ:
REV.10.11	– Хэгъэгу Ӏаджыми, лъэпкъ Ӏаджыми, бзэ Ӏаджыми, пачъыхьэ Ӏаджыми яхьылӀагъэу Тхьэм ежь игущыӀэхэу угу къырилъхьагъэхэу, къэхъущт Ӏофхэм яхьылӀагъэхэр цӀыфхэм ябгъэӀунхэ фае.
REV.11.1	ЕтӀанэ мэлэӀич горэм шапхъэм фэдэу къамыл бэщ къыситыгъ. «КӀуи, Тхьэм иунэшхорэ къурмэншӀыпӀэмрэ къэши, Тхьэр ащ щызгъэлъапӀэхэрэр зыфэдизыр къызэгъашӀ», – къысиӀуагъ. – 
REV.11.2	«Ау Тхьэм иунэшхо ыкӀыб дэлъ щагур къэпшынэу упымылъ, сыда пӀомэ, Тхьэм а щагур хымэ лъэпкъхэм къафигъэнагъ. Ахэмэ мэзэ тӀокӀитӀурэ тӀурэм
REV.11.3	Сэ сишыхьатитӀу лъэкӀ ястыщт, ахэми шъыгъо щыгъынхэр ащыгъхэу, мэфэ минрэ шъитӀурэ тӀокӀищырэ Тхьэм ежь игущыӀэхэу агухэм къарилъхьэхэу, къэхъущт Ӏофхэм яхьылӀагъэхэр агъэӀущтых».
REV.11.4	Мы шыхьатитӀур чӀылъэм и Зиусхьан ыпашъхьэ ит зейтун чъыгитӀумрэ
REV.11.5	Зыгорэм иягъэ а шыхьатитӀум аригъэкӀынэу фаемэ, ахэмэ ажэ машӀо къыдэкӀызэ, япыйхэр егъэкӀодых. Ахэмэ зиягъэ язгъэкӀ зышӀоигъор джары зэрэлӀэн фаер. 
REV.11.6	А шыхьатитӀум уашъор агъэпытэнэу тетыгъо яӀ, Тхьэм ахэмэ агухэм къарилъхьэрэ гущыӀэхэр къызщагъэӀурэ мафэхэм къемыщхынэу. Псыр лъы агъэхъунэу псыхэми тетыгъо афыряӀ, чӀылъэм сыд щыщрэ къиныр рагъэщэчынэуи зыщыфаехэ уахътэми тетыгъо яӀ.
REV.11.7	Ахэмэ яшыхьатыгъо заухыкӀэ, чӀылъэм икуупӀэу чӀэ зимыӀэм къычӀэкӀырэ хьэкӀэ-къокӀэжъыр
REV.11.8	Ахэмэ яхьадэхэр къэлэшхоу цӀыфхэм ти Зиусхьан къащым зыщытыраӀулӀагъэм иурам телъыщтых. А къэлэшхом
REV.11.9	Хэгъэгу пстэуми, лӀэкъо пстэуми, бзэ пстэуми, лъэпкъ пстэуми ащыщхэу цӀыфыбэ мэфищырэ ныкъорэм а хьадэхэм яплъыщтых, ау чӀалъхьажьынхэу адэщтэп. 
REV.11.10	Дунаим тетхэр итӀур зэрэлӀагъэхэм пае, гушӀощтых, тхъэжьыщтых. Тынхэр зэфахьыщтых, сыда пӀомэ, а пегъымбэритӀумэ дунаим тет цӀыфхэм къин арагъэщэчыщтыгъ.
REV.11.11	Ау мэфищырэ ныкъорэм ыужым Тхьэм ахэмэ щыӀэныгъэм ыпсэ къахилъхьажьи, тӀури алъакъохэм къатеуцожьыгъэх. Ахэр зылъэгъугъэ пстэури щынэгъошхом хэфагъэх. 
REV.11.12	ЕтӀанэ а пегъымбэритӀум
REV.11.13	А сыхьат дэдэм чӀылъэр лъэшэу къэсысыгъ, къалэм ызыпшӀани зэхэтэкъуагъ. Аущтэу чӀылъэр зэсысым, цӀыф минибл хэкӀодагъ. МыкӀодхэу къэнэжьыгъэхэри щынэгъошхом хэфагъэх, уашъом щыӀэ Тхьэм щытхъушхуи фашӀыгъ.
REV.11.14	Аущтэу ятӀонэрэ сыхьатмыгъор блэкӀыгъ. Ящэнэрэ сыхьатмыгъори къэкӀонкӀэ бэп иӀэжьыр.
REV.11.15	ЕтӀанэ яблэнэрэ мэлэӀичыр ибжъэмыешхо къепщагъ. Джащыгъум уашъом къиӀукӀыхэзэ мэкъэшхохэм къаӀуагъ: «Ти Зиусхьанрэ ежь и Христосрэ мы дунаим тетыгъошхо фыряӀэ хъугъэ. Тхьэр ары егъашӀэм тетыгъошхор зиӀэщтыр». 
REV.11.16	Тхьэмэтэ нахьыжъхэу нэбгырэ тӀокӀырэ плӀырэу Тхьэм ыпашъхьэ ятӀысыпӀэхэм атесхэм абгъэгукӀэ зырадзыхи, Тхьэр агъэлъапӀэзэ, моущтэу аӀуагъ:
REV.11.17	«О зэкӀэ зыфызэшӀокӀырэ Зиусхьан Тхьэу, щыӀагъэу, джыри щыӀэм щытхъущхо пфэтэшӀы, сыда пӀомэ, уилъэкӀышхо къэпштагъэу, тетыгъошхо зэрэуиӀэр къэбгъэнэфагъ. 
REV.11.18	Хымэ лъэпкъхэр губжыгъэх; о уигубжи къэлъэгъуагъ. Джы лӀагъэхэм хьыкум затепшӀыхьащт уахътэр къэсыгъ. О къыпфэӀорышӀэрэ пегъымбархэми, уицӀыф лъапӀэхэми, шӀолӀыкӀ къыпфызиӀэ цӀыфхэми, цӀыкӀуми инми, яфэшъошэ ӀахьышӀур зябгъэгъотыщт уахътэри къэсыгъ. ЧӀылъэр зыгъэкӀодырэ цӀыфхэр о зыбгъэкӀодыщт уахътэри къэсыгъ».
REV.11.19	Ащ нэужым Тхьэм иунэшхоу уашъом щыӀэр зэӀухыгъэ хъугъэ, Тхьэм ежьыррэ цӀыфхэмрэ азыфагу дилъхьэгъэ зэзэгъыныгъэр къэзыушыхьатырэ пхъуантэри
REV.12.1	ЕтӀанэ уашъом нэшэнэ гъэшӀэгъон горэ къыщылъэгъуагъ: тыгъэр шъуашэу щыгъэу, ылъакъохэр мазэм тетхэу, ышъхьэ телъ танджым жъогъо пшӀыкӀутӀур тетэу бзылъфыгъэ горэ къэлъэгъуагъ. 
REV.12.2	Бзылъфыгъэр лъэрмыхьыгъ, хъушъэн ихьагъэти, къинышхом хэтэу куощтыгъ. 
REV.12.3	ЕтӀанэ нэмыкӀ нэшэнэ гъэшӀэгъон горэ уашъом къыщылъэгъуагъ: блэгъожъ ин плъыжьэу, шъхьибл зышӀотэу, бжъэкъуипшӀыри зытетыр къэлъэгъуагъ. Шъхьэ пэпчъ зы тандж телъыгъ. 
REV.12.4	ЫкӀэкӀэ жъуагъохэм азыщанэ уашъом къыщырилъэшъуажьи, чӀылъэм къыридзыхыгъэх. Блэгъожъыри хъушъэн ихьэгъэ бзылъфыгъэм ыпашъхьэ къиуцуагъ, сабыир къызэрэхъоу ыдырыным пае. 
REV.12.5	Зы кӀэлэхъу къыфэхъугъ. Ащ дунаим тет лъэпкъ пстэури гъучӀ бэщкӀэ ыгъэӀорышӀэн фэягъ. А сабыир Тхьэмрэ Тхьэм итӀысыпӀэ лъапӀэрэ адэжь даӀэтэягъ. 
REV.12.6	Бзылъфыгъэм кӀитхъужьи, шъоф нэкӀым Тхьэм ащ щыфигъэхьазырыгъэ чӀыпӀэм кӀуагъэ. Ащ мэфэ минрэ шъитӀурэ тӀокӀищырэ щагъэшхэщт.
REV.12.7	Уашъом зао щыхъугъ. Михаилрэ
REV.12.8	Блэгъожъыр Михаил фырикъугъэп, уашъомкӀи блэгъожъымрэ имэлэӀичхэмрэ чӀыпӀэ къафэнэжьыгъэп. 
REV.12.9	Блэгъожъ иныр чӀылъэм къырадзыхыгъ – иблысэу ыкӀи шэйтанэу зыфаӀорэ блэжъэу дунаим тет цӀыф пстэури дэзыхьыхырэр ары. Ари ащ имэлэӀичхэри чӀылъэм къырадзыхыгъэх.
REV.12.10	ЕтӀанэ уашъом мэкъэшхо горэ къиӀукӀи, моущтэу къыӀоу зэхэсхыгъ:
REV.12.10	«Джы тымыкӀодэу ти Тхьэ тыкъыгъэнэжьыгъ.
REV.12.10	Джы ти Тхьэ илъэкӀышхорэ итетыгъошхорэ къэлъэгъуагъэх,
REV.12.10	Тхьэм и Христос ыкӀочӀэшхуи къэлъэгъуагъ.
REV.12.10	Сыда пӀомэ, тшыхэр зыгъэмысэу,
REV.12.10	Тхьэм ыпашъхьэ чэщи мафи ахэр щызгъэмысэрэр
REV.12.10	чӀылъэм къырадзыхыгъ.
REV.12.11	Тшыхэр Шъынэм лъэу кӀэкӀыгъэмкӀи,
REV.12.11	Тхьэм игущыӀэхэм шыхьат зэрафэхъугъэхэмкӀи
REV.12.11	шэйтаным текӀуагъэх.
REV.12.11	Ахэр лӀэныгъэм игъунэгъу хъугъэхэми,
REV.12.11	ежьхэм апсэхэм ашъхьасыгъэхэп.
REV.12.12	Арышъ, шъо, уашъохэри,
REV.12.12	шъо, уашъохэм ащыпсэухэри, шъугушӀу!
REV.12.12	Ау шъо, чӀыри хыри, гъогу мыгъо шъутеуцуагъ,
REV.12.12	сыда пӀомэ, иблысыр къышъуфехыгъ.
REV.12.12	Губжышхо ыгу илъ,
REV.12.12	ежь къыфэнэжьырэ уахътэр
REV.12.12	зэрэмакӀэр ешӀэшъ».
REV.12.13	Блэгъожъым ежь чӀылъэм къызэрэрадзыхыгъэр зелъэгъум, кӀэлэхъур къызфэхъугъэ бзылъфыгъэм ыуж ихьагъ. 
REV.12.14	Бгъашхъом ытэмитӀу бзылъфыгъэм къыратыгъ, блэжъым ыпашъхьэ икӀыжьынышъ, Тхьэм шъоф нэкӀым щыфигъэхьазырыгъэ чӀыпӀэм быбыным пае. Ащ илъэсищрэ ныкъорэм
REV.12.15	Ащ дэжьым бзылъфыгъэр псым ригъэхьыным пае, псыхъом фэдэу блэжъым ыжэ псыр къыдиутхыгъ. 
REV.12.16	Ау чӀыр бзылъфыгъэм дэӀэпыӀи, ыжэ зэӀуихи, блэгъожъым ыжэ къыдиутхыгъэ псыхъор ришъугъ. 
REV.12.17	Джащыгъум блэгъожъыр бзылъфыгъэм лъэшэу фэгубжи, бзылъфыгъэм къытекӀыгъэ нэмыкӀ лъфыгъэу иӀэхэм язэонэу кӀуагъэ, ахэр Тхьэм иунашъохэр зыгъэцакӀэхэрэри Исус Христос шыхьат фэхъухэрэри ары.
REV.13.1	ХыӀушъом сыӀутэу, хьэкӀэ-къокӀэжъ горэ хым къыхэкӀэу слъэгъугъэ. Шъхьибл шӀотыгъ, бжъэкъуипшӀи тетыгъ. Ыбжъакъохэм ателъыгъ танджипшӀ, ышъхьэхэм – Тхьэм зэрехъонхэрэ цӀэхэр. 
REV.13.2	ХьэкӀэ-къокӀэжъэу слъэгъугъэр хьашыумышым
REV.13.3	ХьэкӀэ-къокӀэжъым ышъхьэхэм язым ежь зырылӀыкӀын уӀагъэ иӀэм фэдагъ, ау а уӀагъэр хъужьыгъагъэ. ЧӀылъэм тет цӀыф пстэури лъыкӀощтыгъэх а хьэкӀэ-къокӀэжъыр агъэшӀагъоу. ЦӀыфхэм блэгъожъыр агъэлъэпӀагъ, ащ хьэкӀэ-къокӀэжъым тетыгъо зэрэритыгъэм пае. 
REV.13.4	ХьэкӀэ-къокӀэжъыри агъэлъапӀэзэ аӀуагъ: «ХьэкӀэ-къокӀэжъым хэта фэдэр? Хэта езэон зылъэкӀыщтыр?»
REV.13.5	ХьэкӀэ-къокӀэжъым гущыӀэ пагэхэр къыӀонхэуи, Тхьэм ехъонынэуи, мэзэ тӀокӀитӀурэ тӀурэ
REV.13.6	Тхьэми, Тхьэм ыцӀи, чӀыпӀэу Тхьэр зыдэщыӀэми, уашъом щыӀэ пстэуми яхъонынэу ыжэ зэтырихыгъ. 
REV.13.7	Тхьэм ицӀыф лъапӀэхэми язэонэу ыкӀи атекӀонэу фит хъугъэ. ЛӀэкъо пстэуми, хэгъэгу пстэуми, бзэ пстэуми, лъэпкъ пстэуми тетыгъо афыриӀэнэу фит хъугъэ. 
REV.13.8	Тхьэм дунаир къызигъэхъугъэм щегъэжьагъэу цӀыфхэу зыцӀэхэр шӀобзыгъэ Шъынэм итхылъ итхэу, мыкӀодыжьын щыӀэныгъэ зыгъотыщт пстэуми анэмыкӀэу, дунаим тет цӀыф пстэуми хьэкӀэ-къокӀэжъыр агъэлъэпӀэщт.
REV.13.9	ТхьакӀумэ зиӀэм зэхерэх.
REV.13.10	ЦӀыфхэр хьапсым чӀэзыдзэрэр хьапсыми чӀадзэщт. ЧатэкӀэ зыукӀырэри чатэкӀэ аукӀыжьыщт. Арышъ, Тхьэм ицӀыф лъапӀэхэм теубытагъэрэ шъыпкъагъэрэ ярэӀ.
REV.13.11	ЕтӀанэ нэмыкӀ хьэкӀэ-къокӀэжъ горэ чӀы чӀэгъым къычӀэкӀэу слъэгъугъэ. Шъынэм ыбжъакъохэм афэдэу бжъэкъуитӀу тетыгъ, ау блэгъожъым фэдэу къэгущыӀагъ. 
REV.13.12	Мы ятӀонэрэ хьэкӀэ-къокӀэжъым апэрэ хьэкӀэ-къокӀэжъым итетыгъо зэкӀэ иӀэу, ащ ыпашъхьэ Ӏоф щишӀагъ, чӀылъэми чӀылъэм тет цӀыфхэми зэкӀэ апэрэ хьэкӀэ-къокӀэжъэу зиуӀагъэ хъужьыгъагъэр аригъэгъэлъэпӀагъ. 
REV.13.13	ЯтӀонэрэ хьэкӀэ-къокӀэжъым нэшэнэ гъэшӀэгъонхэри къыгъэлъэгъуагъэх. ЦӀыфмэ апашъхьэ уашъом къикӀэу машӀо чӀылъэм къыщыригъэхыгъ. 
REV.13.14	Апэрэ хьэкӀэ-къокӀэжъым ыпашъхьэ нэшэнэ гъэшӀэгъонхэр къыгъэлъэгъонхэу ятӀонэрэ хьэкӀэ-къокӀэжъыр фит зэрэхъугъэм пае, дунаим тет цӀыфхэр дихьыхыгъэх. Апэрэ хьэкӀэ-къокӀэжъэу чэтэ уӀагъэ зытелъыгъэу, ау етӀанэ хъужьыгъагъэр агъэлъэпӀэным пае, ятӀонэрэ хьэкӀэ-къокӀэжъым дунаим тет цӀыфхэм сурэт фаригъэшӀыгъ. 
REV.13.15	Апэрэ хьэкӀэ-къокӀэжъым исурэт псэ хилъхьанэу ятӀонэрэ хьэкӀэ-къокӀэжъыр фит хъугъэ. Аущтэу а сурэтыр къэгущыӀагъ, ежь зыгъэлъэпӀэнэу зымыдэхэрэри аукӀынхэу а сурэтым унашъо ышӀыгъ. 
REV.13.16	ЯтӀонэрэ хьэкӀэ-къокӀэжъым цӀыф пстэуми, цӀыкӀуми инми, байми тхьамыкӀэми, шъхьафитми пщылӀми аӀэ джабгъухэм е анатӀэхэм тамыгъэ атыраригъэдзагъ. 
REV.13.17	А тамыгъэр темыдзагъэмэ, зыми ыщэни къыщэфыни фитыгъэп. А тамыгъэм хьэкӀэ-къокӀэжъым ыцӀэ е ыцӀэ ипчъагъэ итыгъ.
REV.13.18	ЦӀыфмэ акъылышӀу ярэӀ. Акъыл зиӀэм хьэкӀэ-къокӀэжъым ипчъагъэ ерэлъыт, сыда пӀомэ, зы цӀыфым ипчъагъэ
REV.14.1	ЕтӀанэ сызэплъэм, Цион Ӏуашъхьэм
REV.14.2	ЕтӀанэ псышхо къиугъабэмэ амэкъэшхорэ шыблэ гъогъо мэкъэшхорэ афэдэу макъэ горэ уашъом къиӀукӀэу зэхэсхыгъэ. Мэкъэшхоу зэхэсхыгъэр шыкӀэпщынэм къырагъаӀорэ орэдмакъэм фэдагъ. 
REV.14.3	ТӀысыпӀэ лъапӀэм, псэушъхьиплӀым, тхьэмэтэ нахьыжъхэм апашъхьэ орэдыкӀэ къыщаӀуагъ. Нэбгырэ минишъэрэ тӀокӀитӀурэ плӀырэм анэмыкӀэу а орэдыр зыми зэригъэшӀэн ылъэкӀыгъэп. Мы дунаим ицӀыфхэм ащыщхэу ахэр ары Шъынэм зышъхьэ къыщэфыжьыгъэхэр. 
REV.14.4	Мыхэр ары бзылъфыгъэхэмкӀэ зызымыгъэушӀоигъэхэр, сыда пӀомэ, ахэр къэзымыщэгъэ-дэмыкӀуагъэхэм афэдэх. Шъынэр тыдэ кӀоми, лъэкӀох. Мыхэр ары апэрэхэу, Шъынэм цӀыфхэм къахищыхи, зышъхьэхэр къыщэфыжьыгъэхэу, Тхьэмрэ ежьыррэ апае ыгъэнэфагъэхэр. 
REV.14.5	Ахэмэ ажэ пцӀы зыхэлъ гущыӀэ зи къыдэкӀыгъэп. Лажьэ зи яӀэп.
REV.14.6	Ащ нэужым нэмыкӀ мэлэӀич горэ ошъогум щыбыбэу слъэгъугъэ. Дунаим тет цӀыф пстэуми, лъэпкъ пстэуми, лӀэкъо пстэуми, бзэ пстэуми, хэгъэгу пстэуми аригъэӀунэу Тхьэм икъэбарышӀоу мыкӀодыжьыщтыр а мэлэӀичым къыхьыгъ. 
REV.14.7	МэкъэшхокӀэ къыӀуагъ:
REV.14.7	– Тхьэм шъущыщын, щытхъушхуи фэшъушӀ, сыда пӀомэ, Тхьэм цӀыф пстэуми хьыкум затыришӀыхьащт сыхьатыр къэсыгъ. Уашъори, чӀыри, хыри, псыхэм якъэкӀуапӀэхэри къэзгъэхъугъэр жъугъэлъапӀэ.
REV.14.8	А мэлэӀичым нэмыкӀ мэлэӀич кӀэлъыкӀуи, къыӀуагъ:
REV.14.8	– Къэлэшхор зэхакъутагъ. Къэлэшхоу Бабилэн
REV.14.9	А мэлэӀичитӀумэ акӀэлъыкӀозэ, ящэнэрэ мэлэӀич горэми мэкъэшхокӀэ моущтэу къыӀуагъ:
REV.14.9	– ЦӀыф горэм хьэкӀэ-къокӀэжъымрэ ащ исурэтымрэ ыгъэлъапӀэхэу, хьэкӀэ-къокӀэжъым итамыгъэ ынатӀэ е ыӀэ тедзагъэмэ, 
REV.14.10	ари Тхьэм игубж исэнэпс дыдж ешъощт. А сэнэпсэу псы зыхэмытыр Тхьэм игубж ишъуалъэ хьазырэу ит. МэлэӀич лъапӀэхэмрэ Шъынэмрэ апашъхьэ машӀомрэ тхъомзашхъомрэ ахэтэу а цӀыфым къинышхо ыщэчыщт. 
REV.14.11	Къинышхо язгъэщэчырэ машӀом иӀугъо егъашӀэм къыпихэу, уашъом дэкӀоещт. ЦӀыфхэу хьэкӀэ-къокӀэжъри ащ исурэти зыгъэлъапӀэхэрэм чэщи мафи гъэпсэфыгъо агъотыщтэп. Ащ фэдэу, хэти хьэкӀэ-къокӀэжъым ыцӀэ зэрыт тамыгъэ зытедзагъэм чэщи мафи гъэпсэфыгъо ыгъотыщтэп.
REV.14.12	Арышъ, Тхьэм ицӀыф лъапӀэхэу ежь иунашъохэр зыгъэцакӀэхэу, Исуси шъыпкъагъэ фызиӀэхэм теубытагъэ ярэӀ.
REV.14.13	ЕтӀанэ макъэ горэм моущтэу къыӀоу уашъом къиӀукӀэу зэхэсхыгъ:
REV.14.13	– Тхы: Джы щегъэжьагъэу Зиусхьаныр зыгу илъхэу лӀэхэрэр гъогу мафэ теуцуагъэх.
REV.14.13	– Ар шъыпкъэ, – еӀо Тхьэм ы Псэ ЛъапӀэ. – ЯӀоф аухыгъэу загъэпсэфыщт, сыда пӀомэ, яшӀушӀагъэхэр агъотыжьыщтых.
REV.14.14	ЕтӀанэ сызэплъэм, ошъопщэ фыжь слъэгъугъэ. Ошъуапщэм хэсэу «ЦӀыф Лъэпкъым ы Къо» фэдэу, зыгорэ слъэгъугъэ. Ышъхьэ дышъэм хэшӀыкӀыгъэ тандж телъыгъ, ыӀэкӀи гъупчъэ чан горэ ыӀыгъыгъ. 
REV.14.15	ЕтӀанэ нэмыкӀ мэлэӀич горэ Тхьэм иунэшхо къычӀэкӀи, ошъуапщэм хэсым мэкъэшхокӀэ риӀуагъ: «Гъупчъэр шти, хы, сыда пӀомэ, чӀылъэм илэжьыгъэ къэхъугъ, хыныгъори къэсыгъ». 
REV.14.16	ЕтӀанэ ошъуапщэм хэсым игъупчъэкӀэ чӀылъэм щыхи, чӀылъэм илэжьыгъэ ыугъоижьыгъ.
REV.14.17	НэмыкӀ мэлэӀич горэ Тхьэм иунэшхоу уашъом щыӀэм къычӀэкӀыгъ. Ащи гъупчъэ чан горэ ыӀэкӀэ ыӀыгъыгъ. 
REV.14.18	ЕтӀанэ нэмыкӀ мэлэӀичэу машӀом тетыгъо фызиӀагъэр къурмэншӀыпӀэм къыӀукӀи, гъупчъэ чанэр зыӀыгъым мэкъэшхокӀэ риӀуагъ: «ЧӀылъэм исэнэ къулэхэм апыт сэнашъхьэхэр къэхъугъэшъ, уигъупчъэ чан шти, къыпыупкӀых». 
REV.14.19	ЕтӀанэ мэлэӀичым игъупчъэкӀэ чӀылъэм щыӀэ сэнашъхьэхэр къыпиупкӀыхи, Тхьэм игубж исэнэ фызэлъэшхо ритэкъуагъэх. 
REV.14.20	Къэлэшхом ыкӀыб щыӀэ сэнэ фызалъэм сэнашъхэхэр щафызыгъэх. Шыхэм яшхоӀумэ анэсэу, стадие
REV.15.1	Ащ нэужым нэмыкӀ нэшанэ ин ыкӀи гъэшӀэгъон уашъом щыслъэгъугъ: мэлэӀичиблымэ аужырэ къинышхуиблыр къахьэу слъэгъугъэ. АхэмкӀэ Тхьэм игубж ухыгъэ мэхъу. 
REV.15.2	ЕтӀанэ зэхэкӀухьэгъэ машӀомрэ апчымрэ ахэшӀыкӀыгъэу, хым итеплъэ иӀэу зыгорэ слъэгъугъэ. ХьэкӀэ-къокӀэжъым, ащ исурэт, ащ ыцӀэ ипчъагъэ
REV.15.3	пегъымбар Мусэу Тхьэм фэӀорышӀэрэмрэ Шъынэмрэ яорэд
REV.15.3	«О зэкӀэ зыфызэшӀокӀырэ Зиусхьанэу Тхьэр,
REV.15.3	Ӏофхэу бгъэцакӀэхэрэр Ӏофышхох ыкӀи Ӏоф гъэшӀэгъоных.
REV.15.3	Уигъогухэри гъогу зафэх ыкӀи гъогу шъыпкъэх,
REV.15.3	о цӀыф лъапӀэхэм уряпачъыхь.
REV.15.4	О Зиусхьан, къыпщымыщынэрэ цӀыфи,
REV.15.4	щытхъушхо къыпфэзымышӀи зи щыӀэп.
REV.15.4	Сыда пӀомэ, лъэпӀэ закъоу щыӀэр оры.
REV.15.4	ШъыпкъагъэкӀэ хьыкум зэрэпшӀырэр
REV.15.4	нафэ зэрэхъугъэм пае,
REV.15.4	лъэпкъ пстэури уапашъхьэ къихьанхэшъ, уагъэлъэпӀэщт».
REV.15.5	ЕтӀанэ сызэплъэм, Тхьэм иунэшхоу шыхьатныгъэм ичэтэнгъэӀагъэ ипчъэ зэӀухыгъэу уашъом щыслъэгъугъ. 
REV.15.6	МэлэӀичхэу къинышхуиблыр къэзыхьыхэрэр Тхьэм иунэшхо къычӀэкӀыгъэх. Щыгъын фыжьыбзэхэр лыдхэу ащыгъыгъэх, дышъэм хэшӀыкӀыгъэ бгырыпххэри абгыхэм арылъыгъэх. 
REV.15.7	ЕтӀанэ Ӏэгубжъиблэу дышъэм хэшӀыкӀыгъэхэу, Тхьэу егъашӀэм щыӀэщтым игубж зэрытхэр псэушъхьиплӀымэ язырэм мэлэӀичиблымэ аритыгъэх. 
REV.15.8	Тхьэм ищытхъушхорэ илъэкӀышхорэ яӀугъо Тхьэм иунэшхо чӀизы хъугъэ. МэлэӀичиблымэ къахьырэ къинышхуиблыр аухыфэ, цӀыф Тхьэм иунэшхо чӀэхьан ылъэкӀыгъэп.
REV.16.1	ЕтӀанэ мэкъэшхо горэ Тхьэм иунэшхо къычӀэӀукӀэу, мэлэӀичиблым къариӀоу зэхэсхыгъ: «ШъукӀуи, Тхьэм игубжэу Ӏэгубжъиблым арытыр чӀылъэм тешъукӀ».
REV.16.2	Апэрэ мэлэӀичыр кӀуи, иӀэгубжъэ итыр чӀылъэм тырикӀагъ. Джащыгъум хьэкӀэ-къокӀэжъым итамыгъэ зынатӀэ тедзэгъэ цӀыфхэу ащ исурэт зыгъэлъапӀэхэрэм гущыкӀыгъохэу щын зыхэлъ уӀагъэхэр ателъ хъугъэ.
REV.16.3	ЯтӀонэрэ мэлэӀичыми иӀэгубжъэ итыр хым хикӀагъ. Ащ дэжьым хыр цӀыф лӀагъэм ылъ фэдэу хъуи, хым хэсхэу, псэ пыт пстэури лӀагъэ.
REV.16.4	Ящэнэрэ мэлэӀичыми иӀэгубжъэ итыр псыхъохэмрэ псынэхэмрэ ахикӀагъ. Ахэри лъы хъугъэх. 
REV.16.5	ЕтӀанэ псыхэм тетыгъо афызиӀэ мэлэӀичым моущтэу къыӀоу зэхэсхыгъ:
REV.16.5	«О Зиусхьанэу щыӀагъэу ыкӀи щыӀэр, о узаф ыкӀи улъапӀ,
REV.16.5	аущтэу хьыкумхэр зэрэпшӀыгъэхэм пае,
REV.16.6	сыда пӀомэ, цӀыф бзаджэхэм уицӀыф лъапӀэхэмрэ
REV.16.6	уипегъымбархэмрэ алъ зэрагъэчъагъэм пае,
REV.16.6	лъы ебгъэшъуагъэх.
REV.16.6	Ар ахэмэ яфэшъуаш».
REV.16.7	ЕтӀанэ къурмэншӀыпӀэм къиӀукӀэу макъэ горэм къыӀоу зэхэсхыгъ:
REV.16.7	«Ары, о, зэкӀэ зыфызэшӀокӀырэ Зиусхьанэу Тхьэр,
REV.16.7	цӀыфхэм хьыкум зэратепшӀыхьэрэр шъыпкъэ ыкӀи зафэ».
REV.16.8	ЯплӀэнэрэ мэлэӀичыми иӀэгубжъэ итыр тыгъэм тырикӀагъ. Тыгъэми машӀокӀэ цӀыфхэр ыгъэстынхэу фит хъугъэ. 
REV.16.9	Аущтэу зэхъум, тыгъэм цӀыфхэр фэбэшхокӀэ ыгъэстыгъэх. Ахэр мы къинышхомэ тетыгъо афызиӀэ Тхьэм ыцӀэ ехъоныгъэх, япсэкӀодшӀагъэхэм афыкӀэгъожьыгъэхэп, Тхьэм щытхъу фашӀынэуи адагъэп.
REV.16.10	ЕтӀанэ ятфэнэрэ мэлэӀичым иӀэгубжъэ итыр хьэкӀэ-къокӀэжъым итӀысыпӀэ тырикӀагъ. Джащыгъум хьэкӀэ-къокӀэжъым итетыгъо къэушӀункӀыгъ. Узышхо зэряӀэм пае, цӀыфхэр абзэгухэм яцэкъэжьыщтыгъэх. 
REV.16.11	Къинэу ащэчыгъэхэмрэ уӀагъэхэу ателъыгъэхэмрэ апае уашъом щыӀэ Тхьэм ехъоныгъэх, яӀофхэми афыкӀэгъожьыгъэхэп.
REV.16.12	ЕтӀанэ яхэнэрэ мэлэӀичым иӀэгубжъэ итыр Евфрат псыхъошхом
REV.16.13	Ащ нэужым блэгъожъым ыжэ, хьэкӀэ-къокӀэжъым ыжэ, пегъымбар нэпцӀым ыжэ хьантӀаркъохэм афэдэхэу джынэпцӀищ Ӏае къадэкӀыхэу слъэгъугъэ. 
REV.16.14	Мыхэр нэшэнэ гъэшӀэгъонхэр къэзгъэлъагъорэ джынапцӀэх. ЗэкӀэ зыфызэшӀокӀырэ Тхьэм имэфэшхо зэонхэу, тыдэкӀи дунаим ипачъыхьэхэм адэжь кӀохэзэ, ахэр аугъоих.
REV.16.15	(Исус еӀо:) «Мары, амышӀахэу тыгъуакӀом фэдэу сыкъэкӀощт. ЦӀыфхэм алъэгъоу, пцӀанэу, укӀытэжьэу къымыкӀухьаным пае, мычъыеу, сакъэу зищыгъынхэр зыухъумэрэр гъогу мафэ теуцуагъ».
REV.16.16	ЕтӀанэ джуртыбзэкӀэ Армагеддон
REV.16.17	ЕтӀанэ яблэнэрэ мэлэӀичым иӀэгубжъэ итыр жьыбгъэм хикӀагъ. Джащыгъум Тхьэм иунэшхо чӀэт тӀысыпӀэ лъапӀэм дэжь мэкъэшхо горэ къиӀукӀи, къыӀуагъ: «Ӏофыр ухыгъэ». 
REV.16.18	ЕтӀанэ пчыкӀэхэр къэджэгугъэх, шыблэ гъогъо мэкъэшхохэри къэӀугъэх, чӀылъэри лъэшэу къэсысыгъ. ЦӀыфхэр дунаим къызытехьагъэхэм щегъэжьагъэу чӀылъэр ащ фэдэу егъашӀэми сысыгъэп. 
REV.16.19	Аущтэу къэлэшхор щэ гощыгъэу зэхэкӀыгъ, хымэ лъэпкъхэм якъалэхэри зэхэкъутагъэх. Тхьэм къэлэшхоу Бабилэн ицӀыфхэр ыгу зэрилъхэу ежь ишъуалъэ ит сэнэпсым ригъэшъуагъэх, Тхьэм игубжышхо исэнэпс дыдж ары зэригъэшъуагъэхэр. 
REV.16.20	Хыгъэхъунэ пстэури кӀодыгъэ, Ӏуашъхьэхэри агъотыжьыгъэхэп. 
REV.16.21	Ошъу цэшхохэр уашъом къехыхи, цӀыфмэ къатефагъэх. Зы ошъуцэм килограмм шъэныкъо фэдиз ионтэгъогъагъ. Ошъухэм цӀыфмэ къин зэрарагъэщэчыгъэм пае, цӀыфхэр Тхьэм ехъоныгъэх, сыда пӀомэ, а къиныр бэу къинышхуагъ.
REV.17.1	ЕтӀанэ Ӏэгубжъиблыр зыӀыгъырэ мэлэӀичиблым язырэр къакӀуи, моущтэу къысиӀуагъ:
REV.17.1	– Моу къакӀо, Тхьэм бзылъфыгъэ хэтэкӀошхоу
REV.17.2	Дунаим ипачъыхьэхэм а бзылъфыгъэм зинэ дашӀагъ, ащ изинэ исэнэпсыкӀэ чӀылъэм тет цӀыфхэри утэшъуагъэх.
REV.17.3	Ащ нэужым Тхьэм ы Псэ ЛъапӀэ къысфехи, мэлэӀичым шъоф нэкӀым сищагъ. Ащ дэжьым хьэкӀэ-къокӀэжъ плъыжь чӀапцӀэм тесэу бзылъфыгъэ горэ щыслъэгъугъ. А хьэкӀэ-къокӀэжъым Тхьэм зэрехъонырэ цӀэхэр бэу темыфэжьхэу телъыгъэх, шъхьибли шӀотыгъ, бжъэкъуипшӀи тетыгъ. 
REV.17.4	Бзылъфыгъэм щыгъыгъэхэри плъыжьыбзагъэх, плъыжь чӀэпцӀагъэх, дышъэмкӀи, мыжъо лъапӀэхэмкӀи, налмэс-налкъутэхэмкӀи зигъэкӀэрэкӀэгъагъ. ГущыкӀыгъохэмрэ изинэ шӀоигъэрэ изхэу, дышъэм хэшӀыкӀыгъэу шъуалъэ горэ ыӀыгъыгъ. 
REV.17.5	ЫнатӀи цӀэ горэ тетхагъ: Мыр шъэфы. Мыр Бабилэнышхоу бзылъфыгъэ хэтэкӀо пстэухэмрэ чӀылъэм игущыкӀыгъохэмрэ ян.
REV.17.6	А бзылъфыгъэр Тхьэм ицӀыф лъапӀэхэмрэ Исус шыхьат фэхъугъэхэмрэ алъыкӀэ утэшъуагъэу слъэгъугъэ. А бзылъфыгъэр зысэлъэгъум, лъэшэу згъэшӀэгъуагъэ. 
REV.17.7	Джащыгъум мэлэӀичым моущтэу къысиӀуагъ:
REV.17.7	– Сыда зыкӀэбгъэшӀагъорэр? Бзылъфыгъэмрэ ар зытес хьэкӀэ-къокӀэжъэу шъхьибл зышӀотэу, бжъэкъуипшӀи зытетымрэ къарыкӀырэр къыосӀон. 
REV.17.8	ХьэкӀэ-къокӀэжъэу плъэгъугъэр щыӀагъ, ау джы щыӀэжьэп. ЧӀылъэм икуупӀэу чӀэ зимыӀэм къычӀэкӀыщт
REV.17.9	– АкъылышӀу цӀыфмэ ярэӀ. А шъхьиблымэ къарыкӀырэр бзылъфыгъэр зытес Ӏошъхьиблыр ары. 
REV.17.10	Ащ нэмыкӀэу а шъхьиблымэ къарыкӀырэр пачъыхьиблыр ары. А пачъыхьэхэм ащыщхэу тфыр къефэхыгъэх, зыр щыӀ, зыри джыри къэкӀогъэгоп. Ари къызыкӀокӀэ, тӀэкӀурэ тетыгъо иӀэщт. 
REV.17.11	ХьэкӀэ-къокӀэжъэу щыӀагъэу, джы щымыӀэжьым къикӀырэр яенэрэ пачъыхьэр ары. Ар пачъыхьиблымэ ащыщ, икӀодыпӀи мэкӀожьы.
REV.17.12	– БжъэкъуипшӀэу плъэгъугъэхэм къарыкӀырэр джыри тетыгъо зымыгъотыгъэ пачъыхьипшӀыр ары. Ахэр хьэкӀэ-къокӀэжъым игъусэхэу зы сыхьат закъокӀэ пачъыхьэ тетыгъо къалъыӀэсыщт. 
REV.17.13	Ахэмэ ягухэлъ зы, ялъэкӀи ятетыгъуи хьэкӀэ-къокӀэжъым ратыщт. 
REV.17.14	Ахэр Шъынэм къезэощтых, ау Шъынэр ахэмэ атекӀощт, сыда пӀомэ, ар зиусхьанхэм я Зиусхьаныжь, пачъыхьэхэми я Пачъыхьэжь. Ежь къызэджэгъэ цӀыфхэу, къыхихыгъэхэу, ежь фэшъыпкъэхэр игъусэщтых.
REV.17.15	ЕтӀанэ мэлэӀичым моущтэу къысиӀуагъ:
REV.17.15	– Бзылъфыгъэ хэтакӀор зыдэщыӀэрэ псыбэу плъэгъугъэхэм къарыкӀырэр цӀыф купышхохэри, хэгъэгухэри, лъэпкъхэри, бзэхэри ары. 
REV.17.16	Плъэгъугъэ хьэкӀэ-къокӀэжъымрэ бжъэкъуипшӀымрэ бзылъфыгъэ хэтакӀор ауджэгъущт. Ащ иӀэ пстэури тырахынышъ, пцӀанэу къагъэнэщт. Ыпкъи ашхыщт, къэнагъэри машӀокӀэ агъэстыщт. 
REV.17.17	Сыда пӀомэ, Тхьэм игухэлъ агъэцэкӀэнэу агухэм къарилъхьагъ. Аущтэу Тхьэм игущыӀэхэр къэшъыпкъэжьыфэ, ахэмэ а зы гухэлъыр зэдашӀэу ятетыгъо хьэкӀэ-къокӀэжъым ратыщт. 
REV.17.18	Бзылъфыгъэу плъэгъугъэм къикӀырэр къэлэшхоу дунаим ипачъыхьэхэм тетыгъо афызиӀэр ары.
REV.18.1	Ащ нэужым нэмыкӀ мэлэӀич горэ уашъом къехэу слъэгъугъэ. Тетыгъошхо иӀагъ, нэфынэшхоу къэзыуцухьагъэми дунаир къыгъэнэфыгъ. 
REV.18.2	ЛъэкӀ зиӀэ макъэкӀэ моущтэу къыӀуагъ:
REV.18.2	«Къэлэшхор зэхакъутагъ.
REV.18.2	Къэлэшхоу Бабилэн зэхакъутагъ.
REV.18.2	Джынэхэм яунэ хъугъэ,
REV.18.2	сыд щыщырэ джынэпцӀэ Ӏаехэми,
REV.18.2	гущыкӀыгъо бзыу шӀойхэми япсэупӀэ хъугъэ,
REV.18.2	сыда пӀомэ, а къэлэшхом ихъопсэ Ӏаехэмрэ
REV.18.2	изинэрэ ясэнэпскӀэ лъэпкъ пстэури ыгъэутэшъуагъ.
REV.18.3	Дунаим ипачъыхьэхэми а къэлэшхом зинэ дашӀагъ.
REV.18.3	А къэлэшхор мы дунаим имылъкухэмкӀэ зэрэнэепсыем пае,
REV.18.3	дунаим ищэн-щэфакӀохэр баи хъугъэх».
REV.18.4	ЕтӀанэ уашъом къиӀукӀэу нэмыкӀ макъэ горэм моущтэу къыӀоу зэхэсхыгъэ:
REV.18.4	«Шъо, сицӀыфхэр, а къэлэшхом ипсэкӀодхэмкӀэ
REV.18.4	Ӏахь шъуимыӀэным паий,
REV.18.4	къинышхоу ыщэчыщтхэр шъумыщэчынхэм паий,
REV.18.4	а къалэм шъукъыдэкӀ,
REV.18.5	сыда пӀомэ, а къалэм ипсэкӀодхэр
REV.18.5	зэтелъхьагъэхэу уашъом нэсыгъэх,
REV.18.5	бзэджагъэу ышӀагъэхэри Тхьэм ыгу икӀыжьыщтхэп.
REV.18.6	А къалэр шъо къызэрэжъудэзекӀуагъэм фэдэу,
REV.18.6	шъори ащ шъудэзекӀожь.
REV.18.6	Ащ бзэджагъэу ышӀагъэхэр фэдитӀоу ешъушӀэжь.
REV.18.6	Сэнэпсэу шъуишъуалъэ къышъуфыригъэхъуагъэм
REV.18.6	идыджыгъэ фэдитӀоу сэнэпс дыдж ишъуалъэ фижъугъэхъожь.
REV.18.7	Щытхъушхорэ баиныгъэшхорэ ежь зэрэзыфигъэшъошагъэм
REV.18.7	фэдэу, къин щэчынырэ гукъаорэ ежъугъэгъотыжь.
REV.18.7	Сыда пӀомэ, ыгукӀэ моущтэу еӀо:
REV.18.7	„Сэ сыпачъыхьэ бзылъфыгъэу мыщ дэжьым сыщыс.
REV.18.7	Сэ сышъузабэп, шъыгъоныгъи ныбжьи слъэгъущтэп“.
REV.18.8	Ащ пае а зы мафэм къинышхохэм ахэфэщт:
REV.18.8	лӀэныгъи, шъыгъони, гъабли.
REV.18.8	МашӀомкӀи стыжьыщт,
REV.18.8	сыда пӀомэ, Зиусхьан Тхьэу
REV.18.8	а къалэм хьыкум тезышӀыхьэрэм лъэкӀышхо иӀ».
REV.18.9	Дунаим ипачъыхьэхэу зинэ дэзышӀагъэхэу, ибаиныгъэшхокӀэ дэпсэухэрэм а къэлэшхор зыгъэстырэ машӀом иӀугъо залъэгъукӀэ, гъыщтых, пыхьащтых. 
REV.18.10	А къэлэшхом къинышхоу ыщэчырэм пае, а пачъыхьэхэр щынагъом хэфэщтых, чыжьэу щытхэу, моущтэу къаӀощт:
REV.18.10	«О Бабилэн къэлэшхоу, лъэкӀ зиӀэр,
REV.18.10	гъогу мыгъо утеуцуагъ, гъогу мыгъо утеуцуагъ,
REV.18.10	сыда пӀомэ, а зы сыхьатым уифэшъуашэр уагъэпщыныжьыгъ».
REV.18.11	А къэлэшхор Тхьэм зэрэзэхикъутагъэм пае, дунаим ищэн-щэфакӀохэр гъыщтых ыкӀи шъыгъощтых, сыда пӀомэ, ахэмэ ащэхэрэр зыми ыщэфыжьхэрэп. 
REV.18.12	Ядышъи, ятыжьыни, ямыжъо лъапӀэхэри, яналмэс-налкъутэхэри зыми ыщэфыжьхэрэп; чэтэнхэри, шэкӀ плъыжьыбзэхэри, шэкӀ плъыжь чӀапцӀэхэри, данэхэри зыми ыщэфыжьхэрэп; мэ ӀэшӀу зыпихырэ пхъэхэри, яӀэшӀагъэхэу пыл къупшъхьэм, пхъэ лъапӀэм, гъуаплъэм, гъучӀым, мраморым ахашӀыкӀыгъэхэри зыми ыщэфыжьхэрэп; 
REV.18.13	мэ ӀэшӀу зыпихырэ уцхэу синнамон, смирнэ, ладан зыцӀэхэри, мэ ӀэшӀу зыпихырэ дагъэри, сэнэпсри, зейтун дагъэри
REV.18.14	ЕтӀанэ щэн-щэфакӀохэм а къэлэшхом моущтэу раӀощт: «Пхъэшъхьэ-мышъхьэхэу узыкӀэхъопсыгъэхэр о пшӀокӀодыгъэх. Уимылъкушхорэ уищытхъушхорэ зэкӀэ пшӀокӀодыгъ, ныбжьи бгъотыжьыщтхэп». 
REV.18.15	Щэн-щэфакӀохэу ахэр къэлэшхом щащэхэзэ, баи хъугъэхэр, къэлэшхом икъинышхоу ыщэчырэм пае, щынагъом хэфагъэхэу, чыжьэу щытыщтых. Гъыхэзэ, шъыгъохэзэ, моущтэу аӀощт:
REV.18.16	«О къэлэшхор, бзылъфыгъэм уфэдэу, чэтэныр, шэкӀ плъыжьыбзэр, шэкӀ плъыжь чӀапцӀэр пщыгъхэу, дышъэкӀэ, мыжъо лъапӀэхэмкӀэ, налмас-налкъутэхэмкӀэ зыбгъэкӀэрэкӀагъ, гъогу мыгъо утеуцуагъ, гъогу мыгъо утеуцуагъ.
REV.18.17	Сыда пӀомэ, а мылъкушхор зэкӀэ зы сыхьаткӀэ а къалэм шӀокӀодыгъ».
REV.18.17	Къухьэхэм ятхьэмэтэ пстэухэри, къухьэмкӀэ зекӀорэ пстэухэри, къухьэмэ ащылажьэрэ пстэухэри чыжьэу щытыщтых. 
REV.18.18	А къэлэшхор зыстырэ машӀом иӀугъо залъэгъукӀэ, аӀощт: «А къэлэшхом фэдэ къэлэшхо зи щыӀагъэп». 
REV.18.19	Гъыхэзэ, шъыгъохэзэ, ягукъао пае ашъхьэхэм сапэ атыратэкъощт, куощтых:
REV.18.19	«О къэлэшхор, гъогу мыгъо утеуцуагъ,
REV.18.19	гъогу мыгъо утеуцуагъ.
REV.18.19	О уимылъкукӀэ хым къухьэ щызиӀэ пстэури баи
REV.18.19	хъугъэ.
REV.18.19	Зы сыхьаткӀэ зэкӀэ пшӀокӀодыгъ.
REV.18.20	А къэлэшхор Тхьэм зэрэзэхикъутагъэм пае,
REV.18.20	шъо уашъори, апостолхэри, пегъымбархэри,
REV.18.20	Тхьэм ицӀыф лъапӀэхэри шъугушӀу,
REV.18.20	сыда пӀомэ, бзэджагъэу къышъуишӀагъэр
REV.18.20	Тхьэм а къалэм ригъэпщыныжьыгъ».
REV.18.21	ЕтӀанэ кӀуачӀэ зиӀэ мэлэӀич горэм шъхьал мыжъом фэдэу, мыжъошхо горэ къыӀэти, хым хидзи, моущтэу ыӀуагъ:
REV.18.21	«Бабилэн къэлэшхор ащ фэдэ кӀочӀэшхокӀэ къырадзыхыщт,
REV.18.21	ныбжьи агъотыжьыщтэп.
REV.18.22	ШыкӀэпщынэм, къамылым, бжъэмыем амакъэхэри,
REV.18.22	орэд макъэхэри а къэлэшхом щызэхахыжьыщтхэп.
REV.18.22	Сыд щыщырэ ӀэшӀагъэ зиӀэри а къэлэшхом щылэжьэжьыщтэп.
REV.18.22	Шъхьал мыжъо макъэри а къэлэшхом щызэхахыжьыщтэп.
REV.18.23	Остыгъэ нэфыни а къэлэшхом щыблэжьыщтэп.
REV.18.23	Шъаомрэ нысэмрэ амакъэхэри ащ щызэхахыжьыщтэп.
REV.18.23	А къэлэшхом ищэн-щэфакӀохэр
REV.18.23	мы дунаим ицӀыф инхэм ащыщыгъэх.
REV.18.23	Иушхъухьаныгъэ лъэпкъ пстэури ыгъэгъуащэщтыгъ.
REV.18.24	Пегъымбархэм алъ, Тхьэм ицӀыф лъапӀэхэм алъ,
REV.18.24	цӀыфхэм чӀылъэм щаукӀыгъэ цӀыф пстэуми алъ
REV.18.24	а къэлэшхом щагъотыгъ».
REV.19.1	Ащ нэужым уашъом щыӀэ купышхо горэм ымэкъэшхо фэдэ мэкъэшхо горэм къыӀоу зэхэсхыгъ:
REV.19.1	«Аллилуя! Тхьэр ары тымыкӀодэу тыкъэзгъэнэжьырэр.
REV.19.1	Щытхъушхори лъэкӀышхори ежь ий.
REV.19.2	ЦӀыфхэм атыришӀыхьэрэ хьыкумыр шъыпкъэ, зафэ,
REV.19.2	сыда пӀомэ, бзылъфыгъэ хэтэкӀошхоу зизинэ шӀэнымкӀэ
REV.19.2	дунаир зыгъэкӀодыщтыгъэр ащ ыгъэмысагъ.
REV.19.2	Тхьэм ежь иӀорышӀэхэм алъэу
REV.19.2	а бзылъфыгъэ хэтэкӀошхом ыгъэчъагъэр ригъэпщыныжьыгъ».
REV.19.3	Джыри зэ а купышхор къэджагъ:
REV.19.3	«Аллилуя! А къэлэшхор зыстырэ машӀом иӀугъо
REV.19.3	егъашӀэм къыпихэу уашъом дэкӀоещт».
REV.19.4	ЕтӀанэ тхьэмэтэ нахьыжъхэу тӀокӀырэ плӀырэмрэ псэушъхьиплӀымрэ чӀым зырадзыхи, тӀысыпӀэ лъыпӀэм тес Тхьэр агъэлъапӀэзэ аӀуагъ:
REV.19.4	«Амин, Аллилуя!»
REV.19.5	Джащыгъум тӀысыпӀэ лъапӀэм къиӀукӀэу макъэ горэм къыӀуагъ:
REV.19.5	«Шъо, Тхьэм иӀорышӀэ цӀыф пстэуми,
REV.19.5	шъо, Тхьэм шӀолӀыкӀ фызиӀэхэм,
REV.19.5	цӀыкӀуми инми, ти Тхьэ щытхъушхо фэшъушӀ!»
REV.19.6	ЕтӀанэ цӀыф купышхом ымэкъэшхо, псышхо къиугъабэмэ амэкъэшхо, шыблэм игъогъэ мэкъэшхомэ афэдэ мэкъэшхохэм моущтэу къаӀоу зэхэсхыгъ:
REV.19.6	«Аллилуя! ЗэкӀэ зыфызэшӀокӀырэу,
REV.19.6	ти Зиусхьан Тхьэм тетыгъошхо зэриӀэр къыгъэнэфагъ.
REV.19.7	ТыжъугъэгушӀу, тыжъугъэчэф,
REV.19.7	щытхъушхуи фэтэжъугъэшӀ.
REV.19.7	Сыда пӀомэ, Шъынэм икъэщэгъу къэсыгъ,
REV.19.7	шъхьэгъусэ хъущт пшъашъэм зигъэхьазырыгъ.
REV.19.8	Чэтэн лыдэу ыкӀи къабзэу зыщилъэнэу мэлэӀич горэм
REV.19.8	Шъынэм шъхьэгъусэ фэхъущт пшъашъэм ритыгъ».
REV.19.8	(Чэтэным къикӀырэр Тхьэм ицӀыф лъапӀэхэм яшъыпкъагъ ары.)
REV.19.9	ЕтӀанэ мэлэӀичым къысиӀуагъ:
REV.19.9	– Мыхэр тхых: «Шъынэм инысащэ къыригъэблэгъагъэхэр гъогу
REV.19.9	мафэ теуцуагъэх».
REV.19.9	ЕтӀани къысиӀуагъ:
REV.19.9	– «Мыхэр Тхьэм игущыӀэ шъыпкъэх».
REV.19.10	Джащыгъум згъэлъэпӀэнэу мэлэӀичым ылъакъохэм адэжь зесыдзыхыгъ. Ау ащ къысиӀуагъ:
REV.19.10	– Аущтэу умышӀы. Оррэ пшыхэу Исус шыхьат фэхъухэрэмрэ сышъуигъусэу сэри Тхьэм сыфэӀорышӀэ. Тхьэр ары бгъэлъэпӀэн фаер. Сыда пӀомэ, Тхьэм игущыӀэхэр пегъымбармэ агухэм къарилъхьэхи, къызфаригъэӀуагъэхэр Исус ехьылӀэгъэ къэбарышӀур къаӀотэныр ары.
REV.19.11	ЕтӀанэ уашъор зэӀухыгъэу слъэгъугъэ. Сызэплъэм, пкӀэгъуалэ горэ къэлъэгъуагъ. Шым тесым «Шъыпкъагъэ зиӀэ цӀыфэу узщыгугъышъункӀэ» еджэх. Шъыпкъагъэ хэлъэу хьыкум ешӀы, мэзао. 
REV.19.12	Ынэхэри мэшӀотхъуабзэм фэдэх. Ышъхьи пачъыхьэ тандж Ӏаджи телъ. Ежь нэмыкӀ зыми ымышӀэу цӀэ горэ ынатӀэ тетхагъ. 
REV.19.13	Лъым хэгъэуагъэу джэнэ кӀыхьэ щыгъ. Ащ ыцӀэр: Тхьэм и ГущыӀ. 
REV.19.14	ПкӀэгъуалэхэм атесхэу, чэтэн фыжь къабзэхэмкӀэ фэпагъэхэу уашъом идзэхэр ащ лъыкӀощтыгъэх. 
REV.19.15	Лъэпкъхэм зэряощт чэтэ чан ыжэ къыдэкӀыщтыгъ. Лъэпкъхэр гъучӀ бэщкӀэ ыгъэӀорышӀэщтых. ЗэкӀэ зыфызэшӀокӀырэ Тхьэм игубжышхо исэнэ фызалъэм сэнашъхьэхэр рифызэщтых. 
REV.19.16	Пачъыхьэхэм я Пачъыхьэжь, зиусхьанхэми я Зиусхьаныжь зыфаӀорэ цӀэр ишъошэ кӀыхьи ыкохэми атетхэгъагъ.
REV.19.17	ЕтӀанэ тыгъэм хэтэу мэлэӀич горэ слъэгъугъэ. Ошъогум щыбыбырэ бзыу пстэуми мэкъэшхокӀэ моущтэу ариӀуагъ: «Тхьэм игухэхъо Ӏанэ пае шъузэрэугъоий, шъукъеблагъ, 
REV.19.18	пачъыхьэхэм ал, дзэ пэщэшхохэм ал, лъэкӀ зиӀэ цӀыфхэм ал, шыхэм ал, шыухэм ал, шъхьафитми, пщылӀми, цӀыкӀуми, инми, цӀыф пстэуми ал шъушхыным пае».
REV.19.19	ЕтӀанэ хьэкӀэ-къокӀэжъыр
REV.19.20	Ау шым тесымрэ идзэрэ хьэкӀэ-къокӀэжъыри пегъымбар нэпцӀэу
REV.19.21	Къэнагъэхэри шым тесым ежь ыжэ къыдэкӀырэ чэтэшхомкӀэ ыукӀыгъэх, зэкӀэ бзыухэми ахэмэ алкӀэ загъэшхэкӀыгъ.
REV.20.1	ЕтӀанэ уашъом къехэу мэлэӀич горэ слъэгъугъэ. ЧӀылъэм икуупӀэу чӀэ зимыӀэм
REV.20.2	Блэгъожъыр, а блэжъэу иблыскӀэ е шэйтанкӀэ заджэхэрэр ыубыти, илъэс минкӀэ рипхыгъ. 
REV.20.3	ЧӀылъэм икуупӀэу чӀэ зимыӀэм чӀидзи, ыгъэпытэжьи, мыхъури тыридзагъ, илъэс миныр текӀыфэ, лъэпкъхэр ымыгъэпцӀэнхэм пае. А илъэс миным ыуж охътэ макӀэкӀэ шъхьафитныгъэ иӀэнэу атӀупщыжьын фае.
REV.20.4	ЕтӀанэ тхьэмэтэ тӀысыпӀэхэри, а тӀысыпӀэхэм атес цӀыфхэу адрэ цӀыфхэм хьыкум атезышӀыхьанхэу Тхьэм тетыгъо зэритыгъэхэри слъэгъугъэх. Исус шыхьат зэрэфэхъугъэхэм ыкӀи Тхьэм игущыӀэхэр цӀыфхэм зэрарагъэӀугъэхэм пае, зышъхьэ паупкӀыгъэхэм апсэхэри слъэгъугъэх. Ахэмэ хьэкӀэ-къокӀэжъымрэ исурэтрэ агъэлъэпӀэгъагъэхэп, анатӀэхэми аӀэхэми хьэкӀэ-къокӀэжъым итамыгъэ
REV.20.5	А илъэс миныр текӀыфэ, адрэ къэнэгъэ лӀагъэхэр къэпсэужьыгъэхэп. Мыхэр ары апэрэхэу лӀагъэхэм къахэтэджыкӀыжьыгъэхэр. 
REV.20.6	Апэрэхэу лӀагъэхэм къахэтэджыкӀыжьхэрэр лъапӀэх, гъогу мафэ теуцуагъэх. ЯтӀонэрэ лӀэныгъэм
REV.20.7	А илъэс миныр зытешӀэкӀэ, шэйтаныр хьапсым къычӀатӀупщыжьыщт. Ар кӀонышъ, чӀылъэм ылъэныкъуиплӀ щыӀэ лъэпкъхэу Гогрэ Магогрэ
REV.20.8	Аущтэу чӀылъэм ишъомбгъуагъэ зэлъаубытызэ кӀохи, Тхьэм ицӀыф лъапӀэхэм яуцупӀэу Тхьэм шӀу ылъэгъурэ къэлэшхор
REV.20.9	Ау машӀор уашъом къехи, ахэр ыгъэкӀодыгъэх. 
REV.20.10	Шэйтанэу ахэр зыгъэпцӀагъэр машӀорэ тхъомзашхъорэкӀэ стырэ хым хадзагъ. А хым хьэкӀэ-къокӀэжъри пегъымбар нэпцӀри хадзэгъагъэх. А хым чэщи мафи егъашӀэм къинышхор щащэчыщт.
REV.20.11	ЕтӀанэ тӀысыпӀэ лъэпӀэ фыжь инымрэ ащ тесымрэ слъэгъугъэх. ТӀысыпӀэ лъапӀэм тесым ыпашъхьэ чӀылъэри уашъори зэдэкӀодыгъэх, чӀыпӀи къафэнэжьыгъэп. 
REV.20.12	ЦӀыф лӀагъэхэр, цӀыкӀуи ини, тӀысыпӀэ лъапӀэм ыпашъхьэ итхэу слъэгъугъэх. МэлэӀичхэм тхылъ горэхэр зэгуахыгъэх. НэмыкӀ тхылъэу мыкӀодыжьын щыӀэныгъэ зыгъотыщтхэм ацӀэхэр зэрытыр зэгуахыгъ. ТӀысыпӀэ лъапӀэм тесым лӀагъэхэм Ӏофэу ашӀагъэхэу а тхьылъхэм арытхэм ялъытыгъэу хьыкум атыришӀыхьагъ. 
REV.20.13	Хым цӀыф лӀагъэхэу хэлъыгъэхэр къытыжьыгъэх. ЛӀэныгъэми, ЛӀагъэхэм я Дунаий цӀыф лӀагъэхэу яӀагъэхэр къатыжьыгъэх, тӀысыпӀэ лъапӀэм тесым хэти ышӀагъэхэм ялъытыгъэу хьыкум тыришӀыхьагъ. 
REV.20.14	ЕтӀанэ мэлэӀичхэм ЛӀэныгъэри, ЛӀагъэхэм я Дунаий машӀокӀэ стырэ хым хадзагъэх. А хэу машӀокӀэ стырэр ятӀонэрэ лӀэныгъэр ары. 
REV.20.15	МыкӀодыжьын щыӀэныгъэ зыгъотыщтхэм ацӀэхэр зэрыт тхылъым цӀыфхэу зыцӀэхэр рамыгъотагъэхэр машӀокӀэ стырэ хым хадзагъэх.
REV.21.1	ЕтӀанэ ошъуакӀэри чӀылъакӀэри слъэгъугъэх, сыда пӀомэ, апэрэ уашъори апэрэ чӀылъэри щыӀэжьыгъэхэп, хыри щыӀэжьыгъэп. 
REV.21.2	Ащ нэужым къэлэшхо лъапӀэу ЕрусалимыкӀэр, Тхьэм дэжь къикӀэу, уашъом къехэу слъэгъугъэ. Шъхьэгъусэ хъущт пшъашъэм кӀалэм зызэрэфигъэкӀэрэкӀагъэм фэдэу, зигъэхьазырыгъагъ. 
REV.21.3	ТӀысыпӀэ лъапӀэм къиӀукӀэу мэкъэшхо горэ моущтэу къыӀоу зэхэсхыгъ:
REV.21.3	– Мары, Тхьэм ипсэупӀэ цӀыфмэ ахэт, ежьыри ахэсыщт. Ахэри илъэпкъ хъущтых. Ежь Тхьэри ахэмэ ягъусэщт, я Тхьэщт. 
REV.21.4	Ахэмэ анэхэм нэпс пстэури акӀилъэкӀыкӀыжьыщт. ЛӀэныгъэри щыӀэжьыщтэп, шъыгъонри, гъынри, узри щыӀэжьыщтхэп, сыда пӀомэ, ыпэрэ Ӏофхэр щыӀэжьхэп.
REV.21.5	ЕтӀанэ тӀысыпӀэ лъапӀэм тесым къыӀуагъ:
REV.21.5	– Мары, Ӏоф пстэури кӀэ сэшӀыжьы.
REV.21.5	– Мыхэр тхых, – къыпигъэхъожьыгъ етӀанэ, – сыда пӀомэ, мыхэр узщыгугъын гущыӀэ шъыпкъэх.
REV.21.6	– Ӏофыр ухыгъэ, – къысиӀуагъ етӀанэ. – Альфэри Омегэри, ублапӀэри кӀэухыри Сэры. ПсыфалӀэ лӀэрэр щыӀэныгъэ къэзытырэ псынэкӀэчъым ипс щыщ ыпкӀэ хэмылъэу езгъэшъощт. 
REV.21.7	ТекӀоныгъэр къэзыхьырэм мы пстэури ӀахьышӀоу къылъыӀэсыщт. Сэ ежь и Тхьэу сыщытыщт, ежьыри сэ скъоу щытыщт. 
REV.21.8	Ау къэрабгъэхэм, шӀошъхъуныгъэ зимыӀэхэм, зызгъэушӀоигъэхэм, цӀыф укӀакӀохэм, зинэ зышӀэхэрэм, ушхъухьаным пылъхэм, тхьэ нэпцӀыр зыгъэлъапӀэхэрэм, пцӀыусхэм – ахэмэ яӀахьыр машӀорэ тхъомзашхъорэкӀэ стырэ хыр ары. Ар ятӀонэрэ лӀэныгъэр ары.
REV.21.9	Аужырэ къинышхуиблыр зэрыт Ӏэгубжъиблыр зыӀыгъырэ мэлэӀичиблымэ язырэр къакӀуи, къысиӀуагъ:
REV.21.9	– Моу къакӀуи, Шъынэм ишъхьэгъусэ хъущт пшъашъэр озгъэлъэгъущт.
REV.21.10	Тхьэм ы Псэ ЛъапӀэ къысфехыгъэу, мэлэӀичым Ӏошъхьэ лъэгэшхо горэм сыдищэягъ. Тхьэм дэжь къикӀэу, уашъом къехэу, къэлэшхо лъапӀэу Ерусалим сигъэлъэгъугъ. 
REV.21.11	А къэлэшхом Тхьэм ищытхъушхо иӀагъ. Кристаллым фэдэ къабзэу, яспис зыцӀэ мыжъо лъэпӀэ фыжьым фэдэу лыдыщтыгъ. 
REV.21.12	Къалэм дэпкъ лъэгэшхоу къэлэпчъэ пшӀыкӀутӀу зыхэтыр иӀагъ. Къэлапчъэхэм мэлэӀич пшӀыкӀутӀу аӀутыгъ, Израиль илӀэкъо пшӀыкӀутӀумэ ацӀэхэри атетхэгъагъэх. 
REV.21.13	Тыгъэ къокӀыпӀэмкӀэ къэлэпчъищ, тыгъэ къохьапӀэмкӀи къэлэпчъищ, къыблэмкӀи къэлэпчъищ, темырымкӀи къэлэпчъищ хэлъыгъэх. 
REV.21.14	А къалэм идэпкъ лъэпсэ пшӀыкӀутӀу иӀагъ. А лъапсэхэм Шъынэм иапостол пшӀыкӀутӀумэ ацӀэхэр атетхэгъагъэх.
REV.21.15	МэлэӀичэу къыздэгущыӀагъэм къалэр, къалэм икъэлапчъэхэр, идэпкъ ышынхэм пае, дышъэм хэшӀыкӀыгъэ бэщ шапхъэ ыӀыгъыгъ. 
REV.21.16	Къалэм икӀыхьагъи ишъомбгъуагъи зэфэдизыгъ. МэлэӀичым ибэщкӀэ къалэр ышыгъ. Къалэм икӀыхьагъэ стадие мин пшӀыкӀутӀум фэдизыгъ. Ишъомбгъуагъи илъэгагъи ащ фэдизыгъ. 
REV.21.17	МэлэӀичым дэпкъыри ышыгъ. ЦӀыфмэ зэрашырэм фэдэу, мэлэӀичым зешым, дэпкъым ишъомбгъуагъэ Ӏэнтэгъуишъэрэ тӀокӀитӀурэ плӀырэ хъугъэ. 
REV.21.18	Дэпкъыри яспис мыжъо лъэпӀэ фыжьым хэшӀыкӀыгъагъ. Къалэри апчым икъэбзагъэ фэдэ къэбзагъэ зиӀэ дышъэм хэшӀыкӀыгъагъ. 
REV.21.19	Къалэм идэпкъ лъапсэхэри зэфэшъхьаф мыжъо лъапӀэхэмкӀэ агъэкӀэрэкӀэгъагъэх. Апэрэ лъапсэр яспис зыцӀэ мыжъо лъэпӀэ фыжьым хэшӀыкӀыгъ; ятӀонэрэри сапфир мыжъо шхъуантӀэм хэшӀыкӀыгъ; ящэнэрэри халкидон мыжъо къолэным хэшӀыкӀыгъ; яплӀэнэрэри смарагд мыжъо уцышъуабзэм хэшӀыкӀыгъ; 
REV.21.20	ятфэнэрэри сардоникс мыжъо къолэн лыдым хэшӀыкӀыгъ; яхэнэрэри сердолик мыжъо плъыжь хьаплъым хэшӀыкӀыгъ; яблэнэрэри хризолиф мыжъо гъожьым хэшӀыкӀыгъ; яенэрэри вирил мыжъо уцышъуабзэм хэшӀыкӀыгъ; ябгъонэрэри топаз мыжъо гъожьыбзэм хэшӀыкӀыгъ; япшӀэнэрэри хрисопрас мыжъо уцышъом хэшӀыкӀыгъ; япшӀыкӀузэнэрэри гиацинт мыжъо шхъонтӀашъом хэшӀыкӀыгъ; япшӀыкӀутӀонэрэри аметист мыжъо плъыжь чӀапцӀэм хэшӀыкӀыгъ. 
REV.21.21	Къэлэпчъэ пшӀыкӀутӀур налмэс-налкъут пшӀыкӀутӀоу зэхэлъыгъ, къэлапчъэ пэпчъ зы налмэс-налкъутэм хэшӀыкӀыгъ. Къалэм иурам дышъэ къабзэм хэшӀыкӀыгъ, узыпхырыплъырэ апчым фэдэу.
REV.21.22	А къэлэ лъапӀэм Тхьэм зыщелъэӀунхэ унэшхо горэ щыслъэгъугъэп, сыда пӀомэ, зэкӀэ зыфызэшӀокӀырэ Зиусхьанэу Тхьэмрэ Шъынэмрэ а къалэм зэрэщыӀэхэм пае, а къалэм Тхьэм узыщелъэӀун унэшхо горэ ищыкӀэгъагъэп. 
REV.21.23	А къалэр агъэнэфынэу тыгъэри мазэри ищыкӀагъэхэп, сыда пӀомэ, Тхьэм ищытхъушхо а къалэр егъэнэфы, Шъынэри а къалэм нэфынэ фэхъу. 
REV.21.24	Лъэпкъхэри ащ инэфынэ щызекӀощтых. Дунаим ипачъыхьэхэми ящытхъушхо а къалэм къыдахьыщт. 
REV.21.25	Мафэми ащ икъэлапчъэхэр агъэпытэщтхэп, сыда пӀомэ, ащ чэщ щыхъущтэп. 
REV.21.26	Лъэпкъхэм ящытхъушхорэ ялъытэныгъэшхорэ а къалэм къыдахьащт. 
REV.21.27	Къэбзэныгъэ зимыӀэр а къалэм дэхьащтэп. ЕмыкӀу зышӀэрэри пцӀыусыри дэхьащтхэп. ЗыцӀэхэр Шъынэм итхылъ итхэу, мыкӀодыжьын щыӀэныгъэ зыгъотыщтхэм анэмыкӀэу, цӀыф зи а къалэм дэхьащтэп.
REV.22.1	ЕтӀанэ мэлэӀичым щыӀэныгъэ къэзытырэ псым ипсыхъоу кристаллым фэдэу къабзэр къысигъэлъэгъугъ. Тхьэмрэ Шъынэмрэ ятӀысыпӀэ лъапӀэ къикӀэу, 
REV.22.2	а къалэм иурам гузэгу итэу ар блэчъы. А псыхъом ыбгъуитӀукӀэ щыӀэныгъэ къэзытырэ чъыгхэри Ӏутых. Илъэсым пшӀыкӀутӀо къыпэкӀэ, мазэ къэси зэ къыпэкӀэ. А чъыгым ытхьапэхэм лъэпкъхэм яузхэр агъэхъужьых. 
REV.22.3	Тхьэм ынае зыщифэрэ гори а къалэм щыӀэщтэп. Тхьэмрэ Шъынэмрэ ятӀысыпӀэ лъапӀэ а къалэм щыӀэщт, Тхьэм иӀорышӀэхэми ежь агъэлъэпӀэщт. 
REV.22.4	Ахэмэ Тхьэм ынапэ алъэгъущт, ыцӀи анатӀэ тетхэгъэщт. 
REV.22.5	Чэщ щыӀэжьыщтэп. Остыгъэм инэфыни ящыкӀэгъэжьыщтэп, тыгъэм инэфынэри ящыкӀэгъэжьыщтэп, сыда пӀомэ, Зиусхьан Тхьэм нэфынэ аритыщт. ЕгъашӀэми тетыгъо яӀэщт.
REV.22.6	ЕтӀанэ мэлэӀичым моущтэу къысиӀуагъ:
REV.22.6	– Мыхэр узщыгугъын гущыӀэ шъыпкъэх. Пегъымбар лъапӀэхэм я Зиусхьан Тхьэм бэ темышӀэу къэхъун фэе Ӏофхэр ежь иӀорышӀэхэм аригъэлъэгъунхэм пае, имэлэӀич къыгъэкӀуагъ.
REV.22.7	– КъэдаӀу, – къеӀо Исус, – бэ темышӀэу сыкъэкӀожьыщт. Тхьэм дэжь къикӀыгъэхэу, мы тхылъым ит гущыӀэхэу къэхъущт Ӏофхэм яхьылӀагъэхэм ядэӀурэр гъогу мафэ теуцуагъ.
REV.22.8	Сэ сы Иуан, мы Ӏофхэр зэхэзыхыгъэр, зылъэгъугъэр сэры. Мы Ӏофхэр зэхэсхыхэу, зысэлъэгъухэрэ ужым, ахэр сэзгъэлъэгъугъэ мэлэӀичыр згъэлъэпӀэнэу ылъакъомэ адэжь зыщесыдзыхыгъ.
REV.22.9	– Аущтэу умышӀы, – къысиӀуагъ ащ. – Оррэ пшыхэу пегъымбархэмрэ мы тхылъым итхэр зыгъэцакӀэрэ цӀыф пстэухэмрэ шъуигъусэу сэри Тхьэм сыфэӀорышӀэ. Тхьэр ары бгъэлъэпӀэн фаер.
REV.22.10	– Тхьэм дэжь къикӀыгъэхэу, мы тхылъым ит гущыӀэхэу къэхъущт Ӏофхэм яхьылӀагъэхэм мыхъур атемыдз, – къыпигъэхъожьыгъ етӀанэ, – сыда пӀомэ, уахътэр къэблэгъагъ. 
REV.22.11	Бзэджагъэ зышӀэрэр бзэджэшӀэным джыри пэрэлъ. ШӀоигъэм пылъыри джыри пэрэлъ. Шъыпкъагъэр зыгъэцакӀэрэри шъыпкъагъэр ыгъэцэкӀэным джыри пэрэлъ. Зыгу къэбзэ цӀыфми ыгу къэбзэ зэпытынэу орэхъу.
REV.22.12	– КъэдаӀу, – къеӀо Исус, – бэ темышӀэу сыкъэкӀожьыщт! Хэти ифэшъошэ Ӏахь къыздэсэхьы, хэти ышӀагъэм фэшъуашэри естыжьыщт. 
REV.22.13	Альфэри Омегэри, апэрэри аужырэри, ублапӀэри кӀэухыри Сэры.
REV.22.14	– Чъыгэу щыӀэныгъэ къэзытырэм
REV.22.15	Ау хьэхэри, ушхъухьаным пылъхэри, зинэ зышӀэхэрэри, цӀыф укӀакӀохэри, тхьэ нэпцӀхэр зыгъэлъапӀэхэрэри, хэти мышъыпкъагъэр шӀу зылъэгъоу ар зыгъэцакӀэрэри а къалэм ыкӀыб дэтых.
REV.22.16	– Сэ, Исус, шъуичылыс зэӀукӀэхэм апае мы Ӏофхэр къышъуфиушыхьатынхэу симэлэӀич къэзгъэкӀуагъ. Пачъыхьэ Даутэ илӀакъо къытекӀыгъэ бын лъапӀэр сэры. Нэфшъэгъо жъогъо нэфыри сэры.
REV.22.17	Тхьэм ы Псэ ЛъапӀэрэ шъхьэгъусэ хъугъэмрэ аӀо: «КъакӀо». Ар зэхэзыхырэми, «КъакӀо» ерэӀу. Хэтми псыфалӀэ лӀэрэр къэрэкӀу. Хэт фаеми, щыӀэныгъэ къэзытырэ псым щыщ ыпкӀэ хэмылъэу ерэшъу.
REV.22.18	Тхьэм дэжь къикӀыгъэхэу, мы тхылъым ит гущыӀэхэу къэхъущт Ӏофхэм яхьылӀагъэхэр хэтми зэхэзыхырэр зыфэсакъыжьынэу есэӀо. ЦӀыф горэм мы тхылъым ит гущыӀэхэм зыгорэ ахилъхьэмэ, Тхьэм мы тхылъым зикъэбар ит къинышхохэр ащ тырилъхьащтых. 
REV.22.19	Тхьэм дэжь къикӀыгъэхэу, мы тхылъым ит гущыӀэхэу къэхъущт Ӏофхэм яхьылӀагъэхэм цӀыф горэм зыгорэ ахихымэ, Тхьэм а цӀыфым иӀахьышӀу къыӀихыщт. Сыда пӀомэ, мыкӀодыжьын щыӀэныгъэ зыгъотыщтхэм ацӀэхэр зэрыт тхылъымкӀи, къэлэ лъапӀэмкӀи, мы тхылъым зикъэбар ит ӀофхэмкӀи Тхьэм а цӀыфым Ӏахьэу иӀэр къыӀихыщт.
REV.22.20	Мы Ӏофхэм шыхьатэу афэхъурэм еӀо: «Шъыпкъэ, бэ темышӀэу сыкъэкӀожьыщт». Амин. КъэкӀожь, Зиусхьан Исус.
REV.22.21	Ти Зиусхьан Исус Христос ынэшӀу шъо пстэуми къышъущерэф. Амин.
